<CHAPTER ID=1>
Ανακοίνωση του Προέδρου
<SPEAKER ID=1 NAME="Πρόεδρος">
Προτού προχωρήσουμε στην εξέταση των συνοπτικών πρακτικών, βρίσκομαι στην υποχρέωση να λάβω μια πράγματι δυσάρεστη απόφαση. Χθες το βράδυ συνέβη ένα δυσάρεστο περιστατικό μέσα στην αίθουσα όπου, για πρώτη φορά, ένα μέλος αυτού του Κοινοβουλίου προέβη σε σωματική επίθεση εναντίον άλλου μέλους του Κοινοβουλίου.
<P>
Ο Κανονισμός προβλέπει επαρκή μέσα ώστε να απαιτήσουμε την επανόρθωση συγκεκριμένων εκδηλώσεων οι οποίες δεν είναι ενδεικνυόμενες, συμπεριλαμβανομένων των πράξεων βίας, προβλέποντας ταυτόχρονα τις σχετικές διαδικασίες. Αυτό που δεν μπορούμε να παραδεχθούμε είναι να προβαίνει κάποιος σε σωματική επίθεση όταν δέχεται φραστική επίθεση, όσο σοβαρή και αν είναι αυτή.
<P>
Η κ. Hoff, που προήδρευε τότε της συνεδρίασης, ανεκάλεσε στην τάξη τον υπαίτιο, δυνάμει του άρθρου 109 του Κανονισμού, και στη συνέχεια εξήγγειλε ότι θα εφήρμοζε το άρθρο 110.
<P>
Όπως γνωρίζετε -και αναγιγνώσκω το σχετικό άρθρο-, »σε πολύ σοβαρές περιπτώσεις διαταράξεως της τάξεως, ο Πρόεδρος αφού πρώτα ανακαλέσει επισήμως στην τάξη τον παρεκτρεπόμενο, μπορεί να προτείνει στο Κοινοβούλιο, είτε αμέσως είτε το αργότερο, κατά τη διάρκεια της αμέσως επόμενης συνεδριάσεως, την απαγγελία μομφής, η οποία συνεπάγεται την άμεση αποβολή του υπαίτιου από την αίθουσα και απαγόρευση της παρουσίας του σε αυτήν για διάστημα δύο έως πέντε ημερών».
<P>
Η αμέσως επόμενη συνεδρίαση είναι σήμερα το πρωί και, δυνάμει του ανωτέρω άρθρου, είμαι υποχρεωμένος να προτείνω στο Σώμα να απαγγείλει μομφή κατά του κ. Rosado Fernandes, με συνέπεια την αποπομπή του από την αίθουσα για διάστημα δύο ημερών.
<P>
Όπως είναι εύλογο, και δυνάμει του άρθρου 2 του ιδίου άρθρου, ο κ. Rosado Fernandes έχει το δικαίωμα να απολογηθεί ενώπιον του Κοινοβουλίου. Τον ερωτώ αν επιθυμεί να κάνει χρήση αυτού του δικαιώματος και, φυσικά, του δίνω το λόγο.
<P>
Τον λόγο έχει ο κ. Rosado Fernandes.

<SPEAKER ID=2 LANGUAGE="PT" NAME="Rosado Fernandes">
Κύριε Πρόεδρε, θα μιλήσω στα πορτογαλικά, μιας και έχω την τιμή να έχω μπροστά μου έναν πρόεδρο ο οποίος καταλαβαίνει τη γλώσσα μου.
<P>
Χθες συνέβη ένα περιστατικό το οποίο θα προτιμούσα να είχε αποφευχθεί, και για το οποίο δεν αισθάνομαι υπερήφανος. Πιστεύω πως εάν κινηθεί εναντίον μου μια πειθαρχική διαδικασία, είναι σίγουρο ότι την αξίζω. Θα επιθυμούσα, ωστόσο, να απευθύνω μια ερώτηση στο Σώμα: τι θα έκανε άραγε ο καθένας από μας όταν κάποιος συνάδελφος, ο οποίος δεν ξέρει τίποτα για τη ζωή μας, που νομίζει ότι δεν βρισκόμαστε στην αίθουσα -παρ' ότι δεν απουσίαζα από την αίθουσα, απλώς είχα μετακινηθεί από τη θέση μου-, δηλώνει ενώπιον όλων πως έπαιρνα λεφτά από τις καπνοβιομηχανίες;
<P>
Πρώτα απ' όλα, αν εξετάσουμε το θέμα από πολιτικής άποψης, είναι ευκολότερο να χρηματίζεται κανείς από τις καπνοβιομηχανίες για να μιλήσει κατά της ευρωπαϊκής παραγωγής παρά για να την υπερασπίζεται, όπως συμβαίνει στην τοποθέτησή μου. Κατά δεύτερον, σηκώθηκα και είπα στον κ. Blak ότι ήμουν παρών -επειδή νόμιζε πως δεν ήμουν-. ότι ήμουν παρών και άκουσα αυτό που είπε. Μόνο που δεν μπορούσα να πιστέψω στα αυτιά μου. Επέστρεψα λοιπόν στη θέση μου και του ρώτησα: "Τι είπατε, κύριε βουλευτά; ». Και αυτός μου απήντησε στα αγγλικά, στη γλώσσα που του απηύθυνα την ερώτηση: "Μόλις πήρατε λεφτά απ' αυτούς».
<P>
Κύριε Πρόεδρε, δεν θεωρώ τον εαυτό μου άνθρωπο αναίσθητο. Μεγάλωσα και ανατράφηκα στους κόλπους ενός ιβηρικού πολιτισμού, όπου η έννοια της τιμής έχει ακόμη κάποια αξία. Έχω δύο κόρες, και θα επιθυμούσα να αισθάνονται υπερήφανες για το όνομα του πατέρα τους. Επομένως, όποια τιμωρία θελήσει να μου επιβάλει αυτό το Κοινοβούλιο, θεωρώ πως την αξίζω, αλλά δηλώνω ότι δεν ντρέπομαι καθόλου γι' αυτήν!
<P>
(Χειροκροτήματα)

<SPEAKER ID=3 NAME="Πρόεδρος">
Το Σώμα άκουσε τις εξηγήσεις του κ. Rosado Fernandes και, δίχως περαιτέρω συζήτηση, θα θέσω σε ηλεκτρονική ψηφοφορία την προηγούμενη πρότασή μου, δηλαδή την πρόταση μομφής και αποπομπή του βουλευτού για διάστημα δύο ημερών.
<P>
(Το Σώμα εγκρίνει την πρόταση του Προέδρου)

<SPEAKER ID=4 NAME="Πρόεδρος">
Ενόψει του αποτελέσματος της ψηφοφορίας, βρίσκομαι στην υποχρέωση να ζητήσω από τον κ. Rosado Fernandes να έχει την καλοσύνη να εγκαταλείψει αυτοβούλως την αίθουσα συνεδριάσεων, στην οποία θα μπορεί να επανέλθει μετά το πέρας δύο ημερών.
<P>
Μου ζητεί τώρα το λόγο ο κ. Hδnsch επί θέματος διαδικασίας.

<SPEAKER ID=5 LANGUAGE="DE" NAME="Hδnsch">
Κύριε Πρόεδρε, εφόσον εδώ μέσα η άσκηση φυσικής βίας εναντίον ενός μέλους της Ομάδας μου επιδοκιμάστηκε κι από πάνω, πρέπει να πω, κύριε Πρόεδρε, ότι θα το επιδοκίμαζα αν είχατε βρει δύο λόγια αλληλεγγύης και συμπάθειας για τον συνάδελφο Freddy Blak που δέχτηκε την επίθεση.

<SPEAKER ID=6 NAME="Πρόεδρος">
Εάν πρόκειται για το ίδιο θέμα, θα παραχωρήσω το λόγο μόνον στον κ. Giansily επειδή είναι μέλος της Ομάδας στην οποία πρόσκειται ο κ. Rosado.
<P>
Έχει το λόγο ο κ. Giansily.

<SPEAKER ID=7 LANGUAGE="FR" NAME="Giansily">
Κύριε Πρόεδρε, δεν επιθυμώ να επανέλθω σ' αυτά τα επεισόδια. Θα ήθελα μόνο να σας πω ότι θα ψηφίσουμε τώρα, χωρίς αναβολή όπως φαίνεται, σχετικά με ένα πολύ σημαντικό θέμα, που είναι το θέμα του προϋπολογισμού. Δεν πιστεύω ότι η Ομάδα μας, λαμβάνοντας υπόψη αυτά που μόλις προέκυψαν, είναι σε θέση να ψηφίσει με ψυχραιμία. Συνεπώς, σας ζητώ τη διακοπή της συνεδρίασης για μερικά λεπτά για να μας δοθεί η δυνατότητα να συσκεφτούμε.

<SPEAKER ID=8 LANGUAGE="FR" NAME="Πρόεδρος">
Κύριε Giansily, γνωρίζετε ότι σήμερα το πρωί έγινε μια μακροχρόνια και ιδιαίτερα σημαντική ψηφοφορία. Είμαι βέβαιος ότι τα μέλη της Ομάδας σας θα είναι σε θέση να αντιμετωπίσουν και να αντεπεξέλθουν στην ψηφοφορία με ψυχραιμία. Αλλωστε, έχουμε να εγκρίνουμε και τα συνοπτικά πρακτικά, οπότε θα τους δοθεί χρόνος για να σκεφτούν.

<CHAPTER ID=2>
Έγκριση των συνοπτικών πρακτικών.
<SPEAKER ID=9 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;
<P>
(Το Σώμα εγκρίνει τα συνοπτικά πρακτικά)

<SPEAKER ID=10 LANGUAGE="FR" NAME="Le Gallou">
Κύριε Πρόεδρε, η παρατήρησή μου είναι η εξής. Ανακάλυψα σήμερα το πρωί ότι εκδόθηκε ένας αναμνηστικός φάκελος από το Ευρωπαϊκό Κοινοβούλιο για τον κ. Georges Marchais, ο οποίος παραδέχθηκε όλα τα εγκλήματα του κομμουνισμού, ο οποίος ενέκρινε την εισβολή στην Πολωνία, την εισβολή στο Αφγανιστάν. Θα ήθελα να μάθω κάτω από ποιές συνθήκες πάρθηκε αυτή η απόφαση.
<P>
(Χειροκροτήματα)

<SPEAKER ID=11 NAME="Πρόεδρος">
Κύριε Le Gallou, δεν πρόκειται για μια έκδοση του Ευρωπαϊκού Κοινοβουλίου. Πρόκειται για μια ιδιωτική επιχείριση φιλοτελισμού που εξέδωσε αυτό το φάκελο. Το Ευρωπαϊκό Κοινοβούλιο δεν έχει λοιπόν τίποτε να κάνει με την υπόθεση αυτή, η οποία είναι εντελώς ιδιωτικού χαρακτήρα.

<SPEAKER ID=12 NAME="Πρόεδρος">
Μου ζητά το λόγο ο κ. Puerta. Θα τον παρακαλούσα να είναι σύντομος επ' αυτού του θέματος. Έχουν ακουστεί κάποιες κατηγορίες κατά ενός προσώπου που ανήκει στο πολιτικό ρεύμα στο οποίο πρόσκειται και οφείλω να του δώσω την ευκαιρία να απαντήσει. Αλλά θα του ήμουν ευγνώμων αν δεν παρατείνει αυτό το επεισόδιο.
<P>
Έχει το λόγο ο κ. Puerta.

<SPEAKER ID=13 LANGUAGE="ES" NAME="Puerta">
Κύριε Πρόεδρε, οφείλω να πω ότι είμαι πρόεδρος μιας Ομάδας στην οποία συμμετέχουν αντιπροσωπείες κομμουνιστών βουλευτών, παρ' ότι εγώ προσωπικά είμαι σοσιαλιστής. Και αυτό που ακούσαμε είναι, κατά τη γνώμη μου, απαράδεκτο. Δεν θεωρώ ενδεδειγμένη απάντηση το να δηλώσω απλώς -και ας μου επιτραπεί να το πω, κύριε Πρόεδρε-, ότι ο εν λόγω φάκελλος δεν είναι μια επίσημη έκδοση του Κοινοβουλίου.
<P>
Ο κ. Marchais διετέλεσε πρόεδρος ενός κόμματος το οποίο συμμετείχε στο δημοκρατικό βίο της Γαλλίας, τόσο στις καλές όσο και στις κακές στιγμές, και στον οποίο απέτισαν φόρο τιμής Γάλλοι δημοκράτες, πρώτα και κύρια ο σημερινός Γάλλος πρωθυπουργός. Και πιστεύω πως ο άνθρωπος αυτός αξίζει πολύ περισσότερο σεβασμό απ' ότι αυτοί που παρακάθονται στα έδρανα απ' όπου προήλθε αυτός ο απαράδεκτος χαρακτηρισμός, τον οποίο οφείλω να απορρίψω.

<SPEAKER ID=14 NAME="Πρόεδρος">
Κυρίες και κύριοι, θεωρώ το συμβάν ως λήξαν.
<P>
Το λόγο έχει ο κ. Lataillade.

<SPEAKER ID=15 LANGUAGE="FR" NAME="Lataillade">
Κύριε Πρόεδρε, επανήλθα στο Κοινοβούλιο αυτό τον Σεπτέμβριο, μετά τρία χρόνια διακοπής. Ξαναβρήκα κάποια γνωστά πρόσωπα, άλλα λιγότερο γνωστά, και όπως φαίνεται και κάποια επαναλαμβανόμενα θέματα. Δεν θα επανέλθω σε ό, τι συνέβη. Η Συνέλευση επέβαλε μια κύρωση και ο κ. Rosado Fernandes τη δέχτηκε.
<P>
Έχω το δικαίωμα να ανησυχώ για το χαρακτήρα των λεγόμενων που ακούω κατά καιρούς, που κατακρίνουν αβάσιμα τον έναν ή τον άλλο για οικονομικές ατασθαλίες. Θα ήμουν ευτυχής εάν παρουσιάζατε στο Κοινοβούλιο δικαιολογητικά σχετικά με όλους όσοι χρειάστηκε, με άμεσο ή έμμεσο τρόπο, να λάβουν μέρος στη μελέτη και στην οικοδόμηση του Κοινοβουλίου στις Βρυξέλλες, έτσι ώστε να μην ακούμε δυσφημιστικά λεγόμενα που θα μπορούσαν να προκαλέσουν στους συναδέλφους δικαιολογημένο θυμό, παρ' όλο που είναι απαράδεχτος.
<P>
Θα σας ήμουν λοιπόν ευγνώμων, κύριε Πρόεδρε, εάν υπενθυμίζατε στο σύνολο των προέδρων των ομάδων - και σας το ζητώ ως μέλος που επανήλθε σ' αυτό το Σώμα κατόπιν απουσίας τριών ετών, και μου προξενεί ιδιαίτερη έκπληξη το κλίμα που επικρατεί- ότι θα πρέπει να είμαστε προσεκτικοί τη στιγμή που δεν είμαστε ικανοί να προσκομίσουμε έγγραφα που να είναι σε θέση να αποδείξουν τη δυσφυμηστική κατηγορία που προφέρουν. Σας ευχαριστώ, κύριε Πρόεδρε.
<P>
(Χειροκροτήματα)

<SPEAKER ID=16 NAME="Πρόεδρος">
Ευχαριστώ, κύριε Lataillade. Τα λεγόμενά σας θα ανακοινωθούν στη Διάσκεψη των Προέδρων. Τα μέλη της Διάσκεψης αυτής είχαν, άλλωστε, τη δυνατότητα να τα ακούσουν από πρώτο χέρι.

<CHAPTER ID=3>
Ψηφοφορίες
<SPEAKER ID=17 NAME="Πρόεδρος">
Προτού προχωρήσουμε στην ψηφοφορία, έχει το λόγο ο εισηγητής, κ. Tillich, για μια σύντομη δήλωση.

<SPEAKER ID=18 NAME="Tillich">
Κύριε Πρόεδρε, κυρίες και κύριοι, ελπίζω ότι τώρα που θα φθάσουμε στην ψηφοφορία για τον προϋπολογισμό, τα πνεύματα θα ηρεμήσουν και πάλι. Θα ήθελα να έχω την προσοχή σας για δύο παρατηρήσεις που είναι απαραίτητο να γίνουν πριν προχωρήσουμε στην ψηφοφορία. Πρέπει να κάνουμε δύο τεχνικές διορθώσεις. Ζητώ την κατανόησή σας και την έγκρισή σας γι' αυτό. Η μία τεχνική διόρθωση αφορά στην τροπολογία αριθ. 1. Αυτή η τροπολογία αναφέρεται στο θέμα του προσωπικού της Επιτροπής στην Σύνοδο Κορυφής του τελευταίου Σαββατοκύριακου. Για τον λόγο αυτό, η αναφορά στην Σύνοδο Κορυφής του τελευταίου Σαββατοκύριακου πρέπει να διαγραφεί. Είναι μόνο μία αναφορά.
<P>
Υπάρχει άλλη μία τεχνική διόρθωση, στην τροπολογία αριθ. 36. Εδώ, σας προτείνω το εξής: Επειδή στην τροπολογία αριθ. 36 χρησιμοποιείται μία έκφραση που αντιφάσκει στις μέχρι τώρα κοινοτικές αποφάσεις και στους μέχρι τώρα κοινοτικούς χαρακτηρισμούς, καλό θα ήταν να προσαρμοστεί στους συνήθεις και εν χρήσει χαρακτηρισμούς και να διορθωθεί αντίστοιχα, από τεχνικής άποψης, η τροπολογία αριθ. 36, για να μπορούμε έτσι να την ψηφίσουμε.

<SPEAKER ID=19 NAME="Samland">
Κύριε Πρόεδρε, για να μην αρχίσει η Επιτροπή να χαίρεται για τα Χριστούγεννα που έρχονται: Η επισήμανση του εισηγητή αναφέρεται μόνο στο αστεράκι, όχι στην παραίτηση από το απόθεμα για το μέρος αυτό! Αυτό το λέω μόνο για να μείνει μέσα στα όρια η χαρά για τα Χριστούγεννα.

<SPEAKER ID=20 LANGUAGE="IT" NAME="Dell'Alba">
Κύριε Πρόεδρε, στην ιταλική γλώσσα, και συγκεκριμένα στο ναπολιτάνικο ιδίωμα, υπάρχει μια έκφραση, που δεν γνωρίζω αν μεταφράζεται και που λέει: "εδώ κανείς δεν είναι ηλίθιος!». Επιθυμώ τώρα να αποσαφηνίσω αυτό που ο εισηγητής κ. Tillich αποκαλεί "τεχνική τροπολογία».Συμπεριελήφθη εκ μέρους του Ευρωπαϊκού Κοινοβουλίου, στον προϋπολογισμό του 1997, ένα κονδύλι για δράσεις συνεργασίας με τη Λαϊκή Δημοκρατία της Κίνας. Ψηφίστηκε κατά πρώτη και δεύτερη ανάγνωση το 1997, ψηφίστηκε ξανά κατά την πρώτη ανάγνωση για τον προϋπολογισμό του 1998. Αυτή η αριθ. 36 τροπολογία βρίσκεται στο πακέτο 3 και η προθεσμία για την υποβολή τεχνικών τροπολογιών ή διορθώσεων έληξε το μεσημέρι της Τρίτης. Πράγματι, στο αίτημά μου, που διατυπώθηκε χθες στις 18.30 στις υπηρεσίες σας, για την διεξαγωγή χωριστής ψηφοφορίας, έλαβα δεόντως την απάντηση ότι η προθεσμία είχε λήξει. Εκφράζω την απορία μου και την κατηγορηματική μου αντίθεση για την αποσιώπηση της αναφοράς στην εν λόγω έκφραση. Η Ολομέλεια ψήφισε και κατοχύρωσε το συνολικό ψήφισμά της, ενώ τώρα ο εισηγητής, που αγνοεί τη διαδικασία, μας λέει ότι πρόκειται για διόρθωση, μολονότι προβλεπόταν τόσο στον περσινό όσο και στον φετινό προϋπολογισμό.
<P>
Σας ζητώ, κύριε Πρόεδρε, να αποκρούσετε την ενέργεια αυτή, ακριβώς γιατί, τουλάχιστον θεωρητικά, "εδώ κανείς δεν είναι ηλίθιος»!.

<SPEAKER ID=21 NAME="Πρόεδρος">
Εάν κατάλαβα καλά, μία από τις τεχνικές διευκρινίσεις που ανέφερε ο κ. Tillich αποτελεί μάλλον μια προφορική τροπολογία. Για να μπορέσω να τη λάβω υπόψη, θα πρέπει να ρωτήσω το Σώμα αν δεν υπάρχουν περισσότεροι από 12 βουλευτές που αντιτίθενται σ' αυτήν.
<P>
(Περισσότεροι από 12 βουλευτές αντιτίθενται στην τροπολογία, επομένως αυτή απορρίπτεται)

<SPEAKER ID=22 NAME="Πρόεδρος">
Εφόσον η ψηφοφορία έχει λήξει, ερωτώ το Συμβούλιο: Το Συμβούλιο θα μπορούσε, στην συνέχεια των αποφάσεών μας, να συμφωνήσει με το Κοινοβούλιο για το νέο ανώτατο ποσοστό αύξησης των δαπανών;
<P>
(Ο Πρόεδρος του Συμβουλίου εκφράζει τη συγκατάθεσή του)

<SPEAKER ID=23 NAME="Πρόεδρος">
Ευχαριστώ πολύ, κύριε Fischbach. Έχετε το λόγο.

<SPEAKER ID=24 NAME="Fischbach">
Κύριε Πρόεδρε, η ψηφοφορία διεξήχθη τόσο γρήγορα που πραγματικά μου δημιούργησε έκπληξη.
<P>
Θα ήθελα ωστόσο, κύριε Πρόεδρε, να σας πω, όπως και στα αξιότιμα μέλη του Κοινοβουλίου, ότι η Προεδρία είναι ικανοποιημένη βέβαια για τη συνολική συμφωνία όσον αφορά τον προϋπολογισμό του 1998. Πρόκειται για έναν καλό προϋπολογισμό. Είναι καλός γιατί είναι το αποτέλεσμα μιας καλής συνεργασίας, μιας αμοιβαίας κατανόησης μεταξύ των δύο αρχών, των δύο σκελών της δημοσιονομικής αρχής, αλλά είναι επίσης και κυρίως αποτέλεσμα μιας στενής συνεργασίας, βασισμένης πάνω στην αμοιβαία εμπιστοσύνη μεταξύ του Συμβουλίου και του Κοινοβουλίου, και εάν το αποτέλεσμα είναι αυτό που έχουμε σήμερα, κύριε Πρόεδρε, αυτό ωφείλεται κυρίως στο Κοινοβούλιό σας, στα μέλη της Επιτροπής Προϋπολογισμών, στον πρόεδρο της Επιτροπής Προϋπολογισμών, στους δύο εισηγητές, κ.κ. Tillich και Tomlinson, των οποίων η δέσμευση, το ενδιαφέρον και η τιμιότητα είναι αξιέπαινα, καθ' όλη τη διάρκεια αυτής της διαδικασίας του προϋπολογισμού.
<P>
Θα ήθελα επίσης, κύριε Πρόεδρε, να ευχαριστήσω, τέλος, την Επιτροπή και κατά κύριο λόγο τον κ. Επίτροπο Erkki Liikanen και τους συναδέλφους του, των οποίων οι προσπάθειες συνεισέφεραν αποφασιστικά σε αυτή τη συνολική συμφωνία. Σας ευχαριστούμε θερμά.
<P>
(Χειροκροτήματα)

<SPEAKER ID=25 NAME="Πρόεδρος">
Ευχαριστώ τον κ. Fischbach για τα λόγια του και δηλώνω πως ο γενικός προϋπολογισμός για το 1998 έχει από τώρα εγκριθεί οριστικά.
<P>
(Στη συνέχεια, ο Πρόεδρος προβαίνει στην υπογραφή του γενικού προϋπολογισμού για το 1998)

<SPEAKER ID=26 LANGUAGE="FR" NAME="Bourlanges">
Κύριε Πρόεδρε, θα ήθελα μόνο να πω ότι μου φάνηκε -και νομίζω ότι ο εισηγητής είναι της γνώμης μου- ότι οι τροπολογίες 5 και 2 είναι απόλυτα συμβιβάσιμες και θα μπορούσαν να προστεθούν.
<P>
Ξεκινώντας, όπως το κάνετε άλλωστε από την τροπολογία 5, η τροπολογία 2 μπορεί να προστεθεί στη συνέχεια, εφόσον οι δύο τροπολογίες δεν αλληλοαναιρούνται.

<SPEAKER ID=27 NAME="Tillich">
Κύριε Πρόεδρε, θέλω να υπογραμμίσω ακριβώς αυτό που μόλις είπε ο συνάδελφος Bourlanges. Οι τροπολογίες καλύτπουν η μία την άλλη στα ουσιώδη σημεία, η δε τροπολογία αριθ. 5 θα μπορούσε να είναι μία συμπλήρωση για την τροπολογία αριθ. 2. Για τον λόγο αυτό, θα μπορούσε και η άλλη πλευρά του Κοινοβουλίου, που μόλις τώρα ήθελε να την καταψηφίσει, να ψηφίσει αυτόν τον συνδυασμό των δύο τροπολογιών. Θα ήθελα να το συστήσω αυτό στο Σώμα.
<P>
(Το Σώμα εγκρίνει το ψήφισμα όπως τροποποιήθηκε)

<SPEAKER ID=28 NAME="Πρόεδρος">
Θα ήθελα να καλωσορίσω, εξ ονόματος αυτού του Σώματος, τα μέλη του Προεδρείου της πολωνικής αντιπροσωπείας στη Μικτή Κοινοβουλευτική Επιτροπή ΕΕ-Πολωνίας. Είναι μεγάλη μας ευχαρίστηση να σας έχουμε κοντά μας σήμερα το πρωί.
<P>
(Χειροκροτήματα) Σας καλωσορίζουμε εσάς, κύριε Mazowiecki, καθώς και την αντιπροσωπεία σας, την ιστορική αυτή στιγμή που έπεται της απόφασης του Ευρωπαϊκού Συμβουλίου να ξεκινήσει, σε μερικούς μήνες, διαπραγματεύσεις ενόψει της προσχώρησης της Πολωνίας.

<SPEAKER ID=29 LANGUAGE="FR" NAME="Pompidou">
Κύριε Πρόεδρε, η ψηφοφορία διεξήχθη πολύ γρήγορα. Ήθελα να έχω το λόγο για να ζητήσω οι τροπολογίες 168, 104 και 172 να ψηφιστούν μαζί, γιατί πρόκειται για μια προσθήκη. Εφόσον δεν είχα αρκετό χρόνο στη διάθεσή μου για να εκφραστώ, ούτε ο εισηγητής άλλωστε, θα ήθελα να ζητηθεί η άποψη του εισηγητή σχετικά με τις τρεις αυτές τροπολογίες.

<SPEAKER ID=30 NAME="Πρόεδρος">
Κύριε Pompidou, ενεργήσαμε κατ' αυτό τον τρόπο κατόπιν σύστασης της αρμόδιας επιτροπής. Για το λόγο αυτό ο εισηγητής δεν εξέφρασε τη γνώμη του. Εάν λοιπόν η αρμόδια επιτροπή εκτιμά ότι οι τροπολογίες είναι συμβιβάσιμες, κι εγώ θα πρέπει να κάνω το ίδιο.

<SPEAKER ID=31 NAME="Quisthoudt-Rowohlt">
Κύριε Πρόεδρε, ο κύριος Pompidou έχει απόλυτο δίκιο. Η τροπολογία του κυρίου Adam προσθέτει στο τέλος μισή πρόταση, κι εμείς είμαστε υπέρ αυτής της προσθήκης. Όλα τα άλλα παραμένουν ίδια.
<P>
Η τροπολογία της Ομάδαςτων Φιλελευθέρων προσθέτει δύο ακόμη λέξεις, δηλαδή "εργαλεία» και "τεχνολογίες». Ακόμη, ζητά να διαγραφούν δύο άλλες λέξεις, συγκεκριμένα "σύγχρονα πλοία». Είμαστε εναντίον αυτής της διαγραφής. Εγώ είμαι υπέρ των δύο τροπολογιών ως προσθήκες.

<SPEAKER ID=32 LANGUAGE="DE" NAME="Bloch von Blottnitz">
Ευχαριστώ, κύριε Πρόεδρε! Ευχαριστώ για την χριστουγεννιάτικη ευχή σας.
<P>
Θα ήθελα να επιμείνω εξ ονόματος της Ομάδας μας στην χωριστή ψηφοφορία, όπως προβλέπεται. Ευχαριστώ πολύ!
<P>
Σε ό, τι αφορά την τροπολογία αριθ. 122

<SPEAKER ID=33 LANGUAGE="DE" NAME="Quisthoudt-Rowohlt">
Κύριε Πρόεδρε, η τροπολογία αριθ. 122 της κυρίας ΜcNally και άλλων εξ ονόματος της Ομάδας του Ευρωπαϊκού Σοσιαλιστικού Κόμματος ζητά να προβλέπεται η λήψη και η προώθηση μέτρων στήριξης για τις γυναίκες που ιδρύουν επιχειρήσεις. Υπάρχει ήδη ένα ξεχωριστό πρόγραμμα στο πλαίσιο του Ευρωπαϊκού Κοινωνικού Ταμείου με το όνομα NOW, το οποίο έχει εκπονηθεί ειδικά για τις γυναίκες που ιδρύουν επιχειρήσεις, και πιστεύω ότι τελικά είναι σκοπιμότερο να γίνουν συγκεντρωμένες προσπάθειες. Αυτό το λέω μόνο ως εξήγηση. Είμαστε υπέρ αυτής της αρχής, νομίζουμε όμως ότι δεν ταιριάζει εδώ μέσα.

<SPEAKER ID=34 NAME="Πρόεδρος">
Συγνώμη, κυρία εισηγήτρια, αλλά έχουμε ήδη ασχοληθεί με αυτή την τροπολογία, και δεν μπορούμε να προχωρήσουμε εκ νέου σε ψηφοφορία.
<P>
(Το Σώμα εγκρίνει το ψήφισμα νομοθετικού περιεχομένου)

<SPEAKER ID=35 LANGUAGE="FR" NAME="Dury">
Κυρία Πρόεδρε, η Επιτροπή, όπως διαπιστώσατε χθες, έδειξε πολύ καλή θέληση απέναντι στο Ευρωπαϊκό Κοινοβούλιο. Θα ήθελα ωστόσο να επιστήσω την προσοχή του Προεδρείου στο εξής θέμα. Έθεσαμια γραπτή ερώτηση όσον αφορά την πολιτική πληροφόρησης της Επιτροπής. Η απάντηση του κ. Santer ήταν η εξής: "Μια λεπτομερής απάντηση στις ερωτήσεις του αξιότιμου (βέβαια!) βουλευτή απαιτεί μακροχρόνιες και δύσκολες έρευνες που η Επιτροπή δεν είναι σε θέση να πραγματοποιήσει τώρα». Ας μου πουν καθαρά ότι είμαι ένα τίποτα, ότι δεν χρησιμεύω σε τίποτε, θα ήθελα ωστόσο να ζητήσω από το Προεδρείο να εξεταστεί αυτού του είδους η στάση της Επιτροπής σχετικά με ένα θέμα που δεν ήταν τόσο δύσκολο!

<SPEAKER ID=36 NAME="Πρόεδρος">
Κυρία Dury, θα μεταφέρω την παρατήρησή σας πολύ ευχαρίστως στο Προεδρείο, γιατί ως επί τω πλείστον γνωρίζω την ερώτηση που κάνατε και θεωρώ ότι ήταν δικαιολογημένη. Αξιζε να της δοθεί μια απάντηση. Θα προσπαθήσουμε να το κανονίσουμε.
<P>
Μετά την ψηφοφορία για την τροπολογία αριθ. 2

<SPEAKER ID=37 LANGUAGE="DE" NAME="Bφsch">
Κυρία Πρόεδρε, είχα ήδη ζητήσει τον λόγο πριν από αυτήν την τροπολογία, αυτό όμως δεν αλλάζει και πολλά. Βρίσκω περίεργο το ότι συμμετέχοντας σε μία επιτροπή ασχολούμαστε με την επεξεργασία μίας θέσης για την ΟΣΚΠΑ, ενώ παράλληλα τα πιθανά αποτελέσματα αυτών των διαβουλεύσεων προεξοφλούνται από την Πρόεδρο της επιτροπής αυτής. Αυτό θέλω να πω σχετικά με την τροπολογία αυτή, για την οποία προηγουμένως έγινε εδώ ψηφοφορία.
<P>
(Το Κοινοβούλιο εγκρίνει το ψήφισμα)

<SPEAKER ID=38 NAME="Aναστασόπουλος">
Κυρία Πρόεδρε, ήθελα να παρακαλέσω την Ομάδα των Σοσιαλιστών να αποσύρει τις αιτήσεις για ονομαστικές ψηφοφορίες, αφού ήδη έχει αντιληφθεί ποιά είναι η θέση του Σώματος. Δεν χρειάζεται να επανερχόμεθα κάθε φορά σε ονομαστική ψηφοφορία για πράγματα τα οποία είναι σαφή.

<SPEAKER ID=39 NAME="Πρόεδρος">
Κύριε Αναστασόπουλε, πιστεύω ότι πρόκειται για ένα λεπτό θέμα, αλλά εφόσον οι ψηφοφορίες αυτές μπορούν να είναι και ονομαστικές, όπως μας ζητήθηκε, πρέπει να τις κάνουμε, εκτός βέβαια εάν η Ομάδα των Σοσιαλιστών αποσύρει τα αιτήματά της. Δεν έχω την εντύπωση όμως ότι θα το κάνει.
<P>
Μετά την ψηφοφορία σχετικά με την παράγραφο 7.2
<SPEAKER ID=40 NAME="Αναστασόπουλος">
Κυρία Πρόεδρε, να με συγχωρέσετε πάρα πολύ, αλλά έχουν υπόψη τους οι πολιτικές ομάδες ότι κάθε ονομαστική ψηφοφορία επιβαρύνει τον ευρωπαίο φορολογούμενο με χίλια ECU;

<SPEAKER ID=41 NAME="Πρόεδρος">
Κύριε Αναστασόπουλε, αυτό είναι το τίμημα της δημοκρατίας.
<P>
(Το Σώμα εγκρίνει το ψήφισμα)

<SPEAKER ID=42 LANGUAGE="FR" NAME="Fabre-Aubrespy">
Κύριε Πρόεδρε, η Ομάδα μου δεν μπόρεσε να ψηφίσει σε δεύτερη ανάγνωση υπέρ του προϋπολογισμού 1998.της Ευρωπαϊκής Ένωσης. Κατά συνέπεια, δεν συναινέσαμε στο συμβιβασμό που ικανοποιούσε τόσο τον κύριο Πρόεδρο πριν λίγο.
<P>
Διαπιστώσαμε πράγματι ότι σε δεύτερη ανάγνωση η Συνέλευση είχε οπισθοχωρήσει σε σχέση με την ψηφοφορία σε πρώτη ανάγνωση. Είχε ανεβάσει τότε τον προϋπολογισμό του Συμβουλίου, κατά πλειοψηφία, από 0, 7 % στα 2, 7 %, σύμφωνα με την αύξηση των δαπανών της Ευρωπαϊκής Ένωσης.
<P>
Σε δεύτερη ανάγνωση, ακολουθώντας ορισμένες από τις προτάσεις του Συμβουλίου, η άνοδος του προϋπολογισμού καθορίζεται κατά 1, 4 %.Είναι ένα βήμα, αλλά δεν αρκεί. Λυπούμαστε που αυτή η προσπάθεια δεν αφορούσε τις διαρθρωτικές δράσεις, όπως αφορούσε τις γεωργικές δαπάνες και τις δαπάνες των κατηγοριών 3 και 4. Η δέσμευση που πάρθηκε στο Εδιμβούργο δεν αποτελεί μια δικαιολογία για συγκράτηση των δαπανών, κάτι το οποίο ξέρουμε ότι δεν θα γίνει κατά τη διάρκεια του επόμενου χρόνου.
<P>
Λυπούμαστε επίσης που ο προϋπολογισμός δεν φτάνει ένα μηδενικό επίπεδο αύξησης, κάτι που θα ήταν δυνατό, εάν είχαμε ακολουθήσει τον προϋπολογισμό του Συμβουλίου.
<P>
Η εξέλιξη των δαπανών ορίζει μια αύξηση των εθνικών συνεισφορών κατά 1, 29 %, που πρέπει να συγκριθεί με το 1, 39 % της αύξησης των δαπανών. Εάν ο προϋπολογισμός της Γαλλίας, παραδείγματος χάρη, είχε γνωρίσει μια αντίστοιχη αύξηση, τότε η τήρηση ενός από τα περιβόητα κριτήρια του Μάαστριχτ, το κριτήριο του ελλείμματος του προϋπολογισμού, δεν θα μπορούσε να γίνει σεβαστό από τη χώρα μου.

<SPEAKER ID=43 NAME="Ahlqvist, Theorin και Wibe">
 - (SV) Η πρόταση της Επιτροπής Προϋπολογισμών συνεπάγεται, σε σχέση με την δεύτερη ανάγνωση του Συμβουλίου, μία αύξηση των εξουσιοδοτήσεων πληρωμών κατά περίπου 500 εκατομμύρια Εcu, δηλαδή περισσότερο από 4 δισεκατομμύρια κορώνες. Οι πραγματικές πληρωμές είναι περίπου αμετάβλητες.
<P>
Είμαστε αρνητικοί απέναντι στη αύξηση των υποχρεωτικών πληρωμών, διότι απλούστατα αυτό πρέπει (αργά ή γρήγορα) να αφαιρεθεί από τους εθνικούς προϋπολογισμούς, π.χ. της Σουηδίας. Αυτό σημαίνει ότι ένα αυξημένο εισόδημα για την ΕΕ συνεπάγεται αυξημένες δαπάνες για τον σουηδικό εθνικό προϋπολογισμό, κάτι που τελικά εκφράζεται με την μορφή περικοπών στις σουηδικές δημόσιες υπηρεσίες. Επομένως, ακόμη και αν οι δαπάνες της ΕΕ αξίζουν (π.χ. να δοθεί βάρος στην απασχόληση), αυτό θα έχει την αρνητική συνέπεια να πληγεί ο σουηδικός προϋπολογισμός. Γι' αυτό τον λόγο συμμεριζόμαστε απολύτως τον στόχο της κυβέρνησης να διατηρηθεί ο προϋπολογισμός της ΕΕ όσο το δυνατόν πιο αυστηρός.
<P>
Έχουμε ιδιαίτερες επιφυλάξεις αναφορικά με τα κονδύλια στην κατηγορία 3, περί εσωτερικών μέτρων.
<P>
Η πρώτη ανάγνωση του Κοινοβουλίου συνεπάγεται εδώ μια μεγάλη αύξηση (σχεδόν 600 εκατομμύρια Εcu) των υποχρεωτικών εξουσιοδοτήσεων σε σύγκριση με την πρώτη ανάγνωση του Συμβουλίου Υπουργών Προϋπολογισμού. Οι αυξήσεις ταξινομούνται σε ενέργειες για μια πρωτοβουλία απασχόλησης (150), ανταλλαγές νέων και κατάρτιση νέων (100), πληροφόρηση (50), κοινωνικά μέτρα (50), καθώς και πολιτισμός και αθλητισμός (20).
<P>
Σ' αυτά τα σχεδόν 600 εκατομμύρια Εcu, που αποτελούν την διαφορά μεταξύ της πρώτης ανάγνωσης του Συμβουλίου και του Ευρωπαϊκού Κοινοβουλίου, ανήκει μια θέση ύψους 200 εκατομμυρίων Εcu, που το Κοινοβούλιο πρόσθεσε στα 150 εκατομμύρια που έχουν εγκριθεί για την απασχόληση. Το Ευρωπαϊκό Κοινοβούλιο δήλωσε περαιτέρω ότι θα αφήσει αυτά τα 200 εκατομμύρια Εcu ανεκμετάλλευτα, υπό την προϋπόθεση ότι το Συμβούλιο θα αποφασίσει για μια νομική βάση για τα 150 εκατομμύρια Εcu που διατίθενται για μία πρωτοβουλία για την απασχόληση. Η νομική βάση απαιτείται για να μπορούν να εκταμιευτούν οι πόροι. Αν το Συμβούλιο δεν ικανοποιήσει το Ευρωπαϊκό Κοινοβούλιο, τότε δήλωσαν ότι σκοπεύουν να προσπαθήσουν να ξοδέψουν ολόκληρο το ποσό των 350 (200+150) εκατομμυρίων Εcu.
<P>
Θεωρούμε ότι αυτή η στάση από πλευράς Ευρωπαϊκού Κοινοβουλίου είναι καθαρά σπάταλη.
<P>
Εφόσον δεν βρισκόμαστε στην Επιτροπή Προϋπολογισμών του Κοινοβουλίου, δυσκολευόμαστε να επηρεάσουμε το περιεχόμενο του προϋπολογισμού. Έχουμε έντονες επιφυλάξεις αναφορικά με αυτόν τον προϋπολογισμό, αλλά επιλέξαμε να είμαστε αλληλέγγυοι με την Ομάδα μας και υπερψηφίζουμε την πρόταση για τον προϋπολογισμό στην τελική ψηφοφορία.
<P>
Όσον αφορά το ψήφισμα για τον προϋπολογισμό, υπερψηφίζουμε τις προτάσεις τροπολογίας αριθ. 3 και 4. Θεωρούμε ότι το Ευρωπαϊκό Κοινοβούλιο πρέπει να δημιουργήσει μία ταξιδιωτική κάρτα, παρόμοια μ' αυτήν που υπάρχει στο σουηδικό κοινοβούλιο.

<SPEAKER ID=44 NAME="Andersson, Lφφw και Waidelich">
 - (SV) Καλοσωρίζουμε τις βασικές προτεραιότητες για τον προϋπολογισμό του επόμενου έτους που συστήθηκαν λαμβάνοντας υπόψη τη νέα πρωτοβουλία για την απασχόληση της ΕΕ και τα μέτρα για την απασχόληση των κρατών μελών. Καλοσωρίζουμε επίσης τη πρόταση για την εισαγωγή μιάς νέας διαδικασίας για τις επιδοτήσεις της ΕΕ με περισσότερο ανοιχτά κριτήρια. Με χαρά διαπιστώνουμε την υποβεβλημένη πρόταση για τη σύσταση ενός ειδικού ταμείου στον προϋπολογισμό για μέτρα που σχετίζονται με το περιβάλλον για την περιοχή της Βαλτικής Θάλασσας.
<P>
Είναι επίσης ικανοποιητικό το ότι οι προτεινόμενες γεωργικές δαπάνες για τον προϋπολογισμό του 1998 θα μειωθούν σε σύγκριση με το επίπεδο δαπανών του τρέχοντος έτους. Αυτό όμως δεν είναι αρκετό. Συνιστούμε μια ενδελεχή και μεγάλης έκτασης μεταρρύθμιση της Κοινής Γεωργικής Πολιτικής. Αυτό δεν είναι λιγότερο σημαντικό αν λάβουμε υπόψη την προσεχή διεύρυνση της ΕΕ.
<P>
Επί παραδείγματι, θεωρούμε ότι είναι καταρχήν λάθος να συνεχιστεί η επιδότηση της καπνοκαλλιέργειας εντός της ΕΕ. Είναι δύσκολο ωστόσο να μην επισημάνουμε την αντίφαση που επικρατεί στην πολιτική της ΕΕ. Από τη μια χρησιμοποιούνται πόροι της Κοινότητας για την παραγωγή ενός βλαβερού προϊόντος με ελάχιστη αγοραστική αξία. Από την άλλη χρησιμοποιούνται πόροι για μέτρα καταπολέμησης του καρκίνου. Είναι εντελώς απαράδεκτο να υποστηρίζεται ένας τομέας που παράγει ένα προϊόν που βλάπτει τη δημόσια υγεία. Γι' αυτό θα συνεχίσουμε να προωθούμε τη κατάργηση των επιδοτήσεων του καπνού.
<P>
Όσον αφορά την αποζημίωση ταξιδιού των μελών του Κοινοβουλίου, εργαζόμαστε για την τροποποίηση του υπάρχοντος συστήματος. Παρουσιάσαμε παλαιότερα πρόταση για την εκ βάθρων αναθεώρηση του συστήματος και μαζί με άλλους βουλευτές υποβάλαμε πρόταση τροπολογίας που αποσκοπεί στην αντικατάσταση του σταθερού ποσού με πραγματικές δαπάνες. Γι' αυτό, για να αποφύγουμε παρεξηγήσεις υπερψηφίσαμε την πρόταση τροπολογίαςαριθ. 3, η οποία κινούνταν στο ίδιο πνεύμα, ακόμη και αν δεν είναι ταυτόσημη με τη δική μας αρχική πρόταση.

<SPEAKER ID=45 LANGUAGE="SV" NAME="Eriksson, Sjφstedt και Svensson">
 - (SV) Καταψηφίσαμε την έκθεση. Η πρώτη ανάγνωση του Κοινοβουλίου, που συνεπάγεται μια αύξηση κατά 1, 7 δισεκατομμύρια Εcu σε εξουσιοδοτήσεις πληρωμών σε σχέση με την πρώτη ανάγνωση του Συμβουλίου, είχε ως αποτέλεσμα 400 εκατομμύρια κορώνες επιπλέον ως τέλη μέλους για το σουηδικό ταμείο. Η αύξηση μόνο της οικονομικής ενίσχυσης για τα διαρθρωτικά ταμεία κόστισε περίπου 250 εκατομμύρια κορώνες επιπλέον. Αυτή η αύξηση παραμένει στην συμφωνία του Συμβουλίου και του Κοινοβουλίου ενόψει της δεύτερης ανάγνωσης.
<P>
Οι περικοπές που πρότεινε το Συμβούλιο ισχύουν αφενός στην κατηγορία 1, δηλαδή την γεωργική οικονομική ενίσχυση, αφετέρου στις κατηγορίες 3 και 4. Ωστόσο, η γεωργική οικονομική ενίσχυση ήταν παλαιότερα υπερκοστολογημένη και το πλεόνασμα επεστράφη στα κράτη μέλη. Έτσι, σε γενικές γραμμές παραμένει η εξασθένιση του σουηδικού κρατικού ταμείου που επέφερε η πρώτη ανάγνωση του Κοινοβουλίου. Αμφισβητούμε, όπως και κατά την πρώτη ανάγνωση, την αποτελεσματικότητα των μεθόδων στην χρηματοδότηση της πρωτοβουλίας για την απασχόληση.

<SPEAKER ID=46 NAME="Gahrton, Holm, Lindholm και Schφrling">
Κατά την δεύτερη ανάγνωση για τον προϋπολογισμό του 1998 ενεργήσαμε σε γενικές γραμμές κατά τον ίδιο τρόπο όπως και κατά την πρώτη ανάγνωση. Δυστυχώς η ψηφοφορία δυσχεραίνεται από το ότι σε γενικές γραμμές όλες οι προτάσεις τροπολογίας υποβάλλονται ως σύνολα, κάτι που συνεπάγεται ότι δεν είναι δυνατόν να τονίσει κανείς την δυσαρέσκειά του για κάποιες μεμονωμένες θέσεις στο σύνολο. Είναι κρίμα. Μέσα σε ένα σύνολο μπορεί φυσικά να υπάρχουν καλές και κακές προτάσεις.
<P>
Πέραν αυτού, ακόμη μια φορά η πλειοψηφία του Κοινοβουλίου καταψήφισε την πρότασή μας να μεταρρυθμιστεί το σύστημα των αποζημιώσεων ταξιδίου (πρόταση τροπολογίας αριθ.3). Μπορεί λοιπόν να συνεχίζεται ένα σύστημα που συνεπάγεται ότι ένας βουλευτής μπορεί να βάλει τα χρήματα στην τσέπη του, κάτι στο οποίο αντιτιθέμεθα εντονότατα. Έπρεπε να είναι αυτονόητο ότι εμείς οι βουλευτές λαμβάνουμε αποζημίωση μόνον για τις πραγματικές δαπάνες για τα ταξίδια μας.
<P>
Περαιτέρω καταψηφίσαμε την παράγραφο 11 που αναφέρεται σε "μια κοινή πολιτική στον τομέα της πληροφόρησης», καθώς οι μέχρι τώρα εμπειρίες έδειξαν ότ οι ενημερωτικές εκστρατείες της ΕΕ δεν είναι αντικειμενικές και εκφράζουν μόνο μία πλευρά του ζητήματος. Καταψηφίσαμε επίσης την παράγραφο 12 που αφορά το πρόγραμμα ελεγχόμενης θερμοπυρηνικής σύντηξης.

<SPEAKER ID=47 NAME="Kirsten Jensen, Blak, Sindal και Iversen">
Οι Δανοί σοσιαλδημοκράτες στηρίζουν την πρόταση βάσει της οποίας η Επιτροπή θα ενισχύσει την ίδρυση ενός κέντρου πληροφόρησης για οικολογικές καλλιέργειες στην ΕΕ. Η μετατροπή της παραδοσιακής γεωργίας σε οικολογική γεωργία είναι μια αναγκαία φυσική εξέλιξη, στην οποία η ΕΕ πρέπει να δώσει ύψιστη προτεραιότητα. Επιπροσθέτως πιστεύουμε ότι πρέπει να ασκηθεί αυστηρός έλεγχος ως προς τα χρήματα που ο προϋπολογισμός προορίζει για την Τουρκία. Είμαστε της γνώμης ότι είναι σημαντικό και οι 11 επίσημες γλώσσες να συνεχίσουν να έχουν το ίδιο επίσημο κύρος. Γι' αυτό στηρίζουμε να συνεχίσει να χορηγείται το πλήρες ποσό για μεταφράσεις των πρακτικών των συνόδων του Ευρωπαϊκού Κοινοβουλίου.
<P>
Επίσης στηρίζουμε την ιδέα να ασκείται καλύτερος έλεγχος στα έξοδα ταξιδίου των ευρωβουλευτών. Τα έξοδα ταξιδίου πρέπει να επιστρέφονται βάσει των πραγματοποιημένων εξόδων, και χαιρόμαστε που ήδη θα παρουσιάσουμε αποδείξεις για την τέλεση του ταξιδιού.

<SPEAKER ID=48 NAME="Lulling">
Σ' αυτήν την νομοθετική περίοδο, δύο φορές καταψήφισα εδώ τον προϋπολογισμό, επειδή σ' αυτόν δεν περιλαμβανόταν και η διατήρηση της μελισσοκομίας στην Ευρώπη. Αυτός ήταν ο δικός μου τρόπος διαμαρτυρίας για το ότι η Επιτροπή παρέλειψε για χρόνια ολόκληρα να υποβάλει σ' εμάς, που ασχολούμαστε εδώ από το 1985 μ' αυτό το θέμα, μια πρόταση για μία διάταξη ή οδηγία, ώστε να δημιουργηθεί κατ' αυτόν τον τρόπο η νομική βάση για να προβλεφθούν στον προϋπολογισμό κονδύλια για τον σκοπό αυτόν. Είναι σαν να τρωγόμαστε με τα ρούχα μας. Εμείς ζητούσαμε εδώ στο Κοινοβούλιο ομόφωνα βοήθεια για την διατήρηση της μελισσοκομίας. Το Συμβούλιο Υπουργώνμ είχε την δυνατότητα να το απορρίψει αυτό δικαιολογημένα, αφού όπως είπαμε δεν υπήρχε νομική βάση για τέτοια έξοδα.
<P>
Τώρα, έχουμε επιτέλους αυτήν τη νομική βάση, μολονότι κατά τη γνώμη μου απλώς "το όρος έτεκε μυν», γιατί η διάταξη περί μέτρων για τη βελτίωση της παραγωγής και της διάθεσης μελιού που έγινε δεκτή τον Ιούνιο από το Συμβούλιο Υπουργών υπολείπεται πολύ των ομοφώνων προτάσεων αυτού του Κοινοβουλίου..
<P>
Πέρα από αυτό, η Επιτροπή κατόρθωσε μάλιστα να περιληφθούν στο σχέδιο του προϋπολογισμου 12 εκατομμύρια Ecu λιγότερα από όσα είχε η ίδια δηλώσει ότι θα κόστιζε η πρόταση, την οποία έκανε με μισή καρδιά.
<P>
Αυτό είναι άνω ποταμών.
<P>
Για τον λόγο αυτόν, ως εισηγήτρια για την κατάσταση στην μελισσοκομία κατέβαλα προσπάθειες να περιληφθούν τουλάχιστον 3 εκατομμύρια Ecu επι πλέον στον προϋπολογισμό του 1998. Ευχαριστώ την Επιτροπή Γεωργίας και Ανάπτυξης της Υπαίθρου, την Επιτροπή Ελέγχου του Προϋπολογισμού, αλλά και την Προεδρία του Λουξεμβούργου για το ότι τώρα στον προϋπολογισμό περιλαμβάνονται όχι 12, αλλά 15 εκατομμύρια Ecu για την προώθηση της παραγωγής και της διάθεσης μελιού.
<P>
Το ότι το επιτύχαμε αυτό ως προς τις υποχρεωτικές δαπάνες αποτελεί μία πραγματική πρεμιέρα, ακόμη κι αν πρόκειται σίγουρα για ψίχουλα έναντι των 65 εκατομμυρίων που είχε ζητήσει αυτό το Κοινοβούλιο βάσει της έκθεσής μου για σταθερά διαρθρωτικά μέτρα, μεταξύ των οποίων συμπεριλαμβάνεται και επιδότηση της επικονίασης. Πρόκειται επίσης για ψίχουλα, αν αναλογιστεί κανείς ότι έχουμε χρήματα για κάθε είδους, καλές και κακές, δραστηριότητες σε ολόκληρο τον κόσμο, για το ότι συμβιβαζόμαστε με την κατάχρηση 60 δις Ecu, αλλά για θέματα σημαντικά για τη ζωή μας -χωρίς μέλισσες, σε δύο χρόνια δεν θα υπήρχαν ούτε άνθρωποι πια, είχε πει ο Einstein- δεν είμαστε καν σε θέση να διαθέσουμε αυτό το ασήμαντο ποσόν που συνιστά το 0, 08 % των συνολικών δαπανών μας.
<P>
Πάντως, αυτόν τον χρόνο μπορώ να ψηφίσω με πιο ελαφριά συνείδηση τον προϋπολογισμό, όχι όμως χωρίς να διαβεβαιώσω εδώ ότι είναι αυτονόητο πως ο αγώνας μου για σταθερές ενισχύσεις και διαρθρωτικά μέτρα προς το συμφέρον των μελισσοκόμων θα συνεχιστεί.

<SPEAKER ID=49 NAME="Novo">
Κατά τη δεύτερη αυτή ανάγνωση, το Κοινοβούλιο αποδέχεται την προτεινόμενη από το Συμβούλιο περικοπή 1, 1 επιπλέον εκατομμυρίου Ecu από τον προϋπολογισμό του 1998, στην κατηγορία των δαπανών για πληρωμές. Έτσι, κατά τη δεύτερη αυτή ανάγνωση, το Κοινοβούλιο δέχεται, όσον αφορά τις πληρωμές, να παραμείνει το τελικό σχέδιο προϋπολογισμού του Συμβουλίου για τη χρήση 1998 στο επίπεδο του 1, 14 % του ΑΕΠ, ενώ στο Εδιμβούργο, το 1992, κατά τη συζήτηση για τις δημοσιονομικές προοπτικές για την περίοδο 1994-1999, είχε αποφασιστεί η αύξηση των δαπανών για πληρωμές μέχρι το όριο του 1, 26 % του ΑΕΠ.
<P>
Το Κοινοβούλιο αποδέχεται, συνεπώς, μια κατεύθυνση συνέχισης της λιτότητας με μοναδικό σκοπό την προσπάθεια επίτευξης των κριτηρίων ονομαστικής σύγκλισης του Μάαστριχτ. Το Κοινοβούλιο αποδέχεται - όπως διαβάζουμε στην έκθεση του συναδέλφου Tillich- τη "διασφάλιση της ύπαρξης αυστηρά καθορισμένων δημοσιονομικών στόχων όσον αφορά την ανάγκη πλήρωσης των κριτηρίων για την Οικονομική και Νομισματική Ένωση και το ενιαίο νόμισμα, συμφωνώντας περικοπές των πιστώσεων πληρωμών σε επίπεδα κάτω από αυτά της πρώτης ανάγνωσης του Κοινοβουλίου».
<P>
Το Κοινοβούλιο εμμένει στην άρνησή του να δώσει ολκληρωμένη απάντηση στο πρόβλημα της ανεργίας και του κοινωνικού αποκλεισμού που μαστίζει τη σημερινή Ευρωπαϊκή Ένωση, με τα 18 εκατομμύρια των ανέργων και τα 50 εκατομμύρια που είναι θύματα κοινωνικού αποκλεισμού. Τα 150 εκατομμύρια Ecu, που προτείνει το Συμβούλιο να εγγραφούν στον προϋπολογισμό του 1998, βάσει των αποτελεσμάτων του Συνόδου Κορυφής του Λουξεμβούργου για την απασχόληση, δεν αποτελούν παρά ένα ημίμετρο. Και το ύψος αυτού του κονδυλίου φανερώνει την πραγματική σημασία που προσδίδεται σε αυτό το θέμα. Το Συμβούλιο δεν θέλησε καν να δεχθεί την αρχική πρόταση του Κοινοβουλίου, να διατεθούν 391 εκατομμύρια Ecu το 1998 για την προώθηση μιας πρωτοβουλίας υπέρ της απασχόλησης, παρ' όλο που -όπως είχαμε διευκρινίσει τότε- δεν επρόκειτο για πρόσθετες πιστώσεις αλλά για μεταφορά πόρων από άλλους στόχους. Και τώρα το Κοινοβούλιο δέχεται την τροποποίηση της πρότασής του, αποδεχόμενο το ισχνό ποσό των 150 εκατομμυρίων Ecu. Είμαστε αντίθετοι με αυτή τη θέση, για τον πρόσθετο λόγο ότι μόνο για δράσεις πληροφόρησης πρόκειται να δαπανηθούν περισσότερα από 100 εκατομμύρια Ecu, και μόνο για την εκστρατεία προπαγάνδισης του ευρώ θα διατεθούν 42 εκατομμύρια Ecu.
<P>
Προφανώς, στο πνεύμα του παρόντος προϋπολογισμού συνεχίζει να υπάρχει ο στόχος της εξοικονόμησης δημοσιονομικών πόρων με σκοπό τη χρηματοδότηση του κόστους της διεύρυνσης, πάντοτε στο πλαίσιο των σημερινών δημοσιονομικών προοπτικών και με υπόβαθρο την πρόταση της Επιτροπής που περιλαμβάνεται στην Ατζέντα 2000.
<P>
Για όλους τους λόγους που προανέφερα, θα καταψηφίσουμε την έκθεση του συναδέλφου Tillich.
<P>
Με αυτή την έννοια, εκφράζουμε την ικανοποίησή μας για το γεγονός ότι η πρόταση που υπεβλήθη από το Συμβούλιο σε πρώτη ανάγνωση, αναφορικά με την περικοπή κατά 1 δισεκατομμύριο Ecu των πιστώσεων πληρωμών των διαρθρωτικών ταμείων, δεν εγκρίθηκε σε δεύτερη ανάγνωση. Εκφράζουμε επίσης την ικανοποίησή μας διότι ορισμένες δικές μας προτάσεις έχουν συμπεριληφθεί σε αυτό τον προϋπολογισμό (Ανατολικό Τιμόρ, παράκτια αλιεία μικρής κλίμακας, δίκτυο REPAS, μεταξύ άλλων).

<SPEAKER ID=50 NAME="des Places">
Σε απάντηση της παρουσίασης της έκθεσης, ο Προεδρεύων του Συμβουλίου έμεινε ικανοποιημένος με τον προϋπολογισμό του 1998. Κανείς δεν θα μείνει έκπληκτος διαπιστώνοντας ότι η Ομάδα μας καταψήφισε τον προϋπολογισμό που, στην πραγματικότητα, προετοιμάζει το σκοτεινό μέλλον της Κοινής Γεωργικής Πολιτικής, όπως περιγράφεται στην Ατζέντα 2000. Όσον αφορά την περίοδο 2000-2006, ξέρουμε όλοι ότι το πρόβλημα του προϋπολογισμού θα είναι καθοριστικό για την Ευρωπαϊκή Ένωση. Αντί να αφιερώσει το σύνολο των οικονομικών του πόρων στις ολοκληρωμένες κοινοτικές πολιτικές (γεωργία, αλιεία, ανάπτυξη της υπαίθρου, ...), η Ευρωπαϊκή Επιτροπή ελπίζει να επεκτείνει το πεδίο έρευνας σε βάρος της ευρωπαϊκής γεωργίας. Μια γρήγορη ανάγνωση των τροπολογιών που εγκρίθηκαν κατά τη δεύτερη αυτή ανάγνωση του προϋπολογισμού, αποδεικνύει ότι οι κοινοτικές δράσεις όπως τα προγράμματα ΣΩΚΡΑΤΗΣ, LEONARDO, κ.λπ, που είναι κοινοτικού ενδιαφέροντος, σημείωσαν αύξηση του προϋπολογισμού τους. Αντίθετα, ο γεωργικός προϋπολογισμός έχασε 1 δισεκατομμύριο 450 εκατομμύρια Ecu μεταξύ του πρώτου σχεδίου του προϋπολογισμού που παρουσίασε το Συμβούλιο Υπουργών Γεωργίας και το τέλος της δεύτερης οριστικής ανάγνωσης. Είναι εντελώς αντικανονικό το γεγονός ότι, κατά τη σύσκεψη της Επιτροπής των Μονίμων Αντιπροσώπων στις 12 Νοεμβρίου, ο αντιπρόσωπος του γαλλικού υπουργείου Οικονομικών ζήτησε τη μείωση του γεωργικού προϋπολογισμού κατά 1 δισεκατομμύριο Ecu μεταξύ της πρώτης και της δεύτερης ανάγνωσης του προϋπολογισμού.
<P>
Πράγματι, επιθυμώ να υπενθυμίσω ότι η Γαλλία συνεισφέρει στον κοινοτικό προϋπολογισμό κατά 17, 4 % και ότι το μερίδιο του ΕΓΤΠΕ που επιστρέφεται στη Γαλλία ανέρχεται σε παραπάνω από το 24 %. Ξέρω ότι τα κριτήρια σύγκλισης του Μάαστριχτ υποχρεώνουν την κυβέρνησή μας να μειώσει στο μέγιστο το έλλειμμα του προϋπολογισμού, ωστόσο ένας υπάλληλος του υπουργείου Οικονομικών θα έπρεπε να υπολογίζει σε σχέση με τα κεφάλαια που επιστρέφονται στη Γαλλία. Οι Γάλλοι αγρότες, εκτός του ότι θα πληρώσουν στο τέλος τη διεύρυνση, είναι τώρα αναγκασμένοι να πληρώσουν το τίμημα για την εφαρμογή του ενιαίου νομίσματος.

<SPEAKER ID=51 NAME="Stenmarck">
Είναι σημαντικό να δούμε το ζήτημα των αποζημιώσεων ταξιδίου στην ολότητά του μαζί με τους υπόλοιπους όρους. Η Προεδρία του Κοινοβουλίου εργάζεται με αυτά τα ζητήματα. Το Κοινοβούλιο μπορεί να λάβει μία απόφαση μόνον όταν υπάρχει μια ολότητα στην οποία μπορεί κανείς να πάρει θέση.
<P>
Απέχω από το να συμμετάσχω σε απόφαση για τροπολογίες που υπεβλήθησαν την τελευταία στιγμή, ενόψει της ψηφοφορίας του Κοινοβουλίου.
<P>
Σχετικά με την έκθεση Giansily (A4-0409/97)
<SPEAKER ID=52 LANGUAGE="FR" NAME="Fabre-Aubrespy">
Κύριε Πρόεδρε, η Ομάδα μου ψήφισε υπέρ της έκθεσης Giansily, σχετικά με την οποία είχα εκφραστεί χθες με πολλές επιφυλάξεις.
<P>
Ψηφίσαμε υπέρ της έκθεσης γιατί είμαστε ικανοποιημένοι που το Σώμα απέδειξε την πολιτική της ευθύνη, με μικρή πλειοψηφία βέβαια. Η ταραχή που προκλήθηκε από την πρόταση του εισηγητή να γίνει εισφορά προς όφελος της ΕΚΑΧ ήταν μεγάλη, τις τελευταίες εβδομάδες. Η ψηφοφορία τέθηκε υπό αμφισβήτηση αλλά η περίσκεψη υπερίσχυσε.
<P>
Πράγματι, το Σώμα μας είχε αποφανθεί, στο ψήφισμά της της 2ης Απριλίου 1994, υπέρ της κατάργησης της εισφοράς ΕΚΑΧ όσο το δυνατόν πιο σύντομα, για τη βελτίωση της ανταγωνιστικότητας του χάλυβα και του άνθρακα, των οποίων γνωρίζουμε τις δυσκολίες σε όλες τις χώρες της Ευρωπαϊκής Ένωσης.
<P>
Η Επιτροπή, που είναι σπάνια διατεθειμένη να εγκαταλείψει πόρους, είχε μάλιστα προτείνει την κατάργηση της εισφοράς, και θα είχε διατηρηθεί ένας φόρος, προσθέτοντας προς μεγάλη μας έκπληξη ότι επρόκειτο για τον μοναδικό υπάρχοντα κοινοτικό φόρο. Δεν υπήρχε λόγος να διατηρηθεί, κατά τη γνώμη μας, υπήρχε μάλιστα λόγος για να καταργηθεί.
<P>
Η ευρωπαϊκή σιδηρουργία και η ευρωπαϊκή παραγωγή άνθρακα συμμετέχουν ήδη, στον ίδιο βαθμό με όλες τις επιχειρήσεις, στον ίδιο βαθμό με όλους τους άλλους τομείς της βιομηχανίας, μέσω της τρέχουσας φορολόγησης, στις πρωτοβουλίες των κρατών μελών και της Ευρωπαϊκής Ένωσης, για την δημιουργία θέσεων εργασίας. Είναι τομείς που πλήττονται.
<P>
Η Ολομέλεια είχε δίκιο που ψήφισε υπέρ της τροπολογίας που έδινε τη δυνατότητα οριστικής κατάργησης της εισφοράς ΕΚΑΧ. Κατ' αυτό τον τρόπο, οι επιχειρήσεις θα έχουν τη δυνατότητα να συνεισφέρουν με τρόπο χρήσιμο στο δικό τους επίπεδο καταπολέμησης της ανεργίας, και δεν θα έχουμε επιδεινώσει τη δύσκολη κατάστασή τους. Πώς να μην είμαστε ικανοποιημένοι με μια τέτοια ψηφοφορία;

<SPEAKER ID=53 NAME="Wibe">
 - (SV) Δεν μπορώ επ' ουδενί να υπερψηφίσω αυτήν την έκθεση, διότι προτείνει την επανεισαγωγή του τέλους παραγωγής 0, 11 % για τα κράτη μέλη. Αυτό συνεπάγεται ότι τα τέλη των κρατών μελών της ΕΕ επιβαρύνονται περαιτέρω. Οι οικονομίες των κρατών μελών είναι καταπονημένες και έχουν να καλύψουν περισσότερο αξιόλογες δαπάνες. Στην περίπτωση της Σουηδίας γίνονται περικοπές στην περίθαλψη, την μέριμνα και την εκπαίδευση. Δεν μπορώ επ' ουδενί να υπερψηφίσω την παράλογη πρόταση που διατυπώνεται σ' αυτήν την έκθεση.
<P>
Σχετικά με τη σύσταση για δεύτερη ανάγνωση Sandbζk (A4-0379/97)
<SPEAKER ID=54 NAME="Kirsten Jensen, Blak, Sindal και Iversen">
Οι Δανοί σοσιαλδημοκράτες ψήφισαν σήμερα αυτή την έκθεση. Είμαστε κατά ειδικών οδηγιών για αθλητές, διότι η έννοια του τι είναι άθλημα είναι ευρεία, και τα παιδιά και οι νέοι που ασχολούνται με τον αθλητισμό θα προτιμήσουν ειδικά ποτά για αθλητές αντί για κάποιο αναψυκτικό που όχι μόνο κοστίζει τα μισά αλλά και περιέχει την ίδια ποσόσητα ενέργειας.
<P>
Κάθε είδος αθλήματος έχει τις απαιτήσεις του, αλλά οι ανάγκες σε ενέργεια μπορούν κάλλιστα να καλυφθούν μέσω της λήψης κοινών τροφίμων και ποτών, που κάθε αθλητής συνδυάζει βάσει των ατομικών αναγκών του. Κανόνες για ειδική διατροφή πρέπει να θεσπιστούν μόνο αν υπάρχει σχετική αναπόφευκτη ανάγκη για τους καταναλωτές, γι' αυτό και έχουμε οδηγίες για υποκατάστατα μητρικού γάλακτος και συμπληρωματικά μίγματα για βρέφη και μικρά παιδιά. Αυτό το κάνουμε επειδή θέλουμε να διασφαλίσουμε ότι τα τρόφιμα πληρούν συγκεκριμένες προϋποθέσεις υγείας. Στηρίζουμε την πρόταση τροπολογίας να μην περιέχονται υπολείμματα φυτοφαρμάκων σε βρεφικές τροφές, μια πρόταση που ψηφίστηκε από το Ευρωπαϊκό Κοινοβούλιο κατά την πρώτη ανάγνωση.
<P>
Σχετικά με τη σύσταση για δεύτερη ανάγνωση Paasio (A4-0371/97)
<SPEAKER ID=55 NAME="Rovsing">
Σε πολλές κοινωνίες οι μη κρατικές αναπτυξιακές οργανώσεις, οι λεγόμενες ΜΚΟ, συνεισφέρουν σε ουσιαστικό βαθμό στη διασφάλιση της δημοκρατίας, των ανθρωπίνων δικαιωμάτων κ.λπ. Γι' αυτόν τον λόγο είναι προς το συμφέρον της Ευρώπης να ενισχυθούν αυτές οι οργανώσεις. Παρ' όλα αυτά, πρέπει αναμφίβολα να δοθεί προσοχή στο ποιος λαμβάνει κοινοτική ενίσχυση και γιατί. Σχετικά με αυτό, είναι πολύ ευχάριστο το γεγονός ότι το Συμβούλιο και το Κοινοβούλιο ήταν ευθύς εξαρχής σύμφωνοι σχεδόν σε όλους τους τομείς. Το Συμβούλιο υιοθέτησε λοιπόν πολλές από τις εποικοδομητικές προτάσεις που υπέβαλε το Κοινοβούλιο κατά την πρώτη ανάγνωση. Ως εκ τούτου, στηρίζω πλήρως την έκθεση.

<SPEAKER ID=56 NAME="Sandbζk">
Δεν χρειάζεται να ξεκινάμε πάντα από το άλφα, αλλά αντιθέτως πρέπει να εκμεταλλευόμαστε την ανεκτίμητη πείρα και ανταγωνιστικότητα των ΜΚΟ. Ο προϋπολογισμός για τη συγχρηματοδότηση των ευρωπαϊκών ΜΚΟ είναι ως εκ τούτου σημαντικό θέμα και αποτελεί καλή βάση για να βοηθήσουμε τις αναπτυσσόμενες χώρες. Οι ΜΚΟ είναι γενικά ευχαριστημένες με τον προϋπολογισμό, αφού εξάλλου βοηθά και τις ΜΚΟ χωρών των οποίων οι κυβερνήσεις δεν διαθέτουν μεγάλο προϋπολογισμό να έχουν μια ευκαιρία να λειτουργήσουν στις αναπτυσσόμενες χώρες. Ωστόσο, στη συνεργασία μας είναι σημαντικό οι ΜΚΟ να διατηρήσουν την αυτονομία και την ανεξαρτησία τους.
<P>
Πρέπει να προστεθεί το γεγονός ότι, όταν δεν εξαντλούνται οι πόροι, δεν ευθύνεται η ικανότητα των ΜΚΟ ή ο αριθμός των αιτήσεων, αλλά το ότι η Επιτροπή δεν έχει τις απαιτούμενες υπηρεσίες για να επεξεργαστεί τις προτάσεις που υποβάλλονται από τις ΜΚΟ. Είναι παράλογο οι ΜΚΟ -αλλά και το χειρότερο- οι φτωχοί στις αναπτυσσόμενες χώρες να τιμωρούνται επειδή η Επιτροπή δεν έχει τις απαιτούμενες δυνατότητες. Επίσης, το εναλλασσόμενο προσωπικό, όπως για παράδειγμα συμβαίνει στις σκανδιναβικές ΜΚΟ, σημαίνει ότι χάνεται η συνέχεια.
<P>
Κατά την επεξεργασία των αιτήσεων η Επιτροπή οφείλει να χρησιμοποιεί τις εμπειρίες κάποιων εθνικών συστημάτων. Για παράδειγμα, οι αργές απαντήσεις της Επιτροπής καθυστερούν το έργο των ΜΚΟ -ακόμη και παρεμποδίζουν το έργο να εκτελεστεί. Γι' αυτό είναι αναγκαία η πρόταση για απλοποίηση των τροπολογιών στους γενικούς όρους συγχρηματοδότησης.
<P>
Όσον αφορά τις διατάξεις του Προγράμματος Στήριξης της Συγχρηματοδότησης, σύμφωνα με το οποίο οι ΜΚΟ διαλέγουν στην πατρίδα τους μια οργάνωση ή ένα πρόσωπο που εξετάζει την πρόταση έργου προτού σταλεί στην Επιτροπή (ώστε να βελτιωθεί η ποιότητα των έργων), η πρώτη μας αντίδραση είναι να προτείνουμε αυτός ο κανονισμός να είναι αυστηρά προσωρινός. Δεν γίνεται να είναι οι ίδιες οι ΜΚΟ που θα κάνουν τη δουλειά της Επιτροπής, μόνο και μόνο επειδή η Επιτροπή δεν έχει την κατάλληλη υποδομή. Η χρηματοδότηση του κανονισμού CSP γίνεται κατά κύριο λόγο μέσω του προϋπολογισμού για συγχρηματοδότηση. Και τα χρήματα που χρησιμοποιούνται για συμβουλές δεν μπορούν να χρησιμοποιηθούν για την υλοποίηση ποιοτικών προγραμμάτων από τις ΜΚΟ, τα οποία θα μπορούσαν να βοηθήσουν τους ανθρώπους του Τρίτου Κόσμου. Συγχρόνως όμως, ο κανονισμός CSP προσφέρει μια καλή συμβουλευτική λειτουργία ειδικά σε μικρές ΜΚΟ και, υπό αυτή την ιδιότητα, είναι ανεκτίμητος. Ως εκ τούτου, το επιχείρημά μου είναι να διατηρηθεί ο CSP, αλλά να μη χρηματοδοτείται μέσα από τον προϋπολογισμό για συγχρηματοδότηση.
<P>
Οι τροπολογίες περί συγχρηματοδότησης για την ενίσχυση των προγραμμάτων των ΜΚΟ, δηλαδή ένα ποσό χρημάτων αντί για ενίσχυση κατά έργο, είναι επίσης μια θετική εξέλιξη, αλλά πρέπει να διασφαλισθεί ότι θα υπάρχουν αρκετά χρήματα για τις μικρές ΜΚΟ που δεν μπορούν να χειριστούν αυτή την ενίσχυση προγραμμάτων.
<P>
Η κοινοτική χρηματοδότηση έργων δεν πρέπει κανονικά να υπερβαίνει το 50 %. Είναι ορθή η τακτική οι ΜΚΟ να προβαίνουν σε μια ορισμένη αυτοχρηματοδότηση. Η Επιτροπή έχει ωστόσο παρουσιάσει ιδέες να αλλάξει την ερμηνεία για το πώς αυτή η αυτοχρηματοδότηση πρέπει να γίνεται. Η Επιτροπή ερμήνευσε τη χρηματοδότηση με έναν τρόπο σύμφωνα με τον οποίο οι ΜΚΟ πρέπει να συγκεντρώνουν με έρανο τα χρήματα στην πατρίδα τους. Ωστόσο, μια τέτοια ερμηνεία δημιουργεί προβλήματα για τις ΜΚΟ, λόγου χάρη, της Σκανδιναβίας και της Ολλανδίας. Στη Δανία, για παράδειγμα, η πρόσθετη χρηματοδότηση γίνεται κατά ένα μέρος μέσω κρατικών πόρων. Για τους Δανούς είναι εντελώς φυσικό να πληρώνουν φόρους για την παροχή βοήθειας στις αναπτυσσόμενες χώρες. Αν οι δανέζικες ΜΚΟ αναγκάζονταν να συγκεντρώνουν τα χρήματά τους για επιδοτήσεις κοινωνικής πρόνοιας μέσω εράνων, οι περισσότερες θα είχαν πρόβλημα. Οι Δανοί έχουν εμπιστοσύνη ότι οι αρχές παρέχουν χρήματα στις ΜΚΟ που επιτελούν έργο, και ότι η ανεξαρτησία των ΜΚΟ δεν απειλείται από το DANIDA. Αν η Επιτροπή τροποποιήσει τους κανόνες και την ερμηνεία της αυτοχρηματοδότησης, αυτό γίνεται ενάντια στις ισχύουσες αρχές που διέπουν τη δανέζικη παροχή βοήθειας σε αναπτυσσόμενες χώρες.
<P>
Υποστηρίζω τη σύσταση Paasio και την πρόταση τροπολογίας της επιτροπής, που σε μια σειρά σημείων ενισχύει την κοινή θέση -αυτό ωστόσο δεν ισχύει για την πρόταση τροπολογίαςαριθ. 7. Εδώ υπάρχει προτίμηση για μια συμβουλευτική επιτροπή αντί μιας διοικητικής επιτροπής. Είμαι καταρχήν κατά της όλης ιδέας περί επιτροπής, που είναι μη δημοκρατική και κλειστή. Ωστόσο, ως συνέπεια της προβληματικής οικοδόμησης του συστήματος της ΕΕ, ειδικά όσον αφορά τις αρμοδιότητες της Επιτροπής, προτιμώ τελικά μια διοικητική επιτροπή από μια συμβουλευτική. Μια τέτοια επιτροπή θα δεσμεύει την Επιτροπή και θα εξασφαλίζει τη συμμετοχή των εθνικών αντιπροσώπων στη διαδικασία. Όσο για την παράγραφο περί διαφάνειας, φυσικά την υπερψηφίζω.
<P>
Σχετικά με την έκθεση Giansily (A4-0409/97)
<SPEAKER ID=57 LANGUAGE="EN" NAME="Katiforis">
Η σημερινή μας συζήτηση δεν είναι ιδιαίτερης εθνικής σημασίας, τουλάχιστον για τη χώρα μου. Συνεπώς, θα επιτρέψω στον εαυτό μου την πολυτέλεια να απευθυνθώ σε σας χρησιμοποιώντας τέτοια γλώσσα που -χάρη στην πλήρη και απέριττη αμεσότητα που αποτελεί χαρακτηριστικό της- θα γίνει κατανοητή σε εκείνους που ενδιαφέρονται άμεσα για την οδηγία που αποτελεί το τρέχον θέμα συζήτησής μας. Εκείνοι που ενδιαφέρονται είναι κυρίως τα μέλη της ευρωπαϊκής νομισματικής κοινότητας, που επιτυγχάνουν σήμερα σημαντική νίκη εφόσον ικανοποιείται ένα χρόνιο αίτημά τους.
<P>
Χάρη στην οδηγία, δίνεται η ευκαιρία στις τράπεζες και σε άλλους χρηματοπιστωτικούς οργανισμούς να απαλλαγούν από τους περιορισμούς, ή ο, τιδήποτε θεωρούν ως περιορισμούς, των ρυθμιστικών αρχών οι οποίες τους έχουν επιβάλει όριο ελαχίστου κεφαλαίου, για χάρη της ασφάλειας των καταναλωτών τους και για την εξασφάλιση προστασίας του τραπεζικού συστήματος από τους συστημικούς κινδύνους. Στο εξής οι τράπεζες και οι χρηματοπιστωτικοί οργανισμοί, εφαρμόζοντας πολύπλοκα μαθηματικά πρότυπα πρόσφατης παραγωγής, θα είναι σε θέση να εκτιμήσουν τους κινδύνους αγοράς που διατρέχουν και να υπολογίσουν οι ίδιοι το κεφάλαιο που πρόκειται να διατεθεί για την αντιμετώπιση ενός τέτοιου κινδύνου. Οι τράπεζες και οι χρηματοπιστωτικοί οργανισμοί μπορούν να χρησιμοποιήσουν αυτή τη νέα μορφή ισχύος για καλό ή για κακό. Έχουν τη δυνατότητα να αξιοποιήσουν το κεφάλαιό τους πιο οικονομικά και αποτελεσματικά, εφόσον τώρα έχουν την ελευθερία να κάνουν τις δικές τους ρυθμίσεις.
<P>
Εναλλακτικά, βρίσκονται επίσης πλέον σε θέση να αποκρύψουν περαιτέρω τυχόν απεγνωσμένες μεθόδους στις οποίες καταφεύγουν μερικές φορές οι τράπεζες, έχοντας έρθει αντιμέτωπες με την χρεωκοπία, δηλαδή όταν υπό την πίεση της κακοτυχίας ή της συσσώρευσης λαθών αποφασίζουν να κηρύξουν χρεωκοπία, για να χρησιμοποιήσω μία εκλαϊκευμένη έκφραση. Ενόψει της πιθανότητας τέτοιων καταχρήσεων δεν υπάρχει περίπτωση να θεωρηθεί μία νομοθεσία αλάνθαστη. Στην οδηγία περιλαμβάνονται ορισμένες ρήτρες διασφάλισης και το Κοινοβούλιο έχει προσθέσει μερικές ακόμη, προσπαθώντας με μεγάλη μετριοπάθεια και προσεκτική σκέψη να εξισορροπήσει την ανάγκη για ελαστικότητα απέναντι στις επιχειρήσεις με τη δέουσα προστασία του γενικού συμφέροντος.
<P>
Εκφράζω τη λύπη μου που ο άμεσα ενεχόμενος κλάδος οικονομικής δραστηριότητας, κρίνοντας από την ποιότητα των συναλλαγών, δεν έχει παράσχει πολλά δείγματα μετριοπάθειας ή προσεκτικής σκέψης. Το γεγονός όμως αυτό δεν θα έπρεπε να οδηγήσει το Συμβούλιο ή το Κοινοβούλιο στην απόφαση να τους στερήσει από τα μέσα που εφαρμόζουν πρόσφατα στις εμπορικές τους συναλλαγές. Ωστόσο, ελπίζω ότι ο Επίτροπος θα δώσει επίσης τη δέουσα προσοχή στις ρήτρες διασφάλισης και τα λογικά όρια, που έχουν επιβληθεί βάσει της τροπολογίας του Κοινοβουλίου. Θα ήταν επικίνδυνο -σε τέτοιου είδους θέματα- να δημιουργηθούν στον κλάδο της οικονομικής δραστηριότητας ψευδαισθήσεις παντοδυναμίας, αφού αυτές πιθανόν να τον οδηγήσουν σε ανευθυνότητα, όπως επίσης να δημιουργηθεί η εντύπωση στον χρηματοοικονομικό τομέα ότι υπερισχύει όσων υπαγορεύει η πραγματική οικονομία ή να υιοθετηθεί από εκείνους που διαχειρίζονται τα οικονομικά η νοοτροπία "όλα για τα χρήματα» ως μόνιμη πρακτική της Ευρωπαϊκής Ένωσης.
<P>
Σχετικά με την έκθεση Pimenta (A4-0325/97)
<SPEAKER ID=58 NAME="Rovsing">
Μπορώ μόνο να υποστηρίξω ότι το κυνήγι άγριων ζώων πρέπει να διενεργείται με ανθρώπινο τρόπο και χωρίς να θέτει σε κίνδυνο είδη ή φυσικά περιβάλλοντα που απειλούνται. Ως εκ τούτου, στηρίζω την πρόθεση της Επιτροπής να δημιουργηθεί ένα ευρωπαϊκό κυνηγετικό πρότυπο, και λυπάμαι που οι ΗΠΑ, ο Καναδάς και η Ρωσία δεν θέλουν άμεσα να συμμετάσχουν σε μια διεθνή συμφωνία που θα διασφαλίζει το κυνήγι άγριων ζώων με τρόπο ανθρώπινο. Μολαταύτα, είμαι επίσης της αντίληψης ότι οι συγκρούσεις μεταξύ των ΗΠΑ, του Καναδά, της Ρωσίας και της ΕΕ δεν πρέπει να οδηγήσουν σε έναν "μικρής κλίμακας εμπορικό πόλεμο», αλλά ότι πρέπει να επιδιώξουμε ένα φιλικό διακανονισμό χωρίς συγκρούσεις στην Παγκόσμια Οργάνωση Εμπορίου.

<SPEAKER ID=59 NAME="Titley">
Πρέπει να συμφωνήσω με τον εισηγητή ότι αυτό το σχέδιο συμφωνίας ανάμεσα στην Ευρωπαϊκή Ένωση, τον Καναδά και τη Ρωσία είναι απλώς απαράδεκτο.
<P>
Οι τρεις πλευρές μιλάνε τουλάχιστον για την ανάληψη ενεργειών κατά των σκληρών ζωοπαγίδων. Πρέπει όμως να είμαστε ακόμη πιο ανυποχώρητοι όσον αφορά τέτοιες συμφωνίες. Βάσει αυτών πρέπει να εξασφαλίζεται η εφαρμογή ανθρωπιστικών μεθόδων θανάτωσης των ζώων, τα οποία μπορεί να παγιδεύονται αλλά να παραμένουν ζωντανά υποφέροντας από τους πόνους. Η Ευρωπαϊκή Ένωση θα πρέπει να επιμείνει να επικρατήσει η γνώμη των εμπειρογνωμόνων της, έτσι ώστε να μεσολαβούν το πολύ 30 δευτερόλεπτα από τη στιγμή που τα ζώα παγιδεύονται μέχρι τη στιγμή που χάνουν της αισθήσεις τους.
<P>
Καθώς οδεύουμε προς την κατάργηση των ναρκοπεδίων που προκαλούν το θάνατο και τον ακρωτηριασμό του ανθρώπινου είδους, είμαστε υπεύθυνοι για την απαλλαγή των ανυπεράσπιστων ζώων από όσο το δυνατόν περισσότερες παγίδες με σιαγόνες, καθιστώντας παράλληλα αυτές που εξακολουθούν να χρησιμοποιούνται λιγότερο επώδυνες. Εκείνοι που πιθανόν εξακολουθούν να είναι αναγκασμένοι να κυνηγούν για να εξασφαλίζουν την τροφή τους, δεν χρειάζεται να χρησιμοποιούν πλέον τόσο οδυνηρές και πεπαλαιωμένες μεθόδους θανάτωσης των ζώων. Δεν μπορούμε φυσικά να δικαιολογήσουμε τη χρήση μη ανθρωπιστικών παγίδων με σιαγόνες για το κυνήγι ζώων για τη γούνα τους, αφού υπάρχουν εναλλακτικοί τρόποι κατασκευής ρούχων.
<P>
Ο μεγάλος αριθμός των πολιτών που έχουν ζητήσει την προστασία των ζώων απαιτούν πολύ πιο ευνοϊκά μέτρα -άλλωστε είναι γεγονός ότι τα ζώα που υποφέρουν λόγω αργών και οδυνηρών θανάτων δικαιούνται πολύ καλύτερη μεταχείριση. Θα πρέπει να ζητήσουμε από τους διαπραγματευτές της Ευρωπαϊκής Ένωσης να συνεχίσουν να αγωνίζονται για μια πιο ισχυρή συμφωνία στην οποία να ενέχονται περισσότερες χώρες. Μία τέτοια πολιτική μπορεί να μην είναι εύκολη, αλλά τόσο εγώ όσο και τόσοι πολλοί από τους ψηφοφόρους μου πιστεύουμε ότι είναι δίκαιη.
<P>
Σχετικά με την έκθεση Scapagnini (A4-0308/97)
<SPEAKER ID=60 NAME="Ahlqvist, Theorin και Wibe">
 - (SV) Αντιτιθέμεθα αποφασιστικά στη πρόταση της έκθεσης, παράγραφος 2 και 3, για μια υπερεθνική ευρωπαϊκή ενεργειακή πολιτική. Ο υπερεθνικός έλεγχος καθιστά το ζήτημα λιγότερο προσιτό στο δημοκρατικό διάλογο. Η ενεργειακή πολιτική πρέπει να ελέγχεται δημοκρατικά!

<SPEAKER ID=61 NAME="Lindqvist">
Η Επιτροπή ζητά στην ανακοίνωσή της μία κοινή ενεργειακή πολιτική για την Ένωση. Μπορεί να αμφισβητηθεί αν αυτό είναι το πιο καίριο μέτρο στον τομέα της ενέργειας στην Ευρώπη.
<P>
Η προτεραιότητα της ασφάλειας της παροχής, της βιώσιμης ανάπτυξης και των μακροπρόθεσμων στόχων για το περιβάλλον και τους ρύπους είναι σημαντικότερα σημεία εκκίνησης. Αυτοί οι στόχοι μπορούν ακόμη και να επιτευχθούν ευκολότερα με μία ποικιλία μορφών ενέργειας που μπορεί να διευρύνει την βάση της παροχής και ταυτόχρονα να ικανοποιεί παρ' όλα αυτά τις προϋποθέσεις της διάρκειας και του περιβάλλοντος. Εδώ εντάσσονται η ηλιακή, η αιολική ενέργεια, καθώς και η βιοενέργεια.
<P>
Εάν εφαρμοστεί μία κοινή ενεργειακή πολιτική, πρέπει να καταργηθεί η Συνθήκη Euratom και να αντικατασταθεί με ένα πρόγραμμα μορφών ενέργειας φιλικών προς το περιβάλλον και μακροπρόθεσμα βιώσιμων, που ταιριάζουν στην μελλοντική κοινωνία της ανακύκλωσης.

<SPEAKER ID=62 NAME="Robles Piquer">
Χαίρομαι για το γεγονός ότι συμμερίζομαι απολύτως το περιεχόμενο της έκθεσης που συνέταξε ο πρόεδρος της καθ' ύλην αρμόδιας κοινοβουλευτικής επιτροπής, ο Δρ. Scapagnini, σχετικά με την ανακοίνωση της Επιτροπής που μας προσφέρει μια σφαιρική οπτική της πολιτικής και των δράσεων στον τομέα της ενέργειας.
<P>
Πρόκειται απλώς για την αφετηρία αυτής της εξαγγελθείσας "συνολικής θεώρησης». Είναι βέβαιο ότι το σχετικό έγγραφο θα εμπλουτιστεί και θα βελτιωθεί στο άμεσο μέλλον, και προς αυτή την κατεύθυνση θα ήθελα να παροτρύνω την Επιτροπή. Για το λόγο αυτό, θα σταθώ μονάχα στην έκθεση της Επιτροπής Ενέργειας.
<P>
Πρώτα απ' όλα, λυπούμαι γιατί συνεχίζει να απουσιάζει από τις Συνθήκες, ακόμη και από αυτήν του Αμστερνταμ, ένα κεφάλαιο σχετικό με την ενέργεια. Οπότε, δεν διαθέτουμε την αναγκαία νομική βάση ώστε να μπορέσουμε να προσεγγίσουμε, από τη σκοπιά της Ένωσης, την επιθυμητή αυτή συνολική θεώρηση.
<P>
Συμφωνώ με τον εισηγητή ότι η προσπάθεια για διαφάνεια, που καταβάλλει η Ευρωπαϊκή Επιτροπή, είναι αξιέπαινη. Χάρη σε αυτή την προσπάθεια, έχουμε τη δυνατότητα να αναρωτηθούμε ποιες είναι οι μορφές ενέργειας που συμβάλλουν στην προστασία του περιβάλλοντος, που δημιουργούν θέσεις απασχόλησης και βελτιώνουν την ποιότητα ζωής. Αξίζει να υπογραμμίσουμε τα σημεία αριθ. 7 και 11 της έκθεσης. Το πρώτο, λόγω της αναφοράς που κάνει σε μια επιθυμητή πολιτική συμφωνία σχετικά με τις ανανεώσιμες μορφές ενέργειας και λόγω της ρητής αναφοράς στο φυσικό αέριο ως μια μορφή ενέργειας που "ενδέχεται μακροπρόθεσμα να αποβεί επικίνδυνη για την Ένωση». Το δεύτερο, επειδή προβάλλει την αναγκαιότητα να "αφιερωθεί ευρύ πεδίο στις ανανεώσιμες μορφές ενέργειας» με στόχο να εκφραστεί αυτή η προτεραιότητα στο πέμπτο πρόγραμμα-πλαίσιο για την έρευνα και ανάπτυξη, κάτι που βεβαίως δεν ήταν αρκετά σαφές στην πρόταση της Ευρωπαϊκής Επιτροπής.
<P>
Όπως επίσης, θα πρέπει να υπογραμμιστεί το σημείο αριθ. 12, όπου ζητείται μια "πολυετής χρηματοδότηση» που θα επιτρέπει την "ανάληψη σημαντικών ενεργειών», ιδίως στον τομέα των ανανεώσιμων μορφών ενέργειας. Έτσι, δεν μπορώ παρά να συμμεριστώ τον κατηγορηματικό τρόπο με τον οποίο ο εισηγητής αντιτίθεται στις περικοπές -τις οποίες θεωρώ απαράδεκτες- των πιστώσεων που διατίθενται για ενεργειακά προγράμματα τόσο χρήσιμα όπως τα ALTENER, SAVE και JOULE-THERMIE. Πρόκειται για κάτι το εντελώς παράλογο, τη στιγμή μάλιστα που η Επιτροπή μόλις προχώρησε στην ολοκλήρωση μιας μακράς διαδικασίας, παρουσιάζοντας επιτέλους τη Λευκή Βίβλο της για τις ανανεώσιμες μορφές ενέργειας.

<SPEAKER ID=63 NAME="Rovsing">
Χαιρετίζω ως πολύ θετική τη συνολική θεώρηση της Επιτροπής όσον αφορά την ενεργειακή πολιτική και τα ενεργειακά μέτρα. Η σφαιρική θεώρηση μπορεί συντελέσει στην εξασφάλιση καλύτερου συντονισμού της ενεργειακής πολιτικής της ΕΕ ειδικά σε μια χρονική στιγμή που η ενέργεια και ιδίως η αυξανόμενη κατανάλωσή της αποκτούν μεγαλύτερη σημασία τόσο σε ευρωπαϊκό όσο και σε παγκόσμιο επίπεδο. Παρ' όλα αυτά, η έκθεση επισημαίνει μεμονωμένους τομείς όπου η πρόταση της Επιτροπής μπορεί να βελτιωθεί προς όφελός της. Αφενός η επιτροπή επιθυμεί μια σαφή προετοιμασία εκ μέρους της Επιτροπής αναφορικά με τις επιπτώσεις που θα έχει η προσεχής ενεργειακή πολιτική στο περιβάλλον, στο επίπεδο διαβίωσης και στην ποιότητα ζωής σε κάθε κράτος μέλος, αφετέρου η επιτροπή υπογραμμίζει πόσο σημαντικό είναι η Επιτροπή να καταβάλει μεγαλύτερες προσπάθειες για πρωτοβουλίες εκ μέρους της ΕΕ όσον αφορά τις ανανεώσιμες μορφές ενέργειας.

<SPEAKER ID=64 NAME="Sandbζk">
Ο κ. Scapagnini θεωρεί την ανακοίνωση της Επιτροπής θετική, πράγμα που δεν μπορώ παρά να προσυπογράψω και εγώ. Η συνολική θεώρηση είναι χρήσιμη και συντελεί σε αύξηση της διαφάνειας στον ενεργειακό τομέα. Σαφώς θα μπορούσε να συντελέσει σε καλύτερο συντονισμό της προσπάθειας για αποτελεσματικότερη παροχή ενέργειας. Στηρίζω ιδιαίτερα τις απόψεις του σημείου 9 της έκθεσης, που λοιδωρούν τις δραστικές μειώσεις του τμήματος του προϋπολογισμού της ΕΕ που διατίθεται για την ενέργεια.
<P>
Υπάρχουν ωστόσο αρκετά σημεία που θα ήθελα πραγματικά να επικρίνω. Ειδικά τις αιτιολογικές σκέψεις Δ και Ε. Ο κ. Scapagnini δεν νοιάζεται για ακριβές τιμές ενέργειας. Διαφωνώ θεμελιωδώς με αυτό. Είμαι της άποψης ότι η κατανάλωση ενέργειας πρέπει για περιβαλλοντικούς λόγους να κοστίζει ακριβά τόσο για τη βιομηχανία όσο και για τους ιδιώτες. Χωρίς μια πολιτική ακριβών τιμών τα μέτρα εξοικονόμησης ενέργειας θα είναι εντελώς άνευ νοήματος. Η μεγαλύτερη ανησυχία μου ωστόσο έχει να κάνει με την πολύ θετική στάση απέναντι στην πυρηνική βιομηχανία στην Ευρώπη. Στο σημείο 11 της έκθεσης ο εισηγητής επιθυμεί να προωθήσει τη συμμετοχή των θεσμικών οργάνων της Κοινότητας στην ανάπτυξη του πυρηνικού τομέα λόγω του μεγάλου ρόλου που παίζει στην ενεργειακή πολιτικής της ΕΕ. Αυτές οι απόψεις αποτελούν καλό παράδειγμα για το πώς οι ομάδες συμφερόντων στον τομέα της ατομικής ενέργειας κερδίζουν έδαφος εκ νέου. Τώρα εξωραΐζουν την κατάσταση λέγοντας ότι η πυρηνική ενέργεια μπορεί να χρησιμοποιηθεί θετικά για να μειωθούν οι εκπομπές διοξειδίου του άνθρακα.
<P>
Είμαι της γνώμης ότι η πυρηνική ενέργεια, τώρα όπως και στο παρελθόν, πρέπει να απορριφθεί κατηγορηματικά. Ως γνωστόν, έχει και άλλες, αρκετά δυσάρεστες ιδιότητες και πρέπει να αποτελέσει μια παρένθεση στην ιστορία της προμήθειας ενέργειας. Εξάλλου, οι παραδοσιακές μονάδες παραγωγής πυρηνικής ενέργειας χρησιμοποιούν εισαγόμενα καύσιμα (ουράνιο). Ως εκ τούτου, η αυξημένη εμπλοκή σε αυτή την τεχνολογία το μόνο που κάνει είναι να μεταφέρει την εξάρτησή μας από τα πετρελαιοπαραγωγά κράτη στα κράτη που παράγουν ουράνιο! Το τίμημα εξόρυξης ουρανίου σε όλον τον κόσμο πληρώνεται από τους γηγενείς λαούς με τη μορφή απάνθρωπων παρενεργειών εξαιτίας της ακτινοβολίας, που πλήττει ανθρώπους και ζώα. Σε αυτό ας προστεθούν και οι πολύ γνωστές επιφυλάξεις που υπάρχουν για αυτή την τεχνολογία και που φυσικά αφορούν το πρόβλημα των αποβλήτων.
<P>
Τελειώνοντας, θα ήθελανα παρατηρήσω ότι αν διαβάσουμε εξονυχιστικά την αιτιολογική σκέψη αριθ. 2 του εγγράφου της Επιτροπής, είναι κραυγαλέο πόσο γελοία μικρό ποσό προορίζεται για τις ανανεώσιμες μορφές ενέργειας σε σύγκριση με το ποσό που κατανέμεται στον πυρηνικό τομέα. Αυτή η κατανομή είναι εντελώς λανθασμένη ως προς τα πολιτικά μηνύματα που στέλνει εκ μέρους της Επιτροπής Περιβάλλοντος του Κοινοβουλίου και τις πολιτικές προθέσεις που εκφράζουν πολλά από τα κράτη μέλη. Παρά αυτές τις σοβαρές επικρίσεις, έχω επιλέξει, εξαιτίας των λόγων που ανέφερα στην αρχή, να υπερψηφίσω την έκθεση Scapagnini.
<P>
Σχετικά με το Ευρωπαϊκό Συμβούλιο
<SPEAKER ID=65 LANGUAGE="FR" NAME="Berthu">
Κύριε Πρόεδρε, το Συμβούλιο του Λουξεμβούργου προχώρησε σιγά σιγά προς την επιβεβαίωση μιας αλήθειας που θα αποκαλύψουμε αργότερα, γιατί σήμερα θα ηχούσε πολύ σκληρά στα αυτιά των οπαδών του υπερκράτους: Η διευρυμένη Ευρώπη δεν θα μπορεί να ανταποκριθεί στο μονολιθικό πρότυπο που αποδεικνύεται ακατάλληλο ακόμη και στην περίπτωση των Δεκαπέντε.
<P>
Από την παράγραφο 3 των συμπερασμάτων της Συνόδου Κορυφής, υπενθυμίζεται ότι η διεύρυνση θα χρειαστεί καταρχήν μια μεταρρύθμιση των θεσμικών οργάνων, σύμφωνα με τις κατευθύνσεις της Συνθήκης του Αμστερνταμ. Αλλά ποιες είναι αυτές; Ότι ένα χρόνο τουλάχιστον πριν από την εικοστή πρώτη ένταξη, θα πρέπει να πραγματοποιηθεί μια εξαντλητική επανεξέταση, επαναλαμβάνω μια εξαντλητική επανεξέταση των διατάξεων των Συνθηκών που αφορούν τη σύνθεση και τη λειτουργία των θεσμικών οργάνων. Αυτή η έκφραση της επανεξέτασης αποδεικνύει καθαρά ότι δεν πρόκειται μόνο να καθοριστεί ξανά ο αριθμός των επιτρόπων ή να προσδιορισθεί και πάλι το βάρος των ψήφων στο Συμβούλιο. Ούτε πρόκειται απαραίτητα να διευρυνθεί το έδαφος της απόφασης στην ειδική πλειοψηφία, όπως προτείνουν τρία κράτη μέλη σε μια δήλωση που είναι παράρτημα της Συνθήκης. Είναι όμως ενδεικτικό το γεγονός ότι τα κράτη αυτά είναι μόνο τρία. Αυτό αποδεικνύει ότι για όλα τα άλλα, η επέκταση της ψηφοφορίας στην πλειοψηφία δεν αντιπροσωπεύει καθόλου την κατάλληλη λύση στην ολοένα και μεγαλύτερη ετερογένεια της Ένωσης.
<P>
Ποια είναι λοιπόν η λύση; Σε τι συνίσταται η εξαντλητική επανεξέταση; Τα συμπεράσματα της Συνόδου Κορυφής του Λουξεμβούργου μάς δίνουν μια λύση και συγχρόνως κάνουν ένα πείραμα. Μια ευρωπαϊκή διάσκεψη που να συγκεντρώνει τα κράτη μέλη και τις υποψήφιες χώρες θα προσφέρει έναν πολυμορφικό περίβολο πολιτικής γνωμοδότησης και συνεργασίας, κυρίως όσον αφορά την εξωτερική πολιτική και την πολιτική ασφάλειας.
<P>
Βρισκόμαστε λοιπόν μπροστά στο σχεδιάγραμμα ενός κύκλου διαφοροποιημένης συνεργασίας, που θα δώσει τη δυνατότητα αύριο να ενταχθούν αρμονικά οι εταίροι μας της Ανατολικής Ευρώπης. Ορισμένοι ελαχιστοποιούν αυτή την καινοτομία, λέγοντας ότι θα πρέπει να οργανωθεί ένα μεταβατικό "στεγανό» στην Ανατολική Ευρώπη που να επιτρέπει την επιτάχυνση της οικοδόμησης του ομοσπονδιακού συστήματος στη Δύση. Κάνουν λάθος. Γιατί τη στιγμή που θα έχει επιτευχθεί η συνεργασία μέσα στην ελευθερία, θα είναι δύσκολο να καταγραφεί ένα παράδειγμα τόσο ενδιαφέρον

<SPEAKER ID=66 LANGUAGE="NL" NAME="Van Bladel">
Κύριε Πρόεδρε, τα θέματα που τέθηκαν επί τάπητος κατά τη Διάσκεψη Κορυφής του Λουξεμβούργου, είχαν όλα έναν στόχο: σταθερότητα, ασφάλεια και ειρήνη. Για την Τουρκία διαπιστώνω, δυστυχώς, ότι οι σχέσεις της Ένωσης με τη χώρα αυτή δεν είναι πολύ καθησυχαστικές για αυτή τη σταθερότητα, την ασφάλεια και την ειρήνη. Για να το πω απερίφραστα, κύριε Πρόεδρε, η Τουρκία προφανώς μας κάνει για να υπερασπίζεται ως μέλος του ΝΑΤΟ τα σύνορα της Ευρώπης, και αυτό είναι όλο. Θεωρώ αυτή τη στάση επικίνδυνη, αποσταθεροποιητική και απαράδεκτη, ιδίως επειδή η Ένωση δεν ανταποκρίθηκε ούτε στις υποχρεώσεις της τελωνειακής ένωσης. Δυστυχώς, ούτε η Τουρκία το έπραξε από τη δική της μεριά. Δεν είναι όμως ούτε προς το συμφέρον της Ένωσης, ούτε προς το συμφέρον της Τουρκίας, να επιδεινωθούν κι άλλο οι μεταξύ μας σχέσεις. Επιβάλλεται να τεθεί τέρμα στη φραστική βία των δύο πλευρών και να αναλάβει η ΕΕ την πρωτοβουλία προσέγγισης, προτού οι ΗΠΑ, σε αντίθεση με την Ένωση, αναλάβουν εκείνες ως συνήθως τις ευθύνες τους στην περιοχή.

<SPEAKER ID=67 NAME="Cushnahan">
Καταρχήν θα ήθελα να συγχαρώ την λουξεμβουργιανή Προεδρία. Η Προεδρία αυτή ήταν επιτυχημένη και αποδεικνύει για μία ακόμη φορά την ικανότητα των μικρών εθνών να αναλάβουν ένα τέτοιο καθήκον.
<P>
Η Προεδρία του Λουξεμβούργου είχε πολλές αξιοσημείωτες επιτυχίες. Για μένα, η πιο σημαντική ήταν η σύγκληση της Συνόδου Κορυφής για την απασχόληση και η σύναψη της συμφωνίας για τη διαδικασία της διεύρυνσης.
<P>
Όσον αφορά την διεύρυνση, είμαι ιδιαίτερα ευχαριστημένος που οι επικεφαλής του κράτους ανταποκρίθηκαν θετικά στις απόψεις του Ευρωπαϊκού Κοινοβουλίου. Ήταν σημαντικό να σταλεί ένα θετικό μήνυμα σε όλες τις υποψήφιες χώρες. Με αυτό τον τρόπο αποτρέψαμε την εμφάνιση αισθήματος απογοήτευσης μεταξύ των κατοίκων αυτών των χωρών, που θα είχαν διαφορετικά προσχωρήσει σε δεύτερη φάση. Επιπλέον, υιοθετώντας μία συνοπτική μέθοδο, ενθαρρύνουμε επίσης πιθανές ξένες επενδύσεις σ' αυτές τις χώρες και θα έπρεπε να τονιστεί ότι αυτό είναι σημαντικό, προκειμένου να γεφυρωθεί το οικονομικό χάσμα ανάμεσα στους ίδιους και τους μελλοντικούς Ευρωπαίους εταίρους τους.
<P>
Αυτή η πραγματικά ιστορική απόφαση θέτει ένα τέρμα στα κληροδοτήματα του ψυχρού πολέμου.
<P>
Ωστόσο, είμαι απογοητευμένος που δημιουργείται ένα χάσμα μεταξύ Ευρωπαϊκής Ένωσης και της Τουρκίας. Ελπίζω ότι μπορεί να γεφυρωθεί αυτό το χάσμα, καθώς είμαι ακλόνητα της άποψης ότι τελικά η Τουρκία θα αποτελέσει το προγεφύρωμα ανάμεσα στην Ένωση και τον κόσμο του Ισλάμ.
<P>
Αν εξαιρέσουμε αυτόν τον ανασταλτικό παράγοντα, η Σύνοδος Κορυφής ήταν επιτυχημένη και αποτέλεσε το κατάλληλο γεγονός λήξεως της λουξεμβουργιανής Προεδρίας.

<SPEAKER ID=68 NAME="Kirsten Jensen, Blak, Sindal και Iversen">
Οι Δανοί σοσιαλδημοκράτες υπερψηφίζουν σήμερα μαζί με την υπόλοιπη Ομάδα του Ευρωπαϊκού Σοσιαλιστικού Κόμματος την πρόταση ψηφίσματος για τη λουξεμβουργιανή Προεδρία. Επιθυμούμε να επιστήσουμε την προσοχή στο γεγονός ότι η Δανία διατηρεί τέσσερις επιφυλάξεις που θέτουν τη Δανία εκτός μερικών τομέων της κοινοτικής συνεργασίας. Παράλληλα πιστεύουμε ότι μια μεταρρύθμιση των θεσμικών πλαισίων της ΕΕ δεν αποτελεί προϋπόθεση για να μπορέσει η ΕΕ να ξεκινήσει τις ενταξιακές διαπραγματεύσεις με τα νέα κράτη μέλη.

<SPEAKER ID=69 NAME="Kristoffersen">
Αποτελεί πραγματικά μεγάλη χαρά να ψηφίσω αυτή την πρόταση ψηφίσματος. Η Σύνοδος Κορυφής της ΕΕ στο Λουξεμβούργο στις 12-13 Δεκεμβρίου 1997 έκανε ένα ιστορικό βήμα προς την επούλωση της ηπείρου μας, που εδώ και δεκαετίες ήταν διχασμένη και κυριευμένη από αιματηρούς πολέμους, βίαιες δικτατορίες και ανθρώπινη ένδεια. Η απόφαση της Συνόδου Κορυφής "να ξεκινήσει μια διαδικασία ένταξης, που θα περιλαμβάνει τις υποψήφιες χώρες της Κεντρικής και Ανατολικής Ευρώπης καθώς και την Κύπρο» σηματοδοτεί μια νέα εποχή στην εξέλιξη της Ευρώπης. Είναι εξαιρετικά θετικό το ότι οι αρχηγοί κρατών και κυβερνήσεων της ΕΕ ακολουθούν τις βασικές αρχές της σύστασης που ψήφισε το Ευρωπαϊκό Κοινοβούλιο με μεγάλη πλειοψηφία αμέσως πριν από τη Σύνοδο Κορυφής.

<SPEAKER ID=70 NAME="Παπακυριαζής">
Οι αποφάσεις της Συνόδου Κορυφής του Λουξεμβούργου σηματοδοτούν μια νέα ιστορική περίοδο στην εξέλιξη της Ευρωπαϊκής 'Ενωσης.
<P>
Η διεύρυνση προς τις χώρες της Ανατολικής Ευρώπης, χωρίς αποκλεισμούς (και οι δέκα χώρες που το ζητούν, μαζί η Βουλγαρία και η Ρουμανία) και η προτεραιότητα που δίνεται στην ένταξη της Κύπρου εξασφαλίζουν τη δημιουργία πραγματικής ευρωπαϊκής ολοκλήρωσης, θέτοντας οριστικά τέρμα στις διαιρέσεις του παρελθόντος.
<P>
Αποσαφηνίζεται τελείως ότι στην προοπτική αυτή μπορούν να μετάσχουν μόνο οι χώρες εκείνες που σέβονται και αποδέχονται τους όρους, τις προϋποθέσεις και τους κανόνες που έχουν τεθεί. Η Τουρκία δεν περιλαμβάνεται στις χώρες αυτές.

<SPEAKER ID=71 NAME="Schroedter">
Οι χθεσινοί ύμνοι προς το Συμβούλιο, τα χειροκροτήματα για όσα επιτεύχθηκαν και οι διαβεβαιώσεις ότι όλοι έχουν την ίδια γνώμη φαίνονται εξαιρετικά παράξενα, αν θυμηθούμε τα ψηφίσματα του Κοινοβουλίου κατά την προπαρασκευή της Συνόδου Κορυφής του Λουξεμβούργου.
<P>
Η δυσαρέσκεια για τα ισχνά αποτελέσματα των διαπραγματεύσεων στο Αμστερνταμ, το αίτημα για άμεση έναρξη της εσωτερικής διαδικασίας αναθεώρησης, η κριτική στην προτεινόμενη από την Επιτροπή Ατζέντα 2000, ναι, και επίσης το αίτημα για σύγχρονη διαπραγματευτική διαδικασία για όλους τους υποψήφιους για ένταξη φαίνεται να έχουν ξεχαστεί. Το Ευρωπαϊκό Κοινοβούλιο με την σημερινή του απόφαση λογοκρίνει κυριολεκτικά τον εαυτό του.
<P>
Όμως, ακόμη και λόγια που σκοπεύουν να εξωραΐσουν την κατάσταση, δεν μπορούν να κρύψουν το ότι το Συμβούλιο στο Λουξεμβούργο απέτυχε να προσφέρει σε όλους τους υποψήφιους για ένταξη συγκεκριμένες προοπτικές εισόδου και διαπραγματεύσεων -αν εξαιρέσουμε την προβλεπόμενη, καθαρά συμβολική έναρξη της διαδικασίας ένταξης. Η αιτιολόγηση που διατυπώθηκε ήταν ότι διαπραγματεύσεις διεξάγονται μόνο με τους πιο ανεπτυγμένους οικονομικά και κοινωνικά, ενώ οι καθυστερημένοι προσδοκάται ότι προφανώς θα τους προλάβουν. Με τον τρόπο αυτό, ολόκληρη η ευθύνη για την πορεία της διαδικασίας διεύρυνσης μετατίθεται στους υποψήφιους για ένταξη. Και όπως συνηθίζεται σήμερα, τα οικονομικά επιχειρήματα κατέχουν θέση προκαλύμματος για την έλλειψη πολιτικής τόλμης.
<P>
Αγαπητοί κύριοι συνάδελφοι, η μελλοντική πορεία της διεύρυνσης παραμένει πρωταρχικά θέμα της ικανότητας της Ευρωπαϊκής Ένωσης για διεύρυνση. Οι σχετικές προϋποθέσεις είναι δημοκρατικές και θεσμικές αναθεωρήσεις και μία νέα διαρθρωτική και συνεκτική πολιτική, που θα στηρίζεται πάνω στην αρχή της αλληλεγγύης μεταξύ των 15 κρατών μελών και όλων των υποψήφιων για ένταξη. Αν θέλουμε να επιτύχουμε τον φιλοδοξο στόχο μίας Ευρώπης χωρίς σύνορα Ανατολής-Δύσης, τότε δεν μπορούμε να εγκρίνουμε τις αποφάσεις του Συμβουλίου. Γιατί αυτές δεν προχωρούν ούτε ένα βήμα πιο πέρα από το αδιέξοδο που προδιαγράφει το πρωτόκολλο διεύρυνσης του Αμστερνταμ. Ο κίνδυνος μίας διεύρυνσης που θα περιορίζεται σε λίγες μόνο χώρες εξακολουθεί να υφίσταται.

<SPEAKER ID=72 NAME="Souchet">
Η έννοια των συνόρων, έχει πάρει διαβολική μορφή από την ομοσπονδιακή ιδεολογία, κανείς πια δεν διακινδυνεύει να πει πού τοποθετούνται τα γεωγραφικά σύνορα της Ευρώπης. Προκειμένου για την Τουρκία, για τη διφορούμενη εξέλιξη της οποίας έγινε εκφραστής η Σύνοδος Κορυφής του Λουξεμβούργου, απεικονίζει τα μειονεκτήματα αυτής της υπεροχής που αποδίδεται στη γεωργαφία.
<P>
Αρνούμενοι να οριοθετήσουν τις σχέσεις συνεργασίας τους με την Τουρκία σε ένα συγκεκριμένο πλαίσιο, εκτός διεύρυνσης, και αφομοιώνοντας αντίθετα την Τουρκία στις ευρωπαϊκές χώρες υποψήφιες για την ένταξη, οι Δεκαπέντε, ακολουθώντας στο θέμα αυτό, άλλωστε, την τοποθέτηση των Ηνωμένων Πολιτειών, δεν έστησαν άραγε μια πραγματική παγίδα που κινδύνεψε να συγκλονίσει σοβαρά την πραγματοποίηση της διαδικασίας ένταξης;
<P>
Πώς η μεταχείριση που υφίσταται η Τουρκία, τη στιγμή που αναγνωρίζεται "επιλέξιμη για την ένταξη στην Ευρωπαϊκή Ένωση», όπως καθορίστηκε από την Σύνοδο Κορυφής του Λουξεμβούργου, και χαρακτηρίστηκε ως "μεγάλο ευρωπαϊκό κράτος» του οποίου "η θέση στο επίκεντρο της ευρωπαϊκής οικογένειας είναι δεδομένη ιστορικά», όπως είπε άλλωστε χθες και ο κ. Juncker, θα μπορούσε πλέον να διαχωριστεί από την κατάσταση των χωρών της Κεντρικής και Ανατολικής Ευρώπης; Το να εγγραφεί ο διάλογος με την Τουρκία στο επίκεντρο των διαδικασιών διεύρυνσης, είναι βέβαια σαν να εκτίθεται σε ένα μόνιμο αίτημα, επαναλαμβανόμενο, συστηματικό εκ μέρους της Αγκυρας, θέλοντας να επωφεληθεί από τις ίδιες προϋποθέσεις με εκείνες που θα έχουν συμφωνηθεί με τις άλλες χώρες της Κεντρικής και Ανατολικής Ευρώπης.
<P>
Όχι μόνο οι Δεκαπέντε δεν φαίνονται να έχουν λάβει υπόψη τους τις προβολές στις οποίες αναφερόταν χθες το Ίδρυμα Ευρώπη , σύμφωνα με τις οποίες "η Τουρκία θα έχει σε μερικά χρόνια περισσότερο πληθυσμό από οποιαδήποτε άλλη χώρα των Δεκαπέντε, κάτι το οποίο, με βάση τη νέα μορφή μέτρησης που προβλέπεται για την κατανομή των ψήφων στο Συμβούλιο, θα απέδιδε στην Τουρκία το μεγαλύτερο βάρος μέσα στο Συμβούλιο». Ωστόσο οι Δεκαπέντε δεν αντιλήφθηκαν, δεν θέλησαν να αντιληφθούν τους κινδύνους που απειλούν γενικότερα τη διαδικασία διεύρυνσης, αρνούμενοι να υιοθετήσουν μια καθαρή και υπεύθυνη γλώσσα όσον αφορά την Τουρκία. Οι σχέσεις μας με αυτή τη μεγάλη χώρα, που η γεωγραφία τοποθέτησε εκτός Ευρώπης, αξίζουν περισσότερο από αυτή την αληθοφανή αφομοίωση, γεμάτη παρεξηγήσεις, εκβιασμούς, χαμένες ελπίδες. Η γλώσσα του διφορούμενου δεν είναι υπεύθυνη γλώσσα.
<P>
Σχετικά με το πρόγραμμα της Επιτροπής
<SPEAKER ID=73 LANGUAGE="FR" NAME="Berthu">
Κύριε Πρόεδρε, η επεξήγηση της ψήφου μου αφορά ένα μέρος του προγράμματος εργασίας της Επιτροπής πάνω στο οποίο η Επιτροπή και το Συμβούλιο άλλωστε είναι ιδιαίτερα διακριτικοί. Πρόκειται για τις νέες δικαιοδοσίες παρέμβασης και ίσως επιβολής κυρώσεων που θα ήθελε η Επιτροπή να επωμισθεί, έτσι ώστε να επιβάλλει την πολύ ειδική της αντίληψη περί ελεύθερης κυκλοφορίας στην εσωτερική αγορά.
<P>
Ξέρουμε ότι το πρόβλημα είναι και πάλι επίκαιρο, εφόσον το Δικαστήριο εξέδωσε στις 9 Δεκεμβρίου μια απόφαση που καταγγέλλει τη Γαλλία για τη μη εφαρμογή της ελεύθερης κυκλοφορίας κατά τη διάρκεια των μεγάλων αγροτικών διαδηλώσεων το 1993 και το 1995, κατά τις οποίες τα φορτηγά με τις ισπανικές φράουλες συγκεκριμένα είχαν κατασχεθεί και καταστραφεί από τους Γάλλους γεωργούς.
<P>
Δεν τέθηκε το ερώτημα αν τα εμπορεύματα αυτά προέρχονταν από το Μαρόκο με ισπανική σήμανση, ή αν δεν είχαν παραχθεί στην Ισπανία με παράνομους Μαροκινούς εργάτες. Δεν έχουν σημασία τα ενδεχόμενα λάθη, πρέπει τα εμπορεύματα να κυκλοφορούν χωρίς έλεγχο. Μπορούμε να υποθέσουμε ότι οι διαδηλώσεις, σαν αυτές που κατήγγειλε το Δικαστήριο δεν θα υπήρχαν αν η Ευρωπαϊκή Ένωση είχε μια σοβαρή και τίμια αντίληψη της ελεύθερης κυκλοφορίας. Ωστόσο το θέμα αυτό δεν τέθηκε.
<P>
Αντίθετα, η Επιτροπή θεωρεί ότι το Δικαστήριο δεν προχωρεί αρκετά γρήγορα στην έκδοση των καταδικαστικών αποφάσεων. Είχε λοιπόν εισάγει στο τελευταίο της σχέδιο δράσης για την ενιαία αγορά, έναν υπαινιγμό όσον αφορά την αναγκαιότητα εξέτασης λύσεων για να της χορηγηθεί η δυνατότητα να παρεμβαίνει απευθείας σε τέτοιες περιπτώσεις, ακόμα και με κυρώσεις.
<P>
Το Ευρωπαϊκό Συμβούλιο του Αμστερνταμ, τον περασμένο Ιούνιο, είχε εγκρίνει διεξοδικά αυτό το σχέδιο δράσης, χωρίς περαιτέρω διευκρινίσεις. Ήξερε όμως τι έκανε, εφόσον το Συμβούλιο του Λουξεμβούργου, στις 13 Δεκεμβρίου, χαιρέτισε με τρόπο υπαινικτικό άλλη μια φορά την πρόταση που μόλις του έγινε. Πρόκειται για ένα σχέδιο κανονισμού που κατατέθηκε στις 18 Νοεμβρίου και προβλέπει έναν άμεσο μηχανισμό παρέμβασης εκ μέρους της Επιτροπής. Καθότι δεν υπάρχει σήμερα μια νομική βάση για την έκδοση ενός τέτοιου κανονισμού, οι συντάκτες του προτίμησαν να χρησιμοποιήσουν το άρθρο 235 της Συνθήκης, που προβλέπει τα πάντα και τίποτα, με την προϋπόθεση της ομοφωνίας. Θα δούμε ποια είναι τα κράτη που δέχονται να τους αφαιρεθεί, προς όφελος κάποιων Ευρωπαίων υπαλλήλων, το δικαίωμα να ελέγχουν αυτά που συμβαίνουν στον δικό τους τόπο.

<SPEAKER ID=74 NAME="Dνez de Rivera Icaza (PSE)">
Πολύ σύντομα, θα ήθελα γι' άλλη μια φορά να επισημάνω την επείγουσα ανάγκη της χάραξης μιας ευρωπαϊκής πολιτικής στον τομέα του τουρισμού, δεδομένης της ανεξήγητης απουσίας της από τη Συνθήκη του Αμστερνταμ. Το σοβαρό αυτό σφάλμα αρχίζει ήδη να εμφανίζει τα πρώτα αρνητικά αποτελέσματα, εφόσον στο υπό συζήτηση πρόγραμμα δεν έχει περιληφθεί έστω και μία πρόταση σχετικά με τον τουρισμό.
<P>
Από την αρχή της παρούσας νομοθετικής περιόδου έχω επανειλημμένα εκφράσει την παραπάνω άποψη, οπότε λυπούμαι διότι επέμενα τόσο πολύ στο θέμα. Συνεχίζω, ωστόσο, να πιστεύω πως αποτελεί ένδειξη σοβαρής ανευθυνότητας το γεγονός ότι ο τουρισμός, που μεταξύ άλλων συνιστά την κυριότερη πηγή θέσεων εργασίας, παραβλέπεται από το πρόγραμμα εργασιών της Επιτροπής.

<SPEAKER ID=75 LANGUAGE="SV" NAME="Eriksson, Sjφstedt και Svensson">
 - (SV) Οι υπογράφοντες Σουηδοί βουλευτές του Αριστερού Κόμματος επέλεξαν να απέχουν από την τελική ψηφοφορία για το ψήφισμα. Το ψήφισμα περιέχει θετικές διατυπώσεις σε πολλούς τομείς&#x02D9; αυτό ισχύει, πέραν των άλλων, για τις προτάσεις για τον περιβαλλοντικό και τον κοινωνικό τομέα. Ωστόσο, το ψήφισμα περιέχει επίσης αρκετές παραγράφους που δεν μπορούμε να δεχτούμε. Εδώ εντάσσονται οι προϋποθέσεις για νέες τροποποιήσεις της Συνθήκης, τα ευρωπαϊκά κόμματα καθώς και η εξωτερική πολιτική.

<SPEAKER ID=76 NAME="Ford">
Εκ μέρους της ευρωπαϊκής κοινοβουλευτικής αντιπροσωπείας του Εργατικού Κόμματος επιθυμώ να αναφέρω ότι υποστηρίζουμε αυτό το ψήφισμα. Ωστόσο, αυτό δεν σημαίνει ότι αλλάζουμε γνώμη όσον αφορά την ελεύθερη διακίνηση, για την οποία πιστεύουμε ότι πρέπει να ληφθούν υπόψη -όπως άλλωστε συμφωνήθηκε στο Αμστερνταμ- οι ειδικές γεωγραφικές συνθήκες του Ηνωμένου Βασιλείου.

<SPEAKER ID=77 NAME="Nicholson">
Το πρόγραμμα απασχόλησης που κατέρτισε η Επιτροπή για το 1998 βασίζεται σε ασύνετες πολιτικές προτεραιότητες. Η Ευρωπαϊκή Ένωση απέτυχε να αντιμετωπίσει το συνεχές πρόβλημα της ανεργίας. Οι στρατηγικές απασχόλησης θα πρέπει να εμπίπτουν στην αρμοδιότητα των εθνικών κυβερνήσεων. Οι εθνικές κυβερνήσεις κατέχουν την καλύτερη θέση, έτσι ώστε να κατανοούν τους οικονομικούς και κοινωνικούς όρους που απαιτούνται για την αντιμετώπιση της ανεργίας σε περιοχές για τις οποίες είναι υπεύθυνες. Μεγαλεπήβολα πανευρωπαϊκά προγράμματα αντιμετώπισης της ανεργίας δεν προβλέπουν μέτρα για τις ανάγκες των ντόπιων.
<P>
Κύρια προτεραιότητα της Επιτροπής από το 1998 και ύστερα θααποτελεί η πραγματοποίηση της οικονομικής και νομισματικής ένωσης, συμπεριλαμβανομένης της εισαγωγής του ευρώ. Η στρατηγική θα είναι υπόλογη για την αύξηση της ανεργίας, καθώς οι εθνικές κυβερνήσεις εξακολουθούν να εισάγουν μέτρα υπέρμετρης λιτότητας με την ελπίδα να γίνουν αποδεκτές από του Ευρωπαίους. Ο βαθμός του παραλογισμού της τακτικής που ακολουθεί η Επιτροπή, η οποία επιδιώκει με κάθε τίμημα την επίτευξη των οικονομικών της στόχων, αποδείχτηκε πρόσφατα μέσω της όσο το δυνατόν πιο αδιάφορης στάσης που η ίδια τήρησε απέναντι στην απειλή να χαθούν χιλιάδες θέσεις εργασίας στο εμπόριο των αφορολόγητων.
<P>
Η Επιτροπή συνεχίζει επίσης να ακολουθεί δογματική στάση όσον αφορά ό, τι η ίδια αποκαλεί "η δράση της Ένωσης ευρύτερα στον κόσμο», εμμένοντας σε μία στρατηγική που αντικαθιστά τη μακρά εμπειρία κάθε μεμονωμένου κράτους μέλους ως προς τη διαχείριση των εξωτερικών υποθέσεων με τη συλλογική έλλειψη εμπειρίας και τον ερασιτεχνισμό της Ευρωπαϊκής Ένωσης σε αυτό τον σημαντικό τομέα.

<SPEAKER ID=78 NAME="Wibe">
 - (SV) Αντιτίθεμαι σε όλες τις προτάσεις που στοχεύουν στη φορολογική εναρμόνιση διότι θεωρώ ότι οι πολίτες των κρατών μελών της ΕΕ θα πρέπει να έχουν το αποκλειστικό δικαίωμα να φορολογούν εαυτούς.
<P>
Σχετικά με την έκθεση Jovι Peres
<SPEAKER ID=79 LANGUAGE="ES" NAME="Aparicio Sαnchez">
Κύριε Πρόεδρε, κατά τη γνώμη μου, οι γενικές κατευθύνσεις που είχε προτείνει ο επίτροπος Fischler, τις οποίες το Κοινοβούλιο απέρριψε σήμερα για διάφορους και ποικίλους λόγους, ήταν απαράδεκτες. Θα αναφέρω τρεις από τις αιτίες απόρριψης: πρώτον, μια ΚΟΑ χρειάζεται αναμόρφωση μονάχα όταν δεν ανταποκρίνεται σωστά στους στόχους της. Δεν πρόκειται για την περίπτωση που μας απασχολεί, δεδομένου ότι ο τομέας του ελαιολάδου δεν παρουσίασε προβλήματα λειτουργίας, εφόσον τα τελευταία χρόνια βελτιώθηκε η ποιότητα, αυξήθηκε η κατανάλωση και διατηρήθηκε το εισόδημα των παραγωγών. Εάν ενδεχομένως σε κάποια χώρα διαπράττονται απάτες, καθήκον της Επιτροπής είναι να τις καταπολεμήσει.
<P>
Δεύτερος λόγος απόρριψης: δεν έχουμε να αντιμετωπίσουμε μόνο ένα πρόβλημα διατήρησης του εισοδήματος, το οποίο θα μπορούσε να διευθετηθεί με την καθιέρωση ενός συστήματος ενισχύσεων ανεξάρτητο από την παραγωγή. Εκτός τούτου, το ελαιόλαδο είναι ένα προϊόν υψηλής ποιότητας, μη πλεονασματικό και ανταγωνιστικό της ευρωπαϊκής οικονομίας, του οποίου η παραγωγή δεν θα πρέπει να αποθαρρυνθεί επ' ουδενί λόγω.
<P>
Τρίτος και τελευταίος λόγος: στην Ανδαλουσία, που παράγει το 30 % του ελαιολάδου στην Ευρώπη και το 20 % στον κόσμο, και όπου συν τοις άλλοις σημειώνεται υψηλό ποσοστό ανεργίας, η ελαιοκαλλιέργεια παρουσιάζει μεγάλη κοινωνική αξία, απασχολώντας πολύ εργατικό δυναμικό, έχοντας ριζώσει τον πληθυσμό σε εκτεταμένες περιοχές της υπαίθρου και εξαλείφοντας την αγροτική ανεργία επί σειρά μηνών κάθε χρόνο.

<SPEAKER ID=80 LANGUAGE="ES" NAME="Imaz San Miguel">
Κύριε Πρόεδρε, η έκθεση που εγκρίθηκε σήμερα είναι μια καλή έκθεση, η οποία βοηθά τον τομέα του ελαιολάδου. Η εναλλακτική λύση της χορήγησης ενισχύσεων ανά ελαιόδενδρο, που μελετάται από την Ευρωπαϊκή Επιτροπή, θα κατέληγε σε τραγωδία τόσο για τον τομέα της παραγωγής όσο και για τις ενδιαφερόμενες περιφέρειες. Το κόστος συγκομιδής των ελαιών ανέρχεται σε 70 % του μεταβλητού κόστους της όλης διαδικασίας, και η εφαρμογή του προτεινόμενου συστήματος ενδέχεται να οδηγήσει σε εγκατάλειψη της πραγματικής παραγωγής. Αυτό θα συνεπάγετο την απώλεια θέσεων εργασίας στις συγκεκριμένες περιφέρειες, οι οποίες σημειώνουν τους υψηλότερους δείκτες ανεργίας στην Ένωση. Δεν θα πρέπει να ξεχνούμε πως ο τομέας προσφέρει, κατά τη διάρκεια της συγκομιδής, 46 εκατομμύρια μεροκάματα σε 400.000 άτομα.
<P>
Θα ήθελα εδώ, εξ ονόματος του Εθνικιστικού Κόμματος των Βάσκων, να εκφράσω τη συμπαράστασή μας προς τους παραγωγούς, κυρίως της Ανδαλουσίας, όπου η ελαιοκαλλιέργεια αντιπροσωπεύει το ήμισυ της απασχόλησης στο γεωργικό τομέα. Επί του θέματος τούτου, βρεθήκαμε ανέκαθεν απολύτως αλληλέγγοι με τους Ανδαλουσιανούς μας φίλους. Γι' αυτό, υποστηρίζουμε την πρόταση χορήγησης ενισχύσεων στην πραγματική παραγωγή, επειδή ευνοεί τη δημιουργία απασχόλησης, στέκεται καλύτερα στο πλευρό των περισσότερο μειονεκτικών περιοχών της Ευρωπαϊκής Ένωσης και αποτρέπει καλύτερα τη διάπραξη απατών απ' ότι το σύστημα ενίσχυσης ανά ελαιόδενδρο, το οποίο στερείται διαφάνειας.
<P>
Ολοκληρώνω, κύριε Πρόεδρε. Και επιπλέον, δεν πρέπει να μας διαφεύγουν οι κίνδυνοι που ενέχει το σύστημα ενίσχυσης ανά δένδρο σε ό, τι αφορά την εγκατάλειψη της υπαίθρου και την υποβάθμιση του περιβάλλοντος.

<SPEAKER ID=81 LANGUAGE="ES" NAME="Izquierdo Rojo">
Κύριε Πρόεδρε, όταν, κατά τους επόμενους μήνες, η Επιτροπή και το Συμβούλιο προχωρήσουν στην έκδοση του νέου Κανονισμού για το ελαιόλαδο, θα πρέπει να λάβουν σοβαρά υπόψη τους τις δυνατότητες που προσφέρει το συγκεκριμένο προϊόν όσον αφορά την απασχόληση. Οφείλουν να γνωρίζουν καλά πόσο πολύ η παραγωγή ελαιολάδου αποτελεί πηγή ζωής και δραστηριότητας απ' άκρη σ' άκρη των περιοχών μεσογειακού πολιτισμού. Αυτό έχει μεγάλη σημασία, διότι πολλές από τις αποφάσεις που λαμβάνουμε απορρέουν από τη γραφειοκρατία και είναι ασκήσεις επί χάρτου. Αν φροντίζαμε, όμως, να πάμε σε εκείνα τα μέρη, θα διαπιστώναμε ότι η εσοδεία της ελιάς στην Ανδαλουσία έχει ξεκινήσει εδώ και δεκαπέντε μέρες, και το γεγονός αυτό -σε σας απευθύνομαι, sir Leon Brittan, ως επίτροπος που παρευρίσκεστε στην αίθουσα- έχει εκμηδενίσει την ανεργία στην περιφέρεια της Ανδαλουσίας. Το μόνο που θα βλέπατε εκεί είναι δραστηριότητα. Ιδού ποιο είναι το καλύτερο φάρμακο για την ανεργία. Δεν ωφελεί να κάνουμε έκτακτες συνόδους κορυφής στο Λουξεμβούργο. Αρκεί να διδασκόμαστε από την πραγματικότητα. Τη στιγμή αυτή στην Ανδαλουσία δεν υπάρχει ανεργία, για τον απλούστατο λόγο ότι έχει ξεκινήσει η συγκομιδή της ελιάς για την παραγωγή ελαιολάδου. Ο αρμόδιος επίτροπος για τη Γεωργία θα πρέπει να συμπεριλάβει στο πακέτο των προτάσεών του μια μελέτη σχετικά με τον κοινωνικοοικονομικό αντίκτυπο, και τα στοιχεία που μας παρέθεσε χθες είναι ανακριβή. Όταν υποβάλει την επόμενη πρότασή του, οφείλει να συμπεριλάβει τον προβληματισμό αν στρέφεται κατά της απασχόλησης, μιας και, αν κάτι έχει μείνει ξεκάθαρο σήμερα εδώ, είναι ότι δεν πρόκειται να δεχθούμε καμία πρόταση που θα στρέφεται κατά της απασχόλησης.

<SPEAKER ID=82 NAME="Ahlqvist, Andersson, Lφφw, Theorin και Wibe">
 - (SV) Η Σουηδική Σοσιαλδημοκρατική Ομάδα επέλεξε σήμερα να ψηφίσει την πρόταση τροπολογίας της Ομάδας του Ευρωπαϊκού Σοσιαλιστικού Κόμματος. Μελετήσαμε προσεκτικά την κατάσταση και καταλήξαμε ότι στην κατάσταση της ψηφοφορίας που βρισκόμαστε σήμερα στο Κοινοβούλιο αυτή είναι η καλύτερη εναλλακτική πρόταση. Είναι ευπρόσδεκτο το γεγονός ότι η Ομάδα του ΕΣΚ εργάζεται για την επίτευξη ενός συμβιβασμού μεταξύ Επιτροπής και παραγωγών.
<P>
Θεωρούμε όμως ότι η πρόταση και επιθυμία μεταρρύθμισης της Επιτροπής είναι πάρα πολύ καίρια και ελπίζουμε να επιτευχθεί η ελευθέρωση στο τομέα της ελιάς και του ελαιόλαδου το συντομότερο δυνατόν.

<SPEAKER ID=83 LANGUAGE="SV" NAME="Eriksson, Sjφstedt και Svensson">
 - (SV) Οι υπογράφοντες υπερψήφισαν την έκθεση λόγω της κριτικής της κατά της πρότασης της Επιτροπής και λόγω των ειδικών συνθηκών στον τομέα της ελιάς. Αυτό δεν συνεπάγεται αποστασιοποίηση από το αίτημα να συμπεριλαμβάνει μία γενική, εις βάθος μεταρρύθμιση της Κοινής Γεωργικής Πολιτικής και τον τομέα της ελιάς επίσης.

<SPEAKER ID=84 NAME="Carlotti">
Το θέμα που καλούμαστε να επεξεργαστούμε σήμερα είναι θεμελιώδους σημασίας. Αφενός αφορά τα οικονομικά συμφέροντα της Νότιας Ευρώπης και δίνει τη δυνατότητα στην Ένωση να είναι ο διεθνής ηγέτης του ελαιόλαδου, με περίπου 80 % της παραγωγής. Αφετέρου, η ελιά αποτελεί την ταυτότητα των περιοχών της Λεκάνης της Μεσογείου.
<P>
Μέχρι τώρα, το σύστημα ενίσχυσης της παραγωγής και της κατανάλωσης της Ευρωπαϊκής Ένωσης ευνόησε τις μεγάλες εκμεταλλεύσεις, ενώ το 60 % της παραγωγής προέρχεται από μικρούς καλλιεργητές. Συνεισέφερε στην παραγωγή ποσότητας και όχι ποιότητας! Εάν ένα τέτοιο σύστημα συνεχιζόταν στο μέλλον, θα υπήρχε κίνδυνος υπερπαραγωγής και ως εκ τούτου κίνδυνος αύξησης των τιμών στην αγορά.
<P>
Στις περιοχές της Νότιας Γαλλίας και της Κορσικής, η παραγωγή είναι μικρής ποσότητας σε σχέση με την ποσότητα που παράγουν οι γείτονές μας, οι Ιταλοί, οι Ισπανοί και οι Έλληνες. Το ελαιόλαδο από την Προβηγκία, παραδείγματος χάριν, διαφοροποιείται καταρχήν από την ένδειξη περιγραφής της ποιότητας.
<P>
Η απαραίτητη μεταρρύθμιση θα πρέπει να δώσει τη δυνατότητα στους μικρούς παραγωγούς να επωφεληθούν από ένα σύστημα ενισχύσεων περισσότερο ευνοϊκό. Θα πρέπει επίσης να αυξήσει τη διαφάνεια μέσα στους μηχανισμούς κατανομής των ενισχύσεων.
<P>
Έχοντας υπόψη αυτό το στόχο, είναι σημαντικό να εφαρμοστεί ένα νέο καθεστώς υποστήριξης που να επιτρέπει την κλιμάκωση μιας πιο ισορροπημένης βοήθειας, περισσότερο ελεγχόμενης και που να λαμβάνει υπόψη τον περιβαλλοντικό παράγοντα και τις απαιτήσεις των μικρών παραγωγών.
<P>
Το να ενσωματωθούν νέα κριτήρια που συνδέονται συγχρόνως με το έδαφος, με το περιβάλλον και με την απασχόληση, μας φαίνονται θεμελιώδεις απαιτήσεις μιας πιο ισορροπημένης μεταρρύθμισης, πιο δίκαιης για τους μικρούς παραγωγούς.
<P>
Μια μεταρρύθμιση αυτού του είδους δεν θα πρέπει να παραλείπει επίσης τις καινούριες απαιτήσεις της Παγκόσμιας Οργάνωσης Εμπορίου, που να εξελίσσεται προς ένα σύστημα χορήγησης ενισχύσεων για τους παραγωγούς με καλές προδιαγραφές όσον αφορά τους όγκους παραγωγής, και βασισμένο στην διαβάθμιση, σύμφωνα με τις αρχές της προστασίας του περιβάλλοντος και της ποιότητας.
<P>
Σας καλώ λοιπόν, αγαπητοί συνάδελφοι, να υποστηρίξετε ένα νέο σύστημα ρυθμίσεων, χορήγησης ενισχύσεων και ελέγχου της παραγωγής, ικανό να ενσωματωθεί σε ένα νέο σύστημα διεθνούς εμπορίου της ΠΟΕ, που να εγγυάται την προάσπιση των μικρών παραγωγών και εκείνων που, όπως στη Νότια Γαλλία, παράγουν λάδι ποιότητας.

<SPEAKER ID=85 NAME="Fabre-Aubrespy">
Η σημερινή ψηφοφορία σχετικά με τις προτάσεις μεταρρύθμισης της ΚΟΑ στον τομέα του ελαιολάδου, αποδεικνύει ότι για να εγκριθούν οι τροπολογίες δεν είναι απαραίτητο να προέρχονται από μια μεγάλη πολιτική Ομάδα. Πράγματι, διαπιστώνουμε ότι το σύνολο των τροπολογιών που κατατέθηκαν από την Ομάδα του Ευρωπαϊκού Σοσιαλιστικού Κόμματος απορρίφθηκαν, ενώ τέσσερις τροπολογίες της Ομάδας των Ανεξαρτήτων για την Ευρώπη των Εθνών εγκρίθηκαν από την Ολομέλεια.
<P>
Ποια είναι η επιδίωξη αυτής της έκθεσης; Η Επιτροπή θα μας προτείνει, από τις αρχές του 1998, μια μεταρρύθμιση της ΚΟΑ του ελαιολάδου. Αυτό το μεσογειακό προϊόν, γνωστό για τις διαιτητικές του ιδιότητες και για την επίδρασή του στην υγεία των καταναλωτών, εμφανίζει μια σημαντική διαφορά προσέγγισης: ορισμένοι επιθυμούν να υποστηρίξουν μια ευρωπαϊκή πολιτική της παραγωγής ελαιόλαδου, προστατεύοντας τη θέση του διεθνούς ηγέτη που κατέχει η ευρωπαϊκή παραγωγή. Αντίθετα, άλλοι θα επιθυμούσαν να επιτραπούν μείγματα ελαιόλαδου τα οποία αλλοιώνουν τις ίδιες τις ιδιότητες του προϊόντος.
<P>
Ως εκλεγμένος της σημαντικότερης περιοχής της γαλλικής παραγωγής ελαιών, ήθελα με την Ομάδα μου, να προστατεύσω τα συμφέροντα της γαλλικής παραγωγής που έχει ως χαρακτηριστικό να απαρτίζεται από μεγάλο αριθμό παραγωγών που παράγουν και εμπορεύονται το δικό τους ελαιόλαδο. Στο αρχικό σχέδιο της έκθεσης του κ. Jovι Peres, έγινε πρόταση για την κατάργηση της ενίσχυσης της παραγωγής (χορήγηση ενίσχυσης στην ελιά) προς όφελος μιας ενίσχυσης για την κατανάλωση. Κατά την ψηφοφορία στην Επιτροπή Γεωργίας, με ικανοποίηση διαπιστώσαμε ότι η θέση μας, που υποστήριζε την ενίσχυση της παραγωγής, συμπεριελήφθη μεταξύ των συμβιβαστικών τροπολογιών της έκθεσης.
<P>
Τελικά, μπορούμε να πούμε ότι η έκθεση αυτή, παρ' όλο που είχε αρχικά σαφή κατεύθυνση, μπόρεσε, κατά τη διάρκεια των συζητήσεων στους κόλπους της Επιτροπής Γεωργίας, όπως επίσης και στην Ολομέλεια, να επαναδιατυπώσει την κατεύθυνσή της με τους όρους που επιθυμούσαμε. Για το λόγο αυτό, η Ομάδα Ανεξαρτήτων για την Ευρώπη των Εθνών ψήφισε υπέρ της τελικής πρότασης ψηφίσματος και περιμένουμε με ανυπομονησία τις νέες προτάσεις της Επιτροπής. Ελπίζουμε ότι ο επίτροπος Fischler θα λάβει υπόψη του αυτή την κατεύθυνση του Ευρωπαϊκού Κοινοβουλίου, που έχει επίσης ως στόχο την υποστήριξη της μεσογειακής γεωργίας.

<SPEAKER ID=86 NAME="Kirsten Jensen, Blak, Sindal και Iversen">
Οι Δανοί σοσιαλδημοκράτες καταψηφίζουν σήμερα την έκθεση Jovι Perez για το καθεστώς της αγοράς στον τομέα της ελιάς και του ελαιόλαδου. Οι Δανοί σοσιαλδημοκράτες στηρίζουν την πρόταση της Επιτροπής για μεταρρύθμιση του καθεστώτος της αγοράς στον τομέα του ελαιόλαδου, όπου στο μέλλον θα χορηγούνται ενισχύσεις ανά ελαιόδεντρο. Αυτό, κατά την άποψή μας, θα επιφέρει πιο αποτελεσματικό σύστημα ενίσχυσης και θα συντελέσει στον περιορισμό της απάτης στον τομέα αυτόν. Η έκθεση του κ. Jovι Perez είναι προβληματική κατά την αντίληψή μας, λόγω των αντιφάσεων που παρουσιάζει. Αναφέρεται ότι υπάρχει ανάγκη να επέλθει μεταρρύθμιση στον τομέα, αλλά συγχρόνως δίνεται βάρος στο ότι το υφιστάμενο καθεστώς αγοράς λειτουργεί θαυμάσια. Η έκθεση στηρίζει τις νότιες ελαιοπαραγωγές χώρες που αντιτίθενται σε μια εκ βάθρων μεταρρύθμιση. Αντιτίθενται σε μια μετατροπή σε ενίσχυση ανά ελαιόδεντρο.
<P>
Η μεταρρύθμιση του καθεστώτος αγοράς του ελαιόλαδου είναι η πρώτη από τις νέες μεταρρυθμίσεις που θα πραγματοποιηθούν στα πλαίσια της Κοινής Γεωργικής Πολιτικής. Ως εκ τούτου, είναι σημαντικό να στηρίξουμε την Επιτροπή στο έργο της σε σχέση με τις νέες αποτελεσματικές μεταρρυθμίσεις στον γεωργικό τομέα. Είναι απαραίτητο να γίνουν εκ βάθρων μεταρρυθμίσεις στην Κοινή Γεωργική Πολιτική, αν θέλουμε η Ένωση να είναι έτοιμη για την ένταξη των χωρών της Ανατολικής και Κεντρικής Ευρώπης.

<SPEAKER ID=87 NAME="Pιrez Royo">
Οι Ισπανοί σοσιαλιστές υποστηρίξαμε την έκθεση για το ελαιόλαδο βάσει μιας ουσιαστικής αντίληψης: βάσει της πεποίθησής μας ότι η λειτουργία της σημερινής ΚΟΑ υπήρξε ομαλή και αποτέλεσε νευραλγικό παράγοντα για τον εκσυγχρονισμό ενός τομέα που παρουσιάζει πρωταρχική οικονομική και κοινωνική σημασία. Η εν λόγω ΚΟΑ δεν χρειάζεται, λοιπόν, παρά μόνο δευτερεύουσας σημασίας διορθώσεις. Το τελικό αποτέλεσμα, που θα επέλθει κατόπιν συμβιβασμού, το εκλαμβάνουμε απλώς ως μια αφετηρία που δεν θα μας εμποδίσει να συνεχίσουμε να επιμένουμε σε ζητήματα που για μας είναι ουσιαστικά ενόψει της τελικής απόφασης που θα λάβει το Συμβούλιο.
<P>
Τα ζητήματα αυτά είναι τα ακόλουθα:
<P>
Διατήρηση του συστήματος ενισχύσεων στην πραγματική παραγωγή ως άξονας λειτουργίας της ΚΟΑ.-Αύξηση της μέγιστης εγγυημένης ποσότητας μέχρις ότου φθάσει γύρω στους 2.000.000 τόνους, συνοδευόμενη από την αναγκαία αύξηση του αντίστοιχου δημοσιονομικού κονδυλίου.-Δεν συμφωνούμε με την ισχύουσα κατανομή της μέγιστης εγγυημένης ποσότητας ανάμεσα στις χώρες παραγωγής. Θα μπορούσαμε να την αποδεχθούμε μόνον ως μη χείρον βέλτιστον, θεωρούμε ωστόσο αναγκαίο να επιμείνουμε στο ότι μια πιθανή κατανομή μεταξύ των χωρών πρέπει να στηρίζεται στην πραγματική παραγωγή και στην παραγωγική ικανότητα έτσι όπως αυτή καταγράφεται από τις τελευταίες εσοδείες.-Συνεχίζουμε να επιμένουμε πως πρέπει να χορηγείται ενίσχυση στην κατανάλωση, ως συνεισφορά για τον εκσυγχρονισμό των διεργασιών εμφιάλωσης και για τη βελτίωση της εμπορίας.-Διατήρηση του συστήματος παρέμβασης.Θέλουμε, τέλος, να διατρανώσουμε την εμπιστοσύνη μας στο ελαιόλαδο, ως έναν νευραλγικό τομέα της ισπανικής και της ευρωπαϊκής γεωργίας. Και αυτό για λόγους ποιότητας, για λόγους περιβαλλοντικούς, για λόγους κοινωνικούς και ανάπτυξης της υπαίθρου.
<P>
Σχετικά με την έκθεση Valverde Lσpez (A4-0341/97)
<SPEAKER ID=88 NAME="Αλαβάνος">
Η καλλιέργεια του καπνού είναι μία από τις εντατικότερες στην 'Ενωση όσον αφορά τα εργατικά χέρια. Πραγματοποιείται σε μικρές γεωργικές εκμεταλλεύσεις οικογενειακού χαρακτήρα και σε ιδιαίτερα μειονεκτικές περιοχές, οι οποίες στον Κοινοτικό Νότο είναι στην πλειοψηφία τους περιοχές του στόχου 1 που εξαρτώνται κυρίως από την μονοκαλλιέργεια αυτή.
<P>
Προσφέρει περισσότερες από 300.000 θέσεις πλήρους απασχόλησης στον πρωτογενή τομέα και την μεταποίηση και συμβάλλει στην προαστασία του περιβάλλοντος και στην καταπολέμηση της απερήμωσης και του αποπληθυσμού.
<P>
Η μείωση ή και εξαφάνιση της κοινοτικής παραγωγής καπνού η οποία θα προκύψει από την προτεινόμενη κατάργηση της άμεσης εισοδηματικής ενίσχυσης του τομέα του καπνού στην 'Ενωση (σημείο 29), θα προκαλέσει τεράστιες και ανεπανόρθωτες κοινωνικές, πολιτικές και οικονομικές ζημίες στις περιφερειακές οικονομίες.
<P>
Δεν πρόκειται δε να έχει ευεργετικά αποτελέσματα στη δημόσια υγεία, δοθέντος ότι δεν θα επιφέρει αναγκαστικά μείωση της κατανάλωσης, αλλά θα ευνοήσει αποκλειστικά τις πολυεθνικές που παράγουν τσιγάρα, πούρα και καπνό για πίπα, οι οποίες θα κυριαρχήσουν στην παγκόσμια αγορά, θα την χειραγωγήσουν και θα εισάγουν στην 'Ενωση τουλάχιστον το 30 % που αυτή παράγει σήμερα.
<P>
Απαιτούνται μέτρα για την μείωση των εισαγωγών προϊόντων καπνού από τις ΗΠΑ, συντονισμένη αντιμετώπιση του λαθρεμπορίου καπνού, σταμάτημα των έμμεσων διαφημίσεων των μεγάλων πολυεθνικών καπνού, παράλληλα με παρεμβάσεις σε πολιτιστικό και μορφωτικό επίπεδο, που θα συμβάλουν στην καταπολέμηση του καπνίσματος.
<P>
Είναι θετικό ότι καταψηφίσθηκε η παράγραφος 29 που ζητούσε με έναν επιπόλαιο και απαράδεκτο τρόπο την άμεση διακοπή των επιδοτήσεων στους παραγωγούς.
<P>
Παρ'όλα αυτά ανάλογο περιεχόμενο έχει η παράγραφος 30 που εγκρίθηκε. Είναι μεγάλο λάθος να συγχέουμε την προστασία της δημόσιας υγείας από το κάπνισμα με την καπνοκαλλιέργεια, που καλύπτει μόνο το 30 % της ευρωπαϊκής κατανάλωσης.
<P>
Τέλος, μου έκανε τεράστια εντύπωση ότι ο εισηγητής αρνήθηκε τις τροπολογίες μου ενάντια στο λαθρεμπόριο καπνού και για την μη συμμετοχή μελών του Ευρωπαϊκού Κοινοβουλίου στις διαφημιστικές καμπάνιες των μεγάλων εταιριών καπνού.

<SPEAKER ID=89 NAME="Blokland">
Υποστήριξα ολόψυχα την έκθεση Valverde Lσpez. Η ολλανδική εκπροσώπηση στην Ομάδα ΕΕ θεωρεί ότι πρέπει να χρησιμοποιούνται όλα τα λογικά μέσα για την καταπολέμηση του καπνίσματος στην Ένωση. Η έκθεση Valverde Lσpez περιλαμβάνει πολλές σωστές συστάσεις για να αποτρέπονται οι άνθρωποι από το κάπνισμα. Ευτυχώς, επιτεύχθηκε συμφωνία στο Συμβούλιο για την απαγόρευση της διαφήμισης. Τώρα έπονται τα υπόλοιπα.
<P>
Εδώ ομολογώ ότι θεωρώ τη συνεχιζόμενη πληρωμή αγροτικών επιδοτήσεων για την παραγωγή καπνού, μια παράλογη εκτροπή της κοινοτικής πολιτικής. Είμαι της άποψης ότι αυτές οι επιδοτήσεις αντιβαίνουν ευθέως τη Συνθήκη του Μάαστριχτ. Διότι σε αυτήν προβλέπεται ότι η προστασία της δημόσιας υγείας πρέπει να αποτελεί αναπόσπαστο μέρος όλων των άλλων τομέων κοινοτικής πολιτικής. Είναι λοιπόν καιρός πια να αναπροσαρμόσει η Ένωση την πολιτική επιδότησής της στους όρους της νέας Συνθήκης.
<P>
Σε μερικά μόνο σημεία του ψηφίσματος είχα ενδοιασμούς. Για την παράγραφο 13, για παράδειγμα, σχετικά με την περιεκτικότητα πίσσας στον καπνό για χειροποίητα τσιγάρα. Η επιστήμη δεν ξεκαθάρισε ακόμη πώς θα μετριέται η περιεκτικότητα πίσσας σε αυτά τα τσιγάρα, μια που κανένα δεν είναι ίδιο με τα άλλα. Πρέπει ακόμα να βρεθεί μια λύση για το θέμα αυτό. Για αυτόν το λόγο, υποστήριξα την τροπολογία αριθ. 2. Επίσης, στις παραγράφους 17 και 34 προεξοφλούν ότι για τον χύμα καπνό δικαιολογούνται υψηλότεροι άμεσοι φόροι. Το θεωρώ πρόωρο και επομένως υποστήριξα τις τροπολογίες αριθ. 16 και 17.
<P>
Δεν μπόρεσα να υποστηρίξω ούτε την παράγραφο 20. Μου φαίνεται παρατραβηγμένο το να καλύπτονται οι μεγάλες συσκευασίες τσιγάρων στο 25 % της επιφάνειάς τους με προειδοποιητικά μηνύματα. Το 25 % είναι καλό για ένα συνηθισμένο πακέτο τσιγάρων. Έτσι, υποστήριξα την τροπολογία αριθ. 13. Τέλος, κρίνω τις παραγράφους 35 και 36 υπερβολικές και δεν τους έδωσα τον ψήφο μου.

<SPEAKER ID=90 NAME="Cushnahan">
Έχει σαφώς αποδειχτεί ότι το κάπνισμα μπορεί να προκαλέσει σοβαρές ασθένειες, όπως καρκίνο του πνεύμονα και καρδιοπάθειες. Για αυτό το λόγο, θα υποστήριζα κάθε πρωτοβουλία ενημέρωσης ή διαφήμισης που θα απέτρεπε τους νέους από το να αποκτήσουν αυτή την κακή συνήθεια.
<P>
Η έκθεση του κυρίουValvrede Lσpez περιέχει μερικές προτάσεις που είναι εξαιρετικές από αυτή την άποψη. Ωστόσο, μου φαίνεται ότι υπάρχει μεγάλη ασυνέπεια στις ενέργειες της Ευρωπαϊκής Ένωσης. Από την άλλη, η Επιτροπή και οι υπουργοί Υγείας της ΕΕ υποστηρίζουν την κατάργηση της χορηγίας σε προϊόντα καπνού. Ωστόσο, από την άλλη, η ΕΕ συνεχίζει να επιδοτεί τους παραγωγούς καπνού. Υπάρχει λοιπόν συνέπεια;
<P>
Αντιθέτως, θα πρέπει να ενθαρρύνουμε τους καπνοπαραγωγούς να αναπροσανατολίσουν τις καλλιέργειές τους και να τους ενισχύσουμε προς αυτή την κατεύθυνση. Η εφαρμογή τέτοιων ενεργειών θα ήταν περισσότερο συναφής με μία αντικαπνιστική πολιτική.

<SPEAKER ID=91 NAME="Lindqvist">
Πρέπει να καταργηθεί η οικονομική ενίσχυση της καπνοκαλλιέργειας από την ΕΕ. Θα πρέπει να οριστεί ένα χρονοδιάγραμμα εντός του οποίου θα γίνει αυτό. Παράλληλα πρέπει να παραχθούν νέοι σπόροι και να προσφερθούν εναλλακτικές δυνατότητες διαβίωσης σ' αυτούς που δεν μπορούν πλέον να έχουν τα προς το ζην από την καλλιέργεια καπνού. Το θέμα είναι να βρεθεί μια ισορροπημένη ρύθμιση μεταξύ της δημόσιας υγείας, της απασχόλησης, της περιφερειακής πολιτικής και μιας ρεαλιστικής μεταβατικής περιόδου.
<P>
Το Ευρωπαϊκό Κοινοβούλιο δεν μπορεί να στηρίζει την πρακτική του ΔΝΤ, που αρνείται οικονομική ενίσχυση σε προγράμματα που σχετίζονται με το καπνό, χωρίς να έχει την ίδια στάση στην ΕΕ.

<SPEAKER ID=92 NAME="Needle">
Εκ μέρους των μελών του Εργατικού Κόμματος στο Ευρωπαικό Κοινοβούλιο, δηλώνω ότι έχουμε στηρίξει την έκθεση Valverde Lσpez, που αφορά τον σημερινό και προτεινόμενο ρόλο της Κοινότητας στο θέμα της καταπολέμησης της κατανάλωσης καπνού, βάσει της ιδιότητάς της.
<P>
Πιστεύω ότι υπάρχουν διάφορα θέματα για τα οποία είναι πιο κατάλληλο να αναλάβουν δράση τα κράτη μέλη, συνεργαζόμενα ως ένα βαθμό. Η κυβέρνηση του Ηνωμένου Βασιλείου θα δημοσιεύσει τις απόψεις της κατά τη διάρκεια του 1998, ενώ το κοινοβούλιο της χώρας θα μελετήσει προσεκτικά τα κατάλληλα μέτρα που πρόκειται να εισαχθούν.
<P>
Οι προτάσεις της Επιτροπής και του Κοινοβουλίου θα εξετασθούν λεπτομερώς, αν τεθούν προς συζήτηση νομοθετικές προτάσεις, ενώ η ευρεία στήριξη που παρέχεται από μένα και τους συναδέλφους μου δεν σημαίνει απαραίτητα ότι συμφωνούμε με το κάθε μέτρο που θα ληφθεί σε κοινοτικό επίπεδο στο μέλλον.

<SPEAKER ID=93 NAME="Reding">
Πολύ πρόσφατα, το Συμβούλιο, κατά την Προεδρία του Λουξεμβούργου, κατάφερε να καθορίσει μια κοινή θέση σχετικά με την απαγόρευση της άμεσης και έμμεσης διαφήμισης όσον αφορά τον καπνό. Ενήργησε εσπευσμένα, χωρίς να περιμένει τη γνωμοδότηση του Ευρωπαϊκού Κοινοβουλίου, για να μην καθυστερήσει αυτό τον σημαντικό φάκελο.
<P>
Η τοποθέτηση του Ευρωπαϊκού Κοινοβουλίου έχει ως κύρια μέριμνα τις παρατηρήσεις που αφορούν τη δημόσια υγεία. Όπως υπενθυμίζει ο εισηγητής Valverde Lσpez, μισό εκατομμύριο άτομα πεθαίνουν κάθε χρόνο λόγω των συνεπειών του καπνίσματος στην Ευρωπαϊκή Ένωση: το τσιγάρο έχει γίνει η πρώτη αιτία θανάτων που μπορούν να αποφευχθούν. Ταυτόχρονα, διαπιστώνουμε ότι οι τάσεις μείωσης, που ξεκίνησαν πριν από μερικά χρόνια, μετατρέπονται. Οι έφηβοι αρχίζουν το κάπνισμα όλο και πιο νωρίς, οι γυναίκες καπνίζουν όλο και περισσότερο, με όλες τις δυσάρεστες συνέπειες για την εγκυμοσύνη και τα βρέφη. Το παθητικό κάπνισμα, που παραμελήθηκε επί χρόνια, είναι πλέον συχνά αντικείμενο επιστημονικών ερευνών που αποδεικνύουν τη βλαβερότητά του.
<P>
Με την προοπτική αυτή, και έχοντας ως στόχο τη δημόσια υγεία, η γενική απαγόρευση της άμεσης και έμμεσης διαφήμισης όσον αφορά τα παράγωγα του καπνού είναι μια σωστή προσέγγιση. Δεν σημαίνει ότι απαγορεύεται το κάπνισμα ούτε η κατανάλωσή του, σημαίνει ότι προστατεύουμε τους νέους από την άμεση ή έμμεση επαφή (μέσω διαφημιστικών εκστρατιών πολύ προωθημένων) πολύ πρόωρα με το κάπνισμα, να προσπαθήσουμε να αποφύγουμε τους κινδύνους του παθητικού καπνίσματος ή της κατανάλωσης του καπνού κατά τη διάρκεια της εγκυμοσύνης, ή μπροστά σε βρέφη. Ο καπνός θα διατίθεται πάντα στην αγορά, σε όσους χώρους διατίθετο και πριν, ωστόσο θα έχει μειωθεί η προτροπή για την κατανάλωσή του. Για το λόγο αυτό υποστηρίζω τις απόψεις του εισηγητή του Ευρωπαϊκού Κοινοβουλίου και αντιτίθεμαι σε όλες τις απόψεις που τείνουν προς της ελευθέρωση της διαφήμισης του καπνού.

<SPEAKER ID=94 NAME="Rovsing">
Κατ' εμέ δεν υπάρχει καμία αμφιβολία ότι ο καπνός είναι βλαβερός, γι' αυτό και χαιρετίζω την έκθεση της επιτροπής. Αν πετύχουμε να εμποδίσουμε τα παιδιά και τους νέους να αρχίσουν το κάπνισμα και να γίνουν εξαρτημένοι από τον καπνό, τότε το πιο πιθανό είναι ότι δεν θα αποκτήσουν αυτή τη συνήθεια αργότερα στη ζωή τους. Γι' αυτό πρέπει, κατά την αντίληψή μου, οι περισσότερες προσπάθειες να εστιαστούν στο να γίνει ο καπνός λιγότερο ελκυστικός στους νέους. Ο εισηγητής έχει απόλυτο δίκιο όταν τονίζει ότι η χρήση καπνού σε δημόσιους χώρους και χώρους εργασίας συνεπάγεται τεράστια έξοδα για την κοινωνία, γι' αυτό και στηρίζω μέτρα που στοχεύουν στη βελτίωση της υγείας και ασφάλειας των εργαζομένων. Για λόγους που αφορούν την υγεία και την κοινωνία, ψηφίζω ωστόσο υπέρ της έκθεσης, παρ' όλο που σε ορισμένους τομείς περιορίζει το ελεύθερο δικαίωμα των καταναλωτών να αγοράζουν προϊόντα καπνού κατά βούληση.

<SPEAKER ID=95 NAME="Souchet">
Η Ομάδα μας ψήφισε κατά της τελικής πρότασης ψηφίσματος αυτής της έκθεσης. Πράγματι, παρ' όλο που είμαστε ευνοϊκοί όσον αφορά τη συγκράτηση της κατανάλωσης του καπνού, δεν μπορούμε να δεχτούμε την αρχή ότι η Επιτροπή Περιβάλλοντος, Δημόσιας Υγείας και Προστασίας των Καταναλωτών ψηφίζει μια έκθεση που αποσκοπεί στην κατάργηση συγχρόνως των ενισχύσεων για την παραγωγή του καπνού, και των ενισχύσεων για την εξαγωγή καπνού, και που καταργεί επίσης όλη την κοινοτική προστασία που αφορά αυτόν τον τομέα. Επιθυμώ να υπενθυμίσω ότι η Ομάδα Ευρώπη των Εθνών αποσκοπεί πρωταρχικά στη στήριξη της απασχόλησης: είναι απαραίτητο να λάβουμε υπόψη τη σημασία αυτής της παραγωγής, δεν είναι δυνατόν να αντικαταστήσουμε την παραγωγή καπνού από μια άλλη γεωργική παραγωγή. Τι θα απογίνουν οι μισθωτοί που εργάζονται σ' αυτό το κύκλωμα;
<P>
Επίσης, η Ομάδα μας επιθυμεί να υπενθυμίσει ότι η Ευρωπαϊκή Ένωση παραμένει καθαρός εισαγωγέας του 67 % του καπνού που καταναλώνει. Η κατάργηση των ενισχύσεων για την παραγωγή, εκτός του ότι θα έχει σημαντικές επιπτώσεις όσον αφορά την απασχόληση, θα έχει ως αντίκτυπο την αύξηση του εξωτερικού μας ελλείμματος. Σε τι ωφελεί να μειώσουμε την παραγωγή μας εάν πρόκειται να την αντικαταστήσουμε από εισαγωγές από τρίτες χώρες, και συγκεκριμένα από τις Ηνωμένες Πολιτείες; Πράγματι, εάν η Ευρωπαϊκή Ένωση δεν παράγει πια καπνό, αυτό δεν θα έχει καμία επίδραση στην καταπολέμηση της κατανάλωσής του.
<P>
Κατά συνέπεια, η Ομάδα μας είναι ικανοποιημένη που η Ολομέλεια απέρριψε την παράγραφο 29 της αρχικής πρότασης ψηφίσματος του εισηγητή. Λυπούμαστε που οι τροπολογίες, που είναι δικαιολογημένες όσον αφορά την προστασία της απασχόλησης και τον έλεγχο των ελλειμμάτων μας στο θέμα του εξωτερικού εμπορίου, δεν εγκρίθηκαν. Υποβάλαμε μια αίτηση για ονομαστική ψηφοφορία και πιστεύω ότι οι καπνοπαραγωγοί θα είναι περίεργοι να γνωρίσουν τη θέση των μεν και των δε.

<SPEAKER ID=96 NAME="Teverson">
Έχω ψηφίσει υπέρ αυτής της έκθεσης, αφού συμφωνώ ολόψυχα ότι το κάπνισμα αποτελεί αποδεδειγμένα έναν κίνδυνο για την υγεία, στον οποίο θα πρέπει να εναντιωθούμε.
<P>
Καταδικάζω την απόφαση της κυβέρνησης του Ηνωμένου Βασιλείου να επιτρέψει την ειδική μεταχείριση της Φόρμουλα Ι. Η ευρωπαϊκή ανακοίνωση όσον αφορά τον τωρινό και προτεινόμενο κοινοτικό ρόλο στο θέμα της καταπολέμησης της κατανάλωσης καπνού αναφερόταν ειδικά στην πρόληψη έκθεσης στους νέους. Η κυβέρνηση είχε τους δικούς της λόγους που διαστρέβλωσε ό, τι θα μπορούσε να είχε αποδειχτεί ένα εξαιρετικά θετικό μήνυμα.
<P>
Η αίτηση εξαίρεσης της κυβέρνησης του Ηνωμένου Βασιλείου έχει δημιουργήσει πρόσφορο έδαφος για μία ολόκληρη σειρά αποφάσεων αποφυγής συμμετοχής και προκλήσεων.
<P>
(Η συνεδρίαση, διακοπείσα στις 12.49, επαναλαμβάνεται στις 15.00)

<SPEAKER ID=97 NAME="Παπακυριαζής">
Κυρία Πρόεδρε, έχω το θλιβερό καθήκον να κάνω μία ανακοίνωση στο Ευρωπαϊκό Κοινοβούλιο για ένα τραγικό, καταστροφικό αεροπορικό ατύχημα που έγινε χθες την νύκτα στην περιοχή της πόλης μου, της Θεσσαλονίκης. 'Ενα αεροπλάνο κατέπεσε και καταστράφηκε, ένα αεροπλάνο της ουκρανικής αεροπορικής εταιρείας Air Swift, σε δρομολόγιο από το Κίεβο με τελικό προορισμό την Θεσσαλονίκη. Το πλήρωμα και οι επιβάτες, 72 άτομα συνολικά, αγνοούνται. Το αεροπλάνο κατέπεσε στην ορεινή περιοχή κοντά στην Θεσσαλονίκη, μετά από ανεπιτυχή προσπάθεια προσγείωσης, και γίνονται τώρα οι συμβατικές προσπάθειες ανεύρεσης και διάσωσης, χωρίς ελπίδες.
<P>
Κυρία Πρόεδρε, θεώρησα καθήκον μου να κάνω αυτήν την ανακοίνωση και να ζητήσω από το Ευρωπαϊκό Κοινοβούλιο να εκφράσει τα συλλυπητήρια στις οικογένειες των θυμάτων.

<SPEAKER ID=98 NAME="Πρόεδρος">
Ευχαριστώ πολύ, κύριε Παπακυριαζή. Φυσικά, πρόκειται αρχικά για την πατρίδα σας, που είναι όμως μία χώρα της Κοινότητάς μας. Σας ευχαριστώ γι' αυτήν την είδηση. Δεν το άκουσα ακόμη. Το Κοινοβούλιο θα συλλέξει ακόμη τις ανάλογες πληροφορίες και ύστερα θα εκφράσουμε αντίστοιχα την συμμετοχή μας.

<CHAPTER ID=4>
Αποτελέσματα της Διάσκεψης του Κυότο
<SPEAKER ID=99 NAME="Πρόεδρος">
Η ημερήσια διάταξη προβλέπει τη δήλωση της Επιτροπής σχετικά με τα αποτελέσματα της Διάσκεψης του Κιότο.

<SPEAKER ID=100 LANGUAGE="EN" NAME="Collins, Kenneth">
Κυρία Πρόεδρε, θέλω απλά να πω εξαρχής ότι αυτό το Σώμα πρέπει να ζητήσει συγνώμη από την Επίτροπο που την έφερε εδώ Πέμπτη απόγευμα για να κάνει αυτή τη δήλωση, ενώ δεν είναι κανένας παρών. Μερικοί από εμάς προσπάθησαν να πουν στους επικεφαλής των Ομάδων ότι δεν ήταν καλή ιδέα να γίνει αυτή η δήλωση την Πέμπτη ακριβώς πριν τα Χριστούγεννα. Βγήκα χαμένος από αυτή τη συνάντηση, αφού ουσιαστικά μόνο ένας επικεφαλής Ομάδας του Κοινοβουλίου συμφώνησε μαζί μου.
<P>
Η Επίτροπος ήταν στο Κιότο την περασμένη βδομάδα και επέστρεψε το Σαββατοκύριακο. Την Τρίτη έγινε ένα Συμβούλιο Υπουργών Περιβάλλοντος, ενώ χθες ήταν η πρώτη μέρα που θα έπρεπε να εξετάσει τα αποτελέσματα του Κιότο. Αντί να της αφήσουμε χρόνο να σκεφτεί την πολιτική που θα ακολουθηθεί στο μέλλον, της ζητήσαμε να έλθει εδώ και να κάνει μία δήλωση.
<P>
Οφείλουμε να ζητήσουμε συγνώμη από την Επίτροπο για αυτή τη συμπεριφορά. Θα έπρεπε να κάναμε μία κανονική συζήτηση μετά τα Χριστούγεννα, όταν τόσο η ίδια όσο και ο Πρόεδρος του Συμβουλίου θα μπορούσαν να είναι παρόντες Όπως έχουν τώρα τα πράγματα, μερικοί από εκείνους που ζήτησαν να γίνει αυτή η συζήτηση δεν είναι εδώ, νομίζω μάλιστα ότι μερικοί δεν είναι καν στο Στρασβούργο αυτή τη στιγμή. Αυτό είναι εντελώς απαράδεκτο. Θέλω να ζητήσω συγνώμη για λογαριασμό τους από την Επίτροπο.
<P>
(Χειροκροτήματα)

<SPEAKER ID=101 NAME="Πρόεδρος">
Κύριε Collins, σας ευχαριστώ για την συμπάθεια που εκφράσατε ως Πρόεδρος της Επιτροπής Περιβάλλοντος, Δημόσιας Υγείας και Προστασίας των Καταναλωτών. Ξέρετε όμως ότι έχουμε ορίσει μία ημερήσια διάταξη και όλοι την ενέκριναν. Οι πρόεδροι των Ομάδων μάς την υπέβαλαν έτσι, και δεν έγινε καμία αλλαγή. Σας καταλαβαίνω, γιατί ξέρω πόσο μεγάλο είναι το ταξίδι, και δεν είναι ευχάριστο να πρέπει να είναι κανείς αμέσως και πάλι up to date .

<SPEAKER ID=102 LANGUAGE="EN" NAME="Weber">
Κυρία Πρόεδρε, θα ήθελα να καλωσορίσω προσωπικά την κυρία Bjerregaard. Μερικοί από εμάς είμασταν στο Κιότο, οπότε τώρα που έχουμε όλοι επιστρέψει εδώ, είναι φρέσκο στις μνήμες μας. Θα ήθελα λοιπόν να καλωσορίσω προσωπικά την κυρία Bjerregaard που ήλθε εδώ για αυτή τη δήλωση.

<SPEAKER ID=103 NAME="Bjerregaard">
Κυρία Πρόεδρε, όπως δήλωσε ο πρόεδρος της Επιτροπής Περιβάλλοντος, Δημόσιας Υγείας και Προστασίας των Καταναλωτών, έχω μόλις επιστρέψει, οπότε αυτός είναι επίσης ο λόγος που θα μιλήσω χρησιμοποιώντας την αγγλική γλώσσα και όχι τη δανέζικη, αφού δεν υπήρχε χρόνος για μετάφραση.
<P>
Η Διάσκεψη του Κιότο έχει τελειώσει και η σύνταξη ενός πρωτοκόλλου με νομικά δεσμευτικούς στόχους για τις εκπομπές αερίων που προκαλούν το φαινόμενο του θερμοκηπίου είναι γεγονός. Όλοι όσοι συμμετείχαν στη διάσκεψη ανακουφίστηκαν, όταν ο πρέσβης Estrada έκλεισε -την Πέμπτη το πρωί στις 11, μετά από ολονύχτια δουλειά- την επιτροπή της ολομέλειας με ένα τελικό κείμενο, που εγκρίθηκε επίσημα από τη διάσκεψη των συμβαλλόμενων μερών, αργότερα την ίδια μέρα.
<P>
Η σύνταξη του πρωτοκόλλου του Κιότο θα μείνει στην ιστορία. Δεν πιστεύω ότι πολλοί από εμάς που είμαστε παρόντες -ή οποιοσδήποτε άλλος- είχαν στο παρελθόν πάρει μέρος σε ένα τόσο δύσκολο και φιλόδοξο εγχείρημα. Δώστε μας το χρόνο που χρειαζόμαστε για να αναλύσουμε και να χωνέψουμε το αποτέλεσμα. Είμαι όμως σίγουρη ότι θα συμφωνήσετε μαζί μου ότι αυτό αποτελεί ορόσημο για τις διεθνείς περιβαλλοντικές διαπραγματεύσεις. Παράλληλα, κλιμακώνονται οι ενδεχόμενες συνέπειες στο κλίμα της υφηλίου, στην οικονομία 160 χωρών και στην εσωτερική πολιτική πολλών από τους βασικούς συμμετέχοντες.
<P>
Προκάλεσε ιδιαίτερη ικανοποίηση η διαπίστωση ότι η Ευρωπαϊκή Ένωση έμεινε πιστή στο ρόλο της να πιέζει για τη σύνταξη ενός όσο το δυνατόν πιο ισχυρού πρωτοκόλλου καθ' όλη τη διάρκεια των διαπραγματεύσεων. Ακόμη και στην περίπτωση που το τελικό αποτέλεσμα δεν είναι τόσο μεγαλεπήβολο όσο ο αρχικός μας στόχος, δεν υπάρχει καμία αμφιβολία ότι αν δεν αναλάμβανε διαρκώς πρωτοβουλίες η Ευρωπαϊκή Ένωση, δεν θα μπορούσαμε να ισχυριστούμε ότι υπήρχε κάποιο θετικό αποτέλεσμα. Πιστεύω ότι το αποτέλεσμα είναι θετικό για το παγκόσμιο περιβάλλον. Η αποτυχία σύναψης κάποιας συμφωνίας θα αποτελούσε αρνητικό αποτέλεσμα για τον καθένα, αλλά κυρίως για τον πλανήτη μας.
<P>
Καταφέραμε να καταλήξουμε σε μία συμφωνία που αξίζει τον κόπο. Εγώ δε εργάστηκα σκληρά για αυτή. Είναι γεγονός ότι πρόκειται για μία ατελή συμφωνία και ότι υπάρχει ακόμη πολλή δουλειά, αλλά τώρα έχουμε μία βάση πάνω στην οποία θα συνεχίσουμε να θεμελιώνουμε τις προσπάθειές μας για τη διάσωση του κλίματος της υφηλίου.
<P>
Επιτρέψτε μου να πω ανοιχτά ότι πολλοί ήταν εκείνοι που διαδραμάτισαν σημαντικό ρόλο στη διαδικασία του Κιότο, συμπεριλαμβανομένων των αντιπροσώπων του Κοινοβουλίου. Συνέβαλαν σημαντικά στην αντιστάθμιση των παράλογων πιέσεων που ασκήθηκαν στη διάσκεψη από το Αμερικανικό Κογκρέσο, καθώς επίσης -κάτι που πιθανόν να είναι πιο σημαντικό- στη δημιουργία μίας ισχυρής γέφυρας επικοινωνίας από την Ευρωπαϊκή Ένωση προς τις αναπτυσσόμενες χώρες.
<P>
Η συμφωνία του Κιότο είναι ατελής, όπως συμβαίνει πάντα με τις διεθνείς συμφωνίες για διάφορα σημαντικά θέματα. Η τελική αξιολόγηση ενός αριθμού διατάξεων δεν θα είναι δυνατή μέχρι τον επόμενο χρόνο, οπότε θα έχουν εκπονηθεί και συμφωνηθεί οι διαδικασίες, οι όροι και οι μέθοδοι.
<P>
Προτού εξετάσω προσεκτικά το αποτέλεσμα, θα ήθελα να πω λίγα λόγια για την ίδια τη διαδικασία των διαπραγματεύσεων. Δυστυχώς, σπαταλήθηκε πολύς χρόνος και κόπος σε διπλωματικά παιχνίδια. Αυτό ήταν αρνητικό για το κλιματολογικό ζήτημα. Η Ευρωπαϊκή Ένωση δέχτηκε -κατά την ενεργή, από κοινού εκπλήρωση των υποχρεώσεων που είχε αναλάβει- ασυνήθιστα έντονη επίθεση αρχικά από τους Ιάπωνες αμφιτρύονες και στη συνέχεια από τους Αμερικανούς συναδέλφους μας. Αυτή η επίθεση κλιμακώθηκε με μία επίσημη πρόταση επιβολής "κύρωσης» στην Ευρωπαϊκή Ένωση για μία επιπλέον μείωση κατά 3 % σε σχέση με τα συμφωνηθέντα, ως αντάλλαγμα της από κοινού εκπλήρωσης υποχρεώσεων. Χρειάστηκε να καταβληθούν πολλές προσπάθειες στα πλαίσια των διαπραγματεύσεων για να απορριφτεί αυτή η ιδέα. Όλες αυτές οι προσπάθειες θα μπορούσαν να είχαν αξιοποιηθεί για να επιτευχθεί καλύτερο αποτέλεσμα. Επιτρέψτε μου να προσθέσω ότι ήταν σαφές ότι οι επιθέσεις ενάντια στην ενεργητικότητα της Ευρωπαϊκής Ένωσης ήταν ένας επιπλέον τρόπος επίθεσης κατά του πιο μεγαλεπήβολου στόχου μας, της μείωσης κατά 15 % μέχρι το 2010, ένα ποσοστό που φυσικά δυσαρέστησε τους εταίρους, μέλη του ΟΟΣΑ, στην πλειοψηφία τους.
<P>
Το πιο εμφανές σημείο της συμφωνίας, ασφαλώς, αποτελούν οι στόχοι μείωσης. Η Ευρωπαϊκή Ένωση έχει ζητήσει να ισχύσει ο ίδιος στόχος μείωσης για όλα τα μέρη του παραρτήματος 1, είναι δηλαδή υπέρ του επονομαζόμενου ενιαίου τιμολογίου. Αυτός ο στόχος υποστηρίχθηκε από τις ΗΠΑ. Στην τελική φάση, η συντριπτική πλειοψηφία των μερών του παραρτήματος 1, συμπεριλαμβανομένης της Ευρωπαϊκής Ένωσης, των συνεργαζόμενων κρατών μελών, των ΗΠΑ, του Καναδά και της Ιαπωνίας, βρέθηκαν να υποστηρίζουν ένα στόχο μείωσης της τάξης του 6 έως 8 % συγκριτικά με τα επίπεδα του 1990. Πιέσαμε όσο μπορούσαμε τις ΗΠΑ και την Ιαπωνία. Λυπούμαστε που δεν μπορούσαμε να τις πιέσουμε περισσότερο. Στο τέλος διαλέξαμε τη θέση του μείον 8 % για την Ευρωπαϊκή Ένωση για να λάβει τα αναγκαία επιπρόσθετα μέτρα για το περιβάλλον.
<P>
Εκφράζω τη λύπη μου που επιτράπηκε μεγαλύτερος βαθμός διαφοροποίησης σε άλλα μέρη του παραρτήματος 1, κυρίως στη Ρωσία και την Ουκρανία -από τις οποίες ζητήθηκε μόνο να σταθεροποιηθούνκαι την Αυστραλία -στην οποία επιτράπηκε μία πιθανή αύξηση της τάξης του 8 %. Επιπλέον, παραχωρήθηκε μέσω ειδικού όρου στην Αυστραλία το δικαίωμα να συμπεριλάβει στο όριο εκπομπής για το 1990 την εκπομπή αερίων που προέρχονται από μεταβολές στη χωροταξία, ως ανάλογη των βιομηχανικών εκπομπών. Είναι πλέον αμφίβολο αν χρειάζεται να αναλάβουν αυτές οι χώρες συγκεκριμένη δράση, προκειμένου να ανταποκριθούν στους στόχους τους. Κατά πάσα πιθανότητα, η Ρωσία και η Ουκρανία θα αποδειχτούν οι κύριοι προμηθευτές ποσοστώσεων στα πλαίσια ενός μελλοντικού καθεστώτος εμπορικών συναλλαγών που θα αποτελεί μέρος του πρωτοκόλλου. Είμαι σίγουρη ότι θα συμφωνήσετε μαζί μου ότι αυτή η κατάσταση είναι απαράδεκτη.
<P>
Κατά τη διάρκεια των διαπραγματεύσεων γινόταν όλο και περισσότερο σαφές ότι αυτοί καθαυτοί οι στόχοι μείωσης αποτελούν μέρος μόνο της ιστορίας. Ο τρόπος επίτευξης αυτού του στόχου και η εφαρμογή των λεγόμενων ελαστικών μέτρων είναι εξίσου σημαντικοί. Σε αρχικό στάδιο των διαπραγματεύσεων, έγινε σαφές από τις ΗΠΑ ότι δεν ήταν έτοιμες να εξετάσουν τη σύνταξη ενός πρωτοκόλλου, χωρίς να υπάρχει η πιθανότητα να επιτευχθεί ο στόχος μέσω εμπορευματοποίησης των εκπομπών και από κοινού εφαρμογής.
<P>
Η Ευρωπαϊκή Ένωση διευκρίνισε από την αρχή ότι δεν ήταν κατά τέτοιων "ελαστικών μέτρων» -ουσιαστικά η από κοινού εφαρμογή αποτελούσε μέρος της αρχικής πρότασης για το πρωτόκολλο που είχε υποβάλει η ΕΕ. Ωστόσο, η αποτελεσματικότητα τέτοιων μέτρων θα πρέπει να είναι ανάλογη του κόστους τους και όχι να αποδεικνύεται αερολογία, όπως έχει ήδη γίνει με τη δήθεν μείωση των εκπομπών.
<P>
Το συμφωνηθέν κείμενο δεν είναι πολύ σαφές σε αυτό το σημείο. Δεν μπορούμε να πουλάμε αερολογίες από την εποχή πριν την κατάρτιση του πρώτου προϋπολογισμού -ένα πολύ σημαντικό σημείο που προωθήθηκε από την ΕΕ. Ένα προτεινόμενο άρθρο για την εμπορευματοποίηση των εκπομπών απορρίφθηκε και αντικαταστάθηκε από το ιδιαίτερα ασαφές προσχέδιο ενός άρθρου -το άρθρο 16 δις- το οποίο σαφώς προβλέπει την εμπορευματοποίηση των εκπομπών αλλά αφήνει όλους τους όρους ανοιχτούς, προκειμένου αυτοί να καθοριστούν αργότερα στα πλαίσια της διάσκεψης των μερών, αν είναι δυνατόν στη διάσκεψη 4 στο Μπουένος Αιρες, το Νοέμβριο του 1998.
<P>
Η από κοινού εφαρμογή μεταξύ των μερών του παρατήματος 1 αποτελεί τώρα μέρος του πρωτοκόλλου (άρθρο 6). Η από κοινού εφαρμογή με τις αναπτυσσόμενες χώρες θα καταστεί δυνατή μέσω του "μηχανισμού καθαρής ανάπτυξης», μίας νέας εφεύρεσης που περιγράφεται στο άρθρο 12. Αυτός ο νέος μηχανισμός μπορεί να αποτελέσει έναν πολύ χρήσιμο τρόπο ενίσχυσης της συνεργασίας και βελτίωσης της τεχνολογικής μετάταξης ανάμεσα στις βιομηχανικές και τις αναπτυσσόμενες χώρες, αν και θα εφαρμοστεί μόνο αφού θα έχει τεθεί σε ισχύ το πρωτόκολλο και τα μέρη θα έχουν συμφωνήσει για τους όρους.
<P>
Ο ρόλος των αναπτυσσόμενων χωρών στην μελλοντική πορεία αποτέλεσε καίριο ζήτημα κατά τη διάρκεια των διαπραγματεύσεων, ειδικά αφού η Γερουσία των ΗΠΑ ενέκρινε το ψήφισμα Bird-Hagel τον Ιούλιο του 1997, τονίζοντας ότι η σημαντική συμμετοχή των κύριων αναπτυσσόμενων χωρών στο άμεσο μέλλον θα αποτελούσε προϋπόθεση επικύρωσης από τις ΗΠΑ. Το προτεινόμενο άρθρο που θα επέτρεπε στις αναπτυσσόμενες χώρες την εθελοντική ανάληψη δεσμεύσεων, που θα έπαιρναν τη μορφή στόχων για καθορισμένες ποσοτικά εκπομπές δεν εγκρίθηκε ως μέρος του πρωτοκόλλου. Αυτή που πρωτοστάτησε στην άρνηση έγκρισης αυτού του άρθρου ήταν η Κίνα, που διαφοροποιήθηκε στα πλαίσια της συζήτησης στις ΗΠΑ όσον αφορά τη συμμετοχή των αναπτυσσόμενων χωρών, λόγω της αναμενόμενης ισχυρής αύξησης των εκπομπών διοξειδίου του άνθρακα. Σε κατά κεφαλή βάση, δεν είναι πιθανόν για την Κίνα να υπερβεί στα επόμενα 20 χρόνια ένα ποσοστό 20 % του επιπέδου των κατα κεφαλήν εκπομπών από τις ΗΠΑ. Συνεπώς η αντίσταση που προέβαλε η Κίνα γίνεται κατανοητή. Αυτή η θέση υποστηρίχθηκε ένθερμα και από την Ινδία.
<P>
Ανεξάρτητα από την αβεβαιότητα που συνεπάγονται τα διάφορα ελαστικά μέτρα που έχω περιγράψει, είναι βέβαιο ότι δόθηκε απόλυτη προτεραιότητα στις κλιματικές μεταβολές κατά τη σύνταξη της διεθνούς περιβαλλοντικής ημερήσιας διάταξης του Κιότο. Χρειάζεται περισσότερη δουλειά για να καταλήξουμε σε αδιαμφισβήτητη επιτυχία, αν και είμαι σίγουρη ότι αυτή θα εξασφαλιστεί από την ταχύτητα που αναπτύξαμε στο Κιότο.
<P>
Έτσι, οδηγούμαι στο τελευταίο θέμα στο οποίο θέλω να αναφερθώ. Ποια θα είναι τα επόμενα βήματά μας; Την Τρίτη είχα την ευκαιρία να συζητήσω με τους συναδέλφους στο Συμβούλιο σχετικά με τον πιο ενδεδειγμένο τρόπο μελλοντικών ενεργειών. Η επερχόμενη προεδρία του Ηνωμένου Βασιλείου ενδιαφέρεται ιδιαίτερα να εξασφαλίσει την ταχεία και αποτελεσματική υλοποίηση των αποφάσεων του Κιότο, η οποία θα παρακολουθείται ασφαλώς και από την προεδρία της Αυστρίας κατά τη διάρκεια του δεύτερου εξαμήνου του 1998 μέχρι και την πρώτη διάσκεψη των μερών στο Μπουένος Αιρες. Δεν έχουμε καιρό για χάσιμο. Η διάσκεψη 4 των μερών είναι καίριας σημασίας. Οι όροι, οι κανονισμοί, οι κατευθυντήριες γραμμές για την εμπορευματοποίηση των εκπομπών, η από κοινού εφαρμογή, οι μηχανισμοί καθαρής ανάπτυξης, οι αποδέκτες κ.λπ, πρέπει να συζητηθούν εκεί. Μέσα σε 11 μήνες από τώρα, ο κόσμος θα πρέπει να πάρει πάλι κρίσιμες απόφάσεις. Η Ευρωπαϊκή Ένωση θα είναι πάλι σε θέση να πρωτοστατήσει για να κλείσουν όλα τα παραθυράκια που περιλαμβάνονται στο πρωτόκολλο.
<P>
Πρώτο μας καθήκον είναι να προετοιμαστούμε για την υπογραφή του πρωτοκόλλου. Η απόφαση υπογραφής του θα πρέπει να ληφθεί από το Συμβούλιο το Μάρτιο του 1998. Για αυτό το σκοπό έχω ζητήσει από τις υπηρεσίες της Επιτροπής να ετοιμάσουν μία τεκμηριωμένη έκθεση, όπου θα περιγράφονται οι δεσμεύσεις μας δυνάμει του πρωτοκόλλου και τα σημεία που χρειάζονται διευκρίνιση. Το επόμενο βήμα θα είναι να ετοιμαστούμε για την επικύρωση για την οποία θα χρειαστεί σίγουρα η ανάπτυξη κάποιας στρατηγικής μετά το Κιότο, μία ανακοίνωση της Επιτροπής προς το Συμβούλιο και το Κοινοβούλιο που θα περιγράφει ποιες ενέργειες θα είναι απαραίτητες για την εκπλήρωση των υποχρεώσεων που έχουμε αναλάβει και μία πρόταση κατανομής των βαρών. Σε αυτή την ανακοίνωση θα πρέπει επίσης να γίνεται αναφορά στην εμπορευματοποίηση των εκπομπών και την από κοινού εφαρμογή στα πλαίσια της δράσης της Ευρωπαϊκής Ένωσης.
<P>
Υπάρχει ένα τελευταίο ζήτημα όσον αφορά το ερώτημα πότε είναι πιθανόν να τεθεί σε ισχύ το πρωτόκολλο και σε ποια βάση. Στο άρθρο 24 ορίζεται ρητά ότι το πρωτόκολλο θα τεθεί σε ισχύ μόνον όταν επικυρωθεί από 55 μέρη, που αντιστοιχούν σε ποσοστό 50 % των συνολικών εκπομπών διοξειδίου του άνθρακα για το 1991 σύμφωνα με το παράρτημα 1. Το 50 % των εκπομπών διοξειδίου του άνθρακα για το 1990 αποτελεί τον καίριο παράγοντα. Οι ΗΠΑ ευθύνονται περίπου για το 35 % των εκπομπών του 1990 και η Ρωσία για το 15 %. Αυτό σημαίνει ότι τουλάχιστον η μία από τις δύο θα πρέπει να επικυρώσει το πρωτόκολλο για να τεθεί αυτό σε ισχύ.
<P>
Εφόσον η εκπλήρωση του στόχου των ΗΠΑ εξαρτάται σημαντικά από την ανάπτυξη συναλλαγών με τη Ρωσία στο θέμα των εκπομπών, δεν είναι πιθανόν να επικυρώσουν το πρωτόκολλο οι ΗΠΑ αν δεν το επικυρώσει η Ρωσία. Αν το επικυρώσει συνάμα και η Ευρωπαϊκή Ένωση, το πρωτόκολλο θα τεθεί σε ισχύ. Ως εκ τούτου, το κλειδί για την ενεργοποίηση του πρωτοκόλλου βρίσκεται στα χέρια των ΗΠΑ ή της Ρωσίας. Η διοίκηση των ΗΠΑ κατέστησε γνωστό ότι δεν είναι ακόμη σε αυτό το στάδιο έτοιμη να στείλει το πρωτόκολλο στο Κογκρέσο για επικύρωση. Αυτό φαίνεται να οφείλεται εν μέρει σε μη επιτυχή κατάληξη της συμμετοχής των αναπτυσσόμενων χωρών και εν μέρει σε αβεβαιότητες όσον αφορά το πρόγραμμα των εμπορικών συναλλαγών.
<P>
Για να επισπευθεί η επικύρωση των ΗΠΑ είναι άκρως σημαντικό να κινηθεί η Ευρωπαϊκή Ένωση όσο το δυνατόν πιο γρήγορα ώστε να συνεχιστεί η άσκηση όσο το δυνατόν μεγαλύτερης πολιτικής πίεσης. Θα είναι επίσης απαραίτητο να συνεχίσουμε τις προσπάθειές μας για την έναρξη ενός εποικοδομητικού διαλόγου με τις αναπτυσσόμενες χώρες, όχι επειδή θα πρέπει να τις πιέσουμε να αναλάβουν ποσοτικές δεσμεύσεις σε αυτό το στάδιο, αλλά επειδή θα είναι απαραίτητο να πάρουν μέρος στη διαδικασία για να εξασφαλιστεί ένα μακροπρόθεσμο επιτυχές αποτέλεσμα. Η παροχή στήριξης από το Ευρωπαϊκό Κοινοβούλιο στο μέλλον είναι ουσιώδης, όπως ήταν και στο παρελθόν. Κάτω από αυτές τις συνθήκες, θα ήθελα νε εκφράσω τη μεγάλη μου εκτίμηση προς το GLOBE για την εντυπωσιακή τους δραστηριότητα. Θα είναι απαραίτητο και στο μέλλον να προσπαθήσετε να επηρεάσετε τους συναδέλφους στο Κοινοβούλιο που ανήκουν στους αντίστοιχους κύριους εταίρους του ΟΟΣΑ, καθώς επίσης εκείνους που διαδραματίζουν καίριο ρόλο. Από αυτή τη στιγμή θα πρέπει να αρχίσει να υπάρχει καλύτερη συνεργασία ανάμεσα στο Κοινοβούλιο, σε μένα και τις υπηρεσίες μου. Οι γνώσεις σας και η μελλοντική σας παρουσία στο Μπουένος Αιρες κρίνεται εξαιρετικά σημαντική προκειμένου να καταλήξει σε επιτυχία η διάσκεψη 4 των μερών.
<P>
Το Κιότο άνοιξε το δρόμο. Τώρα αρχίζουμε να εκτελούμε το επίπονο έργο να αντιστρέψουμε την ανοδική τάση όσον αφορά τις εκπομπές αερίωνυ που προκαλούν το φαινόμενο του θερμοκηπίου.Ήρθαμε στο Κιότο για να αγωνιστούμε για το κλίμα. Όπως το περιμέναμε, δεν επρόκειτο ασφαλώς για ένα εύκολο εγχείρημα. Ήταν όμως ένα πρώτο βήμα. Πρέπει τώρα να εργαστούμε για την εξομάλυνση αυτής της πορείας, έτσι ώστε να εξασφαλιστεί η αποτελεσματική αντιμετώπιση του θέματος των κλιματικών μεταβολών. Είμαι σίγουρη ότι μπορούμε να συνεχίσουμε να βασιζόμαστε στη στήριξή σας σε αυτό το σημαντικό εγχείρημα.

<SPEAKER ID=104 LANGUAGE="DE" NAME="Linkohr">
Κυρία Πρόεδρε, πρώτα θα ήθελα να απευθύνω στην κ. Επίτροπο και στην διαπραγματευτική αποστολή της Ευρωπαϊκής Ένωσης τις ευχαριστίες και τα συγχαρητήριά μου. Το ότι για πρώτη φορά πήραμε την διεύθυνση στα χέρια μας και δεν την αφήσαμε στους Αμερικανούς αποτελεί μία κορύφωση για την ευρωπαϊκή διπλωματία. Οι Ηνωμένες Πολιτείες, αντίθετα, βρίσκονταν μάλλον στο εδώλιο του κατηγορουμένου. Η Ευρώπη ανέλαβε την διεύθυνση: γι' άλλη μια φορά τα συγχαρητήριά μου. Αυτό είναι μία διαδικασία που συνιστώ προς μίμησιν. Θα ήθελα όμως να πω επίσης σχετικά ότι οι πολλοί βουλευτές του Ευρωπαϊκού Κοινοβουλίου, των εθνικών κοινοβουλίων, που ήταν στο Κιότο πρέπει να συνεργαστούν στενά στο ζήτημα αυτό. Στο Κιότο ήμασταν τελείως διασπασμένοι. Ούτε καν ξέραμε ο ένας για την παρουσία του άλλου, ενώ οι Αμερικάνοι είχαν μία πολύ ενωμένη αποστολή, μια πολύ ενιαία παρουσία. Αυτό πρέπει να το φροντίσει η διεύθυνση του Κοινοβουλίου, αλλά και η Επιτροπή, με την οποία πρέπει να συνεργαστούμε καλύτερα στον τομέα αυτόν.
<P>
Λέγοντας αυτά, έφθασα ήδη στο πρώτο σημείο, που μου δημιουργεί μερικά προβλήματα: την επικύρωση της συμφωνίας από την αμερικανική Γερουσία. Στην απόφαση του Συμβουλίου Υπουργών, στις 16 Οκτωβρίου στο Κιότο, αναφέρεται ότι οι στόχοι μείωσης εκπομπής ρύπων που είχαμε θέσει για το 2010 και το 2005 είναι τεχνικά υλοποιήσιμοι και οικονομικά δυνατοί, αν και άλλα βιομηχανικά κράτη λάβουν συγκρίσιμα με αυτά μέτρα για την μείωση των εκπομπών. Τί θα γίνει εάν η Γερουσία των Ηνωμένων Πολιτειών επικυρώσει την συμφωνία του Κιότο μόνο μετά από δύο ή τρία χρόνια; Σημαίνει ότι και οι Ευρωπαίοι θα περιμένουν δύο με τρία χρόνια ή περισσότερο ή σημαίνει ότι θα κάνουμε, ανεξάρτητα από τις ΗΠΑ, τα πρώτα σημαντικά βήματα για την μείωση των εκπομπών; Αυτό μου φαίνεται ότι αποτελεί μία εντελώς βασική ερώτηση προς το Συμβούλιο και, φυσικά, προς την Επιτροπή, κυρίως όμως προς το Συμβούλιο.
<P>
Κατόπιν τίθεται επίσης το ερώτημα: Γιατί δεν επιμένουμε στον αρχικό μας στόχο του 15 %; Γιατί όποιος από μας έχει ασχοληθεί με το θέμα αυτό γνωρίζει ότι το αποτέλεσμα του Κιότο είναι το αποτέλεσμα μίας διπλωματικής συναλλαγής. Αν, όμως, οι κλιματολόγοι έχουν δίκιο, τότε θα μείνουμε πολύ πίσω ως προς τις ανάγκες που πρέπει να εκπληρώσουμε. Γι' αυτόν επίσης το λόγο θα συνιστούσα να παραμείνουμε στην ιδέα του 15 %. Θα έχουμε την υποστήριξη μίας μεγάλης μερίδας των νέων ανθρώπων, των δραστηριοποιημένων τεχνικών και επιστημόνων της Ευρώπης. Μέσα από αυτήν την υποχρέωση, θ' αναπτυχθεί μία νέα ευρωπαϊκή ταυτότητα, η οποία άλλωστε μπορεί ν' αναπτυχθεί μόνο μέσα από ένα έργο κι όχι από ένα νεκρό έγγραφο.
<P>
Η τελευταία μου παράκληση και πρόταση είναι: Ας επεξεργασθούμε ένα δεσμευτικό χρονοδιάγραμμα. Ας επεξεργασθούμε ένα χρονοδιάγραμμα που να προβλέπει και κυρώσεις για όσους δεν θα ανταποκριθούν στις υποχρεώσεις τους. Χρειαζόμαστε μία διοίκηση που θα το υλοποιήσει αυτό. Αυτή μπορεί να ανήκει στην Επιτροπή -σας έχω ως προς αυτό απόλυτη εμπιστοσύνη-, χρειαζόμαστε όμως μία διοίκηση που θα τα υλοποιήσει πραγματικά αυτά ή τουλάχιστον θα τα ελέγχει. Ίσως να χρειαζόμαστε επίσης ένα είδος διοργανικής συμφωνίας μεταξύ Συμβουλίου, Επιτροπής και Κοινοβουλίου, ώστε όλοι να συμβάλουν σ' αυτό. Είμαι βέβαιος ότι οι Ομάδες σ' αυτό το Κοινοβούλιο, τουλάχιστον η δική μας Ομάδα, θα ήταν διατεθειμένες να κάνουν αυτό το μέχρι στιγμής νεκρό γράμμα ένα ζωντανό σχέδιο.
<P>
(Χειροκροτήματα)

<SPEAKER ID=105 LANGUAGE="DE" NAME="Liese">
Κυρία Πρόεδρε, πριν από πέντε χρόνια οι κυβερνήσεις της Γης αποφάσισαν στο Ρίο να φροντίσουν ώστε η ποσότητα των αερίων θερμοκηπίου της ατμόσφαιρας που έχουν επίδραση στο κλίμα να φθάσουν σε ένα επίπεδο ακίνδυνο για το κλιματικό σύστημα. Ο κ. Linkohr είπε στην εντυπωσιακή του ομιλία τον Νοέμβριο και σήμερα επανέλαβε ότι όλα όσα ήταν προς συζήτησιν στο Κιότο υπολείπονται, φυσικά, κατά πολύ εκείνου του φιλόδοξου στόχου. Αν λάβουμε ως δεδομένο το ότι μακροπρόθεσμα κάθε πολίτης της Γης θα έπρεπε να παράγει την ίδια εκπομπή, αδιάφορο πού κατοικεί, τότε πρέπει φυσικά να επιτύχουμε στις βιομηχανικές χώρες μία πολύ σαφέστερη μείωση απ' ό, τι προβλέπεται σε όλες τις προτάσεις που συζητήθηκαν στο Κιότο. Γιατί τότε θα έπρεπε η τιμή αυτή να είναι κάτω από δύο τόνους κατά κεφαλήν. Οταν γνωρίζουμε ότι ένας πολίτης της Τανζανίας εκπέμπει περίπου ένα εκατοστό της ποσότητας που εκπέμπεται ανά κάτοικο σε μερικές βιομηχανικές χώρες, τότε αυτό γίνεται σαφές και φανερό. Όλα, λοιπόν, όσα συζητήθηκαν είναι ανεπαρκή. Πιστεύω όμως ότι η πολιτική είναι η τέχνη του εφικού, και γι' αυτό ήταν ανάγκη να γίνουν συμβιβασμοί. Γι' αυτό, η διαφορά μεταξύ του να είχαμε επιβάλει εκατό τοις εκατό την θέση της Ευρωπαϊκής Ένωσης και του τωρινού συμβιβασμού είναι μόνο διαφορά βαθμού. Αυτό, επομένως, δεν αποτελεί αφορμή να πέσουμε σε ηττοπάθεια, επειδή η θέση της ΕΕ επιβλήθηκε εντελώς ξεκάθαρα.
<P>
Από την άλλη μεριά είναι, όμως, λυπηρό το ότι υπήρξαν αρκετές εξαιρέσεις. Θέλω επίσης να συγχαρώ την Ευρωπαϊκή Επιτροπή και τους επικεφαλής των διαπραγματεύσεων, που ανέλαβαν ένα τόσο ζωηρό ηγετικό ρόλο, φυσικά όμως πρέπει να θίξουμε τα κρίσιμα σημεία. Πολύ κρίσιμο είναι για παράδειγμα το ότι η Αυστραλία και η Ισλανδία έλαβαν την άδεια να αυξήσουν τις εκπομπές τους. Αυτό, βέβαια, είναι λίγο και δικό μας φταίξιμο ως Ευρωπαϊκή Ένωση, αφού επιτρέψαμε για διάφορους λόγους σε μερικά κράτη μέλη μέσα στην Ένωση να αυξήσουν τις εκπομπές τους τα επόμενα χρόνια. Γι' αυτό, δεν χρειάζεται να απορούμε που άλλα βιομηχανικά κράτη προβάλλουν την ίδια αξίωση.
<P>
Τα κράτη αυτά, τόσο εντός όσο και εκτός ΕΕ, εκπέμπουν μέχρι και 50 % περισσότερο απ' ότι, για παράδειγμα, η Τανζανία ή άλλες αναπτυσσόμενες χώρες, για να το πούμε καθαρά. Η δική μου χώρα φροντίζει πάντοτε για την προστασία του κλίματος, αλλά κι εδώ η θέση μου είναι θέση αυτοκριτικής. Η Ομοσπονδιακή Δημοκρατία της Γερμανίας δεν πέτυχε τα τελευταία χρόνια να μειώσει αποφασιστικά τις εκπομπές στα δυτικά. Η γερμανική ενοποίηση ήταν μεγάλο ευτύχημα, κυρίως από πολιτική άποψη. Αλλά και για την προστασία του κλίματος, η γερμανική ενοποίηση ήταν επιτυχία, γιατί κατέστη δυνατόν να αντικατασταθούν μη αποτελεσματικές εγκαταστάσεις με αποτελεσματικές. Μόνο που κάτι τέτοιο δεν είναι πάντα δυνατό να το μιμηθούν άλλα κράτη μέλη. Εδώ ήταν μία ειδική περίσταση. Έχουμε λοιπόν ένα πρόβλημα αξιοπιστίας, τόσο εντός της Γερμανίας, όσο και εντός της Ευρωπαϊκής Ένωσης, γιατί με τα σημερινά μέσα ούτε η Ευρωπαϊκή Ένωση επιτυγχάνει τους στόχους που η ίδια έθεσε.
<P>
Συνεπώς, πρέπει να επωφεληθούμε από την περίοδο μετά το Κιότο για να δράσουμε επιτέλους κατά τρόπο αξιόπιστο. Πρέπει επιτέλους να έχουμε μεγαλύτερη αποτελεσματικότητα στην ενεργειακή πολιτική και πρέπει να προωθήσουμε πραγματικά περισσότερο μορφές ενέργειας ουδέτερες για το κλίμα. Πιστεύω ότι τότε θα έχουμε μεγαλύτερες πιθανότητες να επιβάλουμε στις μελλοντικές διαπραγματεύσεις ακόμη μεγαλύτερες μειώσεις. Πέρα απ' αυτό, υπάρχουν, φυσικά, και πολλοί άλλοι λόγοι εκτός από την προστασία του κλίματος για να διαχειριζόμαστε με μεγάλη φειδώ τους φορείς ενέργειας από απολιθωμένη οργανική ύλη, γιατί είναι πεπερασμένοι, επιπλέον δε είναι κρίμα να καίγονται, γιατί είναι σημαντικοί ως πρώτη ύλη σε πολλούς τομείς. Υπάρχουν, λοιπόν, πολλοί λόγοι ν' αρχίσουμε τη δουλειά...

<SPEAKER ID=106 LANGUAGE="NL" NAME="Eisma">
Κυρία Πρόεδρε, ξεκινώ με τα ειλικρινά μου συγχαρητήρια προς την Επίτροπο κ. Bjerregaard. Δεν την συγχαίρω συχνά, ας το χαρεί λοιπόν σήμερα. Χάρη στην επιμονή της Επιτρόπου, η Ευρωπαϊκή Ένωση μπόρεσε να παίξει πρωτοποριακό ρόλο στη διάσκεψη του Κιότο. Όπως οι περισσότεροι που πήραν το λόγο σήμερα το απόγευμα, μπόρεσα κι εγώ να είμαι παρών στο Κιότο. Ακουσα εκεί την Επίτροπο και τη σταθερή, συγκροτημένη ομιλία της μετά την ομιλία της υπουργού των Κάτω Χωρών, η οποία κατά την ολλανδική προεδρία προετοίμασε τόσο καλά τη Διάσκεψη του Κιότο. Εκφράζω λοιπόν την εκτίμησή μου προς την Επίτροπο. Διότι ξεκινώντας για το Κυότο με μια πρόταση μείωσης εκπομπών κατά 15 %, η Ευρωπαϊκή Ένωση πέτυχε να αποσπάσει από την Ιαπωνία και τις Ηνωμένες Πολιτείες μια συμφωνία για πολύ αυστηρότερους στόχους μείωσης από εκείνους που σκόπευαν αρχικά.
<P>
Παρά ταύτα, είμαι της άποψης ότι η ίδια η Ευρωπαϊκή Ένωση δεν πρέπει να θέσει για τον εαυτό της ως στόχο την παγκόσμια συμφωνία μείωσης κατά 8 %, αλλά να εμμείνουμε στο μείον 15 %. Μόνον τότε θα μπορέσει η Ένωση, στα επόμενα χρόνια, να διατηρήσει τον πρωτοποριακό ρόλο της και να συμπαρασύρει μαζί τις και τις άλλες χώρες προς τα εμπρός.
<P>
Στο Κιότο έγινε και μια αλλαγή· αντί για τρία, συμπεριλαμβάνονται τώρα έξι είδη αερίων στη μείωση εκπομπών. Θα χρειασθούν αναπροσαρμογές, όπως επεσήμανε η Επίτροπος. Η κατανομή των βαρών ανάμεσα στις χώρες της Ευρώπης πρέπει να μελετηθεί και πάλι. Ερωτώ λοιπόν: Πότε θα υποβληθεί η ανακοίνωση της Επιτρόπου, ώστε κατά το πρώτο εξάμηνο του ερχομένου έτους, κατά τη θητεία της βρετανικής Προεδρίας, να μπορέσει να ληφθεί η απόφαση;
<P>
Τέλος, κύριε Πρόεδρε, έχω πλήρη εμπιστοσύνη ότι η βρετανική Προεδρία θα καταπιαστεί με το θέμα το ίδιο δραστήρια με την ολλανδική προεδρία. Όπως ήδη επεσήμανα, κατά την Προεδρία αυτή, το Συμβούλιο θα μπορέσει να γράψει ιστορία. Και οι επόμενες γενεές θα συγχαρούν την Ευρωπαϊκή Ένωση που έβγαλε από το τέλμα τον αγώνα κατά του φαινομένου του θερμοκηπίου.

<SPEAKER ID=107 LANGUAGE="ES" NAME="Gonzαlez Αlvarez">
Κυρία Πρόεδρε, ίσως θα ήταν καλό να υπενθυμίσουμε εδώ μια τοποθέτηση που κάναμε πριν από τη Διάσκεψη του Κιότο, όπου τονίζαμε ότι υπάρχουν ομάδες οικολόγων και πολίτες εν γένει, οι οποίοι ζητούν για το 2010 μια μείωση άνω του 20 % σε σχέση με τα επίπεδα του 1990. Παρά ταύτα, επίσης υπογραμμίζαμε ότι η θέση της Ευρωπαϊκής Ένωσης, σε σύγκριση με τις θέσεις των άλλων χωρών -κατά βάση των Ηνωμένων Πολιτειών-, συνιστούσε τη σαφέστερη και δραστικότερη επιλογή για την αντιμετώπιση των κλιματικών μεταβολών και τη διαφύλαξη του περιβάλλοντος.
<P>
Θέλουμε να συγχαρούμε την επίτροπο και τα μέλη της ευρωπαϊκής αντιπροσωπείας για τη σθεναρή στάση που κράτησαν στο θέμα της υπεράσπισης των θέσεών μας. Πρέπει να καταγγελθεί η περιβαλλοντική πολιτική ορισμένων χωρών, όπως οι Ηνωμένες Πολιτείες, που επέμεναν στη μείωση των εκπομπών στις αναπτυσσόμενες χώρες ενώ οι ίδιες συνεχίζουν να διατηρούν τα ίδια επίπεδα εκπομπών, αυτά που συντηρούν το "ανεπτυγμένο» τους πρότυπο. Πρόκειται για μια πέρα για πέρα άδικη τοποθέτηση του ζητήματος, ιδίως αν λάβουμε υπόψη μας -όπως επεσήμανε ο κ. Linkohr- τις δηλώσεις του γερουσιαστή John Kerry, που είπε ότι θα έδινε μάχη μέσα από την αμερικανική Γερουσία ώστε η μινιμαλιστική αυτή συμφωνία να μην εφαρμοστεί, μιας και είναι εντελώς ανέφικτο να αλλάξουν οι Αμερικανοί τους κανόνες συμπεριφοράς τους στο θέμα της κατανάλωσης ενέργειας. Εμείς συμφωνούμε με ορισμένους από τους προλαλήσαντες συναδέλφους, που προβάλλουν το αίτημα, η Ευρωπαϊκή Ένωση, η οποία πρότεινε μια μείωση κατά 15 % σε σχέση με το 1990, να συνεχίσει να προτείνει αυτό το ποσοστό μείωσης και να αποτελέσει το υπόδειγμα, σε παγκόσμια κλίμακα, για το πώς πρέπει να αντιμετωπίζονται τα περιβαλλοντικά προβλήματα.
<P>
Με δεδομένο το ότι σε άλλους τομείς, όπως είναι η εξωτερική πολιτική ή η εμπορική πολιτική, η Ευρωπαϊκή Ένωση δεν ακολουθεί τη δέουσα ανεξάρτητη πορεία από τις Ηνωμένες Πολιτείες και από άλλες χώρες, μας χαροποιεί πολύ το γεγονός ότι, στα ζητήματα που αφορούν το περιβάλλον, η Ευρωπαϊκή Ένωση αποτελεί υπόδειγμα συνέπειας και διαφύλαξης του μέλλοντος αυτού του πλανήτη. Πιστεύω ότι τώρα ανοίγει μπροστά μας ένας δρόμος όπου θα συνεχίσει να χρειάζεται η συνεργασία ανάμεσα στην Επιτροπή και το Ευρωπαϊκό Κοινοβούλιο. Αυτή είναι η δική μας γνώμη. Θα παρακολουθούμε προσεκτικά όλες τις εξελίξεις και θα περέχουμε στήριξη στην Ευρωπαϊκή Επιτροπή κάθε φορά που, όπως συμβαίνει στην προκειμένη περίπτωση, αυτή θα υπεραμύνεται με συνέπεια το μέλλον της Ευρωπαϊκής Ένωσης και του κόσμου. Και αυτό επειδή πιστεύουμε πως οι Ηνωμένες Πολιτείες, όταν δηλώνουν ότι δεν μπορούν να μειώσουν τα επίπεδα κατανάλωσης ενέργειας στη χώρα τους, δεν τηρούν μια συνεπή στάση μπροστά στο μέλλον.

<SPEAKER ID=108 LANGUAGE="FI" NAME="Hautala">
Αξιότιμη κυρία Πρόεδρε, καταρχήν θα ήθελα να επανέλθω στην πραγματική κλίμακα του παρόντος επιχειρήματος σ' αυτή τη συζήτηση.Έχουμε λοιπόν να αντιμετωπίσουμε μια πρόκληση σχετικά με την ικανότητα να μειώσουμε κατά 60-80 % τις εκπομπές των αερίων του θερμοκηπίου στον κόσμο. Αυτό αποτελεί μια τεράστια πρόκληση αν αναλογιστούμε ότι, για παράδειγμα, βάσει προβλέψεων, τα χιλιόμετρα που διανύουν τα αυτοκίνητα πρόκειται να αυξηθούν στην Ευρωπαίκή Ένωση κατά 60 % μέχρι το έτος 2010, πράγμα που είναι πάρα πολύ, και επομένως έχουμε πράγματι μια μεγάλη αποστολή.Μετά από αυτό, όμως, θέλω να συμφωνήσω με τους συναδέλφους οι οποίοι συνεχάρησαν τήν Επιτροπή καθώς και προσωπικά τον Επίτροπο για μια εξαιρετική δουλειά στο Κιότο. Εύχομαι να μπορέσουμε να συνεχίσουμε την συνεργασία που υπάρχει μεταξύ του Κοινοβουλίου και του Επιτρόπου.
<P>
Επιβάλλεται τώρα οπωσδήποτε να συνεχίσουμε τη διεθνή διπλωματία, στην οποία και οι μη κυβερνητικές οργανώσεις και οι βουλευτές μπορούν να παίξουν τον δικό τους σημαντικό ρόλο. Αυτό μάλλον παρατηρήσαμε πολύ καθαρά στο Κιότο. Ήμουν εκεί μαζί με άλλα οκτώ μέλη του Ευρωπαϊκού Κοινοβουλίου και θέλω να πιστέψω πως από την δική μας πλετρά κάναμε το καλύτερο.
<P>
Η πιο σημαντική δουλειά όμως γίνεται εδώ, στο ίδιο μας το σπίτι. Συμφωνώ με τους συναδέλφους μου, και το απαιτεί και η δική μας Ομάδα, πως η Ευρωπαϊκή Ένωση πρέπει να παραμείνει στην πρωτοπορία αυτής της δράσης. Πρέπει να παραμείνουμε στην αρχική μας προσφορά: μείον 15 % μέχρι το έτος 2010. Είμαι βέβαιη ότι η βιομηχανία της Ευρωπαϊκής Ένωσης είναι έτοιμη να δεχθεί αυτή την πρόκληση. Οι λύσεις που εξοικονομούν ενέργεια εξελλίσονται και προωθήθηκαν σίγουρα στο Κιότο. Είμαι τελείως πεπεισμένη πως μπορούν να αναπτυχθούν νέες καινοτομίες, οι οποίες θα βελτιώσουν και την ποιότητα της ζωής των πολιτών και θα δημιουργήσουν νέες θέσεις εργασίας.
<P>
Αυτό αποτελεί και το πρότυπο το οποίο θα πρέπει να υποδείξουμε στις αναπτυσσόμενες χώρες, από τις οποίες δεν ήταν δυνατόν να ζητηθούν πολλά σ' αυτή τη φάση, επειδή είναι πράγματι αλήθεια πώς οι εκπομπές κατά κεφαλήν σ' αυτές τις χώρες δεν έχουν καμία σχέση με τις δικές μας. Ως εκ τούτου, η Ευρωπαίκή Ένωση έχει πραγματικά μεγάλη ευθύνη και μια μεγάλη αποστολή μπροστά της.

<SPEAKER ID=109 LANGUAGE="FR" NAME="Weber">
Κυρία Πρόεδρε, κυρία Επίτροπε, αγαπητοί συνάδελφοι, σπάνια βρέθηκα αντιμέτωπος στην πολιτική μου σταδιοδρομία με τόση πνευματική ατιμία, όπως την περασμένη εβδομάδα στο Κιότο.
<P>
Όλοι, Αμερικανοί, Ευρωπαίοι, Ιάπωνες, δήλωσαν ότι ήταν έτοιμοι να σώσουν τον πλανήτη. Πράγματι ο καθένας δεν ήλθε παρά μόνο για να διαπραγματευτεί τα δικαιώματα στις εκπομπές. Τι αίσχος, κυρία Πρόεδρε!
<P>
Η επιστημονική κοινότητα και οι ΜΚΟ συμφώνησαν ότι η μείωση τουλάχιστον κατά 15 % των αερίων που προκαλούν το φαινόμενο του θερμοκηπίου ήταν απαραίτητη μέχρι το 2010, πάντα σε σχέση με το έτος αναφοράς, το 1990, ούτως ώστε να σταθεροποιηθεί το φαινόμενο του θερμοκηπίου. Ακόμη και η Ευρωπαϊκή Ένωση είχε δηλώσει έτοιμη να πραγματοποιήσει αυτή τη δράση. Ποια είναι τα αποτελέσματα; Οι Αμερικανοί, αυτοί που εκπέμπουν περισσότερο, τόσο σε απόλυτες τιμές όσο και και κατά κεφαλήν, δήλωσαν ότι συμφωνούν για τη μείωση των εκπομπών κατά 7 %, με την προϋπόθεση αυτές οι ανταλλαγές δικαιωμάτων εκπομπών να είναι επιτρεπτές. Η Ευρωπαϊκή Ένωση δεν θα πρέπει να μειώσει τις εκπομπές παρά μόνο κατά 8 %, και η Ιαπωνία κατά 6 % μόνο.
<P>
Κυρία Επίτροπε, θα πρέπει να έχετε το σθένος να αναλάβετε τις υποχρεώσεις σας. Ας δεσμευτούμε απέναντι στην Ευρωπαϊκή Ένωση για να επιτύχουμε το 15 % σε εθελοντική βάση, ανεξάρτητα από τα αποτελέσματα των άλλων βιομηχανικών χωρών! Κατά τους υπολογισμούς των υπηρεσιών σας, αυτός ο στόχος είναι υλοποιήσιμος, τόσο από οικονομικής όσο και από τεχνικής άποψης. Ας δείξουμε το καλό παράδειγμα στο Μπουένος Αιρες. Ας δεσμευτούμε επίσης να μην ανταλλάξουμε τα δικαιώματα εκπομπής, κερδισμένα κατ' αυτό τον τρόπο, με τα κράτη που δεν ήταν έτοιμα να μειώσουν τις εκπομπές τους κατά τρόπο ουσιαστικό. Αυτό το σύστημα των trading rights , όπως επικυρώθηκε στο Κιότο, είναι ανήθικο και κυνικό γιατί δίνει τη δυνατότητα στους χειρότερους να δανειστούν από τους λιγότερο χειρότερους. Κυρία Επίτροπε, κυρία Πρόεδρε, ας μην παίζουμε αυτό το επικίνδυνο παιχνίδι.

<SPEAKER ID=110 LANGUAGE="NL" NAME="Blokland">
Κυρία Πρόεδρε, υπήρξε η διάσκεψη του Κιότο επιτυχημένη; Εδώ οι απόψεις αποκλίνουν αρκετά. Την περασμένη εβδομάδα, κατά τα πρώτα σχόλιά της, η Επίτροπος κ. Bjerregaard έδειχνε κάπως απογοητευμένη. Οι υπουργοί Περιβάλλοντος της ΕΕ έδειχναν όμως ανακουφισμένοι με το αποτέλεσμα. Προσωπικά τείνω να συμφωνήσω με τους υπουργούς Περιβάλλοντος. Ικανοποιήθηκα με το θετικό πνεύμα της ομιλίας της Επιτρόπου και της αποτίνω φόρο τιμής για την αφοσίωσή της στο Κιότο. Υπήρξαν φόβοι ότι, εφόσον στο Κιότο δεν μετακινείτο κανείς από τη θέση του, δεν θα επιτυγχάνετο συμφωνία. Ο παρών συμβιβασμός είναι περίπου ο μέσος όρος του 0 % των ΗΠΑ και του 15 % της Ευρωπαϊκής Ένωσης. Μπορεί να μην είναι όμορφος, αλλά είναι το μέγιστο εφικτό, και εύχομαι να γίνει η αρχή για περαιτέρω βήματα.
<P>
Οι διαπραγματεύσεις ήσαν δύσκολες και πολύπλοκες, αυτό είναι σαφές. Αποτελεί λοιπόν νίκη για την Ευρωπαϊκή Ένωση ότι καθορίστηκαν σαφή ποσοστά. Δείχνει ότι στις βιομηχανικές χώρες αρχίζουν να συνειδητοποιούν τις ευθύνες τους.
<P>
Θεωρώ την καταπολέμηση του φαινομένου του θερμοκηπίου μία από τις σημαντικότερες δοκιμασίες για τη διεθνή περιβαλλοντική συνείδηση. Αποτελεί μεγάλη πρόοδο το ότι ακόμα και χώρες όπως οι ΗΠΑ και η Ιαπωνία συμφώνησαν στις μειώσεις.
<P>
Όλοι γνωρίζουμε πόσο στενά συνδέεται η οικονομική ανάπτυξη με τις εκπομπές CO2 . Ακόμη και η απλή σταθεροποίηση των εκπομπών, απαιτεί δραστικά μέτρα. Είναι λοιπόν πολύ σημαντικό το γεγονός ότι όλες οι βιομηχανικές χώρες επέβαλαν στον εαυτό τους στόχους μείωσης.
<P>
Αρχικά κατηγόρησαν την Ένωση ότι είχε επιβάλει στον ευατό της ποσοστά που έτσι κι αλλιώς δεν θα τα τηρούσε. Ομολογώ ότι και εμείς αμφιβάλλουμε για τη βούληση να υλοποιηθεί αυτό το ποσοστό του 15 % πριν από το έτος 2010, κι αυτή η αμφιβολία χρειάζεται. Στη χώρα μου θεωρούν τώρα τελευταία την οικονομική ανάπτυξη πιο σημαντική από την επίτευξη των στόχων μείωσης. Οπότε χρειαζόματε, νομίζουμε, για τα επόμενα δέκα με δεκαπέντε χρόνια, δύο πράγματα: Πρώτον, τεράστιες προσπάθειες για να τεθούν σε εφαρμογή τα πιο αποτελεσματικά μέσα μείωσης. Δεύτερον, έναν αγώνα για την παγκόσμια συνειδητοποίηση ότι δεν γίνεται να συνεχίζουμε έτσι.
<P>
Χρειαζόμαστε ένα νέο πρότυπο οικονομικής ανάπτυξης. Το χρειαζόμαστε, για να γίνουν σεβαστοί η Δημιουργία και ο Δημιουργός της Ζωής.

<SPEAKER ID=111 LANGUAGE="EN" NAME="Pollack">
Κυρία Πρόεδρε, μπορούμε να εξετάσουμε με δύο τρόπους όσα συνέβησαν στο Κιότο. Μπορούμε να εξετάσουμε πρώτον αν η συμφωνία ήταν αρκετή για τη διάσωση του πλανήτη και δεύτερον αν αποτέλεσε ορόσημο. Από περιβαλλοντικής άποψης, είναι γνωστό ότι κατά τη Διάσκεψη δεν επιτεύχθηκε συμφωνία όσον αφορά το επίπεδο μείωσης των αερίων που προκαλούν το φαινόμενο του θερμοκηπίου, μείωση που απαιτείται για να ανατραπεί η πορεία αποσταθεροποίησης του κλίματος. Ωστόσο, ως ρεαλιστής, πιστεύω ότι θα πρέπει να χαιρετίσουμε όσα έχουν συμφωνηθεί ως ένα εξαιρετικά σημαντικό βήμα σε μία μακριά και δύσβατη πορεία προς την ανατροπή της τάσης εκπομπής αερίων από τις κύριες βιομηχανικές χώρες και να αναγνωρίσουμε πόσο δύσκολο ήταν να σημειωθεί τέτοια πρόοδος και πόσο σκληρά εργάστηκε τόσο η Επιτροπή όσο και οι άλλες πλευρές για καταλήξουν σε αυτά τα αποτελέσματα.
<P>
Ύστερα από τη συνάντησή μου με τους Αμερικάνους στο Κιότο, σοκαρίστηκα όταν διαπίστωσα ότι πολλοί από αυτούς ήταν διαμετρικά αντίθετοι προς την παραμικρή μείωση της εκπομπής αερίων από τις χώρες τους, οπότε αποτελεί θρίαμβο το γεγονός ότι καταλήξαμε σε κάποια συμφωνία. Το κύριο πρόβλημα είναι αν οι Ηνωμένες Πολιτείες θα επικυρώσουν τη συμφωνία, αφού φυσικά η σύναψή της δεν είναι προκαθορισμένη.
<P>
Εν τω μεταξύ είναι ουσιώδες να παραμείνουμε, εμείς στη Ευρωπαϊκή Ένωση, πιστοί στον πιο φιλόδοξο στόχο μας να μειώσουμε τα αέρια που προκαλούν το φαινόμενο του θερμοκηπίου κατά 15 % και να καταβάλουμε κάθε δυνατή προσπάθεια για να επιτύχουμε τα οικονομικά οφέλη που θα απορρέουν για την ευρωπαϊκή βιομηχανία, αν αυτή πλεονεκτεί στις αγορές παραγωγής καθαρών τεχνολογικών προϊόντων. Πρέπει επίσης να αναδιπλασιάσουμε τις προσπάθειές μας για εξοικονόμηση ενέργειας και για ανανεώσιμες μορφές ενέργειας. Απαιτείται επίσης η διεξαγωγή μίας συζήτησης. Πιστεύω ότι πρέπει να ξεκινήσουμε συζήτηση με την Κίνα, τη Ρωσία και την Ινδία, για να δούμε πώς μπορούμε να βοηθήσουμε αυτές τις αναπτυσσόμενες χώρες και άλλες να μεταβάλουν την τάση για εκπομπές αερίων. Δεν θα πρέπει να περιμένουμε την επικύρωση της συμφωνίας είτε για να αρχίσουμε να καταβάλλουμε τις άκρως απαραίτητες προσπάθειες εφαρμογής τεχνικών καθαρής ανάπτυξης είτε για την έναρξη της απαραίτητης μεταφοράς τεχνολογίας προς τις αναπτυσσόμενες χώρες. Θα χρειαστεί προφανώς να εξετάσουμε προσεκτικά το κείμενο του πρωτοκόλλου επειδή υπάρχουν πολλά σημαντικά ζητήματα, όπως η εκμετάλλευση της εκπομπής αερίων, οι αποδέκτες άνθρακα, η μεταφορά καθαρής τεχνολογίας και τα λοιπά. Ελπίζω ότι με το νέο έτος θα είμαστε σε θέση να συζητήσουμε πιο λεπτομερώς τις επόμενες κινήσεις μας, συζήτηση στην οποία θα παρευρίσκεται και η βρετανική Προεδρία, επειδή κατέβαλε τεράστιες προσπάθειες για τη σύναψη της συμφωνίας στο Τόκιο. Ανυπομονώ επίσης να συζητηθεί πιο διεξοδικά η ανακοίνωση της Επιτροπής.
<P>
Δεν πρόκειται να αποφευχθεί η αποσταθεροποίηση του κλίματος ύστερα από όσα συνέβησαν στο Τόκιο και μας περιμένει σκληρή δουλειά τον επόμενο χρόνο για να προετοιμαστούμε για τη διάσκεψη 4 των μερών το Νοέμβριο, έτσι ώστε να είναι σίγουρο ότι συνεχίζουμε να προοδεύουμε.

<SPEAKER ID=112 LANGUAGE="DE" NAME="Gomolka">
Κυρία Πρόεδρε, μία μεγάλη ημερήσια γερμανική εφημερίδα ασχολήθηκε σήμερα με τα αποτελέσματα της διάσκεψης για το κλίμα, ακριβώς όπως και τις προηγούμενες ημέρες. Ο τίτλος του σημερινού, αρκετά εκτεταμένου άρθρου ήταν: Οι πολιτικοί του κλίματος στην ομίχλη . Ο συντάκτης του δεν επισημαίνει με τον τίτλο αυτόν μόνο ένα πολιτικό, αλλά επίσης ένα αντικειμενικό δίλημμα, ένα δίλημμα της διάσκεψης κι επίσης ένα δίλημμα σχετικό με το κύριο πρόβλημα που υπήρξε αντικείμενο αυτής της διάσκεψης. Πρόκειται για το γεγονός ότι όσα δηλώνουν οι ερευνητές του κλίματος είναι ακόμη σε μεγάλο βαθμό υποθετικά και οι προγνώσεις τους δεν είναι ασφαλείς, γι' αυτό και συχνά υπήρξε ανάγκη να διορθωθούν.
<P>
Η περιβαλλοντική πολιτική χρειάζεται επειγόντως πιο ακριβή στοιχεία. Αυτή η ανάγκη για γνώσεις προφανώς είναι εξίσου έντονη με την ανάγκη για δράση. Ανάμεσα σ' αυτά τα δύο -τη δράση και τη γνώση- υπάρχει στενή αμοιβαία σχέση, γιατί η απαιτούμενη έκταση και η ένταση των αλλαγών συμπεριφοράς πρέπει να ανταποκρίνονται στην ακρίβεια των επιστημονικών θέσεων. Κατά την εκτίμησή μου, γι' αυτό είναι απόλυτα αναγκαία μία επέκταση των ερευνών. Παράλληλα με την περαιτέρω εξέταση της επάρκειας των πρότυπων υπολογισμών, πρέπει να γίνουν χρονικές και θεματικές επεκτάσεις. Οι καλύτερες προγνώσεις απαιτούν μία πιο πολύπλευρη ερευνητική προσέγγιση. Ετσι μπορούν να συμπληρωθούν οι μέχρι τώρα προτιμώμενοι υπολογισμοί. Με τον τρόπο αυτόν, τα πρότυπα μπορούν να ελέγχονται, να συμπληρώνονται και να αξιολογούνται. Γιατί η ένταση και η ταχύτητα των κλιματικών μεταβολών είναι προφανώς σημαντικές για τις πολιτικές αποφάσεις, πρέπει δε να διακριβωθεί επίσης η ανθρώπινη επίδραση στον χώρο και τον χρόνο. Αν δεν επιζητείται διαρκώς να υπάρχει σχέση μεταξύ έρευνας και πολιτικής, τότε η απώλεια της αξιοπιστίας θα είναι η σχεδόν αναγκαστική συνέπεια.
<P>
Κι άλλη μία θεμελιώδης παρατήρηση: όταν δέχομαι ότι υπάρχουν μεταβολές και διακυμάνσεις του κλίματος που προξενούνται από τον άνθρωπο, όταν ξεκινώ δεχόμενος ότι υπάρχουν, όταν τις αποδέχομαι ή τις θεωρώ πιθανές -και αυτή είναι σαφώς η δική μου τοποθέτηση-, τότε δεν μπορώ ν' αρνούμαι την αλληλεπίδρασή τους με την ενεργειακή πολιτική, για παράδειγμα. Τότε πρέπει να υπολογίσω, έστω και χονδρικά, τις δυνατές επιδράσεις μίας παγκοσμίως αυξανόμενης παραγωγής ενεργείας πάνω στο κλίμα. Τότε πρέπει επίσης να αναγνωρίσω ότι υπάρχει μία ανάγκη ενέργειας που αυξάνεται παγκοσμίως και ότι η αναγκαία και εφικτή εξοικονόμηση ενεργείας περιορίζεται σε χώρες που διαθέτουν αρκετή ενέργεια. Όποιος δεν το παραδέχεται αυτό, έχει μία αρκετά επαρχιώτικη θέαση των πραγμάτων. Όποιος το παραδέχεται, πρέπει να δεχθεί επίσης τις διαφορετικές επιλογές για την κάλυψη των ενεργειακών αναγκών.
<P>
Όποιος παίρνει στα σοβαρά την προσεκτική διαχείριση των φυσικών πόρων, όποιος δεν θέλει να γίνουν ριζικές κλιματικές μεταβολές, αυτός δεν μπορεί να απορρίπτει κάποιες από αυτές τις επιλογές λόγω ιδεολογικής εθελοτυφλίας. Δεν μπορεί να αρνηθεί τα προϊόντα ή τις τεχνολογίες που εξοικονομούν ενέργεια. Δεν μπορεί να αρνηθεί τις ανανεώσιμες μορφές ενέργειας, ούτε την χρησιμοποίηση της δύναμης του νερού, ούτε της ηλιακής ενέργειας, ούτε, επίσης -ούτε, κύριε Tannert- την χρήση της διάσπασης του ατόμου -μία υπεύθυνη χρήση της- και ούτε τη μελλοντική χρήση της πυρηνικής σύντηξης. Όποιος παραιτείται από ορισμένες επιλογές για ιδεολογικούς, σε τελευταία ανάλυση, λόγους, αυτός κατά την εκτίμησή μου ενεργεί σαν αμαθής!

<SPEAKER ID=113 LANGUAGE="NL" NAME="Kestelijn-Sierens">
Κυρία Πρόεδρε, κυρία Επίτροπε, συνάδελφοι, πριν από ο, τιδήποτε άλλο θέλω να συγχαρώ την Επίτροπο για την αποφασιστικότητα με την οποία υπερασπίστηκε τη θέση της Ευρωπαϊκής Ένωσης στο Κιότο. Χωρίς αυτή την σθεναρή στάση της Επιτροπής, μπορεί να μην είχε επιτευχθεί το αποτέλεσμα που καλωσορίζουμε σήμερα. Ίσως δεν είναι το αποτέλεσμα που προσδοκούσαμε, αλλά συμφωνώ με εκείνους που θεωρούν μια ελλιπή συμφωνία καλύτερη από καθόλου συμφωνία. Η κοινοβουλευτική αντιπροσωπεία μας υπήρξε μάρτυρας της ακαμψίας των Αμερικανών συναδέλφων και των αστήρικτων επιχειρημάτων με τα οποία θέλησαν να προστατεύσουν τη βιομηχανία τους. Προσωπικά διαπίστωσα όμως αντιφάσεις ανάμεσα στους εκπροσώπους από το Mid-west που υπερασπίστηκαν τις πεπαλαιωμένες βιομηχανίες τους, και τους εκπροσώπους της Καλιφόρνιας, οι οποίοι συμφώνησαν μαζί μας ότι η εφαρμογή νέων τεχνολογιών αποτελεί πηγή προόδου και απασχόλησης. Υπάρχουν ακόμα πολλά άλυτα θέματα. Η συμμετοχή των αναπτυσσόμενων χωρών, για παράδειγμα, το εμπόριο δικαιωμάτων εκπομπής και πώς να συνυπολογισθούν η αποψίλωση και η αναδάσωση. Επίσης, τίθεται το ερώτημα αν το Πρωτόκολλο θα επικυρωθεί απ' όλους, και ιδίως από τις ΗΠΑ, τον μεγαλύτερο ρυπαντή. Και πώς θα εφαρμοσθεί τελικά; Τώρα μόλις το επεσήμανε και η Επίτροπος.
<P>
Δεν υπάρχει ακόμη καμία συναίνεση στο θέμα ποιες εναλλακτικές μορφές ενέργειας να προταθούν. Για αυτόν το λόγο, υπάρχει φόβος ότι η πρακτική εφαρμογή του Πρωτοκόλλου του Κιότο θα παραμένει περιορισμένη. Επιπλέον, οι διεθνείς οργανισμοί δεν διαθέτουν τον κατάλληλο εξοπλισμό για να καταπιαστούν με παγκόσμια προβλήματα αυτού του είδους. Δεν διαθέτουν τα υλικά μέσα και το ανθρώπινο δυναμικό. Ακόμα και η νομική τους βάση είναι ασθενής. Εδώ μας περιμένει μια μεγάλη πρόκληση και εμείς στην Ένωση πρέπει να εργασθούμε δυναμικά.
<P>
Τέλος, κυρία Πρόεδρε, συμμερίζομαι την άποψη ότι εμείς στην Ένωση πρέπει να στοχεύσουμε στη μείωση κατά 15 %, ασχέτως των δεσμεύσεων τρίτων. Η Ένωση οφείλει να συνεχίσει τον πρωτοποριακό ρόλο που ανέλαβε.

<SPEAKER ID=114 LANGUAGE="DE" NAME="Breyer">
Κυρία Πρόεδρε, το αποτέλεσμα του Κιότο ήταν απογοητευτικό! Η συμφωνία για το κλίμα δεν είναι ούτε μισή ούτε ολοκληρωμένη. Δεν συμβάλλει στο να αποφευχθεί η παγκόσμια άνοδος της θερμοκρασίας, το πολύ πολύ να επιβραδυνθεί, και πρέπει να θεωρήσουμε δεδομένο το ότι οι εκπομπές θα μειωθούν το πολύ κατά 5 %, παρ' όλο που ξέρουμε ότι θα ήταν απαραίτητη μία μείωση κατά 60 % έως 80 % στις βιομηχανικές χώρες.
<P>
Γι' αυτό, είμαστε πολύ απογοητευμένοι που η ΕΕ παραιτήθηκε από τη θέση της για μείωση κατά 15 % και περιμένουμε και γι' αυτό το θέμα από σας, κυρία Επίτροπε, μία σαφή δήλωση για το αν είσαστε διατεθειμένη να αναλάβετε τώρα και ρόλο προπομπού και να παραμείνετε μελλοντικά σ' αυτό το 15 %. Είναι ακατανόητος ο λόγος για τον οποίο επιτρέψατε να μειωθεί στις διαπραγματεύσεις αυτό το ποσοστό, γιατί υποκύψατε στις θρηνολογίες της βιομηχανίας περί ανταγωνισμού αντί να επιχειρήσετε να λύσετε τα κατεπείγοντα κλιματικά προβλήματα.
<P>
Η παγκόσμια άνοδος της θερμοκρασίας είναι πολύ σημαντική για να μπορούμε να συνεχίσουμε με τόσο μικρά βήματα. Περιμένουμε ότι τώρα θα περάσετε επιτέλους σε ενέργειες, γιατί όλοι γνωρίζουμε ότι δεν είναι τόσο σημαντικό αυτό που συζητείται στη Σύνοδο Κορυφής όσο αυτό που γίνεται στα βάθη της καθημερινότητας. Αν εξακολουθήσετε τώρα να αναβάλλετε το θέμα της μεταβολής του κλίματος, αν δεν είστε διατεθειμένη να επιχειρήσετε τώρα μία παροχή ενέργειας φιλικής προς το περιβάλλον, την επιβολή του περιβαλλοντικού φόρου ή έστω την μείωση της κυκλοφορίας στους δρόμους, τότε κάνετε φανερό σε όλον τον κόσμο ότι στο Κιότο απλώς παίζατε θέατρο και ότι η ΕΕ δεν ενδιαφέρεται να εισαγάγει εδώ επιτέλους μία αλλαγή πορείας. Ως εκ τούτου, υποστηρίζουμε την προετοιμασία από τώρα για το Μπουένος Αιρες, την περαιτέρω επιδίωξη του 15 % και την εγκαινίαση, επιτέλους, μίας ενεργειακής και περιβαλλοντικής πολιτικής φιλικής προς το περιβάλλον. Για όλα αυτά, κυρία Επίτροπε, κάνατε πάρα πολύ λίγα, γιατί πού είναι τώρα τα όργανα για να επιτευχθεί αυτός ο στόχος της μείωσης; Ακριβώς αυτό πρέπει να βρίσκεται στην ημερήσια διάταξη, κι όχι διπλωματική ρητορική, παρά επιτέλους πράξεις.

<SPEAKER ID=115 LANGUAGE="EN" NAME="McNally">
Κυρία Πρόεδρε, κατ αρχήν, συγχαρητήρια στη Επίτροπο. Αν επιθυμείτε να δείτε πώς πραγματικά λειτουργεί αυτός ο κόσμος, εξετάστε τον κόσμο της ενέργειας για να κατανοήσετε τα κεκτημένα δικαιώματα. Η Επίτροπος, όπως και μερικοί από τους συναδέλφους μας, είχε αυτή την εμπειρία.
<P>
Αν υπήρχε έστω και ένας λόγος για την ύπαρξη της Ευρωπαϊκής Ένωσης, αυτός ήταν η παρουσία μας στο Κιότο. Αν πηγαίναμε ως μεμονωμένες χώρες, δεν θα είχαμε αυτό το αποτέλεσμα που τελικά πετύχαμε. Ασφαλώς, όπως πολύ σωστά λέει ο κ. Linkohr, για να ενισχύσουμε την ταυτότητά μας, θα πρέπει να μείνουμε πιστοί στους φιλόδοξους στόχους μας. Δεν πρόκειται για θυσία, αλλά για μία πολύ καλή επιχείρηση αφού μας εξασφαλίζει ανταγωνιστική δριμύτητα, μειώνει τα έξοδά μας και μας καθιστά όλους μαζί πιο επιτυχείς.
<P>
Γιατί όμως να μην μπορούν να το συνειδητοποιήσουν αυτό οι Αμερικάνοι; Γιατί οι Αμερικάνοι κοιτάζουν τον κόσμο μέσα από την παραμορφωμένη εικόνα των τεραστίων κεκτημένων δικαιωμάτων όσων ασκούν πίεση υπέρ των πρώτων υλών ενέργειας. Αυτό σημαίνει ότι δεν μπορούν να δουν καθαρά τον κόσμο. Αντικρύζουν τον κόσμο με ένα τρόπο που δεν τους αφήνει να δουν την απλή αλήθεια ότι η μείωση εκπομπών διοξειδίου του άνθρακα είναι μία πολύ καλή ιδέα από επιχειρηματικής άποψης.
<P>
Η λύση δεν είναι η πυρηνική ενέργεια, που προκαλεί άλλα, εξίσου σοβαρά, περιβαλλοντικά προβλήματα. Δεύτερον, από οικονομικής άποψης, σε μία ιδιωτικοποιημένη αγορά, η πυρηνική ενέργεια δεν είναι εφαρμόσιμη. Αυτό έχει αποδειχτεί από την εμπειρία μου από τη χώρα μου, το Ηνωμένο Βασίλειο. Αν μου κατονομάσετε μία χώρα με ιδιωτικοποιημένη αγορά που έχει αποφασίσει να χτίσει τώρα νέους σταθμούς ενέργειας, θα σας δώσω βραβείο. Δεν μπορείτε όμως.
<P>
Πολύ πιο σωστή λύση αποτελεί η ορθολογική εκμετάλλευση της ενέργειας και η χρήση ανανεώσιμων μορφών ενέργειας. Επιτρέψτε μου να σας πάω πίσω στο 1957, στην υπογραφή της Συνθήκης Euratom, μία πιθανόν θετική ενέργεια για το 1957. Ας σκεφτούμε τώρα το 1997. Αυτό που χρειαζόμαστε τώρα είναι μία συνθήκη με αντικείμενο την ανανεώσιμη ενέργεια, μία συνθήκη Eurenew. Τίποτα δεν είναι τόσο ισχυρό και συναρπαστικό όσο μία ιδέα που έχει έρθει ο καιρός της. Να λοιπόν που έχει πλέον φτάσει η κατάλληλη στιγμή για αυτή την ιδέα.
<P>
Χρειαζόμαστε νομοθεσία. Χρειαζόμαστε μία οδηγία που θα καταστήσει δυνατή την ανάπτυξη των ανανεώσιμων μορφών ενέργειας σε μία ιδιωτικοποιημένη αγορά. Εμείς στην Επιτροπή Ενέργειας, Έρευνας και Τεχνολογικής Ανάπτυξης εργαζόμαστε για αυτό το σκοπό μέσω του κ. Linkohr. Συντάσσουμε μία έκθεση πρωτοβουλίας.
<P>
Χρειαζόμαστε μία οδηγία για λογικό σχεδιασμό. Αρχικά ονομαζόταν οδηγία IRP -οδηγία ολοκληρωμένου προγράμματος πόρων. Μερικές φορές νομίζω ότι έχει καταλήξει να είναι οδηγία R.I.P. σε απραξία - επειδή δεν ξέρω πού βρίσκεται.
<P>
Ασφαλώς απαιτείται συντονισμός του έργου. Το Κοινοβούλιο πρέπει να συνεργαστεί με την Επιτροπή. Η αρμόδια επίτροπος για το περιβάλλον πρέπει να συνεργαστεί με τον επίτροπο για την ενέργεια. Η ενέργεια αποτελεί κατά 90 % το πρόβλημα της μεταβολής του κλίματος. Και εμείς στο Κοινοβούλιο πρέπει να συντονίσουμε το έργο μας. Τόσο η Επιτροπή Ενέργειας όσο και η Επιτροπή Περιβάλλοντος έχουν ευθύνες και πρέπει να συνεργαστούν. Μερικές φορές αναρωτιέμαι μήπως χρειαζόμαστε μία Επιτροπή Κλιματικών Μεταβολών, στα πλαίσια της οποίας θα μπορούσαμε να επικεντρώσουμε τον ενδιαφέρον μας σ' αυτό το μαζικό πρόβλημα που αντιμετωπίζει ο πλανήτης μας.
<P>
Είμαι πολύ ικανοποιημένος για αυτή την έκθεση. Το γεγονός ότι λίγοι είναι παρόντες δεν σημαίνει ότι η έκθεση αυτή δεν λαμβάνεται στα σοβαρά. Δεν είναι η τελευταία έκθεση πάνω σ' αυτό το θέμα. Κυρία Επίτροπε, θα επιστρέψετε όταν αυτή η αίθουσα θα είναι πολύ πιο γεμάτη, όταν ολόκληρο το Κοινοβούλιο θα αποδείξει ότι η Ευρωπαϊκή Ένωση παίζει σημαντικό ρόλο στις κλιματικές μεταβολές.
<P>
(Χειροκροτήματα)

<SPEAKER ID=116 LANGUAGE="DE" NAME="Liese">
Μόνο δυο λεπτά, γιατί μόλις πριν λίγο υπήρξε σύγχυση ως προς την διάρκεια των ομιλιών. Θέλω απλά να συγκεκριμενοποιήσω ότι η Ομάδα μας, η ομάδα του Ευρωπαϊκού Λαϊκού Κόμματος, φυσικά θεωρεί σωστό, όπως και οι άλλες Ομάδες και όπως επίσης είχαμε αποφασίσει τον Νοέμβριο, να παραμείνει η Ευρωπαϊκή Ένωση στον στόχο του 15 % μέχρι το 2010, τον οποίο η ίδια είχε θέσει.

<SPEAKER ID=117 LANGUAGE="DE" NAME="Graenitz">
Κυρία Πρόεδρε, κυρία Επίτροπε, αν ο δρόμος για το Κιότο ήταν δύσκολος και δύσβατος, το αποτέλεσμα, οι εσωτερικές συμφωνίες του Κιότο, μας έθεσε μπροστά σε μία σκάλα που πρέπει να την ανεβούμε σε έντεκα μήνες, μέχρι να είμαστε έτοιμοι για την επόμενη διάσκεψη στην Αργεντινή. Μία σκάλα που θα είναι δύσκολο να την ανεβούμε, γιατί εμείς ως Ένωση φέρουμε διπλό φορτίο. Αφενός, πρέπει να αρχίσουμε, μέσα στη δική μας Κοινότητα, την εργασία τροποποίησης των προτάσεων που είχε κάνει η Επιτροπή για την πρόταση του Κιότο με τα τρία αέρια και το 15 % προσαρμόζοντάς τις στα έξι αέρια, που τώρα είναι κάτι νέο. Και εγώ είμαι της γνώμης ότι καλό θα ήταν να παραμείνουμε στον στόχο που επιδιώκαμε.
<P>
Επίσης, πρέπει να κάνουμε μία νέα πρόταση για την ευρωπαϊκή bubble , και κατά την γνώμη μου να παραμείνουμε σ' αυτήν, επειδή πιστεύω ότι είναι καλό να έχουμε μέσα στην Ευρωπαϊκή Ένωση ένα πρότυπο συλλογικότητας μεταξύ των διαφόρων χωρών και να διεκπεραιώσουμε από κοινού αυτήν την μείωση εκπομπών, τον εκσυγχρονισμό, την μεταβολή και την ανανέωση της βιομηχανικής κοινωνίας μας. Για να γίνει πειστική αυτή η ευρωπαϊκή bubble , χρειαζόμαστε μία νομοθεσία που να είναι κάτι παραπάνω από τον απλό συντονισμό των μέτρων στις διάφορες χώρες. Κυρίως χρειαζόμαστε αυτήν την κοινή ευρωπαϊκή νομοθεσία, για να μη χρησιμοποιήσουν άλλες χώρες την ευρωπαϊκή bubble ως δικαιολογία για να εκμεταλλευτούν τις ανταλλαγές εκπομπών έτσι ώστε να γλιτώσουν οι ίδιες κάθε μείωση των εκπομπών, και μάλιστα σε βάρος χωρών που βρίσκονται στην ανάπτυξη και ουσιαστικά θα χρειάζονταν δικές τους μειώσεις.
<P>
Κυρία Επίτροπε, πιστεύω ότι είναι επίσης αναγκαίο να ελεγχθεί η ισχύουσα νομοθεσία και οι υφιστάμενες πολιτικές και να ενταχθούν στον σκοπό αυτό, δηλαδή στην επίτευξη της μείωσης των εκπομπών. Θέλω να προσθέσω κάτι ακόμα σε όσα είπαν οι συνάδελφοί μου για ανανεώσιμες μορφές ενέργειας, εξοικονόμηση ενέργειας κ.λπ. Θα πρέπει να φροντίσουμε όχι μόνο για μια νέα γεωργική πολιτική, αλλά επιπροσθέτως και για μια νέα δασική πολιτική, ειδικά εάν θέλουμε να αντιμετωπίσουμε με σοβαρότητα το ερώτημα τί θα γίνει με τις πιστώσεις που έγιναν βάσει της αναδάσωσης και να μην ακολουθούμε στο θέμα αυτό κάποιες άλλες χώρες, παρά να προπορευόμαστε με προτάσεις και παραδείγματα.
<P>
Πιστεύω ότι πρέπει να κάνουμε διεθνώς προτάσεις για το ποια πρέπει να είναι η συνέχεια και πώς πρέπει να είναι οι κανόνες για τις ανταλλαγές εκπομπών και την από κοινού εφαρμογή, κανόνες που πρέπει να είναι σαφείς, ελέγξιμοι, κατανοητοί και έντιμοι. Γι' αυτό, θέλω να συνδέσω με τα συγχαρητήριά μου για το αποτέλεσμα που επιτύχατε την ελπίδα ότι εσείς και όλοι εμείς θα έχουμε κατά τη νέα χρονιά τη δύναμη να εκπληρώσουμε αυτό το μεγάλο καθήκον μέχρι την επόμενη διάσκεψη στο Μπουένος Αιρες, και ελπίζω ότι το Κοινοβούλιο αυτήν τη φορά θα είναι περισσότερο εταίρος από προηγουμένως, γιατί μαζί ότι μπορούμε να επιτύχουμε πολύ περισσότερα για το περιβάλλον παρά αν ο καθένας αγωνίζεται γι' αυτό με τον δικό του τρόπο.

<SPEAKER ID=118 NAME="Bjerregaard">
Κυρία Πρόεδρε, θα ήθελα να εκφράσω τις ευχαριστίες μου για τις πολλές θετικές δηλώσεις που έγιναν. Συμμερίζομαι πλήρως την αντίληψη του Κοινοβουλίου ότι είναι σημαντικό η ΕΕ να συνεχίσει να έχει ένα ηγετικό ρόλο στον εν λόγω τομέα. Είναι ακριβώς λόγω αυτού που στην τελευταία φάση -αντί να διατηρήσουμε τον ίδιο στόχο με τις ΗΠΑ, δηλαδή 7 % μείωση- δηλώσαμε ότι δεσμευόμαστε σε μια μείωση της τάξεως του 8 %. Αυτό που πρέπει να γίνει τώρα είναι να αναλύσουμε τι σημαίνουν οι αλλαγές στην κατάσταση. Τι σημαίνει να έχουμε έξι αέρια αντί για τρία, που είναι βέβαια μέρος του στόχου που θέσαμε, και που οδήγησε παρ' όλα αυτά στο 15 %. Σύμφωνα με έναν πρόχειρο υπολογισμό, η μείωση, αν υπολογιζόταν βάσει έξι και όχι τριών αερίων, θα είχε ανταποκριθεί στο 12 %. Το οποίο πάει να πει ότι υπάρχουν πολλά που πρέπει να προσαρμοστούν στις συζητήσεις που κάναμε στο Κιότο. Μπορώ εντούτοις να σας διαβεβαιώσω ότι τώρα ξεκινούμε αυτές τις αναλύσεις, αλλά -όπως επίσης είπε ο κ. Collinsδεν είχαμε μέχρι τώρα αρκετό καιρό για κάτι τέτοιο. Προσδοκώ με χαρά περαιτέρω συζητήσεις επί τούτου εδώ στο Κοινοβούλιο.
<P>
Νομίζω επίσης ότι κατά την πρώτη μου εισήγηση ανέφερα ότι προετοιμάζουμε μια ανακοίνωση έτσι ώστε να αποκτήσουμε ένα έγγραφο βάσει του οποίου θα μπορούμε να συζητήσουμε και να πετύχουμε ορισμένα κοινά αποτελέσματα. Ελπίζω λοιπόν να έχω την ευκαιρία να αναφερθώ πάλι σε αυτό όταν θα έχουμε αναλύσει τους αριθμούς κάπως καλύτερα και θα είμαι σε καλύτερη θέση να πω πώς σχετίζονται με τους στόχους που είχαμε θέσει μέχρι τούδε. Καταλαβαίνω επίσης πως συμφωνούμε ως προς την επιθυμία μας να συνεχίσουμε να ηγούμαστε. Επιτρέψτε μου τέλος να κλείσω με μια αναφορά στο τι είπε η επερχόμενη βρετανική προεδρία στην συνεδρίαση του Συμβουλίου τις προάλλες. Είπε ότι ίσως θα έπρεπε να πάψουμε να μιλάμε για burden sharing και αντ' αυτού να μιλάμε για possibility sharing . Αυτό ακριβώς εννούσε και η κ. McNally, και πιστεύω ότι είναι απόλυτα σωστό να υπάρχουν μερικές μοναδικές ευκαιρίες και για την ευρωπαϊκή βιομηχανία.

<SPEAKER ID=119 LANGUAGE="NL" NAME="Aelvoet">
Κύριε Πρόεδρε, ευχαριστώ την Επίτροπο που παραβρέθηκε στη συζήτηση. Προσθέτω προς τους συνάδελφους ότι θεωρώ φυσικό για ένα Κοινοβούλιο που σέβεται τον εαυτό του, να προχωρεί μια εβδομάδα μετά τη διάσκεψη του Κιότο σε μια πρώτη πολιτική αξιολόγηση. Ήταν απόλυτα σωστό να το συζητήσουμε τώρα, και λυπάμαι για τα λόγια του συναδέλφου κ. Collins στην αρχή της συζήτησης.

<SPEAKER ID=120 LANGUAGE="NL" NAME="Eisma">
Κύριε Πρόεδρε, είχα ρωτήσει την Επίτροπο για πότε προβλέπεται να λάβουμε την ανακοίνωση της Επιτροπής. Μπορεί να μας απαντήσει σε αυτό η Επίτροπος;

<SPEAKER ID=121 NAME="Bjerregaard">
Κύριε Πρόεδρε, υπήρξαν προφανώς ορισμένα προβλήματα με τη μετάφραση. Αν η ερώτηση αφορούσε την ανακοίνωση, τότε έχω ήδη απαντήσει. Υπολογίζουμε να την έχουμε έτοιμη για τη συνεδρίαση του Συμβουλίο τον Ιούνιο, το οποίο πάει να πει ότι θα πρέπει φυσικά να έχει ολοκληρωθεί πιο πριν, ώστε να συζητηθεί εδώ στο Κοινοβούλιο. Ξέρουμε ότι θα έχουμε πολλή δουλειά και κάνουμε τα αδύνατα δυνατά να διενεργήσουμε τις αναλύσεις και να συντάξουμε αυτή την ανακοίνωση, διότι δεν μένει πολύς καιρός προτού πάμε στο Μπουένος Αιρες, και πρέπει βέβαια να είμαστε ανάλογα προετοιμασμένοι.

<SPEAKER ID=122 NAME="Πρόεδρος">
Ευχαριστώ, κυρία Επίτροπε.

<CHAPTER ID=5>
Συζήτηση επικαίρων και επειγόντων θεμάτων
<SPEAKER ID=123 NAME="Πρόεδρος">
Η ημερήσια διάταξη προβλέπει την κοινή συζήτηση επί επικαίρων και επειγόντων θεμάτων.

<SPEAKER ID=124 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων προτάσεων ψηφίσματος:
<P>
B4-1042/97 των βουλευτών Gunther και Oomen-Ruijten, εξ ονόματος της Ομάδας του Ευρωπαϊκού Λαϊκού Κόμματος, σχετικά με τη Συνθήκη της Οττάβα για την πλήρη απαγόρευση των ναρκών κατά προσωπικού, -B4-1051/97 του βουλευτή Bertens, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με τη Συνθήκη της Οττάβα για τις νάρκες κατά προσωπικού, -B4-1059/97 του βουλευτή Carnero Gonzαlez και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτκής Αριστεράς/Βορειοευρωπαϊκής Πράσινης Αριστεράς, σχετικά με τη Συνθήκη της Οττάβα για την πλήρη απαγόρευση της χρησιμοποίησης, της αποθήκευσης, της παραγωγής και της μεταφοράς των ναρκών κατά προσωπικού και την καταστροφή τους, -B4-1063/97 του βουλευτή Hory και άλλων, εξ ονόματος της Ομάδας της Ευρωπαϊκής Ριζοσπαστικής Συμμαχίας, σχετικά με τα αποτελέσματα της Διάσκεψης της Οττάβα για τις νάρκες κατά προσωπικού, -B4-1072/97, του βουλευτή Cunningham και άλλων, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με τη Συνθήκη της Οττάβα για την απαγόρευση της χρησιμοποίησης, της αποθήκευσης, της παραγωγής και της μεταφοράς ναρκών κατά προσωπικού και την καταστροφή τους, -B4-1076/97 του βουλευτή Azzolini και άλλων, εξ ονόματος της Ομάδας Ένωση για την Ευρώπη, σχετικά με την πλήρη απαγόρευση των ναρκών κατά προσωπικού, -B4-1081/97 του βουλευτή Telkδmper και άλλων, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με τη Συνθήκη της Οττάβα για την απαγόρευση της χρησιμοποίησης, της αποθήκευσης, της παραγωγής και της μεταφοράς ναρκών κατά προσωπικού και την καταστροφή τους.
<SPEAKER ID=125 LANGUAGE="DE" NAME="Gunther">
Κύριε Πρόεδρε, αξιότιμοι συνάδελφοι, όλοι μας ανακουφιστήκαμε όταν η διάσκεψη στην Οττάβα έδειξε πως καταλήγουμε σε ένα μνημόνιο για να αποτρέψουμε την διάδοση των ναρκών ξηράς. Βέβαια, αυτή η ανακούφιση δεν σημαίνει ότι ότι τώρα έχουμε διάλειμμα για να χαλαρώσουμε τις προσπάθειές μας, αλλά ότι τώρα έχουμε να επιλύσουμε εδώ κι άλλα προβλήματα. Σ' αυτά εντάσσονται, αφενός, το ζήτημα της παράνομης εμπορίας ναρκών κατά προσωπικού. Έτσι βρήκαμε, για παράδειγμα, στις ναρκοθετημένες περιοχές γύρω από το Vukonar παράνομες νάρκες.
<P>
Το δεύτερο που πρέπει να σκεφτούμε είναι οτι πρέπει επίσης να αποφύγουμε να θεωρούμε όλους όσοι δεν υπογράφουν ίδιους, γιατί ανάμεσα σε όσους δεν υπέγραψαν, όπως για παράδειγμα η Φινλανδία, υπάρχουν και χώρες που επαγρυπνούν με μεγάλη αυστηρότητα να μην εμφανιστούν κάπου στον πλανήτη νάρκες από τη δική τους περιοχή. Πιστεύω ότι από το ψήφισμά μας ιδιαίτερα σημαντικά είναι τα σημεία 6 και 8. Θα αποτελούσε μεγάλη πρόοδο αν μπορούσαμε να επιτύχουμε οι χώρες, κυρίως στην Ασία, που ακόμη δεν υπέγραψαν το μνημόνιο να δεσμευθούν τώρα τουλάχιστον για παύση των εξαγωγών, ώστε να μη φθάνουν πλέον από τις χώρες αυτές νάρκες στο εμπόριο, αν είναι δυνατόν ούτε στο παράνομο εμπόριο.
<P>
Η ερώτησή μου προς την Επιτροπή ως προς αυτά είναι: Πώς βλέπει η Επιτροπή τις πιθανότητες να πιέσει τις χώρες με τις οποίες έχουμε συμφωνίες συνεργασίας να απαγορεύσουν τις παρόμοιες εξαγωγές;

<SPEAKER ID=126 LANGUAGE="NL" NAME="Bertens">
Κύριε Πρόεδρε, κύριε Επίτροπε, όπως γνωρίζετε, έγινε στην αρχή του μήνα ένα σημαντικό βήμα προς την παγκόσμια απαγόρευση των ναρκών κατά προσωπικού. Ό, τι φαινόταν πριν από δύο χρόνια εντελώς απίθανο, έγινε πριν από δύο εβδομάδες στην Οττάβα: η ολοκληρωτική απαγόρευση της χρήσης, της πώλησης, της εξαγωγής, της αποθήκευσης και της παραγωγής ναρκών κατά προσωπικού, που υπέγραψαν 122 χώρες.
<P>
Αποτίνω φόρο τιμής πρώτα στις μη κυβερνητικές όργανώσεις. Ως γνωστόν, η συντονίστριά τους η κυρία Jody Williams έλαβε το Βραβείο Νόμπελ για την ειρήνη, και όχι χωρίς λόγο. Τιμώ επίσης την κυβέρνηση του Καναδά, η οποία έλαβε πριν από δεκατέσσερις μήνες την πολιτική πρωτοβουλία μιας διαρκούς και εντατικής εκστρατείας. Τρίτον, οφείλουμε τιμές στην Ευρωπαϊκή Επιτροπή, κύριε Επίτροπε. Στις τρεις κοινές ενέργειες στα πλαίσια της Κοινής Εξωτερικής Πολιτικής και Πολιτικής Ασφαλείας, η Επιτροπή έπαιξε σημαντικό ρόλο. Και τέταρτον, το Ευρωπαϊκό Κοινοβούλιο αξίζει επίσης έναν μικρό έπαινο. Συνέβαλε ενεργώς με ακροαματικές συνεδριάσεις, δύο εκθέσεις και αμέτρητα ψηφίσματα, παροτρύνοντας έτσι όχι μόνον το Συμβούλιο και την Επιτροπή, αλλά εκπέμποντας θετικό μήνυμα και προς τα έξω.
<P>
Όλα αυτά τα γνωρίζουμε, αλλά τώρα πρέπει να μη χαθεί η ώθηση. Τώρα ξεκινά η πραγματική δουλειά. Πρώτον, πρέπει να επιτευχθεί η κύρωση της συνθήκης. Τρεις χώρες έδωσαν ήδη το καλό παράδειγμα. Χρειάζονται όμως σαράντα υπογραφές για να τεθεί σε ισχύ η Συνθήκη της Οττάβα. Επίσης, η Ένωση πρέπει να συνεχίσει τις προσπάθειές της για την ευρύτερη συμμετοχή στη συνθήκη, πέρα από τις σημερινές 122 ή 123 χώρες.
<P>
Εδώ υπενθυμίζω ότι το Συμβούλιο Υπουργών Ανάπτυξης δήλωσε ήδη τον Νοέμβριο του 1996 ότι το κύριο θέμα είναι η βοήθεια για τον καθαρισμό των ναρκοπεδίων. Η βοήθεια αυτή πρέπει να δοθεί ίδιως στις χώρες που σέβονται την απαγόρευση των ναρκών κατά προσωπικού. Μου φαίνεται σημαντικός παράγων στις πολιτικές διαβουλεύσεις με τρίτες χώρες και με χώρες του Τρίτου Κόσμου.
<P>
Σημασία έχει ο τρόπος εφαρμογής της συνθήκης. Δέκα χρόνια μετά την κύρωση της συνθήκης, πρέπει να έχουν καταστραφεί τα αποθέματα και να έχουν καθαρισθεί τα ναρκοπέδια. Πρόκειται για δύσκολο έργο που απαιτεί πολλή δουλειά και ιδίως πολλά λεφτά. Με εξαίρεση τα Ηνωμένα Έθνη, η Ένωση, εμείς δηλαδή, είμαστε ο μεγαλύτερος χορηγός. Αυτό είναι καλό βέβαια, αλλά ελπίζω να δούμε και νέες κοινές ενέργειες του Συμβουλίου.
<P>
Για να πραγματοποιηθεί γρήγορα η περισυλλογή των ναρκών, επιβάλλεται ο σωστός συντονισμός ανάμεσα σε όλες τις διεθνείς ενέργειες. Καλό θα ήταν αν τα Ηνωμένα Έθνη αναλάμβαναν εδώ το καθήκον διοργανώνοντας μια "International Steering Committee» στην οποία θα συμμετέχουν τα ίδια και η Ένωση και με ένα σωστό ρόλο, βέβαια, για τις μη κυβερνητικές οργανώσεις. Έχει μεγάλη σημασία να μην ανακοπεί η δράση. Για να το επιτύχουμε, θα πρέπει να συνεχίσουν οι ΜΚΟ -που ήδη επιτέλεσαν τόσο σημαντικό έργο, όπως είπα- να παίζουν σημαντικό ρόλο στην εφαρμογή και την επιτήρηση της εφαρμογής μιας συνθήκης που καλείται να θέσει τέρμα σε σπαρακτικά ανθρώπινα δράματα και σε σφαγές που φτάνουν τα 2000 θύματα τον μήνα.

<SPEAKER ID=127 LANGUAGE="ES" NAME="Gonzαlez Αlvarez">
Κύριε Πρόεδρε, θεωρούμε ότι θα πρέπει να αισθανόμαστε ικανοποίηση για το γεγονός ότι 14 κράτη μέλη υπέγραψαν τη Σύμβαση της Οττάβα, ότι κατά πάσα πιθανότητα και η Φινλανδία θα την υπογράψει μέσα στο 1998 και ότι μια σειρά χωρών που ζητούν να προσχωρήσουν στην Ευρωπαϊκή Ένωση την έχουν επίσης υπογράψει.
<P>
Εντούτοις, πιστεύουμε ότι είναι απαραίτητο να ασκηθεί κάποια πίεση ώστε η Σύμβαση να κυρωθεί επίσης από τις Ηνωμένες Πολιτείες, την Κίνα και τη Ρωσία, που είναι ακριβώς οι χώρες με τη μεγαλύτερη παραγωγή.
<P>
Κατά τη γνώμη μας, η Ευρωπαϊκή Ένωση θα έπρεπε να θέσει το ζήτημα των ναρκών κατά προσωπικού στο πλαίσιο κάθε διαπραγμάτευσης, των εμπορικών συμφωνιών και των διμερών συμφωνιών με την καθεμιά απ' αυτές τις χώρες. Επίσης, επιμένουμε στην αναγκαιότητα -όπως επεσήμανε πριν από λίγο ο κ. Martens- να βρεθούν άμεσα 40 χώρες οι οποίες θα υπογράψουν τη Σύμβαση, ώστε να μπορέσει αυτή να τεθεί σε ισχύ.
<P>
Τελειώνοντας, θα ήθελα να υπογραμμίσω την αναγκαιότητα να υπάρχει παρακολούθηση της τήρησης των όρων της Σύμβασης και να παρασχεθεί βοήθεια στις χώρες που δεν διαθέτουν τα μέσα για την εξάλειψη των ναρκών, αλλά ούτε για να βοηθήσουν τα θύματα αυτών των ναρκών κατά προσωπικού. Έτσι πρέπει να ενεργήσει η Ευρωπαϊκή Ένωση ώστε, τόσο στην προκειμένη περίπτωση όσο και στο θέμα που εξετάσαμε προηγουμένως σχετικά με τη Διάσκεψη του Κιότο, να παραμείνει στην πρωτοπορία σε υποθέσεις σημαντικές για την ειρήνη και τη μελλοντική ευημερία τόσων και τόσων ανθρώπων.

<SPEAKER ID=128 LANGUAGE="EN" NAME="Macartney">
Κύριε Πρόεδρε, είναι πολύ ενθαρρυντικό και αναζωογονητικό το γεγονός ότι μπορεί κανείς να πάρει το λόγο σ' αυτό το Σώμα και να πει ότι οι κόποι μας έχουν αποφέρει καρπούς -ότι έχει παρατηρηθεί κάποια πρόοδος. Κοιτάζοντας γύρω μου στην αίθουσα μπορώ να δω ένα ή δύο μέλη που συνέβαλαν στην οργάνωση μίας εκστρατείας όλων των μερών ενάντια στα ναρκοπέδια λίγο καιρό πριν, όταν ήμουν ένα νέο μέλος σ' αυτό το Κοινοβούλιο. Έχουμε διαπιστώσει ότι έχει σημειωθεί σημαντική πρόοδος. Έφόσον το Ευρωπαϊκό Κοινοβούλιο έχει παίξει κάποιο ρόλο σ' αυτή την ειρηνευτική διαδικασία, θα πρέπει να μπορούμε να το γιορτάσουμε και ίσως να πάψουν να μας απασχολούν τυχόν αρνητικά σχόλια για μικρολεπτομέρειες που μερικές φορές είμαστε ανανγκασμένοι να ανεχτούμε.
<P>
Θα πρέπει επίσης να συγχαρούμε την Ιρλανδία ως το πρώτο από τα κράτη μέλη που επικύρωσε τη συνθήκη. Επίσης, θα πρέπει να συγχαρούμε τον Μαυρίκιο -όπου μερικοί από εμάς ελπίζουμε να προχωρήσουμε σύντομα σε κοινοβουλευτικά καθήκοντα- και τον Καναδά που άνοιξε το δρόμο προς αυτή την κατεύθυνση. Όλες αυτές οι εξελίξεις είναι ιδιαίτερα ευπρόσδεκτες. Χαιρετίζω επίσης τις χώρες της Ανατολικής Ευρώπης, από τη Σλοβακία μέχρι τη Βουλγαρία -που επίσης ελπίζουν να γίνουν μέλη της Ένωσης κάποια στιγμή- που υπέδειξαν το δρόμο από αυτή την άποψη.
<P>
Όλα αυτά είναι πολύ ενθαρρυντικά. Αυτό που χρειάζεται να κάνουμε τώρα -συνεχίζοντας παράλληλα να ασκούμε πίεση στις χώρες που δεν έχουν εκπληρώσει τις υποχρεώσεις τους, αφού δεν έχουν υπογράψει- είναι να κινηθούμε θετικά προς την καταβολή πόρων για την εξάλειψη των ναρκών. Από αυτή την άποψη μπορεί κανείς να διαπιστώσει ότι έχουν σημειωθεί κάποιες ενθαρρυντικές εξελίξεις των τεχνικών εξάλειψης των ναρκών. Για παράδειγμα, μόλις την περασμένη βδομάδα κάποιος ανακάλυψε στη Σκοτία ένα νέο σύστημα που υπόσχεται να επιταχύνει την εξάλειψη των ναρκών με ασφαλή και οικονομικό τρόπο. Γνωρίζω ότι ανάλογα επιτεύγματα γίνονται σε άλλες χώρες, συμπεριλαμβανομένης της εκλογικής περιφέρειας του κ. Cunningham. Υπάρχουν ειδικοί που περιμένουν απλά να τους δοθεί το πράσινο φως. Ας τους δοθεί λοιπόν το πράσινο φως από αυτό το Σώμα.
<P>
Θα ήθελα επίσης να ζητήσω από την Επίτροπο να αναλάβει δράση όσον αφορά τη συνεργασία με άλλες χώρες που επιθυμούν μία συντονισμένη αντίδραση. Στο ψήφισμα υπάρχει ένα πολύ σημαντικό σημείο για την αποφυγή της αναπαραγωγής και του πολλαπλασιασμού των οργανισμών και αντιθέτως την επίτευξη συνεργασίας τους, έτσι ώστε να μπορέσουμε από κοινού να συμβάλουμε θετικά στην απαλλαγή της ανθρωπότητας από αυτή τη μάστιγα.

<SPEAKER ID=129 LANGUAGE="EN" NAME="Cunningham">
Κύριε Πρόεδρε, επιτρέψτε μου να προσθέσω τα συγχαρητήριά μου στην κυβέρνηση του Καναδά που οδήγησε σε αυτό το αποτέλεσμα. Νομίζω ότι θα πρέπει να επικροτήσουμε τη συγκεκριμένη ταχεία αλλά και εξαιρετικά δύσκολη μέθοδο -τη διαδικασία της Οττάβα- και έχω πολλές ελπίδες ότι θα μπορέσουμε να την εφαρμόσουμε σε άλλες περιπτώσεις. Θα ήθελα επίσης να συγχαρώ την Jody Williams και τη διεθνή εκστρατεία κατάργησης των ναρκών ξηράς, ειδικότερα για το βραβείο Νόμπελ που κέρδισε. Έχω παρατηρήσει ότι παρευρίσκονται πολλοί απλοί πολίτες, τους οποίους θα ήθελα επίσης να συγχαρώ. Στα πλαίσια του λόγου της στην Οττάβα, η Jody Williams μίλησε για υπερδυνάμεις και αναφέρθηκε στο κοινό -στους πολίτες- ως μία υπερδύναμη, επειδή ήταν χάρη στο έργο εκατομμυρίων ανθρώπων σε όλη την Ευρώπη και τον υπόλοιπο κόσμο που ασκήθηκε πίεση και επήλθε το αποτέλεσμα για το οποίο όλοι συγχαίρουμε τους εαυτούς μας.
<P>
Χρειάζεται να κάνουμε τέσσερα πράγματα. Χρειάζεται προφανώς να πείσουμε εκείνες τις χώρες που δεν έχουν υπογράψει, και συγκεκριμένα τις ΗΠΑ, τη Ρωσία, την Κίνα, το Πακιστάν, την Ινδία -μερικές δηλαδή από τους κύριες χώρες κατασκευής ναρκών ξηράς- να υπογράψουν. Έχω πολλές ελπίδες ότι το Συμβούλιο και η Επιτροπή, ανεξάρτητα με τις σχέσεις που θα έχουν με αυτές τις χώρες, θα θέτουν το θέμα σε κάθε δυνατή περίπτωση.
<P>
Χρειάζεται επίσης, όπως έχει υποστηρίξει ο λαός, να ετοιμάσουμε το έδαφος για την επικύρωση. Η συνθήκη δεν θα τεθεί σε εφαρμογή μέχρι να περάσουν έξι μήνες από την υπογραφή της από σαράντα χώρες. Είμαι όμως ικανοποιημένος που μία ή δύο χώρες της Ευρωπαϊκής Ένωσης βρίσκονται στο προσκήνιο. Δεν θα ήταν αξιοσημείωτο να ήταν όλες οι χώρες της Ένωσης μεταξύ των σαράντα πρώτων χωρών που θα υπέγραφαν τη συνθήκη, γεγονός που θα οδηγούσε σε καθολική επικύρωσή της;
<P>
Τρίτον, όσον αφορά την εξάλειψη των ναρκών, χρειαζόμαστε μία οργανωμένη και συντονισμένη μέθοδο, όχι μόνο στα πλαίσια των οργάνων της Ευρωπαϊκής Ένωσης αλλά σε όλη τη διεθνή κοινότητα, έτσι ώστε οτιδήποτε γίνεται να γίνεται με τον κατάλληλο και ενδεδειγμένο τρόπο. Θα ήθελα να αναφερθούν κάποιες αρχές, κάποιο κριτήριο, κάποιο μέτρο σύγκρισης με το οποίο να ήταν δυνατόν να αξιολογηθεί κάτι τέτοιο, επειδή θα ήθελα να πιστεύω ότι το δημόσιο χρήμα - τα χρήματα των φορολογουμένων- που θα δαπανηθούν για την εξάλειψη των ναρκών θα δοθούν μόνο σε εκείνες τις εταιρείες που θα μπορούσαν να εγγυηθούν - σύμφωνα με την αναφορά σε αρχές- ότι η δαπάνη τους θα γινόταν με τον κατάλληλο, αποτελεσματικό και ενδεδειγμένο τρόπο.
<P>
Τέλος, χρειάζεται επίσης να κάνουμε κάτι για όσους έχουν πέσει θύματα των ναρκών ξηράς. Όπως έχει ήδη αναφέρει ο λαός, υπάρχουν ήδη περίπου 20.000 και 10.000 ακρωτηριασμένοι στην Αγκόλα και την Μοζαμβίκη αντίστοιχα. Υπάρχουν άλλοι 10.000 στην Καμπότζη και ούτω καθ' εξής, οπότε χρειάζεται πραγματικά να αφιερώσουμε περισσότερη ενέργεια και χρήμα σε αυτά τα προγράμματα αποκατάστασης.
<P>
Τέλος, για να συνοψίσουμε τα τέσσερα σημεία, η συνθήκη πρέπει να επικυρωθεί όσο το δυνατό πιο σύντομα. Πρέπει να αντιμετωπίσουμε το πρόβλημα με τις δεκάδες εκατομμύρια νάρκες και αυτές που δεν έχουν εκραγεί, που μολύνουν τον κόσμο. Χρειάζεται επίσης να βρούμε κάποια λύση για τα προβλήματα που αντιμετωπίζουν τα θύματα. Όλα αυτά πρέπει να γίνουν, και μάλιστα όσο το δυνατό πιο γρήγορα.

<SPEAKER ID=130 LANGUAGE="DE" NAME="Telkδmper">
Κύριε Πρόεδρε, η Διάσκεψη της Οττάβα είναι ένα πρώτο, μικρό βήμα, μια πρώτη μικρή επιτυχία στον μακρύ δρόμο προς μία ολοκληρωτική απαγόρευση των ναρκών. Νομίζω ότι μπορούμε να συγχαρούμε την κυβέρνηση του Καναδά για την επιτυχία αυτή, ιδιαίτερα όμως θα έπρεπε να συγχαρούμε για την εκστρατεία κατά των ναρκών ξηράς τους νομπελίστες Jody Williams και Thomas Gebauer της Medico International, που προώθησαν την εκστρατεία στην Ευρώπη και στήριξαν αυτήν την απόφαση της Οττάβα.
<P>
Η συνέχιση της παραγωγής, της αποθήκευσης και της χρήσης ναρκών είναι έγκλημα. Πρέπει να συνεχίσουμε σ' αυτόν τον δρόμο και να εργαστούμε για την πλήρη απαγόρευση των ναρκών. Το πώς να χαρακτηρίζονται, είτε νάρκες κατά προσωπικού, είτε νάρκες ξηράς, είτε αντιαρματικές νάρκες, είναι στην ουσία αδιάφορο, μία νάρκη είναι πάντα νάρκη, και μία νάρκη είναι ένα όπλο, και μία νάρκη είναι κάτι φρικτό και θανατηφόρο! Δεν κάνει διάκριση ανάμεσα σε ένα λεωφορείο γεμάτο παιδά και ένα τεθωρακισμένο όχημα. Γι' αυτό, όλες οι νάρκες πρέπει να απαγορευτούν. Τώρα, μετά την Οττάβα, ένα πρώτο βήμα είναι να επικυρώσουν τα κράτη μέλη της Ένωσης την συνθήκη της Οττάβα, να την εφαρμόσουν το γρηγορότερο και να πιέσουν τις ΗΠΑ, την Ρωσία, την Κίνα και την Ιταλία να κάνουν το ίδιο.
<P>
Φθάνω στο τέλος. Πρέπει όμως να λάβουμε και άλλα μέτρα, πρέπει να φροντίσουμε για μέσα αποκατάστασης. Τα ίδια τα κράτη μέλη θα έπρεπε να εργαστούν για να σταματήσει η παραγωγή ναρκών. Για να γίνει αυτό, πρέπει να δεσμευτούμε ώστε να μην είμαστε αναγκασμένοι εκ των υστέρων να χρησιμοποιούμε κονδύλια για να θεραπεύσουμε το κακό που προηγουμένως δημιουργήσαμε. Ευχαριστώ πολύ.

<SPEAKER ID=131 LANGUAGE="IT" NAME="Αmadeo">
Κύριε Πρόεδρε, θα ήθελα να διατυπώσω κάποιες σύντομες παρατηρήσεις γύρω από αυτό το σημαντικό ζήτημα. Τη στιγμή αυτή τα συναισθήματά μου και εκείνα των συναδέλφων της Εθνικής Συμμαχίας είναι αρκετά αντικρουόμενα. Πράγματι, παρ' όλο που επιδοκιμάσαμε τα συμπεράσματα της Συνόδου Κορυφής της Οττάβα, τη συμφωνία που αποδέχεται τα αιτήματα του Κοινοβουλίου μας σχετικά με την ανάγκη υιοθέτησης διεθνούς συστήματος καθολικής απαγόρευσης των ναρκών κατά προσωπικού και τη δέσμευση των κρατών που τη συνυπογράφουν, ο αριθμός των οποίων ευτυχώς ξεπερνάει κάθε προσδοκία, συγχρόνως δεν μπορούμε παρά να επικρίνουμε την τοποθέτηση εκείνων των κρατών, μεταξύ των οποίων αναφέρουμε κυρίως τις Ηνωμένες Πολιτείες, τη Ρωσία, την Κίνα και την Ινδία, που εμμένουν στην άρνηση υπογραφής της συμφωνίας και συνεχίζουν να παράγουν και να διαθέτουν στην αγορά αυτό το φρικτό εργαλείο θανάτου.
<P>
Συνεπώς, πρέπει να ασκηθεί ισχυρή πολιτική πίεση εκ μέρους των ευρωπαϊκών θεσμικών οργάνων στις χώρες αυτές, ώστε να υπογράψουν το συντομότερο τη συνθήκη, και στα κράτη μέλη για να επισπευσθεί η υιοθέτηση των αναγκαίων διοικητικών και νομοθετικών μέτρων για την άμεση εφαρμογή των διατάξεων.

<SPEAKER ID=132 LANGUAGE="SV" NAME="Theorin">
Κύριε Πρόεδρε, θέλω και εγώ, όπως ακριβώς πολλοί άλλοι εδώ, να συγχαρώ την βραβευθείσα με το Νόμπελ Ειρήνης κ. Jody Williams και την οργάνωση της ενημερωτικής εκστρατείας για το επιτυχημένο έργο τους να πείσουν κοινοβούλια, κυβερνήσεις και την κοινή γνώμη να απαγορεύσουν αυτά τα φρικτά όπλα.
<P>
Σε διάστημα μικρότερο των πέντε ετών αυτοί και η ενεργά ενδιαφερόμενη κοινή γνώμη πέτυχαν να δεσμευτούν να απαγορεύσουν και να καταστρέψουν αυτές τις νάρκες περισσότερα από 120 κράτη. Η αλήθεια είναι ότι αυτές οι νάρκες έχουν σχεδιαστεί συνειδητά για να ακρωτηριάζουν ανθρώπους. Ένα τραυματισμένο άτομο χρειάζεται ιατρική περίθαλψη&#x02D9; η ποσότητα της εκρηκτικής ύλης έχει υπολογιστεί επακριβώς για να έχει αυτό το αποτέλεσμα. Αυτό προκύπτει από τα έγγραφα πώλησης των ναρκών ξηράς. Το αποτέλεσμα δεν είναι ωστόσο να κατακρεουργούνται και να σκοτώνονται στρατιώτες μόνον, αλλά θύματα πέφτουν ακόμη και πολίτες, γυναίκες και παιδιά. Όταν τελειώνει ο πόλεμος οι νάρκες ξηράς εξακολουθούν να υπάρχουν. Ο πόλεμος συνεχίζεται για τον άμαχο πληθυσμό και οι σιωπηλοί δολοφόνοι περιμένουν τα θύματά τους.
<P>
Χαίρομαι πολύ που το Κοινοβούλιο, αναμένοντας την ολοκληρωτική απαγόρευση, πήρε νωρίς θέση η οποία συνεπάγεται ότι κάθε κράτος μέλος πρέπει να απαγορεύσει τις νάρκες ξηράς. 14 χώρες της ΕΕ το έκαναν αυτό, αλλά είναι λυπηρό ότι δεν το έκανε η Φινλανδία ούτε επίσης οι υποψήφιες χώρες Εσθονία, Λεττονία και Λιθουανία. Νομίζω ότι πρέπει να υπογράψουν την συμφωνία για την απαγόρευση των ναρκών κατά προσωπικού το συντομότερο δυνατόν.
<P>
Δεν αρκεί ωστόσο η απαγόρευση. Πρέπει να καταστραφούν όλα τα εκαντοντάδες εκατομμύρια των τοποθετημένων ναρκών. Η παραγωγή μίας νάρκης ξηράς κοστίζει 3 δολάρια, η εύρεση και καταστροφή της κοστίζει 1 000 δολάρια. Είναι καλό ότι το Ευρωπαϊκό Κοινοβούλιο σήμερα στο προϋπολογισμό του αναφέρθηκε στο ότι πρέπει να ασχοληθούμε με την έρευνα γι' αυτό. Επίσης σημαντικό είναι, όπως πολλοί είπαν εδώ, να έχουμε έναν αποτελεσματικό διεθνή συντονισμό, τόσο για την απομάκρυνση των ναρκών όσο και για την αποκατάσταση των θυμάτων. Η ΕΕ μπορεί να συμβάλει σε ένα τέτοιο έργο πολύ σθεναρά. Αλλά και εμείς οι ίδιοι ως άτομα μπορούμε όντως να συμβάλουμε επίσης. Ένα παράδειγμα επ' αυτού είναι αυτό που συμβαίνει σήμερα στην Σουηδία. Η μεγαλύτερη ημερήσια εφημερίδα μας έχει εμπλακεί ενεργά σε μία εκστρατεία για τα θύματα των ναρκών ξηράς και συλλέγει χρήματα για την εκπαίδευση σκυλιών που θα βρίσκουν τις νάρκες, κάτι που είναι το αποτελεσματικότερο που έχουμε ακριβώς τώρα. Γι' αυτό απευθύνω έκκληση στους συναδέλφους μου εδώ στο Κοινοβούλιο να αναλάβουν την ίδια πρωτοβουλία στις χώρες τους, ώστε να μπορέσουμε να απαλλαγούμε απ' αυτά τα φρικτά όπλα δια παντός.

<SPEAKER ID=133 LANGUAGE="FI" NAME="Hautala">
Αξιότιμε κυρίε Πρόεδρε, στις συζητήσεις αυτές, ήμουν μέχρι τώρα στην όχι και τόσο ευχάριστη θέση να αναγκάζομαι να κάνω κριτική στην κυβέρνηση της χώρας, οι πολίτες της οποίας με έχουν στείλει εδώ στο Ευρωπαϊκό Κοινοβούλιο. Δηλαδή στην κυβέρνηση της Φινλανδίας.
<P>
Επιτέλους έχω κάπως θετικά νέα: αυτή την εβδομάδα, κοινοποιήθηκε στη Φινλανδία μια πρόταση υψηλού επιπέδου στην οποία διαπιστώνεται πως η χώρα θα μπορούσε επιτέλους να αρχίσει να προετοιμάζεται για την υπογραφή της Συνθήκης της οττάβα. Αυτό υπολογίζεται να συμβεί περίπου το έτος 2006. Η Φινλανδία υπολογίζει πως θα χρειαστεί ακόμα ενα μεταβατικό στάδιο 10 περίπου χρόνων για την επικύρωση της Συμφωνίας της Οττάβα. Πιστεύω όμως ότι η ψυχολογική μεταβατική περίοδος έχει ήδη πραγματοποιηθεί στη Φινλανδία. Οι πολιτικοί σίγουρα θα πράξουν ό, τι μπορούν ώστε το εν λόγω θέμα να λήξει με το να καταργηθούν εντελώς και στη Φινλανδία οι νάρκες ξηράς.
<P>
Ο κίνδυνος έγκειται στο ότι στη Φινλανδία θα αρχίσουν να μελετούν πολύ δαπανηρές εναλλακτικές λύσεις για αυτές τις νάρκες ξηράς. Αντ' αυτού, θα ξεκινούσα προσωπικά με τη σκέψη πως η Φινλανδία θα έπρεπε επίσης να επανεξετάσει τις απειλές που φαντάζεται. Πιστεύω ότι ακόμα και η Ρωσσία δεν αποτελεί πλέον για τη Φινλανδία τον ίδιο έχθρό, όπως κατά την διάρκεια του Δεύτερου Παγκοσμίου Πολέμου.

<SPEAKER ID=134 NAME="Brittan, Sir Leon">
Κύριε Πρόεδρε, νομίζω ότι θα συμφωνούσαμε όλοι ότι η διαδικασία της Οττάβα ήταν ιδιαίτερα επιτυχημένη. Η Επιτροπή έχει συγχαρεί την κυβέρνηση του Καναδά και, συγκεκριμένα, τον κ. Lloyd Axworthy επειδή η προσπάθεια που κατέβαλε ήταν πραγματικά αξιοσημείωτη. Ασφαλώς, η διαδικασία δεν έχει ακόμη τελειώσει. Υπάρχουν πολλά σημαντικά κράτη που δεν έχουν προσυπογράψει τη σύμβαση, ενώ εξακολουθούν να υπάρχουν κάποια πρακτικά προβλήματα. Η Επιτροπή θα εκμεταλλευτεί κάθε ευκαιρία να ενθαρρύνει τις χώρες που δεν έχουν ακόμη υπογράψει να εγκρίνουν τη σύμβαση και μπορώ να διαβεβαιώσω την κ. Gunther ότι σίγουρα θα εκμεταλλευτούμε τις ευκαιρίες σε σχέση με τις χώρες που έχει αναφέρει για να προσπαθήσουμε να τις πείσουμε για κάτι τέτοιο.
<P>
Εν πάση περιπτώσει, η Επιτροπή θα πιέσει για άμεση απαγόρευση εξαγωγών του είδους, απαγόρευση που έχει ήδη εφαρμοστεί στην Ευρωπαϊκή Ένωση, έτσι ώστε να καταστεί δυνατή η απομάκρυνση πηγών προμηθειών σε περιοχές που εμπλέκονται σε συγκρούσεις. Επίσης, με την κοινή δράση της 28ης Νοεμβρίου εισάγονται μέτρα για την εφαρμογή ενός μνημονίου για την παραγωγή χερσαίων ναρκών κατά προσωπικού και, όπως έχουν δηλώσει διάφοροι ομιλητές, δίνεται έμφαση στην ανάγκη για έγκαιρη επικύρωση της σύμβασης.
<P>
Μετά τη διάσκεψη στην Οττάβα έχουν παρουσιαστεί ευκαιρίες συζήτησης με τον Καναδά και άλλες χώρες που έχουν συμβάλει σημαντικά στην εύρεση τρόπων αφαίρεσης των ναρκών, με τους οποίους πιθανόν να αποκτήσει περισσότερη συνοχή η προσπάθεια του πλανήτη. Η Ευρωπαϊκή Ένωση, σε συνεργασία με άλλους κύριους χορηγούς βοήθειας και φορείς, προσδοκά να διαδραματίσει σημαντικό ρόλο για την επίτευξη αυτού του σκοπού. Η πρόταση στενότερης συνεργασίας που υπεβλήθη από τον κ. Cunningham είναι πολύ σημαντική. Θα υποστηρίξουμε ένθερμα την ιδέα μίας διεθνούς συντονιστικής επιτροπής που να υποστηρίζεται από ομάδες εργασίας, έτσι ώστε να εστιαστούν οι διεθνείς προσπάθειες σε έργα προτεραιότητας.
<P>
Συγχρόνως θα περίμενα ότι η συμβολή της Επιτροπής στην αφαίρεση των ναρκών και τη σχετική έρευνα θα αυξηθεί κατά τον επόμενο χρόνο, ενώ σύμφωνα με εκτιμήσεις μου θα καταβληθούν πάνω από 40 εκατομμύρια Ecu, βάσει διαφόρων θέσεων του προϋπολογισμού. Η Επιτροπή είναι ευγνώμων που έχει αναγνωριστεί ο ρόλος της στα ψηφίσματα. Από τη μεριά της, η Επιτροπή θα ήθελε να αποτίνει φόρο τιμής στο ρόλο του Ευρωπαϊκού Κοινοβουλίου και των μελών της Επιτροπής Εξωτερικών Υποθέσεων, Ασφάλειας και Αμυντικής Πολιτικής και της Επιτροπής Ανάπτυξης και Συνεργασίας, που έχουν λάβει μέρος στην εκστρατεία χωρίς να καταπονούνται και επιδεικνύοντας μεγάλη αφοσίωση, έτσι ώστε να αντιμετωπίσουν την τραγωδία των χερσαίων ναρκών κατά προσωπικού. Πρέπει να γίνουν πολλά ακόμη. Ωστόσο, πιστεύουμε ότι εξακολουθεί να υπάρχει κάποιος λόγος να είμαστε αισιόδοξοι: ότι με συνεχή αφοσίωση τα χειρότερα προβλήματα μπορούν τουλάχιστον να αντιμετωπισθούν μεσοπρόθεσμα.

<SPEAKER ID=135 NAME="Πρόεδρος">
Η κοινή συζήτηση έληξε.
<P>
Η ψηφοφορία θα διεξαχθεί στις 17.30.

<SPEAKER ID=136 NAME="Πρόεδρος">
Η ημερήσια διάταξη προβλέπει την κοινή συζήτηση των ακολούθων προτάσεων ψηφίσματος:
<P>
B4-1049/97 του βουλευτή Tindemans και άλλων, εξ ονόματος της Ομάδας του Ευρωπαϊκού Λαϊκου Κόμματος, σχετικά με την κατάσταση στο Μπουρούντι, ; -B4-1052/97 της βουλευτή Andrι και άλλων, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με τη συρροή όπλων στους εμπολέμους στο Μπουρούντι, -B4-1065/97 του βουλευτή Vandemeulebroucke, εξ ονόματος της Ομάδας της Ευρωπαϊκής Ριζοσπαστικής Συμμαχίας, σχετικά με τη συρροή όπλων στους εμπολέμους στο Μπουρούντι, -B4-1075/97 των βουλευτών Swoboda και Van Putten, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με την κατάσταση στο Μπουρούντι, -B4-1077/97 του βουλευτή Azzolini και άλλων, εξ ονόματος της Ομάδας Ένωση για την Ευρώπη, σχετικά με την κατάσταση στο Μπουρούντι, -B4-1085/97 της βουλευτή Aelvoet και άλλων, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με τη συρροή όπλων στους εμπολέμους στο Μπουρούντι.
<SPEAKER ID=137 LANGUAGE="NL" NAME="Tindemans">
Πάλι βρεθήκαμε στην ανάγκη να υψώσουμε τη φωνή μας κατά των φρικαλαιοτήτων στο Μπουρούντι. Θύματα ήταν χθες οι μεν, σήμερα είναι οι δε, ποιοι θα είναι αύριο θύτες ή θύματα; Σφαγές έγιναν στο Μπουρούντι το 1965, το 1972, το 1973. Και στο διάστημα 1993 έως 1997, δεν σταμάτησαν πια καθόλου.Για τα λάθη που έγιναν στην Αφρική, μίλησε αυτές τις ημέρες και η Madeleine Albright, αν και με αξιοσημείωτη ηπιότητα. Τί σκοπό εξυπηρετούν οι συστάσεις για ανθρώπινα δικαιώματα και δημοκρατία, εφόσον δεν πληρούνται οι προϋποθέσεις για την επίτευξή τους;
<P>
Σωστά στηλιτεύουμε τις μαζικές δολοφονίες στο Μπουρούντι. Ένοχοι είναι, αναφέρεται στο συμβιβαστικό κείμενο, οι εξτρεμιστές Hutu. Δεν λέμε όμως, ή δεν λέμε πια, ότι σε αυτή τη χώρα οι σημερινοί ιθύνοντες άρπαξαν την εξουσία με στρατιωτικό πραξικόπημα μετά από τη διεξαγωγή δημοκρατικών εκλογών. Σωστά μιλάμε για συμφιλίωση και αναμόρφωση. Αλλά ποιες πιθανότητες υπάρχουν για αυτό, όταν οι αναλογίες ανάμεσα στους Hutu και τους Tutsi είναι τόσο άνισες, 85 % οι μεν και 15 % οι δε; Και όμως αυτή η μειονότητα κρατά όλη τη διοίκηση της χώρας και το στρατό. Τί πρέπει να αλλάξει εδώ ειρηνικά, τί μπορεί να αλλάξει;
<P>
Για αυτόν τον λόγο, επαναλαμβάνω εδώ μια προηγούμενη πρότασή μου. Πρέπει να επέμβουν τα Ηνωμένα Έθνη. Ένα ανανεωμένο συμβούλιο επιτήρησης, ένα Trusteeship Council πρέπει να συμμετέχει στη διοίκηση μιας τέτοιας χώρας και να παρεμποδίζει τις δύο εμπόλεμες εθνότητες να αλληλοεξοντώνονται κι άλλο. Μια φρικτή και συνεχιζόμενη πραγματικότητα καλεί σε δραστικά μέτρα. Οι διπλωματικές φρασεολογίες αποτελούν σε τέτοιες καταστάσεις υποκρισία χωρίς διέξοδο.

<SPEAKER ID=138 LANGUAGE="NL" NAME="Bertens">
Κύριε Πρόεδρε, το Μπουρούντι κατάντησε πια κλασικό δείγμα των αποσταθεροποιητικών επιπτώσεων των προμηθειών όπλων. Μια όχι άσημη έκθεση της Human Rights Watch έδειξε ότι δεκάδες χώρες έχουν ανάμιξη σε αυτό το εμπόριο· μεταξύ τους βρίσκονται τρία κράτη μέλη της ΕΕ: η Γαλλία, το Βέλγιο και η Γερμανία.Κι αυτό πρέπει να ειπωθεί.
<P>
Καλά θα κάνει το Κοινοβούλιο να προχωρήσει σε μια απερίφραστη καταδίκη της πολιτικής των εν λόγω κρατών μελών. Παρά τα μεγαλεπήβολα σχέδιά μας, όπως ο κώδικας συμπεριφοράς για το εμπόριο όπλων και η κοινή δράση για την καταπολέμηση του παράνομου λιανικού εμπορίου όπλων, τα κράτη μέλη συνεχίζουν να υποσκάπτουν την συμφωνημένη πολιτική. Αυτό πρέπει να στηλιτευθεί δυναμικά και ξεκάθαρα και να τεθεί το θέμα επί τάπητος κατά τις συζητήσεις των προσεχών προτάσεων της Επιτροπής για τις ευρωπαϊκές εξαγωγές όπλων.
<P>
Ως προς το Μπουρούντι, η Ένωση πρέπει να ζητήσει ένα διεθνές και διμερές εμπάργκο όπλων και να ελέγξει τη σωστή τήρησή του. Η ΕΕ πρέπει ακόμη να προαγάγει την επαναδραστηριοποίηση της διερευνητικής επιτροπής των ΗΕ για το εμπόριο όπλων. Σημειώνω όμως ότι αυτή η διερευνητική επιτροπή πρέπει να καλύψει όλη την περιοχή των Μεγάλων Λιμνών.

<SPEAKER ID=139 LANGUAGE="NL" NAME="Vandemeulebroucke">
Κύριε Πρόεδρε, αξιότιμοι συνάδελφοι, προφανώς η Ευρωπαϊκή Ένωση δεν διαθέτει μια ολοκληρωμένη ειρηνευτική στρατηγική για τις χώρες γύρω από τις Μεγάλες Λίμνες της Αφρικής. Το αποδεικνύει η ανησυχητική έκθεση της Human Rights Watch για την κατάσταση στο Μπουρούντι. Το εμπάργκο όπλων αποδείχθηκε τρύπιο σαν σουρωτήρι. Αναφέρονται και κατηγορούνται χώρες όπως το Βέλγιο, η Γερμανία και η Γαλλία. Αλλά στο συμβιβαστικό σχέδιο ψηφίσματος όλες αυτές οι κατηγορίες σβήστηκαν για άλλη μια φορά. Κι επιπλέον έχουμε την πολεμική μαφία από την Κίνα, τη Ρωσία, τη Βόρεια Κορέα, το Αζερμπαϊτζάν, την Ουκρανία, τη Βουλγαρία. Χώρις κανέναν ενδειασμό χρησιμοποιούνται άλλες αφρικανικές χώρες σαν ενδιάμεσος σταθμός: η Τανζανία, η Ουγκάντα, το πρώην Ζαϊρ, η Αγκόλα, η Κένυα, ακόμα και η Νότια Αφρική. Συνυπέγραψα το σχέδιο ψηφίσματος, παρ' όλο που τα ευρωπαϊκά κράτη διέγραψαν προσεκτικά κάθε αναφορά στις δικές τους ευθύνες. Θεώρησα όμως πολύ σημαντικό να επιτευχθεί ένας συμβιβασμός. Χρειάζονται διεθνή μέτρα όπως η επέκταση του εμπάργκο, όχι μονομερώς αλλά και στις δύο εμπλεκόμενες πλευρές. Συμφωνώ όμως απόλυτα με την πρόταση του κ.Tindemans και με τα σχόλια του ότι όσα συμβαίνουν εδώ, αποτελούν υποκρισία.
<P>
Ζητώ ακόμη τη διοργάνωση μιας ειρηνευτικής διάσκεψης με όλες τις χώρες γύρω από τις Μεγάλες Λίμνες, καθώς και τη δημιουργία ενός τοπικού γραφείου ελέγχου όπλων με μόνιμους στρατιωτικούς παρατηρητές. Πρόκειται όμως για προτάσεις για τις οποίες μπορούμε μόνο να συμμετέχουμε. Νομίζω πάντως ότι η Επιτροπή θα μπορούσε να ενεργήσει κατά τρόπο πιο συγκεκριμένο. Σας δίνω μερικά παράδειγματα: η καθιέρωση μιας βεβαίωσης για τον πραγματικό τελικό προορισμό, στην οποία θα αναφέρονται και οι ενδιάμεσοι σταθμοί. Επίσης, πρέπει να χρησιμοποιηθεί η UCLAF, στην οποία δεν δόθηκαν αρκετές δυνατότητες συμμετοχής. Αυστηρότερος έλεγχος των ξένων πιλότων που έχουν τη βάση τους σε ένα κράτος μέλος της ΕΕ. Μέτρα κατά των μεταφορικών επιχειρήσεων που παραβιάζουν το εμπάργκο και από τις οποίες πρέπει να αφαιρεθεί οριστικά η άδεια λειτουργίας τους. Ζητώ, κύριε Πρόεδρε, να συζητηθούν όλα αυτά κατά την συνέλευση με τις χώρες ΑΚΕ.

<SPEAKER ID=140 LANGUAGE="DE" NAME="Swoboda">
Κύριε Πρόεδρε, κύριε Επίτροπε, αξιότιμοι κυρίες και κύριοι, σήμερα ασχολούμαστε με το Μπουρούντι, και μπορεί να ενδιαφέρει κάποιους από τα έδρανα ο λόγος που ασχολούμαστε μ' αυτό στο Ευρωπαϊκό Κοινοβούλιο. Έχει ήδη ειπωθεί το εξής: Όπως και σε τόσες άλλες συγκρούσεις στην Αφρική, έχουμε πολύ άμεση συμμετοχή. Όπως σε πολλές συγκρούσεις, η συμμετοχή μας δεν είναι θετική, αλλά είναι επειδή χρησιμοποιήσαμε εκεί τα όπλα μας για να σκοτώσουμε ανθρώπους. Έτσι δημιουργούνται στην Ευρώπη κέρδη, καθώς και θέσεις εργασίας - αυτό πρέπει κάποτε να το πούμε ανοιχτά - που συνδέονται άμεσα με τον θάνατο αθώων ανθρώπων στην Αφρική. Χαίρομαι που εδώ υπάρχει ευρεία συμφωνία για το ότι πρέπει να κάνουμε ενεργά κάτι ενάντια σ' αυτήν την κατάσταση, τόσο στο Μπουρούντι όσο και σε άλλες περιοχές που βρίσκονται σε κρίση.
<P>
Ο κόσμος δεν θα γίνει ποτέ παράδεισος, και πάντοτε τα όπλα θα ξανακάνουν την εμφάνισή τους. Όμως το να προμηθεύουμε περιοχές με φανερές κρίσεις με όπλα, το να υποστηρίζουμε ενεργά το ξέσπασμα συγκρούσεων, την "θέρμανση», τον φόνο εξαιτίας συγκρούσεων, αυτό πρέπει να σταματήσει! Γι' αυτό, η Ομάδα μου φυσικά υποστηρίζει πλήρως αυτό που απαιτείται εδώ, δηλαδή το εμπάργκο όπλων, το οποίο πρέπει επίσης να το ελέγχουμε επί τόπου, ώστε να μη φθάνουν όπλα στο Μπουρούντι από πολλούς και διαφορετικούς δρόμους. Γι' αυτό υποστηρίζουμε φυσικά επίσης το ότι πρέπει να προσπαθήσουμε σε μία διάσκεψη να αποκαταστήσουμε με συζητήσεις την ειρήνη. Δεν πρέπει μόνο να δημιουργήσουμε την ειρήνη, αλλά και μία βάση ώστε οι άνθρωποι που συνεννοούνταν για πολλά χρόνια και για πολλές δεκαετίες να φθάσουν και πάλι σε συνεννόηση και να μην επιτίθενται ο ένας στον άλλον.
<P>
Είναι όμως απόλυτα αναγκαίο σε όλα αυτά τα ζητήματα η Ευρώπη να εμφανιστεί πρωτίστως ως ειρηνοποιός και όχι ως η δύναμη εκείνη που προμηθεύει όπλα για να λυθούν οι συγκρούσεις στρατιωτικά, με την δύναμη των όπλων. Ζητώ στο σημείο αυτό να οδηγηθεί πραγματικά σε αίσιο τέλος η πρωτοβουλία που έλαβε η βρετανική κυβέρνηση - η ερχόμενη Προεδρία - δηλαδή να υπάρξει ένας κώδικας συμπεριφοράς - ή όπως αλλιώς θα θέλαμε να τον αποκαλέσουμε, να υπάρχουν κανόνες για την εξαγωγή όπλων, έτσι ώστε να γίνουν διαυγέστερες και να συμφωνούν περισσότερο με τις ιδέες που έχουμε περί ανθρωπίνων δικαιωμάτων.
<P>
Με την άδειά σας, όμως, μπορώ να ανακοινώσω στο Κοινοβούλιο ότι μία συνεργάτις της ομάδας μας, η οποία σε πολλές συζητήσεις προετοίμασε με τις άλλες ομάδες τις συζητήσεις κατεπείγοντος και είναι επίσης πολύ γνωστή στις υπηρεσίες του Κοινοβουλίου, η Nadia von Hamme, μας αφήνει και πηγαίνει στην Αφρική, όχι βέβαια στο Μπουρούντι, για να εργαστεί εκεί ενεργά για την ειρήνη. Θέλω να την ευχαριστήσω από την επίσημη αυτή θέση για το ότι εξετέλεσε εδώ τόσο καλή εργασία σε συνεργασία με τους άλλους!

<SPEAKER ID=141 LANGUAGE="NL" NAME="Aelvoet">
Κύριε Πρόεδρε, το ψήφισμα είναι πράγματι αρκετά άτονο, αλλά παρέχει το πλεονέκτημα ότι μιλά για ένα εμπάργκο το οποίο πρέπει να θετεί υπό έλεγχο και τις δύο πλευρές στο Μπουρούντι. Αρα υπάρχει σοβαρό πρόβλημα καί από την πλευρά του στρατού εκεί· δεν πρέπει άλλωστε να ξεχάσουμε ποτέ ότι αυτός ο στρατός δολοφόνησε έναν δημοκρατικά εκλεγμένον πρόεδρο.
<P>
Ως προς τις προμήθειες όπλων, προφανώς δεν γνωρίζουν κανένα ιδεολογικό φραγμό. Έρχονται από παντού. Εμπλέκονται η Κίνα, η Ρωσία, η Γαλλία, ακόμα και βελγικές επιχειρήσεις. Φυσικά υποστηρίζουμε το εμπάργκο, αλλά τό θέμα είναι: Πώς θα καταστεί αποτελεσματικό; Σε αυτό το σημείο, το ψήφισμα δεν μας ικανοποιεί.
<P>
Τελειώνω με την παρατήρηση ότι κανένα εμπάργκο δεν θα μπορέσει να λειτουργήσει, εφόσον δεν βρεθεί πολιτική επίλυση του μπουρουντικού ζητήματος. Να μην ξεχάσουμε άλλωστε ότι τελικά δεν χρειάζονται εκεί εισαγωγές όπλων, μπορούν να σκοτώσουν και να σφάξουν και με μαχαίρια.

<SPEAKER ID=142 LANGUAGE="DE" NAME="Gόnther">
Κύριε Πρόεδρε, πραγματικά είναι δύσκολο να βρει κανείς μία άκρη μέσα σ' αυτό το ανακάτεμα που υπάρχει στο Burundi, σ' αυτό το ανακάτεμα εμφυλίου πολέμου, προβλημάτων με μειονότητες, αντιμαχιών φατριών και φυλών, προκειμένου να δει έστω και μια αρχή που θα οδηγούσε στην ειρήνη. Θα ήταν ευκολότερα τα πράγματα αν μπορούσε κανείς να ξεκινήσει από το ότι όλοι οι εμπλεκόμενοι θα έκαναν στ' αλήθεια ειλικρινεις προσπάθειες να λύσουν τις διαφορές τους χωρίς όπλα, όμως απλά αυτό δεν συμβαίνει. Αναφέρθηκε εδώ μία NRO που ονομάζει τρεις από τις χώρες μέλη μας, καθώς και την δική μου. Σχετικά μ' αυτό θέλω να πω ότι ευχαρίστως θα έλεγχα αυτήν την πηγή, γιατί καμία χώρα στην Ευρώπη δεν έχει τόσο αυστηρή νομοθεσία για την εξαγωγή όπλων όσο για παράδειγμα η Ομοσπονδιακή Δημοκρατία της Γερμανίας. Επίσης, θα έπρεπε να γίνεται η σχετική διάκριση μεταξύ του αν πρόκειται για τον εξοπλισμό μονάδων της αστυνομίας που έχουν χρέος να υπερασπίζονται τον άοπλο πληθυσμό ή για ποιό άλλο πράγμα πρόκειται κάθε φορά. Είναι φανερό ότι, ακόμη κι αν εκπληρωθούν οι απαιτήσεις μας, δεν θα έχουμε ακόμη ειρήνη στην περιοχή αυτή, όσο λυπηρό κι αν είναι αυτό.

<SPEAKER ID=143 NAME="Brittan, Sir Leon">
Όλοι είναι βαθιά συγκινημένοι για το ενδιαφέρον του Κοινοβουλίου για όσα συμβαίνουν στην περιοχή των Μεγάλων Λιμνών, ειδικά για το μέγεθος των εξοπλισμών που φτάνουν εκεί και το θάνατο και τη δυστυχία που προκαλούν. Πιστεύω κατηγορηματικά ότι δεν θα ήταν δυνατόν να μη συναισθανθεί κάποιος την απογοήτευση που νιώθει ο κ. Tindemans, που άσκησε όλη του την εξουσία και χρησιμοποίησε την εμπειρία του για αυτό το θέμα. Η ένθερμη έκκληση του κυρίου Swoboda ήταν επίσης εκείνη που προκάλεσε άμεση αντίδραση.
<P>
Η Επιτροπή έχει εξετάσει στο παρελθόν την πιθανότητα δράσης ενάντια στην ανεξέλεγκτη πώληση εξοπλισμών. Ωστόσο, είτε είναι σωστό είτε όχι, αυτό ανήκει στην αρμοδιότητα των κρατών μελών. Έχουν αποδείξει ξεκάθαρα ότι πρόκειται για μία αρμοδιότητα που είναι αποφασισμένοι να διατηρήσουν. Φυσικά η Επιτροπή θα υποστήριζε κάθε ενέργεια που θα αναλάμβαναν τα κράτη μέλη ή τα Ηνωμένα Έθνη για να περιορίσουν τις πωλήσεις εξοπλισμών στην περιοχή, αλλά θα πρέπει να έχουμε υπόψη μας ότι - τόσο πολύπλοκο είναι το θέμα - ακόμη και το τωρινό οικονομικό εμπάργκο που έχει επιβληθεί στο Burundi από τα γειτονικά κράτη, που συνεπάγεται εμπάργκο σε πωλήσεις εξοπλισμών, δεν έχει εμφανώς φέρει αποτελέσματα.
<P>
Η Επιτροπή συμφωνεί ότι ο Οργανισμός Αφρικανικής Ενότητας (ΟΑΕ) έχει να διαδραματίσει ουσιώδη ρόλο στην αποκατάσταση της ειρήνης και της τάξης στην περιοχή των Μεγάλων Λιμνών, γεγονός που επικυρώθηκε από το Συμβούλιο με την απόφασή του, πέρυσι τον Οκτώβριο, να διατεθούν 860.000 Ecu για την παροχή λογιστικής στήριξης στον μηχανισμό αποτροπής των συγκρούσεων του ΟΑΕ για να τους βοηθήσουν σ' αυτό το έργο. Η απόφαση αυτή δεν πρόκειται να δώσει λύση στο ίδιο το πρόβλημα, αλλά αποτελεί μία από τις περιορισμένες πρακτικές πράξεις - οι εκκλήσεις ήταν πολλές - δικαιωματικά βέβαια - για ουσιαστική δράση και όχι απλή έκφραση ενδιαφέροντος - που μπορούμε να λάβουμε.
<P>
Επιπλέον η Επιτροπή συνεχίζει να κάνει έκκληση σε όλα τα μέρη που εμπλέκονται στη σύγκρουση στο Burundi να αρχίσουν διαπραγματεύσεις ειρήνης. Είναι σαφές ότι ο ομιλητής που είπε ότι αυτή είναι η μόνη λύση έχει δίκιο. Έχουμε πληροφορήσει ξανά τις αρχές του Burundi - εξετάζοντας τί μπορούμε ουσιαστικά να κάνουμε για να ενισχύσουμε το έργο που άλλοι πρέπει να εκτελέσουν - ότι θα παρέχουμε οικονομική και τεχνική βοήθεια για να προωθήσουμε τη διεξαγωγή συζήτησης σε εθνικό επίπεδο , να αρχίσουν να λειτουργούν εκνέου τα προγράμματα αποκατάστασης και ανθρωπίνων δικαιωμάτων και για τη λήψη οποιωνδήποτε άλλων χρήσιμων μέτρων, αμέσως μόλις εμφανιστούν πραγματικές ενδείξεις προόδου στην προσπάθεια επικράτησης της ειρήνης στο Burundi.
<P>
Συμμερίζομαι λοιπόν την απογοήτευση και το θυμό που εκφράζεται και δεν μπορώ να κάνω κάτι περισσότερο από το να αναφερθώ, επιπλέον, στη συγκεκριμένη και ουσιαστική δράση που μποορούμε να αναλάβουμε. Πιστεύω ότι κάνουμε ο, τιδήποτε βρίσκεται στα όρια των δυνατοτήτων μας και είμαστε φυσικά έτοιμοι να σκεφτούμε κάθε επιπλέον ενέργεια.

<SPEAKER ID=144 NAME="Πρόεδρος">
Η κοινή συζήτηση έληξε.
<P>
Η ψηφοφορία θα διεξαχθεί στις 17.30.

<SPEAKER ID=145 NAME="Πρόεδρος">
Η ημερήσια διάταξη προβλέπει την κοινή συζήτηση των ακολούθων προτάσεων ψηφίσματος:
<P>
Νιγηρία
<P>
B4-1046/97 των βουλευτών Moorhouse και Maij-Weggen, εξ ονόματος της Ομάδας του Ευρωπαϊκού Λαϊκού Κόμματος, σχετικά με τη Νιγηρία, -B4-1053/97 του βουλευτή Bertens και άλλων, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με τη Νιγηρία, -B4-1069/97 των βουλευτών Hory και Macartney, εξ ονόματος της Ομάδας της Ευρωπαϊκής Ριζοσπαστικής Συμμαχίας, σχετικά με τα ανθρώπινα δικαιώματα στη Νιγηρία, -B4-1078/97 του βουλευτή Azzolini και άλλων, εξ ονόματος της Ομάδας Ένωση για την Ευρώπη, σχετικά με την κατάσταση των ανθρωπίνων δικαιωμάτων στη Νιγηρία, -B4 1088/97 του βουλευτή Mόller και άλλων, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με τη Νιγηρία, Σιέρρα Λεόνε
<P>
B4-1050/97 της βουλευτή Maij-Weggen και άλλων, εξ ονόματος της Ομάδας του Ευρωπαϊκού Λαϊκού Κόμματος, σχετικά με την κατάσταση στη Σιέρρα Λεόνε, -B4-1067/97 του βουλευτή Hory, εξ ονόματος της Ομάδας της Ευρωπαϊκής Ριζοσπαστικής Συμμαχίας, σχετικά με τα ανθρώπινα δικαιώματα στη Σιέρρα Λεόνε, -B4-1073/97 της βουλευτή Van Putten και άλλων, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με την κατάσταση στη Σιέρρα Λεόνε, -B4-1079/97 του βουλευτή Azzolini και άλλων, εξ ονόματος της Ομάδας Ένωση για την Ευρώπη, σχετικά με την κατάσταση στη Σιέρρα Λεόνε, -B4-1086/97 των βουλευτών Telkδmper και Aelvoet, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με τη Σιέρρα Λεόνε, Κροατία
<P>
B4-1038/97 των βουλευτών La Malfa και Cars, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με την κατάσταση της κοινωνίας των πολιτών στην Κροατία, -B4-1057/97 του βουλευτή Carnero Gonzalez και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/Βορειοευρωπαϊκής Πράσινης Αριστεράς, σχετικά με την ελευθερία έκφρασης και συνεργασίας στην Κροατία, -B4-1064/97 του βουλευτή Dell'Alba, εξ ονόματος της Ομάδας της Ευρωπαϊκής Ριζοσπαστικής Συμμαχίας, σχετικά με την κατάσταση της κοινωνίας των πολιτών στην Κροατία, -B4-1074/97 του βουλευτή Baron και άλλων, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με την κατάσταση της κοινωνίας των πολιτών στην Κροατία, -B4-1089/97, της βουλευτή Aelvoet και άλλων, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με την ελευθερία του τύπου και το δικαίωμα συνεργασίας στην Κροατία, Αλβανία
<P>
B4-1043/97 του βουλευτή Habsburg-Lothringen και άλλων, εξ ονόματος της Ομάδας του Ευρωπαϊκού Λαϊκού Κόμματος, σχετικά με τη νομική ασφάλεια στην Αλβανία, Τζιμπουτί
<P>
B4-1066/97 του βουλευτή Hory, εξ ονόματος της Ομάδας της Ευρωπαϊκής Συμμαχίας, σχετικά με την παραβίαση των ανθρωπίνων δικαιωμάτων στο Τζιμπουτί, -B4-1087/97 των βουλευτών Aelvoet και Telkδmper, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με το Τζιμπουτί.Νιγηρία

<SPEAKER ID=146 LANGUAGE="EN" NAME="Moorhouse">
Κύριε Πρόεδρε, ως εισηγητής αυτού του ψηφίσματος, με τους συναδέλφους, δεν απολογούμαστε που θέτουμε πάλι το θέμα της παραβίασης των ανθρωπίνων δικαιωμάτων στη Νιγηρία. Θέσαμε το θέμα ύστερα από την απόφαση του συμβουλίου των υπουργών, στα τέλη του περασμένου μήνα, να παρατείνουν για ένα ακόμη χρόνο τις κυρώσεις που έχουν επιβληθεί στη Νιγηρία. Αυτό όμως που μας απασχολεί, και φυσικά εμένα, είναι η έμφανώς πιο ήπια συμπεριφορά του Συμβουλίου προς τη Νιγηρία και τις κυρώσεις που έχουν επιβληθεί στους κατοίκους της. Φαίνεται, για παράδειγμα, ότι δύο ή τρία κράτη μέλη εκδίδουν τώρα βίζες σε Νιγηριανούς για υπερπόντιες επιχειρηματικές δραστηριότητες, παρά την απόφαση του Συμβουλίου όπως την έχουμε κατανοήσει. Επιπλέον, πολλοί από εμάς εκφράζουν τη λύπη τους που πρόκειται να επιτραπεί στη Νιγηρία να λάβει μέρος στο παγκόσμιο πρωτάθλημα ποδοσφαίρου που θα γίνει τον επόμενο χρόνο. Η ειρωνία είναι ότι η στέρηση αυτού του δικαιώματος από τη Νιγηρία θα μπορούσε να είχε μεγαλύτερη επιρροή στην πολιτική κατάσταση της Νιγηρίας από οποιαδήποτε άλλη ενέργεια.
<P>
Ας είμαστε λοιπόν σαφείς: η κατάσταση στη Νιγηρία παραμένει κρίσιμη. Ο στρατηγός Yar' Adua, ο κύριος αντίπαλος του στρατηγού Abacha, πέθανε στη φυλακή κάτω από περίεργες συνθήκες. Από την άλλη, η Νιγηριανή εταιρεία πετρελαίου αρνείται να παρέχει επαρκείς πόρους σε μερικές εταιρείες πετρελαίου της Δύσης, που συνεργάζονται με Νιγηριανούς, ποσά που θα διατίθεντο για την αποκατάσταση των περιβαλλοντικών καταστροφών σε περιοχές, για τις οποίες έχει ασκηθεί αυστηρή κριτική. Περιττό βέβαια να υπενθυμίσω στο Σώμα ότι η Νιγηρία στερείται - γεγονός που είναι λυπηρό - δημοκρατικών οργάνων. Στερείται ελευθερίας τύπου και, αναμφίβολα, λόγου. Επιπλέον υπάρχουν πολλά άλλα θέματα - όλα αυτά δικαιολογούν απόλυτα του όρους της πρότασης.

<SPEAKER ID=147 LANGUAGE="NL" NAME="Bertens">
Κύριε Πρόεδρε, παρά τις διεθνείς πιέσεις, ο λεγόμενος σταδιακός εκδημοκρατισμός που μας υποσχέθηκε ο στρατάρχης Abacha δεν γίνεται πραγματικότητα. Ο συνάδελφος κ. Moorhouse ανέφερε ήδη τον μυστεριώδη θάνατο του στρατάρχη Yar'Adua, ενός από τους ηγέτες της αντιπολίτευσης. Θέλω να αναφέρω επίσης την καταδίκη του εξόριστου νικητή του βραβείου Νόμπελ, του Wole Soyinke. Όλα αυτά αποτελούν επιβεβαίωση του καθεστώτος των βασανηστηρίων, των συλλήψεων δημοσιογράφων, της καταπίεσης των Ogoni.
<P>
Το Συμβούλιο παρέτεινε τις κυρώσεις κατά της Νιγηρίας για άλλον ένα χρόνο, κι αυτό είναι καλό. Αποτελεί σαφές μήνυμα, αλλά όπως είπε και ο κ.Moorhouse, οι κυρώσεις δεν είναι αρκετά αυστηρές, ιδίως εάν δεν εφαρμόζονται αποτελεσματικά, ή, ακόμα χειρότερο, υποσκάπτονται κατά τρόπο απαράδεκτο επειδή δεν τηρούνται καθόλου. Η Ένωση οφείλει να αναζητήσει μέσα για να μπορέσει να επιβάλει και να ελέγξει τον σεβασμό των κυρώσεων.
<P>
Επίσης, κύριε Πρόεδρε, κύριε Επίτροπε, η φιλελεύθερη ομάδα παραμένει υπέρ ενός εμπάργκο πετρελαίου. Αποτελεί τον μόνο τρόπο για να τιμωρηθεί η χώρα πραγματικά.

<SPEAKER ID=148 LANGUAGE="EN" NAME="Macartney">
Κύριε Πρόεδρε, φαίνεται ότι έχουμε έναν ολόκληρο κατάλογο χαμένων ευκαιριών από τους τελευταίους λίγους μήνες. Πρώτον, η συνάντηση κορυφής της Κοινοπολιτείας που έλαβε χώρα στο Εδιμβούργο απέτυχε να αναλάβει αποφασιστική δράση κατά της Νιγηρίας. Στη συνέχεια το Συμβούλιο παρέτεινε τις κυρώσεις μόνο για ένα χρόνο. Έπειτα, όπως έχει αναφερθεί, απέτυχε η προσπάθεια να εφαρμοστούν οι περιορισμοί έκδοσης βίζας, εφόσον επιτράπηκε στη Νιγηρία να λάβει μέρος στο παγκόσμιο πρωτάθλημα τον επόμενο χρόνο. ·Ολες αυτές είναι αποτυχίες δικές μας, ως μέλη της Ευρωπαϊκής Ένωσης, και της Κοινοπολιτείας.
<P>
Τί πρόκειται λοιπόν να γίνει τώρα; Ήμουν πρόσφατα στη Γκάνα με αποστολή από το Κοινοβούλιο. Έχουν αποδείξει ότι μπορούν να πετύχουν τη μετάβαση στη δημοκρατία και έχει ειπωθεί ότι οι Νιγηριανοί θα ήθελαν να αντιμετωπίζονται όπως η Γκάνα. Συνεπώς, πρέπει να πούμε στον στρατηγό Abacha ότι, αν το εννοεί, μπορεί να προσπαθήσει να μας πείσει για την επάνοδο στη δημοκρατία που ισχυρίζεται ότι υποστηρίζει. Για αυτόν το μήνυμα είναι αρκετά σαφές. Αν μιλάει σοβαρά για την επάνοδο στη δημοκρατία, πρέπει να αφήσει ελεύθερο τον Abiola και τους πολιτικούς φυλακισμένους και να επιστρέψει αμέσως στις δημοκρατικές διαδικασίες.

<SPEAKER ID=149 LANGUAGE="DE" NAME="Mόller">
Κύριε Πρόεδρε, κυρίες και κύριοι, αξιότιμε Sir Leon Brittan! Θέλω να επιστήσω την προσοχή σας κυρίως στο σημείο 5 του ψηφίσματός μας, στο οποίο ζητούμε την απελευθέρωση των πολιτικών κρατουμένων. Μεταξύ τους θα βρείτε το όνομα Ogana Ifowodo. Ποιός είναι αυτός ο άνθρωπος; Ο Ogana Ifowodo είναι εταίρος του ιδρύματος Heinrich Boll, ενός πολιτικού ιδρύματος στην Ομοσπονδιακή Δημοκρατία της Γερμανίας, του οποίου είμαι και ο ίδιος μέλος. Παρίστατο μετά από πρόσκληση του ιδρύματός μας στην συνάντηση της Κοινοπολιτείας των Εθνών στο Εδιμβούργο για να παρουσιάσει εκεί την ετήσια αναφορά της Civil Liberties Organization από την Νιγηρία για την εκεί κατάσταση των ανθρωπίνων δικαιωμάτων. Στις 6 Νοεμβρίου, κατά το ταξίδι της επιστροφής του στη Νιγηρία, συνελήφθη στα σύνορα μεταξύ Βenin και Νιγηρίας. Μέχρι τώρα, οι υπηρεσίες ασφαλείας δεν επέτρεψαν να τον επισκεφθούν ούτε συγγενείς ούτε συνάδελφοι. Συνεπώς, υπάρχει κίνδυνος να έχει υποστεί ή και να υφίσταται ακόμη βασανισμό.
<P>
Η υπηρεσία ασφαλείας πιστοποίησε τη σύλληψη και τον τόπο κράτησης και ανέφερε ως αιτία της σύλληψης το πείσμα. Είναι ευνόητο ότι δεν υπάρχει καμία τέτοια αξιόποινη πράξη στο νιγηριανό δίκαιο, παρά αυτό προφανώς μας παραπέμπει στο παρασκήνιο της σύλληψης. Γιατί αυτή η σύλληψη αποτελεί μέρος μιας σειράς συλλήψεων νιγηριανών δημοσιογράφων και συνεργατών οργανισμών για τα ανθρώπινα δικαιώματα του κινήματος υπέρ της δημοκρατίας. Αυτές οι προσπάθειες εκφοβισμού όλων των επικριτών προφανώς σκοπεύουν στο ν' ανοίξουν τον δρόμο για μία δημοκρατία που θα είναι υπό την στρατιωτική κυβέρνηση. Μόνο έτσι μπορεί να ερμηνευθεί η έννοια του πείσματος.
<P>
Sir Leon Brittan, προ ολίγου - δεν έχει περάσει πολύς καιρός - μας επισκέφθηκε ο νομπελίστας Wole Soyinka. Κάναμε συζητήσεις στην Επιτροπή, στο Κοινοβούλιο, με εκπροσώπους του Συμβουλίου σε όλα τα επίπεδα. Το ερώτημα που θα ήθελα να τους απευθύνω είναι διπλό: Τί μπορεί να κάνει στη συνέχεια η Επιτροπή για να επιτύχει μία πρόοδο με τα κράτη μέλη σχετικά με το εμπάργκο του πετρελαίου από την Νιγηρία; Το δεύτερο ερώτημα είναι: Τώρα στη διαδικασία του προϋπολογισμού δημιουργήσαμε ένα νέο στίχο. Πώς σχεδιάζει η Επιτροπή την εκτέλεσή του;

<SPEAKER ID=150 LANGUAGE="IT" NAME="Vecchi">
Κύριε Πρόεδρε, η πλέον σοβαρή απειλή για τη συνέπεια των διεθνών σχέσεων είναι ο μόνιμος πειρασμός της επίδειξης δύναμης απέναντι στους αδύναμους και αδυναμίας απέναντι στους ισχυρούς.
<P>
Δεν αμφισβητείται ότι το καθεστώς της Νιγηρίας συγκαταλέγεται ανάμεσα στην κατηγορία των ισχυρών. Η ισχύς της δεν είναι βέβαια η λογική, που της λείπει παντελώς, αλλά η στρατιωτική και οικονομική της δύναμη.
<P>
Στη Νιγηρία, παρ·όλο που είναι πλούσιο κράτος, η πλειοψηφία του πληθυσμού ζει σε συνθήκες εξαθλίωσης, καθώς οι πόροι της χώρας ιδιαίτερα τα εισοδήματα προερχόμενα από τις εξαγωγές πετρελαίου αξιοποιούνται για να διατηρηθεί η πιο ξεδιάντροπη πολυτέλεια της στρατιωτικής φατρίας και των πιστών συμμάχων και υπηρετών της.
<P>
Εδώ και αρκετό καιρό υιοθετήθηκαν κυρώσεις απέναντι στη Νιγηρία. Ωστόσο συνεχίζεται να εκκρεμεί η μοναδική απόφαση του εμπάργκο στις εξαγωγές πετρελαίου, που θα μπορούσε πραγματικά να πλήξει τα συμφέροντα του καθεστώτος.
<P>
Ο κατάλογος των εγκλημάτων του καθεστώτος της Νιγηρίας είναι πια ατέλειωτος, από την αιματηρή καταστολή ολόκληρων πληθυσμών, και πρώτ'απ'όλα των Ογκόνι, τις δολοφονίες, τις αυθαίρετες φυλακίσεις, τα βασανιστήρια, τις εξαφανήσεις κάθε πολιτικού αντιπάλου, μέχρι τα αποτρόπαια μέτρα που υιοθετήθηκαν εναντίον του Wole Soyinka, Βραβείου Nobel.
<P>
H ίδια περιφρονητική άρνηση του μηνός Οκτωβρίου για την υποδοχή αντιπροσωπείας του Ευρωπαϊκού Κοινοβουλίου στη Νιγηρία, που επιθυμούσε να πραγματοποιήσει σειρά συναντήσεων και επισκέψεων χωρίς τους περιορισμούς που επιβάλλει το καθεστώς, αποδεικνύει την κάθετη απόρριψη της θετικής πορείας στον δρόμο του εκδημοκρατισμού. Εξάλλου η εκλογική διαδικασία που διενεργείται στη χώρα δεν είναι παρά ποταπή φάρσα, δεδομένης της απαγόρευσης συμμετοχής οποιασδήποτε αντιπολιτευόμενης δύναμης.
<P>
Και στην περίπτωση αυτή πολλά αιτήματα απευθύνονται από το Ευρωπαϊκό Κοινοβούλιο στις Αρχές της Νιγηρίας. Τα υποστηρίζουμε όλα ένθερμα με τον φόβο ωστόσο του παραγκωνισμού τους αν η διεθνής κοινότητα, και πρώτ'απ'όλα η Ευρωπαϊκή Ένωση, δεν υιοθετήσει τα κατάλληλα μέτρα πίεσης.

<SPEAKER ID=151 LANGUAGE="NL" NAME="Maij-Weggen">
Κύριε Πρόεδρε, πάλι η Νιγηρία βρίσκεται στην ημερήσια διάταξή μας εξ αιτίας των ασταμάτητων παραβιάσεων των ανθρωπίνων δικαιωμάτων και των δημοκρατικών αρχών στη χώρα. Πάλι, διότι πολλές φορές έγιναν επικρίσεις της χώρας· δυστυχώς αυτές δεν ωφέλησαν και πολύ. Εν τω μεταξύ μας έρχονται και νέες ειδήσεις, όπως ο θάνατος ένος έμπιστου του κ. Abacha, ο οποίος μαζί με άλλους σαράντα πολιτικούς κρατουμένους, βρισκόταν έγκλειστος, με κακές συνθήκες, στις φυλακές κοντά στο Enubu, 500 χιλιόμετρα μακρυά από οποιαδήποτε περίθαλψη. Η Διεθνής Αμνηστία μας πληροφόρησε ότι σε αυτές τις φυλακές επικρατούν απάνθρωπες καταστάσεις και ότι δεν προκαλεί καθόλου εντύπωση ότι πέθανε αυτός ο εξέχων - αλλά όχι ηλικιωμένος - γνωστός από παλαιότερες εποχές. Είναι λυπηρό, το πολλοστό δράμα σε μια μακράν σειρά. Πράγματι, ήρθε η ώρα να ενταθούν τα μέτρα.
<P>
Για πολλοστή φορά, η χώρα ζει το δράμα της. Για πολλοστή φορά, ζητάμε αυτστηρότερα μέτρα. Κι όμως το αντίθετο συμβαίνει. Διότι οι βίζες που δεν επιτρέπεται πια να δίδονται, χορηγούνται όλο και περισσότερο. Η αίτησή μας για εμπάργκο πετρελαίου, δεν εισακούσθηκε. Ακόμα χειρότερο, τώρα που η Shell αναστέλλει τις δραστηριότητές της στην χώρα, παίρνουν τη θέση της τώρα άλλες εταιρίες πετρελαιοειδών, οι οποίες ευχαρίστως θα καλύψουν το κενό που άφησε η Shell.
<P>
Ζητάμε από την Επιτροπή να ενισχύσει πραγματικά τα μέτρα της. Το ζήτησαν άλλωστε και σε άλλα διεθνή πλαίσια. Πιστεύω ότι δεν μπορεί πια να αποφευχθεί το εμπάργκο πετρελαίου. Θά'θελα να μάθω τις απόψεις του Sir Leon Brittan σχετικά.
<P>
Σιέρρα Λεόνε

<SPEAKER ID=152 LANGUAGE="FR" NAME="Hory">
Κύριε Πρόεδρε, κατά την περίοδο συνόδου του Ιουνίου, καταδικάσαμε το στρατιωτικό πραξικόπημα στη Σιέρρα Λεόνε και προτείναμε την άρση της συνολικής ευρωπαϊκής ενίσχυσης στο καθεστώς του Freetown, ενώ εκπλαγήκαμε εξίσου όταν διαπιστώσαμε ότι η Νιγηρία είχε αναλάβει το ρόλο του χωροφύλακα της δικαιοσύνης και της δημοκρατίας.
<P>
Μετά το εν λόγω ψήφισμα, η Ευρωπαϊκή Ένωση επιβεβαίωσε τη διακοπή της ευρωπαϊκής βοήθειας και το Συμβούλιο Ασφαλείας κήρυξε αποκλεισμό πετρελαίου και όπλων με προορισμό τη Σιέρρα Λεόνε και απαγόρευσε τις διεθνείς μετακινήσεις των μελών της χούντας. Τέλος, φαίνεται ότι υπεγράφη συμφωνία για την αποκατάσταση της δημοκρατίας μεταξύ της χούντας και του Συμβουλίου πέντε κρατών της Δυτικής Αφρικής.
<P>
Όλα αυτά -οι πρόσφατες εξελίξεις, δηλαδή- είναι θαυμάσια, αλλά η Ομάδα μας επιθυμεί να επισημάνει ένα σημείο: ποια αξία έχουν τα ωραία λόγια μας περί δημοκρατίας, αν δεν είμαστε αποφασισμένοι να την παγιώσουμε με τη γενναιόδωρη ενίσχυση της ανάπτυξης; Η δημοκρατική διαδικασία που ακολουθείται στη Σιέρρα Λεόνε παρουσιάστηκε ως παραδειγματική, αλλά αφήσαμε τη χώρα αυτή να αντεπεξέλθει μόνη της στις πάρα πολλές οικονομικές και κοινωνικές δυσκολίες που προκλήθηκαν σε επίπεδο διαρθρωτικής προσαρμογής, που πολύ συχνά είναι υπερβολικά βίαιη. Έτσι, αφήσαμε τη Σιέρρα Λεόνε εκτεθειμένη σε πραξικόπημα, που είναι βέβαιο ότι θα επαναληφθεί στο μέλλον. Αφρικανός δημοσιογράφος έγραφε ότι: "οι Δυτικοί ξέρουν να πωλούν την ιδέα της δημοκρατίας, αλλά δεν μπορούν να εξασφαλίσουν το επόμενο στάδιο».

<SPEAKER ID=153 LANGUAGE="IT" NAME="Vecchi">
Κύριε Πρόεδρε, η Σιέρα Λεόνε είναι χώρα όπου, στη διάρκεια των τελευταίων ετών, η κατάσταση χειροτερεύει όλο και περισσότερο, τόσο στο πολιτικό επίπεδο όσο και σχετικά με τις συνθήκες διαβίωσης του πληθυσμού.
<P>
Στις 25 του παρελθόντος μηνός Μαίου, το χιλιοστό στρατιωτικό πραξηκόπημα διέκοψε την ήδη δυσχερή και ευάλωτη πορεία εσωτερικών διαπραγματεύσεων στη χώρα και τις προσπάθειες αποκατάστασης υποφερτών συνθηκών δημοκρατικού βίου. Η Εθνική Συνέλευση, που είχε εκλεγεί στις εκλογές της 16ης Μαρτίου 1996, διαλύθηκε και κάθε εξουσία συγκεντρώθηκε στη στρατιωτική χούντα της κυβέρνησης.
<P>
Οι υφιστάμενες συνθήκες βίας και εγκατάλειψης της χώρας θέτουν σε κίνδυνο την ίδια τη σωματική ακεραιότητα εκατοντάδων χιλιάδων ατόμων, ενώ μεγάλη μερίδα των κατοίκων της ζουν σε συνθήκες διωγμού και προσφυγιάς.
<P>
Και στην περίπτωση αυτή, η διεθνής κοινότητα, κυρίως με την εφαρμογή των μέτρων που υιοθετήθηκαν από το Συμβούλιο Ασφαλείας των Ηνωμένων Εθνών, παρέμβη στην προσπάθεια οικοδόμησης των συνθηκών που επιτρέπουν την πολιτική επίλυση της κρίσης. Ιδιαίτερα, οι κυρώσεις που αποφασίστηκαν στην περίσταση είναι βαρυσήμαντες και θα πρέπει να εφαρμοστούν και να τηρηθούν από όλες τις χωρες και πρώτ'απ'όλα από την υπό συζήτηση περιοχή, όπως και από την Ευρωπαϊκή Ένωση.
<P>
Η υπογραφή της συμφωνίας ειρήνης στις 23 Οκτωβρίου μπορεί να αποτελέσει θετικό σημείο αναφοράς, με την προϋπόθεση να τηρηθεί από όλα τα ενδιαφερόμενα μέρη και να τεθεί υπό έλεγχο η εφαρμογή της.Aποτελεί θετικό σημείο αναφοράς για να βγει η χώρα από τη δραματική κατάσταση στην οποία βρίσκεται.
<P>
Συνεπώς, ζητάμε από την Επιτροπή και το Συμβούλιο να υιοθετήσουν έμπρακτα κάθε δυνατή πρωτοβουλία και να συμβάλουν στην πολιτική θετική εξέλιξη της κατάστασης στη Σιέρα Λεόνε.
<P>
Ζητάμε, επίσης, από την Επιτροπή να μεριμνήσει, μέσω των διεθνών πρακτορείων και των ONG, για την αποστολή ανθρωπιστικής βοήθειας και κυρίως για την προστασία των ταλαίπωρων πληθυσμών, ιδιαίτερα των προσφύγων και των κατατρεγμένων.

<SPEAKER ID=154 LANGUAGE="DE" NAME="Telkδmper">
Κύριε Πρόεδρε, τμήματα των ενόπλων δυνάμεων της Σιέρα Λεόνε έκαναν πραξικόπημα στις 25 Μαϊου. Καθαίρεσαν τον δημοκρατικά εκλεγμένο πρόεδρο Kabbah και τον ανάγκασαν να εγκαταλείψει τη χώρα. Αυτό είναι το τρίτο πραξικόπημα από το 1992. Η διαδικασία εκδημοκράτησης που εγκαινιάστηκε τον Μάρτιο του 1996 από τις ιδιωτικές αρχές και από τους επαναστάτες του Ενωμένου Επαναστατικού Μετώπου, η οποία κατέληξε και στην διεξαγωγή ελευθέρων εκλογών με αρκετά κόμματα, έχει διακοπεί. Η συνέπεια είναι, όπως μας λέει το πρόγραμμα για την παγκόσμια διατροφή, μία κατάσταση στην οποία 200.000 άνθρωποι απειλούνται από λιμοκτονία, 200.000 άνθρωποι έχουν γίνει φυγάδες. Εδώ τίθεται για μας το ερώτημα αν μπορούμε κι αν πρέπει να προσφέρουμε άμεση βοήθεια. Πώς είναι δυνατό να γίνει αυτό; Πιστεύω ότι δεν πρέπει σε καμία περίπτωση να υποστηρίξουμε με οποιονδήποτε τρόπο την στρατιωτική χούντα, παρά ν' ανταποκριθούμε στις απαιτήσεις του Συμβουλίου Ασφαλείας των Ηνωμένων Εθνών να απαγορεύσουμε στα μέλη της στρατιωτικής χούντας να ταξιδεύουν σε όλα τα κράτη μέλη της ΕΕ και να κηρύξουμε εμπάργκο για όπλα και πετρέλαιο, ώστε να εξαναγκάσουμε έτσι την δικτατορία αυτή να επιστρέψει στην διαδικασία εκδημοκράτησης.

<SPEAKER ID=155 LANGUAGE="NL" NAME="Maij-Weggen">
Κύριε Πρόεδρε, οι κάτοικοι της Σιέρα Λεόνε ζουν δραματικές εποχές. Μετά από τρία πραξικοπήματα, η χώρα παρέλυσε εντελώς· οι συνθήκες στέγασης, παιδείας και περίθαλψης επιδεινώθηκαν πολύ και υπάρχει έλλειψη είδών διατροφής. Στην ίδια την χώρα, 200.000 άτομα κινδυνεύουν να πεθάνουν από το λιμό και άλλα 200.000 άτομα κατέφυγαν στα βόρεια της Γκάνας και της Ακτής Ελεφαντοστού.
<P>
Πρόσφατα επισκεφτήκαμε τη χώρα και είδαμε πόσο σοβαρή είναι η κατάσταση. Η Ευρωπαϊκή Ένωση παρέχει βοήθεια στα προσφυγικά στρατόπεδα, αλλά εν τω μεταξύ οι ανάγκες βοήθειας αυξήθηκαν. Θα θέλαμε να παροτρύνουμε την Ευρωπαϊκή Επιτροπή να λάβει περισσότερες πολιτικές πρωτοβουλίες, ιδίως για την υποστήριξη των ειρηνευτικών διαβουλεύσεων που πρόσφατα ξεκίνησαν δειλά-δειλά. Σημειώνω ακόμα ότι στη Σιέρα Λεόνε βρίσκονται στρατιώτες από τη Νιγηρία για τη διατήρηση της τάξης. Υπάρχουν λοιπόν κάτοικοι που ζουν κατώ από ένα στρατιωτικό καθεστός της Νιγηρίας. Εφόσον ακούσαμε μόλις τώρα τί κάνουν οι Νιγηριανοί στην ίδια τους τη χώρα, καταλαβαίνει κανείς ότι αυτοί δεν είναι οι πιο κατάλληλοι για να αποκαταστήσουν την ειρήνη στους γείτονες. Εδώ η Ευρωπαϊκή Ένωση έχει ένα αγαθό καθήκον. Το ψήφισμα περιλαμβάνει μερικές προτάσεις, τις οποίες υποστηρίζουμε ολόψυχα.
<P>
Κροατία

<SPEAKER ID=156 LANGUAGE="NL" NAME="Bertens">
Κύριε Πρόεδρε, η ομάδα μας, η φιλελεύθερη ομάδα, ελπίζει ότι σήμερα θα εξεφράσουμε ομόφωνα και ξεκάθαρα την αποδοκιμασία μας προς την κυβέρνηση της Κροατίας. Η κυβέρνηση Tudjman υπονομεύει τη δημοκρατία και την ελευθερία του Τύπου κατά πολλούς τρόπους. Ανεξάρτητες εφημερίδες όπως η Globus και η Feral Tribune παρενοχλούνται και μη κυβερνητικές οργανώσεις όπως η Helsinki Committee και του Open Society Institute παρεμποδίζονται στη λειτουργία τους.
<P>
Αυτά αποτελούν μερικά μόνο παραδείγματα των συστηματικών παραβιάσεων των διεθνών συνθηκών τις οποίες συνυπέγραψε και η Κροατία και των κανόνων οργανώσεων των οποίω και η Κροατία αποτελεί μέλος. Οι επικρίσεις του Συμβουλίου της Ευρώπης, της ΟΑΣΕ και της Ένωσης αψηφώνται απόλυτα. Δεν νομίζω να περιμένει ο πρόεδρος Tudjman ότι η διεθνής κοινωνία είναι διατεθημένη να συνεχίσει έτσι με την Κροατία. Σας υπενθυμίζω ότι μεταξύ άλλων η Αμερικανική κυβέρνηση τάχτηκε νωρίτερα φέτος για την αναστολή της συμμετοχής της Κροατίας ως μέλος του Συμβουλίου της Ευρώπης. Η φιλελεύθερη ομάδα δήλωσε ήδη την υποστήριξή της για αυτό. Κάθε φορά που συζητάμε για την κατάσταση στην Κροατία, προκύπτει ότι οι λόγοι για μια τέτοια αναστολή αυξήθηκαν και άλλο.
<P>
Τέλος, κύριε Πρόεδρε, η Ένωση πρέπει να αναλάβει δράση για την περαιτέρω εδραίωση της δημοκρατίας, της ελευθερίας των ΜΜΕ και της λειτουργίας των μη κυβερνητικών οργανώσεων στα πλαίσια του προγράμματος εκδημοκρατισμού του PHARE.

<SPEAKER ID=157 LANGUAGE="DE" NAME="Swoboda">
Κύριε Πρόεδρε, κύριε Επίτροπε, κυρίες και κύριοι, ασφαλώς η Κροατία βρίσκεται σε δύσκολη θέση. Απασχολημένη μετά από ένα πόλεμο με την επιστροφή των προσφύγων, πάντοτε με μία τάση προς τον εθνικισμό, μπορώ να καταλάβω ότι δεν έχει πλήρως ανεπτυγμένη δημοκρατία. Ομως λυπάμαι ιδιαίτερα για το ότι δυστυχώς στην Κροατία - και αυτό το παρατηρήσαμε κατά την επίσκεψη της αποστολής μας - ακούγονται ξανά και ξανά δικαιολογημένα παράπονα για το ότι, ιδιαίτερα όσον αφορά στην ελευθερία του τύπου, υπάρχουν μεγάλα προβλήματα. Η σχέση με τα μέσα μαζικής ενημέρωσης δεν είναι σε καμία χώρα εύκολη, και ασφαλώς είναι ακόμη δυσκολότερη σε μία χώρα που βρίσκεται σε μία δύσκολη κοινωνική κατάσταση. Ειδικά επειδή η Κροατία τάσσεται με την Ευρώπη και θέλει η ίδια μια διαδικασία σύγκλισης, ή τουλάχιστον αυτό λέγεται πάντοτε, πρέπει το Ευρωπαϊκό Κοινοβούλιο να είναι εδώ αυστηρό και να εφαρμόσει τα ανάλογα κριτήρια.
<P>
Μετά την επίσκεψη, εγώ ο ίδιος πρότεινα επίσης να σκεφτούμε μήπως διαθέσουμε και πάλι περισσότερα κονδύλια, ειδικά στον τομέα του προγράμματος PHARE, αλλά υπό όρους, αν η ίδια η Κροατία θέλει και επίσης λάβει ενεργά μέτρα προς την κατεύθυνση της δημοκρατίας, της ένταξης των προσφύγων κλπ.
<P>
Λυπάμαι ακόμη περισσότερο, επειδή οι θετικές απαντήσεις που προσπαθήσαμε να δώσουμε ειδικά ως Ευρωβουλευτές δεν συνδέονται πραγματικά με θετικές αντιδράσεις από την πλευρά της Κροατίας. Με αυτό το πνεύμα, φυσικά υποστηρίζουμε το ψήφισμα αυτό και καλούμε την Κροατία να κάνει πραγματικά τα πάντα ώστε να αναπτυχθεί πλήρως η δημοκρατία.

<SPEAKER ID=158 LANGUAGE="FR" NAME="Dell'Alba">
Κύριε Πρόεδρε, θα αναλώσω τον χρόνο αγόρευσης που μου αναλογεί για να εκφράσω τη συμφωνία μου με όσα ειπώθηκαν από τον συνάδελφο και άλλους ομιλητές.
<P>
Πιστεύω πράγματι ότι το Ευρωπαϊκό Κοινοβούλιο διαπνέεται από την επιθυμία και προσπαθεί να εμφυσήσει στις ευρωπαϊκές χώρες που πρόκειται να καταστούν κάποτε μέλη της Ευρωπαϊκής Ένωσης, τη μέριμνα για τον σεβασμό των ανθρωπίνων δικαιωμάτων. Θεωρούμε, λοιπόν, ότι συνιστά ένδειξη φιλίας προς τον κροατικό λαό το γεγονός ότι τον ανακαλούμε στην τήρηση των υποχρεώσεών του, εφόσον συνιστούν, κατά την άποψή μας, την ουσιαστική βάση διαλόγου με χώρες που, επαναλαμβάνω, πρόκειται να καταστούν μέλη της ΕΕ.
<P>
Σήμερα συνέβη ένα αξιοσημείωτο γεγονός. αναφέρομαι στη σύλληψη δύο εγκληματιών πολέμου, συγκεκριμένα Κροατών, που κατηγορούνται από το Διεθνές Δικαστήριο. Αυτά τα σημάδια προμηνύουν ότι η χώρα αυτή θα μπορέσει, όπως επιθυμώ, να ενταχθεί πλήρως στην Ευρώπη, αφού θα έχει αποδεχθεί την αρχή του σεβασμού των θεμελιωδών δικαιωμάτων.
<P>
Με αυτό το πνεύμα προτείναμε το εν λόγω ψήφισμα, ευελπιστώντας ότι το Κοινοβούλιο θα το εγκρίνει αμέσως.

<SPEAKER ID=159 LANGUAGE="NL" NAME="Aelvoet">
Στην Κροατία απαγορεύεται δια του νόμου, κύριε Πρόεδρε, η λογοκρισία. Εν τούτοις, ο εκφοβισμός αποτελεί καθημερινό φαινόμενο: ο εκφοβισμός των ανεξαρτήτων εφημερίδων, των ανεξαρτήτων δημοσιογράφων, των ανεξαρτήτων οργανώσεων. Η τεχνική που χρησιμοποιείται είναι αφενός μεν να σύρονται αυτοί οι άνθρωποι ή αυτές οι οργανώσεις στα δικαστήρια, και αφετέρου δε να εκβιάζονται με την απειλή μεγάλων χρηματικών προστίμων.
<P>
Συγκεκριμένα, εκκρεμούν αυτή τη στιγμή 100 υποθέσεις κατά της Globus, 45 κατά της Feral Tribune, 32 κατά της National και 51 κατά της Novilus. Εις βάρος του Cisak, του προέδρου της Croatian Helsinki Committee, εκκρεμούν εφτά δικαστικές υποθέσεις. Απειλείται με φυλάκιση έξι μηνών και η απειλή αυτή είναι άμεση.
<P>
Αυτή η στάση έχει σαφώς πολιτικά κίνητρα. Λυπάμαι λοιπόν διότι στο κοινό σχέδιο ψηφίσματος για το οποίο καλούμεθα να ψηφίσουμε σε λίγο, διαγράφηκαν οι λέξεις "πολιτικά κίνητρα» κατά απαίτηση των χριστιανοδημοκρατών. Κι όμως εδώ βρίσκεται η ουσία.

<SPEAKER ID=160 LANGUAGE="DE" NAME="Pack">
Κύριε Πρόεδρε, αγαπητοί συνάδελφοι, η ομάδα μου υποστηρίζει αυτό το ψήφισμα επειδή κι εμείς θέλουμε να βοηθήσουμε την Κροατία να επιβάλει παντού στην κοινωνία της ευρωπαϊκές προδιαγραφές. Κυρίως αναφορικά με τα ηλεκτρονικά ΜΜΕ, περιμένουμε να υλοποιηθεί σύντομα μία γνήσια τηλεόραση δημοσίου δικαίου. Η μεγάλη ευαισθησία των κυβερνώντων απέναντι σε δικαιολογημένα ή και αναληθή επικριτικά άρθρα στα διάφορα όργανα του τύπου οδηγεί συχνά σε υπερβολικές αντιδράσεις, τις οποίες καταδικάζουμε.
<P>
Το νέο δίκαιο περί συλλόγων και ιδρυμάτων όμως αντιστοιχεί στις ευρωπαϊκές προδιαγραφές. Μ' αυτό, τα ιδρύματα στην Κροατία μπορούν να ζήσουν καλά. Μόνο το Soros-Foundation έχει πρόβλημα, αφού χάνει τα μέχρι τώρα προνόμιά του. Γιατί το Open Society Foundation πρέπει σήμερα να καταχωρηθεί επίσης ως ίδρυμα, και αυτό δεν το θέλει. Θέλει να παραμείνει στο καθεστώς των μη κερδοσκοπικών οργανισμών.
<P>
Στην Κροατία λειτουργούν πάνω από 1.800 μη κερδοσκοπικοί οργανισμοί. Χρειάζεται ένας νόμος για την ταξινόμησή τους, όπως συμβαίνει και στις χώρες μας. Αυτοί οι οργανισμοί πρέπει, για παράδειγμα, να αποδείξουν την κοινή ωφέλεια, να είναι δηλαδή μη κερδοσκοπικοί. Το κυβερνητικό νομοσχέδιο αναφορικά με τις ανθρωπιστικές οργανώσεις που έχει υποβληθεί στο κροατικό Κοινοβούλιο, όμως, παρουσιάζει ακόμη ελλείψεις. Καλούμε τους συναδέλφους μας του κροατικού Κοινοβουλίου να βελτιώσουν την νομοθετική διαδικασία με τροπολογίες. Είμαστε πολύ αισιόδοξοι πιστεύοντας ότι αυτό θα γίνει και η σημερινή μας αίτηση ασφαλώς θα τους υποστηρίξει σ' αυτό.

<SPEAKER ID=161 LANGUAGE="NL" NAME="Van Bladel">
Κύριε Πρόεδρε, την περασμένη νύχτα Ολλανδοί και Αμερικανοί στρατιωτικοί της SFOR συνέλαβαν δύο Κροάτες που κατηγορούνται για εγκλήματα πολέμου στη Βόρεια Βοσνία. Βρίσκονται τώρα στις Κάτω Χώρες και θα παρουσιασθούν τον επόμενο χρόνο ενώπιον του διεθνούς δικαστηρίου εγκληματιών. Αυτό αποτελεί θετική είδηση
<P>
Από την ίδια την Κροατία, μας έρχονται λιγότερο θετικές ειδήσεις. Φαίνεται ότι γίνεται κατάχρηση της νομοθεσίας για το συνέρχεσθαι, αν και ακούγοντας την κ. Pack, ίσως τα πράγματα είναι διαφορετικά. Πάντως διαπιστώνουμε ότι οργανώσεις όπως η Helsinki Committee και το Open Society Institute, ενώ επένδυσαν 30 εκατ. στη χώρα, δεν μπορούν να λειτουργήσουν ανεμπόδιστα. Διώκονται δικαστικά οι δημοσιογράφοι. Όταν η Ένωση αναγνώρισε την ανεξάρτητη Κροατία, δεν περίμενε κάτι τέτοιο.
<P>
Από πολλές απόψεις δείξαμε μάλλον πολύ μεγάλη υπομονή για πάρα πολύ καιρό. Καιρός πια να κρούσωμε τον κώδωνας του κινδύνου, απαιτώντας να μην καταχρώνται των νόμων και να λειτουργούν ελεύερα τα ΜΜΕ.

<SPEAKER ID=162 LANGUAGE="IT" NAME="Αmadeo">
Κύριε Πρόεδρε, η αντιπροσωπεία της Εθνικής Συμμαχίας στηρίζει την κοινή πρόταση ψηφίσματος για την Κροατία και θα την ψηφίσει καθώς είμαστε πεπεισμένοι ότι στη χώρα αυτή, παρά τις διαβεβαιώσεις των Αρχών και τις διάφορες θετικές τοποθετήσεις, που πιθανόν πηγάζουν από συναισθηματικούς και ιστοριογραφικούς λόγους κάποιου αξιότιμου εκπροσώπου της Συνέλευσης, τα δικαιώματα έκφρασης και κάποιες βασικές ελευθερίες είναι αισθητά περιορισμένες. Επίσης, οι διαβεβαιώσεις του Προέδρου Tudjman προς την Ευρώπη, ότι η Κροατία θα είναι το προπύργιο εναντίον του ισλαμικού φονταμενταλισμού, δεν επαρκούν και δεν πρέπει να αποτελέσουν πρόσχημα για την αθέτηση των βασικών δικαιωμάτων και για την παραβίαση της ελευθερίας έκφρασης του συνετερίζεσθαι και της ελεύθερης διάδοσης ιδεών. Πιστεύω ότι η πορεία της Κροατίας προς την Ευρώπη είναι επίπονη και προϋποθέτει απαραιτήτως την εγκατάλειψη της παλαιοκρατικιστικής και παντοδύναμης αντίληψης που αποτελεί προφανή κληρονομιά της πρόσφατης κομμουνιστικής στρατηγικής.

<SPEAKER ID=163 LANGUAGE="DE" NAME="von Habsburg">
- Κύριε Πρόεδρε, διάβασα με αρκετή ευχαρίστηση το ψήφισμα που υποβλήθηκε εδώ. Γιατί ειδικά η εφημερίδα της οποίας είμαι συνεργάτης εμφανίζεται εδώ ως αντικείμενο καταδίωξης. Το ότι η Globus είναι πραγματικά μία από τις δριμύτερες αντιπολιτευτικές εφημερίδες της Κροατίας που γράφει εναντίον της κροατικής κυβέρνησης με ένα ύφος που δεν είναι ανεκτό σε κάποιες άλλες χώρες, ακόμη και σε δημοκρατικές, αυτό το ξέρω καλά, επειδή έχω μεγάλη σχέση με την σύνταξη αυτής της εφημερίδας. Το ότι κινήθηκε διαδικασία εναντίον της Globus δεν το θεωρώ μάλιστα καθόλου αδικαιολόγητο, γιατί γνωρίζω μερικές δημοκρατικές χώρες, γείτονες της Κροατίας, στις οποίες λέγεται ότι συμβαίνουν επίσης τέτοια πράγματα, στις οποίες μάλιστα οι συντάκτες ορισμένων εφημερίδων εξαναγκάζονται σε παραίτηση επειδή έθιξαν τον αρχηγό της κυβέρνησης.
<P>
Γι' αυτό, ένα μόνο θέλω να πώ: Φυσικά - και αυτό πολύ καλά το είπε ο κ. Swoboda - η Κροατία αντιμετωπίζει τεράστια προβλήματα. Καταστράφηκε από ένα πόλεμο, έχει πάρα πολλά προβλήματα με τους πρόσφυγες, από τους οποίους η Κροατία δέχθηκε τους περισσότερους, όμως αναμφόβολα δεν είναι, στο πλαίσιο αυτό, και τόσο κακή. Ημουν ο ίδιος εκεί κατά τον προεκλογικό αγώνα, επιπλέον δε και πάλι κοντά στα κόμματα της αντιπολίτευσης, και το μόνο που μπορώ να πω είναι ότι αυτά τα αντιπολιτευόμενα κόμματα έδρασαν με αρκετή ελευθερία και έκαναν μάλιστα πολύ επιτυχείς προσπάθειες. Το ότι το αποτέλεσμα που προέκυψε ήταν διαφορετικό, είναι ευθύνη των εκλογέων, όχι ομως της κυβέρνησης.
<P>
Ήθελα να τα πω όλ' αυτά για ν' αναγνωριστεί επιτέλους ότι η Κροατία είναι ένα ευρωπαϊκό κράτος, ότι έχει ένα μεγάλο ευρωπαϊκό πολιτισμό και ότι έχουμε κάθε συμφέρον να βοηθήσουμε την Κροατία, και μάλιστα όχι με το να της δημιουργούμε εμπόδια, αλλά με το να την υποστηρίζουμε πραγματικά στις επιδιώξεις της. Αυτό θα έπρεπε να είναι το βαθύτερο νόημα.

<SPEAKER ID=164 LANGUAGE="NL" NAME="Vanhecke">
Κύριε Πρόεδρε, για πολλούς λόγους δεν θα υποστηρίξω το παρόν ψήφισμα για την Κροατία. Πρώτον, σας υπενθυμίζω ότι εμείς στο Ευρωπαϊκό Κοινοβούλιο δεν είμαστε σε θέση να κοιτάζουμε αφ' υψηλού την Κροατία. Η μεγάλη πλειοψηφία του Κοινοβουλίου δεν είπε ποτέ λέξη για να συμπαρασταθεί τον λαό της Κροατίας στον αγώνα του να απελευθερωθεί από τα Γιουγοσλαβικά δεσμά. Ίσα-ίσα που πριν από μερικά χρόνια, είδαν το φως μια σειρά από ψηφίσματα για να κατακρίνουν και να αποδοκιμάσουν τον αγώνα ενός λαού για την ανεξαρτησία του. Σας υπενθυμίζω ακόμη ότι τα ευρωπαϊκά κοινοτικά όργανα - συμπεριλαμβανομένου του Κοινοβουλίου - υπερασπίστηκαν μέχρι την τελευταία στιγμή την Γιουγκοσλαβική ουτοπία, μέχρι που τελικά η Γερμανία είχε μόνη της το θάρρος να ταχθεί υπέρ του λαού της Κροατίας.
<P>
Δεν θα εγκρίνω το ψήφισμα διότι επιπλέον αρνούμαι να συγκρίνω την Κροατία με χώρες όπως η Κίνα, η Βόρεια Κορέα, η Νιγηρία, κ.λπ., οι οποίες δικαιολογημένα δέχονται τις επικρίσεις μας. Ασφαλώς μπορούν να βελτιωθούν πολλά στην Κροατία, αλλά η χώρα δεν έχει θέση σε αυτή την κατηγορία χωρών και σε αυτό το εδώλιο.
<P>
Θεωρώ άλλωστε κάπως υποκριτικές αυτές τις εκκλήσεις σήμερα στο Κοινοβούλιο για απόλυτη ελευθερία πολιτικής έκφρασης στην Κροατία. Διότι εδώ εγκρίνουμε τακτικά ψηφίσματα στα οποία η ελευθερία πολιτικής έκφρασης περιορίζεται και απορρίπτεται μέσα στην ίδια την Ευρωπαϊκή μας Ένωση, για παράδειγμα για όλους όσους κάνουν ερωτήματα για την πολυμερή πολιτιστική ουτοπία. Με την πρόφαση της καταπολέμησης του ρατσισμού, εισάχθηκαν σε όλα σχεδόν τα κράτη μέλη νόμοι-φίμωτρα οι οποίες τιμωρούν την ελεύθερη έκφραση για το γιγαντιαίο πολιτικό πρόβλημα της μετανάστευσης με πρόστιμα και στέρηση του δικαιώματος του εκλέγεσθαι. Και η ίση πρόσβαση για όλους στα ΜΜΕ που απαιτούν για την Κροατία, αποτελεί παρωδία στα δικά μας κράτη μέλη, εάν ανήκει κανείς - όπως εγώ - σε μια δημοκρατική, αλλά δεξιά και εθνικιστική αντιπολίτευση.
<P>
Έχοντας υπόψη όλα αυτά, συμπεραίνω ότι ναι μεν στην Κροατία η δημοκρατία πρέπει να διορθωθεί σε μερικά σημεία, αλλά εν πάσει περιπτώσει δεν της χρειάζεται να λάβει μαθήματα από το Κοινοβούλιο.
<P>
Αλβανία

<SPEAKER ID=165 LANGUAGE="DE" NAME="Habsburg-Lothringen">
Κύριε Πρόεδρε, κύριε Επίτροπε, πρώτα θα ήθελα να πω το εξής: Υπήρξαν αρκετά προβλήματα κατά την μετάφραση του ψηφίσματος. Εγώ συνέταξα το κείμενο στα γερμανικά, και μίλησα για δολοφονική απόπειρα στο Κοινοβούλιο, κι αυτό σε όλες τις άλλες γλώσσες μεταφράσθηκε ως φόνος. Νομίζω ότι αυτό είναι αναμφίβολα μία ουσιώδης διαφορά για μας, αλλά για τον κύριο Hadjari, που δέχθηκε την επίθεση στο Κοινοβούλιο, η διαφορά είναι τεράστια, γιατί ζει ακόμη και δόξα τω Θεώ δεν δολοφονήθηκε.
<P>
Επιπλέον, σε μερικές μεταφράσεις φαίνεται σαν να δημιουργείται μία σχέση ανάμεσα στο αίτημά μου ή στο αίτημα που περιέχεται στο ψήφισμα να αποσταλεί σε συνεργασία με το Ευρωπαϊκό Συμβούλιο ένας παρατηρητής στο αλβανικό κοινοβούλιο, και στην βοήθεια που προσφέρουμε στην Αλβανία. Στο γερμανικό κείμενο είναι ολοφάνερο ότι αυτό δεν αποτελεί προϋπόθεση. Τα πράγματα αυτά πρέπει μεν να τα δούμε μαζι, ωστόσο δεν πρέπει να συνδεθούν απόλυτα μεταξύ τους.
<P>
Οταν συνέταξα αυτό το ψήφισμα κατεπείγοντος, δεν ήξερα ακόμη πόσο επείγον θα ήταν στ' αλήθεια, γιατί στην Αλβανία υπήρξαν μερικές αποφάσεις, κυρίως στο αλβανικό κοινοβούλιο, που εμείς από την πλευρά μας πραγματικά δεν μπορούμε να δεχθούμε. Πριν μερικές εβδομάδες διατυπώθηκε μία απόφαση, μία προθεσμία από πλευράς του εκπροσώπου του αλβανικού κοινοβουλίου προς το συνταγματικό δικαστήριο. Αυτή έλεγε: Αν το συνταγματικό δικαστήριο δεν τροποποιήσει κάποια πράγματα, τότε θα διαλυθεί στις 20 Δεκεμβρίου αυτού του χρόνου, μεθαύριο, το Σάββατο. Εδώ το Κοινοβούλιο είπε ξεκάθαρα ότι, αν δεν γίνουν ορισμένα πράγματα, τότε θα αλλάξει η ονομασία δικαστών του συνταγματικού δικαστηρίου έτσι, ώστε να διεξάγεται μόνο σε συμωνία με την πολιτική γνώμη του κυβερνώντος κόμματος.
<P>
Αυτό είναι κάτι που δεν μπορούμε να το ανεχθούμε και πιστεύω ότι όποιος σήμερα καταψηφίσει αυτήν την απόφαση για την Αλβανία είναι σε κάποιο βαθμό συνυπεύθυνος, εάν αύριο το συνταγματικό δικαστήριο διαλυθεί παράνομα και με αντιδημοκρατικό τρόπο.
<P>
(Χειροκροτήματα)

<SPEAKER ID=166 LANGUAGE="DE" NAME="Swoboda">
Κύριε Πρόεδρε, κύριε Επίτροπε, κυρίες και κύριοι, λυπάμαι πάρα πολύ που η Ομάδα του ΕΛΚ εδώ βαδίζει ένα δρόμο χωρίς να συννενοείται με τα άλλα μέλη της αποστολής, επίσης δε μνημονεύει την αποστολή σαν να υπήρχε για το αντικείμενο αυτό κοινή γνώμη. Αυτός είναι ένας ατομικός δρόμος και λυπάμαι πολύ, κυρία Pack, που με τον τρόπο αυτόν εγκαταλείπετε την οδό της συνεργασίας που θέλαμε τόσο ν' ακολουθήσουμε. Ο κ. Habsburg, εννοώ τον Otto von Habsburg, εξέφρασε τη γνώμη ότι η ψηφοφορία είχε έκβαση διαφορετική απ' ό, τι επιθυμούσαν κάποιοι. Γι' αυτό ευθύνονται οι εκλογείς και όχι η κυβέρνηση. Αυτό όμως που εσείς κάνετε εδώ είναι ακριβώς το αντίθετο. Επειδή η αδελφή παράταξη δεν κέρδισε παρά έχασε, ξαφνικά όλα όσα κάνει τώρα η κυβέρνηση είναι κακά. Αυτό είναι κάτι που απορρίπτω και αρνούμαι ολοκληρωτικά.
<P>
Η ομάδα μου κι εγώ δεν είμαστε διατεθειμένοι να συνεχίσουμε υπό τις συνθήκες αυτές έλλειψης συνεργασίας μέσα στην αποστολή, τις οποίες εσείς επιβάλλετε. Δεν αναζητήσατε την επαφή. Δεν συγκαλέσατε συνεδρίαση της αποστολής για να συζητηθούν αυτά ακριβώς τα σημεία. Αντίθετα μάλιστα, τότε που ήμασταν ακόμη μαζί στην Αλβανία, καλέσατε την αντιπολίτευση να επιστρέψει στο Κοινοβούλιο και να συνεργασθεί, πράγμα που δεν αναφέρεται στο ψήφισμά σας. Τίποτα τέτοιο δεν αναφέρεται εκεί. Η αίτησή σας δεν αντικατοπτρίζει ούτε στο ελάχιστο την συζήτηση που κάναμε στην αποστολή. Αυτό το βρίσκω λυπηρό, γιατί επικρίνετε μονόπλευρα μόνο την κυβέρνηση ή καλύτερα την κυβερνητική πλειοψηφία και επίσης στηρίζεστε μόνο σ' αυτήν την πλευρά, ενώ δεν λαμβάνετε υπ' όψιν όλα τα άλλα επιχειρήματα που διατυπώθηκαν. Συμφωνείτε ημερομηνίες. Μεταθέτετε ημερομηνίες, έτσι ώστε να είναι για μας δύσκολο και μόνο με μεγάλη προσπάθεια εφικτό να λάβουμε μέρος στην συνεδρίαση μίας αποστολής. Κι ύστερα δεν είσαστε καν διατεθειμένοι να κάνετε προσπάθειες ώστε να βαδίσουμε ένα κοινό δρόμο αναφορικά με την Αλβανία. Λυπάμαι γι' αυτό. Επίσης, είμαι της γνώμης ότι η αναφορά που παραθέτετε στην αρχή αυτής της αίτησης είναι εσφαλμένη και ανεπίτρεπτη. Σχετικά μ' αυτό, πρόκειται να υποβάλω προσεχώς μία παράκληση προς τον Πρόεδρο.

<SPEAKER ID=167 NAME="Δασκαλάκη">
Κύριε Πρόεδρε, η Αλβανία, περισσότερο ίσως από κάθε άλλη χώρα του πρώην Ανατολικού Συνασπισμού, είναι εκείνη που είχε την μεγαλύτερη απομόνωση και εκείνη που ο δρόμος της προς τον εκδημοκρατισμό είναι πιο δύσκολος και επίπονος.
<P>
Δεν υπάρχει αμφιβολία ότι αυτό που εμείς εννοούμε λέγοντας κράτος δικαίου αντιμετωπίζει πολλά προβλήματα ακόμα, και κατά τούτο οι παρατηρήσεις που διατυπώνονται στο ψήφισμα βασίζονται και σε πληροφορίες που είχαμε όταν επισκεφτήκαμε τα Τίρανα στα πλαίσια της Μικτής Κοινοβουλευτικής Επιτροπής.
<P>
Υπάρχει, όμως, νομίζω και μία άλλη διάσταση του προβλήματος που δεν πρέπει να αγνοήσουμε: η Αλβανία προσπαθεί να βρει τον δρόμο της μετά από εκλογές τις οποίες η διεθνής κοινότητα έκανε ευρύτερα αποδεκτές και το δήλωσε. 'Εχει περάσει ελάχιστο διάστημα από τότε. Η χώρα έχει βρει μια σχετική ηρεμία, προσπαθεί να σταθεροποιήσει την οικονομία της μετά από ένα μεγάλο σκάνδαλο και προσπαθεί να σταθεροποιήσει τις διεθνείς της σχέσεις.
<P>
Αυτό που συμβαίνει σε ευρεία κλίμακα -τονίστηκε ήδη, και είναι αλήθεια- είναι ο παραγκωνισμός των πολιτικών αντιπάλων, κατά το βαλκανικό μοντέλο πάντοτε, δηλαδή επαναλαμβάνεται αντιστρόφως το ίδιο που συνέβαινε και πριν, μόνο που τότε εμείς, δυστυχώς, δεν είχαμε αντιδράσει καθόλου.
<P>
Πιστεύω, κύριε Πρόεδρε, ότι εάν η Ευρωπαϊκή 'Ενωση είχε δείξει λιγότερη ανεκτικότητα στις αυθαιρεσίες της τότε κυβέρνησης, μπορεί και η τύχη της κυβέρνησης εκείνης να ήταν καλύτερη, οπωσδήποτε δεν θα είχε σχηματίσει ο κ. Μπερίσα την λανθασμένη εντύπωση ότι όλα μπορούσαν να του συγχωρηθούν από εμάς. Αυτό, βέβαιως, δεν σημαίνει κατά κανένα τρόπο ότι θα πρέπει τώρα να συγχωρούμε εμείς τυχόν παραβιάσεις των δημοκρατικών θεσμών. Με την ίδια όμως συλλογιστική και για να μην φανούμε μονομερείς, γιατί πιστεύω ότι κανένας από εμάς δεν έχει κομματικές προτιμήσεις στην Αλβανία, θα έπρεπε ίσως πρώτα να δώσουμε μια περίοδο χάριτος στην προσφάτως εκλεγμένη κυβέρνηση, που πρέπει να γνωρίζει καλά και τις θέσεις μας σε ό, τι αφορά τους δημοκρατικούς θεσμούς και, ειδικότερα, σ'ό, τι αφορά την ανεξαρτησία της δικαιοσύνης.
<P>
Δεν είναι λάθος οι επισημάνσεις του ψηφίσματος, είναι όμως λίγο μονομερείς και πιστεύω ότι είναι κάπως βιαστικές γιατί, σ'ό, τι αφορά ειδικότερα το συνταγματικό δικαστήριο, έχουμε πληροφορίες μόνο από την πλευρά της αλβανικής αντιπολίτευσης. Φοβάμαι ότι βιαζόμαστε, κύριε Πρόεδρε.

<SPEAKER ID=168 LANGUAGE="NL" NAME="Bertens">
Κύριε Πρόεδρε, η φιλελεύθερη ομάδα δεν θα υποστηρίξει το ψήφισμα, διότι έχουμε αντίρρηση στην αντίληψη που εκφράζεται στο ψήφισμα, ότι πρέπει να φερόμαστε σαν ένα είδος tutors , σαν κηδεμόνες, στην Αλβανία για να ελέγξουμε αν εφαρμόζονται ή όχι σωστές κοινοβουλευτικές διαδικασίες. Δεν νομίζω ότι έτσι πρέπει να φερθούμε στη δημοκρατία, όσο εύθραυστη και αν είναι, στην Αλβανία.
<P>
Λυπάμαι διότι - όπως προκύπτει και από την ανταλλαγή απόψεων ανάμεσα στον κ. Swoboda και τον κ. Habsburg - η ομάδα του ΕΛΚ υπέβαλε το κείμενο πολύ αργά, και αυτό δεν το συνηθίζουμε στο Κοινοβούλιο όταν πρόκειται για επίκαιρα θέματα. Λυπάμαι πολύ. Δεν νομίζω ότι το ψήφισμα ήταν τόσο επείγον. Θά'ταν κρίμα εάν, καταψηφίζοντας αυτό το κείμενο για την Αλβανία, εδημιουργείτο η εντύπωση ότι δεν μας ανησυχεί ο αργός ρυθμός της αποκατάστασης της δημοκρατίας και του ευνομούμενου κράτους στην Αλβανία. Με άλλα λόγια, κύριε Πρόεδρε, η βεβιασμένη ενέργεια του ΕΛΚ μας στέρησε τελικά όλους την ευκαιρία να συντάξουμε ένα σωστό ψήφισμα.

<SPEAKER ID=169 NAME="Θεωνάς">
Κύριε Πρόεδρε, θα ήθελα να εκφράσω την έκπληξή μου για το περιεχόμενο αλλά και την σκοπιμότητα του ψηφίσματος σχετικά με την ασφάλεια του δικαίου στην Αλβανία.
<P>
Πρόσφατα, η Αντιπροσωπεία του Ευρωπαϊκού Κοινοβουλίου για τις σχέσεις με τις χώρες της Ανατολικής Ευρώπης επισκέφθηκε τα Τίρανα και είχε μία πολύ πετυχημένη, κατά την γνώμη μου, αποστολή στην Αλβανία, στα πλαίσια της Τέταρτης Διακοινοβουλευτικής Συνάντησης Ευρωπαϊκού Κοινοβουλίου-Αλβανικού Κοινοβουλίου. Είχα την τιμή να είμαι μέλος της Αντιπροσωπείας του Ευρωπαϊκού Κοινοβουλίου και μαζί με τα άλλα μέλη της είχα την ευκαιρία να διαπιστώσω τις σύνθετες και πολύπλοκες συνθήκες που επικρατούν στην χώρα αυτή και τα τεράστια προβλήματα οικονομικά, κοινωνικά, πολιτικά, που αντιμετωπίζει. Οφείλω να σημειώσω ότι πράγματι διαπιστώσαμε αρκετά προβλήματα στην λειτουργία της δημοκρατίας στην χώρα αυτή, αλλά και το γεγονός της έντασης της πολιτικής κατάστασης από την στάση του μεγαλύτερου κόμματος της αντιπολίτευσης, το οποίο μποϋκοτάρει το έργο της Βουλής και δεν μετέχει στις συνεδριάσεις της.
<P>
Οφείλω επίσης να σημειώσω ότι η Αντιπροσωπεία μας σημείωσε τις ευθύνες και της κυβέρνησης αλλά και του Δημοκρατικού Κόμματος, υπό την ηγεσία του πρώην Προέδρου της χώρας κ. Μπερίσα, και ότι οι παρεμβάσεις αυτές εκτιμήθηκαν ως χρήσιμες από όλες τις πλευρές.
<P>
Με αυτά τα δεδομένα, αδυνατώ να κατανοήσω σε τί μπορεί να χρησιμεύσει αυτό το ψήφισμα, που πολύ φοβάμαι ότι δίνει άλλοθι στα επιχειρήματα και την τακτική του κ. Μπερίσα. Δεν θέλω να πιστέψω ότι αυτές είναι οι προθέσεις των συντακτών του, αντικειμενικά όμως αυτό κάνει.
<P>
'Οσον αφορά την αποστολή παρατηρητή στις συνεδριάσεις του αλβανικού Κοινοβουλίου, θα ήθελα να σημειώσω ότι η Αλβανία δεν είναι προτεκτοράτο κανενός, ούτε υπό κηδεμονία είναι, και ότι, επί τέλους, πρέπει να αποστούμε από πατερναλιστικές συμπεριφορές απέναντι στις αλβανικές πολιτικές δυνάμεις.
<P>
Καλώ το Σώμα να απορρίψει το σχετικό ψήφισμα ως απαράδεκτο, γιατί αντικειμενικά υπονομεύει τον ρόλο της Αντιπροσωπείας του Κοινοβουλίου μας την επομένη μιας επιτυχούς αποστολής της στα Τίρανα.
<P>
Τζιμπουτί

<SPEAKER ID=170 LANGUAGE="FR" NAME="Hory">
Κύριε Πρόεδρε, οι κοινοβουλευτικές εκλογές που θα διεξαχθούν αύριο στη Δημοκρατία του Τζιμπουτί δεν αναμένεται να επιφυλάξουν μεγάλες εκπλήξεις, εφόσον η αντιπολίτευση δεν έχει δικαίωμα έκφρασης και οι βουλευτές του κυβερνώντος κόμματος ακυρώνονται ή κηρύσσονται μη εκλέξιμοι, αν επικρίνουν τον πρόεδρο Hassan Gouled.
<P>
Ωστόσο, εκείνο που έχει για την Ομάδα μας εξέχουσα βαρύτητα, είναι η συνεργασία αστυνόμευσης και καταστολής μεταξύ του Τζιμπουτί και της Αιθιοπίας, οι οποίες συλλαμβάνουν τους αντιπάλους της άλλης χώρας όπου και τους προωθούν για να δικαστούν και να φυλακιστούν, όπως συνέβη πρόσφατα στον Mohamed Kadamy, την οικογένεια και τους δικηγόρους του. Η Ευρωπαϊκή Ένωση δεν μπορεί να ανεχθεί τέτοιες πρακτικές από την πλευρά χωρών που λαμβάνουν την κοινοτική ενίσχυση για την ανάπτυξη.
<P>
Η Ομάδα μας θα ήθλελε επίσης να απευθυνθεί, έμμεσα, στη γαλλική κυβέρνηση που επικαλείται ευχαρίστως το νέο πνεύμα που χαρακτηρίζει τις σχέσεις συνεργασίας της. Όμως, το Τζιμπουτί είναι η κυριότερη βάση των γαλλικών ενόπλων δυνάμεων στην Αφρική. Ανεξάρτητα με ό, τι θα μπορούσαμε, εξάλλου, να σκεφθούμε για την εν λόγω στρατιωτική παρουσία, έχουμε την εντύπωση ότι θα έπρεπε τουλάχιστον να συνεπικουρείται από ελάχιστη δημοκρατία, προς το συμφέρον μάλιστα της Γαλλίας, η οποία κινδυνεύει, ακόμη και σε αυτό το σημείο, να βρεθεί σύντομα αναμεμειγμένη στις πολιτικές αναταραχές που θα έχει προκαλέσει η φιλοφροσύνη της.

<SPEAKER ID=171 LANGUAGE="DE" NAME="Telkδmper">
Κύριε Πρόεδρε, ανησυχούμε για την κατάσταση των ανθρωπίνων δικαιωμάτων στο Τζιμπουτί και για τις πράξεις βίας απέναντι στα μέλη της αντιπολίτευσης εν όψει των βουλευτικών εκλογών που πρόκειται να γίνουν στις 19 Δεκεμβρίου. Στις 26 Σεπτεμβρίου αυτού του χρόνου συνελήφθησαν οι σημαντικότεροι αρχηγοί, οι εκπρόσωποι της FRUD, του μετώπου για την αποκατάσταση της ενότητας στο Τζιμπουτί, από την Afar, την εκεί αντιπολίτευση, καθώς και εκπρόσωποι της FRUD που δρουν στην Ευρώπη. Συνελήφθησαν στην Αιθιοπία, απελάθηκαν, παραδόθηκαν στο Τζιμπουτί και κρατούνται εκεί. Εκτός από τον εκπρόσωπο της Ευρώπης Mohammed Kadhamy ήταν μαζί και η γυναίκα του Aicha Dabale, που ανήκει σε μία ανθρωπιστική οργάνωση και είναι έγκυος.
<P>
Πιστεύω ότι θα έπρεπε να ζητήσουμε με έμφαση την άμεση απελευθέρωση αυτών των ανθρώπων, καθώς επίσης και την επιστροφή ολόκληρου του πληθυσμού που πλήττεται από την συγκρουση από τις περιοχές, στις οποίες εκδιώχθηκε, αν όχι ακριβώς στο Τζιμπουτί, τουλάχιστον στην περιοχή εκείνη.
<P>
Πρέπει να υποστηρίξουμε το να εγκαταλειφθούν οι κατοικίες από τις κυβερνητικές δυνάμεις που τις κατέλαβαν και να αποκατασταθούν.
<P>
Ως αντιπρόεδρος της συνέλευσης ΑΚΡ της συνθήκης Lome θέλω, τέλος, να καλέσω το Τζιμπουτί να τηρήσει την συνθήκη αυτή, ειδικά το άρθρο 5, όπου αναφέρεται ότι πρέπει να τηρούνται τα θεμελιώδη ανθρώπινα δικαιώματα και ελευθερίες.

<SPEAKER ID=172 LANGUAGE="NL" NAME="Van Bladel">
Κύριε Πρόεδρε, κύριε Επίτροπε, τις παραμονές των εκλογών στο Τζιμπουτί, το Κοινοβούλιο εκφράζει τις ανησυχίες του για τις πολιτικές εξελίξεις εκεί. Και με το δίκιο του, κύριε Πρόεδρε, αλλά υπάρχουν χώρες αλλού όπου οι καταστάσεις είναι το ίδιο οδυνηρές. Και στην μερικές φορές επιλεκτική του συγκίνηση, το Κοινοβούλιο τις αγνοεί εντελώς. Τέτοια χώρα είναι το Σουρινάμ, στις βόρειες ακτές της Λατινικής Αμερικής, μια χώρα με 400.000 κατοίκους και 300.00 δικούς τους στην Ολλανδία.
<P>
Κύριε Πρόεδρε, μια ολιγαρχία μπλεκμένη με τα ναρκωτικά έχει το λέγειν εκεί. Απειλούνται δημοσιογράφοι και ακτιβιστές για τα ανθρώπινα δικαιώματα. Την περασμένη εβδομάδα, τέσσερα άτομα απήγαγαν έναν φωτογράφο, τον ξυλοκόπησαν και τον απείλησαν ότι θα κάνουν το ίδιο και στο παιδί του, εάν η γυναίκα του, αρχισυντάκτρια της εφημερίδας "De Ware Tijd» , δεν αλλάξει τα άρθρα της ώστε να είναι αρεστά στο καθεστώς. Κύριε Πρόεδρε, πλησιάζουν τα Χριστούγεννα, εποχή όπου η πολιτική και τα ΜΜΕ σιωπούν. Ξέρω τώρα τουλάχιστον ότι οι ιθύνοντας στο Σουρινάμ γνωρίζουν ότι ενημερώθηκε το Κοινοβούλιο - ίσως αυτό προστατεύσει κάπως τους δημοσιογράφους.

<SPEAKER ID=173 NAME="Brittan, Sir Leon">
Αρχίζοντας με τη Νιγηρία, θα ήθελα να ευχαριστήσω τους αξιότιμους κυρίους για τις ερωτήσεις τους σχετικά με τη Νιγηρία, όπου η κατάσταση είναι φυσικά υπερβολικά ανησυχητική. Μόλις δύο μέρες πριν ο αρχηγός του κράτους, στρατηγός Abacha, ανήγγειλε τη συγκρότηση μίας νέας κυβέρνησης που θα αντικαταστήσει εκείνη που διαλύθηκε στις 17 Νοεμβρίου. Οι νέοι υπουργοί ορκίζονται και αναλαμβάνουν καθήκοντα σήμερα.
<P>
Το μόνο ερώτημα που απευθύνεται άμεσα στην Επιτροπή σχετίζεται με την υποβολή μίας λεπτομερούς έκθεσης όσον αφορά το επίπεδο συνεργασίας με τη Νιγηρία και τις προοπτικές για μελλοντική συνεργασία. Μπορώ να σας βεβαιώσω ότι, όπως κάναμε αυτή την εποχή πέρυσι, θα θέσουμε στη διάθεση του Κοινοβουλίου μία τέτοια έκθεση. Μπορώ να σας αποδείξω ότι από την περασμένη βδομάδα ένα ποσό 326 εκατομμυρίων Ecu του 6ου και 7ου Ευρωπαϊκού Ταμείου Ανάπτυξης (ΕΤΑ) που προοριζόταν για τη Νιγηρία, έχει αποδεσμευτεί από τα τελευταία δύο εθνικά ενδεικτικά προγράμματα και ουσιαστικά όλα τα προγράμματα του ΕΤΑ έχουν ολοκληρωθεί. Μοναδικές εξαιρέσεις αποτελούν τα περιφερειακά προγράμματα, εκ των οποίων έχει επιτραπεί να συνεχιστεί ένα συγκεκριμένα - ένα περιφερειακό πρόγραμμα αεροπορικής ασφάλειας - λόγω της σπουδαιότητάς του για την περιοχή σα σύνολο.
<P>
Όσο για τη μελλοντική συνεργασία, η Επιτροπή δεν έχει μέχρι στιγμής καταφέρει να διαπραγματευθεί μία εντολή των Νιγηριανών αρχών να κινηθούν κάποια κεφάλαια του ΕΤΑ για αποκεντρωμένη συνεργασία, κάτι που θα επιτρεπόταν βάσει της κοινής θέσης της 20ης Νοεμβρίου 1995. Εξακολουθούμε όμως να ελπίζουμε ότι μπορούμε να το κάνουμε αυτό.
<P>
Θα ήθελα να συγχαρώ το Κοινοβούλιο για την πρωτοβουλία του να εγκρίνει σε αυτή τη συνεδρίαση μία νέα γραμμή προϋπολογισμού 3 εκατομμυρίων Ecu για τη δημοκρατία και τη σωστή διακυβέρνηση στη Νιγηρία. Οι υπηρεσίες της Επιτροπής θα συνεργαστούν πολύ στενά με το Κοινοβούλιο για να εξασφαλίσουν ότι αυτά τα ποσά θα αξιοποιηθούν στο έπακρο. Δεν μπορώ όμως να δώσω περισσότερες λεπτομέρειες σε αυτό το στάδιο.
<P>
Όσον αφορά τη Σιέρρα Λεόνε, από τότε που έγινε το στρατιωτικό πραξικόπημα το Μάιο αυτού του χρόνου, η Επιτροπή, μαζί με την υπόλοιπη διεθνή κοινότητα, παραμένει σταθερή τόσο στις εκκλήσεις της για αποκατάσταση της νόμιμης συνταγματικής κυβέρνησης του προέδρου Kabbah όσο και στη στήριξη που παρέχει στα δυτικοαφρικάνικα κράτη που αγωνίζονται για μια ειρηνική διευθέτηση της κρίσης. Αυτή η θέση αντικατοπτρίζεται στις τέσσερις δηλώσεις που έχουν γίνει από την προεδρεία του Συμβουλίου εκ μέρους της Ευρωπαϊκής Ένωσης.
<P>
Έχει επίσης εκφραστεί υποστήριξη προς τις κυρώσεις που έχουν επιβάλλει τα Ηνωμένα Έθνη στη Σιέρρα Λεόνε και έχουν ληφθεί από την Ευρωπαϊκή Ένωση μέτρα για την εφαρμογή τους. Η Επιτροπή εξακολουθεί να αναγνωρίζει την κυβέρνηση του προέδρου Kabbah ως τη νόμιμη κυβέρνηση της Σιέρρα Λεόνε και έρχεται καθημερινά σε επαφή με την εξόριστη κυβέρνηση.
<P>
Κατά τη διάρκεια της επίσκεψης του προέδρου Kabbah στην Επιτροπή στα τέλη του Οκτώβρη, διεξήχθησαν συζητήσεις σχετικά με το είδος της βοήθειας που θα μπορούσε να προσφερθεί για τη στήριξη της εφαρμογής της συμφωνίας ειρήνης. Συμφωνήθηκε να προσφερθεί στήριξη στη διαδικασία αποστράτευσης και την επιστροφή και επανεγκατάσταση των προσφύγων, όπως αναφερόταν στη συμφωνία. Η Επιτροπή εξετάζει τώρα μία αίτηση ενός ΜΚΟ του Ηνωμένου Βασιλείου για παροχή βοήθειας προς τους προσφύγους στη Γουινέα. Αν και όλα τα αναπτυξιακά προγράμματα στη Σιέρρα Λεόνε έχουνστην πραγματικότητα ανασταλεί, έχει επίσης συμφωνηθεί ότι αμέσως μόλις τεθούν ξανά σε εφαρμογή, εκείνα που σχετίζονταν με την αποκατάσταση και την ανασυγκρότηση θα αναπροσαρμοστούν, έτσι ώστε να ληφθούν υπόψη οι πιο επείγουσες ανάγκες που προκύπτουν από την κρίση, όπως για παράδειγμα τα προγράμματα που προβλέπουν την εκνέου κατασκευή οικιών.
<P>
Όσον αφορά την ανθρωπιστική κατάσταση, η Επιτροπή συνεχίζει να προσφέρει ανθρωπιστικές ενισχύσεις για να ξεπεραστεί η κρίση και έχει πρόσφατα εγκρίνει ένα νέο πακέτο ιατρικών κυρίως ενισχύσεων που ανέρχεται σε 1, 9 εκατομμύρια Ecu, οπότε το συνολικό ποσό για το 1997 έχει ανέρθει σε 3, 7 εκατομμύρια Ecu. Ασφαλώς, πρέπει να επικεντρώσουμε την προσοχή μας τόσο στην ποιότητα όσο και στην ποσότητα των ενισχύσεων. Η Επιτροπή θα ήθελε να τονίσει ότι έχει προσφερθεί επισιτιστική βοήθεια από τις Ηνωμένες Πολιτείες που τώρα έχει κολλήσει στη Γουινέα, περιμένοντας την έγκριση των αρχών της χώρας για να μεταφερθεί στη Σιέρρα Λεόνε.
<P>
Όσον αφορά την Κροατία, γίνεται σαφές από όσα έχουν ειπωθεί σ' αυτό το Σώμα ότι υπάρχει διαφορά απόψεων, καθώς επίσης ότι δεν έχει επιτευχθεί συμφωνία ανάμεσα στις πολιτικές ομάδες. Έχει παρατηρηθεί κάποια τάση διχασμού των απόψεων σε σχέση με την Κροατία. Μετά από όσα έχουν ειπωθεί, η Επιτροπή συμμερίζεται το ενδιαφέρον του Κοινοβουλίου για σεβασμό της ελευθερίας έκφρασης και συνένωση στην Κροατία, ειδικά όσον αφορά την επιβολή πρόσφατων νόμων και περιορισμών στη δράση των ΜΚΟ και τα ανεξάρτητα μέσα ενημέρωσης στην Κροατία.
<P>
Ωστόσο, η Επιτροπή λέγοντας κάτι τέτοιο δεν επιδιώκει να κάνει κάποια σύγκριση ανάμεσα στην Κροατία και οποιαδήποτε άλλη χώρα, αλλά απλά να εκφράσει κάποια άποψη πάνω σε συγκεκριμένες ενέργειες. Η ανάπτυξη καλύτερων σχέσεων ανάμεσα στην Κροατία και την Ευρωπαϊκή Ένωση εξαρτάται από τη συμμόρφωση με τους όρους της περιφερειακής προσέγγισης, συμπεριλαμβανομένης της επίδειξης σεβασμού προς τα ανθρώπινα δικαιώματα. Έχουν σημειωθεί κάποιες θετικές εξελίξεις σε ορισμένους τομείς όπως, για παράδειγμα, η πρόσφατη συνεργασία με το διεθνές δικαστήριο για τα εγκλήματα πολέμου.
<P>
Παρ' όλα αυτά, η Επιτροπή είναι της άποψης ότι ο σεβασμός για ορισμένα ανθρώπινα δικαιώματα, από την άλλη, έχει μειωθεί. Μέχρι να συμμορφωθεί απόλυτα η Κροατία με τους όρους της περιφερειακής προσέγγισης, ούτε η οικονομική, γενικά, και χρηματοοικονομική βοήθεια θα αυξηθεί μέσω των προγραμμάτων PHARE ούτε πρόκειται να αρχίσουν διαπραγματεύσεις με αντικείμενο μία συμφωνία συνεργασίας.
<P>
Η Επιτροπή στηρίζει τις οργανώσεις των πολιτών και τις ομάδες εποπτείας και υπεράσπισης των ανθρωπίνων δικαιωμάτων της Κροατίας, με προγράμματα που ανέρχονται στο ποσό των 2, 2 εκατομμυρίων Ecu μόνο το 1997. Από το 1994 η Ευρωπαϊκή Επιτροπή έχει επίσης αναπτύξει ένα πρόγραμμα αρωγής προς τα ανεξάρτητα μέσα ενημέρωσης στις χώρες της πρώην Γιουγκοσλαβίας, συμπεριλαμβανομένης και της Κροατίας. Μέχρι στιγμής, το 1997, έχουν εγκριθεί προγράμματα για τα ανεξάρτητα μέσα ενημέρωσης αξίας 1, 67 εκατομμυρίων Ecu, συμπεριλαμβανομένων προγραμμάτων που αφορούν τον τύπο, για παράδειγμα, το δικαστήριο που αναφέρεται στα ψηφίσματα και το Ραδιόφωνο 101.
<P>
Η Επιτροπή σκοπεύει να συνεχίσει να παρέχει στήριξη σ' αυτούς τους τομείς.
<P>
Όσον αφορά την Αλβανία, το ψήφισμα δεν απευθύνεται ουσιαστικά στην Επιτροπή. Παρ' όλα αυτά θα πρέπει να πω ότι η σταθερή επικράτηση δημοκρατικού κλίματος στην Αλβανία παραμένει ένα καίριο πρόβλημα, δεδομένης της κληρονομιάς από το παρελθόν. Αυτό ισχύει για τις πολιτικές ομάδες, τους θεσμούς και την κοινωνία σα σύνολο. Σύμφωνα με τους στόχους για τους οποίους δόθηκε η συγκατάθεση της Αλβανίας στη διεθνή κοινότητα, στα πλαίσια της διάσκεψης των υπουργών που έλαβε χώρα τον Οκτώβριο αυτού του χρόνου, πρέπει να ασκηθεί πίεση τόσο στην κυβέρνηση όσο και την αντιπολίτευση, προκειμένου να αγωνιστούν για την πολιτική ομαλοποίηση, ενώ έχει παρατηρηθεί μία θετική ένδειξη με τη μορφή πρόσφατων συμφωνιών των μέσων ενημέρωσης ανάμεσα στο κυβερνών κόμμα και την αξιωματική αντιπολίτευση. Κρίσιμο όμως πρόκειται να είναι το πρώτο μισό του 1998, αφού τότε θα διαπιστώσουμε ότι έχει σημειωθεί πρόοδος σε σχέση με την κατάρτιση ενός πολιτεύματος, ενώ η Επιτροπή θεωρεί ότι η συμμετοχή της αντιπολίτευσης, συγκεκριμένα του δημοκρατικού κόμματος στο κοινοβούλιο και τη συνταγματική επιτροπή του κοινοβουλίου είναι ουσιώδης για την πολιτική εξομάλυνση και την επικράτηση της δημοκρατίας.
<P>
Τέλος, σε σχέση με το Djibouti, η Επιτροπή έχει σημειώσει τα προτεινόμενα ψηφίσματα και θα σιγουρευτεί πρώτα ότι παρακολουθούμε στενά τις εκεί εξελίξεις, καθώς επίσης ότι είμαστε ενήμεροι για τις εκθέσεις των αντιπάλων της κυβέρνησης, έχοντας πέσει θύμα παραβιάσεων των ανθρωπίνων δικαιωμάτων. Συμμεριζόμαστε πλήρως την ανησυχία του αξιότιμου μέλους για αυτά τα γεγονότα. Ασφαλώς, η Επιτροπή είναι υπέρ κάθε πρωτοβουλίας που θα μπορούσε να ωθήσει την κυβέρνηση να ενεργήσει με δημοκρατικό τρόπο και να εξασφαλίσει ότι οι γενικές εκλογές που έχουν προγραμματιστεί για αύριο θα διεξαχθούν ελεύθερα και όπως αρμόζει. Τρίτον, η Επιτροπή υποστηρίζει την άποψη ότι συνεχής διάλογος με την κυβέρνηση του Djiboutan θα την ενθαρρύνει να εισάγει περισσότερο δημοκρατικές μεθόδους. Επιπλέον, ας μην ξεχνάμε ότι η τήρηση των ανθρωπίνων δικαιωμάτων αποτελεί ουσιώδες στοιχείο της συνεργασίας δυνάμει της Σύμβασης Lome και η Επιτροπή, μαζί με τα κράτη μέλη, δεν θα διστάσει καθόλου να υπενθυμίσει στις αρχές του Djibuti αυτό το σωτήριο γεγονός.

<SPEAKER ID=174 NAME="Πρόεδρος">
Η κοινή συζήτηση έληξε.

<SPEAKER ID=175 LANGUAGE="DE" NAME="Posselt">
Κύριε Πρόεδρε, αναφορικά με την παρούσα απόφαση κατεπείγοντος. Πάντα είμαι υπέρ των μέτρων οικονομίας, όταν όμως όπως συνήθως θέλησα να πάρω τα κείμενα, μου έδωσαν τις κοινές αποφάσεις, όχι όμως τα αρχικά κείμενα, κι αυτό με την αιτιολόγηση ότι πρόκειται για μέτρο οικονομίας. Πρέπει να πω ότι αυτό είναι απαράδεκτο, εφ' όσον εδώ συχνά απορρίπτονται κοινές αποφάσεις και γι' αυτό επιστρέφουμε στα αρχικά κείμενα. Παρακαλώ να διασαφηνιστεί αυτό. Για παράδειγμα η παράλογη αίτηση για την Κροατία έγινε, χάρη στην επέμβαση της κ. Pack, κάπως λιγότερο παράλογη, εγώ όμως θα ήθελα να διαβάσω τα παράλογα αρχικά κείμενα. Σας παρακαλώ ειλικρινά να φροντίσετε να τακτοποιηθεί αυτή η υπόθεση!

<SPEAKER ID=176 NAME="Πρόεδρος">
Κύριε Posselt, καταγράφω τη δήλωσή σας. Πράγματι, υπήρξαν ορισμένα μεταφραστικά προβλήματα, αλλά τα κείμενα που απαιτούσαν την ψήφο σας και την προσοχή σας, διατίθενται, όπως γνωρίζω, σε όλες τις γλώσσες.
<P>
Προχωρούμε τώρα στην ψηφοφορία.

<CHAPTER ID=6>
Ανθρώπινα δικαιώματα και εκδημοκρατισμός
<SPEAKER ID=177 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων εκθέσεων:
<P>
(A4-0381/97) του κ. Imbeni, εξ ονόματος της Επιτροπής Εξωτερικών Θεμάτων, Ασφάλειας και Αμυντικής Πολιτικής, σχετικά με την έκθεση της Επιτροπής (1995) όσον αφορά την εφαρμογή ενεργειών προώθησης των δικαιωμάτων του ανθρώπου και του εκδημοκρατισμού (COM(96)0672 - C4-0095/97); -(A4-0393/97) της κ. Lenz, εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής, σχετικά με τη δημιουργία μιας ενιαίας δομής συντονισμού στο πλαίσιο της επιτροπής, αρμόδιας για τα δικαιώματα του ανθρώπου και τον εκδημοκρατισμό.
<SPEAKER ID=178 NAME="Ιmbeni">
Κυρία Πρόεδρε, οφείλουμε να κρίνουμε με επιείκια τους συναδέλφους μετά από τόσο κοπιαστική εβδομάδα και συνεπώς να αποδεχθούμε με κατανόηση την εποικοδομητική αλλα και συγκρατημένη ατμόσφαιρα στη διεξαγωγή της παρούσας συζήτησης.
<P>
Εκμεταλλευόμενος την παρουσία του Επιτρόπου, θα ήθελα πρώτ'απ'όλα να εξετάσω το έγγραφο, άγνωστο ακόμη κατά την υποβολή των δυο εκθέσεων εκ μέρους μου και εκ μέρους της κ. Lenz, που εγκρίθηκε από το Συμβούλιο του Λουξεμβούργου σχετικά με την πεντηκοστή επέτειο της παγκόσμιας Διακήρυξης των δικαιωμάτων του ανθρώπου. Θα ήθελα να πληροφορηθώ από την Επιτροπή για το νόημα της παραγράφου 11 του παραρτήματος του εγγράφου του Ευρωπαϊκού Συμβουλίου σχετικά με την πεντηκοστή επέτειο της παγκόσμιας Διακήρυξης των δικαιωμάτων του ανθρώπου, όπου θίγεται το ζήτημα των ακαδημαϊκών προγραμμάτων στα πλαίσια του εορτασμού της πεντηκοστής επετείου. Βέβαιος ότι εκφράζω τη θέληση πολλών συναδέλφων, θα ήθελα να υποβάλω στην Επιτροπή αίτημα διαβίβασης τυχόν προγράμματος πρωτοβουλιών, με την προϋπόθεση να έχει ήδη προβλεφτεί και παγιωθεί. Επιπλέον, θα μπορούσαν τόσο το Κοινοβούλιο όσο και η Επιτροπή να δεσμευτούν αμοιβαία ώστε παράλληλα με τις εθνικές πρωτοβουλίες για τον εορτασμό της επετείου - αναφέρομαι πάντα στην παράγραφο 11 - να διοργανωθεί διαθεσμική, συνεργατική και θετική συμμετοχή μεταξύ Επιτροπής, Συμβουλίου και Κοινοβουλίου.
<P>
Σχετικά με την κύρια έκθεση, θα ήθελα να υπογραμμίσω κάποιες ιδιαίτερες αναγκαίες παρατηρήσεις επί της έκθεσης της Επιτροπής. Η πρώτη αφορά την παραμονή της πεντηκοστής επετείου της παγκόσμιας Διακήρυξης των δικαιωμάτων του ανθρώπου. Το γεγονός αυτό αποτελεί ιδιαίτερη δέσμευση και τιμή για μας κυρίως στο ζήτημα της συνέπειας, που καθορίζει τη γεφύρωση των προφορικών δηλώσεων με την έμπρακτη υλοποίησή τους και που πρέπει να διέπει το στρατιγικής σημασίας ζήτημα της προώθησης των ανθρωπίνων δικαιωμάτων, κυρίως για την αποφυγή εκείνων των αντιφατικών πτυχών που ζημιώνουν την εικόνα μας και την ίδια την ουσία της Ευρωπαϊκής Ένωσης, ουσιαστικά θεμελιωμένης στα οικουμενικά δικαιώματα του ανθρώπου, στον σεβασμό τους και στην προώθησή τους. Συχνά εμπίπτουμε σε αντιφάσεις, κυρίως όταν το αριστερό χέρι δεν γνωρίζει τα πεπραγμένα του δεξιού, και σε ορισμένες πραγματικότητες όταν η αναλογία μεταξύ των οικονομικών και εμπορικών σχέσεων και των θεμάτων της προώθησης των ανθρωπίνων δικαιωμάτων δεν εναρμονίζονται τέλεια. Θα ήθελα να δηλώσω ότι κάποια πρόοδος, με την ευκαιρία της πεντηκοστής επετείου, θα πρέπει να επιτευχθεί ακριβώς στην κατεύθυνση της μεγαλύτερης αλληλουχίας μεταξύ θεωρίας και πράξης, στην προσπάθεια εξάλειψης κάθε αντιφατικού στοιχείου.
<P>
Στην έκθεσή μου τονίζω επίσης της ανάγκη πληροφόρησης όχι τόσο του Ευρωπαϊκού Κοινοβουλίου, καθώς κατά βάθος πλεονεκτεί στον τομέα της ενημέρωσης, που αν δεν είναι έγκαιρη είναι τουλάχιστον σχετικά γρήγορη, όσο μάλλον όλων εκείνων των φορέων η δράση των οποίων επεκτείνεται στο επίπεδο των μη κυβερνητικών Οργανώσεων, των ενώσεων που προωθούν ανά τον κόσμο τον σεβασμό των ανθρωπίνων δικαιωμάτων, των μικρών επίσης οργανώσεων, πέρα απότις πασίγνωστες και αναγνωρισμένες οργανώσεις, που δρουν σε μεμονωμένες χώρες και που δεν ενημερώνονται ούτε κατάλληλα ούτε έγκαιρα. Επίσης προτείνω στην έκθεσή μου να αξιοποιηθούν περισσότερο εκ μέρους της Επιτροπής οι νέες τεχνολογίες για την επισήμανση των δραστηριοτήτων της Ένωσης στον τομέα της προώθησης των ανθρωπίνων δικαιωμάτων στα διάφορα μέρη του κόσμου, ώστε οι ενδιαφερόμενοι να έχουν άμεση και εμπεριστατωμένη γνώση.
<P>
Η δεύτερη πτυχή που θέλω να τονίσω είναι η αποτελεσματικότητα. Οι αντιπροσωπείες της Επιτροπής, για κάθε μεμονωμένη χώρα, πρέπει να είναι σε θέση να μας ενημερώσουν με περισσότερη σαφήνεια, για να εναρμονίζονται οι πρωτοβουλίες των δαπανών, των αξιοποιημένων πόρων με την κατάσταση των ανθρωπίνων δικαιωμάτων κάθε χώρας. Με άλλα λόγια, είναι σημαντικό να γνωρίσουμε αν οι επενδύσεις μας κάρπισαν και αν η κατάσταση των ανθρωπίνων δικαιωμάτων σε κάποια συγκεκριμένη χώρα βελτιώθηκε ή χειροτέρεψε μετά από τις πρωτοβουλίες και τις παρεμβάσεις μας. Από την άποψη αυτή, επιβάλλεται πληρέστερη ενημέρωση γύρω από την αποτελεσματικότητα των παρεμβάσεων.
<P>
Υφίσταται επίσης πρόβλημα συντονισμού των πρωτοβουλιών των διαφόρων Θεσμικών Οργάνων. Κάτω από αυτό το πρίσμα, ένα στοιχείο διαφοροποιεί τη δική μου έκθεση από την έκθεση της κ. Lenz, που έγκειται ωστόσο σε διαφοροποίηση των μέσων και όχι των στρατηγικών σχετικά με τους στόχους, ενώ είναι ολοφάνερη η ευρύτατη συνάφεια και σύγκλιση ανάμεσα στις δυο αυτές εκθέσεις. Ακριβώς όμως σχετικά με το θέμα του συντονισμού υφίσταται απόκλιση ερμηνείας, στην οποία θέλω να επιστήσω την προσοχή σας. Επιδοκιμάζω τη δημιουργία διαϋπηρεσιακών ομάδων στο εσωτερικό της Επιτροπής, όπως επίσης την ενίσχυση διαθεσμικής ομάδας, ωστόσο κατά τη γνώμη μου το Κοινοβούλιο δεν είναι όργανο διαχείρισης, καθώς η διαχείριση συγκαταλέγεται ανάμεσα στα καθήκοντα της Επιτροπής, άλλοι οφείλουν να διαχειρίζουν τις πολιτικές, ενώ εμείς αντιθέτως διαδραματίζουμε κατευθυντήριο και ελεγκτικό ρόλο. Αν δεν είμαστε σε θέση να εκπληρώσουμε τα ελεγκτικά μας καθήκοντα, δεν πρέπει να καταφύγουμε στη δημιουργία μέσων συντονισμού και εκτέλεσης που απαιτούν την παρουσία της Επιτροπής και του Κοινοβουλίου, καθώς δεν συμβαδίζει με τον ρόλο προσανατολισμού και ελέγχου του Ευρωπαϊκού Κοινοβουλίου. Αυτό είναι σημείο διαφοροποίησης λόγω των διαφορετικών απόψεων επί του προκειμένου τόσο της κ. Lenz όσο και δικές μου, που αναμφισβήτητα με τον διάλογο θα προσπαθήσουμε να γεφυρώσουμε.
<P>
Θα ήθελα επιπλέον να επισημάνω τις προτάσεις της έκθεσής μου σχετικά με την πιθανότητα ετήσιας διοργάνωσης σημαντικής διάσκεψης επαλήθευσης των προγραμμάτων της Ευρωπαϊκής Ένωσης σε θέματα εκδημοκρατισμού ανά τον κόσμο. Πριν από περίπου δυο μήνες, διεξάχθηκε στις Βρυξέλλες σημαντική διάσκεψη για την επαλήθευση της πορείας των προγραμμάτων TACIS και PHARE. Υπήρξε σημαντικό γεγονός εξ αιτίας της παρουσίας κυρίως των εκπροσώπων των ενδιαφερόμενων τρίτων χωρών. Στην πραγματικότητα, η παρουσία του Κοινοβουλίου και της Επιτροπής δεν χαρακτηρίστηκε από συνέχεια και κύρος, καθώς ελάχιστοι παρακολούθησαν τις εργασίες από την αρχή μέχρι το τέλος. Αντιθέτως, οι συνάδλεφοι βουλευτές και εκπρόσωποι οργανώσεων τρίτων χωρών μας επισήμαναν τα θετικά αποτελέσματα αλλα και τις ανεπάρκειες. Επί παραδείγματι, ήθελαν να πληροφπρηθούν σχετικά με την αναλογία μεταξύ των διοικητικών δαπανών γραφειοκρατικής φύσης και των δαπανών που προορίζονται άμεσα για την εκτέλεση σχεδίου. Το θέμα αυτό αφορά και την προώθηση των ανθρωπίνων δικαιωμάτων. Θα ήταν ενδιαφέρον να γνωστοποιηθεί η διαφοροποίηση μεταξύ των δαπανών γραφειοκρατικής και διοικητικής φύσης και, αντιθέτως, των δαπανών που προορίζονται πραγματικά για την προώθηση των ανθρωπίνων δικαιωμάτων. Πάντως, υπήρξε θετική εμπειρία που, κατά τη γνώμη μου, μπορεί να εφαρμοστεί και σχετικά με την επαλήθευση της αποτελεσματικότητας των πρωτοβουλιών μας σε θέματα εκδημοκρατισμού και προώθησης των ανθρωπίνων δικαιωμάτων.
<P>
Ολοκληρώνω και εκφράζω τις ευχαριστίες μου σε όλους τους συναδέλφους, με την πεποίθηση ότι τελικά, παρακινούμενοι από την πεντηκοστή επέτειο της Διακήρυξης των ανθρωπίνων δικαιωμάτων θα μπορέσουμε να εντείνουμε και να βελτιώσουμε τις προσπάθειές μας. Η τελευταία παρατήρηση θίγει την αναφορά στο έγγραφο του Συμβουλίου του Λουξεμβούργου -γνωρίζω οτι υφίσταται πρόβλημα με ένα κράτος μέλος, - στο ζήτημα της θανατικής ποινής, που αποτελεί ουσιαστική πρόοδο σε σχέση με όλες τις προτάσεις ψηφίσματος του παρελθόντος.

<SPEAKER ID=179 NAME="Lenz">
Κυρία Πρόεδρε, στην μπορώ να συνεχίσω άμεσα μετά από τα όσα είπε ο κ. Imbeni και να προσπαθήσω να δώσω μία απάντηση στις διαπιστώσεις του. Πριν από μία εβδομάδα εορτάσαμε να διαπιστώσουμε ότι τα ανθρώπινα δικαιώματα προσβάλλονται ακόμη σε ολόκληρον τον κόσμο. Από την άλλη μεριά όμως, όλο και περισσότερα θεσμικά όργανα και οργανώσεις αναλαμβάνουν την υπεράσπιση των ανθρωπίνων δικαιωμάτων, και αυτό που προκύπτει είναι ένα αντιφατικό γεγονός. Η Ευρωπαϊκή Ένωση μάλλον είναι ένας από τους διεθνείς οργανισμούς που υπερασπίζεται πιο συγκεκριμένα και με πολλούς τρόπους τα ανθρώπινα δικαιώματα, από μεμονωμένα σχέδια μέχρι τα προγράμματα για την προώθηση των ανθρωπίνων δικαιωμάτων και της δημοκρατίας.
<P>
Στην δεκαετία του 80' αρχίσαμε με την Λατινική Αμερική, με τα κράτη ΑΚΡ, με τις αναπτυσσόμενες χώρες, σήμερα έχουμε τα προγράμματα PHARE και TACIS για την Κεντρική και Ανατολική Ευρώπη και τα προγράμματα MEDA για τον χώρο της Μεσογείου. Η Ευρωπαϊκή Ένωση - υποστηριζόμενη από το Συμβούλιο και την Επιτροπή - με πολλές δηλώσεις έθεσε βασικές κατευθυντήριες γραμμές και τώρα προσπαθεί με μία ρήτρα στις συμβάσεις συνεργασίας και συνεταιρισμού να κάνει τα ανθρώπινα δικαιώματα και την δημοκρατία προϋπόθεση για την διεξαγωγή τους. Καλά ως εδώ. Όταν όμως αναγκαζόμαστε να διαπιστώσουμε ότι στην Επιτροπή ασχολούνται πάνω από 15 υπηρεσίες μαζί με μερικά εξωτερικά θεσμικά όργανα, τα επονομαζόμενα δορυφορικές υπηρεσίες, με την διοίκηση και την διατύπωση τωης πολιτικής των ανθρωπίνων δικαιωμάτων και της δημοκρατίας, τότε δεν πρέπει να παραξενεύεται κανείς που το Ευρωπαϊκό Κοινοβούλιο από χρόνια προβληματίζεται επειδή αυτά τα πράγματα δεν διαμορφώνονται με τόσο συνοχή, αποτελεσματικότητα και διαφάνεια όση φανταζόμαστε. Η Συνθήκη του Αμστερνταμ παγίωσε την ομολογία της Ένωσης για τον σεβασμό της ελευθερίας, της δημοκρατίας, των ανθρωπίνων δικαιωμάτων, των θεμελιωδών ελευθεριών και του κράτους δικαίου και διαπίστωσε ότι η Ένωση στο σύνολο της πρέπει να έχει συνεκτικότητα στα μέτρα της για την εξωτερική πολιτική. Το Συμβούλιο και η Επιτροπή μοιράζονται την ευθήνη αυτή, η δε Επιτροπή ανταποκρίνεται τώρα σ' αυτήν υποβάλοντας στο Συμβούλιο μία πρόταση για ενιαία νομική βάση για την διατύπωση των ανθρωπίνων δικαιωμάτων και της δημοκρατίας.
<P>
Το αίτημα του Ευρωπαϊκού Κοινοβουλίου για έλεγχο, ανάλυση και αξιολόγηση των κοινοτικών επενδύσεων γίνεται σήμερα επιτακτικότερο, επειδή εξ αιτίας της διεύρυνσης των κοινοτικών δραστηριοτήτων στον τομέα της πολιτικής των ανθρωπίνων δικαιωμάτων, με την πάροδο του χρόνου αυξήθηκαν σημαντικά και οι διατεθειμένες πιστώσεις. οι μορφές παρέμβασης αυξάνονται, καθώς και ο αριθμός των δρώντων. Στο κεφάλαιο "Ευρωπαϊκή Πρωτοβουλία για την Δημοκρατία», που έφτιαξε ειδικά γι' αυτό το Κοινοβούλιο, οι πιστώσεις σήμερα έχουν φθάσει τα 96 εκατ. Ecu. Ο καταμερισμός των πιστώσεων του προϋπολογισμού για τα ανθρώπινα δικαιώματα και την δημοκρατία σε πολλές οδηγίες προϋπολογισμού, καθώς και η έλλειψη στρατηγικής και η μοιρασμένη ευθύνη μέσα στην Επιτροπή για την εφαρμογή τους οδηγούν σ' αυτήν ακριβώς την έλλειψη διαφάνειας.
<P>
Μόνο στον τομέα της αναπτυξιακής συνεργασίας και της ανθρωπιστικής βοήθειας, η Επιτροπή είχε το 1994 πάνω από 30 οδηγίες για τον προϋπολογισμό. Σ' αυτά προστίθενται οι πιστώσεις από το κεφάλαιο Β-8 του προϋπολογισμού για τις πιστώσεις που αποφασίστηκαν στο πλαίσιο της GASP. Η εισήγηση μου για την δημιουργία μίας ενιαίας συντονιστικής δομής στοχεύει σε μία μεγαλύτερη ακρίβεια στις αρμοδιότητες και στην διεκπεραίωση των σχεδίων. Σε συμφωνία με την Επιτροπή Ελέγχου του Προϋπολογισμού, στρέφεται εναντίον των εξωτερικών δομών. Δεν θέλω τις εξωτερικές δομές, κι αν στη συγκεκριμένη πρόταση προτείνω μία υπηρεσία για την δημοκρατία και τα ανθρώπινα δικαιώματα, κύριε Imbenini, δεν πρόκειται για μια υπηρεσία που θα την μοιραστούμε, αλλά για μία υπηρεσία που πρέπει να δημιουργήσει η Επιτροπή, παρόμοια με την ECHO στην διοίκηση της, ακριβώς για να μη συντονίζονται αυτά τα πράγματα από μία ανώνυμη υπηρεσία, παρά μία ορατή απ' έξω, και μια τέτοια θα μπορούσε να είναι η υπηρεσία που αναφέρθηκε.
<P>
Μία δεύτερη πρόταση μου αφορά στην δημιουργία ενός δικτύου πληροφοριών για τα θέματα αυτά, το οποίο θα βοηθούσε εμάς, τα θεσμικά όργανα της Ευρωπαϊκής Ένωσης, αλλά και όσους βρίσκονται έξω, να ομαδοποιήσουν καλύτερα την πληθώρα των πληροφοριών και να τις μετατρέψουν αποτελεσματικότερα σε πράξη.
<P>
Την διασύνδεση των θεσμικών οργάνων θέλω να την δώ, ακριβώς όπως αποφασίστηκε και στον προϋπολογισμό, σαν μία ομάδα εργασίας για την δημοκρατία και τα ανθρώπινα δικαιώματα, πράγμα που εσείς θίξατε η οποία θα αποτελείται από εκπροσώπους του Κοινοβουλίου και της Επιτροπής και θα μπορούσε να έχει συμβουλευτική λειτουργία στο πλαίσιο το9υ ετήσιου προγράμματος. Ένας επαρκής συντονισμός μεταξύ των θεσμικών οργάνων και των διεθνών οργανισμών στο πλαίσιο της παρατήρησης και της υποστήριξης των εκλογών είναι απαραίτητος για να είναι η δράση αποτελεσματική, οικονομική και ορατή. Η παγίωση του προϋπολογισμού μας για το 1998 προσφέρει επίσης καλές αρχές. Η ΕΕ πρέπει, προκειμένου να επιτύχει ένα όσο το δυνατόν μεγαλύτερο αποτέλεσμα συνεργία και πολλαπλασιασμού, να συντονίσει καλύτερα τα μέτρα της στον τομέα της πολιτικής των ανθρωπίνων δικαιωμάτων, καθώς επίσης να συντονιστεί με άλλους, κλείνοντας συμφωνίες συνεργασίας όπως εμείς τις θέλουμε. Η βοήθεια μας στον τομέα αυτόν συχνά παραμένει αόρατη.
<P>
Πραγματικά δεν μπορώ παρά να συμφωνήσω με την εισήγηση του συναδέλφου Imbeni. Ακολουθούμε εδώ ακριβώς τις ίδιες στρατηγικές γραμμές. Ζητάμε βελτιωμένη πληροφόρηση για το ΕΚ, για την αποτελεσματικότητα, αλλά και τις αποτυχίες των προγραμμάτων και σχεδίων, με γνώμονα την επίδραση τους στην κατάσταση των ανθρωπίνων δικαιωμάτων και της δημοκρατίας σε τρίτες χώρες, ζητάμε ακριβώς όπως κι εκείνος μία διαφανή στρατηγική για την χρήση των πιστώσεων και βελτιωμένες διαδικασίες για την πραγματοποίηση των σχεδίων - αυτά αποτελούν και το υπόβαθρο της εισήγησης μου για την απλούστευση των δομών. Κι εγώ παρακολούθησα την διάσκεψη των προγραμμάτων PHARE και TACIS με τους μη κερδοσκοπικούς οργανισμούς και έλαβα από εκεί ενδιαφέροντα στοιχεία για την έκθεση μου.
<P>
Ένα άλλο θεμελιώδες αίτημα είναι η αναγκαιότητα βελτιωμένου συντονισμού εντός της Επιτροπής και διαθεσμικά, καθώς επίσης - πράγμα που πάντα ήταν αίτημα μας - η κατάργηση της διαίρεσης σε γεωγραφικούς τομείς. Εδώ συμφωνούμε ιδιαίτερα. Εκτός από την διαχείριση των προγραμμάτων και των σχεδίων, θα έπρεπε και ο συντονισμός της πολιτικής εγγυήσεων και κυρώσεων να υπόκειται σε μία ανώτερη συντονιστική δομή υπό την αρμοδιότητα ενός Επιτρόπου για τα ανθρώπινα δικαιώματα και την δημοκρατία. Η Επιτροπή μετά το Αμστερνταμ δέχθηκε για την επόμενη περίοδο μία ενίαια δομή της Επιτροπής Ανθρωπίνων Δικαιωμάτων και ελπίζω ότι θα καταλήξουμε εκεί. Θέλω να ρωτήσω δημόσια την Επιτροπή πώς σκοπεύει να συμβάλει σ' αυτό.
<P>
Αγαπητοί συνάδελφοι, τελειώνοντας θέλω να παρατηρήσω ότι προφανώς είναι μία από τις πιο δύσκολες, αλλά και τις ωραιότερες αποστολές της Ευρωπαϊκής Ένωσης το να μπορέσουν τα θεσμικά της όργανα να φέρουν στον κόσμο το μήνυμα της ελευθερίας, της ειρήνης που στηρίζεται στον σεβασμό των ανθρωπίνων δικαιωμάτων και σε μία συμβίωση σύμφωνα με δημοκρατικούς κανόνες. Ελπίζουμε ότι μετά την συνθήκη του Αμστερνταμ ο τομέας αυτός της εξωτερικής πολιτικής της Ένωσης θα παίξει ακόμη μεγαλύτερο ρόλο και θα μεταφέρει την ιδέα μας ακόμη μακρύτερα.

<SPEAKER ID=180 NAME="Dell'Alba">
Κυρία Πρόεδρε, κύριε Αντιπρόεδρε της Επιτροπής, η Επιτροπή Προϋπολογισμών μου έκανε την τιμή να με διορίσει συντάκτη γνωμοδότησης: είμαι ιδιαίτερα ικανοποιημένος γιατί κάναμε ένα έργο στην προκειμένη περίπτωση που βοήθησε την κυρία Lenz στην κατάρτιση της έκθεσής της, κυρίως όσον αφορά ορισμένα σημεία που μας φάνηκαν θεμελιώδη και τα οποία επιθυμώ να αναπτύξω συνοπτικά.
<P>
Το πρώτο σημείο, όπως υπενθύμισε η κυρία Lenz, αφορά θα έλεγα, την υποχρέωση αυτής της αναγκαιότητας να υπενθυμίσουμε τα ανθρώπινα δικαιώματα και να απαιτήσουμε να έχουν σημαντικό ρόλο, εφόσον πρόκειται για έναν τομέα όπου η Ευρωπαϊκή Ένωση τιμά πράγματι τους πολίτες της Ευρώπης. Πιστεύω ότι κατ' αυτό τον τρόπο, οποιαδήποτε πρωτοβουλία, οποιαδήποτε ενίσχυση αυτής της προάσπισης μέσω της ρήτρας "ανθρώπινα δικαιώματα», - ελέχθη παραδείγματος χάρη η δυνατότητα εφαρμογής στις συμφωνίες με τις τρίτες χώρες μια ρήτρα "ποινή θανάτου», που προβλέπεται ήδη για τις εντάξεις στην Ευρωπαϊκή Ένωση - θα πρέπει να - θα πρέπει να έχει ως στόχο την καλύτερη δυνατόν εσωτερική συνεργασία στην Επιτροπή.
<P>
Πιστεύω ότι είναι σημαντικό να το υπογραμμίσουμε. Αποτελούμε ένα Κοινοβούλιο, που αποσκοπεί σ' αυτή την προτεραιότητα, πιστεύω ότι το έχουμε αποδείξει, μέσω των αλλεπάλληλων χρήσεων του προϋπολογισμού: ας παραμείνει αρμοδιότητα του θεσμού, ας μην χαθεί σε δορυφόρα ιδύματα, που έχουν γίνει ανεξέλεγχκτα, και αναφέρομαι στο Αστεροσκοπείο των ναρκωτικών. Δεν ξέρουμε τι κάνει. Δεκαπέντε άτομα από δεκαπέντε κράτη μέλη αποφασίζουν τις πολιτικές του και ούτω καθ' εξής.
<P>
Αυτό που χρειάζεται λοιπόν είναι περισσότερες δυνατότητες εργασίας, περισσότερα μέσα, περισσότεροι στόχοι για την πολιτική των δικαιωμάτων του ανθρώπου, αυτό όμως μέσω μιας εσωτερικής ενίσχυσης και στο τέλος - πρόκειται για ένα μήνυμα πολύ σαφές που θέλουμε να ακουστεί από την Επιτροπή και από τις κυβερνήσεις μας - χάρη σε μια θέση επιτρόπου αρμόδιου για τα ανθρώπινα δικαιώματα: αυτή θα ήταν η λογική κατάληξη αυτής της πολιτικής, την οποία επιθυμούμε τόσο πολύ.
<P>
Το άλλο θέμα βέβαια είναι το θέμα των πόρων. Πιστεύουμε ότι αυτοί οι πόροι θα πρέπει να είναι περιορισμένοι. Σήμερα υπάρχει μια εσωτερική σπατάλη, που είναι επιβλαβής για την πολιτική μας. Πάνω στο θέμα αυτό, όπως ξέρετε, μόλις επικυρώσαμε σήμερα την ιδέα της δημιουργίας μιας ομάδας εργασίας, που να μπορεί να συνεργάζεται και να...στην Επιτροπή, και να προσπαθήσουμε με συγκεκριμένη βάση, να εξετάσουμε μαζί τα υπάρχοντα προβλήματα για να δούμε με ποιο τρόπο θα τα αντιμετωπίσουμε, παραδείγματος χάρη αυτή την εκπληκτική δυσαναλογία μεταξύ των δράσεων και των αιτήσεων δράσεων, "ανθρώπινα δικαιώματα», και την εφαρμογή τους ή τη χρηματοδότησή τους.
<P>
Μερικές φορές περνά μια προθεσμία δέκα μηνών, έντεκα μηνών, κύριε Brittan, ανάμεσα σε μια αίτηση χρηματοδότησης, για ένα συγκεκριμένος οικονομικό έτος, που εισάγεται όχι από μεγάλες επιχειρήσεις αλλά από ΜΚΟ, που επιζούν χάρη στη συγχρηματοδότηση, και που είναι δυνατόν να αποκτηθούν, αλλά που περιμένουν πολλούς μήνες, λόγω διοικητικών κωλυμάτων, που κατά τη γνώμη μου είναι επιβλαβή. Αυτό που χρειάζεται βέβαια είναι διαφάνεια, είναι ακρίβεια, χρειάζεται όμως επίσης ευελιξία, ώστε η κατάσταση να βελτιωθεί.
<P>
Αυτά είναι τα μηνήματα που θελήσαμε να απευθύνουμε στον εισηγητή, εξ ονόματος της Επιτροπής Προϋπολογισμών. Δεν διατηρήσαμε παρά ορισμένες τροπολογίες - που ο εισηγητής μπορεί να εγκρίνει, το εύχομαι - που αποσκοπούν στην μεγαλύτερη ενίσχυση του κειμένου, ώστε να το καταστήσουν ένα πολύ καλό εργαλείο δουλειάς, χρήσιμο τόσο για την Επιτροπή όσο και για το Συμβούλιο στις μελλοντικές του διαβουλεύσεις.

<SPEAKER ID=181 NAME="Goerens">
Κυρία Πρόεδρε, η Επιτροπή Πολιτικών Ελευθεριών μου ανέθεσε τη γνωμοδότηση της Επιτροπής Ελέγχου του Προϋπολογισμού σχετικά με την έκθεση αυτή. Γνωρίζετε ότι η επιτροπή μας είναι αρμόδια για τον έλεγχο της προάσπιση των δικαιωμάτων του ανθρώπου μέσα στην Ευρωπαϊκή Ένωση. Θα περιοριστώ στο να αναφέρω τα θέματα που αφορούν την προάσπιση των δικαιωμάτων του ανθρώπου και που αφορούν ταυτόχρονα την Ευρωπαϊκή Ένωση και τις τρίτες χώρες, δηλαδή οτιδήποτε έχει να κάνει με την προβληματική της μετανάστευσης, του ασύλου, της σωματεμπορίας και του σεξουαλικού τουρισμού που εμπλέκει μικρά παιδιά.
<P>
Στις εργασίες μας, επικεντρώσαμε την προσοχή μας σε άτομα ή ομάδες ατόμων ιδιαίτερα ευαίσθητα, συχνά αντικείμενο κατάχρησης και διακρίσεων, ή πιο απλά σε άτομα που είναι στερημένα από την χαρά των θεμελιωδών δικαιωμάτων. Πρόκειται για γυναίκες, για παιδιά, για πρόσφυγες, για θύματα βασανιστηρίων. Όλες αυτές οι ομάδες εξετάστηκαν σε βάθος μέσα στην επιτροπή μας και θα περιοριστώ στο να σας αναφέρω τα κύρια σημεία των συμπερασμάτων μας.
<P>
Ζητούμε συγκεκριμένα από την Επιτροπή να προβλέψει, στις μελλοντικές της συμφωνίες με τις τρίτες χώρες που αφορά το θέμα αυτό, μια ρήτρα σχετικά με τη σωματεμπορία και την σεξουαλική παραβίαση που εμπλέκει παιδιά, όπως είναι ήδη η περίπτωση για την προάσπιση των δικαιωμάτων του ανθρώπου. Επιμένουμε επίσης οι γραμμές του προϋπολογισμού που έχουν σχέση με την προάσπιση των δικαιωμάτων του ανθρώπου να αξιολογηθούν αυστηρά, οι δαπάνες να εισαχθούν μέσα και έξω από την Ένωση. Θεωρούμε επίσης ότι είναι απαραίτητο μέσα στο πλαίσιο αυτό, η Συμβαση της Europol να επικυρωθεί το συντομότερο από όλα τα κράτη μέλη. Θα πρέπει επίσης να επικυρωθεί μια σύμβαση που να αφορά την καταπολέμηση της σωματεμπορίας που θα προέβλεπε, στις κοινές διατάξεις, αυστηρές κυρώσεις απέναντι στους εμπόρους και τη δυνατότητα να κατασχεθούν τα κέρδη που προέρχονται από την εκμετάλλευση αυτή.
<P>
Δεν έχω αρκετό χρόνο για να αναφερθώ στα συμπεράσματα. Σας ευχαριστώ για την προσοχή σας και σας παραπέμπω στη γραπτή έκθεση για όλες τις πληροφορίες που δεν μπόρεσα να σας δώσω.

<SPEAKER ID=182 LANGUAGE="EN" NAME="Titley">
Κυρία Πρόεδρος, λίγο μετά την πρώτη εκλογή μου στο Κοινοβούλιο το 1989, μου ζητήθηκε να λάβω μέρος σε μία αντιπροσωπεία του Κοινοβουλίου για να παρακολουθήσω τις πρώτες δημοκρατικές εκλογές στη Χιλή ύστερα από τη δικτατορία του Pinochet. Κατά τη διάρκεια της εκεί παρουσίας μου, εξεπλάγην από τον αριθμό εκείνων που ήρθαν αρκετά αυθόρμητα προς το μέρος μου, για να ευχαριστήσουν τόσο εμένα όσο και άλλα μέλη της αντιπροσωπείας μου για τη συμβολή της Ευρωπαϊκής Ένωσης στη διατήρηση και ανάπτυξη της δημοκρατίας στη Χιλή στα χρόνια της δικτατορίας.
<P>
Αυτό μου έκανε πολύ έντονη εντύπωση, γιατί με βοήθησε να συνειδητοποιήσω απλά πόσο σημαντικό είναι το έργο της Ευρωπαϊκής Ένωσης για τα ανθρώπινα διακαιώματα, καθώς επίσης το αποτέλεσμα που επιφέρουν συχνά αρκετά μικρά χρηματικά ποσά, ειδικότερα τη συμβολή τους στην ανάπτυξη της δημοκρατίας σε χώρες που υποφέρουν από την έλλειψη τήρησης των ανθρωπίνων δικαιωμάτων. Αυτός είναι ο λόγος που υποστηρίζω ένθερμα την πολιτική που ακολουθεί η Ευρωπαϊκή Ένωση. Ωστόσο, πρέπει να ειπωθεί ότι η πολιτική της Ευρωπαϊκής Ένωσης στο θέμα των ανθρωπίνων δικαιωμάτων έχει αναπτυχθεί σε πολύ ειδική βάση. Αυτό έχει δηλωθεί έμμεσα με πολλούς τρόπους από την κ. Lenz στις προηγούμενες παρατηρήσεις της. Εξακολουθεί να είναι πολύ ειδική, όπως διαπιστώνουμε από το έργο του Κοινοβουλίου. Η μηνιαία αναφορά μας σχετικά με τα επείγοντα του απογεύματος της Πέμπτης αποδεικνύει κάποια έλλειψη συντονοσμού και συνοχής κατά την εξέταση της κατάστασης των ανθρωπίνων δικαιωμάτων.
<P>
Κατά ανάλογο τρόπο, όπως έχουμε πληροφορηθεί, ο τρόπος με τον οποίο η Επιτροπή οργανώνει το έργο της για τα ανθρώπινα δικαιώματα δείχνει επίσης κάποια έλλειψη συνοχής και συντονισμού. Η κοινή εξωτερική πολιτική και πολιτική ασφαλείας του Συμβουλίου είχε τις αδυναμίες της, στις οποίες έχουμε ήδη αναφερθεί, ενώ δεν υπάρχουν επαρκή στοιχεία που να αποδεικνύουν τη συνοχή της μεθόδου. Τώρα με τη συνθήκη του Αμστερνταμ και την έκθεση της Επιτροπής που αποτελεί το αντικείμενο της σημερινής μας συζήτησης, θα πρέπει να κινηθούμε προς μία κατάσταση στα πλαίσια της οποίας τα ανθρώπινα δικαιώματα να ενσωματωθούν πιο απόλυτα στην κοινή εξωτερική πολιτική και πολιτική ασφαλείας. Συγκεκριμένα, περιμένω από το Συμβούλιο και την Επιτροπή, που εργάζονται για την ανάπτυξη της μονάδας σχεδιασμού πολιτικής η οποία αποτελεί ουσιώδες μέρος της συνθήκης του Αμστερνταμ, να εξασφαλίσουν την ύπαρξη μίας αποτελεσματικής διάστασης ανθρωπίνων δικαιωμάτων και αποτροπής των συγκρούσεων στα πλαίσια του έργου αυτής της μονάδας.
<P>
Χρειάζεται να προσπαθήσουμε να προσδιορίσουμε τί εννοούμε, όταν μιλάμε για την εφαρμογή μίας δεοντολογικά προσανατολισμένης εξωτερικής πολιτικής για την Ευρωπαϊκή Ένωση, καθώς επίσης να πετύχουμε μία καλύτερη ισορροπία μεταξύ των οργάνων. Εν όψει της συνθήκης του Αμστερνταμ και του έργου του κ. Αυγερινού στο Κοινοβούλιο όσον αφορά, για παράδειγμα, τη βελτίωση της μεθόδου αντιμετώπισης των υποθέσεων που επείγουν, πρέπει να προσπαθήσουμε να κάνουμε μία νέα αρχή στο θέμα των ανθρωπίνων δικαιωμάτων και να δημιουργηθεί ένα πλαίσιο τριών οργάνων αποτελούμενο από το Συμβούλιο, την Επιτροπή και το Κοινοβούλιο, όπου θα μπορούμε να καθίσουμε και να αρχίσουμε να προσδιορίζουμε τόσο την πορεία μας στο θέμα των ανθρωπίνων δικαιωμάτων όσο και τον τρόπο με τον οποίο μπορούμε να βελτιώσουμε τη διαχείριση των ανθρωπίνων δικαιωμάτων. Συγκεκριμένα, πρέπει να εξετάσουμε πώς εκτιμούμε την αξία των χρημάτων από τα προγράμματά μας. Η Επιτροπή είναι πολύ καλή στην ανάπτυξη νέων ιδεών, αλλά υστερεί στη διαχείριση αυτών των ιδεών από τη στιγμή που τεθούν σε εφαρμογή. Πρέπει να εξετάσουμε πώς εκχωρούμε τα κεφάλαια. Πολύ συχνά καθυστερεί η καταβολή κεφαλαίων, οπότε οι ΜΚΟ αντιμετωπίζουν δυσκολίες λόγω αυτών των καθυστερήσεων.
<P>
Συμπερασματικά, οφείλουμε να εξετάσουμε επίσης τις ενέργειές μας όσον αφορά χώρες όπως, για παράδειγμα, το Χογκ Κογκ - ο μόνος λόγος που ανέφερα αυτή τη χώρα είναι ότι είναι φρέσκια στη μνήμη μου - όπου η διοίκηση υποστηρίζει ότι τα χρήματα που παρέχουμε για την ενίσχυση των ανθρωπίνων δικαιωμάτων αποτελούν στην ουσία πολιτική ανάμειξη και αρνείται, ως εκ τούοτυ, να μας επιτρέψει να τα ξοδέψουμε. Τέλος, χαιρετίζω και τις δύο αυτές εκθέσεις, αλλά επιμένω ότι...
<P>
Ο Πρόεδρος διακόπτει τον ομιλητή

<SPEAKER ID=183 LANGUAGE="NL" NAME="Maij-Weggen">
Κυρία Πρόεδρε, κατά τη συζήτηση για τα ανθρώπινα δικαιώματα, είναι σχεδόν αυτονόητο το να ασχολείται κανείς ευθέως με συγκεκριμένα προβλήματα. Μιλάμε για την Αλγερία, τη Βιρμανία, τη Νιγηρία ή για την κατάσταση των προσφύγων, για την παιδική δουλεία, για τη σωματεμπορία γυναικών και ζητάμε άμεση δράση. Τώρα το θέμα είναι άλλο. Οι συνάδελφοι κ. Imbeni και κ. Lenz ασχολήθηκαν στις εκθέσεις τους κυρίως με τις δομές στην Ευρωπαϊκή Επιτροπή ως προς την πολιτική για τα ανθρώπινα δικαιώματα. Και καλά κάνουν, διότι αν θέλει κανείς να στηλιτεύσει κάτι, ζητώντας μέτρα ή ενέργειες, πρέπει να υπάρχουν τότε και τα κατάλληλα μέσα. Μέσα που να είναι αποτελεσματικά, διότι εδώ ακριβώς βρίσκεται η ουσία.
<P>
Επομένως, οι δύο εκθέσεις είναι πολύ χρήσιμες. Στην έκθεση του συναδέλφου κ. Imbeni, σχολιάζεται ένα έγγραφο της Ευρωπαϊκής Επιτροπής και αναλύονται λεπτομερώς οι ατέλειες στη διοργάνωση των εργασιών της Επιτροπής στο θέμα των ανθρωπίνων δικαιωμάτων. Στο έγγραφό της, η Επιτροπή επιχείρησε να παρακάμψει τα προβλήματα, απαριθμώντας απλά τα συγκεκριμένα προγράμματα για τα ανθρώπινα δικαιώματα και τον εκδημοκρατισμό ανά περιοχή. Σίγουρα τα περισσότερα προγράμματα είναι ωραιότατα, και η εκτέλεση τους μάλλον σωστή, αλλά το έγγραφο της Επιτροπής δεν περιλαμβάνει καμία αξιολόγηση. Αυτό δεν προκαλεί έκπληξη, διότι σωστά διαπίστωσε ο κ. Imbeni ότι στην Επιτροπή η διοργάνωση της πολιτικής για τα ανθρώπινα δικαιώματα είναι αρκετά χαώδης. Πάρα πολλές πιστώσεις, πάρα πολλές γενικές διευθύνσεις που ανακατεύονται, πάρα πολύ γραφειοκρατία και ελλιπής συντονισμός, αξιολόγηση και λειτουργικότητα.
<P>
Ανασκοπώντας τις διάφορες προσεγγίσεις, βρίσκουμε τα ίδια συμπεράσματα στην έκθεση της κ. Lenz. Μελετώντας τις δύο εκθέσεις, είναι θαύμα ότι τελικά γίνονται ακόμα και τόσες καλές ενέργειες. Παρά ταύτα, συμφωνώ με τους δύο συνάδελφους. Βάζοντας στη σειρά όλες τις ενέργειες, διαπιστώνει κανείς την επιτακτική ανάγκη για περισσότερο συντονισμό και λειτουργικότητα. Θεωρώ πολύ καλή ιδέα την πρόταση της κ. Lenz για τη δημιουργία ενιαίας δομής συντονισμού στην Επιτροπή για τα προγράμματα και τις ενέργειες στον τομέα των ανθρωπίνων δικαιωμάτων, των δικαιωμάτων των μειονοτήτων και του εκδημοκρατισμού. Πιστεύω ότι θα πρέπει να διοργανωθεί κάτι σαν το πρόγραμμα ECHO για την ανθρωπιστική βοήθεια, με τη διαφορά ότι πρόκειται για εσωτερική διοργάνωση μέσα στην Επιτροπή.
<P>
Κύριε Πρόεδρε, με την ιδέα αυτή μπορούν να εξοικονομούνται χρήματα και κόπος. Με τα ίδια λεφτά μπορούν να γίνουν πολύ περισσότερα και πολύ πιο αποτελεσματικά. Θεωρώ επίσης καλό να έχουμε στη διάθεσή μας ένα ευρωπαϊκό δίκτυο για τα ανθρώπινα δικαιώματα για την αποτελεσματική πληροφόρησή μας.
<P>
Τέλος, υπερασπίζομαι την πρόταση μιας ευρωπαϊκής μονάδας για την συνοδεία εκλογών. Ο σοσιαλιστής συνάδελφος ανέφερε πριν από λίγο τον τρόπο με τον οποίο παρακολουθήθηκαν οι εκλογές στη Χιλή, το 1989. Είμουν κι εγώ εκεί, και έγινε πολύ καλή δουλειά. Ωστόσο παρατηρούμε συχνά ότι η αμερικανική ή κάποια άλλη αντιπροσωπεία, διεκπεραιώνουν τις εργασίες τους καλύτερα και πιο αποτελεσματικά απ' ό, τι κάνουμε εμείς. Κι όμως προκειται για σημαντικό έργο, διότι αυτές οι επιτροπές συνοδείας έχουν μεγάλη προληπτική επίπτωση.
<P>
Κύριε Πρόεδρε, ολοκληρώνω. Οι δύο εισηγητές έκαναν άριστη δουλειά. Υπέβαλαν στην Επιτροπή καλές προτάσεις. Μπορούμε να ζητήσουμε από την Επιτροπή να λάβει υπόψη της εκθέσεις και να υιοθετήσει τις προτάσεις. Εφόσον η Ευρωπαϊκή Ένωση αποτελεί οχυρό για τα ανθρώπινα δικαιώματα και τη δημοκρατία, να εκπέμψουμε στον κόσμο αυτό το μήνυμα κατά τρόπο αποτελεσματικό.

<SPEAKER ID=184 LANGUAGE="NL" NAME="Van Bladel">
Κυρία Πρόεδρε, παρά τα πολλά ερωτηματικά μας για τη συνοχή της πολιτικής της Ευρωπαϊκής Ένωσης στον τομέα των ανθρωπίνων δικαιωμάτων, έξω βλέπουν τα πράγματα πολύ πιο θετικά, όπως αποδεικνύουν και οι πολλές εκκλήσεις που μας φτάνουν για θέματα ανθρωπίνων δικαιωμάτων. Το επισήμαναν ο κ.Titley και η κ. Maij-Weggen. Στις παραμονές της ευρασιατικής διάσκεψης κορυφής, πρέπει όμως να διαπιστώσουμε ότι ολόκληρες Ήπειροι διαχωρίζουν τη θέση τους από την δική μας πολιτική. Θεωρώ λοιπόν καλό ότι κατά σύμπτωση βρίσκεται εδώ ο Επίτροπος που έχει κάπως εξειδικευθεί στον τομέα. Θά'θελα να μάθω από τον Επίτροπο πώς βλέπει την εφαρμογή των προκειμένων προτάσεων.
<P>
Όπως και να έχουν τα πράγματα, μια που κρατούν κάποια απόσταση από την εμμονή μας στα ανθρώπινα δικαιώματα, επιβάλλεται η πολιτική στον τομέα να συντονίζεται καλύτερα ανάμεσα στα διάφορα κοινοτικά όργανα, και να καταστεί πιο διαυγής, πιο γρήγορη, πιο εφαρμόσιμη και πιο αποτελεσματική. Στις παραμονές της πενηντακοστής επετείου της Δήλωσης για τα Δικαιώματα του Ανθρώπου, οι συνάδελφοι κ. Imbeni και κ. Lenz μας υπέβαλαν δύο έξοχες, ξεκάθαρες και νομίζω και εφαρμόσιμες εκθέσεις.
<P>
Μου αρέσει ιδίως η πρόταση για τη δημιουργία ενός συντονιστικού γραφείου. Όπως παρατηρήσε και η κ. Lenz, το γραφείο αυτό χρειάζεται και έναν Επίτροπο που θα αναλάβει την όλη ευθύνη για την πολιτική στον τομέα των ανθρωπίνων δικαιωμάτων. Ως προς την επαφή με τους πολίτες, το θεωρώ έξοχη ιδέα να κάνουμε στο εξής γνωστό το τί κάνουμε στα κοινοτικά όργανα δια της ηλεκτρονικής οδού ή μέσω του Internet. Αυτό θά'ταν πάρα πολύ καλό.
<P>
Οι επιτηρήσεις εκλογών αποτέλεσαν τον τελευταίο καιρό περίπου το λάβαρό μας. Εκεί η Ένωση πέτυχε μια ενιαία δράση προς τον έξω κόσμο, διεκπεραιώνοντας βασικό καθήκον. Δικαιολογημένα ζητεί η κ. Lenz υλική υποστήριξη για αυτό το έργο, με ξεχωριστές πιστώσεις στον προϋπολογισμό.
<P>
Καλή είναι επίσης η πρόταση του κ. Imbeni για μια ετήσια διάσκεψη αξιολόγησης. Αυτό δίνει περισσότερο κύρος καί στην Επιτροπή κατά τη διεκπεραίωση του έργου της, καί στο Κοινοβούλιο. Πρέπει όμως να λάβουμε υπόψη ότι κάτι τέτοιο θα παρακινεί περισσότερες ΜΚΟ και περισσότερα άτομα να απευθυνθούν σε μας. Οπότε πρέπει να είμαστε ακόμα πιο προσεκτικοί στις επιλογές μας, να δώσουμε ακόμα περισσότερη ουσία στα προγράμματά μας. Αλλά με τις παρούσες προτάσεις, αυτό είναι όντως εφικτό από άποψη συντονισμού.
<P>
Κυρία Πρόεδρε, κύριε Επίτροπε, οι εκθέσεις Lenz και Imbeni αποτελούν μια ωραία πολιτική ολοκλήρωση της χρονιάς. Συγχαίρω τους συναδέλφους και αισθάνομαι πολύ ικανοποιημένη διότι με την ισχυρή υποστήριξη αυτών των εκθέσεων, μπορούμε τώρα προς το τέλος της θητείας μας να προωθήσουμε τα ανθρώπινα δικαιώματα μέσα κι έξω από την Ένωση.

<SPEAKER ID=185 LANGUAGE="NL" NAME="Bertens">
Κυρία Πρόεδρε, οι συνάδελφοι κ. Imbeni και κ. Lenz μιλούν με μία φωνή και αυτό μας εξοικονομεί σχόλια. Καλούν σε περισσότερο συντονισμό, σταθερότητα και συνοχή. Όλα αυτά αξίζουν της υποστήριξης και της φιλελεύθερης ομάδας. Και στην Επιτροπή αξίζει πότε-πότε ένας έπαινος για το μοχθό της για μεγαλύτερη αποτελεσματικότητα και διαφάνεια. Συγχρόνως, οι προτάσεις των δύο εισηγητών για καλύτερους τρόπους αύξησης της συνοχής, δεν είναι καθόλου ευκαταφρόνητες.
<P>
Η ομάδα μας υποστηρίζει την πρόταση για τη δημιουργία μιας ενιαίας υπηρεσίας μέσα στην Επιτροπή για τα ανθρώπινα δικαιώματα και τον εκδημοκρατισμό. Αυτό δεν σημαίνει όμως ότι στην Επιτροπή πρέπει να εδραιωθεί μια κοινή διοικητική δομή για όλα τα γραφεία που παρέχουν βοήθεια προς το εξωτερικό. Η παροχή βοήθειας πρέπει να παραμείνει μέρος των κυρίων γραμμών της πολιτικής μας.Η βοήθεια αποτελεί μέσον πολιτικής και όχι στόχο.
<P>
Πολύ πιο αποτελεσματικές θα είναι οι ετήσιες διασκέψεις αξιολόγησης όλων των προγραμμάτων για τα ανθρώπινα δικαιώματα και τη δημοκρατία σε τρίτες χώρες. Ευχαρίστως να υποστηρίξω και έναν ενισχυμένο ρόλο για τις εκπροσώπησης της Ένωσης σε τρίτες χώρες, την ένταξη των ανθρωπίνων δικαιωμάτων στα καθήκοντα της μονάδας προγραμματισμού της ΚΕΠΠΑ και τη διοργάνωση μιας διοργανικής ομάδας εργασίας για τη δημιουργία ενός ευρωπαϊκού δικτύου για τα ανθρώπινα δικαιώματα και τον εκδημοκρατισμό.
<P>
Ως προς τους παρατηρητές, την παρακολούθηση των εκλογών εκ μέρους του Κοινοβουλίου την έχω ζήσει - όπως γνωρίζει η κ. Lenz - σε διάφορες χώρες του Τρίτου Κόσμου, και ως μέλος αποστολών επιτήρησης υπήρξαν φορές που ντράπηκα, κυρία Πρόεδρε, κύριε Επίτροπε. Εύχομαι κάποτε να πραγματοποιηθεί το όνειρο, να διαθέτει το Κοινοβούλιο ένα είδος "Ομάδα Α» όπου θα βρούμε επαγγελματίες παρατηρητές. Το έχω πει κι άλλες φορές στην επιτροπή εξωτερικών, το γνωρίζει η κ. Lenz, το γνωρίζει και ο κ. Imbeni. Στις δύο εκθέσεις βρίσκω καλές βάσεις για να πραγματοποιηθεί κάτι τέτοιο.

<SPEAKER ID=186 LANGUAGE="DE" NAME="Schroedter">
Κυρία Πρoέδρε, αγαπητές συναδέλφισες και συνάδελφοι. Τα ανθρώπινα δικαιώματα καθιστούν δυνατή την διαφύλαξη της αξιοπρέπειας για τον καθένα και την καθεμία ατομικά. Τα ανθρώπινα δικαιώματα είναι αδιαίρετα και καθολικά. Το τονίζω αυτό εδώ ακόμη μία φορά, γιατί αυτό το ξεχνάμε καμιά φορά στην καθημερινότητα των πολιτικών της ΕΕ. Η προστασία των ανθρωπίνων δικαιωμάτων και των μειονοτήτων και η υποστήριξη της δημοκρατίας πρέπει να έχουν προτεραιότητα σε μία κοινή εξωτερική πολιτική και πολιτική ασφάλειας. Αρνούμαστε εντελώς τις προσπάθειες, που αποβλέπουν στην ανατροπή αυτών των προτεραιοτήτων και που δίνουν την προτεραιότητα στις οικονομικές σχέσεις.
<P>
To Kοινοβούλιο θα κρατήσει σταθερά το δάκτυλο στην πληγή, και όχι μόνο αυτό, αλλά κατάρτισε και μία γραμμή στον προϋπολογισμό για την υποστήριξη της δημοκρατίας και για την προστασία των ανθρωπίνων δικαιωμάτων και με αυτόν τον τρόπο δημιούργησε μια οικονομική προϋπόθεση για δυνατότητες δράσης. Είμαστε όμως στην ΕΕ πολύ μακριά ακόμα από μία συνεκτική, μη στρατιωτική εξωτερική πολιτική. Όσον δεν θα ξεπερνιέται η λογική των αρμοδιοτήτων, όσον η εξωτερική πολιτική της Επιτροπής θα είναι γεωγραφικά μοιρασμένη και όσον η αναπτυξιακή πολιτική θα υποβάλλεται σε συνεχείς περικοπές στον προϋπολογισμό, δεν θα κατορθωθεί να αναπτυχθεί ένας συνεπής και οριζόντιος σχεδιασμός για μία πολιτική ανθρωπίνων δικαιωμάτων. Ένα τέτοιο ανθεκτικό σχέδιο είναι βεβαίως η βάση για μία αξιόπιστη εξωτερική πολιτική.
<P>
Η Επιτροπή δεν είναι η ίδια σε θέση να οδηγήσει τις δράσεις της πολιτικής των ανθρωπίνων δικαιωμάτων σε εμφανή αποτελέσματα, γιατί δεν υπάρχει καμία πλήρης στρατηγική για όλες τις πολιτικές της ΕΕ. Ως εκ τούτου η έκθεση της κυρίας Lenz με τις προτάσεις για την διοικητική βελτίωση των δομών είναι πολύτιμη.
<P>
Υποστηρίζουμε την πρόταση για την δημιουργία μίας υπηρεσίας για τα αθρώπινα δικαιώματα και την δημοκρατία μέσα στην Επιτροπή. Αυτό θα διευκόλυνε επίσης την συνεργασία με μή κυβερνητικές οργανώσεις, οι οποίες είναι ένα σημαντικό στοιχείο μίας διαρκούς πολιτικής για τα ανθρώπινα δικαιώματα και για τον εκδημοκρατισμό. Ιδιαίτερα τα αποκεντρωτικά σχέδια των τοπικών πρωτοβουλιών συμβάλλουν απαραίτητα στην κοινωνική σταθεροποίηση και σε μία δραστηριότητα για τα ανθρώπινα δικαιώματα, η οποία θέλει να προστατεύσει και να αποκαταστήσει την αξιοπρέπεια του καθενός και της καθεμιάς.

<SPEAKER ID=187 LANGUAGE="FR" NAME="Dupuis">
Κυρία Πρόεδρε, κύριε Αντιπρόεδρε, αγαπητοί συνάδελφοι, όπως η ομάδα μου, συμφωνώ απόλυτα με την αναγκαιότητα να ενισχύσουμε τη συνεργασία, να ενοποιήσουμε τις υπηρεσίες, να εκλογικεύσουμε μια σειρά πραγμάτων. Είναι θεμελιώδες να επικρατεί πολιτική ευθύνη και πολύ συχνά δυσκολευόμαστε να καταλάβουμε πού τοποθετείται στο πλαίσιο της Επιτροπής.
<P>
Συγχαίρω την κυρία Lenz και τον κ. Imbeni που συνέταξαν δύο εκθέσεις που αναφέρονται ακριβώς στο πρόβλημα αυτό. Ωστόσο το σημείο 7 της έκθεσης του κ. Imbeni, όπου εκείνος προτείνει να αναφερθεί στις δημόσιες αρχές των τρίτων χωρών, στην περίπτωση που θα καθιστούσαν εμπόδιο για τα σχέδια των δικαιωμάτων του ανθρώπου μου φαίνεται συζητήσιμο. Πιστεύω ότι θα μπορούσαμε να καταρτίσουμε ένα παράρτημα και να προσθέσουμε "στις αρχές της Ευρωπαϊκής Ένωσης», γιατί όπως ορισμένοι συνάδελφοι γνωρίζουν, εάν ένα μέρος των σχεδίων είναι....κατά τη διάρκεια πολλών μηνών, στην Επιτροπή για να αποκτήσουν τα κεφάλαια που έχουν αποφασιστεί, υπάρχουν κι άλλα σχέδια. Είμαι ιδιαίτερα ικανοποιημένος που ο επίτροπος Brittain είναι παρών γιατί πολύ σημαντικά σχέδια που αφορούν τον εκδημοκρατισμό και την προάσπιση των δικαιωμάτων του ανθρώπου παραμελούνται στα συρτάρια των υπηρεσιών της Επιτροπής εδώ και δύο χρόνια. Ένα σχέδιο για το ραδιόφωνο "Boys of Tibet» περιμένει εδώ και δύο χρόνια το πράσινο φως της Επιτροπής. Θα ήμουν ιδιαίτερα ευτυχής εάν ο επίτροπος μου έδινε μια απάντηση σχετικά με το θέμα αυτό.
<P>
Θα ήθελα επίσης να απαντήσει στα συστηματικά αιτήματα που έγιναν εκ μέρους του Κοινοβουλίου σχετικά με κάποιες προσωπικότητες που είναι φυλακισμένες. Αφορούν τον κ. Wang Dan, τον κ. Hada, τον κ. Nawang Choepel και τον νεαρό Panchen Lama (Gadhun Choekyi Nyima), για τους οποίους δεν έχουμε κανένα νέο, ενώ ζητήσαμε πολλές φορές την παρέμβαση της Επιτροπής για την απελευθέρωση χιλιάδων, εκατοντάδων χιλιάδων πολιτικών κρατούμενων στην Κίνα και σε άλλες χώρες της Ασίας.
<P>
Θα ήμουν ιδιαίτερα ικανοποιημένος, κύριε Επίτροπε, εάν παίρνοντας παράδειγμα από τις Ηνωμένες Πολιτείες που εξασφάλισαν την απελευθέρωση του κ. Wei Jingsheng, η Επιτροπή να μπορέσει κι εκείνη να μας αναγγείλει σύντομα την απελευθέρωση των τεσσάρων προσωπικοτήτων που ανέφερα πριν λίγο, όπως επίσης και άλλων κρατουμένων που δεν ανέφερα σήμερα.

<SPEAKER ID=188 LANGUAGE="IT" NAME="Αmadeo">
Kυρία Πρόεδρε, o δημοκρατικός και πλουραλιστικός χαρακτήρας των πολιτικών συστημάτων εξαρτάται από την αποτελεσματικότητα των πολιτικών θεσμών τους και από την αυτονομία των δικαστικών τους λειτουργιών.Η προώθηση της υπεράσπισης των ανθρωπίνων δικαιωμάτων, και εκτός της Ένωσης, επικυρώνεται στα προοίμια των ίδιων των Συνθηκών, συνεπώς αποτελεί προτεραιότητα που, ωστόσο, δεν καταφέρνουμε πάντα να ικανοποιήσουμε παρ'όλο που η Ευρωπαϊκή Ένωση είναι μια από τις πλέον ισχυρές πηγές χρηματοδότησης και προώθησης των πρωτοβουλιών για την προστασία των εν λόγω δικαιωμάτων. Ωστόσο, η Ευρωπαϊκή Ένωση δεν μπορεί να επιδείξει την απαραίτητη διαφάνεια ώστε να προβληθούν στο έπακρο οι καθολικές της προσπάθειες για την προώθηση των ανθρωπίνων δικαιωμάτων.
<P>
Κατά τη γνώμη μας, το Ευρωπαϊκό Κοινοβούλιο δεδομένης της φυσικής του δημοκρατικής ιδιαιτερότητας, θα έπρεπε να διαδραματίσει ουσιαστικότερο ρόλο στη χάραξη πολιτικών σχετικά με τα θέματα των ανθρωπίνων δικαιωμάτων, πρώτ'απ'όλα με τη σύγκλιση σε ενιαίο κονδύλι προϋπολογισμού των χρηματοδοτήσεων του τομέα, όπως παρατηρήθηκε τελευταία με την άσκηση αυξημένης εξουσίας επί του προϋπολογισμού που προβλέπεται από τη Συνθήκη και που ωστόσο δεν αποδείχθηκε επαρκής. Πρώτ'απ'όλα, η δραστηριότητα του Κοινοβουλίου πρέπει να αναπτύσσεται στο πλαίσιο απαραίτητης ενότητας του τομέα των δαπανών. Πράγματι, φαίνεται υπερβολικός ο αριθμός των γενικών διευθύνσεων της Επιτροπής που καλούνται να καθορίσουν κατατάξεις προτεραιότητας των δραστηριοτήτων και να ακολουθήσουν προτεραιότητες στη διάθεση δαπανών.
<P>
Αν η διαδικασία αυτή μπορούσε ίσως να συμβάλει στην εμβάθυνση των τομεακών και των ιδιαίτερων προβλημάτων, αναμφισβήτητα δεν διευρύνει τις δυνατότητες αποτελεσματικότερων παρεμβάσεων της Ένωσης. Πράγματι, η γεωγραφική υποδιαίρεση στο εσωτερικό της Ένωσης επιβαρύνεται από τα διάφορα κονδύλια προϋπολογισμού που διασκορπίζουν τους πόρους που προορίζονται για τις δαπάνες.
<P>
Πέρα από τα διαχειριστικά προβλήματα της στήριξης του τομέα, οι έμπρακτες πολιτικές που απευθύνονται ουσιαστικά στην προστασία των ανθρωπίνων δικαιωμάτων είναι κατά τη γνώμη μας αμφιταλαντεύομενες. Θα μας πείσουν τα ακόλουθα παραδείγματα. Η πρόταση ψηφίσματος του Συμβουλίου, που σε θέματα διαδικασίας ασύλου προβλέπει την εφαρμογή της έννοιας της τρίτης ασφαλούς χώρας, στην πραγματικότητα υποχρεώνει τη χώρα διέλευσης που συνορεύει με τα κράτη μέλη να δεχθεί πάλι τα άτομα που ζητούν άσυλο χωρίς να προβλεφτούν επαρκείς νομικές εγγυήσεις κυρίως για τα θύματα βιαιοπραγιών, γυναίκες και παιδιά, και στην πράξη υποβαθμίζει τον στόχο της ποιοτικής προστασίας των ανθρωπίνων δικαιωμάτων.
<P>
Αλλο παράδειγμα αφορά την προστασία της οικογένειας. Η προστασία των ανθρωπίνων δικαιωμάτων στον τομέα αυτό, που αποτελεί επίσης προτεραιότητα των οικογενειακών μας πολιτικών, ματαιώνεται όταν δεν αναγνωρίζεται και στους μετανάστες των τρίτων χωρών το δικαίωμα της οικογενειακής ζωής, το δικαίωμα της ενοποίησης της οικογένειας.
<P>
Η επέκταση των αρμοδιοτήτων της EUROPOL, κυρίως της υπηρεσίας ναρκωτικών, που θα μπορούσε να καταπολεμήσει αποτελεσματικά τη μάστιγα του ανθρώπινου εμπορίου, των δικτύων της παιδοφιλίας και της παιδικής πορνείας, παρ'όλο που είχε θεσπιστεί ήδη από τον μήνα Σεπτέμβριο στη διάρκεια Συμβουλίου της Ένωσης, δεν έχει ακόμη τεθεί εν ισχύ, ενώ η ίδια η συνθήκη της EUROPOL δεν έχει ακόμη υπογραφεί από όλα τα κράτη μέλη.
<P>
Ο Ευρωπαίος πολίτης απαιτεί εγγυήσεις και συνεπώς θεωρούμε μεγίστης σημασίας στα πλαίσια του καθορισμού των πολιτικών για το δικαίωμα προστασίας των ανθρωπίνων δικαιωμάτων να καταβληθούν προσπάθειες για τον συντονισμό των ποινικών νομοθεσιών των κρατών μελών, ώστε να εγκαθιδρυθεί ρήτρα γενικής εξωεδαφικότητας, που επιτρέπει την αναζήτηση, τη δίωξη και την επιβολή κυρώσεων στα άτομα που διαπράττουν εγκλήματα στο εξωτερικό και στη συνέχεια αποφεύγουν τις ποινές, κρυμμένα πίσω από τις ανεπάρκειες του δικαστικού συστήματος. Το ζήτημα αυτό πρέπει να διευθετηθεί κατεπειγόντως με κίνδυνο, σε διαφορετική περίπτωση, να διαψευστεί η αξιοπιστία μας σε θέματα προστασίας των ανθρωπίνων δικαιωμάτων.

<SPEAKER ID=189 LANGUAGE="EN" NAME="Gillis">
Κυρία Πρόεδρε, επιθυμώ να ευχαριστήσω τους εισηγητές για αυτές τις εκθέσεις όσον αφορά τα μέτρα που αποβλέπουν στην προώθηση της εποπτείας των ανθρωπίνων δικαιωμάτων.
<P>
Καθολικός στόχος κάθε αναπτυξιακής πολιτικής πρέπει να είναι ο αγώνας για την επικράτηση και την ενίσχυση της δημοκρατίας και του κράτους δικαίου, επιδεικνύοντας σεβασμό προς τα ανθρώπινα δικαιώματα και τις θεμελιώδεις ελευθερίες. Σε όλες τις συμφωνίες της με τρίτες χώρες η Ευρωπαϊκή Ένωση πρέπει να συνεχίσει να ασκεί πίεση για να συμπεριληφθούν συγκεκριμένες ρήτρες ανθρωπίνων δικαιωμάτων.
<P>
Το γεγονός ότι η Ευρωπαϊκή Ένωση είναι ο κυριότερος παράγοντας παροχής ανθρωπιστικής βοήθειας στον κόσμο, ούτε είναι γνωστό ούτε γίνεται αντιληπτό από πολλούς πολίτες. Πιστεύω ότι θα πρέπει να χαράξουμε σαφείς κατευθυντήριες γραμμές για την αναγνώριση και κοινοποίηση της εξαιρετικά σημαντικής χρηματοοικονομικής συμβολής της Ευρωπαϊκής Ένωσης στην προστασία των ανθρωπίνων δικαιωμάτων και την ανάπτυξη του τρίτου κόσμου.
<P>
Αν και δε συμφωνώ με την πολιτική των ΗΠΑ - σύμφωνα με την οποία δεν προσφέρεται βοήθεια χωρίς εμπορικές συναλλαγές - είναι ιδιαίτερα σημαντικό να συνεχίσουμε να εφαρμόζουμε με αυστηρότητα και σταθερότητα την πολιτική μας που ορίζει τη μη παροχή βοήθειας, αν δεν προορίζεται για την ενίσχυση της δημοκρατίας, των ανθρωπίνων δικαιωμάτων και της ελευθερίας.
<P>
Σε σχέση με τις στατιστικές - κάτι στο οποίο έχουν ήδη αναφερθεί πολλοί άλλοι ομιλητές - χρειαζόμαστε αναλυτική κατάσταση της χρηματοδότησης από όλες τις πηγές, είτε αυτές είναι κυβερνητικές, ημικρατικές, μη κυβερνητικών οργανώσεων είτε προέρχονται από οποιαδήποτε άλλη πηγή. Χρειαζόμαστε επίσης σαφή αξιολόγηση της αποτελεσματικότητας των προγραμμάτων περί ανθρωπίνων δικαιωμάτων που χρηματοδοτούνται από την Επιτροπή. Δυστυχώς, στην έκθεση δεν γίνεται σύγκριση των προγραμμάτων από άποψης αποτελεσματικότητας ούτε ορίζονται τα κριτήρια βάσει των οποίων τα προγράμματα αξιολογούνται ή θα έπρεπε να αξιολογούνται.
<P>
Στα πλαίσια των επερχόμενων διαπραγματεύσεων με αντικείμενο τις μελλοντικές σχέσεις ανάμεσα στην Ευρωπαϊκή Ένωση και τις χώρες ΑΚΕ δυνάμει της Σύμβασης Lomι, εκείνα που πρέπει να θεωρούνται ως απαραίτητες προϋποθέσεις της βιώσιμης ανάπτυξης και να αποτελούν επίκεντρο της αναπτυξιακής μας πολιτικής είναι ένα σταθερό πολιτικό σύστημα, η απόλυτη τήρηση των ανθρωπίνων δικαιωμάτων και η αποτελεσματική συμμετοχή των πολιτών, σε συνδυασμό με καλή διακυβέρνηση και σωστή διαχείριση.

<SPEAKER ID=190 LANGUAGE="SV" NAME="Lindqvist">
Κυρία Πρόεδρε, κατ' αρχάς νομίζω ότι ένα από τα σημαντικότερα καθήκοντά μας στο Κοινοβούλιο είναι η προάσπιση των ανθρωπίνων δικαιωμάτων και της δημοκρατίας. Αυτό προσμένει ο κόσμος από εμάς και σ' αυτόν τον τομέα επίσης έχουμε ισχυρή λαϊκή στήριξη. Ιδιαίτερα σημαντικό είναι φυσικά για χώρες με τις οποίες έχουμε συμφωνίες, χώρες με τις οποίες έχουμε κάποια σχέση. Ίσως πλέον σημαντικό να είναι για υποψήφιες χώρες όπως η Σλοβακία και η Τουρκία, όπου πρέπει να διορθωθούν οι ελλείψεις.
<P>
Θέλω όμως να τονίσω ότι είναι σημαντικό να είναι ο στόχος των μέτρων και ενεργειών μας η βοήθεια ακριβώς για την επίλυση των προβλημάτων και όχι μόνο να δείχνουμε τις χώρες που δεν ικανοποιούν τις προϋποθέσεις. Πρέπει να γίνει καλύτερη η εποπτεία, η στήριξη, η αποτελεσματικότητα και η αναφορά των μέτρων μας. Θέλω να τονίσω ιδιαίτερα κάποιες προτάσεις τροπολογίας της έκθεση της Ομάδας ΦΙΛ. Πρόκειται για τις παραγράφους 6, 8 και 9 στην έκθεση Imbeni.
<P>
Μία συγκεντρωμένη ομοφωνία για τα ανθρώπινα δικαιώματα είναι καλή. Πέραν αυτού η Επιτροπή πρέπει να συλλέξει πληροφορίες από διεθνείς οργανισμούς όπως η Διενθής Αμνηστία, ο OSSE και το Ευρωπαϊκό Συμβούλιο.

<SPEAKER ID=191 LANGUAGE="DE" NAME="Mόller">
Κυρία Πρόεδρε θα ήθελα να συγχαρώ τον κύριο Imbeni και την κυρία Lenz για τις εκθέσεις τους και να επισημάνω, ότι οι προσπάθειες πρέπει αυτονόητα να κατευθυνθούν στην αύξηση της δύναμης κρούσης της ίδιας της Επιτροπής σε όλες τις πολιτικές της και όχι στην μετάθεση της υπευθυνότητας εκτός επιτροπής, μέσω κάποιων άλλων υπηρεσιών και λοιπών δομών. Πιστεύω, πως αυτό έγινε πολύ σαφές.
<P>
Θα ήθελα ακόμη να σας παραπέμψω σε ένα ιδιαίτερο σημείο, το οποίο συζητήθηκε εκτενώς στην Επιτροπή Προϋπολογισμών. Αλλάζουμε κάτι στην δομή της ενδοθεσμικής συνεργασίας. Αυτό μου φαίνεται πολύ σημαντικό. Διαλύουμε την μέχρι τώρα υπάρχουσα Advisory Group, η οποία με την Επιτροπή και με τα αντίστοιχα ιδρύματα επεξεργάστηκε συστάσεις ακόμα και για τα επί μέρους προγράμματα, και τώρα θέλουμε να συστήσουμε μία ενδοθεσμική συμβουλευτική ομάδα εργασίας, η οποία πρέπει να εκτιμήσει το ετήσιο πρόγραμμα εργασίας. Αυτό έτσι είναι γραμμένο στην τροπολογία μας. Αυτό μου φαίνεται να είναι μία πιό ορθολογιστική συναναστροφή μεταξύ του Κοινοβουλίου και της Επιτροπής. Ελπίζω ότι με το γεγονός πως στις αρχές της χρονιάς συζητούμε για ένα πρόγραμμα εργασίας, θα γίνει επίσης πράγματι δυνατή περισσότερη διαφάνεια και περισσότερος έλεγχος σε αυτό τον τομέα.

<SPEAKER ID=192 LANGUAGE="NL" NAME="Vanhecke">
Κυρία Πρόεδρε, συζητάμε σήμερα για ένα έγγραφο της Ευρωπαϊκής Επιτροπής για την εκτέλεση, το έτος 1995, των ενεργειών για την προώθηση των ανθρωπίνων δικαιωμάτων και τον εκδημοκρατισμό. Στην αιτιολόγησή του, ο εισηγητής κ. Imbeni έθεσε ευθέως τον δάκτυλον επί το τύπο των ήλων, γράφοντας ότι και παραθέτω: "το έγγραφο φαίνεται σαν κατάλογος αγαθών έργων, αλλά τα αποτελέσματα αυτών των έργων δεν αξιολογούνται καθόλου». Είναι πράγματι αξιοπερίεργο ότι μεγάλα ποσά, περιουσίες ολόκληρες, επενδύονται σε μια σειρά έργων, αλλά προφανώς δεν υπήρξαν καν κριτήρια για να ελεγχθεί η χρησιμότητα των επενδύσεων καθ' οδόν ή τουλάχιστον εκ των υστέρων. Ούτε ερευνήθηκε σοβαρά μήπως τα επιδοτούμενα έργα ή οι επιδοτούμενες οργανώσεις λάμβαναν ήδη χρηματική ενίσχυση από άλλους, από ένα κράτος μέλος για παράδειγμα. Σε αυτό το σημείο δεν μπορώ παρά να υποστηρίξω ολόψυχα τις παραγράφους 16 και 17 τις παρούσας έκθεσης.
<P>
Παραδέχομαι όμως ότι οι επικρίσεις μου έχουν και πιο βαθειές ρίζες: Τίθεται το ερώτημα αν είναι καθήκον των ευρωπαϊκών κοινοτικών οργάνων να παίξουν, με ένα κάτα βάθος αδιαφανές σύστημα επιδοτήσεων και κυρίως χωρίς τα γενικότερα πλαίσια μιας συνεκτικής εξωτερικής πολιτικής, ένα είδος ΗΕ, ένα είδος Ηνωμένων Εθνών σε μικρογραφία.
<P>
Μη με παρεξηγήσετε. Δεν ισχυρίζομαι ότι όλα τα χρήματα αυτών των πιστώσεων ξοδεύτηκαν άσκοπα. Θέτω όμως μεγάλα ερωτηματικά για την έλλειψη ελέγχου κατά την επιδότηση, για την έλλειψη αξιολόγησης μετά και κατά βάθος για το αν είναι επιθυμητό να αφεθεί στην Ευρωπαϊκή Επιτροπή η εφαρμογή μιας πολιτικής που θα έπρεπε να αποτελέσει μέρος μιας συνεκτικής εξωτερικής πολιτικής - εφόσον αυτή κρίνεται απαραίτητη.
<P>
Επιπλέον, δεν μπορώ βέβαια προσωπικά και μόνος μου να ελέγξω τη χρήση αυτών των πιστώσεων. Γνωρίζω όμως με ποιόν τρόπο τα στελέχη της Επιτροπής διαχειρίζονται στη χώρα μου μια σειρά επιδοτήσεων σε μια σειρά συλλογών και ενώσεων. Και διαπιστώνω ότι λαμβάνουν εκεί επιδοτήσεις κάποιες οργανώσεις οι οποίες είτε αντιπροσωπεύουν μόνο τον εαυτό τους, είτε δεν αξίζουν να πάρουν ο, τιδήποτε, είτε παίρνουν ήδη το μερίδιο τους με το παραπάνω από μια σειρά άλλων πηγών επιδοτήσεων. Έχω ιδίως υπόψη μου τα συνδικάτα, για παράδειγμα.
<P>
Μπορεί, και το εύχομαι, να είναι δυνατόν η Επιτροπή να διαχειρίζεται τις υπό συζήτηση πιστώσεις με μεγαλύτερο αποτέλεσμα. Μα δεν μπορώ να συμπεράνω αν είναι πράγματι έτσι, τουλάχιστον όχι από το έγγραφο που υπέβαλε η ίδια η Επιτροπή. Και εν πάσει περίπτωσει, στα δικά μας κράτη μέλη υπάρχουν εκατομμύρια άνθρωποι που ζουν σε μαύρη φτώχεια. Κατά την άποψή μου, είναι απαράδεκτο να ξοδεύονται μεγάλα ποσά εφόσον δεν μελετάται καν η χρησιμότητα αυτών των δαπανών, και δεν αξιολογούνται ούτε καν εκ των υστέρων.

<SPEAKER ID=193 LANGUAGE="PT" NAME="de Melo">
Κυρία Πρόεδρε, αγαπητοί συνάδελφοι, η προάσπιση των ανθρωπίνων δικαιωμάτων υπήρξε ανέκαθεν ένα από τα μεγάλα λάβαρα, ένα από τα ισχυρότερα λάβαρα της πολιτικής πρακτικής της Ευρωπαϊκής Ένωσης. Και θα είναι ευεργέτημα για τα ανθρώπινα όντα, σε όλα τα μέρη του κόσμου, αν η συγκεκριμένη πολιτική πρακτική ενσωματωθεί όλο και περισσότερο και με αποτελεσματικότερο τρόπο στις αποφάσεις και στις πρωτοβουλίες της Ευρωπαϊκής Ένωσης.
<P>
Δυστυχώς, οι αντίστοιχες δράσεις που δρομολογούνται από την Ένωση -σε ό, τι αφορά την ενημέρωση των Ευρωπαίων πολιτών, οι οποίοι ξέρω ότι μας στηρίζουν σε αυτές τις αποφάσεις και για το λόγο αυτό πρέπει να τις γνωρίζουν- είναι πολύ λίγο ορατές, ενώ τα πολιτικά αντανακλαστικά αυτών των δράσεων εμφανίζονται συνήθως αποκλειστικά και μόνο στις ομιλίες μας σε αυτό το Κοινοβούλιο.
<P>
Από θεσμικής σκοπιάς, η Ευρωπαϊκή Ένωση δεν διαθέτει τις απαραίτητες δομές για την ενδεδειγμένη επεξεργασία των πληροφοριών σχετικά με εγκλήματα που διαπράττονται κατά των ανθρωπίνων δικαιωμάτων. Παρατηρείται έλλειψη συντονισμού μεταξύ των δράσεων στον τομέα της προάσπισης των ανθρωπίνων δικαιωμάτων, ενώ τα διαθέσιμα χρηματοδοτικά μέσα είναι σαφώς ανεπαρκή και ασυντόνιστα ώστε να επιτρέπουν την προώθηση δράσεων προάσπισης της αξιοπρέπειας του ανθρώπου.
<P>
Σε πολλές περιπτώσεις, παρατηρείται επίσης, δυστυχώς, το φαινόμενο να παρεμβαίνουν οικονομικά συμφέροντα που επηρεάζουν την κοινή γνώμη, τα οποία συγκαλύπτουν ή ακόμη αγνοούν παντελώς τις πολιτικές και ανθρωπιστικές θέσεις που αφορούν την προάσπιση των δικαιωμάτων του ανθρώπου, θέσεις τις οποίες έχουμε υποστηρίξει.
<P>
Όλα τα παραπάνω σχόλια συμπεριλαμβάνονται και εξετάζονται διεξοδικά στις υπό συζήτηση εκθέσεις των συναδέλφων Imbeni και Lenz, τους οποίους θέλω να συγχαρώ, εκθέσεις που υποστηρίζουμε και που ζητούμε να εγκριθούν από αυτό το Κοινοβούλιο.

<SPEAKER ID=194 LANGUAGE="DE" NAME="Stenzel">
Κυρία Πρόεδρε, κύριε Επίτροπε, τα ανθρώπινα δικαιώματα έχουν μια σημαντική θέση στην Αυστρία. Ενόψει της ανάληψης από την Αυστρία της Προεδρίας του Συμβουλίου κατά το δεύτερο εξάμηνο του επομένου έτους έχουμε συναίσθηση του γεγονότος, ότι και στο 1998 διατρέχουμε το έτος των ανθρωπίνων δικαιωμάτων και ότι αυτός ο τομέας θα αποκτήσει μεγάλη σημασία. Το φθινόπωρο του επομένου έτους θα λάβει χώρα στην Βιέννη πάνω σε αυτό το θέμα μια σύνοδος εμπειρογνωμόνων, και κατά το προηγούμενο βράδυ της συνόδου κορυφής των αρχηγών κρατών στη Βιέννη θα μνημονεύσουν οι υπουργοί εξωτερικών την πεντηκοστή επέτειο της διακήρυξης των ανθρωπίνων δικαιωμάτων. Μέσα σε αυτό το πλαίσιο θα γίνει η αποδοχή του σχεδίου δράσης "ανθρώπινα δικαιώματα 2000». Αυτές οι δραστηριότητες δείχνουν την σημασία, που δίνει η Αυστρία στα ανθρώπινα δικαιώματα.
<P>
Χαιρετίζω τις προτάσεις της εισηγήτριας και του κυρίου Imbeni, γιατί επίσης και εγώ θεωρώ σημαντική μια ενιαία δομή στον τομέα των ανθρωπίνων δικαιωμάτων και του εκδημοκρατισμού. Ένας καλύτερος συντονισμός εντός της Επιτροπής, μια ενίσχυση της χωρητικότητας για τα ανθρώπινα δικαιώματα του Συμβουλίου και επίσης μία ισχυρότερη συνεργασία με το Ευρωπαϊκό Κοινοβούλιο - αυτά θα ήταν επιθυμητά.
<P>
Στόχος του έτους ανθρωπίνων δικαιωμάτων 1998 πρέπει να είναι η εξασφάλιση του σεβασμού των καθολικών προτύπων για τα ανθρώπινα δικαιώματα σε εθνικό επίπεδο, μέσω ελέγχου, παροχής βοήθειας και πρόληψης. Το διεθνές σύστημα δημιούργησε κατά τα τελευταία 50 χρόνια νομικές και πρακτικές βάσεις για την προστασία των ανθρωπίνων δικαιωμάτων. Τώρα πρόκειται για την πραγματοποίηση σε εθνικό και τοπικό επίπεδο. Δυστυχώς πολύ συχνά οικονομικά συμφέροντα προηγούνται των συμφερόντων για τα ανθρώπινα δικαιώματα. Γι αυτό, ιδιαίτερα εμείς σαν Ευρωπαϊκό Κοινοβούλιο, δεν επιτρέπεται να κουραστούμε να υποδεικνύουμε τον μη σεβασμό των ανθρωπίνων δικαιωμάτων. Κατορθωτέο είναι μόνο, ότι μπορεί να υποστεί κυρώσεις. Δυστυχώς αυτό δεν συνηθίζεται πάντα στο διεθνές δίκαιο. Γι αυτό πρέπει να εκμεταλευτούμε την δική μας δημοκρατικά νόμιμη λειτουργία ελέγχου και ιδιαίτερα κατά το έτος των ανθρωπίνων δικαιωμάτων 1998.

<SPEAKER ID=195 LANGUAGE="DE" NAME="von Habsburg">
Κυρία Πρόεδρε, θα ήθελα κατ΄ αρχάς να ευχαριστήσω εγκάρδια την κυρία Lenz και τον κύριο Imbeni για την πράγματι εξαίρετη δουλειά την οποία προετοίμασαν. Θα ήθελα όμως πάνω σε αυτό να κάνω μερικές παρατηρήσεις, οι οποίες έχουν άμεσα σχέση με την έκθεσή σας και που πιθανώς μέσω αυτής της έκθεσης να τεθούν σε κίνηση. Σε πρώτη θέση βρίσκεται το γεγονός, ότι έχουμε πάρα πολλές οργανώσεις, οι οποίες δεν συνεργάζονται και οι οποίες παρεμποδίζονται μεταξύ τους κατά την εκτέλεση του έργου τους. Εδώ πρέπει να μπεί κάποια τάξη. Αυτό το βλέπω κυρίως από την πλευρά των λαών, οι οποίοι αναφορικά με αυτό έχουν απ΄ ευθείας επαφές, μετά από τις συχνές επισκέψεις μου στην κεντρική και ανατολική Ευρώπη, και εδώ βλέπω τις μεγάλες δυσκολίες, οι οποίες δημιουργούνται, και αυτό πρέπει να το προσέξουμε.
<P>
Ένα δεύτερο πράγμα - και αυτό αναφέρθηκε ήδη - είναι ότι πρέπει να εξασκήσουμε έναν αυστηρότερο έλεγχο της υποστήριξης, γιατί αυτός είναι αναγκαίος. Ήδη έχουμε μία πολύ καλή Επιτροπή Ελέγχου του Προϋπολογισμού, η οποία εργάζεται πραγματικά υποδειγματικά και η οποία φυσικά δεν μπορεί να αναλάβει και κάτι ακόμα. Αλλά κάποια παρόμοια οργάνωση θα ήταν χωρίς αμφιβολία αναγκαία. Ότι αφορά τις ετήσιες εκθέσεις, τις θεωρώ απόλυτα σημαντικές, ιδιαίτερα όταν είναι σε χέρια ανθρώπων, οι οποίοι πραγματικά κατανοούν το αντικείμενο.
<P>
Τελειώνοντας θα ήθελα να πω ακόμη: Τα ανθρώπινα δικαιώματα είναι κάτι πολύ ωραίο. Χρησιμεύουν όμως πολύ συχνά σε ορισμένα καθεστώτα, για να καλύψουν, το ότι δεν αναγνωρίζουν αρκετά τα συλλογικά δικαιώματα. Αυτό το παρατηρώ όλως ιδιαίτερα στην μεταχείριση των μειονοτήτων: γλωσσικές μειονότητες, φυλετικές μειονότητες και εθνικές μειονότητες. Είμαι της γνώμης, ότι εδώ πρέπει να επισημάνουμε πάλι, ότι είναι εντελώς αναγκαίο ένα δικαίωμα εθνικών ομάδων και ένα δικαίωμα μειονοτήτων. Αυτό πρέπει να μπορεί να αποκτηθεί νομικά και πρέπει να μας βοηθήσει να βάλουμε επιτέλους τάξη σε αυτόν τον τομέα!

<SPEAKER ID=196 NAME="Brittan, Sir Leon">
Κυρία Πρόεδρος, δεν προκαλεί κατάπληξη το γεγονός ότι κατά τη διάρκεια της συζήτησης έχει εξετασθεί ένας αριθμός ευρύτερων θεμάτων. Ελπίζω ότι θα με συγχωρήσει το Σώμα, αν δεν είμαι σε θέση να ακολουθήσω ακόμη και τις πιο αποδοτικές μεθόδους που έχουν ακολουθηθεί. Θα ήθελα να σχολιάσω συγκεκριμένα κάποια σημεία, αλλά πρώτα απ' όλα θα ήθελα να πω πόσο θα ήθελε ο κ. Van den Broek να ήταν παρών, ειδικά επειδή ενδιαφέρεται ιδιαίτερα για τις εκθέσεις της κυρίας Lenz και του κυρίου Imbeni.
<P>
Θα ασχοληθώ αρχικά με την πολύ συγκεκριμένη παρατήρηση που έκανε ο κ. Imbeni για τα συμπεράσματα της συνάντησης κορυφής στο Αμστερνταμ. Αυτά αναφέρονται στην πρωτοβουλία οργάνωσης ενός μεταπτυχιακού προγράμματος σπουδών για την απόκτηση ενός ευρωπαϊκού πτυχίου μάστερ με αντικείμενο τα ανθρώπινα δικαιώματα και τη δημοκρατία. Υπολογίζεται ότι θα συμμετέχουν δέκα πανεπιστήμια από δέκα χώρες. Το θέμα θα το χειριστεί, κατά τη γνώμη μου, το Πανεπιστήμιο της Βενετίας, αν και είναι εμφανές ότι παραμένουν να εξετασθούν οι περαιτέρω λεπτομέρειες.
<P>
Τώρα θα αναφερθώ σε μερικά πιο γενικά σημεία. Πρώτον, η κ. Lenz και άλλοι μίλησαν για την πιθανότητα να είναι υπεύθυνος ένας επίτροπος. Δεν είμαι σίγουρος ότι κάτι τέτοιο θα έλυνε το πρόβλημα. Το πρόβλημα ουσιαστικά δεν είναι τόσο ότι υπάρχουν διαφορετικοί επίτροποι, αλλά ότι εξετάζονται διαφορετικοί παράγοντες σε σχέση με την γεωγραφική κατάσταση και ένας παράγοντας περί ανθρωπίνων δικαιωμάτων γενικά. Είναι αδύνατο να ασχοληθούμε με αυτό το θέμα απομονώνοντας τα ανθρώπινα δικαιώματα και αφήνοντάς το στην αρμοδιότητα του επιτρόπου.
<P>
Αν πάρουμε για παράδειγμα μία περιοχή για την οποία είμαι υπεύθυνος εφόσον παίρνω μέρος σε αυτή τη συζήτηση, δηλαδή την Κίνα, υπάρχει μία πολύ σημαντική διάσταση των ανθρωπίνων δικαιωμάτων και συγχρόνως μία ευρύτερη πολιτική στη χώρα αυτή. Δεν μπορείτε να αντιμετωπίσετε αυτό το ζήτημα, λέγοντας ότι με το θέμα των ανθρωπίνων δικαιωμάτων θα πρέπει να ασχοληθεί ένας επίτροπος που είναι υπεύθυνος για τα ανθρώπινα δικαιώματα. Κάτι τέτοιο θα αποδυνάμωνε την ίδια την πολιτική περί ανθρωπίνων δικαιωμάτων. Μόνο αν χειριστεί κανείς την Κίνα αυτή καθ' εαυτή, θα μπορέσει να πετύχει την κατάλληλη ισορροπία ανάμεσα σε μία ευρύτερη πολιτική και μία πολιτική περί ανθρωπίνων δικαιωμάτων ως προς τον χειρισμό των διαφόρων υποθέσεων. Κατά τη γνώμη μου, η πολιτική περί ανθρωπίνων δικαιωμάτων αποτελεί σημαντικό μέρος της πολιτικής της Κίνας και όχι απλά ένα πρόσθετο κομμάτι που θα μπορούσε κανείς να δώσει σε κάποιον άλλο. Συνεπώς, αυτή δεν είναι απαραίτητα η καλύτερη λύση, αν και θα μπορούσε κανείς να συνεχίσει να εξετάζει την πιθανότητα εφαρμογής της.
<P>
Παρεμπιπτόντως, ο κ. De Vries αναφέρθηκε σε ατομικές υποθέσεις. Δεν είμαι σε θέση να δώσω έναν κατάλογο απαντήσεων σε ατομικές υποθέσεις. Δεν είμαι σίγουρος αν αυτός είναι ο σκοπός αυτής της συζήτησης, αλλά έτυχε να αναφέρει το Panchen Lama και μπορώ απλά να πω ότι το θέμα το έθεσα και εγώ ο ίδιος στο ανώτατο επίπεδο. Δεν μπορώ να ισχυριστώ ότι η απάντηση που έλαβα ήταν ικανοποιητική. Φοβάμαι ότι το μυστήριο παραμένει.
<P>
Έχει επίσης γίνει αναφορά στο χρονικό διάστημα που παρεμβάλλεται ανάμεσα στην υποβολή της πρότασης για ένα πρόγραμμα και την υιοθέτηση ή την εφαρμογή του. Οι λόγοι είναι διάφοροι. Μερικές φορές οφείλεται στο γεγονός ότι η ιδέα είναι τόσο γενική που χρειάζεται να μελετηθεί και αυτό είναι κάτι που παίρνει χρόνο. Αλλες φορές η καθυστέρηση οείλεται στο γεγονός ότι η πρόταση ενός προγράμματος εγείρει επίμαχα ερωτήματα, οπότε χρειάζεται να ακουστούν οι απόψεις διαφορετικών ατόμων σχετικά με το αν πρόκειται ή όχι για μία καλή ιδέα. Αλλες φορές πάλι είναι θέμα πρόσβασης στο κεφάλαιο που πρέπει να διατεθεί για το συγκεκριμένο πρόγραμμα. Παρεμπιπτόντως, δεν ισχυρίζομαι ότι στην Επιτροπή πολύ περισσότερο από ό, τι σε οποιονδήποτε άλλο οργανισμό δεν παρατηρούνται ποτέ αδυναμίες διοικητικού χαρακτήρα. Ασφαλώς και υπάρχουν μερικές φορές τέτοιες αδυναμίες. Είναι όμως χρήσιμο να αναφέρουμε κάποιους από τους ευρύτερους παράγοντες που μπορεί να οδηγήσουν σε καθυστερήσεις, αν και πάντα δημιουργούν προβλήματα.
<P>
Τέλος, μία και αναφέρομαι σε αυτά τα γενικά σημεία, θα ήθελα να κάνω μία παρατήρηση πάνω στο θέμα της διαφάνειας. Ένας αριθμός ατόμων έχουν μιλήσει για τη σπουδαιότητα της διαφάνειας και συμφωνώ απολύτως μαζί τους. Δεν έχει και μεγάλη σημασία να κάνουμε κάτι σε αυτή την περιοχή, αν οι άνθρωποι δεν γνωρίζουν τι συμβαίνει. Αν συμβουλεύεις και βοηθάς κάποιους ανθρώπους να χτίσουν μία γέφυρα, είναι χρήσιμο και καλό για την εικόνα που δίνει η Ευρωπαϊκή Ένωση να ξέρουν αυτοί ότι η βοήθεια προσφέρεται από την Ένωση. Στην περίπτωση όμως ενεργειών για την προστασία των ανθρωπίνων δικαιωμάτων, θα ήθελα να υποστηρίξω ότι η διαφάνεια αποτελεί πολύ πιο σημαντικό χαρακτηριστικό όσων κάνουμε. Αποδεικνύει όχι μόνο ότι κάνουμε κάτι, αλλά επίσης ότι τα ανθρώπινα δικαιώματα αποτελούν ένα ιδιαίτερα σημαντικό μέρος του ενδιαφέροντός μας για τη χώρα.
<P>
Θα ασχοληθώ τώρα με κάποια από τα πιο συγκεκριμένα σημεία, ευχαριστώντας τόσο την κ. Lenz όσο και τον κ. Ombeni για τις εξαιρετικές τους εκθέσεις. Η Επιτροπή συμμερίζεται τις απόψεις τους θεωρώντας ότι προτεραιότητα θα πρέπει να δοθεί στην εξασφάλιση της συνοχής όσον αφορά τις πρωτοβουλίες που έχουν ληφθεί και την καλύτερη εκμετάλλευση των οικονομικών πηγών που παρέχονται. Για αυτό το λόγο, από τότε που ανέλαβε το αξίωμα ο κ. Santer έχει αναλάβει προσωπικά την ευθύνη για αυτή την ιδιαίτερα ευαίσθητη και λεπτή πλευρά της εξωτερικής πολιτικής, ενώ η ευθύνη για τις θεματικές και οριζόντιες πλευρές αυτού του ζητήματος έχει ανατεθεί στον κ. Van de Broek.
<P>
Στα πλαίσια των διαφόρων τμημάτων, ο ρόλος του συντονισμού έχει ανατεθεί στη μονάδα ανθρωπίνων δικαιωμάτων και εκδημοκρατισμού της γενικής διεύθυνσης του ινστιτούτου διαιτητών. Αυτή η μονάδα παρέχει επίσης στην οργανωτική επιτροπή μία γενική γραμματεία. Πρόκειται για έναν οργανισμό συντονισμού στο επίπεδο του αναπληρωτή γενικού διευθυντή που ιδρύθηκε το 1997. Επιπλέον, η μονάδα παρέχει την προεδρεία της διατμηματικής ομάδας που ασχολείται με τα ανθρώπινα δικαιώματα και συγκροτήθηκε το 1991.
<P>
Υπεύθυνοι για την εφαρμογή της πολιτικής ανθρωπίνων δικαιωμάτων και εκδημοκρατισμού σε γεωγραφικό επίπεδο, στο οποίο έχω αναφερθεί, είναι οι επίτροποι που έχουν αναλάβει την ευθύνη για την ανάπτυξη πολιτικών, οικονομικών και εμπορικών σχέσεων με διάφορες χώρες που δεν αποτελούν μέλη. Η Επιτροπή έχει αναδιαρθρώσει τα τμήματα της γενικής διεύθυνσης και διαχειρίζεται τα κονδύλια του προϋπολογισμού για τα ανθρώπινα δικαιώματα, έχοντας δημιουργήσει σε καθένα από αυτά μία μονάδα επιφορτισμένη με την ευθύνη να εξασφαλίζει ότι όλες οι ενέργειες που διαπράττονται όσον αφορά τα ανθρώπινα δικαιώματα, τη δημοκρατία και το κράτος δικαίου είναι ανάλογες εκείνων που γίνονται υπέρ της συνεργασίας. Μόνο εφόσον διατηρηθεί αυτή η αρμονία αρμοδιοτήτων και διαχείρισης των πόρων σε γεωγραφικό επίπεδο, θα μπορέσουμε να χειριστούμε αποτελεσματικά τα θέματα προστασίας των ανθρωπίνων δικαιωμάτων και εκδημοκρατισμού, που αποτελούν απαραίτητες προϋποθέσεις της συνεργασίας με τρίτες χώρες. Ενώ αναγνωρίζουμε ότι αυτή η συνεργασία θα μπορούσε να βελτιωθεί, έχουμε καταβάλλει σκληρές προσπάθειες και θα συνεχίσουμε στον ίδιο ρυθμό.
<P>
Όσον αφορά μερικά από τα πιο συγκεκριμένα αιτήματα που περιλαμβάνονται στα σχέδια ψηφισμάτων σχετικά με μέτρα, σκοπός των οποίων είναι ο καθορισμός μίας κοινής στρατηγικής για τη χρήση των οικονομικών πόρων που διατίθενται για την προστασία των ανθρωπίνων δικαιωμάτων, η διατμηματική ομάδα, που είναι υπεύθυνη για τα ανθρώπινα δικαιώματα και τη δημοκρατία, αναγνωρίζει κάθε χρόνο τις θεματικές προτεραιότητες και τις ομάδες στόχους που αντιστοιχούν στα κονδύλια του προϋπολογισμού του κεφαλαίου Β7-70. Για το μέλλον οι επίτροποι προτείνουν - μέσω μίας πρότασής τους για έναν διακανονισμό βάσει του οποίου θα παρέχεται νομική βάση στα κονδύλια που διατίθενται για την προστασία των ανθρωπίνων δικαιωμάτων - την εφαρμογή προγραμμάτων που έχουν καταρτιστεί, έτσι ώστε να εξασφαλιστεί ένα πλαίσιο μεθοδικής δράσης για μία συγκεκριμένη χώρα ή περιοχή ή πάνω σε ένα συγκεκριμένο θέμα.
<P>
Σχετικά με το αίτημα να ενημερώνεται τακτικά από την Επιτροπή για τη δράση που αναλαμβάνεται σε χώρες που δεν είναι μέλη, θα ήθελα να τονίσω ότι διάφορες εκθέσεις προβαίνουν σε απολογισμό αυτής της δράσης, όπως για παράδειγμα οι εκθέσεις πάνω στη δράση που λαμβάνεται όσον αφορά το ψήφισμα περί ανθρωπίνων δικαιωμάτων, δημοκρατίας και ανάπτυξης και οι ετήσιες εκθέσεις σχετικά με την εφαρμογή της δράσης για την προώθηση των ανθρωπίνων δικαιωμάτων και του εκδημοκρατισμού, εκθέσεις που εξετάζουν την αξιοποίηση των οικονομικών πόρων βάσει του κεφαλαίου Β7-70. Επιπλέον, η Επιτροπή καταρτίζει επίσης μία ετήσια έκθεση σχετικά με την αξιοποίηση των κονδυλίων: "η διαδικασία εκδημοκρατισμού στη Λατινική Αμερική» και "το πρόγραμμα MEDA για τη δημοκρατία». Η Επιτροπή θα λάβει υπόψη της τα αιτήματα του Κοινοβουλίου κατά την κατάρτιση των ετησίων εκθέσεων, αρχίζοντας με την έκθεση 1996-97, που βρίσκεται εν εξελίξει.
<P>
Η ανάγκη ενίσχυσης της συνεργασίας με διεθνείς και περιφερειακούς οργανισμούς είναι κάτι που μας απασχολεί διαρκώς. Θα ήθελα να τονίσω ότι τόσο εμείς όσο και το Συμβούλιο της Ευρώπης ασχολούνται εδώ και καιρό με την ανάπτυξη ουσιαστικής συνεργασίας, χρηματοδοτώντας κοινά προγράμματα στην κεντρική και ανατολική Ευρώπη και στην πρώην Σοβιετική Ένωση. Όσον αφορά τα Ηνωμένα Έθνη, εξετάζει επί του παρόντος την πιθανότητα ενδυνάμωσης της συνεργασίας με την υπηρεσία του ανώτατου επιτρόπου για τα ανθρώπινα δικαιώματα.
<P>
Έχει γίνει αναφορά στην εποπτεία των εκλογών. Αυτή εγείρει εδώ και μερικά χρόνια έναν αυξανόμενο αριθμό αιτημάτων. Η Επιτροπή είναι της άποψης ότι προτεραιότητα πρέπει να δοθεί σε μία επαγγελματική προσέγγιση - κατά τη διάρκεια της συζήτησης πολλοί ήταν αυτοί που δήλωσαν υπέρ της - από πλευράς μεθοδολογίας, διοικητικής μέριμνας και κατάρτισης. Χάρη στα ποσά που διατέθηκαν, έχουν καταρτιστεί πρότυπα σχέδια τα τελευταία χρόνια.
<P>
Θα εξετάσουμε επίσης την πρόταση να δημιουργηθεί ένα ευρωπαϊκό δίκτυο για τα ανθρώπινα δικαιώματα και τη δημοκρατία εν όψει της εμπειρίας που αποκτήθηκε, λαμβάνοντας παράλληλα υπόψη στο δέον βαθμό τα άλλα δίκτυα, όπως την υπηρεσία του ανώτατου επιτρόπου περί ανθρωπίνων δικαιωμάτων και του Συμβουλίου της Ευρώπης. Έχουμε λάβει υπόψη την πρόταση του κ. Imbeni για ετήσια οργάνωση μίας διάσκεψης αξιολόγησης, βασει του προτύπου της διάσκεψης στα πλαίσια των προγραμμάτων PHARE και TACIS.
<P>
Θα ήθελα να τονίσω ότι, προκειμένου να ανταποκριθεί στον ενδιαφέρον σας για διοργανική συνεργασία, η Επιτροπή ενέκρινε από το 1989 την πρόταση που αποσκοπούσε στη διευκόλυνση των διοργανικών επαφών συγκροτώντας μία ομάδα εργασίας, καθήκοντα της οποίας ήταν η οργάνωση ενός δικτύου ανταλλαγής πληροφοριών και ο λεπτομερής σχεδιασμός κοινής δράσης για τα ανθρώπινα δικαιώματα. Παράλληλα, έχουμε λάβει υπόψη την πρόταση να τροποποιηθεί ο προϋπολογισμός του 1998 για να συγκροτηθεί μία συμβουλευτική επιτροπή για προγράμματα δράσης πάνω στα ανθρώπινα δικαιώματα.
<P>
Επιτρέψτε μου να τονίσω ότι η συνοχή, η αποτελεσματικότητα και η ελαστικότητα είναι τα κριτήρια που καθορίζουν τη θέση μας στους διάφορους τομείς σχετικά με τα ανθρώπινα δικαιώματα.

<SPEAKER ID=197 NAME="Πρόεδρος">
Ευχαριστώ τον επίτροπο Leon Brittan.
<P>
Επιθυμεί ο ένας ή ο άλλος εισηγητής να παρέμβει; ·Οχι.
<P>
Η κοινή συζήτηση έληξε.
<P>
Η ψηφοφορία θα διεξαχθεί αύριο, στις 9.00.

<CHAPTER ID=7>
Συγκριτική αξιολόγηση ανταγωνιστικών επιδόσεων
<SPEAKER ID=198 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Murphy (A4-0387/97), εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την ανακοίνωση της Επιτροπής προς το Συμβούλιο, το Ευρωπαϊκό Κοινοβούλιο, την οικονομική και κοινωνική επιτροπή και την επιτροπή περιφερειών σχετικά με τη συγκριτική αξιολόγηση των ανταγωνιστικών επιδόσεων, που προορίζεται για τους οικονομικούς φορείς και τις Αρχές (COM(97)0153 - C4-0387/97).

<SPEAKER ID=199 NAME="Katiforis">
Κύριε Πρόεδρε, επειδή σκοπεύω να εκπροσωπεύσω τις σκέψεις του βρετανού συναδέλφου μας, σκέφτηκα να μιλήσω στη γλώσσα του. Όπως γνωρίζετε, οι Βρετανοί δικαιολογημένα φημίζονται για την ακρίβειά τους, ενώ οι Έλληνες είναι δυστυχώς διαβόητοι για την ασυνέπειά τους, οπότε δεν μπορώ παρά να ευχαριστηθώ - αν και κακόβουλα - για αυτή την προσωρινή αντιστροφή των ρόλων.
<P>
Είναι προς ευχαρίστησή μου που μπορώ να πω στον επίτροπο ότι ο εισηγητής χαιρετίζει την πρόθεση της Επιτροπής να ιδρύσει ένα ευρωπαϊκό δίκτυο πραγματογνωμοσύνης για επιχειρήσεις, προκειμένου να εξασφαλιστεί ότι θα διατίθενται σταθερές, αξιόπιστες και ισότιμες υπηρεσίες, ειδικά για μικρομεσαίες επιχειρήσεις σε ολόκληρη την Ευρωπαϊκή Ένωση.
<P>
Ο εισηγητής χαιρετίζει επίσης την ανακοίνωση της Επιτροπής ότι θα συγκροτηθεί μία ομάδα υψηλού κινδύνου για την αξιολόγηση της απόδοσης, που θα αποτελείται από βιομηχάνους, αντιπροσώπους του Εμπορικού Επιμελητηρίου και ενώσεις εργαζομένων, σωματεία, καταναλωτές και απλούς πολίτες. Τονίζει τη σπουδαιότητα να αξιοποιηθούν από αυτή την ομάδα υψηλού κινδύνου τα καλύτερα στατιστικά στοιχεία που υπάρχουν και εφιστά την προσοχή στις δυνατότητες της Eurostat από αυτή την άποψη, δυνατότητες για τις οποίες και εγώ ευχαρίστως προσθέτω τη μαρτυρία μου.
<P>
Ο εισηγητής πιστεύει ότι το σύνολο της αξίας που προστίθεται στην Ευρωπαϊκή Ένωση ύστερα από την αξιολόγηση της απόδοσης θα πραγματοποιηθεί σε μέγιστο βαθμό, αν δοθεί προτεραιότητα σε συγκεκριμένες ανάγκες των μικρομεσαίων επιχειρήσεων, ενώ παράλληλα ζητά ειδικά από τις μικρομεσαίες επιχειρήσεις να συμμετέχουν άμεσα στην ομάδα υψηλού επιπέδου μέσω ατόμων που θα αντιπροσωπεύουν συγκεκριμένα τις μικρομεσαίες επιχειρήσεις, όπως επίσης μέσω της ίδρυσης ενός ευρωπαϊκού δικτύου οροθετικής πραγματογνωμοσύνης.
<P>
Ζητά από το Κοινοβούλιο να ασχοληθεί άμεσα με το έργο της ομάδας υψηλού επιπέδου μέσω της ιδιότητας του παρατηρητή την οποία θα αναλάβει ένας μικρός αριθμός βουλευτών του Κοινοβουλίου και επιβεβαιώνει εκνέου την έκκληση να προσκληθεί το Κοινοβούλιο να συμμετάσχει στις επισκέψεις στην Ιαπωνία και τις ΗΠΑ που οργανώνονται με σκοπό την αξιολόγηση της απόδοσης στα πλαίσια της ετήσιας τριμερούς επιτροπής. Πιστεύω ότι αυτό το αίτημα είναι ιδιαίτερης σπουδαιότητας.
<P>
Τέλος, ζητά μία συγκεκριμένη τροποποίηση του πρότυπου οροθετικού σχεδίου "Ανάπτυξη των Ανθρωπίνων Πόρων», έτσι ώστε να δοθεί μεγαλύτερη προτεραιότητα στην ποιότητα των διευθυντικών ικανοτήτων και της κατάρτισης στην Ευρωπαϊκή Ένωση, δεδομένου ότι το διαφοροποιούμενο κόστος ανάμεσα στις ευρωπαϊκές επιχειρήσεις και τους Ιάπωνες και Αμερικανούς ομολόγους τους συχνά οφείλεται σε λειτουργικές αδυναμίες και όχι σε αδυναμίες της αγοράς εργασίας. Πιστεύω ότι αυτό σημαίνει ότι θα πρέπει να γίνεται αξιολόγηση της απόδοσης τόσο των διευθυντών όσο και των εργαζομένων, σε μία προσπάθεια να μιμηθούν την αφοσίωση των Γιαπωνέζων στη δουλειά παρά να κοιτάζουν πώς θα φεύγουν νωρίτερα την Παρασκευή και θα γυρίσουν αργά τη Δευτέρα, σκοτώντας στο ενδιάμεσο διάστημα πουλιά και άλλα ζώα στα δάση της καταπράσινης και ευχάριστης γης της Αγγλίας. Απόλυτη προτεραιότητα θα πρέπει να δοθεί στη σχέση ανάμεσα στην εκπαίδευση και την κατάρτιση από τη μία και το χώρο εργασίας από την άλλη, αφού αυτός είναι ένας τομέας στον οποίο είναι σαφές ότι η Ευρωπαϊκή Ένωση υστερεί έναντι άλλων παγκόσμιων οικονομιών με ηγετική θέση. Αυτό θα πρέπει να γίνεται συνεχώς στα πλαίσια της διαβίου εκπαίδευσης.
<P>
Η αξιολόγηση της απόδοσης των ανθρωπίνων πόρων είναι ιδιαίτερα σημαντική. Πρέπει να διεξάγουμε έρευνα και να ασχοληθούμε σοβαρά με το γεγονός ότι η Ευρωπαϊκή Ένωση υστερεί συγκριτικά με άλλες χώρες ως προς τις διευθυντικές ικανότητες και την πνευματική καλλιέργεια. Τέλος, ο εισηγητής συγχαίρει την Επιτροπή για μία ακόμη φορά και εμπιστεύεται την έκθεση στο Σώμα.
<P>
Επιτρέψτε μου να αντισταθμίσω όσα είπα στην αρχή, τονίζοντας ότι ήταν απολύτως απαραίτητο να απουσιάσει σήμερα ο κ. Murphy, επειδή έπρεπε να βρίσκεται στη Βρετανία για πολιτικές υποθέσεις.

<SPEAKER ID=200 LANGUAGE="NL" NAME="Kestelijn-Sierens">
Κύριε Πρόεδρε, κύριε Επίτροπε, συνάδελφοι, τέσσερα χρόνια μετά από τη Λευκή Βίβλο για την ανάπτυξη, την ανταγωνιστικότητα και την απασχόληση, διαπιστώνω με ικανοποίηση ότι στην ευρωπαϊκή ατζέντα για την απασχόληση, το benchmarking , η συγκριτική αξιολόγηση, βρήκε εξέχουσα θέση. Το 1995, όλοι μιλούσαν για ευρωπαϊκές στρατηγικές για την απασχόληση και για μια ευρωπαϊκή ένωση απασχόλησης. Οι φιλελεύθεροι επισήμαναν όμως ότι η καταπολέμηση της ανεργίας αποτελεί κυρίως υπόθεση των εθνικών και των τοπικών αρχών, και όχι της Ευρώπης.
<P>
Επίσης, υποστήριξαμε πάντα την ιδέα της ανταλλαγής των καλυτέρων εμπειριών. Οι αρχές θέλουν να μάθουν ποια πολιτική για την αγορά εργασίας προσφέρει τις καλύτερες εγγυήσεις για περισσότερες θέσεις εργασίας. Από τη δική τους πλευρά, οι επιχειρηματίες θέλουν να μάθουν πώς οι ανταγωνιστές τους από το εξωτερικό, κατορθώνουν να επεκτείνουν το δικό τους μερίδιο της αγοράς. Αλλά τόσο οι αρχές, όσο και οι επιχειρήσεις συχνά δεν διαθέτουν συγκρίσιμα, αξιόπιστα και συνεκτικά δεδομένα.
<P>
Επομένως, είμαστε υπέρ της ιδέας ένος ευρωπαϊκού δικτύου δεδομένων για επιχειρήσεις, και υπέρ μιας ομάδας συγκριτικής αξιολόγησης υψηλού επιπέδου. Δικαιολογημένα, ο εισηγητής ζητά εδώ την άμεση συμμετοχή των ΜΜΕ.
<P>
Θά'θελα να μάθω από την Επιτροπή εάν οι ΜΜΕ θα συμμετέχουν αντιπροσωπευτικά, ή αν θα επιλέγονται στην τύχη. Στο κάτω-κάτω, δεν πρέπει να ξεχνάμε ότι οι ΜΜΕ δημιουργούν τις περισσότερες θέσεις εργασίας. Χωρίς την ενεργό συμμετοχή των ΜΜΕ, η όλη υπόθεση δεν θα έχει πολύ νόημα, νομίζω. Αναμένουνε επίσης τα αποτελέσματα των έργων-προτύπων που ξεκίνησε η Επιτροπή. Μπορεί να μας δώσει η Επιτροπή νεώτερα σχετικά;
<P>
Τέλος, θέλω να συγχαρώ τον εισηγητή για την άριστη έκθεσή του. Τόνισε τα σωστά σημεία και έθεσε ότι η συγκριτική αξιολόγηση πρέπει να ενταχθεί στην ανταγωνιστική πολιτική των κρατών μελών. Συμφωνούμε και με το αίτημά του για την άμεση συμμετοχή του Κοινοβουλίου στην ομάδα εργασίας υψηλού επιπέδου. Μπορεί να μας πει η Επιτροπή αν μπορεί να ανταποκριθεί σε αυτό το αίτημα;

<SPEAKER ID=201 LANGUAGE="SV" NAME="Schφrling">
Κύριε Πρόεδρε, η συγκριτική αξιολόγηση ανταγωνιστικών επιδόσεων είναι της μόδας. Πολλοί μιλούν για την συγκριτική αξιολόγηση ανταγωνιστικών επιδόσεων σε όλες τις περιστάσεις. Η Επιτροπή έχει ήδη υλοποιήσει μία σειρά πιλοτικών προγραμμάτων και διαπίστωσε ότι η συγκριτική αξιολόγηση ανταγωνιστικών επιδόσεων είναι μία εξαιρετικά σημαντική μέθοδος για την διερεύνηση και την απόκτηση γνώσεων για τις ελλείψεις που υπάρχουν στο ευρωπαϊκό επιχειρηματικό κλίμα, και για το πως θα βρεθούν λύσεις γι' αυτές τις ελλείψεις.
<P>
Σύμφωνα με την Επιτροπή, και σύμφωνα επίσης με την έκθεση για την οποία θα λάβουμε θέση σήμερα, η συγκριτική αξιολόγηση ανταγωνιστικών επιδόσεων δεν είναι μόνο για να εφαρμόζεται σε επίπεδο επιχείρησης και κλάδου, αλλά επίσης και όσον αφορά τους όρους- πλαίσιο για τις επιχειρήσεις. Τώρα βέβαια η συγκριτική αξιολόγηση ανταγωνιστικών επιδόσεων δεν είναι κάποια νέα εφεύρεση, κάτι που μπορεί κανείς εύκολα να πιστέψει, αλλά έχει χρησιμοποιηθεί επί πολλά έτη και από ευρωπαϊκές επιχειρήσεις και κυρίως στις ΗΠΑ, αφότου η μέθοδος εξελίχθηκε στην δεκαετία του 1970.
<P>
Η συγκριτική αξιολόγηση ανταγωνιστικών επιδόσεων είναι σίγουρα μία πολύ καλή μέθοδος για την μέτρηση της ανταγωνιστικότητας και σε μικρές και μεσαίες επιχειρήσεις επίσης. Ταυτόχρονα όμως θέλω να προειδοποιήσω για την υπερβολική πίστη σε μία και μοναδική μέθοδο, η οποία παρ' όλα αυτά είναι ένα αρκετά χοντροκομμένο εργαλείο, κυρίως κατά τη σύγκριση όρων-πλαισίου, καθώς αντανακλώνται επίσης η παράδοση και ο πολιτισμός. Αυτό βέβαια δεν είναι κάτι που αφήνεται να μετρηθεί τόσο εύκολα ή να του γίνει "συγκριτική αξιολόγηση ανταγωνιστικών επιδόσεων».
<P>
Είμαι πολύ ικανοποιημένη μ' αυτό που γράφει ο εισηγητής στη παράγραφο 10, ότι δεν πρέπει να ταυτίσουμε την ανταγωνιστικότητα και τη σχέση μεταξύ των απωλειών της Ένωσης στη βιομηχανική αγορά με τους μισθολογικούς όρους. Νομίζω επίσης ότι είναι καλό ότι αναφέρει ότι πρέπει επίσης να γίνει "συγκριτική αξιολόγηση ανταγωνιστικών επιδόσεων» στους διευθυντές και τις ηγεσίες των επιχειρήσεων.
<P>
Τέλος κύριε Πρόεδρε, είμαι λίγο επιφυλακτική ως προς την μεταφορά της εξέλιξης της μεθοδολογίας σ' ένα πολιτικό επίπεδο. Νομίζω ότι θα ήταν περισσότερο κατάλληλο να το κάνει αυτό ένα Πανεπιστήμιο ή ένα Ιστιτούτο που ασχολείται με την εξέλιξη μεθολογίας.

<SPEAKER ID=202 LANGUAGE="NL" NAME="Blokland">
Κύριε Πρόεδρε, η χρησιμότητα του benchmarking , της συγκριτικής αξιολόγησης για τη βελτίωση των ανταγωνιστικών επιδόσεων της ευρωπαϊκής οικονομίας, είναι πια δεδομένη. Πρέπει να φυλαχθούμε όμως από το ενδεχόμενο να θεωρήσουμε τη συγκριτική αξιολόγηση πλέον σαν πανάκεια για όλα τα οικονομικά μας προβλήματα όπως η ανεργία, η μείωση της εργατικής απόδοσης και ο φθίνων ρυθμός της ανάπτυξης. Υπάρχει εδώ περίπτωση της περιβόητης αντιστροφής στόχου και μέσου.
<P>
Επίσης, πρέπει να λάβουμε υπόψη ότι με αυτή τη μέθοδο, θα δούν το φώς και τα δυνατά, και τα αδύνατα σημεία της οικονομίας. Αποκλείοντας εκ των προτέρων ορισμένα συμπεράσματα, βρισκόμαστε σε λάθος δρόμο. Η παράγραφος 10 αποτελεί παράδειγμα κάτι τετοίου. Η σχέση ανάμεσα στην απώλεια μεριδίου της αγοράς και το υψηλό κόστους εργασίας, δεν μπορεί πράγματι να αποδειχθεί με βεβαιότητα, αλλά μπορεί όντως να θεωρηθεί εύλογη.
<P>
Η συγκριτική αξιολόγηση στοχεύει κυρίως σε μια σύγκριση αποτελεσματικότητας και λειτουργικότητας, βάσει της οποίας μπορούν να επεξεργασθούν σημεία αναφοράς και κριτήρια για τη διάθεση μέσων και τις ααναμενόμενης αποδόσεις τους. Η όλη λειτουργία της οικονομίας στο σύνολό της, των οργανώσεων και των δημοσίων οργανων, αξιολογείται έτσι από εξωτερική ματιά. Αυτό μπορεί να είναι διαφωτιστικό και να σταθεί αφορμή ορθών αναδιαρθρώσεων.
<P>
Τέλος, μια παρατήρηση για την παράγραφο 11, στην οποία ζητείται μια καλύτερη αλληλοπροσαρμογή των διδασκομένων ικανοτήτων της παιδείας και των επιθυμητών ικανοτήτων στη θέση εργασίας. Αν και συμφωνώ γενικώς, δεν θά'θελα ο επιχειρηματικός κόσμος να μας ορίζει το περιεχόμενο των εκπαιδευτικών προγραμμάτων και τους στόχους της διδασκαλίας. Η εκπαίδευση αποτελεί πολύπλευρη διαδικασία με τις δικές της ιδιότητες, και δεν επιτρέπεται να κυριευθεί από οικονομικά κίνητρα. Οι συνέπειες μιας πνευματικής φτώχειας των μελλοντικών γενεών είναι εξίσου σοβαρές από το σημερινό πρόβλημα της ανεργίας στην Ευρώπη.

<SPEAKER ID=203 NAME="Brittan, Sir Leon">
Κύριε Πρόεδρε, επιτρέψτε μου κατ' αρχήν να ευχαριστήσω το Κοινοβούλιο για το ενδιαφέρον του για την ανακοίνωση και να συγχαρώ τον κ. Murphy για την εξαιρετική του έκθεση εν απουσία του.
<P>
Τόσο η ενοποίηση της εσωτερικής αγοράς της Κοινότητας όσο και οι προοπτικές της οικονομικής και νομισματικής ένωσης και διεθνοποίησης δείχνουν ότι η ευρωπαϊκή βιομηχανία πρέπει να αυξάνει την ανταγωνιστικότητά της συνεχώς. Όπως έχει τονιστεί σε πολλές περιπτώσεις, έχει σημειωθεί πρόοδος αλλά απομένει να γίνουν ακόμη πολλά για την Ευρώπη, προκειμένου να είναι αυτή σε θέση να αντιμετωπίσει τις προκλήσεις που της παρουσιάζονται. Κάτω από αυτές τις συνθήκες, η Επιτροπή πρότεινε την αξιολόγηση της ανταγωνιστικής απόδοσης ως ένα μέσο συνεχούς παρακολούθησης της προόδου που έχει σημειωθεί και ενθάρρυνσης προς υιοθέτηση της καλύτερης ανταγωνιστικής πρακτικής που υπάρχει σε παγκόσμιο επίπεδο. Θα ήθελα να συμφωνήσω με ότι έχει ειπωθεί στη συζήτηση: αποτελεί μέσο όχι όμως πανάκεια.
<P>
Στόχος ήταν να παρέχει στην Ευρωπαϊκή Ένωση ένα ισχυρό όργανο που θα ενίσχυε την ανταγωνιστικότητά της και αυτό το έχει υποστηρίξει το Κοινοβούλιο. Η ανακοίνωση για την οποία συζητάμε σήμερα προκύπτει ως απάντηση στις αλλεπάλληλες εκκλήσεις του Κοινοβουλίου και του Συμβουλίου για την ανάπτυξη πρότυπων σχεδίων καταρτισμένων, έτσι ώστε όλα όσα προσφέρουμε να πάρουν συγκεκριμένη μορφή. Σκοπός των σχεδίων που έχουν διαμορφωθεί είναι η βελτίωση της ανταγωνιστικής απόδοσης των επιχειρήσεων, των βιομηχανιών και γενικά του χώρου εργασίας.
<P>
Η αξιολόγηση της απόδοσης των επιχειρήσεων είναι πρώτα από όλα καθήκον της ίδιας της βιομηχανίας. Οι δημόσιες αρχές μπορούν, ωστόσο, να βοηθήσουν στην προώθηση μίας τέτοιας επένδυσης. Κάτω από αυτές τις συνθήκες και σύμφωνα με την πρόταση του Κοινοβουλίου, η Επιτροπή σχεδιάζει να δώσει προτεραιότητα στις ανάγκες των μικρομεσαίων επιχειρήσεων κατά την οργάνωση ενός ευρωπαϊκού δικτύου για την αξιολόγηση της απόδοσης των επιχειρήσεων. Η αξιολόγηση της απόδοσης διαφόρων τομέων εξαρτάται από τις συγκεκριμένες συνθήκες που επικρατούν σε κάθε τομέα ενώ αναφερθήκαμε, όπως έπρεπε, στο αίτημα του Κοινοβουλίου να εξετάσει γιατί κάποιοι τομείς είναι πιο επιτυχημένοι από άλλους όσον αφορά την παγκόσμια ανταγωνιστικότητά τους.
<P>
Από τη σκοπιά της συνολικής οικονομικής ανταγωνιστικότητας, πρωταρχικά υπεύθυνα για την εφαρμογή των πρότυπων σχεδίων είναι τα κράτη μέλη, ενώ η Επιτροπή χαιρετίζει το αίτημα του Κοινοβουλίου προς τα κράτη μέλη να κάνουν ό, τι μπορούν για να διαδραματίσουν καίριο ρόλο στα πλαίσια αυτών των προγραμμάτων. Θα μεταβιβάσουμε την έκκληση του Κοινοβουλίου να δοθεί μεγαλύτερη προτεραιότητα στο επίπεδο κατάρτισης των διευθυντών των επιχειρήσεων κατά τη διάρκεια των πρότυπου σχεδίου για την ανάπτυξη των ανθρωπίνων πόρων. Θα θέλαμε επίσης να εφιστήσουμε την προσοχή του Κοινοβουλίου στην πρόσφατη έκθεσή μας με αντικείμενο την αξιολόγηση της ανταγωνιστικής απόδοσης στην Ιρλανδία και τη Νέα Ζηλανδία. Αυτή η έκθεση θα μπορούσε να θεωρηθεί το πρώτο βήμα προς την αξιολόγηση της θετικής απόδοσης μερικών κρατών μελών της Ευρωπαϊκής Ένωσης, όπως υποστήριξε το Κοινοβούλιο στην έκθεσή του.
<P>
Όπως δήλωσε με ανακοίνωσή της, η Επιτροπή θα συγκροτήσει στις αρχές του Νέου Έτους μία συμβουλευτική ομάδα υψηλού επιπέδου, που θα επιφορτιστεί με την αξιολόγηση της απόδοσης. Θα εξασφαλιστεί ότι η συγκρότηση αυτής της ομάδας αντιπροσωπεύει ποικίλα συμφέροντα. Χαιρετίζουμε το αίτημα του Κοινοβουλίου να συνεργάζεται με την ομάδα κατά την εκτέλεση του έργου της και θα θέλαμε να ζητήσουμε από αυτό να υποδείξει κάποιο μέλος που αναλάβει το ρόλο του επόπτη. Η Επιτροπή και τα κράτη μέλη έχουν ήδη προωθήσει αυτή την πρωτοβουλία αξιολόγησης της ανταγωνιστικής απόδοσης της ευρωπαϊκής βιομηχανίας. Ύστερα από το τέλος αυτού του πρότυπου σταδίου τα αποτελέσματα θα παρουσιαστούν στο Κοινοβούλιο και σε κάθε άλλο ενεχόμενο μέλος. Είμαστε πεπεισμένοι ότι η εμπειρία θα αποδείξει το ρόλο που παίζει η αξιολόγηση της ανταγωνιστικής απόδοσης στην ενίσχυση της ανταγωνιστικότητας της ευρωπαϊκής βιομηχανίας.

<SPEAKER ID=204 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 9.00 π.μ.

<CHAPTER ID=8>
Εκτέλεση των δαπανών στο πλαίσιο της ΚΕΠΠΑ
<SPEAKER ID=205 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Mόller (A4-0339/97), εξ ονόματος της Επιτροπής Ελέγχου του Προϋπολογισμού, σχετικά με τη γνωμοδότηση 1/97 του ευρωπαϊκού Ελεγκτικού Συνεδρίου σχετικά με τις συνθήκες εκτέλεσης δαπανών στο πλαίσιο της εξωτερικής πολιτικής και κοινής ασφάλειας (C4-0220/97).

<SPEAKER ID=206 NAME="Mόller">
Κύριε Πρόεδρε, η εξωτερική πολιτική είναι το πεδίο, όπου πολύ δύσκολα μπορεί να προβλεφτούν οι εξελίξεις, όπου πολύ γρήγορα μπορεί να συμβεί κάτι απρόβλεπτο και όπου οι γρήγορες, καλά μελετημένες αποφάσεις έχουν δευτερεύουσα σημασία. Μία ματιά στις μέχρι τώρα κοινές δραστηριότητες της ΕΕ, την διοίκηση του Mostar σε πρωτεύουσα θέση, ακολουθούμενη από τις επιτηρήσεις εκλογών, όπως στην Παλαιστίνη ή την Βοσνία, την περισυλλογή ναρκών, τους ιδικούς απεσταλμένους όπως στην Ρουάντα ή την δράση KEDO, δείχνει μία υπερβολικά ανομοιογενή εικόνα για τον τρόπο με τον οποίο αυτές εφαρμόζονται και διευθετούνται στην πράξη.
<P>
Η ανομοιογένεια σημαίνει όμως ανύπαρκτη διαφάνεια, ανύπαρκτες δομές και ανύπαρκτο αποτελεσματικό έλεγχο. Ο φταίχτης εδώ είναι το κατασκευαστικό λάθος στην συνθήκη του Μάαστριχτ, η οποία βέβαια καθόρισε την λήψη αποφάσεων σχετικά με την κοινή εξωτερική πολιτική και την πολιτική ασφάλειας σύμφωνα με τους κανόνες ενδοκυβερνητικής συνεργασίας, που προσδιορίζει όμως την εκτέλεση από τον προϋπολογισμό της κοινότητας, και επομένως σύμφωνα με την συνηθισμένη διαδικασία. Αυτό το κενό στην συνθήκη οδήγησε από την αρχή αναντίρρητα σε διαφωνίες ανάμεσα στο Κοινοβούλιο και το Συμβούλιο, αλλά και μεταξύ του Κοινοβουλίου και της Επιτροπής.
<P>
Η ελπίδα μας, ότι αυτή η έλλειψη θα μπορούσε να εξαλειφθεί στο Αμστερνταμ, δεν εκπληρώθηκε. Η διαθεσμική συμφωνία αναφέρεται απλά και μόνο στα ερωτήματα σε συσχετισμό με την γρήγορη διάθεση χρημάτων για την κοινή εξωτερική πολιτική και την πολιτική ασφάλειας, και απέκρουσε την προσπάθεια του Συμβουλίου να ερμηνεύσει σαν υποχρεωτικά αυτά τα κονδύλια του προϋπολογισμού. Στο περιθώριο έμειναν εν τούτοις τα ερωτήματα για την εκτέλεση και τον έλεγχο των δράσεων, που χρηματοδοτούνται από τον προϋπολογισμό της Κοινότητας.
<P>
Αυτό είναι κατόρθωμα του Ελεγκτικού Συνεδρίου, που κατονόμασε σαφώς τα ελλείματα σε αυτόν τον τομέα και που δίνει ένα γνώμονα στο Κοινοβούλιο και στην Επιτροπή για την καλυτέρευση των άλυτων ερωτημάτων. Γι αυτό είναι λογικό, όταν στην έκθεσή μου προτείνω την παραπέρα εξέλιξη της τωρινής διαθεσμικής συμφωνίας.
<P>
Περί τίνος πρόκειται εδώ; Πρώτον: η εξαμηνιαία αλλαγή της προεδρίας του Συμβουλίου υποσκάπτει την συνεχή διαχείρηση και επίβλεψη, που είναι ζωτικής σημασίας για τις κοινές δράσεις. Γι αυτό είναι απαραίτητοι στο μέλλον σαφείς λειτουργικοί κανόνες. Δεύτερον: ο έλεγχος της Επιτροπής πρέπει να είναι εξασφαλισμένος χωρίς παρεξηγήσεις. Πρέπει να συμπράτει πλήρως στον προετοιμαζόμενο σχεδιασμό - δηλαδή πριν την λήψη αποφάσεων στο Συμβούλιο - και στην αποπεράτωση των κοινών δράσεων, ώστε να εγγυάται αποτελεσματικότητα από άποψη οικονομική, νομική και λειτουργική.
<P>
Οι πολυάριθμες αδυναμίες, ιδιαίτερα στην δράση του Mostar, η ασάφεια για την διαχείριση των μέσων και η σύμπραξη μεταξύ των υπηρησιών της Επιτροπής στις Βρυξέλλες και των επί τόπου ειδικών απεσταλμένων υποδεικνύουν ότι η Επιτροπή πρέπει να τεθεί εντελώς στα δικαιώματά της. Τελικά αυτό είναι και η σημαντικότερη προϋπόθεση, για να μην αποκοπεί το Κοινοβούλιο απο το δικαίωμα για την απαλλαγή της Επιτροπής, κυρίως όταν το Συμβούλιο αποφεύγει την αντιφατική διαδικασία με το Ελεγκτικό Συνέδριο.
<P>
Τρίτον: Όλο και περισσότερο συνδέεται η ΕΕ με μία πληθώρα διαφορετικών χρηματοδοτών μέσω κοινών δράσεων σε διεθνείς δομές, όπως π.χ. στο KEDO. Για να μπορέσουμε να κρίνουμε την επιτυχία αυτών των δράσεων, δεν εξαρτάται μόνο από το να υποβάλλουμε σε έλεγχο το μερίδιο των μέσων που διαθέτει η Ευρωπαϊκή Ένωση, αλλά φυσικά επίσης και από το να πάρουμε όλες τις συνολικά διαθέσιμες πληροφορίες για το πρόγραμμα - ιδιαίτερα ότι αφορά τις εισφορές του κάθε κράτους μέλους.
<P>
Η αποτελεσματικότητα της εξωτερικής πολιτικής της Ευρωπαϊκής Ένωσης πρέπει να ενισχυθεί δραστικά. Αυτό, που προβλέπει η συνθήκη του Αμστερνταμ για επιπρόσθετα προληπτικά μέτρα, κατά την γνώμη μου δεν φτάνει. Αλλά σε κάθε περίπτωση οφείλουν το Συμβούλιο και το Κοινοβούλιο να προσπαθήσουν από κοινού να μην χειροτερέψουν ακόμα περισσότερο την εικόνα μέσω διοικητικών και τεχνικών εμποδίων. Η παραπέρα εξέλιξη της διαθεσμικής συμφωνίας στην από μένα προτεινόμενη κατεύθυνση, η οποία εξ άλλου κατά βάση υποστηρίχθηκε απο την Επιτροπή στις συνεδριάσεις στην επιτροπή, μπορεί να είναι το επόμενο μικρό βήμα. Θα χαιρόμουνα, εάν το Συμβούλιο θα στέκονταν θετικά απέναντι σε αυτό.
<P>
(Χειροκροτήματα)

<SPEAKER ID=207 LANGUAGE="DE" NAME="Wemheuer">
Κύριε Πρόεδρε, αγαπητές συναδέλφισες και συνάδελφοι. Θα ήθελα να μην ευχαριστήσω την κυρία Edith Mόller για την έκθεσή της, αλλά θέλω να την ευχαριστήσω επειδή φροντίζει τόσο εντατικά και χωρίς χαλάρωση για το συμφέρον της κοινής εξωτερικής πολιτικής και της πολιτικής ασφάλειας, προ πάντων στην πρώην Γιουγκοσλαβία. Αυτή είναι εκεί πολύ δραστήρια, και δυστυχώς αυτή την ώρα και με αυτή την συμμετοχή δεν φθάνει εδώ, αυτό που θα έπρεπε να φθάσει.
<P>
Η έκθεση ήταν άξια συζήτησης αλλά δεν ήταν αμφισβητήσιμη. Υποστηρίζεται από όλα τα κόμματα στην Επιτροπή για τον Έλεγχο του Προϋπολογισμού και ελπίζω ότι η έλλειψη συζήτησης δεν θα ερμηνευτεί σαν έλλειψη ενδιαφέροντος, γιατί αυτό θα ήταν πολύ λυπηρό.
<P>
Η έκθεση δείχνει πάλι κάτι, το οποίο βλέπουμε και σε άλλη θέση. Εδώ πρόκειται βεβαίως πρώτιστα για απόψεις του ελέγχου του προϋπολογισμού, του ελέγχου των οικονομικών, αλλά σε τελική ανάλυση πίσω από τα προβλήματα, που ανέφερε η Edith Mόller στην έκθεσή της, κρύβονται εκτεταμένα πολιτικά βασικά ερωτήματα, και θα ήταν καλό, να ασχολούνταν μία φορά με αυτό και μέλη εκτός της Επιτροπής Ελέγχου του Προϋπολογισμού.
<P>
Η κοινή εξωτερική πολιτική και η κοινή πολιτική ασφάλειας είναι ένα μεγάλο σχέδιο και πολλοί περισσότεροι άνθρωποι, απ΄ ότι μερικές φορές νομίζουμε, προσδοκούν κάτι από αυτή την κοινή εξωτερική πολιτική και πολιτική ασφάλειας. Πολλοί νομίζουν επίσης, ότι αυτή η κοινή εξωτερική πολιτική και πολιτική ασφάλειας είναι πολύ περισσότερο εξελιγμένη, απο ότι πράγματι είναι. Αλλά το μεγάλο σχέδιο ακολουθείται συχνά από την μουρμούρα κατά την καθημερινή εφαρμογή και κατά την εκτέλεση. Με αυτά τα προβλήματα ασχολείται φυσικά κατά κύριο λόγο μία έκθεση του ελεγκτικού συνεδρίου.
<P>
Ασαφείς αρμοδιότητες - η εισηγήτρια το τόνισε αυτό - συμπτώσεις, αναμείξεις - ακόμα και στον προσδιορισμό του στόχου - με καθήκοντα, τα οποία τελικά ανήκουν στον τομέα της κοινής αναπτυξιακής πολιτικής. Όλα αυτά δεν καθιστούν δύσκολο μόνο από την πλευρά του ελέγχου προϋπολογισμού το να ειπωθεί ένα ναι, να ειπωθεί ένα απεριόριστο ναί. Πίσω από αυτό βρίσκονται επίσης πολιτικές περιπλοκές, βρίσκονται προβλήματα, με τα οποία πρέπει να ασχοληθούμε. Η κριτική, η οποία εκφράζεται, είναι όπως είπαμε όχι η κριτική ενός λογιστή, ο οποίος λέει ότι είναι δύσκολο να ξεχωριστούν τα διάφορα κονδύλια. Χρειαζόμαστε περισσότερη διαφάνεια και διαύγεια, για να μπορούμε να κάνουμε καλύτερη επαλήθευση του λογαριασμού. Πολύ περισσότερο είναι η κριτική της πολιτικής η οποία λέει: Εάν κανείς πιά δεν ξέρει, ποιός και γιά τί ειναι αρμόδιος, όταν κανείς πιά δεν ξέρει, ποιός αποφασίζει τί, τότε είναι πολύ δύσκολη η εκτίμηση. Γίνεται επίσης τότε πολύ δύσκολο, να υπερασπισθεί κανείς αποφάσεις. Γιατί μόνο όταν ξέρει κανείς, ποιός υποστηρίζει μίαν απόφαση, τότε μπορεί, παρατηρώντας αυτό απ΄ έξω, να την εγκρίνει ή να την απορρίψει. Αλλά και άν την δεί κανείς απ΄ την πλευρά μας, να την υπερασπίσει όταν αυτή θα δεχθεί επίθεση.
<P>
Ως εκ τούτου αυτή η τομή, η σύνυπαρξη, κάτι που η κυρία Mόller θίγει στην έκθεσή της και κάτι που επέκρινε επίσης το Ελεγκτικό Συνέδριο, είναι κάτι παραπάνω από ένα ερώτημα του καθαρού διαχωρισμού των οικονομικών, είναι κάτι παραπάνω από ένα ζήτημα, ότι η χρηματοδότηση και ο έλεγχος αυτής της χρηματοδότησης πρέπει να ρυθμιστούν διαφορετικά. Σας παρακαλώ να λάβετε υπ΄ όψιν, ότι η κοινή εξωτερική πολιτική και η κοινή πολιτική ασφάλειας είναι και δικό μας σήμα, το σήμα της ΕΕ σε αυτόν τον κόσμο. Όταν υπάρχει ασάφεια και όταν υπαρχει έλλειψη διαφάνειας, τότε μπορεί να ασχοληθούμε ίσως εσωτερικά με τα ζητήματα του ελέγχου του προϋπολογισμού, αλλά πρέπει να δείτε, ότι η ασάφεια την οποία συναντάμε εδώ, είναι ένα σημάδι, ένα σύμπτωμα για μία εκτεταμένη ασάφεια, και αυτή θα παρατηρείται ίσως και στον κόσμο, επίσης από ανθρώπους, οι οποίοι ούτε καν ξέρουν πως υπάρχει μία Επιτροπή Ελέγχου Προϋπολογισμού ή ότι υπάρχει ένα Ευρωπαϊκό Ελεγκτικό Συνέδριο.
<P>
Εάν εκεί λόγω ασάφειας, λόγω ελλιπούς διαφάνειας προκύπτει μία απώλεια αξιοπιστίας, τότε αυτή δεν προκύπτει στον τομέα του ελέγχου των οικονομικών αλλά προκύπτει στον τομέα του πολιτικού κύρους της ΕΕ. Με αυτό το σκεπτικό παρακαλώ άλλη μία φορά την Edith Mόller να συνεχίσει να εργάζεται έτσι όπως εργάστηκε μέχρι τώρα. Παρακαλώ όμως και όλους τους άλλους να ασχοληθούν και πέρα από αυτή την συζήτηση με τα ζητήματα, τα οποία ακούστηκαν εδώ.

<SPEAKER ID=208 NAME="Theato">
Πρίν μας εγκαταλείψει η Edith Mόller - ξέρω, βρίσκεται κάτω από τρομερή πίεση χρόνου - θα ήθελα να της ανακοινώσω, πόσο χαιρετίζω την έκθεσή της και πως την συγχαίρω. Η ομάδα μου υποστηρίζει αυτή την έκθεση, και το θέμα της, η χρηματοδότηση της κοινής εξωτερικής πολιτικής και πολιτικής ασφάλειας, βρίσκεται ακριβώς στην τομή του πρώτου και του δεύτερου πυλώνα του συμβολαίου της ΕΕ. Η εισηγήτρια ασχολήθηκε λοιπόν με ζητήματα, όπου είναι πολύ μεγάλος ο πειρασμός, να περιπέσει κανείς στην παρέκλιση των αρχών του ή να οδηγηθεί σε ένα πόλεμο πεποιθήσεων. Η Edith Mόller δεν υπέκυψε σε αυτόν τον πειρασμό, αλλά αποφάσισε να ακολουθήσει ένα εποικοδομητικό τρόπο προσέγγισης.
<P>
Αυτό δεν σημαίνει ότι μπορούμε να είμαστε ευχαριστημένοι με το αποτέλεσμα του Αμστερνταμ, όσον αφορά την κοινή εξωτερική πολιτική και πολιτική ασφάλειας. Αυτό γίνεται σαφές στην έκθεση της κυρίας Mόller. Εμείς σαν κοινοβούλιο θα ευχόμασταν, εκ μέρους του Ευρωπαϊκού Συμβουλίου πολύ περισσότερο θάρρος και όχι μόνο διστακτική πρόοδο. Αλλά ας πάρουμε τα πράγματα απλά όπως έχουν. Επίσης και στο μέλλον, στην κοινή εξωτερική πολιτική και πολιτική ασφάλειας, πρωτεύει η πολιτική θέληση των κυβερνήσεων για κοινές ενέργειες. Χωρίς αυτή την πολιτική θέληση των κρατών μελών δεν γίνεται τίποτα και όπου λείπει αυτή η θέληση, δεν αξίζει η κοινή εξωτερική πολιτική και η πολιτική ασφάλειας ούτε καν σαν φύλλο συκής. Αυτή είναι δυστυχώς η εμπειρία που αποκτήσαμε τα τέσσερα τελευταία χρόνια. Απ΄ την άλλη πλευρά όμως ισχύει: όπου υπάρχει η θέληση για συνεργασία ή τουλάχιστον όπου δίνεται η ευκαιρία να αναπτυχθεί αυτή η θέληση, μπορεί η κοινότητα να συμβάλλει εποικοδομητικά. Όχι μόνο αλλά και όταν πρόκειται για την χρηματοδότηση. Το Ελεγκτικό Συνέδριο συνόψισε τους αριθμούς των τελευταίων ετών και το αποτέλεσμα είναι καταφανές: Πάνω από το 90 % των χρημάτων για κοινές δράσεις διατέθηκαν από τον προϋπολογισμό της Ένωσης. Με αυτό στεκόμαστε, εμείς σαν Ευρωπαϊκό Κοινοβούλιο, σαν απόλυτα υπεύθυνοι απέναντι στον φορολογούμενο. Αυτή την ευθύνη θέλουμε να την δικαιώσουμε. Δεν θέλουμε να πάρουμε οι ίδιοι τα χαλινάρια της εξωτερικής πολιτικής στα χέρια - αυτό δεν είναι δουλειά ενός Κοινοβουλίου, ούτε και του Ευρωπαϊκού - αλλά θέλουμε να εξετάσουμε και σε αυτόν τον τομέα και να μπορέσουμε να βεβαιωθούμε, ότι τα χρήματα των πολιτών της ΕΕ διατίθενται με φροντίδα και λογική.
<P>
Τον Ιούλιο κάναμε μία συμφωνία με την Επιτροπή και το Συμβούλιο, η οποία οφείλει να διευκολύνει την συνεργασία σε αυτά τα ζητήματα. Γίνεται σαφές στην έκθεση της κυρίας Mόller, και αυτό μπορώ μόνο να το υπογραμμίσω: Με την συγκατάθεση σε αυτή την συμφωνία δώσαμε ένα σήμα καλής θέλησης και μία προκαταβολή εμπιστοσύνης. Γι αυτό αυτή η συμφωνία, ας ελπίσουμε, δεν είναι μόνο το τελικό σημείο μίας από καιρού αιωρούμενης σύγκρουσης μεταξύ του Συμβουλίου και του Κοινοβουλίου, αλλά και βάση για μία εποικοδομητική καινούργια αρχή. Γι αυτό πρέπει να μπορέσουμε να αναπτύξουμε κι άλλο αυτή την συμφωνία.
<P>
Την πιό μεγάλη προσοχή μας αξίζει όπως και πρίν η πρώην Γιουγκοσλαβία. Μόνο στό πλαίσιο της κοινής εξωτερικής πολιτικής και πολιτικής ασφάλειας ξοδεύτηκαν μέχρι τώρα εκεί σχεδόν 200 εκ. ECU. H μερίδα του λέοντος από αυτά στο Mostar. Με τον Hans Koschnick, τον πρώην διοικητή του Mostar, ανέπτυξε η επιτροπή μας την εποχή του μία εξαίσια συνεργασία. Ο Carlos Westendorp ο υψηλός αντιπρόσωπος στο Σεράγιεβο, μας υποσχέθηκε να έρθει τον Ιανουάριο στην επιτροπή μας. Εδώ πρόκειται σε πρώτη φάση για το ζήτημα σχετικά με απάτες με τα χρήματα βοήθειας. Πάνω σ΄ αυτό ακούμε και διαβάζουμε ανησυχητικά πράγματα. Πίσω από αυτό βρίσκεται όμως και το ερώτημα, τι πρέπει να αλλάξει στο σχεδιασμό και την εργασία της Επιτροπής στην πρώην Γιουγκοσλαβία. Για να το πούμε καθαρά και ξάστερα: Πιθανώς από καιρού δεν έχουν καταλάβει όλοι οι υπέυθυνοι της Επιτροπής, πόσο μεγάλες ήταν και είναι οι προσδοκίες από αυτή, ενώπιον αυτής της πρόκλησης. Το να αντιδράσει σ΄ αυτό κανείς με γραφειοκρατική ρουτίνα, είναι πιθανόν η χειρότερη απάντηση. Εδώ η Επιτροπή είναι πολύ κοντά στο να χάσει ένα μεγάλο κεφάλαιο εμπιστοσύνης. Εμείς σε σχέση με αυτό περιμένουμε με αγωνία μια έκτακτη έκθεση του Ελεγκτικού Συμβουλίου, θα ήθελα στο τέλος να συνδέσω την ευγνωμοσύνη μου για την τοποθέτηση του Ελεγκτικού Συνεδρίου, για την οποία συζητήσαμε εδώ σήμερα, με την επιθυμία να μας καταθέσουν αυτήν την έκτακτη έκθεση όσο το δυνατόν γρηγορότερα.

<SPEAKER ID=209 LANGUAGE="FR" NAME="Souchet">
Κύριε Πρόεδρε, έχουμε την εντύπωση, εξετάζοντας αναλυτικά την έκθεση Mόller, ότι η τεχνική γνωμοδότηση τουΕυρωπαϊκού Ελεγκτικού Συνεδρίου, που καταγράφει τις δυσκολίες εκτέλεσης των δαπανών της Επιτροπής Αλιείας, δεν αποτελεί στο βάθος για την Επιτροπή Ελέγχου του Προϋπολογισμού, παρά μια νέα αφορμή για να επιβεβαιωθεί ξανά τη φιλοσοφία της ολοκληρωμένης κοινοτικοποίησης που κυριαρχεί σήμερα.
<P>
Είναι ωστόσο σωστό το γεγονός ότι η κυρία Mόller καταγγέλλει την ύπαρξη μιας λανθασμένης αντίληψης στο πλαίσιο της Επιτροπής Αλιείας. Αυτό που είναι ιδιαίτερα σοβαρό, είναι ότι αυτή η ανίληψη είναι πλέον εγγεγραμμένη στη Συνθήκη του Αμστερνταμ. Με τρόπο εντελώς παράλογο, η Συνθήκη αφενός επικυρώνει τον διακυβερνητικό χαρακτήρα της Επιτροπής Αλιείας, και αφετέρου δημιουργεί εξαρχής μια κοινοτική αρμοδιότητα όσον αφορά τη χρηματοδότηση των λειτουργικών δαπανών της Επιτροπής Αλιείας, μετατρέποντας κατ' αυτό τον τρόπο την οικονομία του άρθρου J11 της Συνθήκης του Μάαστριχτ.
<P>
Έχοντας διαπιστώσει το γεγονός αυτό, δύο στάσεις είναι πιθανές. Η μία που θεσπίζει η έκθεση Mόller, που βασίζεται σε μια βούληση αποτελεσματικότητας, που θεωρεί ότι είναι αναγκαίο στις οικονομικές προδιαγραφές που προβλέπονται από το νέο άρθρο 28 της Συνθήκης, να αυξηθεί η έννοια της κοινοτικοποίησης της Επιτροπής Αλιείας στο σύνολό της, ενισχύοντας τις αρμοδιότητες της Επιτροπής, όπως επίσης βέβαια και τις αρμοδιότητες του Ευρωπαϊκού Κοινοβουλίου, στο πλαίσιο μια νέας διαθεσμικής συμφωνίας. Εάν όντως το Κοινοβούλιό μας επιδιώκει πράγματι την αποτελεσματικότητα της Επιτροπής Αλιείας, και όχι μόνο της βουλιμικής επέκτασης της εξουσίας του, θα έπρεπε να προτείνει μια διαφορετική συμπεριφορά για να ξεπεραστεί αυτή η αντίφαση ανάμεσα στη θεσμική φύση της Επιτροπής Αλιείας και τον τρόπο χρηματοδότησής της.
<P>
Εάν ο διακυβερνητικός χαρακτήρας της Επιτροπής Αλιείας, είναι πράγματι όπως πιστεύουμε μια απαραίτητη προϋπόθεση για να μπορέσει να έχει επιρροή στα πραγματικά γεγονότα και να είναι αποτελεσματική, η προτεραιότητα είναι τότε να διατηρηθεί πάνω από όλα αυτό τον διακυβερνητικό χαρακτήρα, τον έλεγχο των εθνικών κοινοβουλίων και συνεπώς την επίτευξη μιάς μεθόδου χρηματοδότησης που να συμβαδίζει με εκείνο, χωρίς όμως να αυξάνει το συνολικό ποσό των δαπανών που διατίθενται για την Επιτροπή Αλιείας για τα διάφορα κράτη. Ήδη το 25 % των λειτουργικών δαπανών της Επιτροπής Αλιείας χρηματοδοτούνται κατευθείαν από τα κράτη. Θα πρέπει το ποσοστό αυτό να επεκταθεί μέχρι να καλύψει το σύνολο των δαπανών.
<P>
Είναι λοιπόν ιδιαίτερα σημαντικό να υπογραμμίσουμε, με την ευκαιρία των κοινών συζητήσεων...που θα προκύψουν στις διάφορες χώρες μας, την επιτακτική ανάγκη να διορθωθεί το θέμα του διαζυγίου που έχει εισαχθεί από τη Συνθήκη του Αμστερνταμ, και να διεξάγουμε τις απαραίτητες τεχνικές λύσεις για να προσαρμόσουμε τις προϋποθέσεις χρηματοδότησης της Επιτροπής Αλιείας στη διακυβερνητικής της διάσταση.

<SPEAKER ID=210 LANGUAGE="ES" NAME="Fabra Vallιs">
Κύριε Πρόεδρε, θα ήθελα να συγχαρώ την κ. Mόller επειδή κατάρτισε την έκθεσή της με τρόπο απλό και αποφασιστικό, υπογραμμίζοντας γι' άλλη μια φορά το εξαίρετο έργο που επιτελεί το Ελεγκτικό Συνέδριο, δίχως το οποίο το Ευρωπαϊκό Κοινοβούλιο δεν θα ήταν σε θέση να ασκήσει τα καθήκοντα ελέγχου με τα οποία έχει επιφορτιστεί. Πέραν τούτου, η έκθεση μάς δίδει μια ξεκάθαρη εικόνα των προβλημάτων που προκύπτουν κατά την εφαρμογή της Κοινής Εξωτερικής Πολιτικής και Πολιτικής Ασφαλείας.
<P>
Και θέλω να τονίσω τη λέξη "εφαρμογή», διότι μέχρι σήμερα οι συζητήσεις μέσα στο Κοινοβούλιο επικεντρώνονταν σχεδόν αποκλειστικά στη διάθεση των αντίστοιχων κονδυλίων, και δεν αντιμετωπίζαμε με τη δέουσα προσοχή τα προβλήματα της εφαρμογής της.

<SPEAKER ID=211 NAME="Brittan, Sir Leon">
Κύριε Πρόεδρε, εκ μέρους της Επιτροπής, θα ήθελα να χαιρετίσω την έκθεση της κυρίας Mόller μέσω της οποίας αυτή επιδίωξε, με πολύ πρακτικό τρόπο, να ασχοληθεί με μερικές από τις δυσκολίες που πρέπει να αντιμετωπίσουμε κατά την εφαρμογή των ενεργειών στα πλαίσια της κοινής εξωτερικής πολιτικής και πολιτικής ασφαλείας και να προτείνει κάποιες βελτιώσεις.
<P>
Θα ήθελα να ασχοληθώ σήμερα με τρία καίρια ερωτήματα που μπορούν να τεθούν για την κοινή εξωτερική πολιτική και πολιτική ασφαλείας και την πρακτική της εφαρμογή, το πρώτο εκ των οποίων είναι τί έχουμε κάνει μέχρι τώρα για να χειριστούμε τα θέματα που τέθηκαν από το ελεγκτικό συνέδριο με έκθεσή του. Δεύτερον, πώς αντιμετωπίζουμε την εφαρμογή της διοργανικής συμφωνίας τον Ιούλιο αυτού του χρόνου; Τρίτον, τί απομένει να γίνει για τη ενίσχυση της κοινής δράσης της κοινής εξωτερικής πολιτικής και πολιτικής ασφαλείας.
<P>
Όταν εξετάζουμε το γενικό πλαίσιο της κοινής εξωτερικής πολιτικής και πολιτικής ασφαλείας, δεν θα πρέπει να ξεχνάμε ότι το Συμβούλιο είναι εκείνο που διαθέτει την ισχύ για τη λήψη αποφάσεων σχετικά με την κοινή εξωτερική πολιτική και πολιτική ασφαλείας. Στο κάτω κάτω το Συμβούλιο είναι εκείνο που αποφασίζει, αρχικά, για την ανάληψη κοινής δράσης και στη συνέχεια για τον ενδεδειγμένο τρόπο χρηματοδότησής της. Η προεδρεία είναι εκείνη που είναι υπεύθυνη για την εφαρμογή αυτής της δράσης, όπως δηλώνεται σαφώς στο άρθρο Ι5 της συλλογικής συνθήκης. Ο μόνος λόγος για τον οποίο το έργο της διαχείρησης αυτών των ενεργειών έχει ανατεθεί στην Επιτροπή είναι ότι το κόστος τους χρεώνεται στον γενικό προϋπολογισμό της Κοινότητας, όπως ορίζεται στο άρθρο Ι11 της συλλογικής συνθήκης.
<P>
Αυτή η κατάτμηση αρμοδιοτήτων έχει στο παρελθόν δημιουργήσει προβλήματα, τα οποία έχει αναγνωρίσει το ελεγκτικό συνέδριο στην έκθεσή του. Τί κάναμε λοιπόν το 1997 για να αντιμετωπίσουμε τα θέματα που έθιξε το συνέδριο; Κατ' αρχήν, η Επιτροπή ζήτησε από την αρμόδια επί του προϋπολογισμού αρχή να της παρέχει πίστωση για να προετοιμάσει κάθε πρόγραμμα κοινής δράσης και το αίτημά της εκπληρώθηκε. Στον προϋπολογισμό του 1998 το πιστωτικό όριο Β 8014 θα πρέπει να ανέρχεται σε 500.000 Ecu.
<P>
Δεύτερον, εκτός από το προαναφερθέν, η Επιτροπή συνέταξε μία ειδική οικονομική έκθεση για την κοινή εξωτερική πολιτική και πολιτική ασφαλείας, που κωδικοποιεί το παγκόσμιο πλαίσιο κάθε προγράμματος δράσης, συμπεριλαμβανομένων των οικονομικών συνεισφορών από τα κράτη μέλη, καθώς επίσης από αλλους διεθνείς οργανισμούς. Στη συνέχεια η Επιτροπή κατάφερε να επιφέρει βελτιώσεις στην αντιμετώπιση των εκτάκτων απεσταλμένων. Χαιρετίζω την αναγνώριση αυτού του θέματος που έχει κάνει στην έκθεσή της - παράγραφος 4 - η κυρία Mόller, ενώ έγινε επίσης αναφορά σε έκτακτους απεσταλμένους στην πορεία της συζήτησης.
<P>
Επιστρέφω τώρα στο θέμα της προσέγγισής μας ως προς την εφαρμογή της διοργανικής συμφωνίας. Χάρη σε αυτή τη συμφωνία με αντικείμενο τη χρηματοδότηση της εξωτερικής πολιτικής και πολιτικής ασφαλείας, θα μειωθεί σημαντικά, κατά τη γνώμη μου τουλάχιστον, η καθυστέρηση εφαρμογής του κοινού προγράμματος δράσης. Για παράδειγμα, δεν υπάρχει πλέον απόθεμα προϋπολογισμού. Παρ' όλα αυτά, η Επιτροπή εξακολουθεί να πιστεύει ότι αυτό που επιθυμεί η αρμόδια επί του προϋπολογισμού αρχή είναι να μετριάσει τις δαπάνες, όταν ληφθεί η απόφαση για κοινή δράση. Πιστεύουμε ότι αυτό θα πρέπει να γίνει βάσει της ειδικής οικονομικής έκθεσης που έχει συνταχθεί από τις υπηρεσίες της Επιτροπής.
<P>
Τέλος, τί πρέπει να γίνει ακόμη για τη αύξηση της αποτελεσματικότητας των κοινών ενεργειών στα πλαίσια της κοινής εξωτερικής πολιτικής και πολιτικής ασφαλείας. Η κυρία Mόller τονίζει, στο προοίμιο Q της έκθεσής της, την ανάγκη να συνεργαστεί η Επιτροπή κατά το αρχικό στάδιο της προετοιμασίας κάθε κοινής δράσης. Αυτό είναι ένα θέμα που τέθηκε επίσης από το ελεγκτικό συνέδριο. Αυτό που μπορώ απλά να επαναλάβω είναι ότι κατά τη γνώμη μας θα ήταν καλό για λειτουργικούς λόγους να συμμετάσχει η Επιτροπή αρκετά πριν την έγκριση κάθε κοινής δράσης. Στα πλαίσια του προϋπολογισμού, οι πιστώσεις γαι την εξωτερική πολιτική και πολιτική ασφαλείας συμπίπτουν ως ένα βαθμό με άλλες πιστώσεις, όπως για παράδειγμα εκείνες που διατίθενται για την αφαίρεση ναρκών ή για την εκλογική διαδικασία. Μερικές φορές, η Επιτροπή επιθυμεί να κάνει μία πολιτική χειρονομία παρέχοντας πόρους σε διεθνείς οργανισμούς. Δεν πρέπει να επιτρέπουμε στο Συμβούλιο να λησμονεί όσα χρειάζονται προσεκτικό έλεγχο, παρακολούθηση και αξιολόγηση.

<SPEAKER ID=212 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 9.00.
<P>
(Η συνεδρίαση λήγει στις 19.55)

