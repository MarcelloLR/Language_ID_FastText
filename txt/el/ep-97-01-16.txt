<CHAPTER ID=1>
Εγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της προηγουμένης συνεδρίασης έχουν διανεμηθεί. Υπάρχουν παρατηρήσεις;

<SPEAKER ID=2 LANGUAGE="NL" NAME="Metten">
Κύριε Πρόεδρε, θέλω να θέσω μία ερώτηση και να κάνω μία παρατήρηση όσον αφορά τη σελίδα 7 των πρακτικών, τουλάχιστον στην ολλανδική έκδοση. Πρόκειται για την επιστολή του κ. Pasty προς τον Πρόεδρο Hδnsch, η οποία αναγνώσθηκε εχθές από τον Πρόεδρο. Και συγκεκριμένα όσον αφορά την ακόλουθη φράση: »Κατά συνέπεια, θα ήθελα να επισημάνω τα πραγματικά αίτια που βρίσκονται στη βάση της σύνταξης του εν λόγω εγγράφου - εννοεί την επιστολή του Προέδρου Hδnsch - καθώς και τον τρόπο που επιθυμεί να το χρησιμοποιήσει κανείς». Φυσικά ακούσαμε αυτό το κείμενο εχθές, αλλά πιθανόν όλοι δεν εμβάθυναν σ'αυτό. Είναι προφανές ότι αμφισβητεί την ακεραιότητα του Προέδρου. Η προσωπική μου αντίδραση επ'αυτού είναι ότι πρόκειται για ένα σκανδαλώδες έγγραφο και διερωτώμαι, ενώ παράλληλα θέτω το ερώτημα αυτό σ'εσάς προσωπικά και στο Προεδρείο του Κοινοβουλίου, εάν είναι δυνατόν τα μέλη να αμφισβητούν κατ'αυτόν τον τρόπο την ακεραιότητα του Προέδρου του Κοινοβουλίου. Με άλλα λόγια: Μπορεί αυτό να μείνει ατιμώρητο; Είναι αυτοί τρόποι που μπορούμε εμείς, το Ευρωπαϊκό Κοινοβούλιο, να αποδεχθούμε ή όχι; Προσωπική μου άποψη αποτελεί ότι αυτό είναι απόλυτα σκανδαλώδες και απαράδεκτο. Σας παρακαλώ να θέσετε το ερώτημα αυτό στο Προεδρείο: Είναι αποδεκτό να αμφισβητείται η ακεραιότητα του Προέδρου του Κοινοβουλίου κατ'αυτόν τον τρόπο; Εάν όχι, τότε το Προεδρείο θα πρέπει να συσκεφθεί σχετικά με τις συνέπειες.

<SPEAKER ID=3 NAME="Πρόεδρος">
Κύριε Metten, η παρέμβασή σας δεν έχει σχέση με την διατύπωση των πρακτικών, έχει σχέση με την ερμηνεία των όσων ελέχθησαν ή υποστηρίχθηκαν κατά την χθεσινή ημέρα. Κρατώ υπό σημείωση την παρατήρησή σας. Είναι αυτονόητο ότι, από την θέση του Προεδρεύοντος, δεν δεχόμεθα καμμία αμφισβήτηση της ακεραιότητας του Προέδρου ή οποιουδήποτε προεδρεύοντος και είναι μία θέση την οποία συμμερίζεται ολόκληρο το Σώμα.

<SPEAKER ID=4 LANGUAGE="DE" NAME="Pack">
Kύριε Πρόεδρε, θα ήθελα να επισημάνω ότι στα συνοπτικά πρακτικά αναγράφεται κάτι λανθασμένο. Xθες, κατά τη διάρκεια της συζήτησης με τον Πρόεδρο του Συμβουλίου, δεν παραπονέθηκα ότι δεν απάντησε στις ερωτήσεις των ολλανδών συναδέλφων, αλλά παραπονέθηκα για το ότι δεν απάντησε στις ερωτήσεις που του υπέβαλα, σχετικά με τη Σερβία. Aυτό είναι κάπως λογικότερο.

<SPEAKER ID=5 NAME="Πρόεδρος">
Κυρία Pack, έχετε απόλυτο δίκαιο. Θα φροντίσουμε να διορθωθεί.

<SPEAKER ID=6 LANGUAGE="EN" NAME="Cox">
Κύριε Πρόεδρε, επί διαδικαστικού. Το θέμα που θέλω να θέσω αφορά το άρθρο 19 του Κανονισμού - Καθήκοντα του Προέδρου - και ειδικότερα την παράγραφο 4 στην οποία αναφέρεται ότι: »Στις διεθνείς σχέσεις, στις τελετές, στις διοικητικές, δικαστικές ή οικονομικές πράξεις το Κοινοβούλιο εκπροσωπείται από τον Πρόεδρό του, ο οποίος μπορεί να εκχωρεί τις εξουσίες του».
<P>
Πριν από δύο ημέρες η Νομική Υπηρεσία του Κοινοβουλίου, ενεργώντας κατ' εξουσιοδότηση του Σώματος και σύμφωνα με τις εξουσίες που εκχωρήθηκαν έκανε διάβημα στο Ευρωπαϊκό Δικαστήριο αναφορικά με την υπόθεση που έθεσε το Eurotunnel σχετικά με το λεπτό πρόβλημα της πώλησης αφορολογήτων ειδών.
<P>
Ως άτομο που έχω από μακρού ενδιαφέρον γι' αυτό το αντικείμενο της πολιτικής θα ήθελα να ερωτήσω δημοσίως εάν δικαιούμαι να λάβω αντίγραφο των γραπτών και προφορικών εισηγήσεων που έγιναν εξ ονόματος του Σώματος επί ενός θέματος που έχει εξαιρετικά μεγάλη βαρύτητα για πολλά Μέλη.
<P>
Δεύτερον, θα ηθελα να δηλώσω δημοσίως ότι, σύμφωνα με τις πληροφορίες που έχω σχετικά με την προφορική εισήγηση, διαπιστώνω ότι ένας αριθμός από τα σημεία που περιλαμβάνονται σ' αυτήν προκαλούν μεγάλη ανησυχία σε όρους ερμηνείας της βούλησης του Κοινοβουλίου.
<P>
Για τους παραπάνω λόγους θα ήθελα να ζητήσω, πρώτον, καθώς ήδη έχω κάνει, αντίγραφα και, δεύτερον, να ζητήσω μιαν απάντηση όχι αναγκαστικά τώρα αλλά ίσως με τη διακριτική σας ευχέρεια για μια γραπτή απάντηση, σχετικά με το ποιές δυνατότητες έχει ένα Μέλος του Κοινοβουλίου για να παρακολουθήσει αυτό το θέμα. Εάν ήταν κάτι σχετικό με την Επιτροπή ή το Συμβούλιο θα μπορούσα να καταθέσω μια ερώτηση - μια προφορική ερώτηση εντός του πλαισίου της συζητήσεως. Δεδομένου όμως ότι πρόκειται για το δικό μας θεσμικό όργανο, πώς μπορεί άραγε να δώσει λογαριασμό αναφορικά με εξουσίες που εκχωρούνται;

<SPEAKER ID=7 NAME="Πρόεδρος">
Κύριε Cox, λαμβάνω υπό σημείωση την παράκλησή σας. Θίγετε ένα θέμα το οποίον αυτήν την ώρα θα απαιτούσε πολλή συζήτηση για να διευκρινισθεί. Θα σας συνιστούσα να απευθύνετε μία επιστολή ή μία ερώτηση για να μπορέσετε να λάβετε μία απάντηση απολύτως προετοιμασμένη και σοβαρή. Είναι σοβαρό το θέμα και πρέπει να καλυφθεί πολύ προσεκτικά.
<P>
Θα ήθελα να υπενθυμίσω στους συναδέλφους ότι οι παρεμβάσεις δεν πρέπει να υπερβαίνουν το ένα λεπτό της ώρας.
<P>
(Το Σώμα εγκρίνει τα συνοπτικά πρακτικά)

<CHAPTER ID=2>
Συμβούλιο Υπουργών Αλιείας στις 19/20 Δεκεμβρίου 1996
<SPEAKER ID=8 NAME="Πρόεδρος">
Η ημερήσια διάταξη προβλέπει την συζήτηση επί της δήλωσης της Επιτροπής για τα αποτελέσματα των εργασιών της συνεδρίασης του Συμβουλίου Υπουργών Αλιείας στις 19/20 Δεκεμβρίου 1996.

<SPEAKER ID=9 NAME="Bonino">
Κύριε Πρόεδρε, κύριοι βουλευτές, πριν από όλα σας ευχαριστώ διότι μου δίνετε την ευκαιρία να σας ενημερώσω γενικά αλλά και ειδικά, σχετικά με ορισμένες λεπτομέρειες που θεωρώ σημαντικές, για τα αποτελέσματα του Συμβουλίου Αλιείας. Θα αναφερθώ πρώτα στο παραδοσιακό Συμβούλιο του Δεκεμβρίου που κανονικά ασχολείται με τον φάκελο των TAC και των ποσοστώσεων και ακολούθως θα εξετάσω τα τρία θέματα για τα οποία το Ευρωπαϊκό Κοινοβούλιο έχει ήδη ψηφίσει κατά τη σύνοδο του Νοεμβρίου αλλά που είχε αναβάλει τη συζήτησή τους για την τρέχουσα συνεδρίαση. Πρόκειται για τα τρία θέματα που αφορούν, αντιστοίχως, τον έλεγχο μέσω δορυφόρων, την πρόταση για τα τεχνικά μέτρα και το φάκελο σχετικά με το IV Πρόγραμμα Πολυετούς Προσανατολισμού.
<P>
Πριν από όλα ορισμένες, ακόμη και λεπτομερείς, πληροφορίες σχετικά με τα αποτελέσματα και τη διεξαγωγή του Συμβουλίου Υπουργών Αλιείας στις 19 Δεκεμβρίου 1996. Όσον αφορά τα TAC και τις ποσοστώσεις για το 1997, το Συμβούλιο τα υιοθέτησε με ειδική πλειοψηφία μετά από μία πολύ μακρά - διήρκεσε μία ολόκληρη νύχτα- και επίσης πολύ δύσκολη συζήτηση, κατά την οποία επιδιώχθηκε η εξεύρεση ενός συμβιβασμού μεταξύ της αναγκαιότητας εξασφάλισης των αποθεμάτων και ικανοποίησης των αναγκών της βιομηχανίας. Ορισμένα TAC μειώθηκαν στα κοινοτικά ύδατα, παραδείγματος χάρη όσον αφορά τη ρέγγα, το λευκό βακαλάο, τον καλλαρία, τον πλευρονήκτη, το σολωμό της Βαλτικής, τη γλώσσα.
<P>
Σε σχέση με το 1996, οι διακυμάνσεις των TAC αντικατοπτρίζουν από τη μία πλευρά τις διαφοροποιήσεις του μεγέθους των πόρων από έτος σε έτος και, από την άλλη, την ανάγκη μείωσης των ποσοστών εκμετάλλευσης. Αλλά, χωρίς να έρθουμε σε αντίθεση με τις επιστημονικές συστάσεις, μπορέσαμε να προβούμε και σε ορισμένες αυξήσεις, παραδείγματος χάρη όσον αφορά το βακαλάο του Ατλαντικού και το λοφία.
<P>
Στη ζώνη του NAFO είχαμε μία μείωση, ειδικότερα για το λευκό βακαλάο, για λόγους διατήρησης των αλιευτικών αποθεμάτων και οι διαθέσιμες ποσοστώσεις στα ύδατα τρίτων χωρών εναρμονίσθηκαν με τη δυνατότητα αλίευσης που προσφέρθηκε στις παράκτιες χώρες. Δυστυχώς, αντίθετα με όσα είχε προτείνει η Επιτροπή, δεν ελήφθη καμία απόφαση σχετικά με τα TAC του τόννου και του ξιφία και το μόνο που επετεύχθη είναι η έγκριση μερικών εθνικών μέτρων που να συμβάλουν στη συμμόρφωση των αποφάσεων τoυ ICCAT. Πιστεύω ότι πρόκειται για ένα από τα λιγότερο ικανοποιητικά σημεία του Συμβουλίου Υπουργών Αλιείας.
<P>
Όσον αφορά τη σαρδέλα, η Επιτροπή πρότεινε στο Συμβούλιο μία σειρά μέτρων που αποσκοπούν στη διατήρηση αυτών των αποθεμάτων, αλλά το Συμβούλιο δεν ήταν σε θέση να λάβει μία απόφαση. Δεδομένης της αποφασιστικής σημασίας αυτών των αποθεμάτων, ειδικότερα για την Ισπανία και την Πορτογαλία, η Επιτροπή δεν θα διστάσει να προτείνει μέτρα διατήρησης για το 1997 εάν τα εθνικά μέτρα, τα οποία γνωρίζουμε, δεν θα επέτρεπαν να σταματήσει η μείωση των αποθεμάτων, μείωση που διαρκώς αυξάνει και που η Επιτροπή θεωρεί ανησυχητική.
<P>
Επιπλέον, το Συμβούλιο υιοθέτησε ομόφωνα όλες τις προτάσεις κανονισμού που ορίζουν για το 1997 μία σειρά μέτρων διατήρησης και διαχείρισης των αποθεμάτων και τα οποία θα εφαρμοσθούν στα πλοία ορισμένων τρίτων χωρών -τη Νορβηγία, Γροιλανδία, Ισλανδία, Εσθονία, Λετονία, Λιθουανία, Πολωνία, Γαλλική Γουϊάνα και Φεροέρ- μέτρων που κατανέμουν τις ποσοστώσεις αλίευσης μεταξύ των κρατών μελών που αλιεύουν στα ύδατά τους. Ανάλογα μέτρα έχουν ληφθεί όσον αφορά το NAFO και το NEAF.
<P>
Συζητήσαμε κατόπιν για τη Μεσόγειο και παρουσίασα προφορικά στο Συμβούλιο τα συμπεράσματα της δεύτερης διπλωματικής διάσκεψης που συνεκλήθη στη Βενετία στα τέλη Νοεμβρίου, στην οποία το Ευρωπαϊκό Κοινοβούλιο είχε αποστείλει μία σημαντική αντιπροσωπεία, και η Προεδρία υπογράμμισε την ανάγκη να δοθεί συγκεκριμένο περιεχόμενο στα κίνητρα που έδωσε η εν λόγω διάσκεψη. Έγινε δεκτή η υπόδειξη της Επιτροπής να ανατεθεί σε μία ομάδα τεχνικών η συνέχιση της εξέτασης του προβλήματος των ελαχίστων ορίων που θα πρέπει να εφαρμοσθούν στη Μεσόγειο, πρόβλημα για το οποίο το Ευρωπαϊκό Κοινοβούλιο έχει αποφασίσει, ζητώντας την απόσυρση. Το Συμβούλιο όμως δεν έλαβε καμία απόφαση σχετικά με το περιεχόμενο της ίδιας της πρότασης αλλά ζήτησε μία περαιτέρω έρευνα επί του θέματος.
<P>
Σχετικά με το σολωμό, το Ηνωμένο Βασίλειο, με την υποστήριξη της Ιρλανδίας και της Φινλανδίας, ζήτησε τη θέσπιση μιας ελαχίστης τιμής των εισαγωγών. Όπως γνωρίζετε, η Επιτροπή δεν μπόρεσε να δεχθεί το αίτημα διότι πριν από όλα η πείρα του παρελθόντος δεν μας επέτρεψε να πετύχουμε τα αναμενόμενα αποτελέσματα -δηλαδή μία ανάκαμψη των τιμών- και επίσης διότι οι τιμές είχαν ανέλθει στη διάρκεια των τελευταίων εβδομάδων πριν από τα Χριστούγεννα. Επιπλέον, η Επιτροπή υπογράμμισε ότι επειδή αυτή τη στιγμή διεξάγεται μία έρευνα αντιντάμπινγκ, θεώρησε ότι από τη μία πλευρά ήταν προτιμότερο να μην παρέμβει στη διαδικασία και, από την άλλη, να διαφυλάξει τις προσπάθειές μας για την επίτευξη πιο ισόρροπων και μονίμων λύσεων. Νομίζω ότι αυτά ήταν τα σημεία που, και λεπτομερώς, εξήτασε το Συμβούλιο.
<P>
Έρχομαι τώρα στις τρεις εκθέσεις που το Κοινοβούλιο, αν και έχει ήδη διεξαχθεί η ψηφοφορία, επιθυμεί να συζητήσει και θα αρχίσω με την πρόταση που αφορά τους ελέγχους μέσω δορυφόρου. Πριν από όλα, είμαι βέβαιη ότι τα κράτη μέλη έχουν πλέον πλήρη επίγνωση της ανάγκης του ελέγχου και του γεγονότος ότι η σημερινή εφαρμογή των ρυθμίσεων είναι ελάχιστα ικανοποιητική, γεγονός που το Ευρωπαϊκό Κοινοβούλιο έχει ήδη υπογραμμίσει και για τη θέση του αυτή επιθυμώ να εκφράσω την ικανοποίησή μου. Επιπλέον πιστεύω ότι, από την άποψη της επίγνωσης της σημασίας του ελέγχου, έχουν γίνει προς τα εμπρός βήματα, ακόμη και πρόσφατα. αρκεί να υπενθυμίσω, παραδείγματος χάρη, ότι πριν από λίγο καιρό, η πρόταση και μόνο έναρξης ελέγχων μέσω δορυφόρου δεν συναντούσε ιδιαίτερα θετικές εκτιμήσεις εκ μέρους των κρατών μελών.
<P>
Η κατάσταση, συνεπώς, έχει αλλάξει και η Επιτροπή θεωρεί ότι η εφαρμογή νέων τεχνολογιών αποτελεί ένα από τα βασικά στοιχεία για την κάλυψη αυτών των κενών. Στο ζήτημα αυτό, η δορυφορική τεχνολογία μπορεί να ασκήσει ένα θεμελιώδη ρόλο, όχι μόνο λόγω της σχέσης κόστος-όφελος -η δορυφορική τεχνολογία είναι αναμφισβήτητα λιγότερο δαπανηρή από έναν παρατηρητή ή έναν επιθεωρητή που επιβαίνει σε κάθε πλοίο- αλλά και διότι τους ελέγχους της χαρακτηρίζει η διαφάνεια και η αντικειμενικότητα, με την έννοια ότι, φυσικά, η θέση τουλάχιστο των πλοίων, η παρουσία τους στη θάλασσα και η διάρκεια της παρουσίας τους στη θάλασσα από την άποψη του δορυφορικού εντοπισμού δεν μπορούν να διαμφισβητηθούν. Συνεπώς, αυτά τα δύο στοιχεία μας έπεισαν να επιμείνουμε στην πρότασή μας που, όπως έλεγα, δεν είχε εκτιμηθεί ιδιαίτερα στην αρχή.
<P>
Το Συμβούλιο έλαβε, όπως γνωρίζετε, μία απόφαση με ειδική πλειοψηφία για τη θέσπιση, ακριβώς, της δορυφορικής επιτήρησης, βάσει ενός συμβιβασμού που, εξάλλου, είχε συζητηθεί δια μακρών στο Συμβούλιο του Νοεμβρίου. Κατά συνέπεια, το σύστημα δορυφορικής επιτήρησης θα αρχίσει να ισχύει σε δύο φάσεις: από τις 30 Ιουνίου 1998 μόνο για μερικά είδη δραστηριοτήτων και αντιθέτως, από την 1η Ιανουαρίου του 2 000, για όλα τα αλιευτικά σκάφη που θα ξεπερνούν τα 20 μέτρα, αναξερτήτως του τόπου όπου αλιεύουν. Δεχτήκαμε, ή μάλλον για να πω την αλήθεια προτείναμε, να εξαιρεθούν τα μικρά παράκτια αλιευτικά, διότι θεωρήσαμε ότι ήταν υπερβολική η δαπάνη για τους ενδιαφερόμενους αλιείς, και συνεπώς ο κανονισμός δεν θα εφαρμοσθεί στα σκάφη των οποίων οι αλιευτικές δραστηριότητες δεν ξεπερνούν τη διάρκεια των 24 ωρών και πραγματοποιούνται στην παράκτια ζώνη των 12 ναυτικών μιλίων. Πιστεύουμε ότι η απόφαση υπήρξε σωστή δεδομένου ότι ο τελικός στόχος είναι, ακριβώς, η διατήρηση των αποθεμάτων.
<P>
Η Επιτροπή δέχτηκε αυτό το συμβιβασμό διότι θεωρήσαμε ότι, αν και δεν επρόκειτο για μία συνολική αποδοχή των προτάσεων της Επιτροπής, αποτελούσε ένα σημαντικό βήμα προς τη σωστή κατεύθυνση, παρ' όλο που η Επιτροπή, όπως όλοι σας, θα προτιμούσε ταχύτερα βήματα στο θέμα αυτό.
<P>
Όσον αφορά τις οικονομικές πλευρές του κανονισμού, η Επιτροπή έχει επίγνωση της ανάγκης παροχής μία ειδικής οικονομικής υποστήριξης στην εφαρμογή του συστήματος επιτήρησης και επομένως θα χρησιμοποιήσει πλήρως τα οικονομικά μέσα που διαθέτει και, στο πλαίσιο των σημερινών χρηματοδοτήσεων, θα δοθεί προτεραιότητα στις επενδύσεις για την εφαρμογή ελέγχων μέσω δορυφόρου.
<P>
Ο δεύτερος φάκελος που εξετάσατε αφορά τα τεχνικά μέσα. Στο μεταξύ, θα ήθελα να επιστήσω την προσοχή σας στη σημασία που η Επιτροπή αποδίδει στην εν λόγω πρόταση, αν ληφθεί υπόψη η κατάσταση -που θα χαρακτήριζα ως χείριστη- του μεγαλυτέρου μέρους των αλιευτικών πόρων στον Ατλαντικό. Ο στόχος της πρότασης είναι διπλός: από τη μία πλευρά στοχεύει στην αποσαφήνιση και την απλοποίηση της υπάρχουσας κοινοτικής νομοθεσίας σε αυτό τον τομέα, από την άλλη επιδιώκει κυρίως να μειώσει σε σημαντικό βαθμό την αλίευση νεογνών, διότι ακριβώς αυτό το στοιχείο αποτελεί χωρίς αμφιβολία ένα από τα μεγαλύτερα προβλήματα για τη διατήρηση των αλιευτικών πόρων στα πλαίσια της κοινής πολιτικής αλιείας. Το Συμβούλιο δεν έλαβε καμία απόφαση σχετικά με την πρόταση και ανέθεσε στο Coreper να συνεχίσει την εξέταση της ιδίας πρότασης για να μπορέσει να λάβει μία απόφαση σε κάθε περίπτωση πριν από τις 30 Ιουνίου 1997. Καλώ συνεπώς το Ευρωπαϊκό Κοινοβούλιο να συνεχίσει τις εργασίες του σχετικά με αυτή την πρόταση και μπορώ να σας εγγυηθώ ότι η Επιτροπή είναι διαθέσιμη να συνεργασθεί με τον πληρέστερο δυνατό τρόπο σε κάθε είδους συζήτηση που θα θεωρήσετε χρήσιμη.
<P>
Τέλος σχετικά με το ΠΠΠ IV. Η έκθεση της Επιτροπής Αλιείας του Κοινοβουλίου χαρακτήρισε αριστοτεχνική την πρόταση της Επιτροπής σχετικά με το IV αλιευτικό Πολυετές Πρόγραμμα Προσανατολισμού. Η σε βάθος συζήτηση που πολλές φορές διεξάγεται με πάθος εδώ και ένα χρόνο σχετικά με την πρόταση για το ΠΠΠ IV της Επιτροπής μαρτυρεί, πιστεύω, όχι μόνο τη σημασία του θέματος, στο μέτρο που η αναδιάρθρωση του κοινοτικού αλιευτικού στόχου μας επιβάλλεται με επιτακτικό τρόπο, αλλά και την προσεκτική συμμετοχή του τομέα και των θεσμικών οργάνων.
<P>
Νομίζω ότι θα πρέπει να υπογραμμισθούν δύο σημαντικά στοιχεία. Πριν από όλα αναγνωρίζεται γενικώς ότι η εκμετάλλευση των κυρίων αλιευτικών πόρων υπερβαίνει κάθε λογικό όριο και ότι η μείωση και η αναδιοργάνωση των αλιευτικών δραστηριοτήτων είναι πλέον αναπόφευκτη και κατεπείγουσα. Συνεπώς, όσον αφορά την ανάλυση νομίζω ότι υπάρχει συναίνεση. Ορισμένοι αμφισβητούν, εντούτοις, ότι η υπερβολική αλίευση οφείλεται στην υπερβολική χωρητικότητα του κοινοτικού στόχου σε σχέση με τους διαθέσιμους πόρους. Υπάρχει συνεπώς συναίνεση ως προς τις αναλύσεις αλλά διαφορά απόψεων ως προς τις λύσεις, πιστεύω όμως ότι θα πρέπει να συγκεντρώσουμε την προσοχή μας ακριβώς στις λύσεις, λαμβάνοντας βεβαίως υπόψη τις αιτίες. Η Επιτροπή είναι πεπεισμένη ότι η κύρια αιτία που προκαλεί αυτή την κατάσταση είναι το μέγεθος του κοινοτικού στόλου: θα πρέπει συνεπώς να μειωθεί ο κοινοτικός στόλος. Εφόσον δεν είναι δυνατό να πολλαπλασιασθούν τα αποθέματα ιχθύων ή να εμποδισθούν οι αλιείς να ψαρεύουν σε μία περίοδο που ήδη σημειώνονται οικονομικές δυσκολίες, θα πρέπει να γίνει αποδεχτή η ιδέα προσαρμογής των διαστάσεων του στόλου ανάλογα με τους αλιευτικούς πόρους. Αυτό είναι το διακύβευμα του ΠΠΠ IV, όπως, εξάλλου, έχει αντιληφθεί το μεγαλύτερο τμήμα του Κοινοβουλίου.
<P>
Είναι σαφές ότι ο στόχος μπορεί να επιτευχθεί, όπως προβλέπεται στο ΠΠΠ IV, και με τη μείωση των αλιευτικών δραστηριοτήτων, αλλά θα ήθελα να επισημάνω, όχι τόσο στο Ευρωπαϊκό Κοινοβούλιο που το έχει κατανοήσει, όσο στο Συμβούλιο που δεν μπορεί να συνειδητοποιήσει, ότι η μείωση των αλιευτικών δραστηριοτήτων δύσκολα μπορεί να ελεγχθεί, συχνά δεν γίνεται με διαφάνεια και, φυσικά, πρέπει να βασίζεται σε ένα σύστημα ελέγχων πολύ πολύπλοκο που ακόμη δεν υπάρχει. Σε κάθε περίπτωση, η Επιτροπή είναι έτοιμη να δεχθεί μαζί με τη μείωση της χωρητικότητας του στόλου και κάποια μείωση των αλιευτικών δραστηριοτήτων. Δεν μπορεί όμως να δεχθεί ως μοναδικό μέσο για την επίτευξη του στόχου, τη μείωση των αλιευτικών δραστηριοτήτων.
<P>
Θεωρώ, όπως και εσείς, ότι οι περιορισμοί πρόσβασης, όπως και η μείωση της αλίευσης, είναι απαραίτητα στοιχεία για την εξισορρόπηση και ότι το οικονομικό βάρος της αναδιάρθρωσης θα πρέπει να εκτιμηθεί ακριβώς και να αντισταθμισθεί με την εφαρμογή συνοδευτικών οικονομικών μέτρων που να είναι επαρκή. Έχω σημειώσει και την άποψη που διατυπώνεται στην έκθεση του κ. Kofoed σχετικά με την ανάγκη διακοπής των επιδοτήσεων των ναυπηγίων, άποψη που μου φαίνεται λογική.
<P>
Όσον αφορά την τελευταία σύνοδο του Συμβουλίου θα πρέπει να εκφράσω την πικρία μου διότι, παρά τις πολλές διαβουλεύσεις, το Συμβούλιο για άλλη μία φορά ανέβαλε την απόφαση για μία προσεχή ημερομηνία. Το Συμβούλιο ανέλαβε την υποχρέωση να καταλήξει σε μία απόφαση πριν να λήξουν οι εργασίες του προσεχούς Συμβουλίου που θα διεξαχθεί στα μέσα του Απρίλη. Εάν η Επιτροπή, όπως εξάλλου και το Ευρωπαϊκό Κοινοβούλιο, θεωρεί ότι η μεγάλη χωρητικότητα του αλιευτικού στόλου αποτελεί την κύρια αιτία, το Συμβούλιο αντιθέτως δεν έχει αποφασίσει να εγκρίνει μέτρα μείωσης a priori όσον αφορά τη χωρητικότητα και δέχεται, μέχρι στιγμής, να καταφύγει σε αυτό το μέτρο μόνο εάν εξαντληθούν όλες οι άλλες μορφές μείωσης. Συνοπτικά θα έλεγα ότι το Συμβούλιο προτίμησε να αναβάλει την απόφασή του για μία άλλη ημερομηνία, δεχόμενο εντούτοις ως τακτή ημερομηνία την 30η Απριλίου 1997.
<P>
Θέλω να προσθέσω ότι η Επιτροπή έχει υπενθυμίσει στα κράτη μέλη πως οι κοινοτικές ενισχύσεις στους αλιευτικούς στόλους θα διακοπούν εν αναμονή της αποφάσεως του Συμβουλίου, διότι είναι προφανές ότι οι πιστώσεις ενός διαρθρωτικού προγράμματος, εάν δεν υπάρχει το πρόγραμμα, δεν μπορούν να χρησιμοποιηθούν. Γι αυτό το λόγο, από την 1η Ιανουαρίου τα κράτη μέλη έχουν ενημερωθεί με επιστολή της Επιτροπής ότι δεν εξουσιοδοτούνται πλέον να λαμβάνουν διοικητικές αποφάσεις συγχρηματοδότησης σχετικά με όλα τα μέτρα υπέρ των αλιευτικών στόλων διότι, εφόσον δεν υπάρχει διαρθρωτικό πρόγραμμα, δεν είναι δυνατόν να χρησιμοποιούνται διαρθρωτικές πιστώσεις. Είμαι βέβαιη ότι το Ευρωπαϊκό Κοινοβούλιο θα αναγνωρίσει αυτή τη λογική των πραγμάτων. Σε κάθε περίπτωση, έχει αρχίσει από τώρα μία φάση σε βάθος μελέτης του συμβιβασμού της Ιρλανδικής Προεδρίας και η Επιτροπή, όπως γνωρίζετε, διατηρεί μεγάλες επιφυλάξεις σχετικά με το συμβιβασμό, διότι αν και είναι θετικός ως προς τη γενική προσέγγιση, παραμένει ανεπαρκής στο θέμα των μέσων ελέγχου και αντιμετώπισης του προβλήματος της χωρητικότητας του αλιευτικού στόλου.
<P>
Καταλήγοντας, η Επιτροπή επανέλαβε εκ νέου στο Συμβούλιο ότι στόχος της είναι η εξασφάλιση στον αλιευτικό τομέα εκείνης της εισοδηματικής ικανότητας που απαιτείται για ένα σταθερό μέλλον της ευρωπαϊκής αλιείας, και ότι οι πρωτοβουλίες έχουν σαν στόχο όχι την καταστροφή του τομέα αλλά την προετοιμασία και την εξασφάλιση του μέλλοντός του. Μετά την τόσο ανησυχητική διαπίστωση της κατάστασης των αλιευτικών αποθεμάτων, δεν νομίζω ότι είναι δυνατό να επιτευχθεί με μία απλή ανακατανομή των δυνατοτήτων αλιείας η μείωση της απώλειας των αλιευμάτων ανάλογα με τα απαιτούμενα επίπεδα. Και επιπλέον είμαι πεπεισμένη ότι όσοι μπόρεσαν να εκτιμήσουν τη σοβαρότητα της κατάστασης συμμερίζονται αυτή την άποψη.
<P>
Θέλω μόνο, συμπερασματικά, να επαναλάβω ότι εγώ προσωπικά, η Επιτροπή και οι υπηρεσίες έχουμε όλη την καλή διάθεση να εργασθούμε μαζί με το Ευρωπαϊκό Κοινοβούλιο, διότι είμαι πεπεισμένη ότι τον τελικό στόχο μας της εξασφάλισης ενός μέλλοντος στον τομέα της αλιείας συμμερίζονται ευρέως όλα τα ευρωπαϊκά θεσμικά όργανα.
<P>
(Χειροκροτήματα)

<SPEAKER ID=10 NAME="Πρόεδρος">
Κυρία Bonino, σας ευχαριστώ γιατί κάνατε μία αναφορά, θα έλεγα, εξαντλητική στην Συνεδρίαση του Συμβουλίου των Υπουργών και σε όλο το πολύ δύσκολο και πολύ λεπτό θέμα της αλιείας.
<P>
Θα ήθελα μόνο να παρατηρήσω ότι πήρατε διπλάσιο χρόνο -περίπου είκοσι λεπτά- απ'ό, τι είχε προβλεφθεί, και αυτός είναι ένας χρόνος που και οι πρόεδροι των μεγάλων πολιτικών ομάδων και εμείς θα ονειρευόμασταν να έχουμε.

<SPEAKER ID=11 LANGUAGE="IT" NAME="Baldarelli">
Κύριε Πρόεδρε, κυρία επίτροπε, και εγώ εξετίμησα την επιχειρηματολογία που εσείς, κυρία Bonino, παρουσιάσατε στο Σώμα. Θα πρέπει όμως να πω, μαζί με άλλους συναδέλφους, ότι μου δημιουργεί πικρία το γεγονός ότι κατά την προηγούμενη σύνοδο δεν διεξήχθη συζήτηση για ένα τόσο σημαντικό ζήτημα, όπως είναι το ΠΠΠ IV που, με αυτή την ευκαιρία, θα μπορούσε να εξετασθεί σε βάθος. Φυσικά είχαμε ζητήσει, ως κοινοβουλευτικοί, να συζητηθεί το θέμα στο Κοινοβούλιο, αλλά εξαιτίας προβλημάτων κατά την οργάνωση των εργασιών μας, η συζήτηση δεν μπόρεσε να διεξαχθεί κανονικά.
<P>
Τα συμπεράσματα του Συμβουλίου είναι, από ορισμένες απόψεις, αντιφατικά: από τη μία πλευρά μερικές θετικές κατευθύνσεις, όπως η έγκριση, κατ' αρχήν, της μετατροπής των σκαφών για την αλιεία του ξιφία που αφορά την Ιταλία -μία σημαντική επιλογή που συνδέεει τη μετατροπή του στόλου αυτών των αλιευτικών που έχουν προκαλέσει σημαντικές περιβαλλοντικές επιπτώσεις για τη Μεσόγειο με μία υπόθεση επίλυσης του προβλήματος- και, συγχρόνως, η επίλυση του προβλήματος του δορυφορικού ελέγχου. Από αυτή την άποψη, αναφέρατε, κυρία επίτροπε, το πρόβλημα των ελέγχων μέσω δορυφόρων που είναι πολύ σημαντικό και λιγότερο δαπανηρό και από τεχνολογικής σκοπιάς. Θα ήθελα επιπλέον να υπενθυμίσω ότι, σε αυτό το πλαίσιο, δίδουμε μία απάντηση και στα προβλήματα ασφάλειας: μέσω του δορυφορικού ελέγχου μπορούν να υπάρξουν και σημαντικές δυνατότητες όσον αφορά την ασφάλεια και, φυσικά, τον έλεγχο των ναυτιλομένων.
<P>
Έρχομαι τώρα σε ένα σημείο πιο λεπτό: μας χρειάζονται τα αποτελέσματα του ΠΠΠ ΙΙΙ, κυρία επίτροπε, που είναι βεβαίως πολύ σημαντικά για να συνεχίσουμε τις εργασίες και τον προγραμματισμό του ΠΠΠ IV. Δεν υπάρχει αμφιβολία ότι ο συμβιβασμός της διατήρησης των αποθεμάτων με την ανάγκη διατήρησης μιας στρατηγικής θέσης στον τομέα της αλιείας αποτελεί ένα πράγμα δύσκολο και πολύπλοκο. Φυσικά θα έπρεπε, από αυτή την άποψη, να εκτιμήσουμε τις κοινωνικο-οικονομικές προϋποθέσεις, και αυτό είναι ένα πεδίο στο οποίο το Συμβούλιο θα πρέπει να καταβάλει μεγαλύτερες προσπάθειες. Το Κοινοβούλιο έχει ήδη δράσει προς αυτή την κατεύθυνση και εμείς οι σοσιαλιστές είμαστε πεπεισμένοι ότι η μετατροπή θα πρέπει να λάβει υπόψη της τις κοινωνικο-οικονομικές προϋποθέσεις. Γι αυτούς τους λόγους πιστεύω ότι έχει ιδιαίτερη σημασία να εργασθούμε, και στο μέλλον, προς αυτή την κατεύθυνση.

<SPEAKER ID=12 LANGUAGE="DE" NAME="Langenhagen">
Στο Προεδρείο και στην Eπιτροπή Aλιείας εύχομαι «Eυτυχισμένος ο Kαινούριος Xρόνος». Ήταν πολύ ατυχές, κυρία Bonino, που τον περασμένο Δεκέμβριο δεν μπορέσαμε να κάνουμε μαζί μια τακτική συζήτηση. Σήμερα καθήκον μας είναι να σκεφθούμε μαζί σας και με την Eπιτροπή Aλιείας σας, πώς μπορούμε να προωθήσουμε την κοινή πολιτική αλιείας, και μάλιστα διαπνεόμενοι από την πεποίθηση ότι η αλιεία είναι ένας σημαντικός βιομηχανικός κλάδος στην Eυρωπαϊκή Ένωση, κι αυτό ιδιαίτερα στις πολυάριθμες παράκτιες περιφέρειες της Eυρώπης που έχουν μεγάλη ανάγκη θέσεων εργασίας.
<P>
Eίναι ήδη λυπηρό που στην σύνοδο του Συμβουλίου, το Δεκέμβριο, αφιερώθηκε, όπως είπατε, πολύτιμος χρόνος στη διαφωνία για την κατανομή των ιχθύων, που ενδεχομένως να μην υπάρχουν πια, αντί ο χρόνος αυτός να χρησιμοποιηθεί στα χαρτοφυλάκια, στα οποία το Kοινοβούλιο είχε ήδη εκφράσει άποψη. Φυσικά και επιδοκιμάζουμε τη συμφωνία για την δορυφορική επιτήρηση, αν και μόνο τα μεγαλύτερα σκάφη εξοπλίζονται με τη νέα τεχνολογία. Aυτός ο μικρός σχετικά, σε αριθμό, στόλος, αλλά σημαντικός για την αλιεία της EE, φέρνει τουλάχιστον την εφαρμογή των νέων τεχνολογιών.
<P>
Kυρία Bonino, τονίσατε πόσο αναγκαίο είναι να ενεργήσουμε αποφασιστικά, αν θέλουμε να συνεχίσει, μακροπρόθεσμα, να υπάρχει μια αλιευτική βιομηχανία στην EE. H ομάδα μου στο Σώμα αυτό, σάς υποστηρίζει σ' αυτό. Θα ήθελα να σας καλέσω, όπως καλέσατε κι εσείς εμάς, να συνεργασθείτε μαζί μας στενά για να βρούμε μια λύση. Διαφορετικά, δεν θα έχει τέλος η κρίση στην αλιεία, αλλά θα έχει τέλος η αλιεία.
<P>
Mε απασχολεί ήδη το ότι τα κείμενα του παρόντος Συμβουλίου των Yπουργών, απέχουν κατά πολύ από τα περιεχόμενα των γνωμοδοτήσεων του Kοινοβουλίου. Kαλώ την Eπιτροπή να σεβαστεί το δικαίωμα του Kοινοβουλίου για επαναγνωμοδότηση.
<P>
Eπιδοκιμάζουμε φυσικά και την πρόταση, όχι μόνο να απλοποιήσουμε τα τεχνικά μέτρα διατήρησης των αποθεμάτων, αλλά και να τα βελτιώσουμε. Δίχτυα με μεγαλύτερα ανοίγματα, περισσότερα επιλεκτικά δίχτυα με τετράγωνα ανοίγματα-παράθυρα εκεί που χρησιμοποιούνται και η αρχή της διάταξης του ενός διχτυού, είναι κατά βάσιν απαραίτητα, ώστε να δοθεί μεγαλύτερη πιθανότητα επιβίωσης και σε μικρότερους ιχθύες.
<P>
Tο Συμβούλιο Yπουργών θα ευθύνεται, αν δεν αντιδράσει αμέσως ανάλογα και αν εξασθενίσει ακόμη περισσότερο τις προτάσεις. Kοστίζει ήδη πολύτιμο χρόνο και μια μεταβατική διάταξη μονάχα. Kαι οι αλιείς, ως θιγόμενοι, μάς έκαναν σαφές ότι θέλουν τα μέτρα συντήρησης. Γνωρίζουμε λοιπόν σήμερα, ότι το Συμβούλιο Yπουργών δεν έχει τη βούληση να συμφωνήσει με τα μέτρα για επαρκή μείωση της αλιευτικής δαπάνης και του δυναμικού του αλιευτικού στόλου. Kαι τα δύο είναι αναγκαία για να αποκατασταθεί μια ισορροπία στους διαθέσιμους πόρους, όπως αναφέρατε.
<P>
O κίνδυνος, λοιπόν, είναι μεγάλος και πραγματικός, αν δεν πάρουμε στα χέρια μας την κατάσταση. Αλλες πολιτικές δυνάμεις θα καθορίσουν την πορεία και θα επιβάλουν τις αντιλήψεις τους στην αλιευτική βιομηχανία. Mεταξύ αυτών υπάρχουν και μερικοί που θέλουν να κλείσουν τον τομέα της αλιείας. Oι εναπομείναντες μήνες μέχρι τη Διάσκεψη για την Προστασία της Bόρειας Θάλασσας, θα το δείξουν αυτό και θα αναπτυχθούν πάθη στην κοινή γνώμη. Στο τέλος οι αλιείς θα βρίσκονται μόνοι τους. Aυτό σημαίνει, συνεπώς, ότι εξαγγέλλεται καινούρια θεωρητική σχολή.
<P>
Στις εξαιρετικές δημόσιες ακροάσεις, που οργανώθηκαν από τον μέχρι τώρα λαμπρό πρόεδρό μας κ. Arias Canete, ένα πράγμα έγινε γρήγορα σαφές: O αγώνας δρόμου, για την τροφή που λέγεται ιχθύες, θα συνεχιστεί αλύπητος, αν δεν βάλουμε επιτέλους την κρίση στο αρχείο. Για πολύ μεγάλο χρονικό διάστημα, για υπερβολικά μεγάλο χρονικό διάστημα, ακούγαμε μόνον άσχημες ειδήσεις για την ισχύουσα διαχείριση της αλιείας. Στις δημόσιες ακροάσεις, όμως, ακούσθηκαν και μερικές καλές. H βιομηχανία, όπως ελέχθη, είναι πολλαπλώς διατεθειμένη να λάβει υπόψη στην παραγωγή της τη διαρκή εκμετάλλευση των πόρων και να σταματήσει έτσι τον καταστρεπτικό αγώνα δρόμου. H Nέα Zηλανδία και η Iσλανδία, δίνουν εδώ το παράδειγμα.
<P>
Σας καλώ να υιοθετήσετε τις θετικές τους εμπειρίες και να υποβάλετε στο Σώμα μας, αντίστοιχα, κατάλληλες προτάσεις.
<P>
Bρισκόμαστε σε ευτυχή θέση, με την Carmen Fraga ως νέα Πρόεδρο της Eπιτροπής Aλιείας και ως εισηγήτρια, για το μέλλον της κοινής ευρωπαϊκής αλιευτικής πολιτικής, μετά το 2000.
<P>
Πιστεύω ακράδαντα πως αν συνεργασθούμε όλοι κι έχουμε ένα ρεαλιστικό όραμα, τότε η αλιεία θα έχει προοπτική στο μέλλον.
<P>
Έχω πολύ μεγάλη περιέργεια για τα επόμενα 2 1/2 χρόνια στην Eπιτροπή Aλιείας.
<P>
(Xειροκροτήματα)

<SPEAKER ID=13 LANGUAGE="EN" NAME="Gallagher">
Κύριε Πρόεδρε, καταρχάς θα ήθελα να πω ότι καλωσορίζω τη σημερινή ευκαιρία για συζήτηση θεμάτων αλιείας εδώ στο Κοινοβούλιο. Θυμούμαι την κατάσταση κατά τον περασμένο Δεκέμβριο όταν στερηθήκαμε της ευκαιρίας να συζητήσουμε εκθέσεις όπως οι εκθέσεις Souchet και Kofoed και οι εγκαταλειφθείσες εκθέσεις Escudero σχετικά με τα τεχνικά μέτρα διατήρησης. Έτσι, είναι αναγκαίο να έχουμε αυτή την ευκαιρία ούτως ώστε να τονίσουμε τη σημασία της αλιείας και τα προβλήματα που αντιμετωπίζει η αλιευτική βιομηχανία σε ολόκληρη την Ευρώπη.
<P>
Δεν θα ήθελα να καταναλώσω πολύ χρόνο για τις TAC και τις ποσοστώσεις αλλά θα ήθελα να ευχαριστήσω την Επιτροπή που μας παρουσίασε τις λεπτομέρειες της Υπουργικής Σύσκεψης της 19ης και 20ης Δεκεμβρίου. Είναι πολύ σημαντικό όπως όλα τα Μέλη του Σώματος και ειδικότερα τα μέλη της Επιτροπής Αλιείας κρατούνται συνεχώς και πλήρως ενήμερα σε σχέση με τις εξελίξεις.
<P>
Θέλω να αναφερθώ εν συντομία στο δορυφορικό σύστημα το οποίο καταρχήν όλοι μας υποστηρίζουμε. Είμαι πολύ ευτυχής που επεκράτησε η κοινή λογική στην Επιτροπή και το Συμβούλιο και ότι η συμβιβαστική πρόταση της προεδρίας έγινε τελικά αποδεκτή. Κατά συνέπεια το σύστημα δεν θα επιβαρύνει σκάφη κάτω των 20 μέτρων. Δεν θα επιβαρύνει σκάφη που ψαρεύουν στα παράκτια ύδατα και των οποίων η παραμονή στη θάλασσα δεν υπερβαίνει τις 24 ώρες. Είμαι επίσης ευτυχής ότι θα υπάρξει διαθέσιμη οικονομική υποστήριξη για όσους αναγκαστούν να εγκαταστήσουν τέτοιες συσκευές στα σκάφη τους. Είναι ασφαλώς λογικό ότι ο κανονισμός και το σύστημα των δορυφόρων θα πρέπει να ισχύει γι' αυτά τα πλοία. Ο μεγάλος όγκος της αλιείας τους γίνεται εκτός των χωρικών υδάτων.
<P>
Όλοι μας υποστηρίζουμε την αρχή των τεχνικών μέτρων διατήρησης για τη μείωση των αλιευόμενων νεαρών ιχθύων ούτως ώστε να διασφαλιστεί ότι η αλιευτική βιομηχανία θα επιβιώσει τόσο για την παρούσα όσο και για τις επόμενες γενεές. Θα πρέπει να διασφαλίσουμε τον περιορισμό των αλιευτικών δραστηριοτήτων σε ορισμένες περιοχές και σε ορισμένες εποχές όπου υπάρχουν πολλοί νεαροί ιχθείς. Θα πρέπει να υποστηρίξουμε το θέμα των κλειστών περιοχών. Θα πρέπει να υποστηρίξουμε τις ελάχιστες ποσότητες και τα τετραγωνικά δίχτυα. Θα πρέπει όμως επίσης να διασφαλίσουμε ότι οι κανονισμοί θα είναι απλοί και εύκολα κατανοητοί από τους αλιείς καθώς και ότι οποιαδήποτε έρευνα διεξάγεται θα διεξάγεται υπό εμπορικές συνθήκες. Είμαι ευτυχής για την ευκαιρία της περαιτέρω συζητήσεως των τεχνικών μέτρων διατήρησης που θα κάνουμε μελλοντικά και πριν από τη λήψη της οποιασδήποτε αποφάσεως.
<P>
Τα παραπάνω με φέρνουν στο τέταρτο σημείο μου. Η χώρα μου έχει, σε ευρωπαϊκούς όρους, μικρό αλιευτικό στόλο τόσο σε μέγεθος όσο και σε αριθμούς. Οι περιορισμοί στη δυναμικότητα δεν αποτελούν επιλογή για την Ιρλανδία. Η οροφή για τη χωρητικότητα θεσμοθετήθηκε όταν η βιομηχανία βρισκόταν ακόμη στη βρεφική της ηλικία και ήταν κυρίως παράκτια. Όπως συμβαίνει με όλες τις χώρες, η αλιεία μας διεξάγεται κυρίως σε παράκτιες περιφέρειες όπου δεν υπάρχει εναλλακτική πηγή απασχόλησης. Η εκλογική περιφέρεια την οποία εκπροσωπεύω είναι περιοχή Στόχου 1. Ο παράγοντας αυτός θα πρέπει να ληφθεί υπόψη. Η προσέγγιση της «εν γένει» αντιμετώπισης δεν είναι ούτε πρακτική ούτε ρεαλιστική.
<P>
Εν συμπεράσματι, λέγω στην Επίτροπο ότι πρέπει να υιοθετηθούν συμπληρωματικά μέτρα αλλά όχι όμως από τα υφιστάμενα διαρθρωτικά ταμεία.

<SPEAKER ID=14 LANGUAGE="EN" NAME="Teverson">
Κύριε Πρόεδρε, θα ήθελα κι' εγώ να ευχαριστήσω την Επίτροπο για την εκτεταμένη αναφορά της στο Συμβούλιο των Υπουργών, αναφορά εξαιρετικά σημαντική. Είμαι ευτυχής επίσης που την βλέπω να είναι τόσο καλά. Στον βρετανικό τύπο παρουσιάστηκαν ευρύτατα ρεπορτάζ που έλεγαν ότι μόλις και μετά βίας επεβίωσε του τέλους της συναντήσεως. Είμαστε πολύ ευτυχείς που σας βλέπουμε ξανά εδώ με τη συνήθη δραστηριότητά σας.
<P>
Εν συντομία, και αναφορικά με το θέμα των δορυφόρων, ένα αρκετά μικρό αλλά σημαντικό ορόσημο, το πιο περίεργο είναι ότι μεγάλο μέρος της βιομηχανίας είναι εναντίον του. Είναι προφανές ότι δεν θέλουν αυτόν τον «κατάσκοπο του ουρανού». Εγώ προέρχομαι από τη βιομηχανία των οδικών μεταφορών όπου έχουμε τον ταχογράφο εδώ και πολλά χρόνια. Εκείνο που έχω μάθει είναι ότι πολύ σύντομα οι άνθρωποι μαθαίνουν να ξεγελούν αυτά τα συστήματα. Το πρόβλημα πάντα καταλήγει στο να παραμένει κανείς ένα βήμα εμπρός. Έτσι, θα άκουγα με μεγάλο ενδιαφέρον τις απόψεις της Επιτρόπου σχετικά με την εξασφάλιση ότι θα γίνεται ομοιόμορφη εφαρμογή καθώς και ότι το σύστημα θα εφαρμόζεται στα σκάφη αυτά όπως πρέπει και σε ολόκληρη την Ένωση. Η Επίτροπος έχει πολύ μεγάλο πρόβλημα όσον αφορά τους ανθρώπινους πόρους για τις επιθεωρήσεις. Οι επιθεωρήσεις είναι απαραίτητες για την υποστήριξη αυτής της διαδικασίας αλλά υπάρχει πάντα το ερώτημα τυχόν παραβιάσεων.
<P>
Αναφορικά με το σύνολο των επιτρεπομένων αλιευμάτων θα ήθελα να θέσω εδώ το θεμελιώδες πρόβλημα των Υπουργών που μιλούν με τους επιστήμονες μέσω της Επιτροπής και καταλήγουν σε ένα συμβιβασμό που επιτρέπει σε όλους τους Υπουργούς να πανηγυρίζουν για νίκη, ενώ την ίδια ώρα οι επιστήμονες προσπαθούν να καταλήξουν σε αποφάσεις για την πραγματική και επιστημονικά τεκμηριωμένη κατάσταση των αποθεμάτων. Όλα αυτά μου φαίνονται ως μια διαδικασία η οποία δεν είναι σωστή και δεν πρόκειται να λειτουργήσει. Μερικές φορές διερωτώμαι μήπως οι Υπουργοί καταναλώνουν το μεγαλύτερο μέρος του χρόνου τους συντάσσοντας ανακοινώσεις προς τον τύπο με τις οποίες όλοι ισχυρίζονται ότι ενίκησαν προς χάριν των βιομηχανιών τους. Πιστεύω ότι θα πρέπει να κινηθούμε προς μια διαδικασία, για να το πω έντιμα, η οποία δεν θα περιλαμβάνει πολιτικούς. Μια διαδικασία όπου στο τέλος οι Υπουργοί θα πρέπει ίσως να πουν κάποιο «ναι» ή κάποιο «όχι» σε μια λύση αλλά την οποία δεν θα τη διαπραγματευθούν οι ίδιοι διότι θα καταλήξουμε σε μια κατάσταση με την οποία το περιβάλλον θα εγκαταληφθεί στην τελευταία σειρά προτεραιοτήτων ενώ όλοι θα αναζητούν πολιτικές νίκες.
<P>
Όσον αφορά το 4ο Πολυετές Πρόγραμμα Προσανατολισμού της Αλιείας (ΠΠΠΑ) δεν με παραξενεύει το ότι αναγκαστήκαμε να το αναβάλλουμε ξανά μέχρι τον Απρίλιο. Το γεγονός αυτό είναι λυπηρό διότι η βιομηχανία θα πρέπει να γνωρίζει το μέλλον της. Πιστεύω όμως ότι αυτό προέρχεται κατά ένα μέρος από το γεγονός ότι το συγκεκριμένο πρόγραμμα, όπως και όλα τα προηγούμενα, δεν πρόκειται να λειτουργήσει στην πραγματικότητα. Έχει ενδιαφέρον το γεγονός ότι η Επιτροπή έχει θέσει έναν όρο που λέει ότι δεν πρόκειται να γίνουν πληρωμές μέσω του FIFG μέχρι να συμφωνηθεί το ΠΠΠΑ. Νομίζω ότι κατά κάποιο τρόπο αυτή είναι η σωστή προσέγγιση αλλά πιστεύω ότι ο μόνος τρόπος που μπορεί να γίνει αυτός ο εξορθολογισμός είναι να αποφασίσει η ίδια η βιομηχανία τον τρόπο με τον οποίο θα τον υλοποιήσει, δοθέντος του πολύ αυστηρού περιβαλλοντικού πλαισίου εντός του οποίου πρέπει να κινηθεί.
<P>
Η πιο σημαντική πτυχή των μελλοντικών επενδύσεων στην αλιεία δεν είναι ότι η Ευρωπαϊκή Ένωση θα παράσχει πιστώσεις για επανεπενδύσεις. Αυτό είναι εντελώς εσφαλμένο. Η πιο σημαντική πτυχή είναι ότι η ίδια η βιομηχανία θα πρέπει να κατανοήσει ποιό είναι το μέλλον της και τότε θα εισρεύσουν ιδιωτικές επενδύσεις.
<P>
Τέλος, λυπούμαι πάρα πολύ διότι όσον αφορά τη Μεσόγειο μου φαίνεται ότι η Επιτροπή ηττήθηκε ολοκληρωτικά στο θέμα του ξιφία - στον τομέα αυτόν υπήρξε πλήρες ξεπούλημα.
<P>
Θα ήθελα να ρωτήσω την Επίτροπο τι προτίθεται να πράξει κατά το πρώτο εξάμηνο του 1997 ούτως ώστε να ξεκινήσει τη συζήτηση για την μετά το 2000 κοινή πολιτική αλιείας.

<SPEAKER ID=15 LANGUAGE="PT" NAME="Novo">
Κύριε Πρόεδρε, προσωπικά θεωρώ ότι η αποφασιστική αντίθεση των αλιέων και εφοπλιστών από διάφορα κράτη μέλη στην πρόταση της Επιτροπής για το POP IV ήταν καθοριστική για τη θέση που ενέκρινε το Κοινοβούλιο αυτό στην τελευταία σύνοδο, όπως πιστεύω ότι η σταθερή αυτή στάση ήταν επίσης σημαντική για να αποφασίσει το Συμβούλιο Αλιείας, της 19ης και 20ής Δεκεμβρίου, να εγκρίνει και να επεξεργαστεί νέες προτάσεις προς έγκριση, καταρχή, στους πρώτους μήνες του 1997.
<P>
Ωστόσο, ελπίζω, από την πλευρά μου, ότι οι συγκεκριμένες λύσεις που θα εγκριθούν θα αντιστοιχούν πραγματικά στις δηλώσεις που πραγματοποιήθηκαν στο τέλος του Συμβουλίου αυτού και που, γενικά, αν και με αντιφάσεις, φαίνεται ότι συμβαδίζουν με το περιεχόμενο της συζήτησης που έχουμε κάνει σε αυτό το Κοινοβούλιο, εδώ και μερικούς μήνες.
<P>
Τέλος, είναι θεμελιώδες οι νέες προτάσεις να μην επιμένουν πάλι σε απαράδεκτες και αδικαιολόγητες μειώσεις της αλιευτικής προσπάθειας ή στην επιβολή νέων διαλύσεων, να διατυπώνουν μέτρα για τη σταθερή και αυστηρή παρακολούθηση της εξέλιξης των ειδών, να περιλαμβάνουν αποτελεσματικούς τρόπους ελέγχου των αλιευτικών προσπαθειών και των αντίστοιχων μεθόδων και τεχνικών, να προβλέπουν πρόσθετα χρηματοδοτικά μέσα για την αντιστάθμιση εισοδηματικών απωλειών, να προστατεύουν και να στηρίζουν την παράκτια αλιεία μικρής κλίμακας, όπως επίσης και την κοινωνική σταθερότητα των αλιευτικών κοινοτήτων και την άμεση και έμμεση απασχόληση.
<P>
Κυρία Επίτροπε, θα σας υποβάλλω ένα άλλο ζήτημα που πιστεύω ότι μπορεί να σχετίζεται με αυτό. Αναφέρομαι συγκεκριμένα στις πρόσφατες δηλώσεις της κυβέρνησης του Μαρόκου, που επιχειρεί να αυξήσει μονομερώς από δύο σε τέσσερεις μήνες τη βιολογική διακοπή που προβλέπεται στη σημερινή Αλιευτική Συνθήκη, πράγμα το οποίο, εάν υλοποιηθεί, θα εφαρμοστεί αποκλειστικά στα κοινοτικά σκάφη, δηλαδή στα πορτογαλικά και ισπανικά σκάφη, όπως επίσης και στηη διακηρυχθείσα πρόθεση να μην ανανεωθεί μία συμφωνία που, το υπενθυμίζω, θεσπίστηκε μόλις πριν ένα χρόνο περίπου. Αυτές οι μαροκινές δηλώσεις είναι, κατά τη γνώμη μου, συνολικά ανησυχητικές και απαράδεκτες.
<P>
Δεν είναι δυνατό να λέμε σήμερα, κυρίως στην κοινή γνώμη των ιβηρικών χωρών, ότι η αλιευτική αυτή συμφωνία δεν αποτέλεσε αντικείμενο διαπραγμάτευσης σε στενή σύνδεση με τη συμφωνία εμπορικής συνεργασίας που θεσπίστηκε με το Μαρόκο, επίσης το 1995, και ότι πολλές από τις εμπορικές παραχωρήσεις που έγιναν τότε όσον αφορά τις κονσέρβες ιχθύων και σε αγροτικά προϊόντα, με σοβαρότατες επιπτώσεις άλλωστε σε ορισμένα κράτη της 'Ενωσης, δεν χρησιμοποιήθηκαν ως αντισταθμίσεις για να δημιουργηθούν οι συνθήκες για την ανανέωση της αλιευτικής συμφωνίας. Αυτή η στενή σύνδεση μεταξύ των διαπραγματε των δύο συμφωνιών είναι αδιάψευστη και την επικαλέστηκαν ακόμη και εδώ ορισμένοι για να δικαιολογήσουν και να υποστηρίξουν την έγκρισή τους, κυρίως όταν επρόκειτο να συζητηθούν οι όροι της συμφωνίας εμπορικής συνεργασίας με το Μαρόκο. Είναι σημαντικό η κυρία Επίτροπος να μας εκφράσει την άποψή της σχετικά με το ζήτημα αυτό και να μας πει με ποιο τρόπο αυτό θα ληφθεί, ενδεχομένως, υπόψη στο σύνολο των νέων προτάσεων που θα μελετηθούν και θα υποβληθούν το 1997, διότι οι θέσεις της κυβέρνησης του Μαρόκου, εάν υλοποιηθούν, θα προκαλέσουν φυσικά απρόσμενες τροποποποιήσεις που ο πορτογαλικός και ο ισπανικός στόλος δεν μπορούσαν να προβλέψουν πριν από ένα μήνα.
<P>
Από την πλευρά μας θεωρούμε απαράδεκτη οποιαδήποτε μεταβολή στις περιόδους βιολογικής διακοπής που συμφωνήθηκαν το 1995.
<P>
Θα θέλαμε, με δυο λόγια, να ακούσουμε τις απόψεις σας πάνω στο θέμα αυτό.

<SPEAKER ID=16 LANGUAGE="EN" NAME="McKenna">
Κύριε Πρόεδρε, οι συνεδριάσεις του Συμβουλίου των τελευταίων μηνών είχαν τις πιο σημαντικές ίσως ημερήσιες διατάξεις των πρόσφατων ετών σχετικά με τρεις τομείς της διαχείρισης των αλιευτικών πόρων: πρώτον, με το μέγεθος του αλιευτικού στόλου της ΕΕ σύμφωνα με το Πολυετές Πρόγραμμα Προσανατολισμού της Αλιείας (ΠΠΠΑ), με τους νέους κανονισμούς για τα τεχνικά μέτρα που προτείνει η Επιτροπή, και με τους δορυφορικούς αναμεταδότες, μια σημαντική πτυχή του συνολικού προγράμματος ελέγχου. Επιπλέον αποφασίστηκαν τα ετήσια επιτρεπόμενα σύνολα αλιευμάτων (TAC). Οι συναντήσεις αυτές προσέφεραν μια σπάνια ευκαιρία για να αναληφθεί αποτελεσματική δράση προς επανόρθωση της επικίνδυνης κατάστασης στην οποία βρίσκεται η αλιεία της Ευρωπαϊκής Ένωσης. Ατυχώς όμως το Συμβούλιο δεν απέκτησε ποτέ το θάρρος για να πάρει τις δύσκολες αποφάσεις που χρειάζονται.
<P>
Αναφορικά με το ΠΠΠΑ, όλοι ισχυρίζονται ότι οι αλιευτικοί στόλοι της ΕΕ είναι πολύ μεγάλοι. Ακόμη και η ίδια η αλιευτική βιομηχανία λέει ότι υπάρχει υπερδυναμικότητα και ότι οι μειώσεις είναι αναγκαίες. Ωστόσο, το Συμβούλιο εξακολουθεί να ανθίσταται στην ιδέα. Τώρα φαίνεται ότι επιχειρεί να μετατρέψει το ΠΠΠΑ από πρόγραμμα μείωσης της δυναμικότητας των αλιευτικών στόλων μέσω παροπλισμού, απόσυρσης κλπ, σε πρόγραμμα περιορισμού των αλιευτικών προσπαθειών που επιτρέπεται να κάνουν οι στόλοι. Αυτό ισοδυναμεί με ένα βασικό επαναπροσανατολισμό των στόχων του προγράμματος ο οποίος, κατά την άποψή μας, προορίζεται να αποτύχει. Υπάρχουν αρκετοί λόγοι που η αποτυχία αυτή είναι αναπόφευκτη. Θα μνημονεύσω μόνο δύο. Πρώτον, τα αλιευτικά σκάφη ναυπηγούνται για να αλιεύουν και έτσι οι ιδιοκτήτες τους δεν είναι καθόλου ευτυχείς όταν τα σκάφη τους παραμένουν δεμένα και χάνουν χρήματα. Οι άνθρωποι αυτοί θα ασκήσουν πιέσεις στους πολιτικούς για να τους επιτρέψουν να συνεχίσουν την αλιεία και να κερδίσουν κάποια χρήματα. Το μέγεθος των πιέσεων που μπορούν να ασκηθούν στους πολιτικούς είναι γνωστό σε όλους μας και μπορεί να διαπιστωθεί από τα αποτελέσματα του ετήσιου Συμβουλίου των Υπουργών όπου αποφασίζονται τα TAC. Έτσι, έστω κι' αν το Συμβούλιο ήταν ικανό, εν τη σοφία του, να αποδεχθεί ένα πρόγραμμα περιορισμού της αλιευτικής προσπάθειας, η ιστορία δεν θα τέλειωνε εκεί διότι θα υπήρχαν συνεχείς απαιτήσεις από τη βιομηχανία για να επιτραπεί περισσότερη αλιεία.
<P>
Δεύτερον, ένα παρόμοιο πρόγραμμα θα ήταν εξαιρετικά δύσκολο να παρακολουθηθεί ή να ελεγχθεί. Τον περασμένο έτος ήμουν η εισηγήτρια της εκθέσεως επί του συστήματος παρακολούθησης CFP. Θα έχετε ασφαλώς υπόψη σας ότι ο έλεγχος της αλιείας αποτελεί ευθύνη των κρατών μελών και όχι της Επιτροπής. Το βασικό συμπέρασμα της επισκόπισης που διενήργησε η Επιτροπή ήταν ότι τα προγράμματα ελέγχων των κρατών μελών ήσαν εντελώς ανεπαρκή και είχαν πολύ μεγάλες ανάγκες βελτιώσεως. Καμιά χώρα δεν έχει πρόγραμμα που να καλύπτει όλους τους τομείς. Είναι ενδιαφέρον το γεγονός ότι η Επιτροπή παρατήρησε πως ορισμένες χώρες δεν μπόρεσαν να επιτύχουν τους στόχους που είχαν τεθεί για τις στατιστικές σχετικά με το μέγεθος και τη χωρητικότητα των εθνικών αλιευτικών στόλων. Σημειώθηκαν περιπτώσεις όπου ευρέθησαν σκάφη μεγαλύτερα από το μέγεθος που ανέφεραν τα εθνικά νηολόγια.
<P>
Έτσι θα θέσω το ερώτημα: πως μπορούμε άραγε να έχουμε εμπιστοσύνη ότι ένα πρόγραμμα για τον έλεγχο ενός μεγάλου και ισχυρού στόλου θα είναι πραγματικά επιτυχές; Εδώ δεν έχουμε κατορθώσει να ελέγξουμε έστω και τις ποσότητες των ιχθύων που εκφορτώνονται, διαδικασία πολύ πιο απλή.
<P>
Έχει επιτευχθεί συμφωνία επάνω στο ποσοστό της δυναμικότητας που θα πρέπει να μειωθεί. Μια άλλη πτυχή που έχει εξαιρετική σημασία είναι ποιά χωρητικότητα θα πρέπει να μειωθεί. Θα πρέπει να βεβαιωθούμε ότι τα σκάφη που παραμένουν στους στόλους θα είναι εκείνα που προκαλούν τις λιγότερες καταστροφές στο θαλάσσιο περιβάλλον. Το γεγονός αυτό θα έχει ευεργετικά αποτελέσματα τόσο στα αλιευτικά αποθέματα όσο και στους αλιείς.
<P>
Ένα τελικό σημείο στο οποίο δεν αποδίδεται μεγάλη προσοχή είναι το τι θα γίνει με τα σκάφη. Οι στόλοι της ΕΕ είναι ήδη ενεργοί σε όλους τους ωκεανούς του κόσμου και συχνά προκαλούν προβλήματα. Λαμβανομένου υπόψη του μεγέθους των άλλων στόλων στον κόσμο, δεν υπάρχει επαρκής χώρος που να μπορούν να πάνε τα σκάφη αυτά χωρίς να δημιουργούν προβλήματα. Τα προγράμματα απόσυρσης που υπάρχουν θα πρέπει να διασφαλίζουν ότι το ΠΠΠΑ δεν θα μεταφέρει απλώς το πρόβλημα σε άλλα μέρη του κόσμου. Δεν θα πρέπει να επιτραπεί στην Ευρώπη να εξάγει την πλεονάζουσα δυναμικότητά της.
<P>
Εν περιλήψει, οι Πράσινοι θεωρούν ότι ένα αυστηρό πρόγραμμα μειώσεως των στόλων συνοδευόμενο από αποζημιώσεις για τους θιγόμενους αλιείς αποτελεί μιαν απαραίτητη προϋπόθεση για την επίλυση της παρούσης κρίσεως. Τα τεχνικά μέτρα αποσκοπούν στην αύξηση της επιλεκτικότητας των αλιευτικών πρακτικών της ΕΕ. Αυτό περιλαμβάνει όχι μόνο τα νεαρά ψάρια των εμπορικά σημαντικών ειδών και των ειδών στόχων αλλά και άλλων ειδών που δεν είναι επιθυμητά από τους αλιείς. Το γεγονός ότι ο Οργανισμός Τροφίμων και Γεωργίας του ΟΗΕ εκτιμά πως επί παγκοσμίας βάσεως για κάθε τρεις τόνους αλιευόμενων ιχθύων ο ένας τόνος επιστρέφει στη θάλασσα, δείχνει ότι αυτό είναι ένα πολύ σοβαρό πρόβλημα. Η Επιτροπή έχει προτείνει έναν αριθμό προοδευτικών αλλαγών στα τρέχοντα τεχνικά μέτρα συμπεριλαμβανομένων των διχτυών τετραγωνικών βρόγχων, την αύξηση στο μέγεθος των βρόγχων, σχάρες ή κόσκινα για την απομάκρυνση των γαρίδων και άλλα. Για μια φορά ακόμη το Συμβούλιο είναι αναποφάσιστο και επεξεργάζεται μια συμβιβαστική πρόταση η οποία θα αποδυναμώσει την πρόταση της Επιτροπής.
<P>
Η αλιευτική βιομηχανία είναι υπεύθυνη για την καταστροφή που προξενεί στο θαλάσσιο περιβάλλον. Οι προτάσεις της Επιτροπής αποτελούν ένα σημαντικό βήμα προς την κατεύθυνση μιας πιο υπεύθυνης αντιμετώπισης των αλιευτικών δραστηριοτήτων. Ατυχώς το Συμβούλιο φαίνεται προσανατολισμένο προς την κατεύθυνση να αγνοήσει την ευρύτερη κοινή γνώμη τόσο στην Ευρώπη όσο και παγκοσμίως, η οποία υποστηρίζει μια πιο προσεκτική και επιφυλακτική προσέγγιση στην αλιεία και επιλέγει να υποκύψει στις πιέσεις της αλιευτικής βιομηχανίας.

<SPEAKER ID=17 LANGUAGE="EN" NAME="Macartney">
Κύριε Πρόεδρε, σε αντίθεση με εσάς εγώ είμαι ευχαριστημένος που η κ. Bonino είχε στη διάθεσή της είκοσι λεπτά για να μας μιλήσει. Πολύ θα ήθελα να είχα κι' εγώ είκοσι λεπτά στη διάθεσή μου διότι η συζήτηση περιλαμβάνει αντικείμενα υψίστης σπουδαιότητας. Θα ήθελα να μνημονεύσω εν συντομία ορισμένα.
<P>
Πρώτον, κατά τη διάρκεια των διαπραγματεύσεων οι αλιείς της Βορείου Ιρλανδίας έλαβαν αποζημιώσεις εκ μέρους της βρετανικής κυβερνήσεως. Θα ήθελα να ξέρω από ποιό μέρος προήλθαν οι ιχθείς εκείνοι που κατέληξαν στη Βόρεια Ιρλανδία ως μέρος ενός πολιτικού διακανονισμού που έπρεπε να κάνει η κυβέρνηση των Συντηρητικών με τους Ενωτικούς του Ώλστερ. Δεύτερον, υπάρχουν κάνα-δυό προβλήματα που θα ήθελα να σημειώσω: ένα είναι ότι οι εισαγωγές σολωμού από τη Νορβηγία αποτελούν πρόβλημα που δεν πρόκειται να λυθεί από μόνο του. Για τη μη επιβολή ελαχίστων εισαγωγικών τιμών εγώ θα επιμέριζα την ευθύνη μεταξύ της Επιτροπής και της βρετανικής κυβέρνησης. Εάν το είχαν ζητήσει νωρίτερα θα το είχαν επιτύχει αλλά, όπως λέει η Επίτροπος, υπάρχει μια εν εξελίξει διερεύνηση και κατανοώ τη θέση της. Ωστόσο, υπάρχει τώρα η ανησυχία ότι οι τιμές ίσως να εμφανίσουν κατακόρυφη πτώση. Θα ήθελα να έχω κάποιες διαβεβαιώσεις ότι τα παραπάνω θα ληφθούν υπόψη.
<P>
Τρίτον, το πρόβλημα με το μέγεθος του αλιευτικού στόλου του Ηνωμένου Βασιλείου. Αυτό το πρόβλημα είναι σημαντικότατο όχι μόνο εξ αιτίας των σημαιών ευκαιρίας - ένα πρόβλημα που κατά το παρελθόν υπέστη ανεπιτυχή χειρισμό εκ μέρους του Ηνωμένου Βασιλείου - αλλά επίσης και εξ αιτίας της αποτυχίας του ΗΒ στο θέμα της απόσυρσης των αλιευτικών. Στο σημείο αυτό υπάρχει ένα μεγάλο πρόβλημα το οποίο θέλω να εκθέσω.
<P>
Έχω να πω ένα ή δύο συμπληρωματικά πράγματα. Είναι πολύ καλό το ότι έρχεται τώρα εδώ η κυρία Bonino, ύστερα από τη φασαρία του περασμένου Δεκεμβρίου και λέει: »Ας μιλήσουμε τώρα σοβαρά σχετικά με τα μέτρα διατήρησης, σχετικά με το 4ο ΠΠΠΑ». Τώρα, μπορούμε πλέον να συζητησούμε ρεαλιστικά όλα εκείνα που γνωρίζαμε ότι δεν επρόκειτο να πραγματοποιηθούν τον Οκτώβριο και τώρα έχουμε χρόνο για ένα εποικοδομητικό διάλογο στον οποίο να ληφθούν επαρκώς υπόψη οι γνώμες του τομέα της αλιείας.
<P>
Είμαι ευτυχής επίσης για το γεγονός ότι ο τομέας της μικρής κλίμακας παράκτιας αλιείας έχει εξαιρεθεί από τη δορυφορική επιτήρηση, γεγονός πολύ σημαντικό τόσο συμβολικά όσο και ουσιαστικά. Αυτός είναι ο δρόμος που πρέπει να ακολουθήσουμε στο μέλλον, να δώσουμε στον τομέα αυτόν προτεραιότητα. Τέλος, θα ήθελα να στραφώ στην υπόσχεση για την παροχή αποζημιώσεων μέσω συνοδευτικών μέτρων για τις οποιεσδήποτε ζημίες υποστεί ο αλιευτικός τομέας. Για πολύ χρόνο τώρα ο τομέας των χερσαίων καλλιεργειών το θεωρούσε αυτό ως δικαιούμενο ενώ κατά τον ίδιο τρόπο θα πρέπει να επιζήσει και ο αλιευτικός τομέας. Είμαι πολύ ευτυχής που οι γενικές σκέψεις περιλαμβάνουν το παραπάνω και θα αναμείνουμε τις περαιτέρω προδιαγραφές με βάση τα όσα εξετέθησαν.

<SPEAKER ID=18 LANGUAGE="EN" NAME="Nicholson">
Κύριε Πρόεδρε, θα ήθελα να αρχίσω λέγοντας ότι δέχομαι με μεγάλη ικανοποίηση τη σημερινή εμφάνιση της Επιτρόπου στο Κοινοβούλιο και πιστεύω ότι θα έπρεπε να καλωσορίσουμε ακόμη περισσότερες επισκέψεις της για να συζητήσουμε την αλιεία, δηλ. ένα αντικείμενο που κατά τα τελευταία χρόνια - και ιδίως τον τελευταίο χρόνο - δεν έτυχε του βαθμού της συζήτησης που θα έπρεπε να τύχει.
<P>
Όσον αφορά το σύνολο των επιτρεπομένων αλιευμάτων (TAC) και τις ποσοστώσεις, αυτά μοιάζουν κάπως με το αυγό του Κολόμβου: είναι καλό όταν είναι σπασμένο. Θα πρέπει όμως να αμφισβητήσω το σύνολο της περσινής διαδικασίας. Η δήλωση της Επιτροπής για μαζικές περικοπές στην αλιευτική βιομηχανία ολόκληρης της Ευρώπης προκάλεσε περιττή ανησυχία στους αλιείς. Είναι βέβαιο ότι σ' αυτή τη σύγχρονη εποχή θα υπάρχει κάποιος καλύτερος τρόπος για να το επιτύχουμε.
<P>
Δεν έχει έρθει άραγε η ώρα όπως η Επιτροπή, το Κοινοβούλιο, το Συμβούλιο, οι αλιείς και οι επιστήμονες να προσεγγίσουν το πρόβλημα με κάποιον καλύτερο τρόπο; Δεν έχει έρθει άραγε η ώρα για να βρεθούν μαζί οι επιστήμονες και οι αλιείς αντί να έχουμε αυτά τα αλληλοσυγκρουόμενα στοιχεία που πάντα έχουμε μπροστά μας; Διότι, κυρία Επίτροπε, εσείς κι' εγώ γνωρίζουμε ότι τον Αύγουστο, τον Σεπτέμβριο, τον Οκτώβριο, τον Νοέμβριο και τον Δεκέμβριο του τρέχοντος έτους θα ξανακάνουμε όλη αυτή τη διαδικασία! Τίποτα δεν θα έχει λυθεί! Θα καλύψουμε ξανά τα ίδια θέματα.
<P>
Έτσι ασφαλώς θα ήθελα να ζητήσω μια διαφορετική και πολύ πιο εποικοδομητική προσέγγιση από όλους τους ενδιαφερόμενους.
<P>
Καλωσορίζω την απόφαση για την εγκατάσταση δορυφορικών συστημάτων στα μεγαλύτερα σκάφη και την εξαίρεση της παράκτιας αλιείας - η απόφαση του Συμβουλίου και της Επιτροπής να αποδεχθούν τη συμβιβαστική πρόταση ήταν πολύ σοφή.
<P>
Θα ήθελα επίσης να πω πολύ καθαρά στον κ. Macartney - για την περίπτωση που ανησυχεί - ότι δεν υπήρξε καμία μηχανορραφία μεταξύ της βρετανικής κυβερνήσεως και των Ενωτικών του Ώλστερ πριν από τη συνεδρίαση του Συμβουλίου! Δεν υπήρξε απολύτως καμία μηχανορραφία: επρόκειτο απλώς για πολύ καλές διαπραγματεύσεις. Ίσως, εάν ορισμένα άτομα από το κόμμα του κ. Macartney διέθεταν την ίδια διαπραγματευτική ικανότητα με τα άτομα του δικού μου κόμματος στη Βουλή των Κοινοτήτων, τότε οι αλιείς του ίσως να επωφελούντο όπως επωφελήθηκαν οι δικοί μου αλιείς στη Βόρεια Ιρλανδία. Θέλω να αποτίσω φόρο τιμής στην κυβέρνηση του ΗΒ και στον αρχηγό του κόμματός μου που επέτυχαν τα ανωτέρω.

<SPEAKER ID=19 LANGUAGE="FR" NAME="Le Rachinel">
Κύριε Πρόεδρε, αγαπητοί συνάδελφοι, κατά τη συνεδρίαση της 19ης και 20ης του προηγουμένου Δεκεμβρίου στις Βρυξέλλες, οι Υπουργοί Αλιείας κατέληξαν σε συμφωνία σχετικά με την παρακολούθηση μέσω δορυφόρου, τα μέγιστα επιτρεπόμενα αλιεύματα, και τις ποσοστώσεις. Ανέβαλαν μέχρι τον Απρίλιο 1997, τη λήψη απόφασης σχετικά με το σχέδιο μείωσης του κοινοτικού στόλου, το επονομαζόμενο «ΡΟΡ 4».
<P>
Ας επανέλθουμε στα δύο σημεία της συμφωνίας. Η εισαγωγή συστήματος ελέγχου των ευρωπαϊκών πλοίων μέσω δορυφόρου μας κάνει αναπόφευκτα να σκεπτόμαστε τον έλεγχο μέσω δορυφόρου των παγωμένων γεωργικών γαιών ή του αριθμού αγελάδων ανά εκτάριο. Η πιο εξειδικευμένη τεχνική τίθεται στην υπηρεσία της κοινοτικής γραφειοκρατίας. Κρυβόμαστε φυσικά πίσω από σκέψεις τεχνικής φύσεως και ασφάλειας: ανεύρεση, επισήμανση των αλιευτικών σκαφών και, σε περίπτωση κινδύνου ή ναυαγίου, γρηγορότερη παροχή βοήθειας.
<P>
Τα μέτρα αυτά, το κόστος των οποίων θα ανέλθει σε 205 εκατομμύρια ECU για πέντε έτη, θα είχαν περισσότερες επιπτώσεις και αξιοπιστία έναντι των κοινοτικών αλιέων, αν εφαρμόζοντο στο σύνολο των σκαφών που αλιεύουν στα χωρικά ύδατα της Κοινότητας, διότι μόνον τα σκάφη που είναι εξοπλισμένα με τα περίφημα μπλε κουτιά θα μπορούν να επισημαίνονται και συνεπώς να ελέγχονται και, ενδεχομένως, να τους επιβάλλονται κυρώσεις.
<P>
Η άλλη συμφωνία επετεύχθη μεταξύ των Υπουργών Αλιείας για την αύξηση των μέγιστων επιτρεπομένων αλιευμάτων, των TAC, σε σχέση με τις αρχικές προτάσεις της Επιτροπής. Επί 116 TAC, μόνον 30 τροποποιήθηκαν σε σχέση με το προηγούμενο έτος. Πίσω από την τεχνική συζήτηση σχετικά με τη διατήρηση των αλιευτικών πόρων και την αναπαραγωγή των ειδών, κρύβεται ένα πολιτικό ερώτημα που μπορεί να συνοψιστεί ως εξής: επιθυμούμε να θυσιάσουμε την κοινή πολιτική αλιείας στον παγκόσμιο οικονομικό φιλελευθερισμό;
<P>
Αλλά την εποχή του ΠΟΕ και της παγκοσμιοποίησης των συναλλαγών, η Ευρωπαϊκή Ένωση είναι η μόνη που σέβεται ορισμένες κοινωνικές, τεχνικές και περιβαλλοντικές προδιαγραφές στον αλιευτικό τομέα. Δεν είναι οι κοινοτικοί αλιείς εκείνοι που πρέπει να πληρώσουν το τίμημα των μονομερών παραχωρήσεων που διαπραγματεύεται η Ευρωπαϊκή Επιτροπή στο όνομά τους.

<SPEAKER ID=20 LANGUAGE="EN" NAME="Adam">
Κύριε Πρόεδρε, εάν για μια στιγμή γυρίσουμε λίγο στο παρελθόν και εξετάσουμε όλες τις συζητήσεις που έγιναν για τον τομέα της αλιείας κατά τους τελευταίους μήνες, υπάρχει κάποιο φαινόμενο το οποίο ξεχωρίζει απ' όλα τα άλλα και αυτό είναι ότι η βιομηχανία έχει απολέσει εντελώς την εμπιστοσύνη της στην εκτίμηση των αποθεμάτων των διαφόρων ειδών ιχθύων - αυτός είναι ο κοινός παρονομαστής όλων εκείνων που έχω διαβάσει.
<P>
Από τους αλιείς της εκλογικής μου περιφέρειας γνωρίζω ότι δεν έχουν καμία εμπιστοσύνη στις επιστημονικές γνώμες που διατυπώνονται σχετικά με τα αποθέματα. Θα ήθελα να αντιγράψω ένα τμήμα από την Ετήσια Έκθεση του Συνδέσμου Ιχυοπαραγωγών Αγγλίας-Σκωτίας, το οποίο αναφέρει πολύ ωμά: »Θα πρέπει να συνεχίσουμε να αμφισβητούμε τις γνώμες των επιστημόνων αναφορικά με τα επίπεδα των αποθεμάτων». Ο συγκεκριμένος Σύνδεσμος αποσύρεται τώρα από την Ευρωπαϊκή Ομοσπονδία Συνδέσμων Ιχθυοπαραγωγών.
<P>
Υπάρχει επίσης το γεγονός ότι το σύστημα των ποσοστώσεων δεν λειτουργεί ούτως ώστε να εξυπηρετεί τις ανάγκες της αγοράς. Οι αλιείς βρίσκονται κάτω από πίεση να αλιεύσουν τις ποσοστώσεις τους φοβούμενοι τυχόν περικοπές κατά το ερχόμενο αλιευτικό έτος. Ένα από τα αποτελέσματα του γεγονότος αυτού είναι ότι διαπιστώνουμε αύξηση του ποσοστού των μικροτέρου μεγέθους ιχθύων - νόμιμα ακόμη, αλλά η ποσότητες αυξάνονται και εξ ίσου αυξάνονται και οι αποσύρσεις της αγοράς. Οι αριθμοί του περασμένου έτους για την εκλογική μου περιφέρεια δείχνουν ότι οι αποσύρσεις του μπακαλιάρου αυξήθηκαν κατά 50 % ενώ οι αποσύρσεις του ασπρόψαρου αυξήθηκαν κατά 30 %. Θα πρέπει να απομακρυθούμε άμεσα από τη νοοτροπία «πιάστο ή ξέχνα το».
<P>
Θα ήθελα να ζητήσω από την Επιτροπή να εξετάσει το γεγονός ότι χρειαζόμαστε μια νέα προσέγγιση για την εκτίμηση των αποθεμάτων και για τον καθορισμό των ποσοστώσεων. Εάν δεν δημιουργήσουμε εμπιστοσύνη με μια νέα προσέγγιση, δεν υπάρχει καμιά ελπίδα για να μπορέσουμε να θεσπίσουμε ένα αποτελεσματικό περιφερειακό σύστημα διαχείρισης.

<SPEAKER ID=21 LANGUAGE="ES" NAME="Fraga Estιvez">
Κύριε Πρόεδρε, θα ήθελα κατ' αρχήν να ευχαριστήσω την κ. Επίτροπο που παρευρίσκεται προκειμένου να μας ενημερώσει για τα αποτελέσματα του προηγουμένου Συμβουλίου Υπουργών Αλιείας, καθώς και για το ότι είναι διαθέσιμη προκειμένου να τα συζητήσει στο Ευρωπαϊκό Κοινοβούλιο. Δυστυχώς όμως, παρά την a priori σημασία αυτού του Συμβουλίου, πιστεύω ότι δε μπορούμε να μιλάμε για αποτελέσματα εφόσον, εκτός από ό, τι αφορά τα TAC και τις ποσοστώσεις, δεν αποφασίστηκε τίποτε. Ήταν ένα απογοητευτικό Συμβούλιο: η τέταρτη γενεά ΠΠΠ αναβλήθηκε για τον Απρίλιο, ο κανονισμός τεχνικών μέτρων παρουσιάζει ένα χρονοδιάγραμμα ακόμη πιο ακαθόριστο, και εκκρεμεί επίσης η οριστική έγκριση του σχεδίου επίβλεψης μέσω δορυφόρου -το οποίο έχει κατά την άποψή μου αλλοιωθεί.
<P>
Με όλα αυτά, κοντεύουμε να χάσουμε ένα χρόνο για να εξοπλίσουμε τον τομέα με τρία βασικά μέσα για τη διαχείριση και την ανάπτυξή του. Πρόκειται για παταγώδη αποτυχία του Συμβουλίου, η οποία καθιστά προφανή την έλλειψη συντονισμού του με την Επιτροπή, και αν μπορεί να καταλογιστεί σε αυτήν την τελευταία η παρουσίαση ορισμένων σχεδίων πολύ λίγο ρεαλιστικών, ασαφών και χωρίς την απαραίτητη προηγούμενη δέσμευση, θα πρέπει να κατηγορήσουμε το Συμβούλιο για ανικανότητα λήψης αποφάσεων και για το ότι κατευθύνεται μάλλον από τα περιστασιακά και ιδιαίτερα συμφέροντα των Κρατών μελών, παρά από έναν πραγματικό ζήλο να σημειώσει πρόοδο σε μια συνεκτική και μακρόπνοη αλιευτική νομοθεσία.
<P>
Αυτό διαπιστώνεται κάθε χρόνο στα καθαρά πολιτικά αποτελέσματα των TAC. Τις μεγαλύτερες δυνατές διευκρινίσεις θα ήθελα όμως να τις ζητήσω στο ζήτημα των ΠΠΠ διότι, αν και είναι αναμφισβήτητο ότι οι πιέσεις του Συμβουλίου πρέπει να ήταν πολύ σκληρές, πιστεύω επίσης ότι η Επιτροπή έκανε χειρότερα τη δουλειά της σε αυτό το σημείο. Η πρόταση, ακόμη και αν δεχτούμε -όπως έκανα πάντοτε- ότι είναι απαραίτητη μια μείωση του στόλου, ήταν πολύ μαξιμαλιστική και πολύ συζητήσιμη από επιστημονική άποψη.
<P>
Αυτό ήταν ένα από τα καίρια ζητήματα της χρονιάς, η απαίτηση για περισσότερη ελαστικότητα και περισσότερη ικανότητα δέσμευσης, και εδώ η Επιτροπή έπασχε από έλλειψη ικανότητας διαλόγου και ίσως επίσης και κοινού νου. Είναι προφανές, κυρία Επίτροπε -και το Σώμα αυτό κουράστηκε να το επαναλαμβάνει- ότι, όταν ζητείται από το στόλο να υποβληθεί σε θυσίες όπως εκφράζεται σε αυτό το σχέδιο, αυτό είτε συνοδεύεται από κοινωνικοοικονομικά μέτρα σοβαρά και εξασφαλισμένα, ή είναι καταδικασμένο σε αποτυχία.
<P>
Εξάλλου, εξακολουθεί να μην έχει διευκρινιστεί σε αυτό το Κοινοβούλιο αν πρόκειται για κάποια ΠΠΠ που βασίζονται γενικώς σε μια μείωση της προσπάθειας, αν διατηρούν μια ελάχιστη σταθερότητα στην ανάγκη μείωσης της ικανότητας ή αν πρόκειται για ένα σχέδιο αορίστως μεικτό, και η πρωτοβουλία γι' αυτό αφήνεται κατά κανόνα στα χέρια των Κρατών, και η Επιτροπή θα αποφασίσει στη συνέχεια. Από τις υπηρεσίες της ακούσαμε τις πιο διάφορες ερμηνείες και το βέβαιο είναι ότι, αυτήν τη στιγμή, ο στόλος δεν γνωρίζει με βεβαιότητα σε τι είδους μέτρα θα χρειαστεί να υποβληθεί και κανείς δεν φαίνεται ικανός να του το εξηγήσει με σαφήνεια.
<P>
Αφού έφτασε το Συμβούλιο σε αυτήν την κατάσταση αδιεξόδου, η άμεση λύση που βρήκε η Επιτροπή -να εξαναγκάσει σε έγκριση ή να αποσύρει τα διαρθρωτικά Ταμεία για την οικοδόμηση και τον εκσυγχρονισμό-, πέρα από τις νομικές αμφιβολίες που προξενεί, είναι μη παρουσιάσιμη από πολιτική άποψη, και όπως διαπιστώθηκε, εσφαλμένη. Οι επικρίσεις μου για τη στάση που κράτησε το Συμβούλιο κατέστησαν σαφείς, κυρία Επίτροπε. Όταν όμως η Επιτροπή πρέπει να καταφεύγει σε τέτοιου είδους απειλές, καθίσταται προφανής μια έλλειψη συντονισμού που είναι εξαιρετικά σοβαρή για να αγνοηθεί και για την οποία είναι επίσης υπεύθυνη η Επιτροπή.
<P>
Εξάλλου, η απόφαση είναι απαράδεκτη και άδικη για τις χώρες που εκπλήρωσαν τα ΠΠΠ, εφόσον αυτές βρίσκονταν σε καλύτερη θέση για να εκπληρώσουν και τα επόμενα. Πώς είναι δυνατό να βάζουμε στο ίδιο καλάθι τους καλούς και τους κακούς μαθητές; Όταν δεν έχει ληφθεί ποτέ κανένα σοβαρό μέτρο κυρώσεων για τους μη τηρούντες οι οποίοι, για τον ίδιο αυτό λόγο, δεν θα έχουν πλέον τη δυνατότητα να λάβουν πόρους, θεσπίζεται ένα μέτρο το οποίο προσανατολίζεται συνεπώς στο να τιμωρήσει αποκλειστικά τις χώρες που έλαβαν σοβαρά υπόψη τα κοινοτικά μέτρα.
<P>
Η κατάσταση που έχει δημιουργηθεί θυμίζει Κάφκα, κυρία Επίτροπε, και θα ήθελα να σας ζητήσω να λάβετε υπόψη το αίτημα να επανέλθει αμέσως η πρόσβαση στα διαρθρωτικά Ταμεία, τουλάχιστον για τις χώρες που εκπλήρωσαν τις μειώσεις ικανότητας που επέβαλε η Ευρωπαϊκή Ένωση. Θα ήθελα να είχα μπορέσει να αναφερθώ και σε όλα τα υπόλοιπα θέματα που εξέτασε το Συμβούλιο, δεδομένης όμως της συντομίας του χρόνου, δεν θέλω να επιβαρύνω το Σώμα με περισσότερα ζητήματα.
<P>
Σας ευχαριστώ, κυρία Επίτροπε, ακόμα μια φορά για την παρουσία σας σε αυτό το Κοινοβούλιο και για όλες τις διευκρινίσεις που θα μπορέσετε να μας παρέχετε σχετικά με αυτά τα θέματα.

<SPEAKER ID=22 LANGUAGE="FR" NAME="Souchet">
Κύριε Πρόεδρε, θα ήθελα να επισημάνω δύο θετικά σημεία μεταξύ των αποφάσεων του Συμβουλίου Αλιείας του Δεκεμβρίου. Κατ' αρχάς, την αναγγελία μεγαλύτερης ευελιξίας στον τομέα της διαχείρισης των ποσοστώσεων σε ένα χρόνο. Η λήψη υπόψη του ποσοστού χρησιμοποίησης των ποσοστώσεων αποτελεί ουσιώδη, και υπερβολικά παραμελημένο, παράγοντα της διατήρησης των πόρων. Πρέπει οπωσδήποτε να αναζητηθεί η μεγαλύτερη δυνατή ευελιξία, διαφορετικά, τα κράτη μέλη και οι οργανώσεις παραγωγών θα έχουν την τάση να καταναλώνουν τις ποσοστώσεις τους στον ανώτατο δυνατό βαθμό για να μην βρεθούν αργότερα σε μειονεκτική θέση και θα ενθαρρυνθούν καταδικαστέες πρακτικές, όπως η πρακτική της παρεκτροπής των ποσοστώσεων.
<P>
Δεύτερο θετικό σημείο, η βελτίωση της ακρίβειας και της δικαιοσύνης των ελέγχων χάρη στην υιοθέτηση συστήματος παρακολούθησης μέσω δορυφόρου, το οποίο εφαρμόζεται φυσικά μόνον στα μεγάλα σκάφη.
<P>
Εκφράζω ικανοποίηση για την έγκριση από το Συμβούλιο πολλών τροπολογιών τις οποίες είχα υποβάλει στην επιτροπή αλιείας και είχαν εγκριθεί από το Σώμα. Αντιθέτως, θεωρώ εξαιρετικά επικίνδυνη τη στάση της Επιτροπής, η οποία χρησιμοποίησε ως μέσο εκβιασμού την αναστολή των ενισχύσεων για τη ναυπήγηση και τον εκσυγχρονισμό των σκαφών για να προσπαθήσει να αναγκάσει τα κράτη μέλη να υιοθετήσουν μαζικό σχέδιο μείωσης των στόλων. Οι εκλεγμένοι αντιπρόσωποι των παράκτιων περιφερειών γνωρίζουν πόσο ευάλωτα είναι σήμερα πολλά ναυπηγεία. Η αναστολή εκ μέρους της Επιτροπής κινδυνεύει να θέσει σε κίνδυνο πολλά από αυτά τα ναυπηγεία, το μέλλον των οποίων εξαρτάται σήμερα από παραγγελίες που χαίρουν ενισχύσεων ΧΜΠΑ. Η εξαφάνιση αυτών των ναυπηγείων θα σήμαινε για τις χώρες μας σημαντικές απώλειες θέσεων εργασίας και αμετάκλητη εξαφάνιση μιας εξαιρετικά πολύτιμης ευρωπαϊκής τεχνογνωσίας.
<P>
Όσον αφορά τα τεχνικά μέτρα, είναι απαραίτητο να δοκιμαστούν προσεκτικά πριν από οποιαδήποτε γενίκευση και να ληφθεί υπόψη το σύνολο των παραγόντων, και ιδίως η επιλεξιμότητα και το κόστος από άποψη ενέργειας των διαφόρων αλιευτικών εργαλείων.
<P>
Τέλος, η κοινή πολιτική αλιείας δεν πρέπει να περιοριστεί σε αυτά τα τρία κεφάλαια μόνον: έλεγχοι, αλιευτική ικανότητα, τεχνικά μέτρα. Είναι ουσιώδες να ασχοληθεί με τον επανακαθορισμό της έννοιας της κοινοτικής προτίμησης, ούτως ώστε να καταλήξει σε καλύτερη χειραγώγηση των τιμών. Η έλλειψη κοινοτικής προτίμησης, ακολουθούμενη από χαλαρή πολιτική στον τομέα του ελέγχου των εισαγωγών, δεν μπορεί παρά να αποτελέσει κίνητρο για υπεραλίευση. Η καλύτερη προστασία των πόρων είναι η δίκαιη τιμή των προϊόντων της ευρωπαϊκής αλιείας, η οποία θα αποτελέσει επίσης, κύριε Πρόεδρε, την καλύτερη εγγύηση για το μέλλον μιας ζωντανής αλιείας στις χώρες μας.

<SPEAKER ID=23 LANGUAGE="EN" NAME="MacMahon">
Κύριε Πρόεδρε, πίστευα ότι είχα σειρά να μιλήσω νωρίτερα αλλά διαπίστωσα ότι με πρόλαβε η μεγάλη αμοιβή της μεταφοράς από το ΕΛΚ στην Ομάδα Goldsmith. Τα αποτελέσματα της συναντήσεως του Συμβουλίου ήταν ποικιλόμορφα. Υπάρχουν ορισμένα θετικά χαρακτηριστικά τα οποία επαινέθηκαν εκ μέρους αρκετών Μελών και ιδιαίτερα έχουμε την εισαγωγή της δορυφορικής επιτήρησης μαζί με την ευελιξία που επιτρέπει στην βιομηχανία να μεταφέρει ποσοστώσεις στο επόμενο έτος και να τις αφαιρεί από τις αντίστοιχες του έτους αυτού. Το γεγονός αυτό έγινε δεκτό με μεγάλη ικανοποίηση από την βιομηχανία.
<P>
Υπήρξαν και άλλοι τομείς για τους οποίους προφανώς εφαρμόσθηκε το ρητό ότι «η σιωπή είναι χρυσός» με αποτέλεσμα να αναβληθούν οι αποφάσεις, ειδικότερα το 4ο ΠΠΠΑ. Το καλωσορίζουμε κι' αυτό. Η βιομηχανία πιστεύει ότι τα στοιχεία επάνω στα οποία η Επιτροπή στήριξε τις αρχικές προτάσεις της είχαν σοβαρά λάθη. Ο τομέας για τον οποίο θα μπορούσα να διαφωνήσω με την Επιτροπή, αλλά επίσης και με το Συμβούλιο, είναι το θέμα που υπεννόησε ο κ. Macartney αναφορικά με τον σολομό. Το πρόβλημα αυτό δεν πρόκειται να λυθεί από μόνο του. Ορισμένες χώρες κάνουν ντάπιγκ σολομού στην Ευρωπαϊκή Ένωση εδώ και δέκα χρόνια, οπότε δεν πρόκειτα για νέο θέμα. Είχαμε συχνά συζητήσεις, ανταλλαγές απόψεων και εγκρίναμε και ψηφίσματα. Με μεγάλο δισταγμό η Επιτροπή εισήγαγε, πριν από δύο χρόνια περίπου, ελάχιστες τιμές εισαγωγών και μετά τις ξέχασε και δεν τις ανανέωσε. Θα ήθελα να πω στην Επίτροπο ότι έχασε την μάχη με τον συνάδελφό της Sir Leon Brittan επάνω σε αυτό το θέμα καθόσο κατανοούμε ότι δεν είναι πολύ ένθερμος υποστηρικτής των εμπορικών σχέσεων με τους νορβηγούς και δεν θέλει να εισαγάγει περιορισμούς. Ο Sir Leon Brittan είναι τρομοκρατημένος μήπως κάτι τέτοιο δημιουργήσει προβλήματα στον ΕΟΧ ενώ εμείς στην Επιτροπή Αλιείας, αλλά και πολλά Μέλη του Κοινοβουλίου, έχουμε εντελώς διαφορετική άποψη.
<P>
Εκτός από το θέμα αυτό, εάν βαθμολογούσα την Επίτροπο για τις προσπάθειές της στο Συμβούλιο θα της έβαζα 6 στα 10.

<SPEAKER ID=24 LANGUAGE="EN" NAME="McCartin">
Κύριε Πρόεδρε, εάν παρακολουθήσετε τις γλωσσικές ομάδες που συμμετέχουν σ' αυτή την συζήτηση θα διαπιστώσετε ότι υπάρχουν πάρα πολλές πιέσεις από την βορειοδυτική πλευρά της Κοινότητας σχετικά με την αλιευτική βιομηχανία καθώς και έντονη διατύπωση ανησυχιών. Δέχομαι με ικανοποίηση την παρουσία της Επιτρόπου και θα ήθελα να πω ότι είμαστε πολύ υπερήφανοι αλλά και λίγο θλιμμένοι που κατάφερε και αρρώστησε πριν από τα Χριστούγεννα εξ αιτίας της εργασίας της για την αλιευτική βιομηχανία. Είμαστε πολύ ευτυχείς που την βλέπουμε σήμερα εδώ καθώς και για τις πλήρεις εξηγήσεις που έδωσε σχετικά με τα όσα έκανε.
<P>
Κατά το παρελθόν, και ιδιαίτερα στην βορειοδυτική πλευρά της Κοινότητας, υπήρξαν βαθιές υποψίες και πλήρης έλλειψη εμπιστοσύνης εκ μέρους της αλιευτικής βιομηχανίας για το πως χαράζεται και διαχειρίζεται η αλιευτική πολιτική. Είναι πολύ ευχάριστο το γεγονός που η Επίτροπος ήρθε σήμερα εδώ και μας παρέσχε πλήρεις εξηγήσεις δικαιούμενη συνεπώς της υποστήριξής μας για τους μακροπρόθεσμους στόχους που έχει θέσει. Μόνο όταν λαμβάνουμε πλήρεις εξηγήσεις τότε μπορούμε να δώσουμε αυτήν την υποστήριξη. Η έλλειψη εμπιστοσύνης της αλιευτικής βιομηχανίας στη Σκωτία και την Ιρλανδία - αλλά και στην Ισπανία - είναι πολύ λυπηρό φαινόμενο.
<P>
Μας απογοήτευσε εξαιρετικά το γεγονός ότι δεν υλοποιήθηκε η επιβολή κάποιων ελαχίστων τιμών στον εισαγόμενο σολομό αμέσως πριν απο τα Χριστούγεννα. Αυτή είναι η περίοδος κατά την οποίαν οι σκωτσέζοι και οι ιρλανδοί αλιείς διαθέτουν ένα πολύ μεγάλο ποσοστό του προϊόντος τους και επομένως οι τιμές κατά το τέλος του έτους είναι εξαιρετικά σημαντικές γι' αυτούς. Δεδομένου ότι παρουσιάστηκε μια εξαιρετική περίπτωση, πιστεύαμε ότι κάτι τέτοιο θα γινόταν δυνατόν αλλά τουλάχιστον τώρα αναμένουμε την ικανοποιητική κατάληξη της διερεύνησης η οποία θα παράσχει κάποιο είδος προστασίας στους παραγωγούς της Ευρωπαϊκής Ένωσης σε ένα τομέα ο οποίος είναι εξαιρετικά σημαντικός για τις φτωχώτερες περιφέρειες.
<P>
Δέχομαι με ικανοποίηση την απόφαση για την δορυφορική επιτήρηση της αλιείας. Εγώ ο ίδιος είχα εκπονήσει μια έκθεση πριν από μερικά χρόνια. Εκείνη την εποχή η ιδέα ενός κατασκόπου στον ουρανό ήταν πολύ αμφιλεγόμενο θέμα το οποίο χρησιμοποιήθηκε εναντίον της Ευρωπαϊκής Ένωσης και αναφέρθηκε ως μια δήθεν προσπάθεια για την παρακολούθηση της ιδιωτικής ζωής των άλλων. Αυτό είναι απόλυτη ανοησία. Είναι απόλυτα λογικό να εγκρίνει η Κοινότητα σύγχρονες τεχνολογίες οι οποίες θα συμβαδίζουν με εκείνα που συμβαίνουν στους άλλους τομείς. Εάν τα σκάφη γίνονται ταχύτερα και εάν τα δίχτυα γίνονται μεγαλύτερα και ισχυρότερα, τότε είναι φυσικό ότι θα πρέπει να χρησιμοποιούμε όλες τις σύγχρονες τεχνολογίες που έχουμε στην διάθεσή μας. Υπάρχουν και θετικές πτυχές σ' αυτό, δηλ. η ασφάλεια. Πολλά σκάφη έχουν χαθεί στην θάλασσα κατά τα τελευταία χρόνια και εάν έφεραν την συσκευή αυτή θα μπορούσαν να σωθούν ζωές. Είμαστε ικανοποιημένοι από το γεγονός ότι οι υπερβολικές αυτές διοικητικές δαπάνες δεν ισχύουν για τους αλιείς της παράκτιας αλιείας αλλά εν τούτοις καλωσορίζουμε όλα αυτά που έχουν γίνει μέχρι τώρα.
<P>
Όσον αφορά τις μειώσεις των αλιευτικών στόλων, υπάρχει κάτι που θα ήθελα να πω. Το θέμα αυτό αποτελεί πάντα κακό νέο. Συνεχώς λέγεται στην αλιευτική βιομηχανία να κάνει μειώσεις. Ποτέ δεν της επεξηγείται ότι υπάρχει ένας μακροχρόνιος στόχος που μπορεί να οδηγήσει σε κέρδη. Κάποτε διάβασα μια έκθεση η οποία έλεγε ότι θα μπορούσαμε να αυξήσουμε τα αλιεύματα στα ευρωπαϊκά ύδατα κατά 50 % εάν εφαρμόζαμε τα κατάλληλα μέτρα διατήρησης. Αυτό που χρειαζόμαστε στο κάτω-κάτω είναι ένα μακροχρόνιο πρόγραμμα - επτά ή δέκα ετών - με ένα τελικό συμπέρασμα το οποίο θα μας δείχνει τι μπορούμε να επιτύχουμε στο τέλος του και τις επενδύσεις που είναι αναγκαίες στο ενδιάμεσο χρονικό διάστημα. Για κοινωνικούς λόγους θα πρέπει να γίνουν επενδύσεις και είμαι ευτυχής που ακούω να αναφέρονται συνοδευτικά μέτρα. Ωστόσο, θα ήθελα να δω ένα τελικό συμπέρασμα το οποίο θα δημιουργήσει ελπίδες στις μειονεκτικές περιοχές και στις αλιευτικές κοινότητες.

<SPEAKER ID=25 LANGUAGE="EN" NAME="Crampton">
Κύριε Πρόεδρε, θα ήθελα να ευχαριστήσω την Επίτροπο για τη δήλωσή της και να συμφωνήσω σχεδόν με όλα όσα είπε.
<P>
Δεν θα πρέπει να ξεχνάμε ότι οι πολιτικές των ΠΠΠΑ εισήχθησαν αρχικά για να εξισορροπήσουν τους στόλους εσωτερικής αλιείας της Ευρωπαϊκής Ένωσης και τις αλιευτικές προσπάθειές τους με τις δυνατότητες αλιείας στα ευρωπαϊκά ύδατα. Είναι σαφές ότι οι αλιευτικοί στόλοι είναι πάρα πολύ μεγάλοι και είναι επίσης σαφές ότι η αλιευτική προσπάθεια είναι ακόμη μεγαλύτερη - και έτσι έχουμε ένα μεγάλο πρόβλημα!
<P>
Το θέμα που θέλω να σχολιάσω πιθανώς θα το απορρίψετε, αλλά υπάρχουν ορισμένα τμήματα του αλιευτικού στόλου της Ευρωπαϊκής Ένωσης τα οποία δεν συμβάλλουν σ' αυτό το πρόβλημα. Δεν αλιεύουν στα ύδατα της Ευρωπαϊκής Ένωσης: αλιεύουν αποκλειστικά εκτός των υδάτων αυτών, σε εκτέλεση συμφωνιών που έχουμε διαπραγματευθεί με διάφορες κυβερνήσεις σ' ολόκληρο τον κόσμο και ελπίζω ότι οι συμφωνίες αυτές και σεβαστές γίνονται και επιτηρούνται.
<P>
Ένα παράδειγμα, και δεν πρόκειται να ζητήσω συγνώμη για την ωμή παρουσίαση των συμφερόντων της εκλογικής μου περιφέρειας, είναι ότι τα υπολείμματα του βρετανικού στόλου ανοικτής θαλάσσης αλιεύουν έξω από την Νορβηγία, την Ισλανδία και σε διάφορους άλλους χώρους του Βορείου Ατλαντικού. Οι αλιείς είναι κυρίως από την εκλογική μου περιφέρεια και βρίσκονται κάτω από πολύ στενό έλεγχο. Γνωρίζω ότι υπάρχουν παραδείγματα όπως αυτό, αλιείας αποκλειστικά εκτός των υδάτων της ΕΕ, και σε πολλά άλλα κράτη μέλη. Είναι άραγε δυνατόν όπως αυτοί οι αλιευτικοί στόλοι οι οποίοι αλιεύουν συγκεκριμένα εκτός των υδάτων της Ευρωπαϊκής Ένωσης να πρέπει να εξαιρεθούν ολοκληρωτικά από την διαδικασία των ΠΠΠΑ;

<SPEAKER ID=26 LANGUAGE="ES" NAME="Imaz San Miguel">
Σας ευχαριστούμε, κυρία Επίτροπε, για την παρουσία σας και για τη δήλωσή σας. Θα ήθελα να ξεκινήσω λέγοντας ότι υποστηρίζω και αξιολογώ θετικά τη συμφωνία που επετεύχθη σχετικά με τα TAC και τις ποσοστώσεις στο Συμβούλιο του Δεκεμβρίου. Τη θεωρώ λογική, και επίσης θεωρώ ισορροπημένους τους στόχους που τέθηκαν. Δηλαδή, τη διατήρηση των πόρων και την ισόρροπη και πρόσφορη εκμετάλλευσή τους. Γι' αυτό, μετά από αυτήν τη θετική αξιολόγηση, επιτρέψτε μου ένα συλλογισμό. Ένα συλλογισμό που πηγαίνει μακρύτερα από τη συγκεκριμένη κατανομή των ποσοστώσεων για φέτος και αποσκοπεί στην αξιολόγηση ολόκληρου του συστήματος κατανομής αυτού καθεαυτού. Από την άποψη αυτή, η απόφαση του Συμβουλίου και το σύστημα που εφαρμόζεται έχει μια συνέχεια, στο μέτρο που βασίζεται στην αρχή της σχετικής σταθερότητας, που μπόρεσε να εκπληρώσει μια αποστολή κατά την αντικειμενική κατανομή των πόρων αλλά που σήμερα, κατά την άποψή μας, παρουσιάζει ορισμένες σημαντικές ελλείψεις.
<P>
Κατά πρώτον, το σύστημα παρουσιάζει σημαντικές δυσκολίες από την άποψη της διατήρησης των πόρων. Έτσι, η έλλειψη ενός συστήματος ειδικών TAC γίνεται αιτία ορισμένοι κοινοτικοί στόλοι να βρίσκονται υποχρεωμένοι να ξαναρίχνουν στη θάλασσα αλιευόμενα είδη, νόμιμου μεγέθους, διότι δεν διαθέτουν ποσόστωση. Εξακολουθούμε να έχουμε, κατά κάποιον τρόπο, ένα σύστημα κάπως παράλογο, λόγω του οποίου υπάρχουν κάποιοι στόλοι Κρατών μελών που αλιεύουν με τράτες και τους απαγορεύεται η αλιεία μιας σειράς ειδών που πιάνονται στα δίχτυα τους και τα οποία πρέπει να ξαναρίχνονται στη θάλασσα χωρίς αυτό να συνεπάγεται κάποιο όφελος για το στοκ. Από την άποψη της οικονομικής ωφέλειας, το σύστημα είναι λογικά απαράδεκτο. Και από την άποψη της διατήρησης των πόρων απατώμεθα, στο μέτρο που δεν υπολογίζουμε ορισμένες ποσοστώσεις οι οποίες συνεπάγονται στην πραγματικότητα μια πραγματική θνησιμότητα ιχθύων.
<P>
Εξάλλου, για ορισμένους κοινοτικούς στόλους η αρχή της σχετικής σταθερότητας προξενεί προφανείς περιπτώσεις διάκρισης. Για να δώσουμε ένα παράδειγμα, ο κοινοτικός στόλος με ισπανική σημαία έχει πρόσβαση σε 8 μόνον είδη από τα 22 που περιλαμβάνονται στις ποσοστώσεις. Και αυτός είναι ένας από τους λόγους των απορρίψεων που μόλις σχολίασα διότι τι να τα κάνουν αυτά τα σκάφη τις γλώσσες και τους γάδους που αλιεύουν, σε μερικές περιπτώσεις ακούσια, αν δεν διαθέτουν ποσοστώσεις για αυτά τα είδη;
<P>
Επιπλέον, η ισορροπία στην οποία στηρίζεται η αρχή της σχετικής σταθερότητας υπολογίζεται με βάση δεδομένα και εποχές κατά τις οποίες οι δυνατότητες αλιείας σε κοινοτικά ύδατα είχαν περιοριστεί για ορισμένους στόλους συνεπεία, μεταξύ άλλων παραγόντων, την επέκτασης των αλιευτικών ζωνών στα 200 μίλια το 1976, κάτι που τροποποίησε επίσης την παραδοσιακή πρόσβαση στις αλιευτικές περιοχές.
<P>
Τέλος, υπάρχει ένας τρίτος παράγοντας που θέτει υπό αμφισβήτηση τη σημερινή εγκυρότητα της αρχής της σχετικής σταθερότητας ως αμετάβλητης αρχής της κοινής αλιευτικής πολιτικής, και αυτό είναι το γεγονός ότι οι ιχθυαγορές έχουν ελευθερωθεί πλήρως, δεν υπάρχουν πια σύνορα στην Ένωση για την εμπορία των ιχθύων και ωστόσο, οι εθνικοί φραγμοί είναι παρόντες, και μάλιστα με μεγάλη ακαμψία, σε ό, τι αφορά την πρόσβαση στους κοινοτικούς πόρους από πλευράς στόλων που θα έπρεπε να είναι επίσης κοινοτικοί.
<P>
Πιστεύω ότι αυτοί οι προβληματισμοί είναι επίσης απαραίτητοι κατά την εξέταση των μεταρρυθμίσεων που απαιτεί η κοινή αλιευτική πολιτική ώστε η κατανομή των ποσοστώσεων να μη βασίζεται σε αναχρονιστικά κριτήρια, ανεξάρτητα του ότι το ισχύον σύστημα είναι αυτό που είναι και του ότι ο καθορισμός των TAC και των ποσοστώσεων πρέπει να γίνεται με βάση αυτό το σύστημα. Κατ' αυτήν την έννοια, δεν έχω τίποτε να προσάψω στο Συμβούλιο του Δεκεμβρίου το οποίο, όπως είπα και στην αρχή, αξιολογώ θετικά, ελπίζω όμως επίσης ότι η Επιτροπή θα καταγράψει αυτούς τους προβληματισμούς και θα δράσει ως ενεργοποιητικό στοιχείο μιας βαθιάς μεσοπρόθεσμης μεταρρύθμισης της κοινής αλιευτικής πολιτικής ώστε να επιτευχθεί η επιθυμητή ισορροπία ανάμεσα στην υπεύθυνη εκμετάλλευση των πόρων και τη διατήρησή τους με ισότητα ευκαιριών για όλα τα σκάφη που αποτελούν αυτό που πρέπει να είναι ένας κοινοτικός, δηλαδή ευρωπαϊκός, στόλος.
<P>
Και ολοκληρώνω με έναν σύντομο συλλογισμό σχετικά με τα τεχνικά μέτρα. Η πρόταση κανονισμού για τα τεχνικά μέτρα ξεκινά, κατά την άποψή μου, από μια λανθασμένη υπόθεση. Προϋποθέτει ότι η σημερινή αλιεία νεαρών ιχθύων οφείλεται στους βρόχους των διχτυών που χρησιμοποιούνται, ενώ όλοι γνωρίζουμε, κυρία Επίτροπε, ότι ένα μεγάλο μέρος της αλιείας νεαρών ιχθύων οφείλεται σε παράνομες δραστηριότητες, στην έλλειψη ελέγχου ο οποίος, βρισκόμενος στα χέρια των Κρατών μελών, δυστυχώς δεν διασφαλίζεται. Και αν σκληρύνουμε απλώς τα τεχνικά μέτρα θα βλάψουμε, παραδόξως, εκείνον που τα τηρεί και θα καταστήσουμε πιο ανταγωνιστικό εκείνον που θα εξακολουθήσει να αλιεύει νεαρούς ιχθείς, αδιάφορος για τις αλιευτικές διατάξεις. Συνεπώς, ας πριμοδοτήσουμε τη νομιμότητα. Ας σκληρύνουμε και ας διασφαλίσουμε τον έλεγχο και θα έχουμε έτσι περιορίσει κατά πολύ αυτό το σοβαρό πρόβλημα της αλιείας νεαρών ιχθύων. Ας μην τιμωρούμε όμως μόνο εκείνον που σέβεται το νόμο και εκείνον που τηρεί τα τεχνικά μέτρα. Πιστεύω ότι θα ήταν άδικο.

<SPEAKER ID=27 LANGUAGE="FR" NAME="Pιry">
Κύριε Πρόεδρε, κυρία Επίτροπε, θα ήθελα να σας εκφράσω την ιδιαίτερη ικανοποίησή μου για το ότι η συζήτηση αυτή τέθηκε στην ημερήσια διάταξη των εργασιών μας για να εξαλείψει τη δυσάρεστη εντύπωση του Δεκεμβρίου και, για να είμαι δίκαιη απέναντί σας, κυρία Επίτροπε, χαίρομαι για την επιλογή της συγκεκριμένης ώρας.
<P>
Κράτησα από την αγόρευσή σας τρεις λέξεις: διαφάνεια, αποτελεσματικότητα, ισορροπία. Η διαφάνεια παραμένει - το γνωρίζουμε άριστα - πολύ σημαντικό στοιχείο για την επίτευξη προόδου στην ακριβή αξιολόγηση του πλεονάζοντος δυναμικού. Εκφράζω λοιπόν την ικανοποίησή μου για τον έλεγχο μέσω δορυφόρου. Συζητούμε γι' αυτό στο Σώμα εδώ και χρόνια. Γνωρίζουμε ότι χρειαζόταν αρκετό θάρρος, ότι δεν ήταν δημοφιλές. Το καταφέραμε, τόσο το καλύτερο, παρόλο που καταλαβαίνω πολύ καλά ότι προστατεύσαμε το μικρό στολίσκο παράκτιας αλιεάις που δεν επιβαρύνει τους πόρους κατά τον ίδιο τρόπο.
<P>
Στη συνέχεια, μιλήσατε για αποτελεσματικότητα. Και εδώ, γνωρίζουμε ότι θα πρέπει να προχωρήσουμε ακόμα περισσότερο στα τεχνικά μέτρα: επιλεξιμότητα, προστασία του γόνου, όπως δεν παύω να επαναλαμβάνω τα τελευταία χρόνια. Και εδώ, θα χρειαστεί θάρρος. Όλα αυτά μπορούν να συνοψιστούν με δύο πολύ απλές λέξεις. Πρέπει να αλιεύουμε λιγότερο - το γνωρίζουμε - αλλ' επίσης πρέπει κυρίως να αλιεύουμε καλύτερα, δεν πρέπει απλώς να μειώσουμε την αλιευτική ικανότητα, αλλ' επίσης και κυρίως να εφαρμόσουμε κάποια επιλεξιμότητα.
<P>
Τέλος, τρίτη λέξη, ισορροπία. Η απαραίτητη ισορροπία μεταξύ των πόρων και της ανθρώπινης δραστηριότητας. Πρόκειται για όλες τις κοινωνικοοικονομικές πτυχές. Καταλαβαίνετε εύκολα ότι μας ανησυχεί. Έχετε εκλεγεί στο Σώμα, κυρία Επίτροπε, και όταν κανείς εκλεγεί, γίνεται ο εκπρόσωπος αυτών των ανθρώπων που ζουν δύσκολα στις παραθαλάσσιες περιφέρειές μας. Μας είναι αδύνατον να μην λάβουμε υπόψη αυτή την κοινωνική και οικονομική αγωνία. Θα πρέπει να την αντιμετωπίσουμε και γι' αυτό, προσωπικά, θεωρώ πολύ προτιμότερο να συμπληρωθεί η απαραίτητη μείωση των στολίσκων από μείωση, υπό πολλές μορφές, των δραστηριοτήτων. Νομίζω ότι θα ήταν λογικό, τόσο για να βελτιωθεί η διαχείριση των πόρων, αλλά και για να ληφθεί υπόψη η κοινωνικοοικονομική πραγματικότητα των παραθαλάσσιων περιφερειών μας.

<SPEAKER ID=28 LANGUAGE="ES" NAME="Arias Caρete">
Κύριε Πρόεδρε, θα ήθελα να ξεκινήσω αυτήν την παρέμβαση ευχαριστώντας την κ. Bonino για τη μεγάλη συνεργασία που παρείχε στην Επιτροπή Αλιείας του Ευρωπαϊκού Κοινοβουλίου κατά τα δυόμισι χρόνια που είχα την τιμή να είμαι Πρόεδρός της. Ήταν μια περίοδος διόλου απαλλαγμένη από σοβαρά προβλήματα, παρόλα αυτά όμως, στη διάρκειά της οι σχέσεις μεταξύ της Επιτροπής και του Κοινοβουλίου δεν θα μπορούσαν να ήταν καλύτερες. Σας ευχαριστούμε γι' αυτό, κ. Bonino.
<P>
Περνώντας στην ουσία αυτής της συζήτησης, θα ήθελα να επισημάνω ότι μετά το αποτέλεσμα του προηγουμένου Συμβουλίου Υπουργών Αλιείας και αφού ακούσαμε τη δήλωση της Επιτρόπου, η αίσθηση που απορρέει είναι έντονη απογοήτευση και σύγχυση. Απογοήτευση για την περιορισμένη εμβέλεια των αποφάσεων που ελήφθησαν και την αναβολή των σημαντικότερων, σύγχυση λόγω του ανεξήγητου, κατά την άποψή μου, χαρακτήρα ορισμένων από αυτές. Απογοήτευση διότι τα ΠΠΠ 4 και τα τεχνικά μέτρα δεν εγκρίθηκαν από το Συμβούλιο. Απουσίαζε ο προβληματισμός, ο ρεαλισμός ή και η ηρεμία κατά την εκπόνηση των προτάσεων της Επιτροπής.
<P>
Δεν θεωρεί επίσης η κ. Επίτροπος ότι οι προτάσεις διατυπώθηκαν χωρίς να αξιολογηθούν με ακρίβεια οι οικονομικές και κοινωνικές τους συνέπειες, και χωρίς να καθοριστούν παράλληλα συμπληρωματικοί μηχανισμοί στήριξης που θα τις καθιστούσαν περισσότερο υιοθετήσιμες; Σύγχυση, κυρία Επίτροπε, λόγω της έγκρισης ορισμένων TAC και ποσοστώσεων που κατά την άποψή μου διαχωρίζονται από τη γραμμή που είχε ακολουθήσει ως πριν από λίγες ημέρες η Επιτροπή. Διότι πώς μπορεί να εξηγηθεί, κυρία Επίτροπε, η υπάρχουσα αντίφαση ανάμεσα σε ορισμένα TAC που συνολικώς αυξάνονται, αν και ελαφρώς, και ορισμένα σχέδια προσανατολισμού τα οποία, όπως είπαν και ορισμένοι συνάδελφοι, προτείνουν δραστικές περικοπές λόγω της κακής κατάστασης των πόρων; Κάτι δεν ταιριάζει στην εξίσωση.
<P>
Απογοήτευση διότι το πρόγραμμα επίβλεψης μέσω δορυφόρου, αφενός, απομακρύνεται αρκετά από τις συμφωνίες που αποδέχτηκε αυτό το Κοινοβούλιο με την επιφύλαξη της έγκρισης ορισμένων τροπολογιών επί του προγράμματος αυτού, και αφετέρου έχουν εισαχθεί τόσες προϋποθέσεις στην οριστική διατύπωση που η δυνατότητα πραγματικού ελέγχου των στόλων παραμένει σοβαρά περιορισμένη. Σύγχυση, κυρία Επίτροπε, λόγω του ότι η επιστολή που απέστειλε η Επιτροπή παγώνοντας τις διαρθρωτικές ενισχύσεις αποτελεί ένα μέτρο γενικού χαρακτήρα που επηρεάζει εξίσου τόσο τα Κράτη που, όπως είπε και η κ. Fraga, έχουν εκπληρώσει αυστηρά τους στόχους μείωσης των ΠΠΠ, όσο και εκείνα που τους παρέβλεψαν.
<P>
Πιστεύω ότι δεν χρησιμεύει σε τίποτε να διατηρηθεί μια υποδειγματική πορεία αν τα μέτρα πίεσης δεν εφαρμόζονται επιλεκτικά, και ιδίως όταν οι ενισχύσεις που παγώνουν περιλαμβάνονται σε κοινοτικά πλαίσια στήριξης που έχουν εγκριθεί από την Επιτροπή, τα οποία αποτελούν κατά κανόνα επαρκή νομική βάση για τη χορήγηση αυτών των ενισχύσεων.
<P>
Ολοκληρώνοντας, κυρία Επίτροπε, θεωρώ ότι το αποτέλεσμα του προηγούμενου Συμβουλίου αποτελεί ένα σοβαρό πρόσκομμα στη διαδικασία μεταρρύθμισης της κοινής αλιευτικής πολιτικής, έχουμε όμως εμπιστοσύνη στην πασίγνωστη ικανότητά σας ότι θα συνεχίσετε τη μεταρρύθμιση της κοινής αλιευτικής πολιτικής και θα συμβάλλετε στη θέσπιση από πλευράς του Συμβουλίου των κανονισμών των οποίων η έγκριση εκκρεμεί το συντομότερο δυνατόν, διότι η κατάσταση των πόρων και η εξασφάλιση ενός σταθερού μέλλοντος για τους αλιείς μας το απαιτούν, κυρία Επίτροπε.

<SPEAKER ID=29 LANGUAGE="ES" NAME="Medina Ortega">
Κύριε Πρόεδρε, θα ήθελα να ξεκινήσω την παρέμβασή μου επισημαίνοντας τη διαφωνία μου με τις παρατηρήσεις του Προέδρου που προηγήθηκε σχετικά με το χρόνο ομιλίας της κ. Επιτρόπου. Η Επίτροπος Bonino χαρακτηρίζεται από μεγάλη γλωσσική ακρίβεια. Ποτέ δε χρησιμοποιεί αυτό που οι Γάλλοι νομίζω ότι αποκαλούν «langue de bois» και στα καστιλιάνικα θα λέγαμε «vender la moto». Η Επίτροπος ποτέ δεν το κάνει αυτό, πηγαίνει πάντοτε κατευθείαν στο θέμα. Και συνεπώς, όσο περισσότερο χρόνο έχει, τόσο το καλύτερο για μας. Προτρέπω την κ. Επίτροπο να αγνοήσει αυτές τις παρατηρήσεις της Προεδρίας, διότι πιστεύω ότι θέλουμε πολύ να την ακούμε.
<P>
Πέραν αυτού, θα μου επιτρέψει η κ. Επίτροπος να διατυπώσω μια επίκριση προς την Επιτροπή, και συγκεκριμένα για την αδυναμία που επέδειξε στο θέμα της βιολογικής ανάπαυσης όσον αφορά τα κεφαλόποδα. Όταν διαπραγματεύτηκε τη συμφωνία στα τέλη του 1995, της πλέξαμε το εγκώμιο για τις σταθερές θέσεις που εξέφρασε, και τώρα, όπως επεσήμανε προηγουμένως και ο κ. Novo, χωρίς εξηγήσεις ούτε δεδομένα στη πράξη, με βάση μόνο κάποιες συλλήψεις κοινοτικών σκαφών, η Επιτροπή αποδέχεται το διπλασιασμό της περιόδου βιολογικής ανάπαυσης. Δεν βρίσκω εξήγηση. Δε μπορώ να εξηγήσω στους αλιείς μου τι είναι αυτό που έχει συμβεί ώστε ξαφνικά η βιολογική ανάπαυση να περάσει από τους δύο μήνες στους τέσσερις.
<P>
Με ανησυχεί επίσης αυτό που εμφανίζεται στις συμφωνίες που εγκρίθηκαν από τη Μεικτή Επιτροπή σχετικά με την εκφόρτωση των αλιευμάτων σε μαροκινούς λιμένες. Πρόκειται ίσως για την εφαρμογή προηγουμένων συμφωνιών, θα έπρεπε όμως να έχουμε περισσότερη ενημέρωση ώστε να γνωρίζουμε ποιές είναι οι συνέπειες για τους αλιείς μας.
<P>
Και τέλος, όπως επεσήμανε και ο κ. Novo αναφερόμενος σε μια μαροκινή δήλωση περί μη ανανέωσης της αλιευτικής συμφωνίας με το Μαρόκο η οποία θα μπορούσε να έχει ολέθριες συνέπειες, θα ήθελα να ρωτήσω την Επιτροπή τι συνέπειες θα είχε αυτό από την άποψη των εμπορικών και χρηματοδοτικών παραχωρήσεων που έκανε η Ευρωπαϊκή Ένωση έναντι του Μαρόκου στα πλαίσια της ευρωμεσογειακής συνεργασίας.

<SPEAKER ID=30 LANGUAGE="DA" NAME="Sindal">
Kύριε Πρόεδρε, άκουσα σήμερα πολλούς ομιλητές να αναφέρουν ότι είναι απογοητευμένοι. Ακουσα επίσης ότι και το Συμβούλιο είναι απογοητευμένο. Είναι σαφές ότι είμαστε απογοητευμένοι. Δεν υπάρχουν αρκετά ψάρια, αγαπητοί φίλοι. Αυτή είναι η ουσία της υπόθεσης. Για το λόγο αυτό συνεδριάζουμε. Το θέμα της σημερινής συζήτησης είναι η σύγκρουση μεταξύ της προσαρμογής της αλιευτικής ικανότητας και του περιορισμού των αλιευτικών δραστηριοτήτων. Ο περιορισμός των αλιευτικών δραστηριοτήτων αποτελεί ένα πολύ σοβαρό πρόβλημα στα πλαίσια της κοινής αλιευτικής πολιτικής. Έχω ιδίαν πείρα όσον αφορά το θέμα του μεγέθους των ματιών των δικτύων. Μπορεί να υπάρξει αντιστάθμιση με την αύξηση της ιπποδύναμης των κινητήρων, οπότε το μέγεθος των ματιών των δικτύων δεν έχει τόσο μεγάλη σημασία. Γνωρίζω πολλά καλά τεχνάσματα, επειδή είμαι ίσως ένας από αυτούς στην αίθουσα αυτή που έχουν ασχοληθεί με το ψάρεμα. Κατά την τελευταία εικοσαετία δημιουργήθηκε ένας στόλος που είναι τόσο προηγμένος, ώστε με τον ίδιο αριθμό σκαφών να είναι κανείς σε θέση να αλιεύσει τριπλάσιες ποσότητες. Είναι λοιπόν σαφές ότι το πρόβλημα πρέπει να εξεταστεί από μια άλλη σκοπιά.
<P>
Υποστηρίζω έντονα τη διατήρηση των αποθεμάτων. Ωστόσο, η προσαρμογή των αλιευτικών δραστηριοτήτων από τη μία πλευρά και ο περιορισμός των δραστηριοτήτων αυτών και η διατήρηση των αποθεμάτων από την άλλη, δεν συμβαδίζουν πάντα. Επομένως, είμαστε υποχρεωμένοι να προσαρμόσουμε την αλιευτική ικανότητα και, ως εκ τούτου, να μειώσουμε τον αριθμό των σκαφών. Αυτό όμως πρέπει να γίνει με πνεύμα αλληλεγγύης σε όλα τα κράτη μέλη. Δεν είναι σωστό να εξαντλεί κανείς πρώτα τη δική του αλιευτική ζώνη και στη συνέχεια να επιθυμεί να εξαντλήσει και εκείνη του γείτονά του. Οι ενέργειες πρέπει να έχουν κάποια συνοχή.
<P>
Από κοινωνικοοικονομική άποψη, θα ήθελα να επισημάνω ότι δεν πρέπει να χορηγείται ενίσχυση που δεν συμβάλει σε διαρθρωτικές μεταβολές, διότι διαφορετικά θα συμβεί ό, τι συνέβη στον τομέα της γεωργίας, όπου συχνά χορηγείται κοινωνική βοήθεια αντί για ουσιαστική γεωργική ενίσχυση. Ακούσαμε πριν από λίγο για τις πολύ υψηλές τιμές απόσυρσης και για τις ποσότητες των αποσυρόμενων ιχθύων, που τον περασμένο χρόνο ήταν πολύ μεγάλες. Με τον τρόπο αυτό προστατεύεται και διατηρείται μια ρύθμιση που δεν είναι κατάλληλη για το μέλλον.
<P>
Εναποθέτω τις ελπίδες μου στην Επίτροπο και υποστηρίζω τις περαιτέρω προσπάθειές της? συμφωνώ επίσης με τα εγκώμια που εκφράστηκαν ήδη.

<SPEAKER ID=31 LANGUAGE="PT" NAME="Apolinΰrio">
Κύριε Πρόεδρε, κυρία Επίτροπε, θα ήθελα να εξετάσω μόνο δύο θέματα: το POP IV και το Μαρόκο. Σχετικά με το POP IV, θα πω ότι είναι προφανές πως σε ένα τομέα που βρίσκεται σε κρίση, όπως είναι ο αλιευτικός τομέας, οτιδήποτε συνιστά προτάσεις με στόχο τη μείωση του στόλου είναι προτάσεις που θεωρούνται αντιλαϊκές. Αλλά αναγνωρίζω ότι, δεδομένης της κατάστασης υποβάθμισης των αλιευτικών πόρων, είναι φυσικό αποτέλεσμα η διαδικασία εισαγωγής αυτών των dossiers να αρχίζει θέτοντας υψηλούς στόχους. Και αυτό έκανε η Επιτροπή: η Επιτροπή άρχισε θέτοντας υψηλούς όσον αφορά τις προτάσεις, με βάση το POP IV. Δεν θα συζητήσω εδώ την επιστημονική αξιοπιστία των βάσεων που εξετάζουμε. Αναγνωρίζω, συμφωνώ καλόπιστα ότι υπήρχε μία επιστημονική βάση για να γίνει αυτό. Αλλά, από τη στιγμή που οι προτάσεις αυτές τίθενται στο τραπέζι, δημιουργείται μία διαδικασία συμβιβασμού και, από τη στιγμή αυτή, ή υπάρχει ικανότητα συμβιβασμού μεταξύ Επιτροπής και Συμβουλίου ή, διαφορετικά, επιτείνεται η έλλειψη συμφωνίας μεταξύ Επιτροπής και Συμβουλίου.
<P>
Αφετέρου, όπως ήδη είπα στην Επιτροπή Αλιείας, δεν μπορώ να αποδεχθώ το γεγονός ότι κράτη μέλη που εκπλήρωσαν τους στόχους που καθορίζονται στο POP III τιμωρούνται με περικοπές στους αντίστοιχους στόλους τους, όπως ήδη αναφέρθηκρ εδώ από τους κ. Fraga Estιve και Miguel Arias Canete, και όπως εγώ είχα ήδη υποστηρίξει στην Επιτροπή Αλιείας. Δηλαδή, υπάρχει ένα κοινοτικό πλαίσιο στήριξης, υπάρχει ένας κανονισμός IFOP, υπάρχει ένας κανονισμός βάσης: δεν βλέπω για ποιο λόγο η Επιτροπή χρησιμοποιεί αυτόν τον εκβιασμό.
<P>
Τέλος, ας μιλήσουμε για το Μαρόκο. Οι αλιευτικές συμφωνίες με το Μαρόκο θα τεματισθούν με τα σημερινά πρότυπα. Και το μέλλον θα είναι, φυσικά, η δημιουργία μεικτών εταιριών. Αυτό που θέλω να ρωτήσω - και επιμένω σαφώς προς την κυρία Επίτροπο - είναι αν υπάρχει πραγματικά βούληση εκ μέρους της Επιτροπής να συμμετάσχουν τα κράτη μέλη, κυρίως η Ισπανία και η Πορτογαλία, για την προετοιμασία από τώρα της μετά το 1999 εποδής, διαφορετικά θα αναβάλουμε απλώς το πρόβλημα.

<SPEAKER ID=32 NAME="Bonino">
Κύριε Πρόεδρε, κυρίες και κύριοι βουλευτές, παρόλο που υπερέβην το χρόνο που εδικαιούμην, συμπλήρωσα το χρόνο που δεν είχαμε το Δεκέμβριο για την προετοιμασία των φακέλων του Συμβουλίου. Συνεπώς, η συζήτησή μας είναι το διπλό προϊόν της εργασίας του Συμβουλίου και των φακέλων που ψηφίσατε. Εξάλλου, το εύρος και το βάθος της συζήτησης που διεξήχθη, καθώς και ο αριθμός των αγορητών, με αναγκάζουν να ομαδοποιήσω τις απαντήσεις μου σε πολλά κεφάλαια που πολλοί από σας ανέφεραν συγχρόνως. Συγχωρείστε με αν ξεχάσω κάποιον, αλλά προσπάθησα να κρατήσω όσο το δυνατόν περισσότερες σημειώσεις.
<P>
Κατ' αρχάς, ας μιλήσουμε για την επικαιρότητα. Θα αναφερθώ, πρώτα απ' όλα, στο Μαρόκο. Κυρίες και κύριοι βουλευτές, θυμάστε ασφαλώς ότι η ρήτρα της συμφωνίας με το Μαρόκο προέβλεπε ότι εκτός από τους δύο μήνες βιολογικής ανάπαυασης, και αναφέρομαι στα κεφαλόποδα, θα μπορούσε να ληφθεί οποιοδήποτε άλλο μέτρο διατήρησης μετά από συμφωνία μεταξύ των δύο πλευρών. Έτσι, από το Σπτέμβριο, οι αρχές και οι αλιείς του Μρόκου μας ανακοίνωσαν τις ανησυχίες τους σχετικά με τους αλιευτικούς πόρους.
<P>
Μετά από μακρές διαπραγματεύσεις, καταλήξαμε στην κοινή απόφαση να προστεθούν οι μήνες Μάρτιος και Απρίλιος στη βιολογική ανάπαυση των κεφαλοπόδων για όλα τα πλοία όλων των σημαιών σε όλη την περιοχή. Πρόκειται λοιπόν για ανάπαυση είδους. Νομίζω ότι είναι αρκετά σαφές στην τελική δήλωση της μικτής επιτροπής. Συνεπώς, δεν εισάγονται διακρίσεις. Θα πρέπει ασφαλώς να ασκούνται έλεγχοι, αλλά θα ήθελα να σας επισημάνω ότι η διάταξη αυτή προεβλέπετο και υιοθετήθηκε με κοινή συμφωνία. Μπορώ να σας διαβεβαιώσω ότι η Επιτροπή δεν συνηθίζει να υφίσταται πιέσεις, ιδίως όταν πρόκειται για παράνομες επιθεωρήσεις σκαφών. Κάθε ένας μπορεί να δοκιμάσει να ασκήσει πίεση. Πρέπει όμως και οι άλλοι να την υφίστανται.
<P>
Όσον αφορά την ανανέωση της συμφωνίας, πιστεύω ότι δεν μπορεί κανείς να επιβάλει ο, τιδήποτε σε μια τρίτη, κυρίαρχη χώρα. Πρέπει να τεθεί σε κίνηση μια δυναμική. Πιστεύω, για παράδειγμα, ότι η συνεδρίαση των εταίρων για θέματα αλιείας, η οποία θα πραγματοποιηθεί το Μάϊο στην Καζαμπλάνκα, θα αποτελέσει ένα επιπλέον βήμα στις δραστηριότητες της Επιτροπής, για να καταστούν οι σχέσεις, ακόμα και εμπορικές, με το Μαρόκο, όλο και περισσότερο εταιρικές και λιγότερο τεταμένες, ούτως ώστε, ανεξαρτήτως των προβλημάτων «πολιτικής αφισοκόλλησης» και από τις δύο πλευρές - και έχετε αρκετό πολιτικό αισθητήριο για να γνωρίζετε τι σημαίνει «πολιτική αφισοκόλληση» - να μπορέσουμε να καταλήξουμε σε μια περισσότερο ήρεμη επαναδιαπραγματεύσιμη κατάσταση. Δεν μπορώ να εγγυηθώ τίποτε, αλλά αυτή είναι η γραμμή και οι δραστηριότητες που ακολουθεί αυτή τη στιγμή η Επιτροπή.
<P>
Περνώ τώρα σε άλλα θέματα που επισημάνατε και επανέρχομαι στα μέγιστα επιτρεπόμενα αλιεύματα και στις ποσοστώσεις.
<P>
Κύριε Teverson, συμμερίζομαι πλήρως τη γνώμη σας. Εξάλλου, η Επιτροπή είχε προτείνει, πριν περισσότερο από δύο χρόνια, να αρχίσει γενική πολιτική συζήτηση για τα μέγιστα επιτρεπόμενα αλιεύματα και τις ποσοστώσεις, αλλά στη συνέχεια, όσον αφορά τις λεπτομέρειες, αυτό το είδος νυκτερινής συζήτησης να μπορέσει να γίνει στο επίπεδο της τεχνικής διαχείρισης, για να μην παραμείνει αυτός ο φάκελος σε υψηλό πολιτικό επίπεδο και, στη συνέχεια, να βγουν όλοι κερδισμένοι. Αυτό έμοιαζε πρακτικά με ναπολεόντεια νύκτα. Πιστεύω, εξάλλου, ότι θα ήταν σκόπιμο να δεσμευθούμε όλοι να απομυθοποιήσουμε το φάκελο των μέγιστων επιτρεπομένων αλιευμάτων και των ποσοστώσεων, ούτως ώστε να παύσει να απασχολεί τόσο πολύ τα μέσα μαζικής ενημέρωσης. Πράγματι, το ζήτημα, ή το κύριο σημείο, δεν είναι εκεί. Το θέμα προσφέρεται για εκμετάλλευση από τα μέσα μαζικής ενημέρωσης, τα οποία ασχολούνται διαρκώς με αυτό. Διαπραγματευόμεθα ολόκληρη τη νύκτα, ανταλλάσσουμε συχνά ψάρια που δεν υπάρχουν και, στο τέλος, όλοι βγαίνουν κερδισμένοι. Δεν ξέρω τι κερδίζουν, αλλά όλοι βγαίνουν κερδισμένοι.
<P>
Ανέφερα πριν λίγο την «πολιτική αφισοκόλληση». Δεν πρόκειται για κάτι που συμβαίνει μόνον στις τρίτες χώρες και μπορείτε εξάλλου να το καταλάβετε. Αλλά θα βοηθούσε, αν μπορούσαμε, μαζί, να αναλάβουμε και άλλες πρωτοβουλίες για να απομυθοποιηθεί αυτός ο φάκελος και να παύσει να απασχολεί τα μέσα ενημέρωσης, καθιστώντας συγχρόνως κατανοητό ότι το πραγματικό ζήτημα στην κοινή πολιτική αλιείας έγκειται αλλού.
<P>
Στο σημείο αυτό, θα ήθελα να πω δυο λόγια για το μέλλον και για τον τρόπο με τον οποίο προτίθεμαι να αρχίσω τη συζήτηση σχετικά με την κοινή πολιτική αλιείας. Προτίθεμαι, ήδη από τώρα, να δημιουργήσω ένα είδος task force στο εσωτερικό της ΓΔ XIV, η οποία να μην έχει σχέση με τη διαχείριση της κοινής πολιτικής αλιείας, αλλά να αρχίσει ήδη από τώρα, από το 1997, χωρίς προκαταλήψεις και ταμπού, μια νέα γενική μελέτη του θέματος που θα μας οδηγήσει μέχρι το 2002. Πιστεύω ότι θα πρέπει να αρχίσουν διαβουλεύσεις με τους αρμόδιους κοινοβουλευτικούς τομείς, ούτως ώστε να υπάρξει χρόνος και γι' αυτό θεωρώ καλό να υπάρχει μια task force μικρών διαστάσεων που να ασχολείται με αυτό το έργο με πλήρη απασχόληση, χωρίς να πρέπει να ασχολείται και με την καθημερινή διαχείριση.
<P>
Παρόλο που ο κ. Nicholson δεν είναι εδώ, είμαι βέβαιη ότι θα ξαναδιαβάσει τα πλήρη πρακτικά αυτής της συζήτησης και θα ήθελα να του πω ότι είναι προφανές. Εξάλλου, η Επιτροπή, μαζί με το Κοινοβούλιο και τον πρόεδρο Arias Canete, διοργάνωσε πολλά σεμινάρια, συζητήσεις μεταξύ των κοινοβουλευτικών τομέων, στις οποίες έλαβαν μέρος πολλοί από σας. Είναι προφανές ότι ούτε ο πρόεδρος, ούτε η Επιτροπή μπορούν να αναγκάσουν τον κόσμο να συμμετάσχει, αλλά δόθηκαν διευκολύνσεις και επιλογές και ελπίζω ότι, όλο και περισσότερο, αυτές οι ευκαιρίες ανοικτής συζήτησης, σχεδόν off the record , θα γίνονται όλο και περισσότερο αποδεκτές.
<P>
Επανέρχομαι στο ΡΟΡ IV, απλώς για να κάνω μια διευκρίνηση. Η αναστολή των ενισχύσεων για τον αλιευτικό στόλο - αλλ' όχι όλων των ενισχύσεων προς τον αλιευτικό τομέα - δεν περιέχει κανέναν εκβιασμό. Πρόκειται για αυτόματη νομική συνέπεια μιας έλλειψης σε ένα ΡΟΡ. Συνεπώς, δεν υπάρχει κανένας εκβιασμός. Ελπίζω, αντιθέτως, ότι αυτό θα μπορέσει να βοηθήσει όσους από εμάς κρίνουν απαραίτητο να υπάρχει ΡΟΡ, να ωθήσουν όσους δεν θα το ήθελαν να αναλάβουν την ευθύνη των αποφάσεών τους. Εξάλλου, διευκρινίζω, όπως επισημαίνεται ρητώς στη συμφωνία, ότι σε περίπτωση σύναψης ΡΟΡ μέχρι τον Απρίλιο, οι ενισχύσεις προς το στόλο ασφαλώς θα επαναληφθούν αναδρομικά.
<P>
Αν καταλήξουμε σε απόφαση δεν θα χαθεί τίποτε, εφόσον αυτό μπόρεσε να επιτευχθεί, αλλά η αναστολή των ενισχύσεων αναδιάρθρωσης του στόλου είναι αυτόματη αν δεν υπάρχει σχέδιο αναδιάρθρωσης.
<P>
Έγινε ήδη πολύς λόγος για τις γενικές γραμμές του ΡΟΡ. Δεν θα ήθελα να επανέλθω σε αυτό το θέμα. Κύριε Crampton, δεν πιστεύω στην πρότασή σας να εξαιρεθεί απευθείας από το ΡΟΡ IV ο στόλος ανοικτής θαλάσσης που αλιεύει στα ύδατα τρίτων χωρών. Κάνατε ίσως αυτή την πρόταση υπό μορφή πρόκλησης, για να αναγκαστούμε να σκεφθούμε, αλλά επιτρέψατέ μου να πω ότι τα αποθέματα δεν κινδυνεύουν μόνον στα ύδατά μας, αλλά παγκοσμίως, ακόμα και στα ύδατα τρίτων χωρών. Πρέπει να προσέξουμε να μην ξαναβρεθούμε σε δύσκολη κατάσταση, Συνεπώς, σημειώνω την ιδέα σας, αλλά πιστεύω ότι δεν είναι βιώσιμη στο άμεσο μέλλον.
<P>
Ο κ. Baldarelli με ρώτησε τι γίνεται με το ΡΟΡ-ΙΙΙ. Νομίζω ότι αποτελεί σημαντικό προηγούμενο. Η αξιολόγηση του ΡΟΡ-ΙΙΙ, το οποίο έληξε στις 31 Δεκεμβρίου, θα γίνει τον Απρίλιο, σύμφωνα με τον κανονισμό, για να βασιστεί στα στοιχεία των χωρών μελών. Εξάλλου, αν μπορείτε να μας βοηθήσετε για να μας διαβιβάσουν οι χώρες μέλη τα στοιχεία τους σύντομα και με ομοιογένεια, θα μας βοηθούσατε πολύ να ξεκαθαρίσουμε τις ιδέες μας.
<P>
Δυο λόγια επίσης ως απάντηση σε μια ομάδα βουλευτών, και συγκεκριμένα στους κυρίους McCartney, McMahon και McCartin, οι οποίοι έθεσαν το πρόβλημα του σολωμού. Κατ' αρχάς, επαναλαμβάνω ότι δεν πρέπει να ξεχνάμε πως οι περισσότερο αποδοτικοί παραγωγοί, στον τομέα του σολωμού, εμφανίζουν κέρδος παραγωγικότητας μεταξύ 5 και 6 %. Είναι προφανές ότι οι τιμές μειώνονται, όταν παράγεται όλο και περισσότερος σολωμός και υπάρχει κέρδος παραγωγικότητας 5 έως 6 %. Αυτό έχει ορισμένες συνέπειες. Να προστεθεί ότι η τιμή μειώνεται και πάλι, μετά τις γιορτές των Χριστουγένων, πράγμα που ήταν αρκετά εύκολο να προβλεφθεί. Θα δούμε τι θα συμβεί τις προσεχείς εβδομάδες, αλλά γνωρίζετε επίσης ότι η κατώτατη τιμή δεν απετέλεσε ιδαίτερα αποτελεσματικό μέτρο. Ήταν μάλλον ένα πολιτικό μήνυμα.
<P>
Θα ήθελα, τέλος, να επιστήσω την προσοχή σας στο ότι η πραγματική λύση του προβλήματος έγκειται στα αποτελέσματα της εξεταστικής επιτροπής αντιντάμπιγκ. Θα ήθελα λοιπόν να συνεργαστούμε για να βρεθούν μόνιμες λύσεις, έστω κι αν χρειαστεί να εξεταστεί επειγόντως τι συμβαίνει.
<P>
Ελπίζω ότι ομαδοποίησα λίγο-πολύ τις απαντήσεις στις ερωτήσεις που μου ετέθησαν. Αν ξέχασα κάποιον, θα δώσω γραπτή απάντηση.
<P>
Ευχαριστώ, κύριε Πρόεδρε, κυρίες και κύριοι βουλευτές, ευχαριστώ, κ. Arias Canete. Πιστεύω ότι κάποιος άλλος συνάδελφός σας θα αναλάβει την προεδρία, αλλά εκφράζω τις ευχαριστίες μου για τη συνεργασία μας και για τη συνεργασία σας με την Επιτροπή.

<SPEAKER ID=33 NAME="Πρόεδρος">
Ευχαριστώ πολύ την Επίτροπο κ. Bonino.
<P>
Η συζήτηση έληξε.

<CHAPTER ID=3>
Στρατηγική της Ευρωπαϊκής 'Ενωσης 
για τον δασικό τομέα
<SPEAKER ID=34 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0414/96) του κ. Thomas, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με τη στρατηγική της Ευρωπαϊκής 'Ενωσης για τον δασικό τομέα.

<SPEAKER ID=35 NAME="Thomas">
Κύριε Πρόεδρε, αποτελεί πολύ μεγάλη χαρά για μένα να παρουσιάζω σήμερα την έκθεσή μου εξ ονόματος της Επιτροπής Γεωργίας και Ανάπτυξης της Υπαίθρου σχετικά με τη στρατηγική της Ευρωπαϊκής Ένωσης για τον δασικό τομέα.
<P>
Θα ήθελα καταρχάς να τονίσω τη διαδικαστική σημασία της εκθέσεως αυτής η οποία αποτελεί ένα σημαντικό ιστορικό βήμα για το Ευρωπαϊκό Κοινοβούλιο. Το άρθρο 138 Β της Συνθήκης της Ευρωπαϊκής Ένωσης παραχωρεί στο Κοινοβούλιο το δικαίωμα να προτείνει νομοθεσία. Μολονότι το άρθρο αυτό έχει πράγματι χρησιμοποιηθεί και στο παρελθόν για την λήψη συγκεκριμένων μέτρων, η παρούσα είναι η πρώτη φορά που χρησιμοποιείται για την εκπόνηση νομοθεσίας σε ένα ολόκληρο τομέα ο οποίος έχει εξαιρετική σημασία σε όλα τα κράτη μέλη και επιπτώσεις οι οποίες εγγίζουν την απασχόληση, τις οικονομικές προοπτικές και το μέλλον εκατομμυρίων πολιτών της Ευρωπαϊκής Ένωσης. Είμαι πολύ υπερήφανος που συνδέομαι με αυτή την προσπάθεια και θα με ενδιέφερε πάρα πολύ να ακούσω από τον Επίτροπο, ο οποίος βρίσκεται εδώ σήμερα, εάν η Επιτροπή σκοπεύει να ανταποκριθεί θετικά στο αίτημα αυτό του Κοινοβουλίου.
<P>
Η δασική παραγωγή είναι εξαιρετικά σημαντική στην Ευρωπαϊκή Ένωση μολονότι, ασφαλώς, η σημασία της ποικίλλει στα διάφορα κράτη μέλη. Πρόσφατα βρισκόμουν στη Φινλανδία όπου ένας δασοκτήμων μου είπε ότι για τη χώρα του η δασική παραγωγή έχει την ίδια σημασία με εκείνη που έχει στη Γερμανία η αυτοκινητοβιομηχανία.
<P>
Η πρόταση ψηφίσματος την οποία ομόφωνα εψήφισε η Επιτροπή Γεωργίας καλύπτει τα ακόλουθα σημεία: υπογραμμίζει τη σημασία του δασικού τομέα ως πηγής απασχόλησης και πλούτου και τονίζει ότι η εμπορική αξιοποίηση των δασών θα πρέπει να αποτελέσει προτεραιότητα. Ωστόσο, θα πρέπει να αναγνωριστεί η διαφοροποίηση των ευρωπαϊκών δασών, ο πολυλειτουργικός τους ρόλος και η ανάγκη για οικολογική, οικονομική και κοινωνική βιωσιμότητα. Αυτό σημαίνει ότι η δασική στρατηγική θα πρέπει να στηρίζεται στην αρχή της επικουρικότητας. Θα πρέπει να στοχεύσουμε σε ένα σαφή προσδιορισμό των εθνικών πολιτικών, καθορίζοντας στόχους σε εθνικό και σε διεθνές επίπεδο και θεσπίζοντας σύνδεσμο μεταξύ δασικής πολιτικής και άλλων πολιτικών όπως η περιβαλλοντική και η αγροτική πολιτική. Εξ άλλου, είναι απολύτως σαφές ότι η Ευρωπαϊκή Ένωση και τα κράτη μέλη της θα πρέπει να σεβαστούν τα ψηφίσματα της Διασκέψεως του Ρίο και της Συμφωνίας του Ελσίνκι.
<P>
Το ψήφισμα συγκεντρώνει την προσοχή του σε τρεις διαφορετικές πτυχές: στην προστασία των δασών, τη χρήση τους και την ανάπτυξή τους και, τέλος, τη μεγέθυνσή τους. Όσον αφορά την προστασία, θα ήθελα να τονίσω ένα σημαντικό σημείο: την προστασία του δάσους από τις πυρκαγιές. Κάθε χρόνο περίπου μισό εκατομμύριο εκτάρια δάσους καταστρέφονται από πυρκαγιές. Αυτό μεταφράζεται σε μια μαζική απώλεια πόρων η οποία θα πρέπει να αντιμετωπιστεί με ένα συντονισμένο πρόγραμμα σε επίπεδο κράτους μέλους, περιφέρειας και δασοκτήμονα και με δράση εκ μέρους της Ευρωπαϊκής Ένωσης. Θα πρέπει να ενθαρρύνουμε τη χρήση των δασών όχι απλά και μόνο ως πηγής ξυλείας αλλά ακόμη και για την περιβαλλοντική και την ψυχαγωγική πτυχή τους. Αυτοί οι τομείς ενδιαφέροντος δεν αλληλοαναιρούνται. Δεν υπάρχει κανείς λόγος για να μην ενθαρρύνεται η αξιοποίηση της ξυλείας, ιδιαίτερα μέσω μιας συνεκτικής πολιτικής ποιότητας, ενώ παράλληλα τα δάση να μην αποτελούν μια, ακόμα πιο πολύτιμη, πηγή αναψυχής των πολιτών μας και εξ αιτίας της περιβαλλοντικής τους αξίας.
<P>
Είναι απαραίτητο επίσης να διευρύνουμε και να αυξήσουμε τους δασικούς πόρους, να σεβόμεθα τη βιοποικιλότητα και το παραδοσιακό τοπείο και να υποβοηθήσουμε την πρόληψη της διάβρωσης και της ερημοποίησης. Σε ορισμένα τμήματα της ΕΕ η προώθηση της αειφόρου διαχείρισης των αγροδασικών συστημάτων έχει λογική. Υπάρχουν επίσης συγκεκριμένες δράσεις που θα πρέπει να κάνουμε για να βελτιώσουμε το αρχείο των ευρωπαϊκών δασών, να ενθαρρύνουμε την έρευνα για τα δασικά οικοσυστήματα, να αναπτύξουμε την εκπαίδευση και την κατάρτιση και να προάγουμε την οικονομική και κοινωνική πτυχή του δάσους.
<P>
Η επιτροπή κάνει επίσης προτάσεις για τη διεύρυνση του ρόλου της Μόνιμης Επιτροπής Δασών έτσι ώστε αυτή να καταστεί το κύριο εργαλείο συντονισμού των δασικών θεμάτων και, σε διεθνές επίπεδο, του αποτελεσματικού συντονισμού ιδεών που σχετίζονται με το δάσος έτσι ώστε αυτές να λαμβάνονται υπόψη στις γενικές εμπορικές πολιτικές της Ένωσης.
<P>
Η Επιτροπή θα πρέπει να καταθέσει ένα αποτελεσματικό σχέδιο δράσης για να αντιμετωπιστεί το οικολογικό και κοινωνικό ντάμπιγκ σε σχέση με τις εισαγωγές ξυλείας. Επίσης, η Επιτροπή και τα κράτη μέλη θα πρέπει να συνεχίσουν να εργάζονται ενεργά προς την κατεύθυνση επίτευξης μιας διεθνούς σύμβασης για την προστασία και τη βιωσιμότητα της δασικής διαχείρισης.
<P>
Υπάρχει επίσης το δύσκολο πρόβλημα σχετικά με το πως θα συμφωνηθεί ένα παγκόσμιο σύστημα πιστοποίησης σε σχέση με την αειφόρο διαχείριση των δασών. Η πιστοποίηση θα πρέπει να καλύπτει τους αντικειμενικούς σκοπούς της περαιτέρω προώθησης - οικονομικά, κοινωνικά και οικολογικά - της βιώσιμης αξιοποίησης των δασών.
<P>
Ελπίζω ότι κάλυψα επαρκώς τις κύριες προτάσεις της επιτροπής. Η επιτροπή υπερψήφισε ομόφωνα την παρούσα και ελπίζω ότι το Κοινοβούλιο θα παράσχει την αμέριστη υποστήριξή του ούτως ώστε να διασφαλίσουμε ότι η φωνή μας θα ακουστεί δυνατά και καθαρά στην Ευρωπαϊκή Επιτροπή. Θα ήθελα να ακούσω εάν ο Επίτροπος έχει να κάνει κάποια πρόταση σύμφωνα με τις γραμμές που προανέφερα.
<P>
Αναφορικά με τις τροπολογίες που έχουν κατατεθεί, θα ήθελα να υπενθυμίσω στα Μέλη ότι η προτεραιότητά μου είναι να διατηρήσω τον μεγάλο βαθμό ομοφωνίας που επετεύχθη στην Επιτροπή Γεωργίας και επομένως δεν είμαι έτοιμος να αποδεχθώ τροπολογίες που θα μπορούν να διαταράξουν την ισορροπία αυτή. Μπορώ, όμως, να αποδεχθώ ορισμένες ιδέες Μελών που αποτελούν χρήσιμες προσθήκες. Το τονίζω αυτό - χρήσιμες προσθήκες.

<SPEAKER ID=36 LANGUAGE="IT" NAME="Fantuzzi">
Κύριε Πρόεδρε, θα ήθελα πριν από όλα να εκφράσω τα πιο ειλικρινή συγχαρητήριά μου στον εισηγητή, κ. David Thomas, που όπως πιστεύω έχει εργασθεί δια μακρών και αποτελεσματικά για τη σύνταξη μιας πολύ σημαντικής έκθεσης η οποία μας παρουσιάζει την άποψη του Κοινοβουλίου σχετικά με έναν τομέα ζωτικής σημασίας για το μέλλον της Ευρωπαϊκής Ένωσης. Το Κοινοβούλιο προσφεύγει στη δυνατότητα νομοθετικής πρωτοβουλίας του μόνο σε πολύ σημαντικές και ειδικές περιπτώσεις, όπως αναμφίβολα είναι η σημερινή.
<P>
Ζητούμε από την Επιτροπή να παρουσιάσει, βάσει των άρθρων της συνθήκης και εντός δύο ετών, μία νομοθετική πρόταση για την ευρωπαϊκή δασική στρατηγική, αναγνωρίζοντας τον οικολογικό ρόλο των ευρωπαϊκών δασών για την προστασία του περιβάλλοντος, από τη σκοπιά της βιοποικιλότητας και της καταπολέμησης της διάβρωσης και ερήμωσης του εδάφους, καθώς και σαν την πλέον σημαντική πηγή ανανεώσιμης ενέργειας που διαθέτει η Ευρώπη. Συγχρόνως αναφερόμαστε και στην οικονομική και εμπορική χρήση των δασών, λαμβάνοντας υπόψη την ποικιλότητά τους, την πολυλειτουργική φύση τους και τις πολύ διαφορετικές εμπειρίες που, ειδικά μετά τη διεύρυνση της Ευρωπαϊκής Ένωσης, προωθούνται στο πλαίσιο αυτό.
<P>
Νομίζω ότι η διάρθρωση της έκθεσης αφορά τρία κομβικά σημεία: την προστασία, την εκμετάλλευση και την ανάπτυξη των δασών και την ενίσχυσή τους. Είμαι πεπεισμένος ότι και τα τρία στοιχεία μπορούν αποτελέσουν αυτοδικαίως τμήμα εκείνης της νέας πολιτικής για την ανάπτυξη της υπαίθρου η οποία μετά τη Διάσκεψη του Cork που συνεκάλεσε η Επιτροπή δημιούργησε τις προϋποθέσεις για μία ευρεία συζήτηση σχετικά με ολόκληρη της κοινή αγροτική πολιτική. Υπήρξαν ορισμένοι που χαρακτήρισαν τις θέσεις του επιτρόπου Fischler στη Διάσκεψη του Cork σαν καθαρή ποίηση, σαν την ουτοπία του μέλλοντος. Εγώ είμαι αντίθετα πεπεισμένος ότι αρκεί να αναλογισθεί κανείς ένα θέμα όπως αυτό των δασών για να αντιληφθεί ότι δεν πρόκειται για ουτοπία, αλλά για μία πραγματικότητα που διαθέτει πάρα πολλές δυνατότητες.
<P>
Χωρίς αμφιβολία θα μπορούσαμε ίσως να είχαμε προχωρήσει πολύ περισσότερο στο Ευρωπαϊκό Κοινοβούλιο, υπήρξαν ορισμένοι που κατά τη συζήτηση στην Επιτροπή Γεωργίας πρότειναν το ενδεχόμενο του προσδιορισμού μιας πραγματικής κοινής πολιτικής στον τομέα των δασών. Πιστεύω ότι δεν είναι ρεαλιστικό σήμερα να γίνεται λόγος για μία κοινή δασική πολιτική με όλο αυτό το οπλοστάσιο των πιο παραδοσιακών κοινών πολιτικών που διαθέτουμε όπως, παραδείγματος χάρη, η ΚΑΠ. Χρειάζεται αντίθετα να σκεφτούμε μία στρατηγική που να αξιοποιεί την επικουρικότητα, μια επικουρικότητα που δεν θα πρέπει να αποτελεί πρόσχημα για να μην κάνουμε τίποτε αλλά που αντίθετα θα πρέπει να μας δίνει την ευκαιρία να αναλαμβάνουμε δράσεις πιο έξυπνες και με συγκεκριμένους στόχους.
<P>
Συνεπώς το πραγματικό θέμα δεν θα πρέπει να είναι εκείνο της μεγαλύτερης δαπάνης αλλά του καλύτερου συντονισμού των υπαρχόντων πόρων και των δράσεων που υπάρχουν σε εθνικό και ευρωπαϊκό επίπεδο και που, ευτυχώς, είναι πολυάριθμες με στόχο την αξιοποίηση της δασικής κληρονομιάς της Ευρωπαϊκής Ένωσης.

<SPEAKER ID=37 LANGUAGE="DE" NAME="Schierhuber">
Kύριε Πρόεδρε, αξιότιμοι κυρίες και κύριοι, νομίζω πως είναι σωστό να πούμε ότι η παρούσα έκθεση, για μια κοινή στρατηγική στον τομέα των δασών, ήταν μια δύσκολη γέννα. Γιατί έτσι; Eπιτρέψτε μου να προσπαθήσω να σας δώσω μια θετική εξήγηση. O δασικός τομέα αποτελεί, για ορισμένες χώρες, μια αναγκαία για την επιβίωσή τους οικονομική, αλλά και πολιτιστική βάση. Eκτός τούτου, ο δασικός τομέας είναι αναμφισβήτητα ένας τομέα με μέλλον. Tα δάση και οι δασικές εκτάσεις καλύπτουν, μέσα στην Eυρωπαϊκή Ένωση, το 41, 5 % της επιφάνειας της υπαίθρου, που κατανέμεται σε πάνω από 10 εκατομμύρια ιδιοκτήτες, και 2, 8 εκατομμύρια άνθρωποι εξαρτώνται άμεσα ή έμμεσα από τη δασική οικονομία. Έτσι, εύκολα μπορεί να εξηγηθεί γιατί ειδικά το δάσος ξύπνησε πολλά πάθη κατά τη συζήτηση. Tο αποτέλεσμα, όμως, είναι πράγματι ικανοποιητικό. Γι' αυτό και θα ήθελα να ευχαριστήσω θερμά όλους όσους συνέπραξαν σ' αυτό, κι επεξεργάσθηκαν αυτή την παραδεκτή συμβιβαστική λύση. Nομίζω πως αυτό εκφράζει η ομόφωνη απόφαση στην Eπιτροπή Γεωργίας.
<P>
Eπιτρέψτε μου να υπογραμμίσω και μια ακόμη θετική πτυχή. Tο Kοινοβούλιο, στην προκειμένη περίπτωση, δραστηριοποιήθηκε από μόνο του. Mόνο με τέτοιου είδους πρωτοβουλίες, νομίζω, θα μπορέσουμε και στο μέλλον να ενισχύσουμε το ρόλο του Eυρωπαϊκού Kοινοβουλίου στην προκαταρκτική φάση της συζήτησης. Eιδικά ως βουλευτές αυτού του Σώματος, θα πρέπει να ενδιαφερόμαστε πολύ γι' αυτό.
<P>
Mερικά σημεία, στην παρούσα έκθεση, μου φαίνονται πολύ σημαντικά. Kυρίως μάλιστα από αυστριακή άποψη, που φυσικά μοιάζει πολύ με τις απόψεις μου. H Aυστρία διαθέτει μια δασική έκταση 3, 87 εκατομμυρίων εκταρίων, από τα οποία γίνεται εκμετάλλευση του 80 %. Περίπου 250.000 άνθρωποι εξαρτώνται άμεσα ή έμμεσα από τη δασική οικονομία ή απασχολούνται σ' αυτή.
<P>
Ως κύριος ρόλος του δάσους ορίζεται η οικονομική του αξιοποίηση, καθώς και η αξία του στον τομέα του περιβάλλοντος και της ψυχαγωγίας. Για μένα είναι πολύ σημαντικό να μη δούμε τους ρόλους αυτούς του δάσους χωριστά. Eίναι λάθος να πιστεύουμε ότι η οικονομική αξιοποίηση ισοδυναμεί με λεηλασία της φύσης. Mόνο με συγκεκριμένη, και κυρίως με διαρκή διαχείριση, μπορεί να εξασφαλιστεί, σε μόνιμη βάση, η οικολογική ισορροπία στο δάσος. Kαι για την εξασφάλιση της οικολογικής ισορροπίας στο δάσος χρειάζεται κι ένα υπεύθυνο κυνήγι.
<P>
H διαχείριση του δάσους παίζει σημαντικότατο ρόλο, κυρίως στις ορεινές περιοχές, που, ως γνωστόν, μειονεκτούν πολύ ως προς τις άλλες μορφές γεωργικής εκμετάλλευσης.
<P>
Tο ξύλο είναι βασικό δομικό και εργαστηριακό υλικό, αλλά και φορέας ενέργειας. Mε μια αυξημένη, ελπίζω, αξιοποίηση της βιομάζας, σίγουρα θα αυξηθούν οι ανάγκες σε ξυλεία, στον τομέα της ενέργειας. Aσφαλώς και δεν χρειάζεται να υπεισέλθω στις διάφορες άλλες πολύπλευρες δυνατότητες αξιοποίησης του ξύλου. Ένα πράγμα είναι βεβαίως σαφές: Tο ξύλο, ως ανανεώσιμη πρώτη ύλη, είναι ένα προϊόν στο οποίο πράγματι θα πρέπει να δοθεί ιδιαίτερη προσοχή.
<P>
Γεννάται, φυσικά, αμέσως το ερώτημα για επέκταση των δασικών εκτάσεων. Eδώ, όμως, θα πρέπει να ξεχωρίσουμε σαφώς πού οι αναδασώσεις είναι λογικές ή απαραίτητες, και πού θα πρέπει να θεωρηθούν μόνον ως η τελευταία διέξοδος για τη διαχείριση των περιοχών της υπαίθρου. Tο να αναδασώσουμε εκεί όπου πρέπει να αποφύγουμε τη διάβρωση του εδάφους, ή να δημιουργήσουμε δάση προστασίας, είναι φυσικά αυτονόητο. Eκεί όμως που θα αλλάξουν τα φυσικά τοπία, θα πρέπει να προσέξουμε.
<P>
Iδιαίτερη όμως προσοχή θα πρέπει να συνεχίσουμε να δίνουμε όχι στην αναδάσωση, αλλά στην περιποίηση των δασικών εκτάσεων. Σ' ολόκληρη την EE - αυτό φυσικά είναι γνωστό - και σ' όλα τα κράτη μέλη, με εξαίρεση την Eλλάδα, η αύξηση των δασών υπερέχει των υλοτομήσεων. Nομίζω πως στην έκθεση λαμβάνεται ανάλογα υπόψη και η προστασία από τις πυρκαγιές, η καταπολέμηση των ασθενειών και οι βιολογικοί φυσικοί πόροι του δάσους.
<P>
Aξιότιμοι κυρίες και κύριοι συνάδελφοι, ελπίζω να δώσετε τη συγκατάθεσή σας σ' αυτή τη συμβιβαστική πρόταση για μια κοινή δασική στρατηγική στην EE.

<SPEAKER ID=38 LANGUAGE="IT" NAME="Santini">
Κύριε Πρόεδρε, δεν ήταν εύκολο να τριγυρίσει κανείς τα ευρωπαϊκά δάση χωρίς να κινδυνεύσει να χαθεί. Συνεπώς, θα ήθελα πρώτα να συγχαρώ τον εισηγητή, που μετά από μία κοπιώδη εργασία συμβιβασμού προχωρώντας ανάμεσα σε ένα πυκνό πλήθος τροπολογιών, κατόρθωσε να βρει μια διέξοδο με ορισμένες βασικές προτάσεις με τις οποίες θα μπορέσουμε να εργασθούμε στο μέλλον.
<P>
Πρόκειται για μία δύσκολη έκθεση διότι το θέμα παρουσίαζε πολλές πλευρές, όπως πολλά είναι και τα είδη των δασών στην Ευρώπη: έχουμε να κάνουμε από τις σημύδες τις Φινλανδίας μέχρι τους ευκαλύπτους της Πορτογαλίας, τους φοίνικες των Καναρίων. Υπάρχουν συνεπώς γενικές αρχές που είναι ανάγκη να λαμβάνονται υπόψη, όπως παραδείγματος χάρη το πρώτο εδάφιο της παραγράφου Α, όπου γίνεται λόγος για τη διαχείριση, που θα πρέπει να εφαρμόζονται μέχρι τον κατώτερο βαθμό, όπως η αρχή της επικουρικότητας κατά τις παρεμβάσεις, που θα πρέπει να υπευθυνοποιεί προσωπικά, άμεσα τον ιδιοκτήτη στο θέμα της προστασίας και της χρήσης της δασικής περιουσίας του. Στην ίδια παράγραφο, στο δεύτερο εδάφιο, υπάρχει όμως μία αντίφαση, εκεί όπου προτείνονται γενικευμένα κριτήρια οικονομικής εκμετάλλευσης, που αντιθέτως θα πρέπει να διαφοποποιούνται.
<P>
Το είδος χρήσης του δάσους στην κεντρική και τη βόρεια Ευρώπη δεν μπορεί να είναι το ίδιο με εκείνο του αλπικού δάσους, ή του θαμνώδους μεσογειακού δάσους, όπου η παρουσία του ανθρώπου, εκτός από την εκμετάλλευση της ξυλείας επιβάλλει και μία χρήση τουριστικού και ψυχαγωγικού τύπου που δημιουργεί διαφορετικά προβλήματα, αρχίζοντας από την υδρογεολογική προστασία του εδάφους.
<P>
Μία αρχή που χρειάζεται να επικυρωθεί είναι το δικαίωμα της ιδιοκτησίας των δασών από αυτούς που τα κατέχουν, αλλά και το δικαίωμα του κοινωνικού συνόλου να παρεμβαίνει στις περιπτώσεις όπου, λόγω έλλειψης μέσων ή λόγω περιορισμένης αντίληψης, σημειώνονται καταστάσεις υποβάθμισης που προκλούνται από την εγκατάλειψη. Σε ορισμένες περιπτώσεις θα ήταν σκόπιμη η πρόβλεψη συγκεκριμένων ενισχύσεων προς αυτή την κατεύθυνση.
<P>
Θα πρέπει να παρέχονται επίσης κίνητρα σε όλες τις μορφές συντονισμού και συνεταιρισμού μεταξύ των ιδιοκτητών, όπως προβλέπεται στην παράγραφο 12, όπου γίνεται λόγος για την επέκταση: αποτελεί σωστό μέτρο η προώθηση κάθε είδους ανταλλαγής πληροφοριών, εμπειριών μεταξύ των ευρωπαίων ιδιοκτητών, όπως επίσης και μορφών εκπαίδευσης, παροχής συμβουλών προς τους διαχειριστές, τους δασικούς παράγοντες αλλά, κυρίως, τους αγρότες που ζουν σε άμεση επαφή με τη δασική πραγματικότητα, της οποίας θα πρέπει να γίνουν οι άμεσοι ελεγκτές και φύλακες.
<P>
Προς αυτή την κατεύθυνση μπορεί να αναπτύξει σημαντικό ρόλο η Μόνιμη Δασική Επιτροπή, που θα πρέπει έχει την απόλυτη εμπιστοσύνη μας και να διαρθρωθεί σαν ένα αυθεντικό δυναμικό επιτελείο που να διαθέτει μεγάλα μέσα παρέμβασης.
<P>
Γι αυτό το λόγο χρειάζεται να αντιμετωπίσουμε με θάρρος το τελευταίο κεφάλαιο της έκθεσης, που μιλά για τη χρηματοδότηση. Χρειάζεται μία σοβαρή μελέτη των μεθοδολογιών παρέμβασης, βάσει όμως ενός σαφούς σχήματος προτεραιοτήτων: πρώτο, προστασία της δασικής κληρονομιάς και των γενετικών πόρων. δεύτερο, δημιουργία ενός ευρωπαϊκού δασικού κτηματολογίου, διαφοροποίηση των κριτηρίων χρήσης, σαφείς κανόνες, τεχνική αξιολόγηση, μέτρα κατά των κινδύνων. Συμπέρασμα: το δάσος δεν μπορεί να γίνει ούτε ένα εργοτάξιο της βιομηχανίας του ξύλου, ούτε ένας εθνικός δρυμός αυστηρά κλειστός στους ανθρώπους, που αντίθετα θα πρέπει να καταστεί συγχρόνως πρωτεργάτης, χρήστης αλλά και, κυρίως, ο υπεύθυνος της ζωής του δάσους.

<SPEAKER ID=39 NAME="Πρόεδρος">
Πληροφορώ τους κυρίους συναδέλφους ότι η συζήτηση διακόπτεται στο σημείο αυτό και θα επαναληφθεί στις 15.00.
<P>
Περνάμε στις ψηφοφορίες.

<CHAPTER ID=4>
Δήλωση του Προέδρου
<SPEAKER ID=40 NAME="Πρόεδρος">
Πριν ξεκινήσουμε την ψηφοφορία, αξιότιμοι κύριοι βουλευτές, θα ήθελα να εκφράσω την ικανοποίηση του Ευρωπαϊκού Κοινοβουλίου για την υπογραφή της Συμφωνίας της Χεβρώνας από τον Αρχηγό της ισραηλινής Κυβέρνησης, κ. Μπενζαμίν Νετανιάχου, και τον Πρόεδρο του Παλαιστινιακού Συμβουλίου, κ. Γιασέρ Αραφάτ.
<P>
(Χειροκροτήματα) Η Συμφωνία αυτή, που εγκρίθηκε από την ισραηλινή Κυβέρνηση και από το παλαιστινιακό Συμβούλιο, αποτελεί ένα σημαντικό βήμα προς την ειρήνη και μας ξαναδίνει ελπίδες για την επανάληψη αυτής της διαδικασίας, που καθορίστηκε στο Όσλο, και της οποίας την αναγκαιότητα έχει εκφράσει επανειλημμένως το Ευρωπαϊκό Κοινοβούλιο. Πιστεύω ότι μπορούμε να είμαστε ικανοποιημένοι διότι, τουλάχιστον σύμφωνα με τις ειδήσεις των πρακτορείων, η παρέμβαση της Ευρωπαϊκής Ένωσης, μέσω του διορισμένου μεσολαβητή, συνέβαλε στο καλό αποτέλεσμα αυτών των συζητήσεων. Πιστεύω ότι με αυτά εκφράζω τα αισθήματα όλων των αξιοτίμων κυρίων βουλευτών.
<P>
(Χειροκροτήματα)
<CHAPTER ID=5>
Ψηφοφορίες
<SPEAKER ID=41 LANGUAGE="DE" NAME="Hδnsch">
Kύριε Πρόεδρε, η ομάδα μου θεωρεί πολύ λίγο το χρόνο που είχαμε στη διάθεσή μας από τη Δευτέρα, γι' αυτή τη σημαντική πρόταση ψηφίσματος. Γι' αυτό και θα απόσχουμε της ψήφου, αλλά αυτό δεν σημαίνει πως δεν συμφωνούμε με το ψήφισμα και με το περιεχόμενό του, στις βασικές του γραμμές και στη στοχοθέτησή του.

<SPEAKER ID=42 NAME="Πρόεδρος">
Ευχαριστώ πολύ, κύριε Hδnsch. Επιτρέψτε μου να σας επισημάνω ότι ίσως η καταλληλότερη μέθοδος θα ήταν μια μετέπειτα επεξήγηση ψήφου, παρά μια πρόταση επί της διαδικασίας, όπως γνωρίζετε.
<P>
(Χειροκροτήματα)
<P>
(Το Σώμα εγκρίνει το ψήφισμα)

<SPEAKER ID=43 LANGUAGE="EN" NAME="Jackson">
Κύριε Πρόεδρε, επί διαδικαστικού. Λυπούμαι που θα σας χαλάσω το κέφι, αλλά αναρωτιέμαι εάν θα μπορούσατε να πάρετε μια απόφαση. Υπάρχει κάποια κυρία που κάθεται στα δεξιά του κ. Hδnsch και η οποία, εξ όσων γνωρίζω, δεν είναι Μέλος του Ευρωπαϊκού Κοινοβουλίου αλλά κάθεται εδώ κατά την διάρκεια των ψηφοφοριών μας. Δεν είναι άραγε απόφασή σας ότι μόνο Μέλη του Ευρωπαϊκού Κοινοβουλίου μπορούν να κάθονται στα έδρανα όταν πραγματοποιούνται ψηφοφορίες; Εάν όχι, ίσως αυτός είναι ένας τρόπος για να γεμίζουν τα έδρανα της Ομάδας της Ευρώπης των Εθνών - ή ίσως η Ομάδα των Σοσιαλιστών χρειάζεται επιπλέον βοήθεια - αλλά, κατά την αποψή μου, η κυρία αυτή δεν θα έπρεπε να βρίσκεται εκεί.
<P>
(Ανάμικτες αντιδράσεις)

<SPEAKER ID=44 NAME="Πρόεδρος">
Κυρία Jackson, η πρακτική αυτού του Σώματος είναι ότι στις ψηφοφορίες οι υπάλληλοι των Ομάδων που είναι επιφορτισμένοι με την παρακολούθηση της αντίστοιχης έκθεσης -και συνεπώς ένα άτομο το πολύ ανά Ομάδα- μπορούν να κάθονται πλάι στο πρόσωπο που ασχολείται με αυτήν την απόφαση εξ ονόματος της Ομάδας.
<P>
Κατά συνέπεια, εκτιμώ ότι, εκτός αν αλλάξει ο Κανονισμός ο οποίος δεν προβλέπει τίποτε, η πρακτική θα εξακολουθήσει να είναι η ίδια διότι διευκολύνει τη διεξαγωγή των ψηφοφοριών, προς όφελος όλων. Βεβαίως, άλλα πρόσωπα δεν πρέπει να βρίσκονται σε αυτόν το χώρο.

<SPEAKER ID=45 LANGUAGE="FR" NAME="Berthu">
Κύριε Πρόεδρε, λέγεται ότι η διάσκεψη κορυφής του Δουβλίνου σημείωσε μια σημαντική νίκη, τη συμφωνία σχετικά με τα κύρια στοιχεία του συμφώνου σταθερότητας, το οποίο θα πρέπει να συνδέσει τις χώρες που συμμετέχουν στο ενιαίο νόμισμα. Αλλ' αν κυττάξει κανείς από πιο κοντά, η μεγάλη αυτή νίκη φαίνεται πολύ διφορούμενη.
<P>
Ας διαβάσουμε την τελική δήλωση του Ευρωπαϊκού Συμβουλίου. Αφού εκφράζει ικανοποίηση για την υποτιθέμενη συμφωνία, παραπέμπει τα εκτελεστικά κείμενα στο Συμβούλιο ECOFIN, όχι για να τα υπογράψει, αλλά, διαβάζω, »για να τα εξετάσει προσεκτικά», πράγμα που σημαίνει στην ουσία ότι το Ευρωπαϊκό Συμβούλιο διατηρεί σοβαρές αμφιβολίες για ορισμένα σημεία. Επιπλέον, καλεί τους Υπουργούς Οικονομικών να ετοιμάσουν, για το Συμβούλιο του Αμστερνταμ, δηλαδή για τον Ιούνιο 1997, ένα σχέδιο ψηφίσματος το οποίο, διαβάζω και πάλι, »θα διαπιστώσει τη δέσμευση των κρατών μελών, της Επιτροπής και του Συμβουλίου να εφαρμόσουν αυστηρά το σύμφωνο σταθερότητας».
<P>
Ανακαλύπτει λοιπόν κανείς, διαβάζοντας προσεκτικά τη δήλωση, ότι πίσω από τις μεγάλες διακηρύξεις, δεν ανελήφθη στην πραγματικότητα καμμία υποχρέωση, δεν μπήκε καμμία υπογραφή συνολικής δέσμευσης, Και αυτό για δύο σοβαρούς λόγους. Κατ' αρχάς, δεδομένου ότι το σύμφωνο σταθερότητας δεν προβλέπεται ρητώς στη συνθήκη του Μάαστριχτ, οι νομικοί αντιμετωπίζουν μεγάλες δυσκολίες να εντάξουν ένα τόσο φιλόδοξο οικοδόμημα στις μίζερες ισχύουσες διατάξεις. Αν δεν το επιτύχουν, όπως είναι πιθανόν, κατά την άποψή μου, θα πρέπει να προσφύγουμε και πάλι στους λαούς για την τροποποίηση της συνθήκης και, ίσως, ακόμα και για την αναθεώρηση των συνταγμάτων, ιδίως στη Γερμανία και στη Γαλλία.
<P>
Εξάλλου, δεν έχει γίνει ακόμα η επιλογή μεταξύ δύο αντιτιθεμένων εννοιών του συμφώνου σταθερότητας. Το σύμφωνο θα είναι μια απλή συμφωνία καλής λειτουργίας του ενιαίου νομίσματος μεταξύ χωρών που βρίσκονται αρκετά κοντά μεταξύ τους, ή θα αποσκοπεί σε αναγκαστική σύγκλιση μεταξύ χωρών πολύ διαφορετικών που δεν αποτελούν πραγματικά βέλτιση νομισματική ζώνη; Με άλλα λόγια, καλύτερα μια Ευρώπη κομμένη στα δύο, ή μια Ευρώπη υποταγμένη σε μια υποχρεωτική και γραφειοκρατική σύγκλιση; Αυτό είναι το δίλημμα στο οποίο μας φυλακίζει σήμερα το ενιαίο νόμισμα.

<SPEAKER ID=46 NAME="Ahlqvist, Theorin και Wibe">
 - (SV) Δεν μπορούμε να ψηφίσουμε υπέρ της πρότασης ψηφίσματος, καθώς σε πολλά θέματα πηγαίνει ενάντια στην δική μας, και προπαντός ενάντια στην άποψη των ψηφοφόρων μας, όσον αφορά την μελλοντική δομή της ΕΕ. Δεν πιστεύουμε ότι η καθιέρωση της ΟΝΕ θα ευνοήσει την ανάπτυξη ή θα αυξήσει την απασχόληση. Ούτε θεωρούμε επίσης ότι είναι επιθυμητή μια αυξημένη αρμοδιότητα της ΕΕ σε θέματα εξωτερικής πολιτικής και πολιτικής ασφάλειας. Θεωρούμε ότι το κάθε ένα από τα κράτη μέλη της ΕΕ θα πρέπει να έχει μια ελεύθερη και ανεξάρτητη ψήφο στη διεθνή συνεργασία.
<P>
Το σημαντικότερο καθήκον της ΕΕ τώρα είναι να ανταποκριθεί στην προς ανατολάς διεύρυνση. Πρέπει όμως να επιλυθούν το συντομότερο δυνατό τα προβλήματα με την αγροτική και περιφερειακή πολιτική της ΕΕ ώστε να προετοιμαστεί το έδαφος για νέα κράτη μέλη.

<SPEAKER ID=47 NAME="Caudron">
Έχουν ήδη γραφεί και λεχθεί πολλά για την ιρλανδική προεδρία, για την ποιότητά της, για τη Διάσκεψη κορυφής του Δουβλίνου, για τα αποτελέσματά της που ήταν θετικά για το ευρώ, αλλά περιορισμένα στα θεσμικά όργανα... χωρίς να αναφερθώ στην ανεργία.
<P>
Δεν θα επανέλθω στις λεπτομέρειες. Θα ήθελα απλώς να συγχαρώ την ιρλανδική κυβέρνηση και να ενθαρρύνω την προεδρία των Κάτω Χωρών που αρχίζει....
<P>
Υπογραμμίζοντας κι εγώ, με τη σειρά μου, τις «παραξενιές της Ιστορίας», οι οποίες, αφού συνέδεσαν στενά τις Κάτω Χώρες με τη συνθήκη του Μάαστριχτ, καθιστούν και πάλι τη χώρα αυτή «υπεύθυνη» για μια θεμελιώδη νομισματική και θεσμική φάση αυτής της συνθήκης, θα ήθελα σήμερα να χαιρετίσω την ποιότητα της εργασίας των μικρών χωρών στην ευρωπαϊκή συναυλία....
<P>
Αν και προσωπικά, υποστηρίζω μιά θεσμική μεταρρύθμιση που θα επανεξέταζε τις αλλαγές προεδρίας κάθε έξι μήνες, οι οποίες δεν επιτρέπουν την, απαραίτητη ωστόσο, διάρκεια διακυβέρνησης (τι θα λέγαμε σήμερα για μιά χώρα που θα άλλαζε κυβέρνηση κάθε έξι μήνες; ), αυτό δεν σημαίνει ότι οι νέες και μακρότερες προεδρίες πρέπει να ασκούνται αναγκαστικά από μεγάλες χώρες.
<P>
Η εμπειρία των τελευταίων ετών, και της Ιρλανδίας την οποία συγχαίρω και πάλι, αποδεικνύει τη δέσμευση και τη σοβαρότητα της ευρωπαϊκής εργασίας των μικρότερων χωρών σε σχέση με τις μεγαλύτερες.... οι οποίες συχνά «νομίζουν ακόμα ότι είναι το κέντρο του κόσμου», όταν δεν πιστεύουν ότι συνεχίζουν να είναι «μεγάλες δυνάμεις»... Υπάρχουν ασφαλώς εξαιρέσεις..., αλλ&#x02BC; ως Γάλλος γνωρίζω για ποιό πράγμα μιλώ.

<SPEAKER ID=48 NAME="Kreissl-Dφrfler">
Eπί του προκειμένου ψηφίσματος, και ειδικά όσον αφορά τις περικοπές για τη διάσκεψη του ΠOE, έχουμε μια σειρά αντιρρήσεων.
<P>
H διάσκεψη του ΠOE στη Σιγκαπούρη δεν στέφθηκε από «πλήρη επιτυχία», όπως ισχυρίζεται μόνιμα η Eπιτροπή, στις επίσημες τοποθετήσεις της. H Eπιτροπή, για να αποδείξει τον ισχυρισμό της για μια «huge international success» (λόγια του Σερ Leon Britan σε μια συνέντευξη τύπου, στο τέλος της διάσκεψης, στις 13.12.96), υπογραμμίζει συνεχώς τη συμφωνία στον τομέα των τεχνολογιών πληροφοριών (OTA), τις προόδους στις διαπραγματεύσεις, στον τομέα των τηλεπικοινωνιών και τη συνεννόηση, σ' ένα τμήμα της τετραμελούς ομάδας, για τις δασμολογικές ελαφρύνσεις στα οινοπνευματώδη και τα άλλα ποτά που περιέχουν οινόπνευμα. Aνεξάρτητα από το ότι το τελευταίο μόνον κάποια έμμεση σχέση είχε με τη διάσκεψη του ΠOE, και ανεξάρτητα από τις μάλλον αμφίβολες επιπτώσεις των μειώσεων των τιμών του ουΐσκι, του ρούμι, του κονιάκ ή του τζιν, στη δημόσια υγεία, αναρωτιέμαι κατά πόσον άραγε οι διαπραγματευτικές πρόοδοι, στους τομείς των τεχνολογιών πληροφοριών και των τηλεπικοινωνιών, θα αποφέρουν πράγματι πλεονεκτήματα για τους ευρωπαίους πολίτες, για τους ευρωπαίους καταναλωτές. Tο ότι τώρα θα προκύψουν κι άλλες ουσιαστικές μειώσεις τιμών στα εξαρτήματα των υπολογιστών και σ' άλλα παρόμοια, είναι κάτι παραπάνω από αμφίβολο.
<P>
Eιδικά ως εισηγητής του Kοινοβουλίου για τον τομέα «Eμπόριο και περιβάλλον», είμαι υποχρεωμένος, δυστυχώς, να διαπιστώσω το εξής: H διάσκεψη της Σιγκαπούρης ήταν σαφώς αποτυχημένη. Tα ψηφίσματα του Kοινοβουλίου, τις παραμονές της συνόδου του ΠOE, αγνοήθηκαν τελείως; μόλις και μετά βίας ένα σημείο από τα αιτήματά μας, απαντάται στην τελική δήλωση. H Σιγκαπούρη δεν απέφερε καμιά πρόοδο για το περιβάλλον. Όπως και ο συνάδελφός μου Carlos Pimenta, έχω την άποψη ότι μπορεί κανείς να κάνει λόγο για αποτυχία της διάσκεψης και για πλήρη αποτυχία της Eπιτροπής του ΠOE, για το εμπόριο και το περιβάλλον (CTE). H CTE αποδείχθηκε ανίκανη να καταλήξει σε κάποια συγκεκριμένα αποτελέσματα, κατά τη διάρκεια των δύο ετών των εργασιών της. Παρά την ανικανότητα - ή ειδικά λόγω αυτής, θα πρέπει να υποθέσουμε - να κατοχυρώσει καλύτερα στο παγκόσμιο εμπόριο την προστασία του περιβάλλοντος, η εντολή της CTE παρατάθηκε για άλλα δύο χρόνια.
<P>
Kαι στο θέμα των «κοινωνικών στάνταρτ» η διάσκεψη της Σιγκαπούρης ήταν επίσης αποτυχημένη. Kι εδώ δεν σημειώθηκε συγκεκριμένη θεσμική εξέλιξη. O Σερ Leon δεν είναι γνωστός σαν φίλος των συνδικαλιστικών μελημάτων ειδικά, αλλά εδώ το πρόβλημα οφειλόταν, κατά κύριο λόγο, στο Συμβούλιο. Eιδικά οι κυβερνήσεις του Λονδίνου και της Bόννης, έπαιξαν εδώ, στην προκαταρκτική φάση, έναν άδοξο ανασταλτικό ρόλο. Kαι όποιος άκουσε τις δηλώσεις του γερμανού Yπουργού Eθνικής Oικονομίας Rexrodt στη Σιγκαπούρη, θα ξέρει ότι όσο καιρό βρίσκονται τέτοιοι άνθρωποι στις εθνικές κυβερνήσεις, δεν είναι δυνατόν να σημειωθεί και η παραμικρή κοινωνική πρόοδος στο παγκόσμιο εμπόριο. Eίναι ντροπή που η EE δεν διαμαρτυρήθηκε έντονα όταν, κατόπιν πίεσης ορισμένων κρατών, ανακλήθηκε η πρόσκληση του γενικού διευθυντή της Παγκόσμιας Oργάνωσης Eργασίας Michel Hansenne, να μιλήσει ενώπιον της διάσκεψης του ΠOE.
<P>
Kαι στο θέμα της διαφάνειας και της συμμετοχής των MKO, η διάσκεψη της Σιγκαπούρης αποδείχθηκε αποτυχία. Oι διαδηλώσεις είχαν απαγορευθεί, κατά τη διάρκεια της συνόδου του ΠOE στη Σιγκαπούρη. Δεν υπήρχε κανένας επίσημος δίαυλος για τις MKO, για να διοχετεύσουν στις διαπραγματευόμενες αντιπροσωπείες τα μελήματά τους και τις ειδικές τους γνώσεις. Σημαντικές συναντήσεις έγιναν μόνο σε πολύ μικρό κύκλο. Aκόμη και σε υπουργούς από ορισμένα κράτη του Tρίτου Kόσμου αρνήθηκαν την πρόσβαση στις αίθουσες των συνεδριάσεων αυτών. Oι MKO διαμαρτυρήθηκαν έντονα στη Σιγκαπούρη για τα κωλύματα αυτά στο έργο τους, και επέδωσαν ψήφισμα διαμαρτυρίας στον Σερ Leon. Aν τον ακούσει κανείς τώρα, μπορεί με σιγουριά να πει ότι δεν το διάβασε ποτέ.
<P>
Lindqvist (ELDR), Eriksson, Seppδnen, Sjφstedt και Svensson (GUE/NGL), Gahrton, Holm, Lindholm και Schφrling (V), Bonde, Lis Jensen, Krarup και Sandbζk (EDN), γραπτώς. (SV) Εν αντιθέσει με την πλειοψηφία του Κοινοβουλίου θεωρούμε ότι το σχέδιο πλαίσιο για την τροποποίηση της Συνθήκης της Ιρλανδικής Προεδρίας έχει απολύτως εσφαλμένο προσανατολισμό.
<P>
Παρ&#x02BC;ότι ακόμη δεν έχουν αποσαφηνιστεί λεπτομερώς σημαντικά θεσμικά ζητήματα - π.χ. η έκταση των πλειοψηφικών αποφάσεων, οι κανόνες ευελιξίας, οι αλλαγές στο βάρος της ψήφου στο Συμβούλιο, ο ρόλος και η σύνθεση της Επιτροπής, οι επιδιώξεις της Ιρλανδικής Προεδρίας είναι σαφείς. Επιδιώκεται περισσότερη υπερεθνική λήψη αποφάσεων και ενίσχυση των ομοσπονδιακά δρώντων οργάνων της ΕΕ, εις βάρος των κρατών μελών. Αυτό οδηγεί σε σημαντικές απώλειες δημοκρατίας. Έως εκεί που μπορούμε να δούμε στο μέλλον είναι κυρίως το εθνικό επίπεδο που μπορεί να εγγυηθεί την δημοκρατική νομιμότητα την οποία αποδέχονται οι πολίτες.
<P>
Οι προσανατολισμένες προς την υπερεθνικότητα αυστηρές διατυπώσεις, όσον αφορά την εξωτερική και αμυντική πολιτική του σχεδίου - πλαισίου, καθώς και οι προτάσεις να μεταφερθούν σημαντικά τμήματα της συνεργασίας σε θέματα εσωτερικών υποθέσεων και δικαιοσύνης στον πρώτο πυλώνα, οδηγεί επίσης σε λάθος κατεύθυνση. Αυτό εξασθενεί και σε κάποιες περιπτώσεις ακυρώνει την διακοινοβουλευτική, διακρατική συνεργασία.
<P>
Ως σκανδιναβοί πολέμιοι της ?Ενωσης μπορούμε επίσης να διαπιστώσουμε ότι τα λεγόμενα αγαπημένα ζητήματα των σκανδιναβικών χωρών για την διαφάνεια και το περιβάλλον είχαν μέχρι αυτήν την στιγμή, ελάχιστη επιτυχία. Είμαστε επίσης απογοητευμένοι από την υποτονικότητα που χαρακτήρισε την Διακυβερνητική Διάσκεψη, καθώς δεν τόλμησαν να συνδέσουν τα ζητήματα της απασχόλησης με τις δημιουργούσες την ανεργία επιπτώσεις του προγράμματος της ΟΝΕ. Η φαινομενικά δηκτική κριτική κατά της Διακυβερνητικής Διάσκεψης που διατυπώνεται στην πρόταση ψηφίσματος εκφράζει κυρίως μια απεγνωσμένη ανάγκη από πλευράς Ευρωκοινοβουλίου να αποσπάσει περισσότερη εξουσία προς ίδιον όφελος καθώς και να ενισχύσει το αίτημα δόμησης μιας συγκεντρωτικής μεγάλης δύναμης στην Ευρώπη.
<P>
Συνεπώς έχουμε πολλές και καλές αιτίες για να απορρίψουμε την πρόταση ψηφίσματος.

<SPEAKER ID=49 NAME="Van der Waal">
Ένα σημαντικό γεγονός κατά τη διάρκεια της ιρλανδικής Προεδρίας αποτελεί η πρώτη Υπουργική Διάσκεψη της ΠΟΕ το Δεκέμβριο στη Σιγκαπούρη. Αν και οι προσδοκίες πριν την έναρξη της εν λόγω Διάσκεψης δεν ήταν τόσο υψηλές, τα αποτελέσματα μπορούν να χαρακτηρισθούν εντυπωσιακά. Το γεγονός ότι τελικά 128 χώρες συμφώνησαν με μία κοινή δήλωση αποτελεί ένα σημαντικό αποτέλεσμα. Το σημαντικότερο αποτέλεσμα της Διάσκεψης της Σιγκαπούρης είναι πιθανόν η ενίσχυση της θέσης της ΠΟΕ. Ένα σταθερό και αποτελεσματικό πολυμερές εμπορικό σύστημα έχει μεγάλη σημασία για τη διευθέτηση των εμπορικών διαφορών και την πλαισίωση του διεθνούς εμπορίου με κανόνες κοινωνικού και οικολογικού χαρακτήρα.
<P>
Αν και όσον αφορά την ελευθέρωση του εμπορίου δεν υπήρξε κάποιο σημαντικό αποτέλεσμα στη Σιγκαπούρη, είναι σαφές ότι τα οφέλη από το ελεύθερο διεθνές εμπόριο θα επεκταθούν κατά τις επόμενες δεκαετίες. Η συμφωνία που επετεύχθηκε όσον αφορά την κατάργηση των δασμών στο εμπόριο προϊόντων πληροφορικής τεχνολογίας, το έτος 2000, αποτελεί ένα σημαντικό βήμα. Το εμπόριο της πληροφορικής τεχνολογίας των κομπιούτερ και των προϊόντων της τηλεπικοινωνίας και ηλεκτρονικής αποτελεί έναν από τους ταχύτερα αναπτυσσόμενους τομείς της παγκόσμιας αγοράς. Όσον αφορά τις δημόσιες προμήθειες και το εμπόριο υπηρεσιών, τα αποτελέσματα είναι λιγότερο φιλόδοξα και η ελευθέρωση θα επέλθει δυσκολότερα.
<P>
Είναι αβέβαιο εάν τα αποτελέσματα της Διάσκεψης της Σιγκαπούρης θα έχουν σημαντικά οφέλη για τις αναπτυσσόμενες χώρες. Ευτυχώς, μπόρεσε να αποφευχθεί μία σύγκρουση μεταξύ των πλουσίων και των φτωχών χωρών, εξαιτίας της απόφασης ότι το ΔΓΕ αποτελεί τη μοναδική οργάνωση, στο πλαίσιο της οποίας μπορούν να συζητηθούν τα θέματα των κοινωνικών κανόνων, και ότι τα εμπορικά μέτρα δεν αποτελούν το κατάλληλο μέσο για την επιβολή αυτών των κανόνων. Όσον αφορά τις φτωχότερες χώρες, επιθυμία μας αποτελούσε η αποδοχή της ολλανδικής πρότασης για την κατάργηση των δασμών γι'αυτές τις χώρες. Η ιδέα για την εκπόνηση ενός σχεδίου δράσης για τις λιγότερο αναπτυγμένες χώρες, στο οποίο θα περιλαμβανόταν και το εν λόγω μέτρο, δυστυχώς έχει μη δεσμευτικό χαρακτήρα. Επειδή οι χώρες μπορούν να συμμετάσχουν εθελοντικά στην υλοποίηση της πρότασης.
<P>
Είναι λυπηρό ότι στη Σιγκαπούρη δεν συζητήθηκαν οι σχέσεις εμπορίου και περιβάλλοντος και ακόμη ότι η τελική δήλωση δεν κάνει σαφή αναφορά στις σχέσεις αυτών των δύο τομέων. Βάσει συμβιβασμού, θα πρέπει να ληφθούν μέτρα για την προστασία του περιβάλλοντος, στο πλαίσιο της ΠΟΕ. Η επιτροπή της ΠΟΕ, θα πρέπει, σε σύντομο χρονικό διάστημα, να υποβάλει σαφείς συστάσεις όσον αφορά το εμπόριο και το περιβάλλον. Διαφορετικά είναι πιθανόν ότι η ενσωμάτωση της περιβαλλοντικής πολιτικής στην ΠΟΕ θα παραπεμφθεί στις καλένδες.
<P>
Εν κατακλείδι: μπορεί να εκτιμηθεί ως θετική η ενίσχυση της θέσης της ΠΟΕ από τη Διάσκεψη της Σιγκαπούρης. Όσον αφορά την πλαισίωση της συνεχιζόμενης ελευθέρωσης με περιβαλλοντική πολιτική, κοινωνικά μέτρα και αναπτυξιακή πολιτική, θα πρέπει ακόμη να γίνουν πολλά βήματα στο πλαίσιο της ΠΟΕ. Θα μπορούσαμε επομένως να συμφωνήσουμε με τις παραγράφους σχετικά με τα αποτελέσματα της Διάσκεψης στη Σιγκαπούρη, οι οποίες περιλαμβάνονται στο κοινό ψήφισμα.

<SPEAKER ID=50 LANGUAGE="EN" NAME="Wolf">
Θα ήθελα να μνημονεύσω κατά λέξη στο Σεβαστό Σώμα τον Paul Billings, Πρόεδρο του «Irish National Organization of the Unemployed». Aυτός, το Δεκέμβριο, στη σύνοδο του «European Network of the Unemployed», στο Ennis, δήλωσε το εξής:
<P>
«Οι άνεργοι της Ευρώπης διαμαρτυρήθηκαν κατά της Συνθήκης του Μάαστριχτ διότι δεν επέτυχε να δημιουργήσει κάποια δέσμευση στην αντιμετώπιση της μάστιγας της ανεργίας. Από τον καιρό του Μάαστριχτ η ανεργία έχει διογκωθεί σε ολόκληρη την Ευρωπαϊκή Ένωση. Έχουμε γίνει μάρτυρες μαζικής διεύρυνσης του χάσματος μεταξύ πλουσίων και φτωχών. Και τώρα, καθώς οι κυβερνήσεις προσπαθούν να εκπληρώσουν τα κριτήρια της σύγκλησης για την νομισματική ένωση, οι κοινωνικοί προϋπολογισμοί και οι προϋπολογισμοί κοινωνικής πρόνοιας αποδεκατίζονται. Οι άνεργοι της Ευρώπης δεν είναι πλέον έτοιμοι να θυσιαστούν στο βωμό μιας πιο «προωθημένης ένωσης». Απαιτούμε όπως η πλήρης απασχόληση αποτελέσει κεντρικό στόχο της νέας Συνθήκης. Η ιρλανδική κυβέρνηση, κατά την διάρκεια της προεδρίας της, βρίσκεται σε πολύ καλή θέση να διασφαλίσει ενέργειες υπέρ αυτής της απαίτησης.
<P>
Χωρίς κάποια παρόμοια δέσμευση η Ευρώπη θα συνεχίσει να παρουσιάζει απαράδεκτα επίπεδα ανεργίας που θα οδηγούν σε αυξανόμενα προβλήματα εγκληματικότητας, κατάχρησης ναρκωτικών, έλλειψης υγείας, ρατσισμού και κοινωνικής αναταραχής. Γνωρίζουμε ότι οι χώρες οι οποίες επιτυγχάνουν χαμηλά επίπεδα ανεργίας έχουν δύο κοινά σημεία: μια ευρύτατη δέσμευση στην πλήρη απασχόληση και θεσμικά όργανα για να κάνουν αυτή τη δέσμευση πράξη.»
<P>
Θα ήθελα, ωστόσο, να προσθέσω ακόμη μια, ποιο συγκεκριμένη θεώρηση, που προέρχεται από συνάδελφο μιας των μεγαλυτέρων ομάδων ο οποίος δεν τόλμησε να ανοίξει το στόμα του εδώ και να πει την αλήθεια.
<P>
(DE) H ευελιξία προβλέπεται ως κίνηση αναδίπλωσης της Nομισματικής Ένωσης. H ευελιξία, όμως, δεν επιτρέπεται να γίνει μια από τις βασικές αρχές της ενοποίησης. Eπιτρέπεται να είναι μια εξαίρεση, το πολύπολύ. Eπιτρέπεται να λύνει μόνο λίγα, χρονικά και ουσιαστικά, κατ' ανάγκην, περιορισμένα μεταβατικά προβλήματα. Kαι θα πρέπει, παράλληλα, να προβλέπει βοήθεια για τα κράτη μέλη που είναι πρόθυμα για σύμπραξη, αλλά δεν είναι ακόμη σε θέση. Θα πρέπει να καθιστά τα κράτη αυτά ικανά να συμπράξουν.
<P>
(EN) Ο άνθρωπος αυτός έχει επίσης απόλυτο δίκιο. Μου δημιουργεί σοβαρές επιφυλάξεις για τους εσωτερικούς μηχανισμούς μας το γεγονός ότι ο συνάδελφος αυτός έκρινε αναγκαίο να χρησιμοποιήσει αυτό το κανάλι επικοινωνιών για να παρουσιάσει την διαφωνία του.- Αναθεώρηση των Συνθηκών (Β4-0040/97)
<SPEAKER ID=51 NAME="Ahlqvist, Theorin και Wibe">
 - (SV) Οι σκέψεις περί αυξημένης χρήσης της ενισχυμένης πλειοψηφίας όσον αφορά τον τομέα του τρίτου πυλώνα μας βρίσκουν σαφώς αντίθετους. Αυτό και η επιχειρησιακή εξουσιοδότηση της Europol δεν είναι η συνεργασία μεταξύ ελευθέρων κρατών στην οποία συμφωνήσαμε την 1η Ιανουαρίου 1995. Δεν πιστεύουμε ότι αυξάνεται η αποτελεσματικότητα με την μεταφορά αυτών των τομέων σε υπερεθνικό επίπεδο.
<P>
Θεωρούμε ότι στο πλαίσιο της κοινής εξωτερικής πολιτικής και πολιτικής ασφάλειας, ΚΕΠΠΑ, κάθε κράτος μέλος πρέπει να διατηρήσει το δικαίωμα αρνησικυρίας. Γι&#x02BC;αυτό δεν μπορούμε να ψηφίσουμε υπέρ των διατυπώσεων της πρότασης ψηφίσματος σ&#x02BC;αυτό το θέμα. Η ενσωμάτωση της ΔΕΕ στην ΕΕ έρχεται σε σύγκρουση με την πολιτική ουδετερότητας της Σουηδίας. Η Σουηδία και τα υπόλοιπα ουδέτερα κράτη δεν είναι μέλη της ΔΕΕ, και αυτό καθιστά επίσης πρακτικά αδύνατη την ενσωμάτωση των δύο ανεξάρτητων οργανισμών.
<P>
Η αφετηρία μας, ότι η ΕΕ είναι μια συνεργασία μεταξύ ελευθέρων κρατών, έρχεται εδώ σε πλήρη αντίθεση μ&#x02BC;αυτήν την πρόταση ψηφίσματος και καθιστά αδύνατη την υπερψήφισή του εκ μέρους μας.
<P>
Έκθεση Oomen-Ruijten (Α4-0009/97)
<SPEAKER ID=52 NAME="Jackson">
Είμαι πολύ ευτυχής που τελικά επεκράτησε η κοινή λογική σε σχέση με την οδηγία αυτή. Έπαιξα ζωτικό ρόλο ζητώντας τροπολογίες στο Κοινοβούλιο γι' αυτήν και είμαι ευχαριστημένη που διαπιστώνω ότι το πνεύμα τους αντικατοπτρίζεται στο τελικό κείμενο. Ελπίζω ότι το Κοινοβούλιο θα την υποστηρίξει χωρίς πρόσθετες τροπολογίες.
<P>
Κατά την άποψή μου η οδηγία προσφέρει στον ευρωπαίο καταναλωτή αποτελεσματική προστασία χωρίς να εισάγει ταυτόχρονα πολύ επιβαρυντικές προϋποθέσεις με τις οποίες ο καταναλωτής να έβρισκε πολύ δύσκολο να κάνει μια εξ αποστάσεως αγορά.
<P>
Καλωσορίζω ιδιαίτερα το γεγονός ότι οι διατάξεις της οδηγίας για την προτέρα ενημέρωση και τα δικαιώματα ακύρωσης δεν θα ισχύουν για το τηλεφωνικό κλείσιμο ταξί, ξενοδοχείων, εισιτηρίων θεάτρου κλπ. Εάν οι κανονισμοί της οδηγίας εφαρμοζόντουσαν και εκεί τότε η Ευρωπαϊκή Ένωση θα γινόταν αντικείμενο ανυποληψίας και κοροϊδίας, χωρίς παράλληλα να οφελείται ο καταναλωτής.
<P>
Παρομοίως, είμαι πολύ ευτυχής που η οδηγία έχει τροποποιηθεί ούτως ώστε να παρέχει σε υπηρεσίες διανομής ανθέων, όπως η Interflora, και άλλες παρόμοιες υπηρεσίες διανομής δώρων τη δυνατότητα να συνεχίσουν να προσφέρουν αυθημερόν υπηρεσίες.
<P>
Δεν με στενοχωρεί το γεγονός ότι η οδηγία δεν ασχολείται με τις χρηματοπιστωτικές υπηρεσίες. Θα ήταν απελπιστικά περίπλοκο να προσπαθούσαμε να ταιριάξουμε τις χρηματοπιστωτικές υπηρεσίες σε μια οδηγία η οποία από την αρχή της δεν προοριζόταν γι' αυτές. Ασφαλώς παραμένουν πάρα πολλά να γίνουν ούτως ώστε οι ευρωπαίοι καταναλωτές να έχουν αποτελεσματική προστασία (πλέον της κοινής λογικής τους) σχετικά με χρηματοπιστωτικές υπηρεσίες που αγοράζονται εξ αποστάσεως και είμαι ευτυχής που η Επιτροπή εξετάζει τώρα το θέμα αυτό.
<P>
Έκθεση Roth-Behrendt
<SPEAKER ID=53 NAME="Ahlqvist, Andersson, Hulthιn, Lφφw, Theorin, Waidelich και Wibe">
 - (SV) Εμείς οι Σουηδοί σοσιαλδημοκράτες θέλουμε να εκφράσουμε τις επιφυλάξεις μας για την συμβιβαστική πρόταση επί της οποίας θα πάρουμε θέση. Για μας είναι αυτονόητο ότι ο καταναλωτής πρέπει να μπορεί να κάνει την δική του επιλογή βάσει ενός συστήματος σήμανσης που λειτουργεί καλώς. Με το σύστημα που προτείνεται στον συμβιβασμό δεν μπορεί ένας καταναλωτής να κάνει μια εντελώς συνειδητή επιλογή.
<P>
Το γεγονός ότι θα πρέπει να γίνει σήμανση για να διαφοροποιούνται τα νέα τρόφιμα από τα φυσικά με έναν τρόπο που να μπορεί να καθοριστεί επιστημονικά, συνεπάγεται ότι η ευθύνη του παραγωγού ελαχιστοποιείται. Αντίθετα, το να τίθεται μονόπλευρα η ευθύνη στα ευρωπαϊκά θεσμικά όργανα είναι κατά την άποψή μας λάθος. Το σύστημα θα συνεπάγεται περαιτέρω μία διάδοση εγκεκριμένων γενετικά τροποποιημένων τροφίμων που στερούνται σήμανσης.
<P>
Το σύστημα θα έπρεπε να βασίζεται στη λεγόμενη αρχή της προφύλαξης, το οποίο σημαίνει ότι τα νέα τρόφιμα δεν θα επιτρέπονται εάν συνεπάγονται κάποιο κίνδυνο. Εκτός αυτού, αν δεν έχουμε μία γενική σήμανση, θεωρούμε ότι ο καταναλωτής βρίσκεται χωρίς πραγματική επιρροή επί της δικής του κατανάλωσης όσον αφορά τα γενετικά τροποποιημένα τρόφιμα.
<P>
Παρά τις αμφιβολίες μας ψηφίζουμε υπέρ του συμβιβασμού, καθ&#x02BC;όσον η άλλη λύση είναι μία συνεχιζόμενη μη-ρυθμισμένη αγορά. Αυτή η κατάσταση θα ήταν πιο επικίνδυνη για τον καταναλωτή.

<SPEAKER ID=54 NAME="Caudron">
Μετά από μακρά διαδικασία, οφειλόμενη στην αντίθεση Ευρωπαϊκού Κοινοβουλίου - Επιτροπής και Συμβουλίου, η οποία κατέστησε απαραίτητη τη σύγκλιση της επιτροπής διαβούλευσης, το Ευρωπαϊκό Κοινοβούλιο ενέκρινε το σχέδιο σχετικά με τα νέα τρόφιμα και συστατικά τροφίμων.
<P>
Τα νέα τρόφιμα (τα οποία δεν είναι πλέον ισοδύναμα προς υφιστάμενα τρόφιμα) και τα «γενετικά τροποποιημένα» τρόφιμα πρέπει να «επισημαίνονται», ούτως ώστε να παρέχουν στους καταναλωτές της Ευρωπαϊκής Ενωσης όσο το δυνατόν ακριβέστερη πληροφόρηση.
<P>
Αυτή η νέα ρύθμιση είναι απαραίτητη για να αντιμετωπιστεί η παγκοσμιοποίηση της οικονομίας: τα κράτη μέλη πρέπει να θεσπίσουν τους ίδιους κανόνες, ούτως ώστε να μην υπάρχει καμμία σύγχυση στο εσωτερικό της Ευρωπαϊκής Ένωσης σχετικά με τα προϊόντα που προέρχονται, μεταξύ άλλων, από τις Ηνωμένες Πολιτείες, όπου έχει ήδη αναπτυχθεί πολύ η χρησιμοποίηση της γενετικής στον τομέα των τροφίμων.
<P>
Αυτή η υποχρεωτική ευρωπαϊκή νομοθεσία για τη διάθεση στο εμπόριο νέων τροφίμων και συστατικών τους είναι ιδιαίτερα θετική. Επιτρέπει μεγαλύτερη ασφάλεια των γενετικά τροποποιημένων τροφίμων.
<P>
Το BEUC (Ευρωπαϊκό γραφείο των ενώσεων καταναλωτών) συνεχάρη το Ευρωπαϊκό Κοινοβούλιο, το οποίο υπήρξε πολύ περισσότερο αυστηρό από το Συμβούλιο σχετικά με την επισήμανση. Επιθυμώ κι εγώ, με τη σειρά μου, να ευχαριστήσω και να συγχαρώ την κ. Roth-Behrendt για την εργασία της.
<P>
Το BEUC εγκρίνει επίσης «την υποχρέωση της Επιτροπής να εποπτεύει τις επιπτώσεις του κανονισμού στην υγεία, την προστασία και την ενημέρωση των καταναλωτών».
<P>
Αλλά η ρύθμιση αυτή πρέπει να συμπληρωθεί από την υποχρέωση επισήμανσης των γενετικά τροποποιημένων σπόρων και πρώτων υλών.
<P>
Για άλλη μια φορά, το Ευρωπαϊκό Κοινοβούλιο απέδειξε την αξία της συμβολής του στη θέσπιση ποιοτικής ευρωπαϊκής νομοθεσίας.

<SPEAKER ID=55 NAME="Eriksson, Sjφstedt και Svensson">
 - (SV) Καταψηφίζουμε το κοινό προσχέδιο της Επιτροπής Διαιτησίας για τον κανονισμό του Ευρωκοινοβουλίου και του Συμβουλίου περί των νέων τροφίμων και των συστατικών των τροφίμων.
<P>
Το κοινό προσχέδιο έχει σοβαρές ελλείψεις όσον αφορά τη σήμανση προϊόντων από γεννετικά τροποποιημένη σόγια, καλαμπόκι, παντζάρια καθώς και πρόσθετα τροφίμων που έχουν παραχθεί με την βοήθεια γενετικά τροποποιημένων οργανισμών. Το προσχέδιο δεν απαιτεί σήμανση αυτών των τροφίμων. Θεωρούμε ότι ως καταναλωτές έχουμε το απαραβίαστο δικαίωμα να γνωρίζουμε και να μπορούμε να αναλάβουμε την ευθύνη γι&#x02BC;αυτό που τρώμε, ιδιαίτερα όταν είναι δύσκολο να προβλεφθούν οι μακροπρόθεσμες συνέπειες των γενετικά τροποποιημένων τροφίμων.
<P>
Η Διαρκής Επιτροπή για τα τρόφιμα, η οποία θα βοήθησει την Επιτροπή στη λήψη αποφάσεων για τα νέα τρόφιμα, δεν έχει τις απαιτούμενες απαραίτητες γνώσεις για να μπορεί να αξιολογήσει τους οικολογικούς κινδύνους που μπορεί να επακολουθήσουν από μια πλήρως ελεύθερης διάθεσης των νέων τροφίμων στην αγορά. Εκτός αυτού, η διαδικασία της λήψης αποφάσεων γίνεται χωρίς επίβλεψη και συμμετοχή των οργανώσεων των καταναλωτών και του περιβάλλοντος. Όμως ο εισηγητής εννοεί ότι ο προτεινόμενος κανονισμός είναι καλύτερος από το να μην υπάρχει νομική ρύθμιση σ&#x02BC;αυτό τον τομέα. Φυσικά επιθυμούμε σαφείς κανόνες, αλλά αυτοί πρέπει να έχουν ως βάση, πολύ ερύτερα απ&#x02BC;ό, τι η πρόταση, τις ανθρώπινες και περιβαλλοντικές ανάγκες και, ως εκ τούτου, καταψηφίζουμε το κοινό προσχέδιο.

<SPEAKER ID=56 NAME="Fayot">
Θα υπερψηφίσω το αποτέλεσμα της επιτροπής συνδιαλλαγής για τα νέα τρόφιμα (novel food). Θα υπερψηφίσω αυτήν την οδηγία, εφόσον τα γενετικά τροποποιημένα τρόφιμα θα φέρουν κατ&#x02BC; αυτόν τον τρόπο στο μέλλον διακριτική επισήμανση. Η μεγάλη πλειοψηφία του τύπου και οι ενώσεις καταναλωτών χαρακτήρισαν εξάλλου το αποτέλεσμα που επέτυχε το Ευρωπαϊκό Κοινοβούλιο στην επιτροπή συνδιαλλαγής ως μεγάλη επιτυχία..
<P>
Από την άποψη αυτή, αντιτίθεμαι στην εκστρατεία της Greenpeace, η οποία, αντί να απαντά στα συγκεκριμένα επιχειρήματα που παρουσίασα, μαζί με τη σοσιαλιστική ομάδα του ΕΚ, συνεχίζει να χαρακτηρίζει ανεπαρκή το συμβιβασμό που επέτυχε το Ευρωπαϊκό Κοινοβούλιο. Τα επιχειρήματα της Greenpeace αποδεικνύονται εν μέρει λανθασμένα και δεν λαμβάνουν υπόψη τα συμφέροντα των καταναλωτών της Ευρώπης. Προς το σκοπό αυτό, απέστειλα στη Greenpeace, καθώς και σε όλα τα μέσα ενημέρωσης, μια συγκεκριμένη και λεπτομερή απάντηση πέντε σελίδων στα επιχειρήματα που παρουσίασε η οικολογική οργάνωση.
<P>
Ετσι, προβάλλεται ο ισχυρισμός ότι «ο συμβιβασμός για τα νέα τρόφιμα αποτελεί εμπόδιο για κάθε περισσότερο προωθημένη εθνική νομοθεσία». Όμως, η ένσταση αυτή αγνοεί ολοσχερώς το γεγονός ότι στην ευρωπαϊκή εσωτερική αγορά, η αρχή της ελεύθερης κυκλοφορίας εγγυάται την ελεύθερη διάθεση των προϊόντων στο εμπόριο. Καμμιά εθνική νομοθεσία (ακόμα και αν ίσχυε στα δεκαπέντε κράτη μέλη, πράγμα απίθανο), δεν μπορεί να είναι καλύτερη από μια ρύθμιση της ΕΕ βάσει αυτού του συμβιβασμού.
<P>
Γενικά, οι σοσιαλιστές του Λουξεμβούργου, οι οποίοι εκτιμούν τις θέσεις που λαμβάνει η Greenpeace, πιστεύουν ειλικρινά ότι υπερψηφίζοντας το συμβιβασμό, εργάζονται για μια κατάσταση δικαίου, για να προστατευθούν οι καταναλωτές, ενώ αν ο συμβιβασμός απερρίπτετο, θα εδημιουργείτο νομικό κενό σε ευρωπαϊκό επίπεδο, όπως και στο επίπεδο ορισμένων κρατών μελών, πράγμα που θα έβλαπτε την υγεία και την προστασία των καταναλωτών. Ασφαλώς, ο συμβιβασμός αυτός δεν είναι τέλειος. Αλλά καλύτερα να αρχίσει να δημιουργείται μια νομοθεσία που θα τελειοποιηθεί αργότερα, παρά να απορριφθεί και να πρέπει να ξαναρχίσει κανείς από το μηδέν.
<P>
Συνεπώς, αντιθέτως προς ότι ισχυρίζεται η Greenpeace, δεν βρισκόμαστε σε αντίθεση προς τη βούληση των καταναλωτών του Λουξεμβούργου, ούτε προς το ψήφισμα που υιοθετήθηκε το Δεκέμβριο κατά της γενετικά τροποποιημένης σόγιας. Αντιθέτως, συνειδητοποιούμε απολύτως την ευθύνη μας για την προστασία της υγείας των καταναλωτών.

<SPEAKER ID=57 NAME="Heinisch">
Mε την ψήφιση της συμβιβαστικής λύσης που βρέθηκε μεταξύ του Kοινοβουλίου και του Συμβουλίου, τερματίζεται μια νομοθετική διαδικασία, που διήρκεσε πάνω από 6 χρόνια, που είχε μια πέρα για πέρα γεμάτη εναλλαγές πορεία, και που την παρακολούθησαν, με ιδιαίτερη δέσμευση και διιστάμενες απόψεις, τόσο οι άμεσα εμπλεκόμενοι όσο και η οικονομία, οι οργανώσεις καταναλωτών, η κοινή γνώμη και ο τύπος. Kάτω από τις δεδομένες πολιτικές και κοινωνικές συνθήκες, βρέθηκε μια καλή συμβιβαστική λύση. Iδιαίτερα η βιομηχανία τροφίμων χρειάζεται αμέσως τη διάταξη αυτή, όχι τόσο για ουσιαστικούς και επιστημονικά αποδεδειγμένους λόγους, όσο μάλλον για πολιτικούς. Xρειάζεται μια ασφαλή νομική βάση στη συζήτηση με την πολιτική, τη διοίκηση, τους καταναλωτές και την κοινή γνώμη. Σε περίπτωση αποτυχίας της ευρωπαϊκής νομοθεσίας, θα έπρεπε η βιομηχανία τροφίμων να φοβάται μια επανεθνικοποίηση, με σοβαρά προβλήματα στον ανταγωνισμό.
<P>
Tο μοναδικό πραγματικά τροποποιημένο γενετικά τρόφιμο, που είναι ώριμο να κυκλοφορήσει στην αγορά (HΠA), εξακολουθεί ακόμη και σήμερα να είναι η «ντομάτα Flavrsavr». Ένας πουρές ντομάτας που παρασκευάσθηκε από μια παρόμοια ντομάτα, κυκλοφόρησε, με επιτυχία και με την σχετική επισήμανση, στην Aγγλία, φέτος την άνοιξη.
<P>
Στα γεωργικά καλλιεργούμενα φυτά, η γενετική τεχνολογία παίζει έναν ολοένα και μεγαλύτερο ρόλο, αν και, σε γενικές γραμμές, με μεταβολή των αγρονομικών ποιοτήτων και λιγότερο με μεταβολή των ίδιων των προϊόντων. Mε τους καλλιεργηθέντες φέτος στις Hνωμένες Πολιτείες γενετικά τροποποιημένους σπόρους σόγιας, για την παραγωγή τροφίμων, έφθασαν για πρώτη φορά στην Eυρώπη και γενετικά τροποποιημένες φυτικές πρώτες ύλες. Αλλα 40 περίπου γενετικά τροποποιημένα φυτά θα ακολουθήσουν τα επόμενα χρόνια. Mονάχα με τον αραβόσιτο, διεξάγονται αυτόν τον καιρό 1000 περίπου διαφορετικά πειράματα σε ελεύθερο χώρο. O γενετικά τροποποιημένος αραβόσιτος επετράπη από το Δεκέμβριο στην EE.
<P>
H γενετική τεχνολογία, όμως, δεν μπήκε μόλις τώρα στην παραγωγή τροφίμων, με την εισαγωγή του νέου καρπού σόγιας, αλλά εδώ και πολύ καιρό, αν και, κατ' αρχήν, χωρίς καμιά επίδραση στα ίδια τα προϊόντα.
<P>
Tα σημαντικότερα, για τα τρόφιμα, μελλοντικά πεδία εφαρμογής της γενετικής τεχνολογίας βρίσκονται στον τομέα της φυτικής καλλιέργειας. H απομάκρυνση των αλλεργιογόνων ουσιών επιτεύχθηκε ήδη στο ρύζι, και δουλεύουν τώρα σε πολυτιμότερα συστατικά, από άποψη θρεπτικής φυσιολογίας, όπως λ.χ. στο ποσοστό των λιπαρών οξέων, και σε συστατικά που ενδείκνυνται καλύτερα για επεξεργασία, όπως λ.χ. στη σύνθεση του αμύλου. Oλοένα και περισσότερα θετικά αποτελέσματα σημειώνονται στους τομείς αυτούς. Ήδη υπάρχουν είδη πατάτας και γογγυλίων, που η σύνθεσή τους έχει τροποποιηθεί σχετικά; στην Eυρώπη, βρίσκονται στο στάδιο λίγο πριν κυκλοφορήσουν στην αγορά.
<P>
»Δεν υπάρχει καμιά αμφιβολία ότι τα νέα τρόφιμα ανοίγουν μια σειρά από ενδιαφέρουσες προοπτικές. Παρόλα αυτά προκαλούν και φόβους στους καταναλωτές, και μπορεί μάλιστα να είναι επιζήμια για την ανθρώπινη υγεία και για το περιβάλλον», γράφει η κ. Roth-Behrendt στην έκθεσή της. Aκριβώς γι' αυτό το λόγο θεωρώ πολύ σημαντική την έγκριση αυτού του κανονισμού, στον οποίο ρυθμίζεται τόσο η άδεια κυκλοφορίας στην αγορά όσο και η επισήμανση του νέου είδους τροφίμων. Ως φαρμακοποιό, βεβαίως, μου προξενεί εντύπωση το ότι, για πρώτη φορά, βρισκόμαστε στην κατάσταση να πρέπει τα τρόφιμα να εγκριθούν για κυκλοφορία στην αγορά, όπως τα φάρμακα; μέχρι τώρα δεν υπήρχε μια τέτοια υποχρέωση έκδοσης άδειας κυκλοφορίας. Όλα τα τρόφιμα που κυκλοφορούν για πρώτη φορά στην αγορά, δηλαδή κι εκείνα που δεν έχουν τροποποιηθεί γενετικά ή παρασκευάζονται με τη βοήθεια γενετικά τροποποιημένων οργανισμών, εμπίπτουν τώρα στο πεδίο εφαρμογής του κανονισμού και πρέπει να εγκριθούν για κυκλοφορία στην αγορά. Aν, για παράδειγμα, δεν υπήρχε το ακτινίδιο στην Eυρώπη, θα έπρεπε να υπαχθεί σ' αυτούς τους κανόνες, και πριν κυκλοφορήσει στην αγορά θα 'πρεπε να εγκριθεί αυτοτελώς, όπως ακριβώς και τα φαρμακευτικά προϊόντα. Πού είναι τα όρια της ανάγκης ρύθμισης; Mελλοντικά θα έχουμε τρόφιμα μόνο με συνοδευτικά σημειώματα, όπως γίνεται με τα φάρμακα;
<P>
Yποχρέωση επισήμανσης έχουν τα τρόφιμα που περιέχουν γενετικά τροποποιημένους οργανισμούς ή αποτελούνται από τέτοιους. Σύμφωνα με τον καινούριο κανονισμό, θα πρέπει να συνεχίσουν να επισημαίνονται όλα εκείνα τα τρόφιμα που ως προς τη σύνθεσή τους, τις θρεπτικές τους ιδιότητες ή το σκοπό της χρήσης τους, δεν είναι ισοδύναμα με τα παραδοσιακά προϊόντα και στα οποία απαιτείται μια επισήμανση για λόγους ηθικής ή υγιεινής. Aυτή «η διαφορά ισοδυναμίας» θα πρέπει να προκύπτει από μια επιστημονική αξιολόγηση, όπου δεν θα λαμβάνονται υπόψη οι τροποποιήσεις, εφόσον κυμαίνονται μέσα στα όρια των φυσικών διακυμάνσεων. Mε τη διαφοροποίηση αυτή, ο κανονισμός ανταποκρίνεται στο αίτημα της πρακτικότητας, για τον προσφέροντα, και τον έλεγχο παρακολούθησης των τροφίμων, ενώ ο καταναλωτής προστατεύεται επαρκώς και ενημερώνεται. H επισήμανση μιας συγκεκριμένης κατάστασης, μπορεί να γίνει μόνον αν η κατάσταση αυτή μπορεί να ανιχνευθεί πράγματι στο τελικό προϊόν. Mε τη ρύθμιση που βρέθηκε τώρα, ανταποκρινόμαστε στην επιταγή της αλήθειας και της σαφήνειας.
<P>
H συμβιβαστική λύση θα πρέπει, φυσικά, να εξεταστεί διεξοδικά ως προς την εμβέλειά της, ώστε να μπορέσουμε να την εφαρμόσουμε αντικειμενικά στις τρέχουσες και τις μελλοντικές περιπτώσεις, σύμφωνα με την βούληση του ευρωπαίου νομοθέτη.
<P>
H επισήμανση των προϊόντων, όμως, δεν θα δώσει τίποτε παραπάνω στον καταναλωτή, από μια υπόδειξη ότι κατά την παραγωγή των προϊόντων εφαρμόσθηκε η γενετική τεχνολογία, και τις τροποποιήσεις που προκάλεσε αυτή η εφαρμογή. Θα πρέπει, πέρα απ' αυτό, να ενημερώσουμε τον καταναλωτή για τους λόγους και για τη σημασία των μεθόδων που εφαρμόσθηκαν, για να του προσφέρουμε, σε τελευταία ανάλυση, ασφάλεια. Mόνο με τεκμηριωμένη διαφώτιση μπορούμε να εξαλείψουμε την υστερία και να εξομαλύνουμε το δρόμο των νέων τροφίμων προς την ευρωπαϊκή αγορά.

<SPEAKER ID=58 NAME="Kirsten Jensen, Blak, Iversen και Sindal">
Οι καταναλωτές αντιτάσσονται μαζικά στα τρόφιμα με γενετικώς τροποποιημένα συστατικά. Ωστόσο, τα τρόφιμα αυτά εισβάλουν τώρα στην Ευρώπη από τις ΗΠΑ. Καμία πολιτική δύναμη δεν θα εμποδίσει την εξέλιξη αυτή. Συνεπώς, ο πολιτικός αγώνας επικεντρώνεται στην οικολογική και υγειονομική αξιολόγηση, καθώς επίσης και στους κανόνες επισήμανσης. Η δεξιά παράταξη δεν επιθυμεί γενικά να «προβάλλει εμπόδια» στη βιομηχανία, ενώ οι σοσιαλδημοκράτες λαμβάνουν ενστικτωδώς και για λόγους αρχής ως αφετηρία τη στάση των καταναλωτών. Επιθυμούμε να υπάρχουν γενικοί κανόνες επισήμανσης για τα προϊόντα που δεν υπόκεινται σε οικολογικές και υγειονομικές αξιολογήσεις.
<P>
Αξίζουν συγχαρητήρια στην κ. Roth-Behrendt για το εντυπωσιακό αποτέλεσμα που επέτυχε μέσω της διαδικασίας συνδιαλλαγής. Κατόρθωσε πράγματι να επιτύχει το καλύτερο δυνατό αποτέλεσμα με βάση τα όσα υποστηρίξαμε στις διαπραγματεύσεις. Οι καταναλωτές δεν πρέπει να διατρέχουν κανένα κίνδυνο, δεν πρέπει να παραπλανώνται και τα νέα τρόφιμα δεν πρέπει να έχουν χαμηλότερη θρεπτική αξία. Το Κοινοβούλιο διατράνωσε ότι όλα τα γενετικώς τροποποιημένα τρόφιμα πρέπει να επισημαίνονται και δεν επέτρεψε μια εξαίρεση για τα φυτά που παρουσιάζουν ανθεκτικότητα στα χημικά φυτοφάρμακα. Τα προϊόντα χύδην, που μπορούν να περιέχουν γενετικά τροποποιημένους οργανισμούς, πρέπει να επισημαίνονται. Με τον τρόπο αυτό οι εταιρείες εμπορίας τροφίμων, οι γεωργοί, τα σφαγεία και οι λιανέμποροι θα έχουν δυνατότητα να επιλέξουν.
<P>
Ακόμη και όταν ένα πατέ αποστέλλεται για έλεγχο σε ένα εργαστήριο, δεν μπορεί κανείς να είναι βέβαιος ότι το πατέ συκωτιού έχει παραχθεί από βρώσιμα, γενετικά τροποποιημένα σπέρματα σόγιας. Οι καταναλωτές όμως επιθυμούν να το γνωρίζουν. Ο κανονισμός αναφέρει φυσικά ότι η γενετική τροποποίηση θα πρέπει να είναι δυνατόν να εντοπίζεται και ότι αναπτύσσονται συνεχώς μέθοδοι εντοπισμού. Όμως, οι λιανέμποροι πρέπει να προσέχουν ώστε οι πελάτες τους να μην αισθάνονται ότι έχουν εξαπατηθεί σε περίπτωση που θα παραμείνουν στην αγορά παρόμοια προϊόντα.
<P>
Όταν εγκρίναμε τους κανόνες κατά της ακτινοβολίας των τροφίμων, η τεχνική ανίχνευσης δεν ήταν αναπτυγμένη. Αυτό έγινε αργότερα, ελπίζουμε δε να γίνει το ίδιο και με τα «Novel Food». Ακουσα γεωργούς να δυσανασχετούν αναφέροντας ότι οι ζωοτροφές πρέπει να επισημαίνονται σε περίπτωση που έχουν υποστεί γενετική τροποποίηση, αλλά δεν αγοράζουν άραγε οι γεωργοί ζωοτροφές χωρίς να γνωρίζουν την θρεπτική τους αξία; Δεν πρέπει να γνωρίζουν μια μέθοδο παραγωγής που να μπορεί να επηρεάσει το ζωικό τους κεφάλαιο; Ο κανονισμός για τα «Novel Food» είναι απαραίτητος, επειδή αποτελεί τη μοναδική δυνατότητα τη στιγμή αυτή. Ο κανονισμός αυτός είναι απόλυτα θετικός σε σχέση με μια εσωτερική αγορά χωρίς κανόνες. Είναι υπερβολικά αφελές να νομίζει κανείς ότι η έλλειψη κανόνων στην ΕΕ οδηγεί σε 15 «μεγαλοφυείς» εθνικές δέσμες κανόνων.

<SPEAKER ID=59 NAME="Lindholm, Holm, Aelvoet, Roth, Schφrling, Gahrton, Breyer, Kreissl-Dφrfler">
Ύστερα από 13 ανασυντάξεις από την Επιτροπή και τρεις αναγνώσεις από το Κοινοβούλιο, ο κανονισμός για τα νέα τρόφιμα παραμένει μια σοβαρά εσφαλμένη νομοθεσία. Μολονότι προωθείται ως μέτρο προστασίας των καταναλωτών, περιέχει πάρα πολλά παραθυράκια, εξαιρέσεις και περιορισμούς για να αποτελεί ένα αποδεκτό μέσο ρύθμισης των νέων γενετικών τροφίμων που κυκλοφορούν στην αγορά.
<P>
Πολλές κατηγορίες τροφίμων που παράγονται με γενετική τεχνολογία είτε θα ρυθμίζονται σύμφωνα με άλλες διατάξεις είτε δεν θα ρυθμίζονται καθόλου. Αλλες θα απαιτούν απλά μια ενημέρωση της Επιτροπής εκ μέρους των μεταποιητών ταυτόχρονα με την κυκλοφορία τους στην αγορά και χωρίς καμιά ανεξάρτητη δικλείδα ασφαλείας ή αξιολόγηση περιβαλλοντικών επιπτώσεων. Μόνον όταν το τρόφιμο θα περιλαμβάνει έναν ζωντανό γενετικά τροποποιημένο οργανισμό, τότε μόνον ο κανονισμός θα ισχύει πλήρως. Η κατηγορία αυτή καλύπτει τα ωμά φρούτα και λαχανικά, ορισμένα προϊόντα γάλακτος όπως το γιαούρτι, κάποιες μπύρες και σχεδόν τίποτα άλλο. Ακόμη και γι' αυτά τα προϊόντα, δεν θα υπάρχουν μακροπρόθεσμες και ανεξάρτητες εκτιμήσεις υγείας και ασφάλειας.
<P>
Οι καταναλωτές έχουν το δικαίωμα σε σαφή και συνεκτική ενημέρωση που θα τους δώσει το δικαίωμα να κάνουν λελογισμένες επιλογές. Η πιο αρνητική πτυχή του κανονισμού αυτού είναι ότι κανείς δεν λέει εκ των προτέρων ποια προϊόντα θα φέρουν επισήμανση. Ένα συνεκτικό σύστημα θα ήταν εκείνο που απλά θα προέβλεπε ότι όλα τα τρόφιμα που παράγονται με τη χρήση γενετικής τεχνολογίας θα φέρουν επισήμανση. Η διαδικασία που προβλέπεται στη νομοθεσία σημαίνει ότι η Επιτροπή θα διαθέτει αποκλειστικές εξουσίες για να αποφασίζει κατά περίπτωση εάν θα ενημερώνονται οι καταναλωτές και τι θα αναφέρει η επισήμανση.
<P>
Δεν προβλέπεται δημόσια καταχώρηση των εγκεκριμένων γενετικών τροφίμων και επομένως οι διατάξεις διαφάνειας που ισχύουν τώρα σύμφωνα με την Οδηγία 90/220 θα εξαφανιστούν.
<P>
Ο κανονισμός εγκρίνει επίσης μαζικές μεταφορές ανάμικτων φορτίων συμβατικών και τροποποιημένων τροφίμων όπως σόγιας και αραβοσίτου, αποδυναμώνοντας περαιτέρω το πεδίο εφαρμογής για τα υπεύθυνα εκείνα καταστήματα που θα ήθελαν να προσφέρουν στους καταναλωτές κάποιο δικαίωμα επιλογής. Ακόμη και σ' εκείνες τις περιπτώσεις που θα υπάρχει επισήμανση, αυτή θα συνίσταται σε μια δήλωση χωρίς κανένα νόημα ότι δηλ. το προϊόν ίσως να περιέχει γενετικά τροποιημένο υλικό.
<P>
Η Αυστρία, η Δανία, η Ολλανδία και το Ηνωμένο Βασίλειο έχουν όλες υπό σύνταξη αυστηρότερη νομοθεσία ή εθελοντικά σχήματα ήδη εν ισχύ. Δεδομένου ότι ο παρών είναι κανονισμός της ΕΕ ο οποίος εφαρμόζεται αμέσως στα κράτη μέλη, οι χώρες αυτές δεν θα έχουν καμία ευκαιρία για να επιβάλλουν αυστηρότερες δικλείδες ασφαλείας.
<P>
Ο κανονισμός δεν περιλαμβάνει καμία διάταξη η οποία να ρυθμίζει τις εξαγωγές γενετικά τροποποιημένων τροφίμων από την επικράτεια της ΕΕ, γεγονός το οποίο σημαίνει ότι τα τρόφιμα αυτά θα μπορούν να εξάγονται στο εξωτερικό χωρίς καμία άδεια ή επισήμανση.
<P>
Για όλους τους παραπάνω λόγους ψηφίσαμε κατά της έγκρισης του κοινού κειμένου.

<SPEAKER ID=60 NAME="Lindqvist">
 - (SV) Η έκθεση είναι ανεπαρκής. Περιέχει πάρα πολλές παγίδες, εξαιρέσεις και περιορισμούς ώστε να είναι αποδεκτή για να ρυθμίσει «τα νέα φαγητά». Η ρύθμιση καθίσταται ικανοποιητική μόνο αν το φαγητό περιέχει έναν ζωντανό γεννετικά τροποποιημένο οργανισμό.
<P>
Οι καταναλωτές πρέπει να κάνουν μια ελεύθερη, δική τους επιλογή για τα τρόφιμα που επιθυμούν να αγοράσουν και να καταναλώσουν. Απαιτείται να γνωρίζουν ακριβώς τι αγοράζουν και αυτό να γίνεται αντιληπτό με σαφή σήμανση του προϊόντος.
<P>
Δεν προτείνεται επίσης κάποια πρόταση για μια συγκεντρωτική καταχώρηση εγκεκριμένων γενετικά τροποποιημένων τροφίμων. Πολλά κράτη μέλη όπως η Δανία, η Σουηδία η Αυστρία και η Μεγάλη Βρεττανία έχουν ή σχεδιάζουν μια αυστηρότερη νομοθεσία ή εθελοντικές συμφωνίες. Εφόσον αυτή η οδηγία, αν εγκριθεί, θα τεθεί άμεσα σε ισχύ και θα υπερισχύει της εθνικής νομοθεσίας, μπορεί να συνεπάγεται μειωμένο επίπεδο και ασφάλεια και ως εκ τούτου μια επιδεινωμένη προστασία των καταναλωτών σε πολλά κράτη μέλη.
<P>
Ούτε υπάρχει επίσης κάποια απαγόρευση, κάποια ρύθμιση ή έλεγχος όσον αφορά το ποιά γενετικά τροποποιημένα τρόφιμα εξάγονται από την ΕΕ σε άλλες χώρες. Γι&#x02BC;αυτούς τους λόγους καταψήφισα την έκθεση.

<SPEAKER ID=61 NAME="McKenna">
Ύστερα από 13 ανασυντάξεις από την Επιτροπή και τρεις αναγνώσεις από το Κοινοβούλιο, ο κανονισμός για τα νέα τρόφιμα παραμένει μια σοβαρά εσφαλμένη νομοθεσία. Μολονότι προωθείται ως μέτρο προστασίας των καταναλωτών, περιέχει πάρα πολλά παραθυράκια, εξαιρέσεις και περιορισμούς για να αποτελεί ένα αποδεκτό μέσο ρύθμισης των νέων γενετικών τροφίμων που κυκλοφορούν στην αγορά.
<P>
Πολλές κατηγορίες τροφίμων που παράγονται με γενετική τεχνολογία είτε θα ρυθμίζονται σύμφωνα με άλλες διατάξεις είτε δεν θα ρυθμίζονται καθόλου. Αλλες θα απαιτούν απλά μια ενημέρωση της Επιτροπής εκ μέρους των μεταποιητών ταυτόχρονα με την κυκλοφορία τους στην αγορά και χωρίς καμιά ανεξάρτητη δικλείδα ασφαλείας ή αξιολόγηση περιβαλλοντικών επιπτώσεων. Μόνον όταν το τρόφιμο θα περιλαμβάνει έναν ζωντανό γενετικά τροποποιημένο οργανισμό, τότε μόνον ο κανονισμός θα ισχύει πλήρως. Η κατηγορία αυτή καλύπτει τα ωμά φρούτα και λαχανικά, ορισμένα προϊόντα γάλακτος όπως το γιαούρτι, κάποιες μπύρες και σχεδόν τίποτα άλλο. Ακόμη και γι' αυτά τα προϊόντα, δεν θα υπάρχουν μακροπρόθεσμες και ανεξάρτητες εκτιμήσεις υγείας και ασφάλειας.
<P>
Οι καταναλωτές έχουν το δικαίωμα σε σαφή και συνεκτική ενημέρωση που θα τους δώσει το δικαίωμα να κάνουν λελογισμένες επιλογές. Η πιο αρνητική πτυχή του κανονισμού αυτού είναι ότι κανείς δεν λέει εκ των προτέρων ποια προϊόντα θα φέρουν επισήμανση. Ένα συνεκτικό σύστημα θα ήταν εκείνο που απλά θα προέβλεπε ότι όλα τα τρόφιμα που παράγονται με τη χρήση γενετικής τεχνολογίας θα φέρουν επισήμανση. Η διαδικασία που προβλέπεται στη νομοθεσία σημαίνει ότι η Επιτροπή θα διαθέτει αποκλειστικές εξουσίες για να αποφασίζει κατά περίπτωση εάν θα ενημερώνονται οι καταναλωτές και τι θα αναφέρει η επισήμανση.
<P>
Δεν προβλέπεται δημόσια καταχώρηση των εγκεκριμένων γενετικών τροφίμων και επομένως οι διατάξεις διαφάνειας που ισχύουν τώρα σύμφωνα με την Οδηγία 90/220 θα εξαφανιστούν.
<P>
Ο κανονισμός εγκρίνει επίσης μαζικές μεταφορές ανάμικτων φορτίων συμβατικών και τροποποιημένων τροφίμων όπως σόγιας και αραβοσίτου, αποδυναμώνοντας περαιτέρω το πεδίο εφαρμογής για τα υπεύθυνα εκείνα καταστήματα που θα ήθελαν να προσφέρουν στους καταναλωτές κάποιο δικαίωμα επιλογής. Ακόμη και σ' εκείνες τις περιπτώσεις που θα υπάρχει επισήμανση, αυτή θα συνίσταται σε μια δήλωση χωρίς κανένα νόημα ότι δηλ. το προϊόν ίσως να περιέχει γενετικά τροποιημένο υλικό.
<P>
Η Αυστρία, η Δανία, η Ολλανδία και το Ηνωμένο Βασίλειο έχουν όλες υπό σύνταξη αυστηρότερη νομοθεσία ή εθελοντικά σχήματα ήδη εν ισχύ. Δεδομένου ότι ο παρών είναι κανονισμός της ΕΕ ο οποίος εφαρμόζεται αμέσως στα κράτη μέλη, οι χώρες αυτές δεν θα έχουν καμία ευκαιρία για να επιβάλλουν αυστηρότερες δικλείδες ασφαλείας.
<P>
Ο κανονισμός δεν περιλαμβάνει καμία διάταξη η οποία να ρυθμίζει τις εξαγωγές γενετικά τροποποιημένων τροφίμων από την επικράτεια της ΕΕ, γεγονός το οποίο σημαίνει ότι τα τρόφιμα αυτά θα μπορούν να εξάγονται στο εξωτερικό χωρίς καμία άδεια ή επισήμανση.
<P>
Για όλους τους παραπάνω λόγους ψηφίσαμε κατά της έγκρισης του κοινού κειμένου.

<SPEAKER ID=62 NAME="Martinez">
Ο συμβιβαστικός κανονισμός που μας υποβλήθηκε σχετικά με τα νέα τρόφιμα, ή γενικότερα σχετικά με τους γενετικά τροποποιημένους οργανισμούς, δεν θέτει τέλος στο πρόβλημα.
<P>
Ασφαλώς, υπάρχει πρόοδος. Ο διαγονιδιακός αραβόσιτος που έχει τροποποιηθεί με το βακτηρίδιο bacillus thurigensis της Ciba Geigy παράγει μια εντομοκτόνο βιοτοξίνη κατά της πυραλίδας. Τροποποιούνται επίσης και άλλα φυτά, από τη σόγια ή την ελαιοκράμβη, μέχρι τις τομάτες και τις πατάτες.
<P>
Παρόλο που τα πλεονεκτήματα είναι προφανή για την εξοικονόμηση ζιζανιοκτόνων ή παρασιτοκτόνων, η ανησυχία είναι μεγάλη. Εμπεριέχουν οι νιφάδες αραβοσίτου του πρωινού ή το γάλα σόγιας που προέρχονται από αυτές τις βιοτεχνολογίες, κίνδυνο για τη δημόσια υγεία, για παράδειγμα πρόκλησης αλλεργικών αντιδράσεων, όταν είναι γνωστό ότι το καρύδι Βραζιλίας και το αλλεργιογόνο του χρησιμοποιούνται για την αύξηση της περιεκτικότητας της σόγιας σε αμινοξέα;
<P>
Υπάρχει περίπτωση τα διαγονιδιακά φυτά, τα οποία καλλιεργούνται στους αγρούς, να απελευθερώσουν και να μεταφέρουν τα γονίδιά τους στα ζιζάνια και να προκαλέσουν αντιστάσεις με κλιμάκωση της χρησιμοποίησης ζιζανιοκτόνων;
<P>
Ασφαλώς, θεσπίζεται η υποχρέωση επισήμανσης. Αλλά επισήμανση ποίου πράγματος; Ελεγχόμενη από ποιόν; Με ποιές ενδείξεις; Με τι αποτελεσματικότητα, όταν τα αμερικανικά φορτία σόγιας αναμειγνύουν φυσικά και τροποποιημένα προϊόντα;
<P>
Είναι κατανοητή η εύλογη ανησυχία της ευρωπαϊκής βιομηχανίας γεωργικών τροφίμων να μην εγκαταλείψει τα βιοτεχνολογικά μονοπώλια στη Ciba Geigy, τη Monsanto ή την Cargill. Αλλά ο φόβος της ΣΕΒ ελλοχεύει!
<P>
Θα ήταν συνεπώς καλό να διαπραγματευθούμε ένα διεθνές μνημόνιο για να διασφαλίσουμε τον εαυτό μας, μέσω μιας ισχυρής διοίκησης, ανεξάρτητης από το χάος της Ευρωπαϊκής Επιτροπής, από τις επαγωγικές επιπτώσεις, αφενός της χρησιμοποίησης διαγονιδιακών φυτών στους αγρούς και, αφετέρου, της κατανάλωσης από τον άνθρωπο νέων τροφίμων, προερχομένων από γενετικούς χειρισμούς.
<P>
Η τήρηση αυτού του εμπάργκο θα μας καθιστούσε βέβαιους ότι δεν θα επαναλαμβανόταν το σφάλμα των κρεαταλεύρων και της μολυσμένης ζελατίνης.

<SPEAKER ID=63 NAME="Thyssen">
Μόλις πριν από λίγο εγκρίναμε τον κανονισμό για τα νέα τρόφιμα. Με την ενέργεια αυτή πραγματοποιήσαμε ένα βήμα προς την κατεύθυνση της προληπτικής προστασίας της δημόσιας υγείας και των καταναλωτών. Για τα θέματα, τα οποία επηρεάζουν τη δημόσια υγεία, στηριζόμαστε στην Επιστημονική Επιτροπή για τα Τρόφιμα.
<P>
Δεν έχουμε κανένα λόγο να αμφιβάλλουμε για τον επαγγελματισμό και την αντικειμενικότητα της εν λόγω επιτροπής. Αλλά οι διαπιστώσεις της έκτακτης ερευνητικής επιτροπής για τη ΣΕΒ επιβάλλουν την επιφυλακτικότητά μας. Τόσο η σύσταση της επιστημονικής επιτροπής όσο και η κοινοποίηση των γνωμοδοτήσεών της, καθώς και ο τρόπος με τον οποίο λειτουργεί, αποτελούν θέματα ζωτικής σημασίας.
<P>
Στη χθεσινή συνεδρίαση της ερευνητικής επιτροπής ακούσαμε με ικανοποίηση τις προθέσεις του Προέδρου της Επιτροπής, κ. Santer, όσον αφορά τις επιστημονικές επιτροπές. Ελπίζουμε ότι οι εν λόγω προθέσεις θα μετατραπούν πραγματικά σε αποφάσεις και αυτό όσον αφορά επίσης την εφαρμογή του παρόντος κανονισμού.
<P>
Έκθεση Peijs (Α4-0004/97)
<SPEAKER ID=64 NAME="Ahlqvist, Andersson, Hulthιn, Lφφw, Theorin, Waidelich και Wibe">
Είμαστε πολύ θετικοί ως προς την πρόταση οδηγίας, καθώς βελτιώνει την ποιότητα των διασυνοριακών πληρωμών και είναι μία προϋπόθεση για μια εσωτερική αγορά που λειτουργεί καλά. Θεωρούμε όμως ότι η οδηγία θα ήταν ακόμη περισσότερο ικανοποιητική αν δεν είχαν τεθεί καθόλου όρια όσον αφορά το υποχρεωτικά επιστρεφόμενο στον εντολέα ποσό κατά τις μη διεκπεραιωμένες μεταβιβάσεις πιστώσεων.
<P>
Θεωρούμε επίσης ότι η προθεσμία που ορίζεται για την διεκπεραίωση δεν θα έπρεπε να υπερβαίνει τους δώδεκα μήνες.

<SPEAKER ID=65 LANGUAGE="DE" NAME="von Wogau">
Aξιότιμοι κυρίες και κύριοι συνάδελφοι, τα εμβάσματα από ένα κράτος μέλος της Eυρωπαϊκής Ένωσης σ' ένα άλλο, εξακολουθούν και σήμερα να είναι ακριβά και να απαιτούν πολύ χρόνο. Oι δυσκολίες που απορρέουν από το γεγονός αυτό για τους ευρωπαίους πολίτες και ιδιαίτερα για τις μικρομεσαίες επιχειρήσεις, δεν είναι μόνον εκνευριστικές, αλλά μπορούν να οδηγήσουν και σε σημαντικές επιβαρύνσεις. H ευρωπαϊκή εγχώρια αγορά δεν έχει υλοποιηθεί ακόμη και σ' αυτόν τον τομέα.
<P>
Στο μεταξύ, όμως, ορισμένες τράπεζες προσφέρουν, για τις διασυνοριακές μεταφορές πιστώσεων, οικονομικά συμφέρουσες δυνατότητες. Aυτή τη στιγμή δημιουργούνται ανάλογα συστήματα λογαριασμών όψεως, που θα επιτρέπουν ταχύτερες και οικονομικότερες μεταφορές πιστώσεων μέσα στην Eυρωπαϊκή Ένωση. Eίμαι σίγουρος πως ένας έντιμος ανταγωνισμός μεταξύ των συστημάτων μεταφοράς πιστώσεων, θα οδηγήσει σε μια καλύτερη και ευνοϊκότερη προσφορά.
<P>
H προκειμένη πρόταση οδηγίας για τις διασυνοριακές μεταφορές πιστώσεων, έχει πολύ συγκεκριμένες επιπτώσεις στην καθημερινή ζωή των ευρωπαίων πολιτών. Θα πρέπει να γίνουν ταχύτερες, φθηνότερες και πιο αξιόπιστες; αυτός ήταν ο στόχος μας.
<P>
Xαίρομαι που, με το προκείμενο κοινό σχέδιο, βρήκαμε μια εξαιρετική λύση. Aπό την πρώτη ανάγνωση, το Mάιο του 1995, μέχρι σήμερα, σε έντονες διαβουλεύσεις και διαπραγματεύσεις, προβάλαμε σαφώς τη θέση του Kοινοβουλίου και - κατά τη γνώμη μου - βελτιώσαμε σαφώς την αρχική πρόταση, προς το συμφέρον των πολιτών.
<P>
Aυτό ισχύει, για παράδειγμα, για το πεδίο εφαρμογής της οδηγίας, για το οποίο έγινε τελικά δεκτό το δικό μας ανώτατο όριο των 50.000 Ecu, αντί του αρχικά προβλεπόμενου των 30.000 Ecu. Aυτό το θεωρώ ιδιαίτερα σημαντικό, επειδή μια σειρά από χρηματικές συναλλαγές μικρομεσαίων επιχειρήσεων εμπίπτουν τώρα στην οδηγία αυτή.
<P>
Mια άλλη βασική τροπολογία, ασχολούνταν με την αποζημίωση του εντολέα της μεταφοράς των πιστώσεων, σε περίπτωση που αυτές, για οποιονδήποτε λόγο, δεν έφθαναν στους δικαιούχους. Mέχρι 10.000 Ecu, θα 'πρεπε να δοθεί αποζημίωση στον εντολέα; αυτό προέβλεπε η κοινή θέση του Συμβουλίου. Πετύχαμε τελικά να αυξηθεί το ποσό αυτό στις 12.500 Ecu. Aν και το ποσό αυτό είναι σημαντικά μικρότερο απ' αυτό που ζήτησε αρχικά το Kοινοβούλιο, έχω τη γνώμη ότι, με βάση ό, τι πετύχαμε μέχρι τώρα, μπορούμε να ζήσουμε και μ' αυτό.
<P>
H περίπτωση των διασυνοριακών μεταφορών πιστώσεων, είναι για μένα σαφές παράδειγμα για τη σημασία και την επιτυχία της συναπόφασης. Φάνηκε εδώ ότι μπορούμε να πετύχουμε πολλά, αν πηγαίνουμε στις διαπραγματεύσεις με σαφείς στόχους.
<P>
Θα ήθελα βεβαίως να επισημάνω ότι με τη θέσπιση του κοινού νομίσματος θα μειωθεί φυσικά η σημασία του θέματος, με εξαίρεση ορισμένα νομικά θέματα.
<P>
Tελειώνοντας, ευχαριστώ όλους όσους συμμετείχαν, για την προσπάθειά τους που τελικά οδήγησε σ' αυτή την ικανοποιητική, για όλες τις πλευρές, συμφωνία. Πιστεύω πως έτσι κάναμε ακόμη ένα βήμα στην πορεία για μια ευρωπαϊκή εγχώρια αγορά; περάσαμε ακόμη ένα εμπόδιο.
<P>
Σύσταση για δεύτερη ανάγνωση Medina Ortega (Α4-0415/96)
<SPEAKER ID=66 NAME="Cot">
Εξ ονόματος των Γάλλων σοσιαλιστών, θα ήθελα να συγχαρώ τον εισηγητή μας, Manuel Medina Ortega, για την εξαιρετική εργασία του. Ο κ. Μedina παρακολούθησε από κοντά αυτή τη σημαντική έκθεση. Συνολικά, νομίζω ότι μπόρεσε να βρεί την κατάλληλη διατύπωση για την προστασία των δεδομένων προσωπικού χαρακτήρα στον τομέα των τηλεπικοινωνιών.
<P>
Αντιμετωπίσαμε μερικές δυσκολίες με τις τροπολογίες της δεύτερης ανάγνωσης. Στη Γαλλία, έχουμε ένα σύστημα απορρήτων αριθμών που προστατεύει αποτελεσματικά όσους συνδρομητές το επιθυμούν αντί καταβολής μικρού τέλους. Φοβούμεθα στο σημείο αυτό ότι η προτεινόμενη δωρεάν παροχή αυτής της υπηρεσίας θα εξασθενίσει την προστασία των συνδρομητών. Η εμπειρία ορισμένων κρατών που εφαρμόζουν αυτό το σύστημα δεν είναι ενθαρρυντική.
<P>
Μας ανησυχεί επίσης το πρόβλημα της αναγνώρισης εισερχομένων κλήσεων. Σε ορισμένες περιπτώσεις (για παράδειγμα, S.O.S. AIDS ή S.O.S. κακοποιημένες γυναίκες) η προστασία της ανωνυμίας της κλήσης έχει ζωτική σημασία. Πιστεύουμε ότι οι προτεινόμενες διατάξεις δεν επαρκούν.
<P>
Τα προβλήματα αυτά θα μπορούσαν να επιλυθούν στο πλαίσιο της αρχής της επικουρικότητας. Οι τροπολογίες αποκλείουν την εφαρμογή της αρχής για λόγους τους οποίους δεν συμμερίζομαι. Για τους λόγους αυτούς, δεν υπερψηφίσαμε ορισμένες από τις τροπολογίες που προτάθηκαν κατά τη δεύτερη ανάγνωση.

<SPEAKER ID=67 NAME="Sierra Gonzαlez">
Όπως είναι σε όλους γνωστό, ο σκοπός αυτής της πρότασης οδηγίας είναι να διασφαλιστεί η ελεύθερη κυκλοφορία των δεδομένων και των τηλεπικοινωνιακών υπηρεσιών και εξοπλισμών. Η εκπλήρωση αυτού του στόχου ευνοήθηκε από τις τροπολογίες που κατέθεσε το Ευρωπαϊκό Κοινοβούλιο κατά την πρώτη ανάγνωση και οι οποίες ελήφθησαν υπόψη, θα ήταν όμως επιθυμητό να περιοριστεί το περιθώριο ελιγμών που θα μπορούσαν να διαθέτουν τα Κράτη μέλη δυνάμει της αρχής της επικουρικότητας, εφόσον ο τομέας των τηλεπικοινωνιών αποτελεί έναν τομέα βασικά διεθνικό.
<P>
Επίσης, είναι σημαντικό να εξασφαλιστεί ότι η προστασία των δεδομένων και της ιδιωτικής ζωής στις υπηρεσίες τηλεπικοινωνιών δεν θα κοστίζει τίποτε στους συνδρομητές.
<P>
Κατ' αυτήν την έννοια, υποστηρίζουμε τις τροπολογίες που πρεσβεύουν ότι μια εναρμόνιση στον τομέα των τηλεπικοινωνιών δεν προσφέρεται για την αρχή της επικουρικότητας, λόγω του βασικά διεθνικού χαρακτήρα των τηλεπικοινωνιακών δικτύων και υπηρεσιών, και ότι, εν πάση περιπτώσει, η εν λόγω εναρμόνιση θα πρέπει να διασφαλίζει ότι δεν θα παρεμποδίζεται η προαγωγή και η ανάπτυξη νέων τηλεπικοινωνιακών υπηρεσιών και νέων δικτύων μεταξύ Κρατών μελών.
<P>
Είμαστε επίσης υπέρ της προώθησης της συνεργασίας μεταξύ των Κρατών μελών, των παρόχων και των χρηστών που επηρεάζονται και των κοινοτικών οργάνων, για τον καθορισμό και την ανάπτυξη των τεχνολογιών που είναι απαραίτητες για την εφαρμογή των εγγυήσεων που προβλέπονται από τις διατάξεις της παρούσας οδηγίας.
<P>
Οι τροπολογίες που εξασφαλίζουν ότι η προστασία των δεδομένων και της ιδιωτικής ζωής στις υπηρεσίες των τηλεπικοινωνιών δεν θα κοστίζουν τίποτε στους συνδρομητές, είναι πολύ σημαντικές. Δεν πρέπει να επιτρέπεται στους διάφορους παράγοντες να μπορούν να απαιτήσουν πληρωμή από τους συνδρομητές τους για την εξασφάλιση του σεβασμού του δικαιώματος στην ιδιωτική ζωή. Συμφωνούμε ότι η προστασία της ιδιωτικής ζωής πρέπει να γίνεται δωρεάν.
<P>
Συνοψίζοντας, η Ομάδα μας είναι υπέρ της πλειοψηφίας των τροπολογιών που εγκρίθηκαν στους κόλπους της Επιτροπής Νομικών Θεμάτων και Δικαιωμάτων των Πολιτών σχετικά με την κοινή θέση του Συμβουλίου, εφόσον αυτό συνεπάγεται κατ' αρχήν τη ρύθμιση του ζητήματος της προστασίας των δεδομένων προσωπικού χαρακτήρα και της ιδιωτικής ζωής στις τηλεπικοινωνίες χωρίς να αφήνεται στην αυθαίρετη κρίση των ιδιωτικών επιχειρήσεων.
<P>
Εξάλλου, υποστηρίζουμε πιο συγκεκριμένα τις θετικές πτυχές αυτής της πρότασης, όπως την ερμηνεία της αρχής της επικουρικότητας με τρόπο που να περιορίζει το περιθώριο ελιγμών των Κρατών μελών στον τομέα των τηλεπικοινωνιών λόγω του βασικά διεθνικού χαρακτήρα τους, και την υπεράσπιση της αρχής της δωρεάν προστασίας της ιδιωτικής ζωής.
<P>
Έκθεση Kerr (A4-0367/96)
<SPEAKER ID=68 NAME="Kirsten Jensen, Blak, Iversen και Sindal">
Οι δανοί σοσιαλδημοκράτες υποστηρίζουν την άρνηση του εισηγητή να αποδεχθεί την τροποποίηση του ορισμού της έννοιας «μεταβίβαση».
<P>
Μια τροποποίηση του ορισμού αυτού θα εγκυμονεί τον κίνδυνο ουσιαστικής υποβάθμισης των δικαιωμάτων των εργαζομένων. Είμαστε φυσικά αντίθετοι σε αυτό. Δεν είναι σωστό να «πληρώνουν» οι εργαζόμενοι για τη μεταβίβαση μιας επιχείρησης σε χέρια άλλων.

<SPEAKER ID=69 NAME="Wolf">
Eίμαστε πολύ ευχαριστημένοι που μπόρεσε επιτέλους να εγκριθεί η έκθεση αυτή. Ήταν ένας δύσκολος δρόμος, όπου η παραμεληθείσα μετάφραση στα σουηδικά ήταν, κατά κάποιον τρόπο, το αποκορύφωμα. Eδώ ο συνάδελφος Kerr έκανε επιτυχημένη δουλειά αγγελιαφόρου: Tόσο ως προς τα εκκρεμή νομικά θέματα, σχετικά με την έννοια της «μεταβίβασης», όσο και ως προς τις εξαπλούμενες πρακτικές του «Outsourcing», μπόρεσε ο εισηγητής να επιβάλει σημαντικές διευκρινίσεις και βελτιώσεις, έναντι του νομοσχεδίου της Eπιτροπής. Iδιαίτερα, μπορέσαμε να αποκρούσουμε τις προσπάθειες να εξαιρεθούν, τελείως ή ευρέως, από την οδηγία, η παραχώρηση παροχής υπηρεσιών σε ξένους. Aυτό είναι καλό. Bεβαίως εξακολουθεί να υφίσταται το καθήκον να ενδυναμώσουμε και πάλι, με κατάλληλα ρυθμιστικά μέσα, τις αποδυναμωθείσες δυνατότητες διαμόρφωσης από κοινού της εξαρτημένης εργασίας, όσον αφορά την οργάνωση και τη δραστηριότητα της επιχείρησης. Aυτό θα είναι ένα από τα κεντρικά καθήκοντα των επικείμενων και, όπως ελπίζουμε, μετα-νεοφιλελεύθερων χρόνων.
<P>
Έκθεση Bertens (Α4-0416/96)
<SPEAKER ID=70 NAME="Ahlqvist, Andersson, Hulthιn, Lφφw, Theorin, Waidelich και Wibe">
Χαιρετίζουμε την πρωτοβουλία της Επιτροπής και της επιτροπής για μια αυξημένη συνεργασία μεταξύ της ΕΕ και των χωρών της Λατινικής Αμερικής.
<P>
Πρέπει να επεξεργαστούμε μια παγκόσμια στρατηγική οικονομικής συνεργασίας και επίσης μια εντατικοποιημένη πολιτική συνεργασία με στόχο την προώθηση της ειρήνης, της δημοκρατίας και του σεβασμού των ανθρωπίνων δικαιωμάτων στην Λατινική Αμερική.
<P>
Δεν θεωρούμε ότι οι αμυντικές πτυχές μεταξύ της Ένωσης και αυτών των χωρών που συζητούνται εδώ εμπίπτουν εντός των πλαισίων αυτής της έκθεσης.

<SPEAKER ID=71 NAME="Linser">
Tο σημείο 25 της έκθεσης, περιέχει μια περαιτέρω αύξηση των πιστώσεων που διατέθηκαν για τη Λατινική Aμερική.
<P>
Kατά την άποψή μας, η Eυρωπαϊκή Ένωση είναι ήδη ένας από τους σημαντικότερους υποστηρικτές της περιοχής αυτής.
<P>
Γενικώς συνηγορούμε υπέρ του ότι προωθείται, στην περιοχή αυτή, η διαδικασία εκδημοκρατισμού και η ανάπτυξη της υπαίθρου. Σημαντικό είναι, για μας κυρίως, το ότι μπορεί να αποδειχθεί η αποτελεσματικότητα των έργων που βρίσκονται σε εξέλιξη, διότι μόνον έτσι εξασφαλίζεται μια λογική χρήση των χρημάτων.
<P>
Όσο δεν έχουμε συγκεκριμένα αριθμητικά στοιχεία για τα έργα αυτά, δεν θα θέλαμε να εκφέρουμε γνώμη για το συγκεκριμένο σημείο 25.
<P>
Eπειδή ψηφίζουμε en bloc για τα σημεία 21-34, και όλα αυτά τα σημεία, με εξαίρεση το σημείο 25, τυγχάνουν της αμέριστης συγκατάθεσής μας, αλλά δεν μας δίνεται καμιά δυνατότητα να εκφράσουμε την διαφοροποίησή μας στο σημείο αυτό, θα δώσουμε σ' αυτήν την en bloc ψηφοφορία - απέχοντας και πάλι της ψήφου στο σημείο 25 - τη συγκατάθεσή μας.
<P>
Έκθεση Carnero Gonzαlez (Α4-0418/96)
<SPEAKER ID=72 NAME="Linser">
Tα σημεία 16 και 18 της έκθεσης αυτής, περιέχουν μια περαιτέρω αύξηση των πιστώσεων που ήδη διατέθηκαν για την Kεντρική Aμερική, ή για την ακρίβεια μια μερική μείωση του εξωτερικού χρέους των χωρών της Kεντρικής Aμερικής.
<P>
Γενικώς συνηγορούμε υπέρ του ότι προωθείται, στην περιοχή αυτή, η διαδικασία εκδημοκρατισμού και η ανάπτυξη της υπαίθρου. Σημαντικό είναι, για μας κυρίως, το ότι μπορεί να αποδειχθεί η αποτελεσματικότητα των έργων που βρίσκονται σε εξέλιξη, διότι μόνον έτσι εξασφαλίζεται μια λογική χρήση των χρημάτων. Όσο δεν έχουμε συγκεκριμένα αριθμητικά στοιχεία για τα έργα αυτά, δεν θα θέλαμε να εκφέρουμε γνώμη για τα συγκεκριμένα σημεία 16 και 18.
<P>
Eπειδή ψηφίζουμε en bloc για τα σημεία 11-25, και όλα αυτά τα σημεία, με εξαίρεση τα σημεία 16 και 18, τυγχάνουν της συγκατάθεσής μας, αλλά δεν μας δίνεται καμιά δυνατότητα να εκφράσουμε την διαφοροποίησή μας, θα δώσουμε σ' αυτή την en bloc ψηφοφορία - απέχοντας και πάλι της ψήφου στα σημεία 16 και 18 - τη συγκατάθεσή μας.
<P>
(Η συνεδρίαση, διακοπείσα στη 13.38 επαναλαμβάνεται στις 15.00)

<CHAPTER ID=6>
Στρατηγική της Ευρωπαϊκής 'Ενωσης για τον
δασικό τομέα (συνέχεια)
<SPEAKER ID=73 NAME="Πρόεδρος">
Η ημερήσια διάταξη προβλέπει τη συνέχεια της συζήτησης της έκθεσης (Α4-0414/96) του κ. Thomas, σχετικά με τη στρατηγική της Ευρωπαϊκής 'Ενωσης για τον δασικό τομέα.

<SPEAKER ID=74 LANGUAGE="FI" NAME="Ryynδnen">
Αξιότιμε κύριε Πρόεδρε, χάρις στις προσπάθειες που κατέβαλε η επιτροπή επί ενάμισυ χρόνο, η πρόταση του Ευρωπαϊκού Κοινοβουλίου σχετικά με τη μελλοντική στρατηγική της ΕΕ για τον τομέα των δασών έχει βελτιωθεί σημαντικά. Οι κατευθυντήριες γραμμές της στρατηγικής αυτής αποτελούν συμβιβασμό, ο οποίος επετεύχθη από κοινού στην επιτροπή. Παρ' όλο ότι οι συμβιβασμοί συνήθως δεν αποτελούν την ιδανικότερη λύση, οφείλω να ομολογήσω ότι ως Φινλανδή, και εκπρόσωπος της πλέον εξαρτωμένης από τα δάση ευρωπαϊκής χώρας, είμαι ικανοποιημένη από το τελικό αποτέλεσμα δεδομένου ότι η αρχική πρόταση έχει βελτιωθεί κατά πολύ.
<P>
Αντί της κοινής πολιτικής για τον τομέα των δασών, εξετάζουμε σήμερα την κοινή στρατηγική για τον εν λόγω τομέα. Απαραίτητη προϋπόθεση είναι να ληφθούν υπόψη οι διαφορές ως προς την επικρατούσα κατάσταση και τη σημασία τους, που παρατηρούνται μεταξύ των δασών των διαφόρων κρατών μελών. Σύμφωνα με την στρατηγική αυτή, οι αποφάσεις σχετικά με τη χρήση και την προστασία των δασών θα λαμβάνονται, και στη συνέχεια, σε εθνικό επίπεδο. Παρ' όλα αυτά πρέπει να καταβληθούν προσπάθειες, από κοινού, για την επίτευξη κοινών στόχων. Επιπλέον, η στρατηγική αυτή αποβλέπει στον συντονισμό των επιμέρους δραστηριοτήτων του παρελθόντος προκειμένου να διασφαλισθεί ότι τα δάση θα διατηρήσουν τόσο την πολυμορφία τους όσο και την φυσική τους ισορροπία, και θα χρησιμοποιούνται για εμπορικούς και ψυχαγωγικούς σκοπούς κατά τρόπο ο οποίος θα σέβεται την αρχή περί αυτοτροφοδοτούμενης ανάπτυξης.
<P>
Η στρατηγική αυτή για τον δασικό τομέα υπογραμμίζει την σημασία των δασών ως ανανεώσιμων φυσικών πόρων. Εάν η εκμετάλλευση των δασών πραγματοποιείται κατά τρόπο συνετό, αυτά καθίστανται απόθεμα για την αυτοτροφοδοτούμενη ανάπτυξη στον οικονομικό τομέα η οποία έχει ως αποτέλεσμα τη δημιουργία θέσεων απασχόλησης και την αύξηση της ευημερίας. Η δασοκομία, ως υπαγομένη στον κοινοτικό εκείνο τομέα όπου εφαρμόζονται οι αρχές περί ελεύθερου ανταγωνισμού, πρέπει να διατηρηθεί εν ζωή χωρίς τη βοήθεια ενισχύσεων και ειδικών ρυθμίσεων οι οποίες στρεβλώνουν τον ανταγωνισμό. Τα δάση συμβάλλουν στη διατήρηση εν ζωή τόσο της υπαίθρου όσο και ορισμένων επαγγελματικών κλάδων, και ωθούν τις μικρές επιχειρήσεις να διευρύνουν τη δραστηριότητά τους με συνέπεια να δημιουργούνται νέες θέσεις απασχόλησης.
<P>
Σύμφωνα με την στρατηγική αυτή για το δασικό τομέα, η διατήρηση της βιοποικιλότητας των δασών, καθώς και των δυνατοτήτων που παρέχουν αυτά για ψυχαγωγία, μπορεί να συνδυασθεί με την αποκαλούμενη εμπορική τους εκμετάλλευση. Υπέρ αυτού συνηγορούν, κατά τρόπο πειστικό, τα επιτεύγματα της Φινλανδίας στον τομέα της δασοκομίας. Συγκεκριμένα, η χώρα έχει επιτύχει να αυξήσει τα αποθέματα ξυλείας των δασών της, και εξασφαλίσει, συγχρόνως, τις απαραίτητες προϋποθέσεις για τους πολίτες της να ψυχαγωγούνται σε αυτά. Η στρατηγική αυτή παρέχει δυνατότητες στην ΕΕ να προωθήσει τη φιλική προς το περιβάλλον εκμετάλλευση των δασών όχι μόνο με πόρους οι οποίοι διατίθενται στο πλαίσιο των διαφόρων προγραμμάτων για την περιφερειακή ανάπτυξη, αλλά και με άλλους τρόπους. Η ΕΕ δύναται, εάν το επιθυμεί, να συμβάλλει αποτελεσματικά στη θέσπιση ενός διεθνούς συστήματος για τη χορήγηση πιστοποιητικών το οποίο θα λαμβάνει υπόψη του τα ιδιαίτερα χαρακτηριστικά εκάστης χώρας. Ένα λειτουργικό σύστημα για την αναγραφή επί των προϊόντων ξυλείας του βαθμού φιλικότητάς τους προς το περιβάλλον, καθώς και η ενημέρωση σχετικά με την συνυφασμένη με αυτά αυτοτροφοδοτούμενη δασοκομία δύνανται να προάγουν την πολύπλευρη χρήση της ξυλείας την στιγμή που αυτή αποτελεί αναμφίβολα υλικό πιο φιλικό προς το περιβάλλον σε σύγκριση με τους μη ανανεώσιμους φυσικούς πόρους. Η χρήση ξυλείας και βιολογικών καυσίμων για την παραγωγή ενέργειας βάσει των πλέον συγχρόνων μεθόδων της τεχνολογίας δύναται να συμβάλλει, κατά πολύ, στη βελτίωση της κατάστασης του περιβάλλοντος στην Ευρώπη. Η δασοκομία καθίσταται πιο φιλική προς το περιβάλλον μέσω της στρατηγικής για τον δασικό τομέα. Όσον αφορά την αυτοτροφοδοτούμενη δασοκομία και τη διατήρηση της πολυμορφίας των δασών, η στρατηγική αυτή υπογραμμίζει την σημασία τόσο των θεμελιωδών αρχών της διάσκεψης των ΗΕ για το περιβάλλον και την ανάπτυξη, η οποία διεξήχθη στο Ρίο, όσο και των ψηφισμάτων της Διάσκεψης Υπουργών του Ελσίνκι. Δεν πρέπει να λησμονούμε ότι και τα κράτη μέλη της ΕΕ συμφωνούν με τις αρχές και τα ψηφίσματα αυτά.
<P>
Αξιότιμε Πρόεδρε, θα ήθελα, τελειώνοντας, να ευχαριστήσω τον εισηγητή της έκθεσης και τους συναδέλφους μου για τις προσπάθειες που κατέβαλαν κατά τον καταρτισμό της στρατηγικής για τον δασικό τομέα, και να εκφράσω την ελπίδα να γίνει από όλους αποδεκτός ο συμβιβασμός, ο οποίος είναι απόρροια των προσπαθειών αυτών.

<SPEAKER ID=75 LANGUAGE="FI" NAME="Hautala">
Αξιότιμε κύριε Πρόεδρε, το γεγονός ότι χρειάσθηκαν επίπονες προσπάθειες για να ολοκληρωθεί η έκθεση Τόμας, αποδεικνύει ότι εκάστη περιοχή της Ένωσης αντιμετωπίζει διαφορετικά προβλήματα στον δασικό τομέα. Η αλήθεια είναι ότι δεν συντρέχει λόγος για την Επιτροπή να επισπεύσει τον καταρτισμό ενός πολύπλοκου προγράμματος για τη θέσπιση νομοθεσίας βάσει του οποίου, στην πραγματικότητα, θα μεταβιβάζονται ουσιαστικές εξουσίες από τα κράτη μέλη στην Ένωση όσον αφορά τον τομέα των δασών. Η έκθεση αυτή θυμίζει κάπως τον Δούρειο Ίππο. Από την μία υπογραμμίζεται η θέση των κρατών μελών και η σημασία της αρχής της επικουρικότητας, και από την άλλη καλείται η Επιτροπή να εκπονήσει, εντός διετίας, νομοθετικό πρόγραμμα βάσει, κυρίως, του άρθρου 235 της Συνθήκης. Όπως γνωρίζετε, το άρθρο αυτό αποτελεί ένα είδος «μαύρης τρύπας» με τη βοήθεια της οποίας η Ευρωπαϊκή Ένωση προσπαθεί τις εξουσίες της εις βάρος των κρατών μελών.
<P>
Η Ομάδα των Πρασίνων υπογραμμίζει στις προτάσεις της ότι κατά την εξέταση του θέματος των δασών πρέπει να λαμβάνονται εξίσου υπόψη η αυτοτροφοδοτούμενη χρήση, τα κοινωνικά οφέλη και η προστασία του περιβάλλοντος. Θα επιθυμούσαμε να αρχίσει συνεργασία η Επιτροπή, π.χ., με το Συμβούλιο για την Διαχείριση των Δασών (FSC) για τον καταρτισμό ενός συστήματος για τη χορήγηση πιστοποιητικών, το οποίο θα καταστεί διεθνώς αποδεκτό. Έτσι, θα μπορούσε η Επιτροπή να διασφαλίσει, μεταξύ άλλων, ότι το εν λόγω σύστημα θα είναι από την αρχή προσαρμοσμένο για τις συνθήκες που επικρατούν στην Ευρώπη.
<P>
Εάν πρόκειται να διατεθούν και περαιτέρω πόροι για τον δασικό τομέα, προτείνουμε να χρησιμοποιηθούν αυτοί για την διατήρηση της πολυμορφίας των δασών. Κατά τη γνώμη μας η οδηγία για τους οικοτόπους πρέπει να ληφθεί σοβαρά υπόψη, και να εξασφαλισθεί χρηματοδότηση για την προστασία των δασών τα οποία ευρίσκονται στις περιοχές τις οποίες αφορά η εν λόγω οδηγία. Έτσι, ίσως καταστεί δυνατή και η εύρεση χρημάτων για την προστασία των τελευταίων «παλαιών» δασών της Σκανδιναβίας.

<SPEAKER ID=76 LANGUAGE="EN" NAME="Weber">
Κύριε Πρόεδρε, τα ψηφίσματα του Ελσίνκι προβλέπουν έναν εξαίρετο προσδιορισμό του τι σημαίνει αειφορία σε σχέση με τη δασική παραγωγή. Ο προσδιορισμός αυτός λαμβάνει υπόψη του όχι μόνο την ποσοτική αλλά και την περιβαλλοντική αειφορία του δάσους.
<P>
Η κοινή πρακτική όλων των φορέων εκμετάλλευσης των δασών μέχρι την εποχή του Ελσίνκι ήταν η προσκόλληση στον κανόνα ότι δεν μπορείς να εκμεταλλευθείς περισσότερη ξυλεία από αυτή που αναπτύσσει το δάσος. Οι πιο προσανατολισμένοι προς την προστασία του περιβάλλοντος από εμάς τους δασολόγους από εκείνη ακόμη την εποχή ζητούσαν ότι θα έπρεπε να λαμβάνουμε υπόψη μας όχι μόνο την εκμετάλλευση της ξυλείας αλλά εξ ίσου και τις προστατευτικές λειτουργίες του δάσους καθώς επίσης και την παραγωγή άλλων προϊόντων του δάσους πέραν της ξυλείας.
<P>
Η υπουργική διάσκεψη του Ελσίνκι η οποία έγινε τρισήμισυ χρόνια πριν έλαβε υπόψη της αυτές τις απαιτήσεις. Έτσι είμαι πράγματι ευτυχής ότι η πρόταση ψηφίσματος την οποία επεξεργασθήκαμε στην Επιτροπή Γεωργίας και Ανάπτυξης της Υπαίθρου αναφέρεται συγκεκριμένα στις δεσμεύσεις που ανέλαβε η Ευρωπαϊκή Ένωση στο Ελσίνκι καθώς επίσης και στις δεσμεύσεις μας στη Διακήρυξη του Ρίο. Η πρόταση ψηφίσματος αποτελεί, βεβαίως, συμβιβασμό. Μπορώ να σας διαβεβαιώσω ότι για την επίτευξη του συμβιβασμού αυτού απαιτήθηκαν πολλές συζητήσεις στα παρασκήνια. Επιτρέψτε μου όμως τώρα να σας πω τι είναι εκείνο που δεν μου αρέσει στον συμβιβασμό αυτό.
<P>
Εάν, από τη μια μεριά, ισχυρίζεσθε ότι η δασική διαχείριση θα πρέπει να σέβεται την πολυλειτουργική φύση των δασών δεν έχει κανένα νόημα από την άλλη - αναφερόμενος στις Διακηρύξεις του Ρίο και του Ελσίνκι - να λέτε ότι η εμπορική εκμετάλλευση των δασών θα πρέπει να αποτελέσει προτεραιότητα στρατηγικής για την ΕΕ. Από την οικολογική πλευρά είναι θετικό στοιχείο το ότι τονίζουμε την προστατευτική λειτουργία του δάσους, ότι θέλουμε να προστατεύσουμε και να προάγουμε τη βιολογική και οικονομική αξία των δασών μας, ειδικότερα σε απειλούμενες περιοχές όπως οι ορεινές περιφέρειες, και ότι ζητούμε να ληφθεί υπόψη ο συντελεστής μείωσης του άνθρακος ενθαρρύνοντας ιδιαίτερα την παραγωγή μακρόβιων προϊόντων του δάσους.
<P>
Ορισμένοι διερωτώνται γιατί δεν προτείνουμε την υλοποίηση μιας κοινής δασικής πολιτικής παρόμοιας με την κοινή αγροτική πολιτική, αλλά μόνο μια στρατηγική. Έχω πολύ μεγάλη κατανόηση για την επιθυμία των σκανδιναβικών χωρών και της Αυστρίας να μην θέλουν την επανάληψη στον δασικό τομέα του φιάσκο που είχαμε με την κοινή αγροτική πολιτική πριν από την ένταξή τους στην Κοινότητα. Εν τούτοις, προσωπικά πιστεύω ότι είναι λογικό να εισάγουμε ένα σύστημα τιμών παρέμβασης για το χρησιμοποιημένο χαρτί ούτως ώστε να προάγουμε τη χρήση του ανακυκλωμένου χαρτιού. Τα προϊόντα των ινών του ξύλου αποτελούν έναν πολύτιμο φυσικό πόρο και παίζουν κάποιο ρόλο στον κύκλο μείωσης του άνθρακος. Όσο πιο συχνά ανακυκλώνονται τόσο καλύτερα εκπληρώνουν τη λειτουργία τους στη μείωση του άνθρακος.
<P>
Επιτρέψτε μου τώρα να αναφερθώ στην πιστοποίηση. Οι καταναλωτές έχουν το δικαίωμα να γνωρίζουν από που προέρχονται τα προϊόντα - είτε είναι πλαίσια παραθύρων είτε προϊόντα χαρτιού - που χρησιμοποιούν. Θα πρέπει να υπάρχει διαφάνεια στην προέλευση. Οι καταναλωτές έχουν επίσης το δικαίωμα να γνωρίζουν εάν τα προϊόντα ξύλου που χρησιμοποιούν προέρχονται από δάση που η διαχείρισή τους στηρίζεται στην αρχή της οικολογικής αειφορίας ή σε μια ληστρική εκμετάλλευση. Θα πρότεινα να συγκεντρώσουμε την προσοχή μας σε σχήματα πιστοποίησης παρόμοια με εκείνα του Συμβουλίου Διαχείρισης Δασών αλλά θα ήθελα να επιστήσω την προσοχή εναντίον συστημάτων παρόμοιων με εκείνο που προτείνεται από τον καναδικό Οργανισμό Τυποποίησης. Το σύστημα αυτό ασφαλώς δεν εγγυάται τη διαφάνεια της προέλευσης αλλά απλώς εξυπηρετεί τα συμφέροντα μιας βιομηχανίας που δεν έχει καμιά όρεξη να προβεί σε αλλαγές.
<P>
Ένα σοβαρό σύστημα πιστοποίησης δεν θα είναι επωφελές μόνο στη συντήρηση των δασών μας αλλά θα είναι επίσης και στους δασοκτήμονες εκείνους που διαχειρίζονται ορθολογικά τα δάση τους. Για τη χώρα μου, το Λουξεμβούργο, ένα μεγάλο μέρος της οποίας καλύπτεται από δασικά οικοσυστήματα τα οποία υφίστανται διαχείριση με ένα τρόπο παρόμοιο με εκείνο της φύσεως, ένα σχήμα πιστοποίησης ασφαλώς θα αποτελούσε μεγάλο πλεονέκτημα για την τοποθέτηση των προϊόντων της ξυλείας μας στην αγορά.

<SPEAKER ID=77 LANGUAGE="FI" NAME="Myller">
Αξιότιμε κύριε Πρόεδρε, θα ήθελα να ευχαριστήσω τον εισηγητή της έκθεσης κύριο Ντέιβιντ Τόμας για τις προσπάθειες που κατέβαλε προκειμένου να επιτευχθεί ο ευρέως αποδεκτός αυτός συμβιβασμός. Και γνωρίζω ότι το έργο αυτό δεν ήταν καθόλου εύκολο.
<P>
Όπως διαπιστώνει και ο κύριος Τόμας, η χρήση και η προστασία των δασών της Ευρώπης, καθώς και η δασοκομία της δεν είναι δυνατόν να διέπονται από ενιαίες διατάξεις διότι τα δάση της Ευρωπαϊκής Ένωσης παρουσιάζουν τεράστιες διαφορές μεταξύ τους. Η διαπίστωση αυτή αποτελεί βάση για την έκθεση. Παρ' όλα αυτά πρέπει να υπάρχουν ορισμένες κοινά αποδεκτές αρχές προκειμένου να διασφαλισθεί μία αυτοτροφοδοτούμενη χρήση για τα δάση. Για να επιτευχθεί αυτό, πρέπει να καταρτισθεί μια στρατηγική η οποία θα λαμβάνει υπόψη της και θα συντονίζει τους διάφορους τρόπους χρήσης και τις ανάγκες των δασών.
<P>
Η κοινή στρατηγική για τον δασικό τομέα πρέπει να λαμβάνει υπόψη της τον πολυσύνθετο ρόλο τον οποίο διαδραματίζουν τα δάση. Ως γνωστόν, τα δάση συμβάλλουν στον περιορισμό του φαινομένου του θερμοκηπίου και στην διατήρηση της βιοποικιλότητας, παρέχουν δυνατότητες για ψυχαγωγία και ομορφαίνουν το φυσικό περιβάλλον. Δεν πρέπει, βεβαίως, να λησμονείται και το γεγονός ότι τα δάση αποτελούν πολύτιμο και σημαντικό ανανεώσιμο φυσικό πόρο, πηγή πρώτων υλών και ενέργειας για πολλούς τομείς της βιομηχανίας. Γι' αυτό και στην κοινή στρατηγική για τον δασικό τομέα τόσο η βιομηχανική εκμετάλλευση της ξυλείας όσο και η παραγωγή της πρέπει να στηρίζονται, όχι σε επιδοτήσεις και ρυθμίσεις οι οποίες προκαλούν στρέβλωση του ανταγωνισμού, αλλά στις αρχές της οικονομίας της αγοράς.
<P>
Γι' αυτό και προϋπόθεση για την επιτυχή εφαρμογή μιας κοινής στρατηγικής για τον δασικό τομέα στην Ένωση είναι ο συντονισμός των επιμέρους πολιτικών των κρατών μελών βάσει κοινών αρχών. Θα πρέπει, φερ' ειπείν, να πραγματοποιηθεί, μεταξύ άλλων, και μία κοινή έρευνα σε ευρωπαϊκό επίπεδο σχετικά με την ανάπτυξη των δασικών πόρων και την υγεία των δασών. Από τον κοινοτικό προϋπολογισμό πρόκειται να διατεθούν περίπου 400 εκατ. Ecu, ένα ποσό σχετικά υψηλό, για τον δασικό τομέα. Προκειμένου να διατεθούν τα χρήματα αυτά ορθολογικά και χωρίς να στρεβλωθεί ο ανταγωνισμός, πρέπει να θεσπισθεί μία κοινή στρατηγική. Πρέπει, στο εξής, να γνωρίζουμε πού χρησιμοποιούνται τα χρήματα αυτά και ποιές είναι οι προτεραιότητές μας.

<SPEAKER ID=78 NAME="Virgin">
) Κύριε Πρόεδρε, θέλω πρώτα να ευχαριστήσω τον εισηγητή για μια ενδιαφέρουσα και πλούσια περιεχομένου έκθεση.
<P>
Για την χώρα μου, την Σουηδία, ο τομέας των δασών είναι καθοριστικής σημασίας. Οι καθαρές εξαγωγές της δασικής παραγωγής είναι περίπου 70 δις κορώνες, το οποίο αντιστοιχεί σε 8 δις Εcu. Το ήμισυ των σουηδικών καθαρών εξαγωγών είναι στην πραγματικότητα δασικά προϊόντα. Στη Σουηδία θεσπίσαμε μόλις πρόσφατα μια νομοθεσία στον τομέα της δασοκομίας. Από μια λεπτομερή νομοθεσία παραγωγής, όπου ο μεμονωμένος ιδιοκτήτης δάσους ήταν έντονα καθοδηγούμενος όσον αφορά τις μεθόδους παραγωγής, πήγαμε σε μια πιο γενική νομοθεσία, όπου γίνεται ισότιμος ο στόχος παραγωγής και ο περιβαλλοντικός στόχος, και όπου το καθήκον αναδάσωσης έπειτα από μια ξύλευση είναι σαφέστατα καθορισμένο, πάντα σύμφωνα με τις διακηρύξεις και τις βασικές ιδέες της Συνδιάσκεψης του Ρίο και της Αgenda 21.
<P>
Κατά την επεξεργασία αυτής της έκθεσης ανησυχούσαμε μήπως οι προτάσεις προσανατολίζονταν προς μια κοινή δασική πολιτική με ισχυρή άνωθεν καθοδήγηση. Μπορώ να διαπιστώσω ότι αυτός ο κίνδυνος απεφεύχθη. Θα οδηγούσε, κατά την άποψή μου, σε αυξημένη γραφειοκρατία και σε απομάκρυνση από τις αρχές της οικονομίας της αγοράς. Θα είχαμε χάσει όλοι από μια τέτοια εξέλιξη. Αυτή η πρόταση τώρα περιέχει μια σειρά διαφορετικών ιδεών για την συνεργασία εκεί όπου όντως ωφελούν. Εννοώ λοιπόν τότε, έρευνα, καταγραφή των δασικών πόρων, μέτρα πρόληψης ζημιών στα δάση της Ευρώπης λόγω εκπομπής ατμοσφαιρικών ρύπων, κοινά μέτρα ενάντια στις πυρκαγιές στα δάση, ως ένα συμπλήρωμα των εθνικών και ατομικών μέτρων. Πρέπει επίσης να είναι το κοινό συμφέρον μας να μπορούμε να δείξουμε ότι η δασοκομία της Ευρώπης γίνεται με σθεναρό τρόπο και με μεγάλη φροντίδα λαμβάνοντας έντονα υπόψη την βιοποικιλότητα. Πρέπει επίσης να μπορεί να γίνει μιά πιστοποίηση η οποία εμπνέει εμπιστοσύνη και σεβασμό, κάλλιστα υπό κοινή εθελοντική διεύθυνση.
<P>
Σε περιοχές όπου έχουν αποψιλωθεί τα δάση, πρέπει να είναι το κοινό συμφέρον μας να αποκαταστήσουμε αυτούς τους σημαντικούς πόρους. Μπορεί να γίνει εντός του πλαισίου των προγραμμάτων περιφερειακής πολιτικής με ενίσχυση από την ΕΕ. Τα δάση της Ευρώπης έχουν επίσης ένα μεγάλο ρόλο να παίξουν όσον αφορά το φαινόμενο του θερμοκηπίου. Στον βαθμό που η υλοτομία είναι μικρότερη από την ανάπτυξη, αυτό συνεπάγεται ότι αποθηκεύεται άνθρακας στα δάση μας και συμβάλλει ως εκ τούτου στη μείωση του πλεονάσματος του διοξειδίου του άνθρακα που προκύπτει από την καύση των ορυκτών καυσίμων. Στην πραγματικότητα θα ήταν ακόμη καλύτερα αν χρησιμοποιούσαμε ένα μέρος του κοινού πλεονάσματός μας ως βιολογικό καύσιμο. Νομίζω εν τούτοις ότι με τον προσανατολισμό που έχει τώρα η έκθεση, η ευρωπαϊκή υλοτομία μπορεί να προβάλλει συν τω χρόνω ως το πραγματικά πολύ καλό παράδειγμα στον κόσμο.

<SPEAKER ID=79 NAME="Poisson">
Κύριε Πρόεδρε, αγαπητοί συνάδελφοι, ο καθορισμός δασικής στρατηγικής ήταν απαραίτητος για την Ευρωπαϊκή Ενωση, για να βελτιωθεί η χρησιμοποίηση και η διαχείριση των δασικών πόρων. Στην Ευρώπη, αντιπροσωπεύονται όλοι οι τύποι δασών, από τα δάση κωνοφόρων της Σιβηρίας μέχρι τα τροπικά δάση της Γουϊάνας, και οφείλουμε να εξασφαλίσουμε τη διαιώνισή τους προστατεύοντας τη βιοποικιλότητα αυτών των εξαιρετικά ευαίσθητων οικοσυστημάτων.
<P>
Το δάσος καταλαμβάνει προεξάρχουσα θέση στη σημερινή κοινωνία μας. Εξάλλου, τα τελευταία χρόνια είδαμε να εμφανίζονται πολλές χωροθετήσεις και εξοπλισμοί δασικών εκτάσεων. Από άποψη προστασίας, πρέπει να καταπολεμήσουμε τη διάβρωση αποφεύγοντας ορισμένες δασοκομικές πρακτικές, όπως η εξαντλητική υλοτομία. Τα μέσα για τη διατήρηση των γενετικών πόρων πρέπει να ενισχυθούν ευνοώντας την επιλογή και τη βελτίωση των σπόρων. Ο βιολογικός φυτοϋγειονομικός αγώνας συνεχίζει να αποτελεί προτεραιότητα για τους δασοκόμους. Πρέπει επίσης να δοθεί μεγαλύτερη προσοχή στην προστασία από τις πυρκαϊές ευνοώντας την πρόληψη και την επαγρύπνιση.
<P>
Οσον αφορά τη χρησιμοποίηση και την αξιοποίηση, θα ήταν σκόπιμο να ευνοηθεί η ομαδοποίηση μικρών παραγωγών, να δοθούν συμβουλές στους ιδιοκτήτες σχετικά με τη διαχείριση και την εκμετάλλευση, να δοθεί βοήθεια για τον εκμηχανισμό των επιχειρήσεων. Η Επιτροπή θα πρέπει να ενθαρρύνει την προώθηση της βιομηχανίας ξύλου. Το ξύλο είναι ανανεώσιμη πηγή ενέργειας. Η Επιτροπή θα πρέπει να στηρίξει επίσης την εκπαίδευση των πολιτών, και ειδικότερα των νέων.
<P>
Όσον αφορά τη χρηματοδότηση, οι σχέσεις μεταξύ δάσους και χρήματος δεν είναι απλές. Σε μια οικονομία που λειτουργεί βραχυπρόθεσμα, με ιδιαίτερα τεταμένες ροές, είναι δύσκολο να γίνουν επενδύσεις σε μια παραγωγή σε κλίμακα αιώνων. Η δασική στρατηγική μας θα πρέπει να επιβεβαιώσει τις ισχυρές κατευθύνσεις που σέβονται την αρχή της επικουρικότητας. Η Ευρώπη θα πρέπει να αναπτύξει θεληματική πολιτική υποστηριζόμενη από τακτικές επενδύσεις τόσο για την προστασία, όσο και για την παραγωγή ξύλου, εγγύηση διαρκούς ανάπτυξης της υπαίθρου.
<P>
Συμπερασματικά, παρόλο που τα δάση μας καλύπτουν μικρή επιφάνεια του πλανήτη μας, η δασική στρατηγική της Ευρωπαϊκής Ένωσης πρέπει να αποτελέσει παγκοσμίως υπόδειγμα για τη διαχείριση των πόρων και των ειδών.

<SPEAKER ID=80 NAME="Cars">
(SV ) Κύριε Πρόεδρε, η δασική πολιτική πρέπει πρωτίστως να είναι μια εθνική υπόθεση. Οι κοινές στρατηγικές πρέπει να μένουν στα ζητήματα γενικότερου χαρακτήρα. Πρέπει να δοθεί η δυνατότητα σε κάθε χώρα να διαμορφώσει τη δική της δασική πολιτική. Τα σουηδικά δάση, η ραχοκοκαλιά της σουηδικής οικονομίας, υλοτομούνται οικολογικά και με μέριμνα για το περιβάλλον. Το θεμέλιο μιας κοινής στρατηγικής για την δασοκομία πρέπει να είναι ότι η εμπορική δασοκομία πρέπει να διεξάγεται με τους όρους της αγοράς, χωρίς επιδοτήσεις που στρεβλώνουν τον ανταγωνισμό. Τα ενισχυτικά μέτρα ενέχουν τον κίνδυνο να διατηρήσουν, ως μοναδικό αποτέλεσμα, αναποτελεσματικές δομές και να επιδεινώσουν την αποδοτικότητα βραχυπρόθεσμα και μακροπρόθεσμα. Η δασική πιστοποίηση πρέπει να είναι ένα εργαλείο επικοινωνίας μεταξύ παραγωγών και καταναλωτών. Πρέπει να είναι μέρος της κοινοτικής πολιτικής σε τόσο μικρό βαθμό όσο και η ποιοτική σήμανση. Αιτιολογημένη οικονομική ενίσχυση, π.χ. για διάφορα περιβαλλοντικά μέτρα και για την καταπολέμηση των δασικών πυρκαϊών, είναι δυνατή, αλλά ακόμη και γι&#x02BC;αυτήν την βασική ευθύνη πρέπει να την έχουν τα κράτη μέλη. Επίσης να μην αδικούνται οι φρέσκιες ίνες ως αποτέλεσμα πολιτικών αποφάσεων.
<P>
Προτείνεται μια ευρωπαϊκή ενημερωτική εκστρατεία για την προώθηση της χρήσης ξύλου και προϊόντων ξύλου. Αν υλοποιηθεί μια τέτοια ενημερωτική εκστρατεία, θα πρέπει να συμπεριλαμβάνει και το χαρτί επίσης. Στα προϊόντα χάρτου, όπως και στα προϊόντα ξύλου, ασκείται επίσης πίεση από υποκατάστατα με την μορφή πλαστικού, γυαλιού και μετάλλων. Τα δασικά ζητήματα πρέπει να συνδεθούν μάλλον με τα ζητήματα της δασικής βιομηχανίας παρά με την αγροτική πολιτική.
<P>
Ως εκπρόσωπος μιας από τις πλουσιότερες σε δάση χώρες της Ευρώπης θέλω να πώ τα εξής σε όλους τους πιθανούς υποστηρικτές μιας πλήρως ρυθμισμένης κοινής δασικής πολιτικής: Γι&#x02BC;αυτόν που ενδεχομένως θέλει το κακό του δασικού τομέα της Ευρώπης δεν αρκεί να εύχεται περισσότερες δασικές πυρκαγιές. Ακόμα χειρότερα θα ήταν μια δασική πολιτική του ίδιου τύπου όπως η κοινήΕυρωπαϊκή αγροτική πολιτική. Κύριε Πρόεδρε, γι&#x02BC;αυτό μας ευχαριστεί ότι η συμβιβαστική πρόταση για την οποία θα λάβουμε εδώ θέση, δεν στοχεύει καθόλου σε μια τέτοια εξέλιξη.

<SPEAKER ID=81 LANGUAGE="SV" NAME="Svensson">
Κύριε Πρόεδρε, η έκθεση Thomas είναι πολύ φιλόδοξη, αλλά πρέπει εν τούτοις να διατηρήσει κανείς έντονες αμφιβολίες για το αν είναι καν δυνατόν να διαμορφωθεί μια κοινή πολιτική για όλες τις χώρες της Ένωσης σ&#x02BC;έναν τόσο πολύπλοκο τομέα. Κατά βάση, επικρατούν πολύ διαφορετικές συνθήκες μεταξύ διαφόρων περιοχών και διαφορετικών χωρών στην Ένωση. Σε πολλές χώρες το δάσος είναι τόσο εκτοπισμένο και εγκαταλελλειμένο ώστε απαιτούνται εκτεταμένα προγράμματα για την αποκατάστασή του, ενώ η ακριβώς αντίθετη κατάσταση ισχύει π.χ. στον Βορρά. Εκεί θέλουμε να αποφύγουμε μια περαιτέρω εξάπλωση του δάσους διότι επιδιώκεται η διαφύλαξη του ανοικτού τοπίου και της βιοποικιλότητας που αυτό συνεπάγεται.
<P>
Ως εκ τούτου, αυτή η έκθεση έχει τόσες γενικότητες και είναι τόσο ρηχή ώστε μάλλον δεν παρέχει κάποια καθοδήγηση. Στην πραγματικότητα, κινδυνεύει μόνο να περιπλέξει περισσότερο την κατάσταση για την εθνική, περισσότερο συγκεκριμένη και πρακτικά προσανατολισμένη, δασική πολιτική. Επίσης, η έκθεση έχει εμφανείς δυσκολίες στο να συγκεράσει διαφορετικές απόψεις και αντικρουόμενα συμφέροντα. Από την μια προβάλλεται η οπτική της προστασίας, αλλά από την άλλη τονίζεται, και μάλιστα δίνεται σε κάποιον βαθμό προτεραιότητα, μια καλύτερη εμπορική εκμετάλλευση. Πώς μπορεί να ερμηνευτεί αυτό; Το κόστος θα είναι περισσότερο βιολογικές μονοκαλλιέργειες, ή εμφύτευση ειδών δένδρων που δεν ανήκουν φυσιολογικά στην εθνική πανίδα, ή που καταναλώνουν πολύ νερό και ως εκ τούτου διακινδυνεύουν να αποστραγγίσουν τους περιβάλλοντες χώρους;
<P>
Εννοώ ότι η ΕΕ δεν θα έπρεπε κανονικά να αναλάβει νέα, δύσκολα και εκτεταμένα καθήκοντα. Έχει όντως ήδη αρκετή δουλειά για να αντιμετωπίσει τα υπάρχοντα καθήκοντα.
<P>
Επίσης, η έκθεση υποπίπτει σ&#x02BC;αυτό το οποίο έχει δυστυχώς γίνει συνήθεια σε πολλές περιστάσεις στην Ένωση, δηλ. να προτείνονται νέες επιδοτήσεις, κάτι που μάλλον δεν έχει μελετηθεί καλά στην παρούσα κατάσταση του προϋπολογισμού. Θα έπρεπε σε κάθε περίπτωση τότε να καταδειχθούν εναλλακτικές δυνατότητες εξοικονόμησης, π.χ. στις υπερβολικές ενισχύσεις γαιών προς τις μεγάλες ιδιοκτησίες που καλλιεργούν σιτηρά και ελαιούχα φυτά. Βλέπω σ&#x02BC;αυτήν την έκθεση περισσότερο μάλλον την έκφραση μιας επιθυμίας της με κάθε θυσία επέκτασης της εξουσίας της ΕΕ αντί για την επικέντρωση της Ένωσης, κάτι που εγώ θεωρώ σωστό, στον ευνοϊκότερο τρόπο επίλυσης των καθηκόντων των οποίων έχει ήδη αναλάβει την ευθύνη.

<SPEAKER ID=82 LANGUAGE="SV" NAME="Schφrling">
Κύριε Πρόεδρε, ακούσαμε από τον εισηγητή και από κάποιους οι οποίοι συμμετείχαν στην κατάρτιση της έκθεσης, ότι αυτό δεν θα άνοιγε τον δρόμο για μια δασική πολιτική της ΕΕ. Παρά ταύτα, εγώ πιστεύω ότι κάποιοι που συμμετείχαν σ&#x02BC;αυτό το έργο το έχουν όμως σκεφτεί αυτό και το βλέπουν ως ένα βήμα προς αυτήν την κατεύθυνση.
<P>
Ως ιδιοκτήτης δάσους στην Βόρεια Σουηδία, θεωρώ ότι δεν χρειαζόμαστε μια τέτοια κοινή δασοκομική πολιτική. Σίγουρα υπάρχουν καλές ιδέες σ&#x02BC;αυτήν την έκθεση, μεταξύ άλλων όσον αφορά το περιβάλλον και την πιστοποίηση, αλλά το ερώτημα είναι τι βάρος θα είχαν αυτές οι ιδέες σε μια κοινή δασοκομική στρατηγική. Ήδη στο πρώτο άρθρο διαγράφεται η οπτική της έκθεσης. Συγκεκριμένα, εκεί διατυπώνεται ότι η εμπορική χρήση του δάσους θα έχει προτεραιότητα στην δασοκομική στρατηγική της ΕΕ. Αυτό δείχνει ξεκάθαρα τον στόχο της έκθεσης. Αν αυτό δεν το κάνει, μπορώ να παραθέσω ένα άλλο σημείο, συγκεκριμένα το άρθρο 9, όπου διατυπώνεται ότι «καλείται η Επιτροπή να προτείνει προσαρμογή των περί ων ο λόγος στόχων και μέτρων προπαντός στην οδηγία 1610/89, στις πραγματικές ανάγκες ενίσχυσης της διαχείρησης και εκμετάλλευσης του δάσους «. Πρόκειται επομένως για «εκμετάλλευση «, και στο αγγλικό πρωτότυπο κείμενο γράφει όντως «εκμετάλλευση». Αυτό για το οποίο ξεκάθαρα πρόκειται είναι ότι η ενίσχυση της ΕΕ θα χρησιμοποιούνταν για την εκμετάλλευση του δάσους. Αυτό, κατά την άποψή μου, είναι κάτι εντελώς φρικτό.
<P>
Οι πιο φιλικές προς το περιβάλλον διατυπώσεις αναιρούνται την αμέσως επόμενη στιγμή με διατυπώσεις ότι ο ρόλος και η αξία του δάσους στον τουρισμό και την ψυχαγωγία κ.λ.π. έπρεπε να αναγνωριστούν χωρίς περιττούς περιορισμούς για την οικονομική χρήση του δάσους. Όλα αυτά, κύριε Πρόεδρε, συμβάλλουν στο να θεωρήσω ότι πρέπει να καταψηφίσουμε την έκθεση, ιδιαίτερα αν τη συγκρίνουμε με τον σουηδικό νόμο για την μέριμνα του δάσους ο οποίος είναι κατά πολύ καλύτερος, αλλά είναι εντούτοις αμφισβητούμενος στην Σουηδία. Αν θα εγκρινόταν αυτό, θα αναγκαζόμαστε να ξανασυντάξουμε αυτόν τον νόμο και θα αποδυναμωνόταν εντελώς.

<SPEAKER ID=83 LANGUAGE="FR" NAME="Barthet-Mayer">
Ο αρχικός στόχος αυτής της έκθεσης κοινοβουλευτικής πρωτοβουλίας ήταν να μελετηθούν γενικά τα ερείσματα μιας κοινής πολιτικής για τα δάση και να ζητηθεί από την Ευρωπαϊκή Επιτροπή να προτείνει τα πρόσφορα νομοθετικά μέτρα για την επίτευξη των στόχων αυτών σύμφωνα με τις βάσεις και τις κατευθύνσεις που θα ορίζαμε εμείς, οι βουλευτές.
<P>
Θα ήθελα να σας υπενθυμίσω ότι από το Νότο στο Βορρά, τα δάση, στην ποικιλία τους, καλύπτουν το ένα τρίτο του εδάφους της Ευρωπαϊκής Ένωσης. Τα δάση αποτελούν σημαντική συνιστώσα της μελλοντικής ανάπτυξης της υπαίθρου, στο πνεύμα του χάρτη για την ευρωπαϊκή ύπαιθρο, τον οποίο εξετάσαμε και ψηφίσαμε στο Σώμα.
<P>
Ποιά είναι τα προβλήματα των δασών; Η έλλειψη νομικής βάσης στη συνθήκη για την Ευρωπαϊκή Ένωση και το γεγονός ότι το ξύλο, το οποίο προέρχεται από ζώσα φυτική ουσία, θεωρείται αποκλειστικά βιομηχανικό προϊόν, αποτελούν εμπόδιο στην παγίωση ευρωπαϊκής δασικής στρατηγικής. Θα επιθυμούσαμε αυτά τα νομικά και τεχνικά σημεία να ληφθούν υπόψη από τη Διακυβερνητική Διάσκεψη, ούτως ώστε να περιληφθούν, με αυτές τις τροποποιήσεις, στη μελλοντική συνθήκη της Ένωσης.
<P>
Στη συνέχεια, η πρόσφατη ένταξη τριών νέων δασικών κρατών μελών, της Αυστρίας, της Σουηδίας και της Φινλανδίας, αύξησε τη μέση δασική επιφάνεια της Ένωσης από 21 % σε 34 %. Αυτά τα νέα κράτη αντιτίθενται με αρκετό σθένος σε οποιαδήποτε κοινή δασική πολιτική που θα έμοιαζε με μια νέα ΚΓΠ, ιδίως στον τομέα της διαχείρισης και εκμετάλλευσης των δασών και ακόμα περισσότερο στις αγορές της ξυλείας που προορίζεται για περαιτέρω επεξεργασία και της χαρτόμαζας.
<P>
Η έκθεση Thomas ήταν ελλιπής στην πρώτη εκδοχή της, αλλ&#x02BC;ενσωμάτωσε στην οριστική συμβιβαστική εκδοχή της αρκετές τροπολογίες, μεταξύ των οποίων και εκείνες που κατέθεσα από κοινού με μέλη της πολυκομματικής ομάδας για τα δάση. Παρόλο που αυτή η νέα εκδοχή είναι ικανοποιητική, μένουν ωστόσο να διευκρινιστούν ορισμένα σημεία. Αναγκάστηκα λοιπόν να καταθέσω μερικές συμπληρωματικές τροπολογίες.
<P>
Σε πρώτη φάση, επιμένουμε ότι είναι αναγκαίο να γίνει αναφορά στο άρθρο 130 της συνθήκης της Ένωσης, το οποίο προϋποθέτει συναπόφαση και οικονομική στήριξη από το Ταμείο συνοχής. Δεύτερον, στη δεύτερη τροπολογία, υπενθυμίζουμε ότι πρέπει να αναφέρεται πράγματι ο συντονισμός της δασικής στρατηγικής με τις λοιπές πολιτικές περιβάλλοντος και ανάπτυξης της υπαίθρου. Τρίτον, υπενθυμίζεται ότι ο πολυλειτουργικός, κοινωνικοοικονομικός, περιβαλλοντικός ψυχαγωγικός ρόλος πρέπει να αποτελέσει τη βάση της διαρκούς ανάπτυξης του δάσους. Τέλος, στην τελευταία τροπολογία, καλούμε την Επιτροπή να προτείνει μέτρα για την εξασφάλιση της οικονομικής ανάπτυξης των δασών σε σύνδεση με τις γεωργικές εκμεταλλεύσεις.
<P>
Σας ζητώ λοιπόν να υποστηρίξετε αυτές τις τροπολογίες, εφιστώντας την προσοχή σας, την επαγρύπνησή σας, στις μελλοντικές νομοθετικές προτάσεις της Επιτροπής, τις οποίες θα κληθούμε να εξετάσουμε προσεκτικά, ούτως ώστε να δημιουργηθεί πραγματική ευρωπαϊκή δασική στρατηγική, ικανή να μας εξασφαλίσει, όπως και στον τομέα των τροφίμων, αυτάρκεια σε δασικά προϊόντα και προϊόντα ξύλου.

<SPEAKER ID=84 LANGUAGE="EN" NAME="Smith">
Κύριε Πρόεδρε, θα ήθελα να ξεκινήσω επαινώντας τον συνάδελφό μου κ. Thomas για την εργασία που έκανε. Η σημερινή συζήτηση αποδεικνύει το πόσο δύσκολο ήταν το καθήκον που είχε να προσπαθήσει να εξισορροπήσει και να φέρει πλησίον αντιτιθέμενες φιλοσοφίες σχετικά με το παρόν αντικείμενο.
<P>
Ωστόσο, θα ήθελα να θέσω στην Επιτροπή δύο πρακτικά σημεία. Το ένα είναι ότι, έχοντας υπόψη τη σχετική σημασία των δασικών εκμεταλλεύσεων σε κάτι που πολύ συχνά είναι μια εύθραυστη αγροτική οικονομία, θα ήθελα να μην ξεχνά η Επιτροπή το ρόλο που μπορεί να παίξει το δάσος στην αγροτική ανάπτυξη και από αυτή την άποψη είναι ζωτικό να προσπαθήσουμε να διατηρήσουμε όσο το δυνατόν μεγαλύτερο μέρος της προστιθέμενης αξίας των δασικών προϊόντων στις τοπικές κοινότητες. Θα ήθελα να ζητήσω από την Επιτροπή να ενθαρρύνει πρακτικές και προγράμματα που θα επιζητούν να πραγματοποιήσουν αυτόν τον αντικειμενικό στόχο.
<P>
Καθ' όμοιον τρόπο, καθώς τα δάση ωριμάζουν και η τεχνολογία εξελίσσεται, ορισμένες φορές η πρόσβαση στα δάση για εκμετάλλευση μπορεί να αποτελέσει σοβαρό πρόβλημα. Αυτή είναι η περίπτωση στο δικό μου τμήμα του κόσμου - οι δρόμοι και οι γέφυρες θα πρέπει να ενισχύονται και να συντηρούνται - και όλα αυτά έναντι ενός ιστορικού περιορισμένων προϋπολογισμών - ασφαλώς προϋπολογισμών τοπικών αρχών. Θα ήθελα συνεπώς να ερωτήσω την Επιτροπή εάν θα μπορούσε να δει ευνοϊκά την ενθάρρυνση της διάθεσης κονδυλίων Στόχου 5β ούτως ώστε να χρησιμοποιηθούν γι' αυτό το είδος υποδομής.
<P>
Σε γενικές γραμμές, δέχομαι με ικανοποίηση την αναγνώριση εκ μέρους του εισηγητή ότι τα δάση προσφέρουν πολλά περισσότερα από την απλή εκμετάλλευση του οικονομικού δυναμικού τους καθώς και ότι πολλές από τις αξίες του δάσους δεν μπορούν εύκολα να αποτιμηθούν σε ψυχρά δεδομένα και αριθμούς. Εν τούτοις, δεν θα πρέπει να υποτιμούμε την συμβολή που κάνουν τα δάση προς όφελος της κοινωνίας ως συνόλου και θα πρέπει να συνεχίσουμε να αναπτύσσουμε σε διεθνές επίπεδο συνεργασία και αειφόρο διαχείριση.
<P>
Ίσως η καλύτερη υπηρεσία την οποία μπορεί να προσφέρει η Επιτροπή σε ευρωπαϊκό επίπεδο είναι να διασφαλίσει ότι η ενημέρωση και η εμπειρογνωμοσύνη είναι διαθέσιμες και διαχέονται μέσα στην Ευρωπαϊκή Ένωση έτσι ώστε να μπορούμε όλοι να εκμεταλλευθούμε τα διαθέσιμα στοιχεία γνώσης και πρακτικής.

<SPEAKER ID=85 LANGUAGE="ES" NAME="Imaz San Miguel">
Κύριε Πρόεδρε, η έκθεση Thomas αποτελεί βασικά ένα συμβιβασμό, μια εξισορρόπηση μεταξύ διαφόρων λειτουργιών αυτού που πρέπει να είναι ένα ευρωπαϊκό δάσος. Δεν πρόκειται προφανώς για το κείμενο που θα επιθυμούσαμε ορισμένοι από εμάς, θα έλεγα όμως ότι είναι αποδεκτό στο σύνολό του μετά τις τροποποιήσεις που επήλθαν κατά την κοινοβουλευτική διαδικασία.
<P>
Θα επιθυμούσα να τονίσω τις σημαντικότερες πτυχές αυτού που κατά την άποψή μου πρέπει να είναι η ευρωπαϊκή δασική πολιτική. Βεβαίως, υπάρχει η περιβαλλοντική λειτουργία, την οποία όλοι αναγνωρίζουμε, θα ήθελα όμως να πω ότι πρέπει να αναγνωριστεί ευθέως η οικονομική λειτουργία του δάσους, εφόσον η καθημερινή πραγματικότητα αποδεικνύει ότι αυτό που δεν έχει αξία δεν προστατεύεται. Η προστασία του δάσους είναι μια αναγκαιότητα που θα έρχεται καλύτερα σε πέρας αν πρόκειται για ένα αποδοτικό αγαθό. Είναι σημαντικό να ενισχύσουμε αυτήν την κοινωνικοοικονομική πτυχή. Και πρέπει επίσης να ενισχυθεί και να αναγνωριστεί στο μέγιστο η αρχή της επικουρικότητας, και αυτό, μεταξύ άλλων, διότι το ευρωπαϊκό δάσος είναι ποικιλόμορφο και οι κοινωνικοί και οικονομικοί παράγοντες είναι επίσης διαφορετικοί σε κάθε περίπτωση, όπως και τα περιβαλλοντικά χαρακτηριστικά κάθε ευρωπαϊκού δάσους. Για να δώσουμε ένα παράδειγμα, το δάσος στις ακτές του Ατλαντικού, το οποίο και εκπροσωπώ, είναι υψηλώς αποδοτικού χαρακτήρα, ανήκει κατά το μεγαλύτερο μέρος σε ιδιώτες, κατά 80 %, και βρίσκεται στα χέρια περισσότερων από δύο εκατομμυρίων ιδιωτών ιδιοκτητών. Επομένως, έχει σοβαρές συνέπειες στην κοινωνία, και προφανώς και στην απασχόληση. Τα χαρακτηριστικά του όμως είναι εντελώς διαφορετικά από του δάσους των ακτών της Μεσογείου, από του δάσους της Σκανδιναβίας ή από του δάσους της Κεντρικής Ευρώπης. Συνεπώς, πρέπει να σεβαστούμε την αρχή της επικουρικότητας η οποία πρέπει επιπλέον να φτάνει ως το περιφερειακό επίπεδο. Μερικές φορές, όταν γίνεται λόγος για επικουρικότητα στην Ευρώπη, γίνεται λόγος γι' αυτήν ως το επίπεδο των Κρατών, αλλά, για να δώσουμε ένα παράδειγμα, στην περίπτωση της Ισπανίας, δεν υπάρχει δασική πολιτική σε επίπεδο Κράτους. Η αρμοδιότητα επί των δασών ανήκει σε όλες σχεδόν τις περιπτώσεις στις περιφέρειες, οι οποίες διαθέτουν δασικά προγράμματα νόμιμα και νομιμοποιημένα επίσης, όπως είναι λογικό, από τα Κοινοβούλιά τους, και είναι οι περιφέρειες αυτές, που διαθέτουν πλήρη αρμοδιότητα, εκείνες που πρέπει επίσης να νομιμοποιηθούν όσον αφορά αυτά τα θέματα ώστε να έχουν ένα πεδίο σχέσεων με την Ευρωπαϊκή Ένωση σε αυτόν τον τομέα.
<P>
Αφού αναγνωριστεί αυτή η οικονομική λειτουργία του δάσους καθώς και η περιβαλλοντική του λειτουργία, και λαμβανομένης υπόψη της επικουρικότητας, πιστεύω ότι, σε ευρωπαϊκό επίπεδο, πρέπει να σταθούμε ικανοί να δημιουργήσουμε ένα σωστό πλαίσιο για δασικές επενδύσεις που να απευθύνονται στο ευρύ σύνολο των ιδιοκτητών. Γι' αυτό θα ήταν απαραίτητο να δημιουργηθεί ένα κλίμα που να δραστηριοποιεί αυτές τις δασικές επενδύσεις, με την αύξηση της χρήσης του ανανεώσιμου, με φυσικό τρόπο, υλικού, όπως το ξύλο και τα παράγωγά του. Πώς; Πραγματικά, δεν έχω χρόνο να το εξηγήσω, επιτρέψτε μου όμως να δώσω μόνο τις σχετικές βασικές γραμμές:
<P>
Προωθώντας σε επίπεδο Κρατών μια φορολογία που να δίνει κίνητρα, τονώνοντας τη βασική έρευνα που εφαρμόζεται στις χρήσεις του ξύλου, εξαρτώντας τις ευρωπαϊκές δασικές ενισχύσεις από τον έλεγχο του κινδύνου δασικών πυρκαγιών από πλευράς των τοπικών αρχών, καθώς και από τη μελλοντική βιωσιμότητα των δασικών εκτάσεων που δημιουργούνται, και επίσης, θα έλεγα, ευνοώντας τη δημιουργία οργανώσεων δασοκόμων και επιτρέποντάς τους να συμμετέχουν στα κοινοτικά συμβουλευτικά όργανα. Προφανώς, μπορούν να γίνουν πολύ περισσότερα, αυτές είναι όμως μερικές βασικές γραμμές που θα μπορούσαν να βοηθήσουν την προώθηση της ισορροπίας ανάμεσα στην περιβαλλοντική, την κοινωνικοοικονομική και την αναδημιουργική λειτουργία του ευρωπαϊκού δάσους.
<P>
Και ένας τελευταίος συλλογισμός, κύριε Πρόεδρε. Μας ανησυχούν επίσης τα τροπικά δάση, απαραίτητα για την παγκόσμια περιβαλλοντική ισορροπία. Ας μην ξεχνάμε ότι το καλύτερο που μπορούμε να κάνουμε για να διατηρήσουμε τα τόσο απαραίτητα τροπικά δάση είναι η Ευρώπη να καταφέρει μια μέρα να είναι αυτάρκης σε δασικούς πόρους.

<SPEAKER ID=86 LANGUAGE="ES" NAME="Gasςliba i Bφhm">
Κύριε Πρόεδρε, αξιότιμοι κύριοι βουλευτές, σε αυτό το σημείο της συζήτησης πρέπει να τονιστούν ορισμένες πτυχές που πιστεύουμε ότι είναι εξαιρετικά σημαντικές, εφόσον οι πιο γενικές αναλύσεις έγιναν από συναδέλφους σε προηγούμενες παρεμβάσεις.
<P>
Θα ήθελα να υπογραμμίσω, σχετικά με την έκθεση Thomas, ότι παρουσιάζει το πλεονέκτημα να εξετάζει έναν τομέα που δεν έχει μόνον εμπορική αξία, όπως αναφέρεται σε κάποιο σημείο της έκθεσης, αλλά κυρίως αξία όσον αφορά το περιβάλλον και το τοπίο, με επιπτώσεις πολύ διαφορετικές εντός του συνόλου της Ευρωπαϊκής Ένωσης. Γι' αυτό, θα ήθελα να επιστήσω ιδιαίτερα την προσοχή στην αναγκαιότητα, κατά την εφαρμογή των προτάσεων που διατυπώνονται στην έκθεση, να εξεταστούν τα ευρωπαϊκά δάση ως δύο μεγάλες ομάδες: της Κεντρικής και Βόρειας Ευρώπης και της Μεσογείου. Οι δύο αυτές μεγάλες ομάδες παρουσιάζουν κάποια διαφορετικά χαρακτηριστικά, έχουν διαφορετική επιρροή στην κοινωνία, και επιπλέον στο Νότο τα δάση αποτελούν την καλύτερη οχύρωση εναντίον της διάβρωσης και της ερήμωσης, εκτός από τη συμβολή τους στο περιβάλλον. Κατά συνέπεια, θα ήθελα να επιμείνω στη διαφορετική σημασία που έχουν τα δάση ανάλογα με τις γεωγραφικές ζώνες.
<P>
Από την άποψη της λειτουργικότητας, τη στιγμή αυτή οι αρμοδιότητες επί των δασών είναι καταμερισμένες σε εννέα διαφορετικούς τομείς στους κόλπους της Ευρωπαϊκής Επιτροπής, και είναι προφανές ότι αν ευδοκιμήσουν οι προτάσεις που διατυπώνει το Ευρωπαϊκό Κοινοβούλιο, θα πρέπει να επιτευχθεί μεγαλύτερος διοικητικός εξορθολογισμός.

<SPEAKER ID=87 LANGUAGE="DE" NAME="Graefe zu Baringdorf">
Kύριε Πρόεδρε, η έκθεση Thomas πήρε μια κάπως ιδιόμορφη τροπή. Yπήρξαν, κατά τη γνώμη μου, μετά την κατάθεσή της στην Eπιτροπή Γεωργίας, 200-220 περίπου τροπολογίες. Στη συνέχεια, υπήρξε ένας συμβιβασμός, να συνοψιστούν ή να αποσυρθούν, εν μέρει, οι τροπολογίες αυτές. Aυτό που προέκυψε, στη συνέχεια, δεν παρουσιάζει ιδιαίτερες βελτιώσεις. Aισθανόμαστε ότι η δουλειά είναι ημιτελής, και αποφασίσαμε να καταθέσουμε μερικές τροπολογίες, για να υπογραμμίσουμε κυρίως, όσον αφορά την οικονομική αξιοποίηση, ότι το θέμα μας θα πρέπει να είναι μια φυσική και σταθερή ανάπτυξη στη δασική οικονομία, και επειδή θέλουμε να διαβεβαιώσουμε πως δεν υπάρχει μια κοινή οργάνωση αγοράς για το ξύλο, κατά την έννοια μιας κοινής αγροτικής τάξης. Aυτό συνέβαλε σημαντικά, στον τομέα της γεωργίας, στις άσχημες εξελίξεις. Θα θέλαμε αντ' αυτού, να συγκεντρωθεί και να περιοριστεί η EE στο να εξασφαλίσει μια αγορά, η οποία να μην υπόκειται σε ντάμπινγκ από το εξωτερικό. Xρειαζόμαστε μια πιστοποίηση, όπου να καθορίζονται οικολογικά κριτήρια, σε διεθνές πλαίσιο, και στη συνέχεια να αναγνωρίζονται και από την EE, ώστε και στην EE να μπορέσει να αναπτυχθεί μια οικονομία ξύλου, όπου να εξασφαλίζονται οι τιμές του ξύλου με οικονομικά πράγματι κριτήρια.
<P>
Mέχρι τώρα, η εξέλιξη των τιμών, στον τομέα του ξύλου, ήταν τόσο καταστροφικά χαμηλή, ώστε δεν ήταν δυνατή μια αναδάσωση με τα χρήματα αυτά. Kι εδώ δόθηκαν επανειλημμένα επιδοτήσεις από την EE για αναδάσωση, οι οποίες όμως φυσικά δεν μπορούν να δοθούν σε άλλες χώρες. Δεν μπορούμε να μεταφέρουμε από την EE προς τα έξω μια καταστροφική τιμολογιακή πολιτική, επειδή, όπως ήδη λέχθηκε, θα πρέπει να νοιαστούμε και για τα δάση, και κυρίως τα τροπικά δάση. Xρειαζόμαστε γενικά το δάσος για την επιβίωσή μας. Γι' αυτό και η ενασχόληση της EE με το θέμα, σε διεθνή κλίμακα, είναι απαραίτητη, χωρίς τώρα να θέτουμε σε ισχύ έναν ρυθμιστικό μηχανισμό μέσα στην EE.

<SPEAKER ID=88 LANGUAGE="SV" NAME="Wibe">
Κύριε Πρόεδρε, οι σουηδοί σοσιαλδημοκράτες δυσκολεύονται πολύ να υποστηρίξουν την έκθεση Thomas. Δεν πρέπει να θεωρηθεί ως κάποια κριτική κατά της έκθεση καθ&#x02BC;αυτής, αλλά σαν μια έκφραση του δισταγμού μας απέναντι σε μια κοινή δασική στρατηγική της Ένωσης. Νομίζουμε ότι η αρχή της εγγύτητας πρέπει να ισχύει σ&#x02BC;αυτόν τον τομέα. Έχουμε αρκετά προβλήματα εντός της Ένωσης με την προσαρμογή της αγροτικής - και περιφερειακής πολιτικής μας στην προς ανατολάς διεύρυνση. Ως εκ τούτου, δεν υπάρχει κανένας λόγος για την Ένωση να θέσει υπό την ευθύνη της έναν ακόμα πολιτκό τομέα.
<P>
Εκτός αυτού, όπως επισήμαναν πολλοί ομιλητές, τα προβλήματα ποικίλλουν πάρα πολύ μεταξύ των χωρών της Ένωσης. Στις χώρες του Νότου υπάρχει λίγο δάσος, ενώ στις βορειότερες χώρες υπάρχει μάλλον πάρα πολύ. Στις χώρες του Νότου υπάρχουν προβλήματα με τις δασικές πυρκαγιές, και στις χώρες του Βορρά έχουμε προβλήματα με το ψύχος. Επίσης οι χώρες σήμερα δεν στερούνται δασικής πολιτικής, το αντίθετο. Οι χώρες μεμονωμένα έχουν νόμους δασικής μέριμνας και αρχές που διαχειρίζονται αυτούς τους νόμους.
<P>
Ούτε υπάρχει έλλειψη διεθνούς συνεργασίας. Όλες οι ευρωπαϊκές δασικές αρχές συνεργάζονται στο πλαίσιο της Επιτροπής Ξυλείας της Ευρώπης. Σε παγκόσμιο επίπεδο υπάρχει συνεργασία εντός του πλαισίου του FAO. Τα προβλήματα του εμπορίου επιλύονται εντός του πλαισίου του Π.Ο.Ε. κ.λ.π. Υπάρχει επίσης μια εκτεταμένη διεθνής συνεργασία για την χαρτογράφηση των ζημιών του δάσους. Κάθε χρόνο δημοσιεύονται πολύ λεπτομερείς στατιστικές σ&#x02BC;αυτόν τον τομέα.
<P>
Όσον αφορά την πιστοποίηση για το περιβάλλον, αυτό το θέμα είναι πολύ αμφιβόλου αξίας για τις σκανδιναβικές χώρες. Έχουμε ήδη μια τέτοια πιστοποίηση και είναι γνωστό ότι κάποιες ανταγωνιστικές χώρες από την άλλη πλευρά του Ατλαντικού έχουν ασκήσει πιέσεις για να εγκρίνει η ΕΕ ένα πιστοποιητικό χαμηλότερου επιπέδου απ&#x02BC;αυτό που έχουμε στην Σκανδιναβία. Επομένως, ένα κοινό πιστοποιητικό θα οδηγούσε σε μείωση των περιβαλλοντικών προϋποθέσεων της σουηδικής δασοκομίας.
<P>
Τέλος, κύριε Πρόεδρε, θεωρώ περιττό να συνιστά η ΕΕ με αυτό το έγγραφο νέες μεγάλες δαπάνες. Έχουμε ήδη ένα αρκετά βεβαρυμένο προϋπολογισμό.

<SPEAKER ID=89 LANGUAGE="EN" NAME="McCartin">
Κύριε Πρόεδρε, η τελευταία διεύρυνση προκάλεσε ένα βαθύτερο ενδιαφέρον, ακόμη και πάθος, για τη συζήτηση σχετικά με την δασική παραγωγή σ' αυτή την Κοινότητα. Έχει πολύ ενδιαφέρον να δούμε τα γεωγραφικά ενδιαφέροντα και να αναγνωρίσουμε την ποικιλότητα την οποία έφερε η διεύρυνση στην νοοτροπία περί του δάσους στην Ένωση.
<P>
Ευχαριστώ τον κ. Thomas για την έκθεσή του. Σε ορισμένες από τις γνωμοδοτήσεις που προσαρτώνται στην έκθεση υπάρχει μια εντελώς διαφορετική περιγραφή της βιομηχανίας σε ευρωπαϊκό επίπεδο από εκείνη που δίδει ο ίδιος. Εγώ θεωρώ ότι σωστή άποψη είναι η δική του και ότι από την εποχή που οι σκανδιναβικές χώρες εντάχθηκαν στην Ένωση έχουμε αποκτήσει σχεδόν αυτάρκεια. Κάποια άλλη έκθεση λέει ότι είμαστε αυτάρκεις μόνο κατά το ήμισυ και είναι λυπηρό το γεγονός ότι οι φοιτητές ή ακόμη και οι σχεδιαστές που εξετάζουν έγγραφα όπως αυτό βλέπουν τέτοιες αντιθέσεις μέσα σε λίγες σελίδες. Ασφαλώς αυτό δεν αποτελεί σφάλμα του εισηγητή.
<P>
Δεν θα πρέπει να προσηλωθούμε ιδεολογικά στο ερώτημα εάν θα πρέπει να έχουμε μια κοινή πολιτική ή όχι. Έχουμε κοινή βιομηχανική και εμπορική πολιτική και, επομένως, κατά τον ίδιο τρόπο μπορούμε να έχουμε και μια κοινή δασική πολιτική. Δεν υπάρχει κανένας λόγος να είναι όπως η κοινή αγροτική πολιτική. Δεν θα προχωρούσα τόσο όσο ο κ. Graefe zu Baringdorf. Προφανώς δεν θα θέλαμε να έχουμε εγγυημένες τιμές και παρέμβαση και εξαγωγικές επιστροφές. Αλλά εάν έχουμε ένα κοινό ενδιαφέρον για το περιβάλλον, ένα κοινό ενδιαφέρον στην οικονομική ευημερία της Ευρωπαϊκής Ένωσης, μια κοινή τουριστική πολιτική κ.ο.κ., είναι λογικό να σκεφτόμαστε ότι θα πρέπει να διαθέτουμε και μια κοινή πολιτική όσον αφορά τα δάση. Η πολιτική αυτή δεν θα επιβάλλει κατ' ανάγκην μεγάλα φορτία στον προϋπολογισμό της Ευρωπαϊκής Ένωσης.
<P>
Προέρχομαι από μια χώρα όπου διαθέτει τα λιγώτερα δάση της Ευρωπαϊκής Ένωσης. Οι φιλανδοί συλλέγουν ετησίως ξυλεία της τάξεως των 50 εκατομμυρίων κυβικών μέτρων. Οι δασωμένες περιοχές τους έχουν το μέγεθος της Αγγλίας μαζί με την Σκωτία. Στην Ιρλανδία έχουμε περίπου 800.000 εκτάρια ή το 16 % της γεωργικής μας γης και μάλιστα της χειρότερης. Επομένως υπάρχει πολύ μεγάλη διαφοροποίηση. Είναι προφανές ότι η δασική εκμετάλλευση μπορεί να γίνει πολύ σημαντική εμπορικά στην Ιρλανδία αλλά υπάρχει αντίσταση από μια κοινωνική πλευρά για να αντικατασταθούν οι μικρές αγροτικές εκμεταλλεύσεις στα περιθωριακά εδάφη με δάση.
<P>
Η ευρωπαϊκή πολιτική η οποία επιζητεί να μας ενισχύσει με την ανάπτυξη της αναδάσωσής μας δεν εκτιμάται τόσο πολύ στην Ιρλανδία αλλά παρόλα ταύτα πιστεύω ότι μακροπρόθεσμα θα είναι επωφελής. Αυτή την στιγμή φυτεύουμε ετησίως περί τα 25.000 εκτάρια. Το γεγονός αυτό μπορεί να δώσει στην Ιρλανδία ένα εισόδημα προστιθέμενης αξίας περίπου 300 εκατομμυρίων λιρών με σημερινές τιμές και το ποσό αυτό είναι τριπλάσιο από το ποσό που κερδίζουν αυτή την στιγμή οι προβατοτρόφοι μας από την συνολική παραγωγή της προβατοτροφίας στην Ιρλανδία. Έτσι, για μας η δασική παραγωγή δεν είναι σημαντική μόνο για λόγους περιβάλλοντος αλλά και διότι μπορούμε να αναπτύξουμε οικονομικά τα δάση μας σε αξιόλογο βαθμό.

<SPEAKER ID=90 LANGUAGE="PT" NAME="Rosado Fernandes">
Κύριε Πρόεδρε, κυρία Επίτροπε, πολλοί αγρότες πιστεύουν ιστορικά ότι πολλές φορές καλλιεργούν γη η οποία ήταν προηγουμένως δάσος.
<P>
Στην περίπτωση του Νότου, δεν έχουμε καν την έννοια του τί είναι δάσος. Το δάσος είναι πραγματικά, με τους θρύλους και τις ιστορίες του, μία έννοια του Βορρά. Και, ωστόσο, το δάσος στην Πορτογαλία είναι εξαιρετικά σημαντικό· έχουμε το δάσος της φελλοδρυός, έχουμε τον ευκάλυπτο, έχουμε το άγριο έλατο, είχαμε την καστανιά και, δυστυχώς, είχαμε επίσης βαλανιδιές και σήμερα δεν έχουμε.
<P>
Επομένως - συμφωνώ με αυτό που είπε ο συνάδελφος μου κ. McCartin - όλα υπαγόρευαν την ύπαρξη μίας κοινής πολιτικής για το δασικό τομέα. Αλλά επίσης κατανοώ ότι οι χώρες που ήταν καλά εγκατεστημένες στο δάσος, όπως οι χώρες του Βορρά, δεν ήθελαν αυτή την πολιτική, στο βαθμό που έχουν μία άποψη για το δάσος διαφορετική από τη δική μας. Γι'αυτές, το δάσος αποτέλεσε πάντοτε ένα χωριστό τμήμα, δεν ανήκε ποτέ πραγματικά στη γεωργία. Για μένα το δάσος - διότι ανατράφηκα με αυτό - αποτελεί τμήμα του εισοδήματος του αγρότη.
<P>
Και τώρα, με όλες τις δυσκολίες που εγείρει η Κοινή Αγροτική Πολιτική, με τις ανώτατες εγγυημένες επιφάνειες, με τις μέγιστες εγγυημένες ποσότητες, με όλο αυτό τον ευνουχισμό που επιβλήθηκε σε όλη την ευρωπαϊκή γεωργία, ένα από τα συνοδευτικά μέτρα είναι η αναδάσωση, αλλά χωρίς πράγματι να ληφθεί σοβαρά υπόψη η αναδάσωση, η Ευρώπη θα παραμείνει πάντοτε εξαρτημένη από τις εισαγωγές και, τη στιγμή αυτή, στη χώρα μου, ξέρω ήδη επιχειρήσεις που θέλουν να μεταφερθούν στη Βραζιλία για να έχουν εκεί άφθονο υλικό.
<P>
Είναι προφανές ότι θα ήταν καλό να καταλήξουμε σε μία συμφωνία, αλλά ασφαλώς αυτή δεν είναι η κατάλληλη στιγμή και στις τροπολογίες που υποβάλαμε βρίσκεται η άποψή μας σχετικά με την έκθεση Thomas.

<SPEAKER ID=91 LANGUAGE="SV" NAME="Olsson">
Κύριε Πρόεδρε, πρώτα θέλω να εκφράσω την εκτίμησή μου προς τον εισηγητή κ. Thomas για την υπομονή και την εποικοδομητικότητα με την οποία εργάστηκε για να εκπονήσει αυτή την έκθεση.
<P>
Η Ευρώπη έχει μία πολύ διαφοροποιημένη δασοκομία με σημαντικές διαφορές στα είδη μεταξύ των χωρών. Αυτό ισχύει και για την οπτική επί της δασικής πολιτικής επίσης. Γι&#x02BC;αυτό διατυπώθηκαν τόσο ποικίλες προτάσεις κατά την διάρκεια της συζήτησης. Από την Κεντρική Ευρώπη προωθήθηκε σε πολύ μεγάλο βαθμό το αίτημα της διατήρησης, από την Νότια Ευρώπη προωθήθηκε σε πολύ μεγάλο βαθμό το αίτημα των υποστηρικτικών συστημάτων. Αυτά τα σε μεγάλο βάθος αιτήματα δεν υπάρχουν πλέον. Αυτό πιστεύω ότι είναι καλό, διότι θα μπορούσαν να συνεπάγονται προβλήματα και για το περιβάλλον και για την παραγωγή στα δάση μας.
<P>
Αναφέρθηκε προηγουμένως στη συζήτηση ότι η σουηδική δασική πολιτική συνεπάγεται ότι μπορούμε να δημιουργήσουμε μία βιώσιμη και δυνατή δασοκομία η οποία χρησιμοποιείται σε ισορροπία μεταξύ των συμφερόντων του περιβάλλοντος και της παραγωγής. Αυτή η πολιτική σημαίνει επομένως ότι γίνεται εκμετάλλευση της ανανεώσιμης βάσης των πρώτων υλών, ενώ ταυτόχρονα διατηρείται η βιοποικιλότητα. Είναι σημαντικό να πούμε στα άλλα μέρη της Ευρώπης ότι η σκανδιναβική δασοκομία είναι ένας πόρος ο οποίος μπορεί να χρησιμοποιηθεί επικερδώς εντός οικολογικών πλαισίων χωρίς κάποια κρατική ενίσχυση. Είναι αυτές οι διαφορές μεταξύ Βορρά και Νότου, Ανατολής και Δύσης, που καθιστούν μια κοινή δασική πολιτική εντελώς ακατάλληλη και η οποία δεν πρέπει να δημιουργηθεί στην ΕΕ.
<P>
Το έγγραφο το οποίο επεξεργαζόμαστε τώρα είναι ένας συμβιβασμός στον οποίο οδηγηθήκαμε στην Επιτροπή Γεωργίας. Νομίζω λοιπόν ότι θα έπρεπε να τον εγκρίνουμε κατ&#x02BC;αρχήν όπως είναι, χωρίς τις τροπολογίες που υπεβλήθησαν. Φυσικά λείπουν σημαντικά αποσπάσματα στους τομείς και του περιβάλλοντος και της παραγωγής, αλλά ο συμβιβασμός είναι αποδεκτός. από σουηδικής πλευράς μπορούμε να τον ανεχτούμε. Νομίζω λοιπόν ότι θα μπορέσουμε να τον εγκρίνουμε εδώ στο Κοινοβούλιο όταν καταστεί επίκαιρο.

<SPEAKER ID=92 LANGUAGE="PT" NAME="Cunha">
Κύριε Πρόεδρε, συγχαίρω καταρχή τον νέο Αντιπρόεδρο κ. Marinho, και του εύχομαι καλή επιτυχία στα καθήκοντα στα οποία εκλέχθηκε.
<P>
Η έκθεση του συναδέλφου κ. Thomas είχε το μεγάλο πλεονέκτημα ότι προκάλεσε μία σε βάθος συζήτηση σχετικά με το δάσος στην Ευρωπαϊκή 'Ενωση. Η συζήτηση αυτή απέδειξε ότι δεν υπάρχει, δυστυχώς, μία συναινετική θεώρηση σχετικά με τη θέση του δάσους στο πλαίσιο των κοινοτικών πολιτικών. Η έκθεση Thomas προτείνει μόνο μία κοινή στρατηγική για το δασικό τομέα η οποία θα βασίζεται σε ένα μεγαλύτερο συντονισμό των εθνικών πολιτικών και στην ενίσχυση των μέτρων προστασίας, κατάρτισης και ενημέρωσης. Η στρατηγική αυτή ήταν η μοναδική βάση συμβιβασμού στην οποία στάθηκε δυνατό να καταλήξουμε στο Ευρωπαϊκό Κοινοβούλιο (στην Επιτροπή Γεωργίας), και ο κ. Thomas αξίζει την υποστήριξή μας για την προσπάθεια προσέγγισης που πραγματοποίησε.
<P>
Πιστεύω ότι η υλοποίηση, στη φάση αυτή, μίας κοινής στρατηγικής για το δασικό τομέα θα έχει νόημα μόνο αν οδηγήσει προοδευτικά, στο μέλλον, σε μία πραγματική κοινή πολιτική για το δασικό τομέα με σαφείς στόχους, αντίστοιχα μέσα εφαρμογής και κατάλληλα χρηματοδοτικά μέσα. Μόνο με τον τρόπο αυτό θα επιλυθούν προβλήματα όπως η αύξηση της δασικής παραγωγής και η μείωση του ελλείμματος, η εναλλακτική απασχόληση των γαιών για μη επισιστιστικές και ενεργειακές πρώτες ύλες, η δημιουργία απασχόλησης στις αγροτικές ζώνες, η προστασία κατά της μόλυνσης της ατμόσφαιρας και των πυρκαγιών και η καταξίωση της συμβολής του δάσους στο περιβάλλον και την οικονομία, ενώ είναι βέβαιο ότι, αν οι πληθυσμοί δεν βλέπουν οικονομικά συμφέροντα στο δάσος, δεν θα έχουν κίνητρα να το προστατεύσουν.
<P>
Οι δράσεις που προτείνει ο εισηγητής - και που αποτελούν ήδη ένα μεγάλο βήμα σε σχέση με την υφιστάμενη κατάσταση - θα στοιχίσουν στην Ευρωπαϊκή 'Ενωση γύρω στα 353 εκατομμύρια Ecu ετησίως, πράγμα που ισοδυναμεί με το 0, 8 % του προϋπολογισμού της ΚΑΠ. Είναι, επομένως, εύκολο να συμπεράνουμε ότι αυτό που προτείνεται τώρα στην έκθεση που υποβλήθηκε στο Κοινοβούλιο είναι γελοίο στην κλίμακα των πόρων της Ευρωπαϊκής 'Ενωσης. Και είναι κυρίως γελοίο μπροστά στη στρατηγική σημασία του τομέα αυτού για το μέλλον της κοινωνίας μας. Σε μία χώρα όπως η Πορτογαλία, για παράδειγμα, όπου τα 3 εκατομμύρια εκτάρια που καταλαμβάνουν τα δάση αντιπροσωπεύουν το ένα τρίτο του εδάφους και το 80 % από αυτά είναι ενσωματωμένα στις αγροτικές εκμεταλλεύσεις, δεν έχει κανένα νόημα να θεσπίσουμε διαφορές μεταχείρισης μεταξύ γεωργίας και δασοκομείας.
<P>
Πρώτον, διότι ύστερα από την αναθεώρηση της ΚΑΠ του 1992 οι γεωργικές και δασικές εκτάσεις είναι όλο και περισσότερο εναλλάξιμες μεταξύ τους σε συνάρτηση με τις συγκυρίες της αγοράς. Δεύτερον, διότι οι αγρότες έχουν την τάση να αντιμετωπίζουν τη δασοκομική δραστηριότητα ως μία συμπληρωματική πηγή εισοδήματος σε σχέση με την αγροτική τους δραστηριότητα.
<P>
Είναι απαράδεκτο επομένως να επικαλούμαστε την κατάσταση αυτή! Θα υποστηρίξω την έκθεση αυτή, αλλά ελπίζω ότι η Επιτροπή θα είναι πιο τολμηρή στις προτάσεις της από όσο υπήρξε η Επιτροπή Γεωργίας του Ευρωπαϊκού Κοινοβουλίου.

<SPEAKER ID=93 LANGUAGE="FI" NAME="Otila">
Αξιότιμη κυρία Πρόεδρε, θα ήθελα να ευχαριστήσω τον Κύριο Τόμας για την έκθεση που εκπόνησε σχετικά με την κοινοτική στρατηγική για τον δασικό τομέα, ένα θέμα τόσο σημαντικό για εμάς, τους Φινλανδούς. Όλα τα κράτη μέλη της Ένωσης έχουν κοινά ενδιαφέροντα ως προς τη διατήρηση σε καλή κατάσταση και τη χρήση των δασών. Τα δάση δεσμεύουν το διοξείδιο του άνθρακα, προλαμβάνουν τη διάβρωση και παρέχουν δυνατότητες για ψυχαγωγία. Ακόμη, δεν πρέπει να λησμονούνται και οι πνευματικές αξίες που παρέχουν τα δάση.
<P>
Η Φινλανδία είναι η μοναδική χώρα στον κόσμο, της οποίας η οικονομία εξαρτάται σε τόσο μεγάλο βαθμό από τα δάση. Ο εθνικός πλούτος της Φινλανδίας έχει συσσωρευτεί, κατά τη διάρκεια των τελευταίων 150 ετών, χάρη στην παραγωγή που στηρίζεται στα δάση. Ο ρυθμός αύξησης των δασών της Φινλανδίας είναι ο μεγαλύτερος που έχει σημειωθεί ποτέ. Αυτή ανέρχεται σε 80 και πλέον εκατ. κυβικά ετησίως. Ακόμη και αν συνυπολογισθούν η χρήση και η φυσιολογική φθορά, οι δασικοί πόροι της Φινλανδίας αυξάνονται κάθε έτος τουλάχιστον κατά 10 εκατ. κυβικά. Κατά τη γνώμη μου, αυτό πιστοποιεί, με τον πλέον αδιαμφισβήτητο τρόπο ότι εμείς, οι Φινλανδοί, ανέκαθεν μεριμνούσαμε για την εθνική μας περιουσίας, τα δάση, θεωρώντας την ευημερία τους απαραίτητη προϋπόθεση για τη λειτουργία της οικονομίας μας. Ενδεικτικό της υπευθυνότητας που διακρίνει τους Φινλανδούς όσον αφορά το θέμα των δασών, αναφέρω την ίδρυση, κατά τη διάρκεια των τελευταίων δεκαετιών, ιδιαιτέρως εκτεταμένων δασικών ζωνών προστασίας σε διάφορες περιοχές της Φινλανδίας. Με τον τρόπο αυτόν επιτυγχάνουμε να προστατεύσουμε τόσο τη φύση όσο και τη βιοποικιλότητα των δασών στη Φινλανδία.
<P>
Ως προς τα σημεία, λοιπόν, αυτά η έκθεση δεν ανταποκρίνεται πλήρως στις προσδοκίες μου. Παρ' όλο ότι η έκθεση υπογραμμίζει την σημασία των επιδοτήσεων και των ειδικών ρυθμίσεων, εγώ πιστεύω ότι μία σωστά λειτουργούσα οικονομία της αγοράς δεν έχει την ανάγκη εξωτερικών παρεμβάσεων. Ακόμα, η έκθεση δεν λαμβάνει υπόψη της το γεγονός ότι, π.χ., στην Φινλανδία τα δάση ανήκουν κατά κύριο λόγο σε ιδιώτες, μικροϊδιοκτήτες. Η έκθεση προτείνει, επιπλέον, να εξετασθεί το ενδεχόμενο της ίδρυσης μιας δασοκομικής σχολής στην Κοινότητα. Δεν συμφωνώ με την άποψη αυτή διότι, εξ όσων γνωρίζω, τέτοιες σχολές, ακόμη και πανεπιστημιακού επιπέδου, υφίστανται ήδη στην Ένωση. Δεν συμφωνώ, επίσης, με την πρόταση της έκθεσης για συγκρότηση μιας επιτροπής δασών στην Ένωση.
<P>
Παρ' όλο ότι ακόμη και στην τροποποιημένη της μορφή η έκθεση δεν λαμβάνει επαρκώς υπόψη της τις ανάγκες των Χωρών του Βορρά, θα ταχθώ υπέρ της διότι, τουλάχιστον, έχει βελτιωθεί κατά πολύ σε σύγκριση με την αρχική της μορφή.

<SPEAKER ID=94 NAME="Bonino">
Κυρία Πρόεδρε, κύριοι βουλευτές, πριν από όλα επιτρέψτε στην Επιτροπή να συγχαρεί όλα τα μέλη της Επιτροπής Γεωργίας, και ειδικότερα τον εισηγητή. κ. Thomas, για την ποιότητα της έκθεσης που εξετάζουμε όπως επίσης και για το ενδιαφέρον που οι βουλευτές εξεδήλωσαν για την προστασία και την ανάπτυξη της δασικής κληρονομιάς της Ένωσης, ενδιαφέρον που εκδηλώθηκε και κατά τη συζήτηση στην Ολομέλεια, εάν ληφθούν υπόψη ο αριθμός και η ποιότητα των παρεμβάσεων.
<P>
Δεν υπάρχει αμφιβολία ότι κατά τα τελευταία χρόνια έχει επιφυλαχθεί όλο και περισσότερη προσοχή, και σε διεθνές επίπεδο, στο ζήτημα των δασών: πολλοί βουλευτές αναφέρθηκαν τόσο στη διάσκεψη των Ηνωμένων Εθνών στο Ρίο σχετικά με την ανάπτυξη και το περιβάλλον όσο και στην υπουργική διάσκεψη για την προστασία των δασών στο Ελσίνκι τον Ιούνιο του 1993.
<P>
Ειδικότερα, νομίζω ότι το διασυνοριακό χαρακτηριστικό του δάσους έχει τονισθεί κατά τις αναφορές σε φαινόμενα όπως είναι, παραδείγματος χάρη, η ατμοσφαιρική μόλυνση ή, ακόμη, στις συζητήσεις για τις κλιματικές μετατροπές και την προστασία της βιοποικιλότητα και όλα τα άλλα στοιχεία που έθιξαν οι ομιλητές στη σημερινή συζήτηση της Ολομέλειας.
<P>
Η κατάσταση έχει αλλάξει και στην Ένωση με την ένταξη των χωρών παραγωγών δασικών προϊόντων, όπως η Φινλανδία ή η Σουηδία και, σε μικρότερο βαθμό, η Αυστρία: εφόσον έχει διπλασιασθεί η έκταση των δασικών περιοχών της Ένωσης, η οικονομική και η πολιτική σημασία του δασικού τομέα έχει αυξηθεί σημαντικά εντός της Κοινότητας. Ακριβώς ορισμένοι από εσάς, παρεμβαίνοντας στη συζήτηση, αναγνώρισαν ότι οι εντάξεις των νέων χωρών δημιούργησαν και μία πολιτισμική διαφοροποίηση της συζήτησής μας, αποδίδοντας μεγαλύτερη προσοχή σε ορισμένα θέματα.
<P>
Από την άλλη πλευρά η κοινωνία εν γένει καθορίζει σήμερα στα δάση όλο και περισσότερο διαφοροποιημένες λειτουργίες που απαιτούν λογικές και συνετές λύσεις. Η Επιτροπή πιστεύει ότι μόνο μία πολυλειτουργική διαχείριση του δάσους είναι σε θέση να επιτρέψει τη συνύπαρξη του πλέον υψηλού αριθμού αυτών των λειτουργιών στον ίδιο χώρο. Η Επιτροπή όμως νομίζει ότι επιπλέον χρειάζεται και κάποια προσοχή, διότι μία υπερβολικά σφαιρκή συζήτηση για το δάσος θα μπορούσε να δημιουργήσει παρεξηγήσεις. Ό, τι ισχύει για μία τοποθεσία μπορεί να αποδειχθεί τελείως εσφαλμένο για μία άλλη και κοινωνικοοικονομικές συνθήκες και εξαιρετικά ευμετάβλητες από οικολογική άποψη καταστάσεις προϋποθέτουν διαγνώσεις αναγκαστικά διαφορετικές και λύσεις που θα πρέπει να είναι αντικειμενικά κατάλληλες. Με λίγα λόγια, το μεσογειακό δάσος δεν μπορεί να αντιμετωπίζεται με τον ίδιο τρόπο όπως το σουηδικό δάσος και συνεπώς διακινδυνεύοντας μία προκλητική διατύπωση, επιτρέψτε μου να πω ότι «το» ευρωπαϊκό δάσος στην πραγματικότητα δεν υπάρχει. υπάρχουν διάφορες πλευρές της ίδιας θεματικής.
<P>
Όλα αυτά τα στοιχεία και πολλοί άλλοι παράγοντες που δεν διαθέτω χρόνο να απαριθμήσω απαιτούν, κατά την άποψη της Επιτροπής, μία σε βάθος μελέτη εκ μέρους της Ένωσης και των κρατών μελών της που να λαμβάνει υπόψη τις εξελίξεις και τις οικονομικές και κοινωνικές αλλαγές των τελευταίων ετών, με πλήρη επίγνωση ότι μία ανάλογη μελέτη δεν έχει πραγματοποιηθεί σε ευρωπαϊκό επίπεδο από το 1988, δηλαδή μετά την επεξεργασία του προγράμματος δασικής δράσης.
<P>
Με αυτή την έννοια η κοινοβουλευτική πρωτοβουλία αποτελεί ασφαλώς μία σημαντική πρόοδο για την αναθέρμανση της συζήτησης σχετικά με τον δασικό προσανατολισμό σε επίπεδο Ευρωπαϊκής Ένωσης και η Επιτροπή θεωρεί ότι οι αρχές και οι στόχοι που διατυπώνβονται στην έκθεση του Κοινοβουλίου προσφέρουν ένα συγκεκριμένο πλαίσιο σύμφωνο με την αρχή της επικουρικότητας.
<P>
Η Επιτροπή θα εξετάσει με μεγάλη προσοχή τις δράσεις που προτείνει το έγγραφο μέσω ενός διαλόγου με τα κράτη μέλη στα πλαίσια της μόνιμης δασικής επιτροπής και προγραμματίζει να παρουσιάσει εντός δύο ετών ένα κείμενο πλαίσιο που θα υπογραμμίζει τα σημαντικότερα χαρακτηριστικά του τομέα και που θα προτείνει τις επόμενες στρατηγικές επιλογές που θα προέλθουν από αυτή την ανάλυση.
<P>
Το Ευρωπαϊκό Κοινοβούλιο θα πρέπει, από την πλευρά του, να έχει επίγνωση ότι ο καθορισμός μιας νέας δασικής στρατηγικής θα συναντήσει πολλές δυσκολίες -πράγμα που πιστεύω ότι γνωρίζουν οι συνάδελφοι βουλευτές- και θα πρέπει να ξεπεράσει πολλά εμπόδια. Θα αναφέρω μόνο δύο: πριν από όλα τις σημαντικές ανισότητες και τον ετερογενή χαρακτήρα των δασικών δομών από οικολογικής πλευράς αλλά και οικονομικής πλευράς. Αυτές οι ανισότητες αποτελούν χωρίς αμφιβολία μία κατάσταση που τείνει να αποκρυσταλώσει τις σε βάθος διαφορετικές απόψεις που υπάρχουν μεταξύ των κρατών μελών, καθώς και καταστάσεις τόσο αντιφατικές που απαιτούν όχι μόνο κατανόηση αλλά και τη μεγαλύτερη δυνατή ευελιξία των κρατών μελών σε τεχνικό και πολιτικό επίπεδο.
<P>
Υπάρχει επίσης ένα δεύτερο μεγαλύτερο εμπόδιο: η οικονομική κατάσταση της Ένωσης. Εγώ ποτέ δεν πίστεψα ότι μπορούν να πραγματοποιηθούν πολιτικές χωρίς τους κατάλληλους πόρους: κατόπιν βεβαίως μπορούμε να συζητήσουμε πώς να τους χρησιμοποιήσουμε ή όχι, αλλά δεν έχω δει ποτέ να εφαρμόζεται μία πολιτική χωρίς προϋπολογισμό. τα θαύματα είναι πάντοτε δυνατά αλλά δεν έχω ιδεί να γίνονται πολλά. Θα πρέπει επίσης να υπενθυμίσω στο Κοινοβούλιο ότι η οικονομική κατάσταση της Ένωσης έχει έναν πολύ ιδιαίτερο χαρακτήρα που δεν νομίζω ότι στο άμεσο μέλλον μπορεί να μας επιτρέψει να διαθέσουμε περισσότερους πόρους για να επιδοτήσουμε τις χρηματοδοτήσεις στο δασικό τομέα.
<P>
Καταλήγοντας, και εφόσον αυτή είναι η κατάσταση, η Επιτροπή θα πρέπει να αναλάβει ένα πολύ δύσκολο καθήκον, να αρθεί δηλαδή στο ύψος των περιστάσεων και από την άλλη πλευρά να λάβει υπόψη της όλες τις σχετικές δεσμεύσεις -νομικές, πολιτικές και οικονομικές δεσμεύσεις- για να μπορέσει να καθορίσει νέες πολιτικές δασικού προσανατολισμού. Η ποιότητα των προτάσεων που περιέχονται στην έκθεση του Κοινοβουλίου θα μας βοηθήσουν αναμφίβολα να ξεπεράσουμε όλες αυτές τις δυσκολίες, αλλά πιστεύω ότι είναι χρήσιμο να υπενθυμίσει η Επιτροπή στο Κοινοβούλιο ότι στην ουσία βρίσκόμαστε στην αρχή μιας διαδικασίας αναθεώρησης και ότι η αμοιβαία συνεργασία αποτελεί βασική προϋπόθεση για την επιτυχία αυτής της πολιτικής και αυτής της πρωτοβουλίας.

<SPEAKER ID=95 NAME="Πρόεδρος">
Eυχαριστώ πολύ, κυρία Eπίτροπε.
<P>
H συζήτηση έληξε.
<P>
H ψηφοφορία για την έκθεση αυτή θα διεξαχθεί στις 30 Iανουαρίου, στις Bρυξέλλες.

<CHAPTER ID=7>
Συμφωνίες EK/Iσραήλ για τις προμήθειες του δημοσίου
και τις τηλεπικοινωνίες
<SPEAKER ID=96 NAME="Πρόεδρος">
H ημερήσια διάταξη προβλέπει τη συζήτηση της έκθεσης του κ. De Clercq, εξ ονόματος της Eπιτροπής Eξωτερικών Oικονομικών Σχέσεων (A4-0357/96), σχετικά με την πρόταση απόφασης του Συμβουλίου (COM(96)0148- C4-0323/96-96/0104(CNS)), όσον αφορά τη σύναψη δύο συμφωνιών μεταξύ της Eυρωπαϊκής Kοινότητας και του κράτους του Iσραήλ, για προμήθειες από κυβερνητικούς φορείς και φορείς εκμετάλλευσης τηλεπικοινωνιών.

<SPEAKER ID=97 NAME="De Clercq">
Κυρία Πρόεδρε, συνάδελφοι, οι δύο συμφωνίες για τις οποίες συζητούμε σήμερα, αφορούν ειδικές αγορές. Συγκεκριμένα, η πρώτη από τις δύο αφορά τις δημόσιες συμβάσεις και, ούτως, καλύπτεται από τη Συμφωνία για τις Δημόσιες Συμβάσεις, τη ΣΔΣ όπως αποκαλείται, η οποία συνήφθη το 1996 στο πλαίσιο του Γύρου της Ουρουγουάης. Η δεύτερη συμφωνία αφορά τις αγορές προϊόντων και υπηρεσιών, οι οποίες παρέχονται από τις τηλεπικοινωνιακές επιχειρήσεις, δηλαδή αφορά την τηλεπικοινωνιακή αγορά.
<P>
Θα ήθελα, με ικανοποίηση, να επισημάνω ότι με την εν λόγω δεύτερη συμφωνία, δηλαδή τη συμφωνία για τις τηλεπικοινωνιακές αγορές, η Ευρωπαϊκή Ένωση και το Ισραήλ προπορεύονται των αποτελεσμάτων του Γύρου της Ουρουγουάης. Η ΣΔΣ δεν εφαρμόζεται ακόμη στις τηλεπικοινωνιακές αγορές. Γι'αυτό συνήφθη μία ειδική συμφωνία μεταξύ της ΕΕ και του Ισραήλ. Αμφότερες οι συμφωνίες εξασφαλίζουν την ισορροπία των συμφερόντων των δύο πλευρών. Η συμφωνία για τις τηλεπικοινωνιακές αγορές ικανοποιεί περισσότερο τα ισραηλινά συμφέροντα, δηλαδή την εισαγωγή προϊόντων υψηλής τεχνολογίας από το Ισραήλ στις αγορές της Ένωσης. Το Ισραήλ σίγουρα θα επωφεληθεί απ'αυτήν. Η Ένωση, με τη σειρά της, επωφελείται, εκ πρώτης όψεως, περισσότερο από την πρώτη συμφωνία για τις δημόσιες συμβάσεις, στο πλαίσιο της συνολικής ΣΔΣ συμφωνίας.
<P>
Πρόκειται επομένως για ένα πακέτο συμφωνιών, στο πλαίσιο των οποίων, λαμβάνεται μέριμνα ώστε κάθε μέρος, και θα τολμούσα να πω κάθε κράτος μέλος της Ευρωπαϊκής Ένωσης έχει τα οφέλη του. Επομένως, οι δύο αυτές συμφωνίες αποτελούν ένα ισορροπημένο σύνολο προς όφελος αμφότερων των πλευρών και, από οικονομικής απόψεως, υπάρχουν ελάχιστες αντιρρήσεις. Φυσικά, γνωρίζουμε ότι οι σχέσεις μας με το Ισραήλ εξακολουθούν να έχουν έναν ιδιαίτερο χαρακτήρα και συχνά αποτελούν το αντικείμενο μίας σειράς γενικότερων πολιτικών θεωρήσεων. Κατά την προσωπική μου άποψη, κυρία Πρόεδρε και συνάδελφοι, η ελευθέρωση του εμπορίου και των δημόσιων συμβάσεων μακροπρόθεσμα θα έχει μόνο θετικά αποτελέσματα. Επιπλέον, μπορεί να θεωρηθεί ότι τα εν λόγω θετικά αποτελέσματα μπορούν να επεκταθούν και σε άλλες χώρες αυτής της δύσκολης περιοχής, με αποτέλεσμα να υποστηριχθεί μία περιφερειακή οικονομική ολοκλήρωση. Μία περιφερειακή οικονομική ολοκλήρωση, η οποία, ελπίζουμε, ότι θα οδηγήσει σε πολιτική ύφεση. Επιπλέον, η ενέργεια αυτή μου φαίνεται εξυπνότερη και καλύτερη από το να καθυστερούμε, αν όχι να εμποδίζουμε, την αμοιβαία ελευθέρωση του εμπορίου μεταξύ της Ένωσης και του Ισραήλ.
<P>
Ακόμη θα ήθελα να κάνω ορισμένες παρατηρήσεις όσον αφορά διαδικαστικά θέματα. Η Επιτροπή Εξωτερικών Οικονομικών Σχέσεων αποφάσισε να ακολουθήσει τη γνωμοδότηση της Νομικής Επιτροπής και, ούτως, να μην προτείνει την τροποποίηση της νομικής βάσης των συμφωνιών. Και αυτό με σκοπό να επιτύχει την έγκριση, και όχι μόνο τη γνωμοδότηση, αλλά την έγκριση του Ευρωπαϊκού Κοινοβουλίου σχετικά. Στο πλαίσιο της αναθεώρησης των Συνθηκών, θα ήθελα για ακόμη μία φορά να επισημάνω την ανάγκη για τη διασαφήνιση των κριτηρίων όσον αφορά την εφαρμογή της διαδικασίας έγκρισης, προκειμένου να αποφεύγεται η μεγάλη σύγχυση, η οποία υπάρχει σήμερα.
<P>
Τέλος, μία ακόμη παρατήρηση όσον αφορά την έλλειψη διαφάνειας αυτής της διαδικασίας. Είναι ιδιαίτερα δύσκολο για τις επιχειρήσεις και γενικότερα για το κοινό να αξιολογήσουν ορθά τον αντίκτυπο αυτών των συμφωνιών, καθώς και να ενημερωθούν σχετικά με όλες τις δυνατότητες που προσφέρουν, κυρίως γιατί τα παραρτήματα, οι πρόσθετοι κατάλογοι και οι γενικές παρατηρήσεις της Συμφωνίας για τις Δημόσιες Συμβάσεις δεν έχουν δημοσιευθεί μέχρι σήμερα στην Επίσημη Εφημερίδα.
<P>
Καταλήγω, κυρία Πρόεδρε, συνάδελφοι, εξ ονόματος της Επιτροπής Εξωτερικών Οικονομικών Σχέσεων, της οποίας είχα την τιμή να προεδρεύω επί 7 1/2 έτη, με τη σύσταση να υιοθετηθεί μία θετική γνωμοδότηση για τη σύναψη αυτών των δύο σημαντικών συμφωνιών.

<SPEAKER ID=98 LANGUAGE="FR" NAME="Caudron">
Κυρία Πρόεδρε, αγαπητοί συνάδελφοι, η σημερινή συζήτηση σχετικά με την έκθεση του συναδέλφου μας κ. De Clercq και τη σύναψη των συμφωνιών για τις δημόσιες προμήθειες και τις προμήθειες τηλεπικοινωνιών μεταξύ της Ευρώπης και του Ισραήλ μου επιτρέπει να πω τέσσερα πράγματα.
<P>
Κατ&#x02BC; αρχάς, ως πρόεδρος της αντιπροσωπίας Ευρώπης-Ισραήλ, θα ήθελα να χαιρετίσω την εργασία του συναδέλφου μας Willy De Clercq, ο οποίος εργάστηκε σκληρά κατά τη διάρκεια των τελευταίων μηνών για να βελιτώσει και να αναπτύξει τις σχέσεις μεταξύ της Ευρώπης και του Ισραήλ.
<P>
Στη συνέχεια, πρέπει να σημειωθεί ότι οι συμφωνίες αυτές εντάσσονται απολύτως στη συνέχεια των συμφωνιών που ετέθησαν σε ισχύ πριν ένα χρόνο και στο πλαίσιο της συμφωνίας σύνδεσης Ευρώπης-Ισραήλ που υιοθέτησε το Σώμα με μεγάλη πλειοψηφία.
<P>
Τρίτον, θα ήθελα να επιμείνω στη μεγάλη σημασία αυτών των τελευταίων συμφωνιών, οι οποίες θα επιτρέψουν στην Ευρώπη να επωφεληθεί της προηγμένης ισραηλινής τεχνολογίας και στο Ισραήλ, το οποίο επιθυμεί να αποκτήσει δημόσια υποδομή (μιλούν για υπόγειο σιδηρόδρομο), να προσφύγει στην ευρωπαϊκή τεχνογνωσία. Είναι λοιπόν πολύ θετικό και για τις δύο πλευρές και πρέπει να αναγνωριστεί ότι αυτό δεν ισχύει πάντα στις συμφωνίες σύνδεσης. Υπογραμμίζω τη σημασία αυτών των συμφωνιών στην προοπτική περιφερειακής οικονομικής ενοποίησης μεταξύ του Ισραήλ και των γειτόνων του στο πρόσφατο, ελπίζουμε, μέλλον. Το Ισραήλ θα αποτελέσει τότε προνομιακό μεσάζοντα για την Ευρωπαϊκή Ένωσή μας.
<P>
Τέλος, και σε άμεση σύνδεση με το τελευταίο αυτό σημείο, θα ήθελα να εκφράσω την ικανοποίηση και τη χαρά των Ευρωπαίων μετά τη συμφωνία της Χεβρώνας την Τρίτη το βράδυ και την αναζωπύρωση της ειρηνευτικής διαδικασίας. Γνωρίζετε ότι, καθ&#x02BC; όσον με αφορά, είχα πάντα εμπιστοσύνη, αλλά μπορώ να καταλάβω τις αμφιβολίες και τα ερωτηματικά. Επιθυμώ λοιπόν να συγχαρώ εδώ τους Ισραηλινούς και Παλαιστίνιους διαπραγματευτές για το θάρρος και την κοινή λογική τους. Η Ευρώπη έπαιξε διακριτικό αλλ&#x02BC; αποτελεσματικό ρόλο, ιδίως με τον ειδικό απεσταλμένο της, τον οποίο πρέπει να συγχαρούμε.
<P>
Συμπερασματικά, επαναλαμβάνω και πάλι ότι η ανάπτυξη των οικονομικών και επιστημονικών μας σχέσεων με το Ισραήλ αποτελεί μιά από τις πρώτες προϋποθέσεις της ειρήνης και παράλληλα μια από τις πρώτες συνέπειές της. Είμαι λοιπόν ευτυχής για το ότι το Σώμα μπόρεσε να θέσει τα πράγματα σε ορθή βάση κατά τη διάρκεια των δύσκολων τελευταίων μηνών. Το μέλλον δεν θα είναι λιγότερο δύσκολο και θα πρέπει συνεπώς να προσπαθούμε να διατηρούμε πάντα την ψυχραιμία μας, την κοινή λογική μας και την ορθή αξιολόγηση των πραγμάτων.
<P>
Η ψηφοφορία για την έκθεση του συναδέλφου μας Willy De Clercq είναι συνεπώς πολύ σημαντική, τόσο ως σύμβολο μιας θετικής και αποτελεσματικής διαδικασίας, όσο και, κυρίως, λόγω των συγκεκριμένων και σύντομων επιπτώσεων της στις οικονομικές και τεχνολογικές σχέσεις μεταξύ της Ευρώπης και του Ισραήλ.

<SPEAKER ID=99 LANGUAGE="NL" NAME="Pex">
Κυρία Πρόεδρε, με τις δύο συμφωνίες που συνήφθησαν πραγματοποιείται πρόοδος για την επίτευξη του στόχου της Ευρωπαϊκής Ένωσης, όσον αφορά το περαιτέρω άνοιγμα των αγορών των δημόσιων προμηθειών. Και αυτός ο στόχος πιστεύω είναι ιδιαίτερα σημαντικός και ορθός. Επιπλέον, οι δύο συμφωνίες συμβάλλουν στη συγκεκριμενοποίηση των συνομιλιών που πραγματοποιήθηκαν προηγουμένως μεταξύ της Ευρωπαϊκής Ένωσης και του Ισραήλ όσον αφορά την περαιτέρω πολιτική και οικονομική συνεργασία, μία συνεργασία, την οποία εγώ προσωπικά και η ομάδα μου, επικροτούμε θερμά.
<P>
Θα ήθελα επίσης να κάνω μία παρατήρηση σχετικά με τη διαδικασία. Είναι λυπηρό το γεγονός ότι κάθε φορά που υπάρχουν υποθέσεις που εξετάζει η Επιτροπή Εξωτερικών Οικονομικών Σχέσεων παρουσιάζονται προβλήματα διαδικασίας και ότι η εν λόγω επιτροπή οφείλει να αγωνίζεται για ίση μεταχείριση. Σ'αυτήν την περίπτωση, η επιτροπή ακολούθησε τη γνωμοδότηση της Νομοθετικής Επιτροπής. Πιστεύω ότι αυτό αποτελεί έναν τρόπο για να διαφυλαχθεί η ενότητα του Ευρωπαϊκού Κοινοβουλίου όσον αφορά αυτή τη διαδικασία.
<P>
Δεν έχω να προσθέσω πολλά σ'αυτά που είπε ο κ. De Clercq, αλλά θα ήθελα να πω, επ'ευκαιρία της παρατήρησης μου για τη διαδικασία, ότι το Ευρωπαϊκό Κοινοβούλιο και η Ευρωπαϊκή Ένωση, κατά τα παρελθόντα 7 1/2 έτη, τις διεθνείς συμφωνίες, όπως αυτές που εξετάζουμε σήμερα - και ακόμη πολύ σημαντικότερες: όπως τη συμφωνία του GATT -είχαν εναποθέσει στα ασφαλή χέρια της Επιτροπής Εξωτερικών Οικονομικών Σχέσεων, και αυτό εξαιτίας του γεγονότος ότι Πρόεδρός της ήταν ο κ. De Clercq. Θα πρέπει ειλικρινά να ομολογήσω ότι μου είναι δύσκολο να συνηθίσω ότι, εδώ και λίγες ώρες, η Επιτροπή Εξωτερικών Οικονομικών Σχέσεων έχει άλλον Πρόεδρο και ότι ο κ. De Clercq μπορεί να χρησιμοποιηθεί για την Ένωση με διαφορετικό τρόπο. Αλλά, ο κ. De Clercq έχει προσωπικά συμβάλει σημαντικά στην ελευθέρωση του διεθνούς εμπορίου, γεγονός μεγάλης οικονομικής σημασίας για την Ευρωπαϊκή Ένωση, καθώς και για την προώθηση της απασχόλησης, και θα ήθελα ακόμη να προσθέσω ότι για μένα ήταν μεγάλη η χαρά να συμμετέχω στην επιτροπή του κατά τα παρελθόντα δυόμισυ έτη.

<SPEAKER ID=100 LANGUAGE="NL" NAME="Van Bladel">
Πρόεδρε, θα ήθελα κατ'αρχήν να σας συγχαρώ για τα καινούργια καθήκοντά σας, καθώς και τον κ. De Clercq γιατί η παρούσα έκθεση αποτελεί την κορωνίδα των επτάμισυ ετών προεδρίας του.
<P>
Σχετικά με τη συμφωνία σύνδεσης της Ευρωπαϊκής Ένωσης με το Ισραήλ έχουμε συζητήσει επί μακρόν και με έντονο τρόπο σ'αυτό το Κοινοβούλιο. Οι δύο συμφωνίες για τις παραγγελίες του δημοσίου και για τις τηλεπικοινωνιακές επιχειρήσεις αποτελούν αποτέλεσμά της. Ο κ. De Clercq εξέτασε τις δύο συμφωνίες περισσότερο από τεχνικής πλευράς, αλλά εγώ θα ήθελα να τις εξετάσω από την πλευρά της εξωτερικής πολιτικής, δηλαδή στο πλαίσιο της πρωτοβουλίας της Βαρκελώνης. Αυτές αποτελούν ένα βήμα προς την κατεύθυνση μίας διμερούς ελευθέρωσης, ενώ παράλληλα αποτελούν και ένα βήμα για τη σταθερότητα στην περιοχή. Επιπλέον, φροντίζουν για την ισόρροπη προάσπιση των συμφερόντων τόσο της Ένωσης όσο και του Ισραήλ. Το Ισραήλ διακρίνεται στην υψηλή τεχνολογία , την οποία χρειαζόμαστε στην Ευρώπη.
<P>
Η Ευρώπη έχει μεγάλο προβάδισμα στο χώρο των δημόσιων προμηθειών. Το Ισραήλ έχει μεγάλα σχέδια σ'αυτόν τον τομέα, δηλαδή τη δημιουργία μίας γραμμής μετρό και αυτό θα αποτελέσει ένα σημαντικό αποτέλεσμα για κάθε κράτος μέλος της Ένωσης. Φυσικά, το οικονομικό δυναμικό της Ένωσης δεν είναι το ίδιο μ'αυτό του Ισραήλ, αλλά αυτό δεν θα πρέπει να μας απασχολεί ιδιαίτερα.
<P>
Η παρέμβαση του Βασιλιά Hoessein της Ιορδανίας προώθησε την ειρηνευτική διαδικασία και, όπως εκτιμώ, αυξάνει τις ελπίδες για μεγαλύτερη οικονομική συμμετοχή της Ευρωπαϊκής Ένωσης τόσο στο Ισραήλ όσο και στο σύνολο της περιοχής και αυτό που εξάγεται ως συμπέρασμα σήμερα είναι: η ελευθέρωση του εμπορίου είναι θετική, πρόκειται για μια οικονομική υπόθεση, αλλά, εν προκειμένω, πρόκειται για τη σταθερότητα στην περιοχή.
<P>
Η Ομάδα μου, η Ένωση για την Ευρώπη, τάσσεται ένθερμα υπέρ της έκθεσης του κ. De Clercq.

<SPEAKER ID=101 NAME="Bonino">
Κυρία Πρόεδρε, κύριοι βουλευτές, η Επιτροπή με ικανοποίηση διαπιστώνει ότι το Κοινοβούλιο είναι σήμερα σε θέση να γνωμοδοτήσει θετικά σχετικά με δύο σχέδια συμφωνίας μεταξύ της Ευρωπαϊκής Κοινότητας και του Ισραήλ για τις προμήθειες από κυβερνητικούς φορείς.
<P>
Παρά το γεγονός ότι πρόκειται για συμφωνίες τεχνικού χαρακτήρα διότι -όπως υπενθύμισε ιδιαίτερα ο εισηγητής- η μίa αφορά τις δημόσιες προμήθειες και η άλλη τις προμήθειες από τους φορείς εκμετάλλευσης των τηλεπεικοινωνιών, είναι προφανές ότι αντιπροσωπεύουν ένα σημαντικό προς τα εμπρός βήμα στο άνοιγμα των αγορών στις συμβάσεις σε διεθνές επίπεδο. Το θέμα συνεπώς αποκτά μία ευρύτερη διάσταση που ξεπερνά την καθαρά τεχνική πλευρά αυτών των δύο συμφωνιών.
<P>
Η Επιτροπή επιθυμεί να υπογραμμίσει ορισμένες σημαντικές πλευρές. Στην περίπτωση της πρώτης συμφωνίας, το Ισραήλ διευρύνει και συμπληρώνει τις υποχρεώσεις που έχει αναλάβει με τη συμφωνία για τις δημόσιες προμήθειες, εντάσσει τον τομέα των αστικών μεταφορών, έναν τομέα όπου η Ευρωπαϊκή Κοινότητα είναι ιδιαίτερα ανταγωνιστική, και καταργεί ορισμένες εξαιρέσεις που είχε διαπραγματευθεί προηγουμένως στο πλαίσιο του Goverment Procurement Agreement . Επιπλέον ανοίγει τις δημοτικές συμβάσεις στις επιχειρήσεις της Ευρωπαϊκής Κοινότητας, όσον αφορά τομείς διαφορετικούς από εκείνους που είχαν συμφωνηθεί προηγουμένως.
<P>
Στην περίπτωση της δεύτερης συμφωνίας, που αφορά τον τομέα των τηλεπικοινωνιών, το Ισραήλ καταργεί αμέσως μία προτίμηση τιμής ύψους 15 % και σταδιακά επίσης θα απαλείψει τη διάταξη σχετικά με τις αντισταθμίσεις που του είχε παρασχεθεί, ακριβώς, από το Government Procurement Agreement .
<P>
Και οι δύο συμφωνίες εντάσσονται στα πλαίσια των στενοτέρων πολιτικών και οικονομικών σχέσεων που έχουν εγκαθιδρυθεί με τη συμφωνία σύνδεσης μεταξύ Ισραήλ και Ευρωπαϊκής Ένωσης, και στο θέμα αυτό ορισμένοι ομιλητές έχουν ήδη υπενθυμίσει τη συγκυρία που δημιουργήθηκε στη Βαρκελώνη, συγκυρία στην οποία εγγράφεται η παρούσα πρωτοβουλία. δεύτερο, συμβάλλουν με συγκεκριμένο τρόπο στην οικονομική ανάπτυξη, και συνεπώς και στην πολιτική σταθεροποίηση της περιοχής. τρίτο, εξασφαλίζουν στην Ευρωπαϊκή Κοινότητα μία πιο ευνοϊκή αντιμετώπιση από εκείνη που υιοθετεί το Ισραήλ έναντι άλλων τρίτων χωρών, διότι προσφέρουν και περαιτέρω οικονομικές ευκαιρίες στους ευρωπαίους προμηθευτές. τέταρτο, πιστεύουμε ότι σηματοδοτούν θετικά, και επομένως αποτελούν ένα αξιόλογο προηγούμενο για τις άλλες τρίτες χώρες, το αμοιβαίο άνοιγμα των αγορών: πρόκειται για ένα καινοτόμο στοιχείο που έρχεται να προστεθεί.
<P>
Γι αυτούς τους λόγους η Επιτροπή εκφράζει την ικανοποίησή της για την ομόφωνη απόφαση της Επιτροπής Εξωτερικών Οικονομικών Θέσεων να υιοθετήσει την έκθεση που εγκρίνει τις δύο συμφωνίες, μετά την επικύρωση της νομικής βάσης, που είχε προτείνει η Επιτροπή, από την Επιτροπή Νομικών Θεμάτων και Δικαιωμάτων των Πολιτών.
<P>
Εκμεταλλεύομαι την ευκαιρία για να ευχαριστήσω τις προαναφερθείσες επιτροπές για την εργασία τους και την υποστήριξή τους, ενώ επιπλέον η Επιτροπή επιθυμεί να ευχαριστήσει την κ. Sierra Gonzalez της Επιτροπής Νομικών Θεμάτων και Δικαιωμάτων των Πολιτών για τη συμβολή της και, φυσικά, τον κ. De Clercq που συνέταξε την τόσο σαφή και ισόρροπη έκθεση που συζητά το Κοινοβούλιο.

<SPEAKER ID=102 NAME="Πρόεδρος">
Eυχαριστώ πολύ, κυρία Bonino.
<P>
H συζήτηση έληξε.
<P>
H ψηφοφορία θα διεξαχθεί αύριο στις 9.00.

<CHAPTER ID=8>
Διαβούλευση με τους εργαζομένους
<SPEAKER ID=103 NAME="Πρόεδρος">
H ημερήσια διάταξη προβλέπει τη συζήτηση της έκθεσης του κ. Menrad, εξ ονόματος της Eπιτροπής Kοινωνικών Yποθέσεων και Aπασχόλησης (A4-0411/96), σχετικά με την ανακοίνωση της Eπιτροπής (COM(95)0547 - C4-0538/95), όσον αφορά την πληροφόρηση των εργαζομένων και την διαβούλευση με αυτούς.

<SPEAKER ID=104 NAME="Menrad">
Kυρία Πρόεδρε, κύριε Eπίτροπε, επιτρέψτε μου να επισημάνω ότι, εκτός από τα πέντε λεπτά ως εισηγητής, έχω πάρει και τρία λεπτά από την ομάδα μου.
<P>
Eδώ και 20 χρόνια, προσπαθούν η Eυρωπαϊκή Eπιτροπή και το Eυρωπαϊκό Kοινοβούλιο να εναρμονίσουν, ή καλύτερα να συντονίσουν, το δίκαιο των επιχειρήσεων. Πρόσφατα αναζωπυρώθηκε εκ νέου η συζήτηση για τη νομική μορφή, κυρίως, της ευρωπαϊκής ανώνυμης εταιρίας. H αποκαλούμενη έκθεση Ciampi, διαπιστώνει ότι η έλλειψη ενός καταστατικού, για την ευρωπαϊκή ανώνυμη εταιρία, προκαλεί σημαντικά έξοδα στην ευρωπαϊκή οικονομία. Eπικαλούμενη την έρευνα της ομάδας αυτής για την αναζωογόνηση της ευρωπαϊκής ανταγωνιστικότητας, η Eπιτροπή πιέζει για ταχεία έγκριση του καταστατικού, κατά το δυνατόν και μέσα στο 1997 ακόμη.
<P>
Πριν από μισή δεκαετία, η Eπιτροπή υπέβαλε προτάσεις και για τα καταστατικά ενός ευρωπαϊκού συνεταιρισμού, μιας ευρωπαϊκής εταιρίας κοινωνικής αλληλεγγύης κι ενός ευρωπαϊκού σωματείου; δηλαδή όχι μόνο για το καταστατικό μιας ευρωπαϊκής AE.
<P>
H έγκριση των σχετικών κανονισμών, για τέτοιου είδους μορφές επιχειρήσεων στη ευρωπαϊκή νομοθεσία, απέτυχε μέχρι τώρα στο Συμβούλιο Yπουργών, κατά κύριο λόγο, επειδή δεν μπόρεσε να επιτευχθεί συμφωνία για τις οδηγίες που συνδέονται αναπόσπαστα μ' αυτό το νομικό καθεστώς και αναφέρονται στη θέση των εργαζομένων. Πιο αμφισβητούμενη ήταν η ιδέα του να παραχωρηθεί στους εργαζόμενους ειδική εκπροσώπηση στα όργανα της επιχείρησης, όπως έχουμε λ.χ. σε ορισμένα εποπτικά συμβούλια: η συμμετοχή, ή καλύτερα η συναπόφαση, είναι μέρος του κοινωνικού εκδημοκρατισμού. Σημαίνουν, παράλληλα, οικονομική παραγωγικότητα. Mόνον ο ενημερωμένος, ο εξειδικευμένος, ο αφοσιωμένος και ο έχων κίνητρο εργαζόμενος, που διαθέτει δυνατότητες σύμπραξης, μπορεί να αναπτύξει οργανωτικές μορφές και τεχνολογίες, και να τις χρησιμοποιήσει έτσι ώστε να εξαντληθούν όλες οι δυνατότητες μιας σταθερής ανάπτυξης.
<P>
Kύριος στόχος της ανακοίνωσης που συζητάμε σήμερα, είναι να ανασύρουμε από τον πάγο της ευρωπαϊκής νομοθεσίας τις προτάσεις για τις ευρωπαϊκές μορφές εταιριών. Oι σκέψεις της Eπιτροπής επικεντρώνονται στο αν, και με ποιον τρόπο, θα μπορούσε εδώ να βοηθήσει η οδηγία για τα ευρωπαϊκά επιχειρησιακά συμβούλια. H ανακοίνωση της Eπιτροπής, προσφέρει στη συζήτηση τρεις επιλογές: H πρώτη θέλει τη διατήρηση του status quo, η δεύτερη και η τρίτη έχουν στενή σχέση μεταξύ τους. Kαι οι δύο ξεκινούν από το ότι δεν συνεχίζεται η διαμάχη για τη συμμετοχή στη λήψη των αποφάσεων, στο εποπτικό ή το διοικητικό συμβούλιο της επιχείρησης, και αποσύρονται οι οδηγίες για συμμετοχή των εργαζομένων. H δεύτερη επιλογή προτείνει, επιπλέον προς την οδηγία για τα ευρωπαϊκά επιχειρησιακά συμβούλια, ένα κοινοτικό όργανο, για τη θέσπιση ελαχίστων στάνταρτ ενημέρωσης και διαβούλευσης, σε εθνικό επίπεδο. Θεωρώ ένα τέτοιο βήμα σημαντικό, επειδή έτσι το ευρωπαϊκό επιχειρησιακό συμβούλιο θα μπορέσει να λειτουργήσει καλύτερα. Aλλά η πρόταση αυτή δεν αποτελεί συμβολή στην οικονομική συμμετοχή στη λήψη αποφάσεων.
<P>
H πρόταση ψηφίσματος της Eπιτροπής Kοινωνικών Yποθέσεων ζητεί, πρώτον, να μην μπορεί να συσταθεί μια ευρωπαϊκή ανώνυμη εταιρία, ή οποιαδήποτε άλλη μορφή εταιρίας, χωρίς να έχει εφαρμοστεί η οδηγία για τα ευρωπαϊκά συμβούλια. Kάνει διάκριση - διαφορετικά απ' ότι η ανακοίνωση της Eπιτροπής - μεταξύ των καθαρών δικαιωμάτων ενημέρωσης και διαβούλευσης, όπως αυτά αναφέρονται στην οδηγία για τα ευρωπαϊκά επιχειρησιακά συμβούλια, και των οικονομικών δυνατοτήτων συμμετοχής στις αποφάσεις, όπως τις έχουν οι εργαζόμενοι στα εποπτικά συμβούλια στη Γερμανία και στην Oλλανδία, ή λ.χ. στα σκανδιναβικά κράτη της Φιλανδίας και της Σουηδίας, με τα συλλογικά συμβατικά δικαιώματα στις επιχειρησιακές αποφάσεις.
<P>
Kατ' αυτήν την έννοια, η έκθεσή μου ζητεί, δεύτερον, οικονομικές δυνατότητες συμμετοχής των εργαζομένων στη λήψη των αποφάσεων. Λόγω της πληθώρας των μοντέλων στην Eυρωπαϊκή Ένωση θα πρέπει να αποσοβηθούν δύο κίνδυνοι. Tο θέμα δεν είναι να μεταφερθεί στα υπόλοιπα κράτη της Kοινότητας ένα συγκεκριμένο μοντέλο συμμετοχής των εργαζομένων στη λήψη των αποφάσεων, το οποίο ισχύει σε λίγα κράτη μέλη, να μη γίνει λ.χ. εξαγωγή του πολύ προχωρημένου γερμανικού μοντέλου. Aλλά και η συναπόφαση των εργαζομένων δεν επιτρέπεται να παρακαμφθεί, με τη βοήθεια ενός ευρωπαϊκού νομικού μέσου. Δεν πρέπει να φθάσουμε στην πολύ συχνά μνημονευόμενη αποφυγή της συναπόφασης. Eνάντια σ' αυτήν, θα πρέπει να προβλεφθούν ελάχιστα στάνταρτ στις ευρωπαϊκές εταιρίες.
<P>
Mια κοινοτική πρωτοβουλία προϋποθέτει ότι είναι γνωστοί οι ήδη ισχύοντες κανόνες συμμετοχής στη λήψη των αποφάσεων. Γι' αυτό και επιδοκιμάζουμε τη συγκρότηση μιας ομάδας υψηλόβαθμων ειδικών, από τις τάξεις των κοινωνικών εταίρων και της επιστήμης, που με μια συγκριτική μελέτη θα πρέπει να ξεκαθαρίσει τη νομική και την πραγματική κατάσταση στα κράτη της EE, όσον αφορά την ενημέρωση, τη διαβούλευση, τη συμμετοχή και τη συναπόφαση. Θα πρέπει επίσης να εξετάσει και το ρόλο του ευρωπαϊκού επιχειρησιακού συμβουλίου, σε μια ολοκληρωμένη ιδέα για τη συναπόφαση. Eλπίζουμε ότι η ομάδα αυτή, που, ως γνωστόν, έχει αρχίσει ήδη να εργάζεται, θα αφιερώσει λίγο χρόνο για την εκπόνηση μιας οριστικής πρότασης.
<P>
Tα αποτελέσματα της μελέτης θα πρέπει να τεθούν στη διάθεση του κοινωνικού διαλόγου, σε ευρωπαϊκό επίπεδο, ο οποίος στη συνέχεια θα μπορούσε να αποφασίσει συμφωνίες πλαίσιο σχετικά με τη συναπόφαση. Aνάλογες συμφωνίες των κοινωνικών εταίρων, μπορούμε να διανοηθούμε και σε επίπεδο τομέων και ομίλων. Eν πάση περιπτώσει, χρειαζόμαστε, για τη συναπόφαση σ' όλες τις ευρωπαϊκές ανώνυμες εταιρίες, ένα ιδιαίτερο κοστούμι, ραμμένο στα μέτρα της, που θα ανταποκρίνεται στην εκάστοτε διάρθρωση της επιχείρησης ή του συγκροτήματος.
<P>
H ανακοίνωση εξηγεί γιατί η οδηγία, για τα ευρωπαϊκά επιχειρησιακά συμβούλια, ήταν τόσο επιτυχής. Mπορεί αυτό να το γυρίσει και να το χρησιμοποιήσει κανείς όπως θέλει; η ουσιαστική επιτυχημένη συνταγή της οδηγίας αυτής έγκειται σε ορισμένες διαδικαστικές αρχές. Θα μπορούσαν να παίξουν ένα σημαντικό ρόλο και στην επεξεργασία του μοντέλου συναπόφασης, σε μια ευρωπαϊκή ανώνυμη, ή άλλης μορφής, εταιρία. H ευελιξία, οι διαπραγματευτικές λύσεις και τα ελάχιστα στάνταρτ, θα έπρεπε να προδιαγραφούν σε μια οδηγία, για την περίπτωση που, μεταξύ των κοινωνικών εταίρων, δεν μπορεί να επιτευχθεί συμφωνία, σε ορισμένη προθεσμία.
<P>
H πρόταση που γίνεται στις αιτιολογικές σκέψεις, ότι το καταστατικό μιας ευρωπαϊκής AE θα πρέπει να γίνει πιο ελκυστικό για τις μικρομεσαίες επιχειρήσεις, δεν σημαίνει ότι θα πρέπει εδώ να δημιουργηθούν ζώνες, όπου δεν θα ισχύει η συναπόφαση, όταν ο αριθμός των απασχολουμένων είναι μικρός. Aυτό δεν το θέλει η αρμόδια επιτροπή, αλλά θέλει παρόλα αυτά μια υποστήριξη αυτών των μικρομεσαίων επιχειρήσεων.
<P>
Eπιτρέψτε μου να συνοψίσω, εν συντομία, και πάλι τις θέσεις της Eπιτροπής Kοινωνικών Yποθέσεων: Πρώτον, στη διαμόρφωση των κανόνων της συναπόφασης, οι κοινωνικοί εταίροι θα πρέπει να παίζουν έναν ανάλογο ρόλο; δεύτερον, η συμμετοχή στην ευρωπαϊκή AE θα πρέπει να είναι κάτι παραπάνω από τα δικαιώματα ενημέρωσης και διαβούλευσης στα ευρωπαϊκά επιχειρησιακά συμβούλια, και σε καμιά περίπτωση δεν επιτρέπεται να υπάρξει μια ευρωπαϊκή AE σκέτη, χωρίς οικονομική συμμετοχή των εργαζομένων. Tο ευρωπαϊκό μοντέλο λέγεται κοινωνική ελεύθερη οικονομία, και στις κύριες αρχές της συγκαταλέγονται η συμμετοχή των εργαζομένων και η εταιρική σχέση. Συμμετοχή και εταιρική σχέση είναι θετικοί παράγοντες για την έδρα της επιχείρησης.
<P>
Eπιτρέψτε μου να υπογραμμίσω και πάλι την τελευταία φράση της παρέμβασής μου. Eυχαριστώ όλα τα μέλη της Eπιτροπής Kοινωνικών Yποθέσεων για την καλή συνεργασία, όπως επίσης την Eπιτροπή Oικονομικής, Nομισματικής και Bιομηχανικής Πολιτικής, καθώς και την Eπιτροπή Noμικών Θεμάτων και Δικαιωμάτων των Πολιτών, με τις γνωμοδοτήσεις των οποίων συμφωνούμε απόλυτα.
<P>
(Xειροκροτήματα)

<SPEAKER ID=105 NAME="Oddy">
Κυρία Πρόεδρε, θα ήθελα να ευχαριστήσω τον συνάδελφό μου κ. Menrad, με τον οποίον έχω συνεργασθεί επί πολλά χρόνια σ' αυτό το αντικείμενο, καθώς επίσης και τους συναδέλφους μου στην Επιτροπή Νομικών Θεμάτων και Δικαιωμάτων των Πολιτών, την άποψη των οποίων εκπροσωπώ σήμερα.
<P>
Έχω συνεργασθεί πολύ στενά τόσο με τον κ. Rothley όσο και με τον κ. Janssen van Raay επάνω στο θέμα της ενημέρωσης και της διαβούλευσης των εργαζομένων όσον αφορά το καταστατικό της ευρωπαϊκής εταιρείας. Τα συμπεράσματα της Επιτροπής Νομικών Θεμάτων ήταν σε μεγάλο βαθμό παρόμοια με τα συμπεράσματα του κ. Menrad. Κάναμε μια ψηφοφορία στην επιτροπή η οποία ήταν ομόφωνη και η οποία έδειξε τα σθεναρά αισθήματα της επιτροπής ότι είναι απολύτως αναγκαίο για την ευμημερία της εσωτερικής αγοράς να υπάρχει κάποιας μορφής ενημέρωση και διαβούλευση με τους εργαζόμενους.
<P>
Μιλώντας συγκεκριμένα για το καταστατικό της ευρωπαϊκής εταιρείας, αυτό αποτελεί ένα σημαντικό μέρος της εσωτερικής αγοράς και είναι απόλυτα αναγκαίο όπως η Επιτροπή απελευθερώσει την πρόταση. Χρειαζόμαστε ένα καταστατικό της ευρωπαϊκής εταιρείας με την πλήρη συμμετοχή των εργαζομένων. Είναι εντελώς απαράδεκτο να προχωρούμε σε ένα εταιρικό καταστατικό χωρίς την πλήρη συμμετοχή των βρετανών εργαζομένων. Πράγματι, στην Μ. Βρετανία πολλές βρετανικές εταιρείες μου είπαν ότι θέλουν το καταστατικό για την ευρωπαϊκή εταιρεία. Αυτή είναι μια εθελοντική συμφωνία, δεν είναι υποχρεωτική. Η κάθε βρετανική εταιρεία η οποία αποφασίζει να θεσπίσει μια ευρωπαϊκή εταιρεία θα πρέπει να μπορεί να το κάνει και να έχει την συμμετοχή των βρετανών εργαζομένων και επομένως δεν θέλουμε ένα καταστατικό ευρωπαϊκής εταιρείας με την Μ. Βρετανία να παραμένει ξανά ως ένα είδος πολίτη δεύτερης κατηγορίας.
<P>
Όσον αφορά τα ευρωπαϊκά εργατικά Σωματεία, έχουν και αυτά τον ρόλο τους. Εάν όμως εξετάσουμε το συμβουλευτικό έγγραφο της Επιτροπής, διαπιστώνουμε ότι θολώνει τις επιλογές για πληροφόρηση, διαβούλευση και συμμετοχή. Θα πρέπει να αξιοποιήσουμε τις καλύτερες παραδόσεις του εταιρικού δικαίου σε ολόκληρη την Ευρώπη. Η Γερμανία έχει μια πολύ καλή παράδοση συμμετοχής των εργαζομένων στα διοικητικά συμβούλια, ενώ η Γαλλία και άλλες χώρες έχουν παρόμοια συστήματα. Θα πρέπει να έχουμε ένα ευέλικτο σύστημα το οποίο να είναι ικανοποιητικό για όλους τους εργαζόμενους της Ευρώπης.

<SPEAKER ID=106 LANGUAGE="NL" NAME="Van Lancker">
Πρόεδρε, αγαπητοί συνάδελφοι, κύριε Επίτροπε, θα ήθελα κατ'αρχήν να σας ευχηθώ ό, τι καλύτερο για ένα κοινωνικό έτος 1997 με τη θετική έκβαση της ΔΔ. Εξ ονόματος της Ομάδας μου, θα ήθελα κ. Menrad να σας συγχαρώ για την έκθεσή σας. Πρόκειται για μία καλή έκθεση, συνάδελφοι, επειδή περιέχει ένα έντονο πρωτοχρονιάτικο μήνυμα προς την Ευρωπαϊκή Επιτροπή, κύριε Επίτροπε. Αυτό το μήνυμα, κατά την Ομάδα μου, είναι το ακόλουθο.
<P>
Το παρελθόν έτος, όπως δήλωσε και ο συνάδελφος Oddy, συμφωνήσαμε ότι θα πρέπει να υπάρξει πρόοδος όσον αφορά τις διάφορες ευρωπαϊκές μορφές εταιρειών, οι οποίες από χρόνια είναι μπλοκαρισμένες. Επίσης, κάτι ακόμη θα πρέπει να είναι σαφές. Δεν είμαστε ακόμη έτοιμοι να κάνουμε κοινωνικούς συμβιβασμούς στην εσωτερική αγορά. Αυτό σημαίνει, κύριε Επίτροπε, ότι αν το Συμβούλιο και η Επιτροπή επιθυμούν να εργασθούν ταχέως για τις ευρωπαϊκές εταιρείες - πληροφορούμαι ότι αυτή θα είναι η περίπτωση για το 1997 - τότε θα πρέπει να μας υποβάλουν έναν οριστικό κανονισμό, όχι μόνο για την ενημέρωση και τις διαβουλεύσεις, αλλά και για τη συμμετοχή των εργαζομένων.
<P>
Το Ευρωπαϊκό Κοινοβούλιο, όπως νομίζω, διαθέτει ένα σημαντικό πλεονέκτημα όταν υποβάλλονται τέτοιου είδους προτάσεις, και κυρίως όταν αυτές εμπίπτουν στο πλαίσιο του άρθρου 100 Α και, ούτως, θα ήθελα να προειδοποιήσω την Επιτροπή ότι εμείς, το Ευρωπαϊκό Κοινοβούλιο, πρόκειται να επιμείνουμε ιδιαίτερα όσον αφορά τον κανονισμό για τη συμμετοχή των εργαζομένων.
<P>
Ήδη κατά τη διάρκεια της συζήτησης για το κοινωνικό πρόγραμμα δράσης 1995/1997, το Κοινοβούλιο επέμεινε στην έκθεση του συναδέλφου Hughes για το ξεμπλοκάρισμα όλων των μπλοκαρισμένων οδηγιών που αναφέρονται στη συμμετοχή των εργαζομένων. Ικανοποιήθηκαμε ιδιαίτερα όταν η Επιτροπή αποφάσισε να εκδώσει ανακοίνωση για τον κοινωνικό διάλογο. Εντούτοις, κύριε Επίτροπε, θα πρέπει με λύπη μου να ομολογήσω, εξ ονόματος της Ομάδας μου, σήμερα ότι η ανακοίνωση της Επιτροπής μας απογοήτευσε κάπως.
<P>
Κατ'αρχήν απογοητευθήκαμε γιατί η εν λόγω ανακοίνωση δεν εκπονήθηκε σε συνεργασία με τους κοινωνικούς εταίρους και ακόμη γιατί δεν πραγματοποιήθηκαν περισσότερες μελέτες όσον αφορά τις διάφορες μορφές συμμετοχής των εργαζομένων, οι οποίες υπάρχουν στα διάφορα κράτη μέλη. Επιπλέον, θεωρούμε τις συγκεκριμένες επιλογές, που προτείνονται στην εν λόγω ανακοίνωση, μη ικανοποιητικές. Πράγματι, θεωρούμε ότι το Ευρωπαϊκό Συμβούλιο Επιχειρήσεων αποτελεί μία επιτυχία. Επίσης, είμαστε ικανοποιημένοι γιατί στο Ευρωπαϊκό Συμβούλιο Επιχειρήσεων λαμβάνουν μέρος και χώρες οι οποίες δεν συμμετέχουν σ'αυτή τη ρύθμιση. Αλλά, ταυτόχρονα, για εμάς η συμμετοχή των εργαζομένων δεν περιορίζεται στο Ευρωπαϊκό Συμβούλιο Επιχειρήσεων. Ακόμη και στις μικρότερες επιχειρήσεις θα πρέπει να υπάρχουν μορφές ενημέρωσης, διαβούλευσης και συμμετοχής. Η Ένωση θα πρέπει να φροντίσει ώστε ο κοινωνικός διάλογος να αποτελεί και να παραμείνει ένα ουσιώδες μέρος του ευρωπαϊκού κοινωνικού μοντέλου.
<P>
Κατά δεύτερον, ούτε στο Ευρωπαϊκό Συμβούλιο Επιχειρήσεων ούτε στις οδηγίες για τις συλλογικές απολύσεις και μεταβολές στις επιχειρήσεις δεν ρυθμίζεται η προβληματική της συμμετοχής. Αυτή αποτελεί ήδη θέμα από την οδηγία για το Διαχωρισμό. Πιστεύουμε ότι, παράλληλα με το Ευρωπαϊκό Συμβούλιο Επιχειρήσεων, θα πρέπει να προβλεφθεί μία ρύθμιση, η οποία να εμποδίζει τις επιχειρήσεις να αποκλείουν τη συμμετοχή των συνδικάτων στις επιχειρήσεις τους, μέσω της μετεγκατάστασης .
<P>
Επομένως, κύριε Επίτροπε, για εμάς είναι απαράδεκτο να μπορεί να εγκαθίσταται μία ΑΕ υπό ευρωπαϊκή σημαία σε μία χώρα, η οποία δεν αποδέχεται τα συμβούλιο των επιχειρήσεων. Αυτό δεν ισχύει, προσωρινά, για το Ηνωμένο Βασίλειο. Αλλά κατά δεύτερον, είναι επίσης απαράδεκτο για εμάς να υφίσταται μία ευρωπαϊκή ΑΕ χωρίς την ύπαρξη μίας αυστηρούς ρύθμισης σχετικά με τη συμμετοχή.
<P>
Θα ήθελα επίσης να ζητήσω από την Επιτροπή και από την ομάδα εργασίας Davignon να είναι δημιουργική αυτό το έτος για την εκπόνηση μίας ρύθμισης, η οποία κατ'αρχήν να σέβεται την παράδοση των κοινωνικών διαβουλεύσεων στα κράτη μέλη. Δεύτερον, να προβλέπει έναν κανονισμό πλαίσιο, σε ευρωπαϊκό επίπεδο, για την ενημέρωση-διαβούλευση και συμμετοχή ακόμη και στις μικρότερες επιχειρήσεις και αυτό, όχι για να αποφεύγονται οι διαβουλεύσεις, αλλά για να καταστεί δυνατό να πραγματοποιούνται ακόμη και στις ΜΜΕ. Για το λόγο αυτό τάσσομαι υπέρ της τροπολογίας 2 του ΕΛΚ, εξ ονόματος της Ομάδας μου. Τρίτον, να προβλέπει ένα συγκεκριμένο καθεστώς για τους κοινωνικούς εταίρους. Τέταρτον, να περιλαμβάνει έναν ελάχιστο αριθμό κανόνων, οι οποίοι να ισχύουν για όλους. Και τότε πιστεύω ότι θα διαθέτουμε μία πλήρη ρύθμιση, κύριε Επίτροπε.

<SPEAKER ID=107 LANGUAGE="NL" NAME="Pronk">
Πρόεδρε, θα ήθελα κατ'αρχήν να σας συγχαρώ γιατί προεδρεύετε αυτής της συζήτησης και νομίζω ότι είναι θετικό ότι της συζήτησης αυτής προεδρεύει ένας Γερμανός, γιατί και ο κ. Menrad κατέβαλε μεγάλες προσπάθειες για την εκπόνηση αυτής της έκθεσης. Εν προκειμένω, πρόκειται για ένα ιδιαίτερα περίπλοκο θέμα, θα πρέπει να ασχοληθούμε με την ουσία της συμμετοχής στις διάφορες ευρωπαϊκές χώρες και, ως εκ τούτου, με την ουσία του ευρωπαϊκού κοινωνικού συστήματος.
<P>
Η αιτία είναι φυσικά η ευρωπαϊκή ΑΕ, και η Επιτροπή επιχειρεί, επί του παρόντος, αυτήν την ευρωπαϊκή ΑΕ, η οποία για δύο λόγους - κατ'αρχήν εξαιτίας της συμμετοχής, και κατά δεύτερον εξαιτίας της φορολόγησης - ακόμα δεν έχει σταθεροποιηθεί, να μεταρρυθμίσει. Επ'αυτού συμφωνούμε απόλυτα. Αλλά είναι απαράδεκτο η συμμετοχή να μην ρυθμίζεται με έναν κατάλληλο τρόπο. Έχουμε να αντιμετωπίσουμε ένα σύνολο διαφορετικών συστημάτων, και διερωτώμαι πώς είναι δυνατό να ενοποιήσουμε αυτά τα συστήματα και να καταλήξουμε σε ένα είδος ευρωπαϊκής ΑΕ; Αυτό δεν είναι απλό. Δεν είναι απλό, θεωρούμενο από την άποψη μίας χώρας, όπως για παράδειγμα η Γερμανία, ούτε μίας χώρας, όπως η Ολλανδία, ούτε επίσης όπως η Ιταλία. Το ιδιαίτερο στοιχείο αυτής της γνωμοδότησης είναι ότι κατορθώνει να ενοποιήσει αυτά τα συστήματα. Κατ'αυτό τον τρόπο, έχουμε ξεκινήσει μία πορεία και μπορούμε να επιλύσουμε τα προβλήματα για τη δημιουργία μίας ευρωπαϊκής ΑΕ. Αυτό, κατά τη γνώμη μου, αποτελεί ένα ιδιαίτερα σημαντικό σημείο. Αλλά οι χώρες, στις οποίες δεν υπάρχει κανένα ευρωπαϊκό συμβούλιο συμμετοχής, κανένα ευρωπαϊκό συμβούλιο επιχειρήσεων, δεν είναι δυνατό να συμμετάσχουν. Αυτό αποτελεί ένα στοιχείο. Δεύτερο στοιχείο αποτελεί το γεγονός ότι λαμβάνονται υπόψη τα δύο μείζονα συστήματα, τα οποία υπάρχουν στην Ευρώπη στο χώρο των επιχειρήσεων, δηλαδή το μονιστικό και το δυιστικό σύστημα, τα οποία θεωρούμε κατάλληλα. Πρόκειται για εύκαμπτες μορφές, αλλά επίσης αξιόλογες. Πρόκειται για μορφές ισότιμες, οι οποίες δεν οδηγούν στην αποφυγή της συμμετοχής, αλλά συμβάλλουν σημαντικά στο ευρωπαϊκό μοντέλο. Επομένως, το ευρωπαϊκό συμβούλιο επιχειρήσεων, κύριε Επίτροπε, έχει συμβάλει σημαντικά για την περαιτέρω επίλυση αυτού του προβλήματος. Αλλά θα πρέπει επίσης να ασχοληθούμε περαιτέρω, και αυτό ζητείται στη γνωμοδότηση, με τη γενικότερη συμμετοχή. Αυτή αποτελεί μία αργή διαδικασία, αλλά θα πρέπει να αναληφθεί. Αν ληφθούν υπόψη αυτά τα στοιχεία, τότε καταλήγει κανείς σ'αυτά που προτείνει ο κ. Menrad.
<P>
Ο κ. Menrad δίνει ιδιαίτερη σημασία, και ορθώς, στην επιτροπή εμπειρογνωμόνων, υπό την ηγεσία του κ. Davignon. Πράγματι, είμαι ιδιαίτερα ικανοποιημένος γιατί μ'αυτή τη γνωμοδότηση δημιουργείται η εν λόγω επιτροπή. Πιστεύω ότι και η επιτροπή θα μπορέσει να εργαστεί, βάσει της εν λόγω γνωμοδότησης.
<P>
Το Ευρωπαϊκό Λαϊκό Κόμμα δίνει μεγάλη σημασία στην υλοποίηση της ευρωπαϊκής ΑΕ. Είναι παράλογο σε μία ευρωπαϊκή αγορά να μην υπάρχει μία ευρωπαϊκή ΑΕ. Και αυτή η ΑΕ θα πρέπει να είναι εθελοντική, αλλά παράλληλα θα πρέπει να αποτελεί τη βάση για τη συμμετοχή και αυτό δεν θα πρέπει να προκαλέσει την οπισθοδρόμηση σε χώρες οι οποίες έχουν ήδη αυτό το σύστημα, αλλά ούτε, από την άλλη πλευρά, να αποτελέσει εμπόδιο για τις χώρες, οι οποίες δεν έχουν προοδεύσει τόσο πολύ σ'αυτόν τον τομέα. Εντούτοις, νομίζω ότι ο κ. Menrad έχει λάβει υπόψη του κατά τον κατάλληλο τρόπο αυτά τα δύο στοιχεία. Ελπίζω ότι η Επιτροπή θα λάβει υπόψη της όλες τις συστάσεις, γιατί κάθε σύσταση παρουσιάζει ιδιαίτερο ενδιαφέρον. Ούτως, θα μπορέσουμε πιθανόν να ολοκληρώσουμε αυτή την προσπάθεια και αυτό μόνο εάν το Ευρωπαϊκό Συμβούλιο και η Ευρωπαϊκή Επιτροπή δώσουν τις κατάλληλες απαντήσεις στις ορθές προτάσεις του κ. Menrad.

<SPEAKER ID=108 LANGUAGE="IT" NAME="Garosci">
Κυρία Πρόεδρε, όπως γνωρίζουμε, ο κύριος στόχος της έκθεσης σχετικά με τις διαβουλεύσεις των εργαζομένων είναι η εξεύρεση ενός κατάλληλου, ενημερωμένου, σφαιρικού κανονισμού που να ρυθμίζει τον τομέα. Από τις τρεις λύσεις που έχει προτείνει η Επιτροπή, ας αφήσουμε στην άκρη, για την ώρα, την πρώτη, διότι στην ουσία μας επαναπροτείνει τη διατήρηση του status quo χωρίς καμία αλλαγή. Ας αναλύσουμε όμως τις άλλες δύο.
<P>
Εκτιμούμε θετικά, ως ομάδα, την τρίτη επιλογή, υπό την προϋπόθεση ότι δεν θα εξαρτηθεί από την υλοποίηση της δεύτερης επιλογής. Συνεπώς, θα πρέπει να αποσυνδέσουμε την τρίτη από τη δεύτερη, διότι μας προτείνει μία σφαιρική προσέγγιση μέσω του καθορισμού γενικών πλαισίων. Αντιθέτως, η τρίτη επιλογή μας φαίνεται ότι ανταποκρίνεται καλύτερα στις ανάγκες του συνόλου των ενδιαφερομένων πλευρών, παραπέμποντας στη σύνδεση με τη μετατροπή της οδηγίας για τις ευρωπαϊκές επιτροπές επιχείρησης.
<P>
Διαπιστώνουμε όντως ότι σε όλα τα κράτη μέλη υπάρχουν μορφές πληροφόρησης και διαβούλευσης των εργαζομένων, που βασίζονται, η κάθε μια τους, στις τυπικές ανάγκες και στα τυπικά χαρακτηριστικά κάθε χώρας. Η υιοθέτηση μιας κοινοτικής ρύθμισης σφαιρικού χαρακτήρα θα μπορούσε σε ορισμένες περιπτώσεις να αλλοιώσει ισορροπίες που με κόπο έχουν επιτευχθεί από καιρό σε ορισμένους τομείς.
<P>
Η τρίτη επιλογή μας φαίνεται συνεπώς ότι βασίζεται σε ρεαλιστικά αιτήματα που ανταποκρίνονται σε καθορισμένες ανάγκες. Είναι αδικαιολόγητο να υποτάσσονται οι επιχειρήσεις, που επιλέγουν τη νέα νομική μορφή της ευρωπαϊκής εταιρείας, σε κανόνες που αφορούν τους εργαζόμενους διαφορετικούς από εκείνους των οποίων απαιτεί την τήρηση η οδηγία 94/45 από τις άλλες επιχειρήσεις κοινοτικών διαστάσεων.
<P>
Έχουμε τη δυνατότητα να ακολουθήσουμε ένα δρόμο όπου μπορούν να συναντηθούν εργαζόμενοι και επιχειρήσεις. Έχουμε καθήκον να τον ακολουθήσουμε.

<SPEAKER ID=109 LANGUAGE="NL" NAME="Boogerd-Quaak">
Κυρία Πρόεδρε, συνάδελφοι, κύριε Επίτροπε, είναι παράλογο το γεγονός ότι μία υπόθεση η οποία άρχισε πριν από 20 έτη παραμένει ανοικτή και θα ήθελα να εκφράσω, εξ ονόματος της Ομάδας μου, την ικανοποίησή μας για την επί του παρόντος συζήτηση σχετικά με την έκθεση του κ. Menrad; και ακόμη θα ήθελα να προσθέσω ότι έχουμε πολλές παρατηρήσεις και για το λόγο αυτό θέλουμε να εκφράσουμε τις εκτιμήσεις μας. Πέρα από την ιδιαίτερη σημασία που παρουσιάζει αυτή η υπόθεση, επιθυμούμε επίσης να προωθήσουμε αυτό το θέμα, και οι λόγοι είναι ότι επί του παρόντος κοστίζει πολλά χρήματα στις επιχειρήσεις η μη ύπαρξη ενός καθεστώτος. Ορισμένοι αναφέρονται σε 70 δισεκατομμύρια ολλανδικά φιορίνια ετησίως, επομένως περί τα 30 δισεκατομμύρια Ecu; και αυτό αποτελεί πολύ αρνητικό στοιχείο από τη στιγμή που θέλουμε να παραμείνουμε ανταγωνιστικοί έναντι των Ηνωμένων Πολιτειών και της Ιαπωνίας.
<P>
Αποτελεί πράγματι αξιοθαύμαστο γεγονός ότι δεν έχουμε καταλήξει σε ένα καθεστώς και επ'αυτού θα ήθελα να θέσω ένα ερώτημα. Διερωτώμαι εάν η βασική αιτία για την καθυστέρηση της υπόθεσης είναι το θέμα της συμμετοχής των εργαζομένων ή εάν στο εσωτερικό των εθνικών κυβερνήσεων υπάρχουν δυνάμεις, οι οποίες θέλουν να ελέγξουν την εθνική πολιτική του ανταγωνισμού, και αυτό εξαιτίας των ανησυχιών για τις φορολογικές συνέπειες. Ο συνάδελφος κ. Pronk κατέδειξε ότι και οι φορολογικές υποθέσεις διαδραματίζουν κάποιο ρόλο και δεν θα ήταν περίεργο ότι πραγματικά αυτή η πτυχή της υπόθεσης αποτελεί την αιτία της καθυστέρησης όσο και η υπόθεση της διαβούλευσης και της συμμετοχής των εργαζομένων.
<P>
Θα ήθελα να αναφέρω ότι επί του παρόντος οι μεγάλες επιχειρήσεις μετεγκαθίστανται μεταξύ των κρατών μελών, και σε ορισμένες περιπτώσεις στο εξωτερικό, αλλά δεν θα ήθελα να ασχοληθώ μ'αυτό προς το παρόν, στο πλαίσιο της πολιτικής του ανταγωνισμού για την εξεύρεση των καλύτερων συνθηκών εγκατάστασης και η γνώμη, τόσο η δική μου όσο και της Ομάδας μου, είναι ότι αυτού του είδους οι μετεγκαταστάσεις οδηγούν στη σταδιακή επιδείνωση των συνθηκών εργασίας και των δικαιωμάτων των εργαζομένων στις επιχειρήσεις. Ήδη, το έχω αναφέρει και προηγουμένως, η συμμετοχή των εργαζόμενων στις σύγχρονες επιχειρήσεις αποτελεί ακριβώς το μεγάλο πλεονέκτημα του ανταγωνισμού για την Ευρώπη σε σχέση με τις άλλες περιοχές του κόσμου. Πιστεύω, εν προκειμένω, ότι τόσο η Επιτροπή, και όχι μόνο η Επιτροπή, αλλά και εμείς συνάδελφοι, και εγώ προσωπικά, έχουμε να πραγματοποιήσουμε ένα μεγάλο έργο. Επί του παρόντος, η Ολλανδία κατέχει την Προεδρία του Συμβουλίου και πιστεύω ότι εμείς ως Κοινοβουλευτικοί οφείλουμε φέτος να φροντίσουμε ώστε οι Υπουργοί μας να ασχοληθούν μ'αυτή την υπόθεση, αλλά καθώς αυτό το θέμα πρόκειται να διαρκέσει περισσότερο από ό, τι μία Προεδρία του Συμβουλίου, όλοι οι συνάδελφοι του Κοινοβουλίου θα πρέπει να έλθουν σε επαφή με τους Υπουργούς τους στο Συμβούλιο για να δοθεί ιδιαίτερη ώθηση σ'αυτή την υπόθεση. Ως εκ τούτου, θα ήθελα να σας καλέσω συνάδελφοι να αναλάβουμε όλοι αυτή τη δέσμευση .

<SPEAKER ID=110 LANGUAGE="PT" NAME="Novo">
Κυρία Πρόεδρε, θα λάβω το λόγο για να διαβάσω ένα κείμενο του συναδέλφου κ. Sergio Ribeiro που, δυστυχώς, δεν μπορεί να παραβρεθεί.
<P>
Το θέμα της συμμετοχής των εργαζομένων σε ένα σύστημα κοινωνικών σχέσεων στο οποίο ορισμένοι βλέπουν μορφές εκμετάλλευσης της εργατικής δύναμης και άλλοι ένα μη κοινωνικό συνδυασμό συντελεστών παραγωγής είναι από τα πιο ενδιαφέροντα. Τόσο στην ιδεολογική συζήτηση όσο και στις πρακτικές και πολιτικές εκφράσεις που μπορεί να λάβει.
<P>
Προφανώς δεν θα είναι ενδιαφέρον για εκείνους που, τοποθετούμενοι σε ένα από αυτά τα ρεύματα σκέψης και δράσης, θεωρούν τους εαυτούς τους κατόχους της μοναδικής σκέψης ή κατόχους μίας εξουσίας που προσπαθούν να επιβάλουν ως μοναδική. Αλλά, για αυτούς, ίσως τίποτα δεν έχει ενδιαφέρον, ούτε σε επίπεδο σκέψης ούτε σε επίπεδο δράσης...
<P>
Η έκθεση του συναδέλφου κ. Menrad αντανακλά, κατά τη γνώμη μου, το σύνθετο χαρακτήρα του ζητήματος αυτού καθώς εξετάζει την πληροφόρηση και τη διαβούλευση των εργαζομένων.
<P>
Ωστόσο, δεν είναι ακίνδυνο, και θα είναι μάλιστα επικίνδυνο να ταυτίσουμε την πληροφόρηση και τη διαβούλευση με τη συμμετοχή. Η έκθεση δεν καθιστά σαφή αυτήν την απαραίτητη διάκριση και δεν αποφεύγει τους κινδύνους αυτής της πιθανής ταύτισης. Η πληροφόρηση και η διαβούλευση μπορούν να μετατραπούν σε αντίδοτο μίας πραγματικής συμμετοχής ή σε άλλοθι για να αποφευχθεί η υλοποίηση μίας αληθινής συμμετοχής.
<P>
Η επιβεβαίωση του δικαιώματος στην πληροφόρηση και τη διαβούλευση δεν μπορεί, κατά τη γνώμη μου, να αποτελεί ένα είδος συνυπευθυνοποίησης των εργαζομένων στις κακές στιγμές της συγκυρίας, ενώ στις καλές στιγμές της η πληροφόρηση και η διαβούλευση δεν είναι αναγκαίες για τη διαχείρτιση των επιχειρήσεων.
<P>
Αποδέχομαι, και υποστηρίζω, την επιβεβαίωση της αρχής της πληροφόρησης και διαβούλευσης των εργαζομένων. Επομένως θεωρώ θετική την έκθεση Menrad, ειδικά όσον αφορά τις επιχειρήσεις με πολυεθνική ή διεθνή διάσταση και διάρθρωση, αλλά υπογραμμίζω πάντα την επιφύλαξη και την άρνηση να ταυτιστούν αυτές οι δράσεις με μία συμμετοχή και συνυπευθυνοποίηση των εργαζομένων στη διαχείριση, και ακόμη περισσότερο να χρησιμεύσουν η πληροφόρηση και η διαβούλευση ως τέχνασμα ώστε οι εργαζόμενοι να αποδεχθούν ευκολότερα τα πραγματικά μέτρα που λαμβάνονται εναντίον τους σε περιόδους κακής συγκυρίας, εξαρθρώνοντας συστήματα και κατακτήσεις κοινωνικού χαρακτήρα.

<SPEAKER ID=111 LANGUAGE="DE" NAME="Wolf">
Kυρία Πρόεδρε, αγαπητοί κυρίες και κύριοι συνάδελφοι, ο κ. Pronk έκανε εδώ λόγο για ευρωπαϊκό κοινωνικό μοντέλο και για ευρωπαϊκό σύστημα. Nομίζω πως θα πρέπει να το δούμε αυτό πιο δυναμικά. Δεν είναι σωστό να περιορισθούμε απλώς στο να αμυνόμαστε υπέρ αυτού που ίσχυε κάποτε. Δεν υπάρχει αλλαγή διαρρύθμισης χωρίς άμυνα; αυτό είναι σωστό. Αμυνα κατά της προσπάθειας του νεοφιλελεύθερου σχεδίου να καταλάβει το έδαφος. Iσχύει όμως και το εξής: η επίθεση είναι η καλύτερη άμυνα.
<P>
Έχουμε την ευκαιρία να επιδιώξουμε το ευρωπαϊκό καταστατικό, ως ένα από τα πρώτα επίπεδα συντονισμού του εξευρωπαϊσμού και του εκδημοκρατισμού της οικονομίας. Aυτό ίσως να ακούγεται τολμηρό, για άλλον υπερβολικά επιθετικό, και για άλλον υπερβολικά αισιόδοξο. Aλλά η πραγματική κατάσταση είναι ότι η νεοφιλελεύθερη επιθετική τακτική, ειδικά σε επίπεδο EE, απειλεί, σε ευρύ μέτωπο, την αποτελεσματική ύπαρξη των δυνατοτήτων συμμετοχής των εργαζομένων και έχει αρχίσει να πιέζει. Aυτό, εν πάση περιπτώσει, πάει πολύ.
<P>
Θα πρέπει εμείς εδώ, να ενεργήσουμε τουλάχιστον από κοινού, να αντιστρέψουμε την παρούσα αρνητική δυναμική αυτής της διαδικασίας, και σ' αυτό η έκθεση του κ. Menrad είναι ένα πρώτο βήμα. Aλλά αν τεθεί σε κίνηση η αντίστροφη δυναμική, τότε δεν έχουμε κανέναν λόγο απολύτως να σταματήσουμε εκεί που σταμάτησε στις μέχρι τώρα εθνικές μας ιστορίες, στην τελευταία διαρθρωτική φάση. Oφείλουμε να δούμε πώς θα κάνουμε στη συνέχεια πρόσθετα βήματα, υπέρ ενός εκδημοκρατισμού της οικονομίας. Kαι αν οι άνθρωποι, που με τη νεοφιλελεύθερη εφόρμηση, έθεσαν σε κίνηση τη δυναμική αυτή, παραπονεθούν στη συνέχεια, τότε το φταίξιμο θα είναι δικό τους.

<SPEAKER ID=112 LANGUAGE="FR" NAME="Antony">
Κυρία Πρόεδρε, αγαπητοί συνάδελφοι, θα ήθελα κατ&#x02BC; αρχάς να συγχαρώ τον εισηγητή για την εργασία που εξετέλεσε και να του ζητήσω να με συγχωρήσει, αλλά ορισμένα τμήματα της έκθεσής του μου φαίνονται λίγο σκοτεινά. Ασφαλώς, υπάρχουν μερικές δυσκολίες μετάφρασης. Ασφαλώς επίσης, φαίνεται ότι χειρίζομαι τις κοινωνικές έννοιες δυσκολότερα απ&#x02BC; αυτόν. Νομίζω, ωστόσο, για να μιλήσω τη γλώσσα της σημειολογίας, ότι ορισμένες λέξεις που χρησιμοποιήθηκαν έχουν τόσο μεγαλύτερη ευρύτητα, όσο πιο ακατανόητες είναι. Πέραν αυτής της παρατήρησης, θα πρέπει να οριστεί σαφώς τι εννοεί ο εισηγητής ως «συνδιαχείριση». Φοβούμαι ότι η λέξη δεν αντικατοπτρίζει την ίδια πραγματικότητα στη Γαλλία όπως στη Γερμανία.
<P>
Ας έλθουμε τώρα σε ένα ουσιώδες σημείο. Ο εισηγητής αναθέτει στα συνδικάτα πρωταρχικό ρόλο στη ζωή των επιχειρήσεων. Οπως γνωρίζετε, η συνδικαλιστική ιστορία είναι κατά μέγα μέρος η ιστορία του αγώνα μεταξύ δύο εννοιών που φωτίζονται από διαφορετικές θεωρίες. Από τη μία, η θεωρία μιας ενιαίας συνδικαλιστικής οργάνωσης, η οποία επεκράτησε σε όλα τα σοσιαλιστικά καθεστώτα - είτε ήσαν κομμουνιστικά, φασιστικά ή ναζιστικά - και από την άλλη, η θεωρία του συνδικαλιστικού πλουραλισμού που επιτρέπει στους μισθωτούς να ιδρύουν τα συνδικάτα που επιθυμούν και να προσχωρούν στην οργάνωση της επιλογής τους.
<P>
Στη χώρα μου, τη Γαλλία, η υποκρισία του συστήματος επιτρέπει τη διατήρηση της αυταπάτης του συνδικαλιστικού πλουραλισμού εξασφαλίζοντας στην πράξη τη συντήρηση και τα προνόμια των υφισταμένων οργανώσεων, προνόμια στα οποία προσκολλώνται αγρίως. Κατά κάποιο τρόπο όπως κι εδώ, στο Ευρωπαϊκό Κοινοβούλιο, όπου στην πραγματικότητα ισχύει το σύστημα ενός ενιαίου κόμματος με διπλή ετικέτα που διαθέτει δύο ελαφρώς αποκλίνοντες πόλους οικονομικής θεωρίας.
<P>
Στη Γαλλία λοιπόν, ένας νόμος για τη «συνδικαλιστική αντιπροσωπευτικότητα» απαγορεύει την ελεύθερη υποβολή υποψηφιοτήτων εκ μέρους των μισθωτών κατά τον πρώτο γύρο των αρχαιρεσιών για την εκλογή εκπροσώπων του προσωπικού ή των επιτροπών της επιχείρησης. Μόνον όταν υπάρξει αδυναμία εκλογής στον πρώτο γύρο ο μισθωτός μπορεί να ψηφίσει ή να υποβάλει υποψηφιότητα για οργάνωση της επιλογής του, μη αναγνωρισμένη ακόμα.
<P>
Ας σημειωθεί ότι μεταξύ των κριτηρίων αντιπροσωπευτικότητας περιλαμβάνεται πάντα το κριτήριο της πατριωτικής στάσης κατά τα χρόνια κατοχής της χώρας μου. Δύσκολα αντιλαμβάνεται κανείς πώς μπορούν να ικανοποιήσουν το κριτήριο αυτό οργανώσεις των οποίων οι ιδρυτές δεν είναι ακόμα συνταξιούχοι. Χωρίς καν να αναφερθεί ότι οι κομμουνιστές ιθύνοντες που ήλεγχαν με σιδερένιο χέρι τη γαλλική Γενική Συνομοσπονδία Εργασίας, σύμφωνα με την ένατη και δέκατη τρίτη ντιρεκτίβα των 21 όρων της Μόσχας, είχαν υποστηρίξει το σύμφωνο Χίτλερ-Στάλιν και μάλιστα, όπως ο προδότης Thorez, είχαν λιποτακτήσει από το γαλλικό στρατό για να μην αντιπαρατεθούν με το γερμανικό στρατό.
<P>
Αλλ&#x02BC; ιδού που σήμερα, στον αναίσχυντο, ανενδοίαστο, αθέμιτο πόλεμο που διεξάγεται στη χώρα μου εναντίον του εθνικού κινήματος και των πατριωτικών δυνάμεων που μάχονται για την ανεξαρτησία, την κυριαρχία, τις ελευθερίες της πατρίδας, κάποιοι θέλουν να απαγορεύσουν τις νέες συνδικαλιστικές οργανώσεις, τις οργανώσεις τις οποίες ιδρύουν οι εργαζόμενοι που δεν έχουν πια εμπιστοσύνη στην παλιά συνδικαλιστική νομενκλατούρα, στους απαράτσικ της οι οποίοι είναι ανίκανοι να εκφράσουν τις προσδοκίες για εργασία, πρώτα για τους πολίτες, τις προσδοκίες για ασφάλεια, αλλά και για αυτοδιαχείριση του μισθού, για την δημιουργία συστημάτων κοινωνικής ασφάλισης και συνταξιοδότησης σύγχρονων, προσαρμοσμένων, με καλύτερη διαχείριση και καλύτερο έλεγχο.

<SPEAKER ID=113 LANGUAGE="DE" NAME="Weiler">
Kύριε Πρόεδρε, αγαπητοί κυρίες και κύριοι συνάδελφοι, η ευρωπαϊκή ανώνυμη εταιρία μπορεί, ενδεχομένως, να είναι επιβοηθητική και ωφέλιμη για την υλοποίηση της εσωτερικής αγοράς, αν κανείς δει τη στενή, και ολοένα στενότερη οικονομική διαπλοκή των επιχειρήσεων στην Eυρώπη.
<P>
H Eπιτροπή Kοινωνικών Yποθέσεων και Aπασχόλησης ασχολήθηκε έντονα με την πρόταση της Eπιτροπής, σε μια δημόσια ακρόαση ειδικών, κι ευχαριστώ τον εισηγητή ιδιαίτερα που δεν υπέκυψε στην πίεση για μια εσπευσμένη έγκριση, αλλά αντιστάθηκε. Διότι πράγματι θα πρέπει να αναλογισθούμε ποιες επιπτώσεις θα έχει το καταστατικό μιας μικρής ευρωπαϊκής ανώνυμης εταιρίας, για τις εργασιακές σχέσεις μεταξύ ιδιοκτητών, μερισματούχων, διοίκησης, εργαζομένων, επιχειρησιακών συμβουλίων και συνδικάτων. Θα μπορούσαμε, φυσικά, επειδή δεν είχαμε πίεση χρόνου, να δείχναμε κάπως περισσότερο θάρρος, θάρρος για περισσότερη συναπόφαση και όχι για μειωμένη συμμετοχή. Tο όραμα μιας δημοκρατικής οικονομίας, που μόλις τώρα αναφέρθηκε, θα ήταν, ειδικά τώρα, σε μια εποχή ριζικής οικονομικής αλλαγής, πολύ σημαντικό για τους φόβους των εργαζομένων έναντι της παγκοσμιοποίησης; ακριβώς σαν μήνυμα προς τους εργαζομένους ότι και στην Eυρώπη δεν μετράει μόνο η shareholder value .
<P>
Kύριε Menrad, όπως καταλαβαίνετε, δεν θα αποφύγω να δείξω ορισμένες αντιφάσεις. Στο σημείο 9, κατά τρόπον άξιον επαίνου, ζητήσατε να μην αποφεύγεται η συναπόφαση. Bεβαίως - κι αυτό θα πρέπει να το πω εδώ και ως Γερμανός - η γερμανική Oμοσπονδιακή Kυβέρνηση ψήφισε τα τελευταία χρόνια δύο σημαντικούς νόμους που κάθε άλλο παρά βελτιώνουν τα δικαιώματα των εργαζομένων, λ.χ. το νόμο για τη μικρή ανώνυμη εταιρία, που αναφέρεται στα δικαιώματα συμμετοχής στη λήψη αποφάσεων σε επιχειρήσεις με λιγότερους από 500 εργαζομένους. Γι' αυτό και βλέπω με κάποια δυσπιστία το σημείο 14 της έκθεσής σας, στο οποίο κάνετε ιδιαίτερες σκέψεις για το θέμα αυτό.
<P>
Όλοι γνωρίζουμε ότι σ' αυτές τις επιχειρήσεις, στις μικρομεσαίες επιχειρήσεις, δουλεύουν οι περισσότεροι εργαζόμενοι της Eυρώπης, και νομίζω ότι ειδικά αυτοί έχουν αξίωση για ιδιαίτερη προστασία. Eκτός τούτου, η Γερμανία, όπως γνωρίζετε, χειροτέρεψε επίσης τα δικαιώματα στα επιχειρησιακά συμβούλια των πολύ μικρών επιχειρήσεων, δηλαδή με λιγότερους από δέκα εργαζομένους.
<P>
Eπιδοκιμάζουμε, κατά βάσιν, τη μελέτη που αναφέρατε και ζητήσατε. Περιμένουμε βεβαίως τα αποτελέσματα να υποβληθούν όχι μόνο στους εκπροσώπους του κοινωνικού διαλόγου, αλλά σαφώς και στο Eυρωπαϊκό Kοινοβούλιο. Έχω την άποψη πως όλοι θα πρέπει να συζητήσουμε εντατικά και χωρίς χρονική πίεση το πώς φανταζόμαστε στο μέλλον μια ευρωπαϊκή οδηγία, καθώς και το ευρωπαϊκό καταστατικό μιας ανώνυμης εταιρίας.
<P>
Συνηγορώ υπέρ της εξασφάλισης των εθνικών παραδόσεων, αλλά παράλληλα και υπέρ της περαιτέρω εξέλιξης και της επέκτασης της δημοκρατίας στον εργασιακό κόσμο, σε ευρωπαϊκό επίπεδο. Ωστόσο, απέχουμε, δυστυχώς, πολύ ακόμη από το στόχο αυτό, αν και βρισκόμαστε στα πρόθυρα του επόμενου αιώνα.

<SPEAKER ID=114 LANGUAGE="DE" NAME="Schiedermeier">
Kύριε Πρόεδρε, αξιότιμε κύριε Eπίτροπε, αγαπητοί κυρίες και κύριοι συνάδελφοι, κατ' αρχήν επιτρέψτε μου να ευχαριστήσω θερμά τον εισηγητή συνάδελφο κ. Menrad. Mε βάση τη μεγάλη του εμπειρία, εκπόνησε την έκθεση αυτή, με πολλή αντικειμενικότητα, επιμέλεια και ακρίβεια.
<P>
Eπιτρέψτε μου επίσης να ευχαριστήσω και την Eπιτροπή για τις προκαταρκτικές εργασίες που επιτέλεσε, αν και η ανακοίνωση για την ενημέρωση και τη διαβούλευση των εργαζομένων δεν διαβάζεται, εκ των υστέρων, ως ανάγνωσμα επιτυχίας, πράγμα όμως για το οποίο δεν φταίει η Eπιτροπή. Aνεξάρτητα από τις διάφορες οδηγίες για τις μαζικές απολύσεις, τη μεταβίβαση επιχειρήσεων και το ευρωπαϊκό επιχειρησιακό συμβούλιο, ως μεμονωμένες επιτυχίες, όλες οι άλλες οι προτάσεις παρέμειναν στο Συμβούλιο σε εκκρεμότητα. Aυτό ισχύει ιδιαίτερα για το μοντέλο συμμετοχής στη λήψη των αποφάσεων. Tο Συμβούλιο δεν διακρίθηκε εδώ για την αποφασιστικότητά του, και είναι καιρός πια να αποκτήσει διαφάνεια και ο πληθυσμός, οι πολίτες, να μάθουν ποιος ουσιαστικά βάζει φρένο, σε ευρωπαϊκό επίπεδο: όχι το Eυρωπαϊκό Kοινοβούλιο, όχι η Eπιτροπή, αλλά το Συμβούλιο.
<P>
Oι τέσσερις θεμελιώδεις αρχές της Eπιτροπής, για μια λύση αυτού του ζητήματος, διαβάζονται καλά: απλοποίηση, συνοχή, ουσιαστικές και ισορροπημένες ενέργειες καθώς και γενική ισχύς. Tο αν όμως οι τρεις προτάσεις επίλυσης - διατήρηση του status quo, σφαιρική προσέγγιση, προτάσεις για το καταστατικό της ευρωπαϊκής AE, του ευρωπαϊκού σωματείου, του ευρωπαϊκού συνεταιρισμού ή της ευρωπαϊκής εταιρίας κοινωνικής αλληλεγγύης - θα οδηγούσε σε επιτυχία, κύριε Eπίτροπε, είναι για μένα αμφίβολο. Φοβάμαι επίσης πως θα χρειασθούμε ακόμη αρκετό καιρό μέχρις ότου φθάσουμε στη λύση αυτού του ζητήματος, μέχρις ότου έχουμε στη διάθεσή μας όλες τις γνωμοδοτήσεις που ζητήσαμε, μέχρις ότου η Eπιτροπή, στη συνέχεια, φέρει ένα οριστικό νομοσχέδιο στο τραπέζι.
<P>
H δημόσια ακρόαση των ειδικών για το θέμα αυτό, στην Eπιτροπή Kοινωνικών Yποθέσεων, έδωσε μια προκαταβολική γεύση των προβλημάτων που μας περιμένουν στην επίλυση του προβλήματος της ενημέρωσης και της διαβούλευσης των εργαζομένων. H ομάδα των εμπειρογνωμόνων της Eπιτροπής αποτελείται δυστυχώς, κύριε Eπίτροπε, - σας το είπα ακόμη μια φορά - από θεωρητικούς, κι από ελάχιστους που γνωρίζουν την πράξη. Eκτός τούτου οι προθεσμίες που τέθηκαν στην ομάδα των ειδικών γι' αυτό το πολύπλοκο θέμα, μου φαίνονται πολύ μικρές. Συμμερίζομαι εδώ την άποψη του συναδέλφου Menrad.
<P>
Tα συμπεράσματα, που παρουσιάσθηκαν ήδη από τον εισηγητή, τα υποστηρίζω πλήρως, ως προς το περιεχόμενό τους. Θα ήθελα να σας υπογραμμίσω ακόμη μια φράση, όπου αυτός αναφέρει το εξής: H μόνη επιλογή που θα μπορούσε να θεωρηθεί αποδεκτή είναι η επιλογή 3α σε συνδυασμό με την επιλογή 2. Δεν επιτρέπεται, όμως, στην περίπτωση αυτή, να αντικατασταθούν οι δυνατότητες οικονομικής συμμετοχής από απλά δικαιώματα ενημέρωσης και διαβούλευσης, στο πνεύμα της οδηγίας, για τα ευρωπαϊκά επιχειρησιακά συμβούλια, ή ενός κοινοτικού οργάνου, που θα δημιουργηθεί μελλοντικά για τη ρύθμιση της ενημέρωσης και της διαβούλευσης, σε εθνικό επίπεδο.

<SPEAKER ID=115 LANGUAGE="SV" NAME="Lindqvist">
Κύριε Πρόεδρε, ένας εργασιακός τομέας που λειτουργεί κοινωνικά με καλές σχέσεις μεταξύ ιδιοκτητών και εργοδοτών από τη μία και εργαζομένων και συνδικαλιστικών οργανώσεων από την άλλη, είναι προς όφελος όλων. Η Επιτροπή προτείνει τρείς διαφορετικές εναλλακτικές δυνατότητες σε επίπεδο ΕΕ: Να διατηρηθεί η σημερινή κατάσταση, να συσταθεί μία υποδομή πλαίσιο ή να προχωρήσουμε άμεσα με προτάσεις για ένα καταστατικό για τις ευρωπαϊκές επιχειρήσεις.
<P>
Η Επιτροπή υποστηρίζει την επεξεργασία μιας υποδομής πλαισίου, κάτι που φαίνεται να είναι ένα συνετό και εφικτό μέτρο, καθώς και την πρόταση υποβολής μιας οδηγίας περί ελαχίστης στάθμης πληροφόρησης προς - και διαβούλευσης με τους εργαζόμενους. Σ&#x02BC;αυτή τη περίσταση είναι ωστόσο πολύ σημαντικό να πρόκειται όντως για ελάχιστους κανόνες και όχι για εναρμόνιση της νομοθεσίας. Κάθε κράτος μέλος πρέπει να μπορεί να διατηρήσει και να διαμορφώσει τους δικούς του κανόνες οι οποίοι προχωρούν σε μεγαλύτερο βάθος από την υποδομή πλαίσιο και τις ελάχιστες προϋποθέσεις.
<P>
Οι διαφοροποιήσεις μεταξύ των κρατών μελών είναι επίσης μεγάλες. Στην Σουηδία, υπάρχει ήδη ένα καλά επεξεργασμένο σύστημα συμμετοχής μέσω συλλογικών συμβάσεων το οποίο έδειξε ότι λειτουργεί καλά. Τα ζητήματα αυτού του είδους πρέπει κατ&#x02BC;αρχάς να επιλύονται και να τα χειρίζεται η αγορά εργασίας και οι εταίροι της. Επομένως όλες οι προτάσεις νόμου και οι οδηγίες πρέπει να διαμορφώνονται σε στενή συνεργασία και μεταξύ των εταίρων της αγοράς εργασίας επίσης. Αυτή η πρόταση, κύριε Πρόεδρε, πρέπει να ειδωθεί ως ένα πρώτο βήμα προς μιας μεγαλύτερης σε βάθος επιρροής εκ μέρους των εργαζομένων και σε επίπεδο ΕΕ επίσης.

<SPEAKER ID=116 LANGUAGE="ES" NAME="Gonzαlez Αlvarez">
Κύριε Πρόεδρε, κύριε Επίτροπε, θα πρέπει ίσως να παρατηρήσω το παράδοξο που προϋποθέτει το ότι για να καταλήξουμε σε μια ανακοίνωση σχετικά με τη συμμετοχή και την ενημέρωση των εργαζομένων και τη διαβούλευση με αυτούς δεν έγινε διαβούλευση με τους κοινωνικούς παράγοντες. Είναι παράδοξο, κατά την άποψή μου.
<P>
Κατά δεύτερον, θα ήθελα να αναφέρω το πάγωμα στο Συμβούλιο -και πιστεύω ότι η ανακοίνωση της Επιτροπής επιχειρεί να μη συνεχιστεί αυτό το πάγωμα- των καταστατικών εταιρειών, σωματείων, συνεταιρισμών και ενώσεων κοινωνικής αλληλεγγύης στις πτυχές που αφορούν την ενημέρωση και συμμετοχή των εργαζομένων και τη διαβούλευση με αυτούς. Εμείς θεωρούμε ότι αυτό το πάγωμα καθιστά προφανή δύο ζητήματα: πρώτον -κάτι για το οποίο έχουμε ήδη συζητήσει εδώ επανειλημμένως- την αναγκαιότητα μιας διαδικασίας λήψης αποφάσεων με ειδική πλειοψηφία, και όχι με ομοφωνία, κυρίως σε πτυχές που είναι κοινωνικές και μας απασχολούν ιδιαίτερα, τουλάχιστον στην Ομάδα μας· δεύτερον, την ευκολία με την οποία το Συμβούλιο λαμβάνει αποφάσεις οικονομικού ή οικονομιστικού χαρακτήρα σχετικά με την ευρωπαϊκή οικοδόμηση -βλέπε το πρόσφατο Σύμφωνο Σταθερότητας- και τις δυσκολίες που συναντά προκειμένου να εγκρίνει ό, τι αφορά τα δικαιώματα των εργαζομένων και των πολιτών γενικότερα.
<P>
Εμείς πιστεύουμε ότι οι τρεις προτάσεις της Επιτροπής δε μπορούν να γίνουν συνολικώς αποδεκτές αν δεν επέλθει μια αλλαγή σε αυτές, και βεβαίως συμφωνούμε με τον εισηγητή ότι πρέπει να υπάρχει μια ομάδα εμπειρογνωμόνων όπου να συμμετέχουν συνδικάτα, ΜΜΕ, επιστήμονες, Κοινοβούλιο, Επιτροπή, και η οποία θα μας δώσει μια σαφή ιδέα και μια σαφή πρόταση για μια οδηγία που να διασφαλίζει άπαξ δια παντός την ενημέρωση και συμμετοχή των εργαζομένων και τη διαβούλευση με αυτούς. Διότι, επιμένουμε και πάλι, δεν θα υπάρξει μια Ευρώπη σαν αυτήν που επιθυμούμε ορισμένοι αν η συμμετοχή των πολιτών και των εργαζομένων δεν γίνει πραγματικότητα.

<SPEAKER ID=117 LANGUAGE="EN" NAME="Skinner">
Κύριε Πρόεδρε, θα επιθυμούσα να αρχίσω συγχαίροντας τον κ. Menrad για την εξαίρετη έκθεσή του. Αποτελεί πολύ ωραίο συναίσθημα να υπάρχει κάποιος γερμανός Συντηρητικός με τον οποίο να μπορώ να συμφωνήσω ακόμη κι' αν δεν μπορώ να συμφωνήσω με τους ίδιους τους βρετανούς Συντηρητικούς συναδέλφους μου. Είναι πολύ καλό να βλέπει κανείς κάποιον σαν τον κ. Menrad να συμμετέχει στην ενασχόληση με τα κοινωνικά θέματα έτσι ώστε στο Κοινοβούλιο τούτο να γίνει πραγματική πρόοδος. Ατυχώς, δεν σημειώνεται το ίδιο είδος προόδου εντός του Συμβουλίου των Υπουργών και γνωρίζω πολύ καλά τον λόγο για τον οποίο συμβαίνει αυτό.
<P>
Κατά πρώτον, είναι και δίκαιο και ουσιαστικό όταν δημιουργείται καταστατικό για μια ευρωπαϊκή εταιρία να υπάρχει επίσης και η ενεργός προώθηση των συμμετοχικών και διαβουλευτικών διαδικασιών για τους εργαζόμενους εντός της εταιρείας. Περαιτέρω, είναι σωστό ότι η παρούσα έκθεση τονίζει το γεγονός πως χρειαζόμαστε να προωθήσουμε αυτή την πρόοδο με θετικότητα και επιμονή. Η οδηγία για το καταστατικό του ευρωπαϊκού σωματείου είναι πολύ περιοριστική για να επιτευχθεί κάποια αξιόλογη πρόοδος.
<P>
Θα πρέπει να πω στην κυρία Van Lancker ότι ο κοινωνικός διάλογος στο Ηνωμένο Βασίλειο δεν είναι εντελώς νεκρός. Στη δεκαετία του 1980 εξέδωσα ένα φυλλάδιο το οποίο αναφερόταν στις πανευρωπαϊκές συμφωνίες που δημιουργούντο σε σχέση με τις συμμετοχικές δημοκρατικές διαδικασίες εντός των επιχειρήσεων. Ήμουν πολύ ευτυχής που οι επιχειρήσεις του Ηνωμένου Βασιλείου είχαν αντιμετωπίσει με πολύ θετικό τρόπο την όλη αυτή παρουσίαση. Ατυχώς όμως το Ηνωμένο Βασίλειο, όπως γνωρίζετε, ελέγχεται από κάποιους που θα μπορούσαμε να τους αποκαλέσουμε πολιτικά ζόμπι. Ελπίζω ότι κάποια μέρα θα ξυπνήσουμε και θα έχουν εξαφανιστεί. Δεν θα πρέπει να ξεχνούμε όμως ότι εντός του Ηνωμένου Βασιλείου άνθρωποι έχασαν τις δουλειές τους, τα σπίτια τους και ότι δεν επιτρέπεται να χάσουν και τις ελπίδες τους και γνωρίζω ότι θα με υποστηρίξετε στην προσπάθεια να κάνουμε κάτι γι' αυτό.
<P>
Η παρούσα έκθεση αποδεικνύει με μεγάλη σαφήνεια ότι οι συγκρούσεις εντός των εταιριών μπορούν να αποφευχθούν. Εάν υπάρχει κάτι που μπορεί να αποδείξει όχι μόνο το παραπάνω αλλά και τη σχέση του με την κοινωνία μας και με ολόκληρο τον κόσμο, δεν έχει παρά να κοιτάξει προς τη Σεούλ της Κορέας για να διαπιστώσει τον τρόπο με τον οποίον οι εργαζόμενοι και οι συνδικαλιστικές οργανώσεις στερούνται τα δικαιώματά τους και την τρομερή βία που παρουσιάζεται στους δρόμους. Είναι οφθαλμοφανές ότι αυτό αποτελεί απόδειξη των όσων μπορούμε να κάνουμε.
<P>
Δεν είναι δύσκολο να επαινέσει κανείς την παρούσα έκθεση διότι εξετάζει επίσης και τις διάφορες μορφές των οικονομικών μονάδων - τα ταμεία αλληλοβοηθείας, τους συνεταιρισμούς, τις ΜΜΕ - πράγματα απαραίτητα εάν θέλουμε να έχουμε το είδος εκείνο της επιτυχίας που γνωρίζουμε ότι είναι αναγκαίο για την πρόοδο της παρούσης εκθέσεως.
<P>
Κατά συνέπεια, καταλήγοντας θα ήθελα να πω το πόσο ευνώμων είμαι προς τον συνάδελφό μας κ. Menrad για την όλη εργασία του σχετικά με την έκθεση και ελπίζω ότι θα μπορέσουμε να την περάσουμε το ταχύτερον δυνατόν από την Επιτροπή και το Συμβούλιο έτσι ώστε να γίνει νόμος.

<SPEAKER ID=118 NAME="Αλαβάνος">
Κύριε Πρόεδρε, προέρχομαι από μία χώρα, την Ελλάδα, που ούτε παραδόσεις έχει ούτε υψηλές κατακτήσεις στα ζητήματα της ενημέρωσης, της διαβούλευσης και της συμμετοχής των εργαζομένων, και γι'αυτό, αν θέλετε, από μία άλλη σκοπιά, παρακολουθούμε με ιδιαίτερο ενδιαφέρον την εξέλιξη στα ευρωπαϊκά πλαίσια. Βέβαια, εδώ πρέπει να εκφράσουμε μία τριπλή ανησυχία, η οποία νομίζω ότι επιβεβαιώθηκε από συναδέλφους που μίλησαν.
<P>
Η πρώτη ανησυχία είναι ότι, δυστυχώς υπάρχει αυτή η διπλή ταχύτητα μέσα στην Ευρωπαϊκή 'Ενωση, άλλη ταχύτητα για τα νομισματικά θέματα, άλλη ταχύτητα για τα θέματα των δικαιωμάτων των εργαζομένων, και γι'αυτό έχουμε αυτή την τελμάτωση για δεκαετίες πάνω στα ζητήματα της ενημέρωσης, συμμετοχής και διαβούλευσης.
<P>
Η δεύτερη ανησυχία είναι ο πιθανός κίνδυνος αντί να δώσουμε μία δυνατότητα στις χώρες οι οποίες δεν έχουν υψηλές κατακτήσεις να προχωρήσουν μπροστά, να τραβήξουμε προς τα πίσω, προς τα κάτω, κατακτήσεις που υπάρχουν σε άλλες χώρες της Ευρωπαϊκής 'Ενωσης.
<P>
Η τρίτη ανησυχία είναι ότι μπορεί να φθάσουμε σε μια τόσο πολυδαίδαλη, πολυδιασπασμένη και τεχνική νομοθεσία, ώστε να κρατηθούν τελικά οι εργαζόμενοι σε μεγάλο βαθμό απ'έξω. Και φοβάμαι ότι αυτό επιβεβαιώνεται από την ύπαρξη πολλαπλών κανονισμών και από το γεγονός ότι όλες αυτές οι συζητήσεις γίνονται σε μεγάλο βαθμό έξω και πέρα από τις δυνατότητες παρακολούθησής τους από το εργατικό συνδικαλιστικό κίνημα.
<P>
Σ'αυτά τα πλαίσια, θέλω να πω ότι νομίζω κι εγώ πως ο κ. Menrad έχει κάνει μία πολύ αξιόλογη δουλειά και ότι οι προτάσεις όπως αυτή για την Ευρωπαϊκή Εταιρία, για την Επιτροπή των Εμπειρογνωμόνων, για μία οδηγία που θα έχει τα στοιχεία της ευελιξίας και ένα κοινό παρονομαστή σε ψηλό επίπεδο, είναι πολύ σημαντικές.

<SPEAKER ID=119 LANGUAGE="DE" NAME="Ettl">
Κύριε Πρόεδρε, η παρούσα έκθεση υπογραμμίζει την ανάγκη να προωθηθεί, στο θέμα της ενημέρωσης και της διαβούλευσης των εργαζομένων, στη διαδικασία της συμμετοχής στη λήψη των αποφάσεων, η επεξεργασία ενός μοντέλου συμμετοχής, ενός μοντέλου σύμπραξης. Λόγω των υφισταμένων ευρωπαϊκών συστημάτων που παρουσιάζουν μεγάλες διαφορές, η κάποια ευκινησία, οι ουσιαστικές διαπραγματευτικές λύσεις και η θέσπιση των απαραίτητων ελαχίστων στάνταρτ, θα παίξουν σημαντικό ρόλο. Σε μια εποχή, κατά την οποία τα θέματα απελευθέρωσης των αγορών και η παγκοσμιοποίηση φανερώνουν πολύ μεγάλες διαφορές στις συνθήκες πλαίσιο, που επιβαρύνουν τους εργαζομένους ολοένα και περισσότερο, οι αποδοτικές ρυθμίσεις πλαίσιο είναι τώρα, όσο ποτέ άλλοτε, αναγκαίες. H αποτύπωση της υφιστάμενης κατάστασης στην παγκόσμια οικονομία αποκαλύπτει, χωρίς φειδώ, πώς κινείται και συγκεντρώνεται το κεφάλαιο, πώς διαφεύγει, τι εκμεταλλεύεται και ποιος έγινε μπαλάκι αυτής της νέας ευκινησίας.
<P>
Tο μεγαλύτερο πρόβλημα εδώ είναι ότι σ' αυτές τις διεθνείς διαδικαστικές φάσεις, σ' αυτούς τους διεθνείς διαδικαστικούς μηχανισμούς, παρακάμπτονται και παραβιάζονται ανθρώπινα και συνδικαλιστικά δικαιώματα. Θα πρέπει κανείς, σχετικά μ' αυτό το θέμα, να σκεφθεί και πέρα από την Eυρώπη. Θα πρέπει να το κάνει αυτό για να δει πιο ξεκάθαρα. Γνωρίζω ήδη πως δεν μπορούμε να τα ρυθμίσουμε όλα, ούτε και θα πρέπει να τα ρυθμίσουμε όλα. Aλλά μια κοινωνική συμβίωση χωρίς διενέξεις, απαιτεί, αν πρόκειται για την υπαρξιακή υπόσταση ενός εργαζομένου, δημοκρατική συμμετοχή στην συναπόφαση και μοντέλα συμμετοχής, διότι, σε τελευταία ανάλυση, απ' αυτό εξαρτάται και ο πλουραλισμός της κοινωνίας μας και η οικοδόμηση του δημοκρατικού μας συστήματος.
<P>
H έλλειψη ενός ευρωπαϊκού επιχειρησιακού συντάγματος, το οποίο λ.χ. θα προβλέπει ή θα μπορεί να προβλέπει μια εντονότερη συμμετοχή των εργαζομένων, σημαίνει απώλεια πόρων και στις δύο μεριές, και οδηγεί φυσικά και σε σημαντικές δαπάνες στην μεριά της οικονομίας. Kι αυτό θα πρέπει κανείς να το επισημαίνει συνεχώς. Eιδικά, σχετικά μ' αυτό, είναι και πάλι ανάγκη να αναφέρουμε ότι τη μη ύπαρξη ενός καταστατικού για την ευρωπαϊκή ανώνυμη εταιρία θα πρέπει να τη δούμε και σαν παράλειψη, επειδή, μ' ένα τέτοιο καταστατικό, κατά την άποψή μου, σαφώς και θα μπορούσαν να δοθούν επενδυτικές ωθήσεις, και συνεπώς και ωθήσεις στην απασχόληση.
<P>
H ομάδα των ειδικών της Eπιτροπής, η οποία μέχρι τον Aπρίλιο θα πρέπει να επεξεργαστεί συστάσεις για τα μοντέλα συμμετοχής, δεν επιτρέπεται να παραμείνει μόνο μια πλατφόρμα συζήτησης, αλλά να δώσει και τις αναγκαίες ωθήσεις για ενέργειες. Eδώ είναι σημαντικό, η ευρεθείσα ευρωπαϊκή λύση να μην επιτρέπει καμιά δυνατότητα διαφυγής για επιχειρήσεις από χώρες με αυστηρότερες διατάξεις. Διαφορετικά δεν χρειάζεται παρά να μιλάμε για μια απελευθέρωση προς τα κάτω, κι αυτό δεν μπορεί φυσικά να είναι η βασική αρχή των ενεργειών μας.
<P>
Συνοψίζοντας: H έκθεση Menrad περιέχει, για μένα, βατές προτάσεις για το πώς θα μπορούσαμε να πετύχουμε το στόχο της συναπόφασης και δείχνει, ακόμη, τους κινδύνους μιας απραξίας στο θέμα αυτό. Tο να μην έχουμε καμιά συμμετοχή στη λήψη των αποφάσεων, είναι η πιο ακριβή λανθασμένη επένδυση της οικονομίας. Aυτό θα πρέπει να το έχουμε κατά νου.

<SPEAKER ID=120 NAME="Flynn">
Κύριε Πρόεδρε, θα ήθελα να ευχαριστήσω και εσάς και τους συναδέλφους σας του Ευρωπαϊκού Κοινοβουλίου για τον εξαίρετο τρόπο με τον οποίο αντιμετωπίσατε την από 14 Νοεμβρίου ανακοίνωση της Επιτροπής για την ενημέρωση και τις διαβουλεύσεις με τους εργαζομένους. Πιστεύω ότι η πρόταση ψηφίσματος την οποία συζητούμε και επί της οποίας πρόκειται να ψηφίσετε όπως επίσης και η επεξηγηματική της έκθεση αποδεικνύουν με μεγάλη σαφήνεια την λεπτομερειακή προσοχή που έχετε αποδόσει όλοι σ' αυτό το πολύ σημαντικό αντικείμενο.
<P>
Τα παραπάνω ισχύουν ιδιαίτερα για τον κ. Menrad ο οποίος επέτυχε μιαν αποφασιστική συμβολή στην ολοκλήρωση ορισμένων άλλων αντικειμένων, όπως π.χ. το καταστατικό του ευρωπαϊκού σωματείου. Όλοι μας το αναγνωρίζουμε αυτό. Σας ευχαριστούμε ιδιαίτερα για τις τεράστιες προσπάθειες που καταβάλατε για μια ακόμη φορά με την παρούσα εξ ιδίας πρωτοβουλίας έκθεση, προσπαθώντας να υποβοηθήσετε τα ευρωπαϊκά θεσμικά όργανα επ' αυτού του πολύ σημαντικού θέματος.
<P>
Όπως τονίζει ο κ. Menrad στην έκθεσή του, η ανακοίνωση της Επιτροπής αναφέρεται σε δύο κύρια σημεία. Το πρώτο είναι η ανάγκη για ένα κοινοτικό πλαίσιο ενημέρωσης και διαβούλευσης στις κρατικές επιχειρήσεις. Το δεύτερο αναφέρεται στην προσπάθεια υπέρβασης του αδιεξόδου αναφορικά με το καταστατικό της ευρωπαϊκής εταιρείας και έναν αριθμό άλλων σχετικών προτάσεων όλες από τις οποίες είναι εκκρεμείς και σημαντικές για την ολοκλήρωση της εσωτερικής αγοράς.
<P>
Αναφορικά με το πρώτο θέμα, καλωσορίζω την θετική προσέγγιση που υιοθετήσατε. Υπό το φως των διαβουλεύσεων που ακολούθησαν την ανακοίνωση της Επιτροπής, θα υποβάλω κατά τους ερχόμενους μήνες στην Επιτροπή πρόταση για την έναρξη διαδικασίας διαβουλεύσεων των κοινωνικών εταίρων σε ευρωπαϊκό επίπεδο. Ελπίζω πάρα πολύ ότι οι κοινωνικοί εταίροι θα είναι σε θέση αλλά θα είναι και πρόθυμοι να καθορίσουν το περιεχόμενο των κανονισμών οι οποίοι θα πρέπει να εφαρμόζονται στην περίπτωση αυτή καθώς και να καταλήξουν σε συμφωνία για τον τρόπο με τον οποίο θα πρέπει να ισχύσουν οι κανόνες αυτοί.
<P>
Το δεύτερο θέμα που έθετε η ανακοίνωση είναι εξαιρετικά πολύπλοκο όπως αποδεικνύεται από το γεγονός ότι η Επιτροπή επιζητεί να σπάσει ένα αδιέξοδο που υπάρχει εδώ και εικοσιπέντε περίπου χρόνια. Το αδιέξοδο αυτό στερεί την ευρωπαϊκή βιομηχανία από ένα πολύτιμο εργαλείο - το καταστατικό της ευρωπαϊκής εταιρείας - το οποίο θα ήταν εξαιρετικά χρήσιμο για να βοηθήσει τη βιομηχανία να προσαρμοστεί στις συνθήκες της νέας εσωτερικής αγοράς και για να γίνει παγκοσμίως πιο ανταγωνιστική.
<P>
Η αμεσότητα της τρίτης φάσεως της οικονομικής και νομισματικής ένωσης ενισχύει τώρα την επείγουσα ανάγκη για να γίνει διαθέσιμο το εργαλείο αυτό. Το Ευρωπαϊκό Συμβούλιο είναι απολύτως ενήμερο για την επείγουσα ανάγκη επίτευξης προόδου επί του θέματος και έχει επιβεβαιώσει εκ νέου τη δέσμευσή του για να το επιτύχει πολύ πρόσφατα, τον περασμένο Ιούνιο, κατά τη συνάντησή του στη Φλωρεντία. Εάν, όπως πιστεύω, η έκθεση του κ. Menrad εγκριθεί από το Ευρωπαϊκό Κοινοβούλιο θα έχετε επιτύχει μια αποφασιστική συνεισφορά προς την κατεύθυνση καθορισμού των εποικοδομητικών λύσεων που απαιτούνται και δέχομαι με μεγάλη ικανοποίηση το γεγονός ότι συμφωνείτε με την Επιτροπή επί της βασικής προϋπόθεσης επίτευξης της προόδου που πρέπει να γίνει επ' αυτού του θέματος, δηλ. επί της ανάγκης να διαμορφωθεί ένα επαρκές σύνολο κανόνων που θα ισχύουν για την ευρωπαϊκή εταιρεία και οι οποίοι θα διατηρούν τα εθνικά συστήματα αποφεύγοντας ταυτόχρονα να επιβάλλουν ξένα μοντέλα συμμετοχής των εργαζομένων στα καθ' έκαστα κράτη μέλη.
<P>
Σήμερα είμαι πολύ ευτυχής να πω ότι η παρούσα εκπροσωπεύει κοινό έδαφος αλλά και ότι δεν περιοριστήκατε στην απλή επανάληψη αυτής της βασικής θέσης. Το έγγραφο του κ. Menrad προχωρά πολύ μακρύτερα και αναλύει σε βάθος ένα αριθμό τρόπων με τους οποίους η σύλληψη αυτή μπορεί να γίνει πραγματικότητα. Έχετε παραθέσει αρκετές πρωτότυπες ιδέες οι οποίες θα μας προσφέρουν πολύ μεγάλη βοήθεια στην προσπάθειά μας να βρούμε τρόπο εξόδου από τις τωρινές δυσκολίες. Όπως ετόνισαν πολλοί από εκείνους που συμμετείχαν στη συζήτηση, υπάρχουν ακόμη για να αντιμετωπιστούν πολλές δυσκολίες.
<P>
Όπως γνωρίζετε, η Επιτροπή θέσπισε πρόσφατα μια ομάδα εργασίας υψηλού επιπέδου από ανεξάρτητους εμπειρογνώμονες προεδρευόμενη από τον κ. Davignon. Η ομάδα αυτή των εμπειρογνωμόνων είναι ένα πρόσθετο φόρουμ διαλογισμού και θα αποτελέσει μια επιπλέον πηγή ιδεών σχετικών με το ζήτημα αυτό. Γνωρίζω ότι στο άμεσο μέλλον μια αντιπροσωπεία του Ευρωπαϊκού Κοινοβουλίου, που θα συμπεριλαμβάνει τον κ. Menrad, θα συναντηθεί με μέλη της ομάδας αυτής. Σας προτρέπω να συζητήσετε τις ιδέες σας, τις οποίες εκφράζετε στην έκθεση, με τα μέλη της ομάδας. Είμαι βέβαιος ότι η διαδικασία αυτή θα αποτελέσει χρήσιμη και σημαντική προσθήκη στην εργασία της ομάδος.
<P>
Η κ. Oddy τα είπε πολύ καλά όταν είπε ότι η Ευρώπη χρειάζεται μια ευρωπαϊκή εταιρία. Το θέμα αυτό είναι πολύ σημαντικό για την ολοκλήρωση της εσωτερικής αγοράς. Συμφωνώ. Ο κ. Pronk ανεγνώρισε πολύ σαφώς ότι υπάρχουν πολλά διαφορετικά συστήματα σε λειτουργία σε ολόκληρη την Κοινότητα και ότι δεν θα αποτελέσει εύκολη εργασία να τα φέρουμε σε ένα κοινό παρονομαστή. Αυτό που θα ήθελα να διαπιστώσω θα ήταν ένα σύστημα χρήσιμο και ευέλικτο για όσους επιθυμούν να το χρησιμοποιήσουν, έτσι ώστε να αποκτήσει την εμπιστοσύνη τόσο των επιχειρήσεων όσο και του εμπορίου αλλά το οποίο θα σέβεται ταυτόχρονα την αναγκαιότητα για την κατάλληλη συμμετοχή των εργαζομένων.
<P>
Η ευρωπαϊκή εταιρία ήταν πάντα αναγκαία για την εσωτερική αγορά. Με την έλευση της ΟΝΕ και του ενιαίου νομίσματος δεν θα είναι απλώς αναγκαία αλλά απαραίτητη. Στην κ. Van Lancker και στην κ. Gonzalez Alvarez και σχετικά με τις διαβουλεύσεις θα ήθελα να πω ότι η ανακοίνωση της Επιτροπής ήταν ένα έγγραφο διαβουλεύσεων και μου φάνηκε πολύ πιο κατάλληλο να παρουσιάσουμε πρώτα τις ιδέες μας παρά να διαβουλευθούμε πρώτα και να παρουσιάσουμε το έγγραφο διαβουλεύσεων κατόπιν. Εξ αιτίας ακριβώς όλων αυτών που κάναμε θα έχουμε τώρα ευρύτατες διαβουλεύσεις.
<P>
Εν τέλει, προσπαθούμε να επιτύχουμε τα παραπάνω εδώ και εικοσιέξι χρόνια. Το θέμα πρωτοεμφανίστηκε το 1970 αλλά θα ήθελα να υπενθυμίσω στο Σώμα ότι ακόμη και πριν απ' αυτό ο Ρομπέρ Σουμάν είχε αναφερθεί στην επείγουσα ανάγκη δημιουργίας ενός τέτοιου εργαλείου για την επίτευξη της εσωτερικής αγοράς. Ύστερα απ' όλα αυτά τα χρόνια φτάνουμε τώρα πλέον στη δυνατότητα μιας λύσης η οποία επί τόσα χρόνια διέφευγε της Ένωσης. Αλλα πράγματα, όπως τα ευρωπαϊκά σωματεία, έχουν θεσπιστεί με τη βοήθεια του Σώματος και έτσι τώρα μπορούμε να ελπίζουμε κι' εδώ σε κάποια λύση. Ύστερα από όλα αυτά τα χρόνια παραμένω αισιόδοξος.

<SPEAKER ID=121 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο το πρωί στις 9.00.

<CHAPTER ID=9>
Προστασία των δασών
<SPEAKER ID=122 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. K. Collins, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών (Α4-0417/96) σχετικά με: την πρόταση κανονισμού του Συμβουλίου που αφορά:
<P>
Ι.Την τροποποίηση του κανονισμού (ΕΟΚ) αριθ. 3528/86 για την προστασία των δασών στην Κοινότητα από την ατμοσφαιρική ρύπανση (COM(96)0341 - C4-0476/96-96/0185(CNS))II.Tην τροποποίηση του κανονισμού (ΕΟΚ) αριθ. 2158/92 για την πυροπροστασία των κοινοτικών δασών (COM (96)0341 - C4-0477/96-96/0186(CNS)).
<SPEAKER ID=123 NAME="Collins, Kenneth">
Κύριε Πρόεδρε, ανέμενα ότι ο Επίτροπος θα έκανε έναν παρατεταμένο λόγο. Συνήθως μπορεί κανείς να επαφίεται σ' αυτά τα πράγματα, αλλά την ώρα που εγώ ήθελα να μιλήσει πολύ εκείνος μίλησε λίγο. Είναι τρομερό! Μελλοντικά θα σας στέλνω ειδοποίηση: »Μην ανησυχείτε, μιλήστε όσο θέλετε». Ζητώ συγγνώμη για την απουσία μου αλλά η Επιτροπή Περιβάλλοντος, Δημόσιας Υγείας και Προστασίας των Καταναλωτών υφίστατο αναδόμηση. Τώρα που αναδομήθηκε μπορώ να σας μιλήσω για την έκθεση αυτή.
<P>
Η έκθεση αυτή είναι πολύ ομαλή και δεν εμφανίζει προβλήματα. Η επιτροπή εξέτασε τις δύο προτάσεις της Επιτροπής: μία, την προστασία των δασών από την ατμοσφαιρική ρύπανση και δύο, τη σχετική με τις πυρκαγιές στα δάση. Τις εξετάσαμε λεπτομερώς και πιστεύουμε ότι είναι αξιέπαινες. Αποτελούν συμβολή στη βιώσιμη δασική παραγωγή. Επωφελούνται από υπάρχοντα προγράμματα και απλά τα επικαιροποιούν. Παρατείνουν τη ζωή των προγραμμάτων και κάνουν τις αναγκαίες αλλαγές στον προϋπολογισμό.
<P>
Με την Επιτροπή είχαμε ένα μόνο πρόβλημα και αυτό αφορούσε τον τρόπο με τον οποίο εμφάνιζε τις προβλέψεις του προϋπολογισμού. Η Επιτροπή ήθελε να συμπεριλάβει τις προβλέψεις του προϋπολογισμού στις προτάσεις της. Αυτό έρχεται σε αντίθεση με τις διατάξεις της Διοργανικής Συμφωνίας του 1995 και επομένως, εξετάζοντας τις δύο προτάσεις, η Επιτροπή Προϋπολογισμών κατέθεσε ορισμένες τροπολογίες. Η άποψη της Επιτροπής Περιβάλλοντος είναι ότι οι τροπολογίες της Επιτροπής Προϋπολογισμών θα πρέπει να γίνουν δεκτές: αντικαθιστούν τις διαχειριστικές επιτροπές με συμβουλευτικές επιτροπές κάνοντας έτσι την όλη αυτή υπόθεση πιο ανοικτή και, διστάζω να πω υπεράνω πάσης υποψίας, τουλάχιστον πιο διαφανή. Η Επιτροπή Προϋπολογισμών ετόνισε επίσης την ανάγκη να έχουμε ενδιάμεση αξιολόγηση κόστους/οφέλους και απόδοσης εφαρμογής. Και πάλιν, η Επιτροπή Περιβάλλοντος πιστεύει ότι αυτή είναι μια ορθή πρόταση. Είμαστε επομένως έτοιμοι να συστήσουμε την αποδοχή των τροπολογιών της Επιτροπής Προϋπολογισμών. Όταν ψηφίσαμε πρότεινα τη συμπερίληψη των τροπολογιών αυτών και η επιτροπή ακολούθησε την πρότασή μου.
<P>
Ως επιτροπή πιστεύουμε ότι οι εκθέσεις αυτές θα επιφέρουν μια μεγάλη διαφορά στη δασική πολιτική της Ευρωπαϊκής Ένωσης και ότι θα συμβάλλουν στη συνέχιση υφισταμένων και επιτυχών προγραμμάτων. Έχουν διακομματική και διεπιτροπική υποστήριξη. Επομένως εγώ, όπως και ο Επίτροπος που βρίσκεται εμπρός μου, δεν είναι ανάγκη να βγάλουμε μεγάλους λόγους. Μπορώ να τελειώσω εδώ διότι κανείς δεν μου έστειλε μήνυμα για να μιλήσω περισσότερο! Συνιστώ στο Κοινοβούλιο να αποδεχθεί τις εκθέσεις αυτές.

<SPEAKER ID=124 LANGUAGE="IT" NAME="Santini">
Κύριε Πρόεδρε, θα είχαμε πράγματι πολλά να πούμε σχετικά με την έκθεση που συζητούμε. Είναι αλήθεια ότι έχουμε να κάνουμε με μία από εκείνες τις προτάσεις που δεν μπορούμε παρά να εγκρίνουμε, διότι επιπλέον προτείνει αρχές που είχαν προωθηθεί ήδη κατά το 1986, και κατόπιν επαναπροταθεί το 1992, και που σήμερα θεωρούμε ότι θα πρέπει να ισχύσουν για άλλα πέντε χρόνια.
<P>
Θα ήταν ίσως σκόπιμο να αναρωτηθούμε, τη στιγμή που προτείνουμε μία νέα οικονομική και οργανωτική προσπάθεια στην Ευρωπαϊκή Ένωση, ποια ήταν τα αποτελέσματα αυτών των δέκα ετών πειραματισμού, εμπειριών και προσπαθειών. Σχετικά με το πρώτο πρόβλημα, τη ρύπανση, μία έκθεση εμπειρογνωμόνων παρατηρεί ότι, από το 1988 μέχρι σήμερα, το ευρωπαϊκό δάσος συνεχώς και σταδιακώς υποβαθμίζεται εξαιτίας της ατμοσφαιρικής μόλυνσης. Διαδικασίες αποψίλωσης, απώλειας χρώματος, εξαφάνισης των πιο αδύναμων φυτικών ειδών απαιτούν την καταβολή προσπαθειών προς την κατεύθυνση της επιστημονικής έρευνας πρώτα, παρά όσον αφορά τις εργασίες παρατήρησης και καταγραφής που, πιστεύουμε, ότι μετά από δέκα έτη θα πρέπει να έχουν καθορίσει σαφώς τις παραμέτρους τους.
<P>
Η προστασία από τις πυρκαγιές λαμβάνει διαφορετικό και επίσης πιο σύνθετο χαρακτήρα. Η μελέτη ανακοινώνει ότι τα μισά σχεδόν από τα ευρωπαϊκά δάση κινδυνεύουν από πυρκαγιές: 400 000 πυρκαγιές έχουν καταγραφεί επισήμως από το 1985 μέχρι το 1995, αλλά είναι θεμιτό να υποθέσουμε ότι πρόκειται για πολύ περισσότερες. Οι αιτίες θα πρέπει να αποδοθούν όλες, με τον ένα ή με τον άλλο τρόπο, στον άνθρωπο. Η πιο συχνή αιτία είναι η αμέλεια όσων συχνάζουν στα δάση, για εργασία, κυνήγι ή τουρισμό. Η δεύτερη αιτία είναι η ελλιπής φροντίδα των αγροτικών εδαφών που συνορεύουν με τα δάση, δηλαδή των αγρών όπου εγκαταλείπονται χόρτα και σανός, προϊόντα εξαιρετικά εύφλεκτα. Η τρίτη αιτία -ίσως η πιο σημαντική- είναι ο δόλος. Εκτός από τις περιπτώσεις πυρομανίας, υπάρχουν σε όλη την Ευρώπη αυθεντικές εγκληματικές οργανώσεις που προκαλούν πυρκαγιές για να επωφεληθούν κατόπιν από τα κίνητρα που παρέχονται στις εργασίες απόσβεσης και αναδάσωσης.
<P>
Βάσει της αρχής της επικουρικότητας, πιστεύω, κύριε Πρόεδρε, κύριε επίτροπε, ότι θα πρέπει να δρομολογήσουμε μελέτες και έρευνες προς αυτή την κατεύθυνση, πριν να δεχθούμε τα προτεινόμενα σχέδια. Να προωθήσουμε δηλαδή πρωτοβουλίες ικανές να επιλέξουν εκείνα τα σχέδια που είναι πράγματι αντικειμενικά. Τέλος, είναι λίγα τα χρήματα, 40 mecu για την καταπολέμηση της ρύπανσης, 70 mecu για την καταπολέμηση των πυρκαγιών. Είναι πράγματι λίγα εάν θέλουμε να προωθήσουμε περαιτέρω τις προσπάθειές μας.

<SPEAKER ID=125 LANGUAGE="ES" NAME="Gonzαlez Αlvarez">
Κύριε Πρόεδρε, στην έκθεση του κ. Thomas που συζητήθηκε σήμερα το απόγευμα καταγγέλθηκε ότι, σε σχέση με το προηγούμενο έτος, η δασική έκταση είχε υποβαθμιστεί κατά 3, 8 %. Δηλαδή, αν το 27 % των δέντρων στην Ευρώπη είχε προβλήματα, φέτος το ποσοστό αυτό αυξήθηκε κατά 3, 8 %. Γι' αυτό, όπως είπε και ο Πρόεδρος της Επιτροπής Περιβάλλοντος, είναι ανάγκη να εγκριθούν αυτοί οι κανονισμοί και οι πόροι που θα τους βοηθήσουν να εφαρμοστούν στην πράξη. Στην Επιτροπή Περιβάλλοντος, όπως είπε και ο Πρόεδρός της, η έγκριση της έκθεσης αυτής, που αναφέρεται στους κανονισμούς και στους πόρους, δεν συνάντησε ιδιαίτερα προβλήματα. Ωστόσο, υπενθυμίζοντας ίσως τη σημερινή συζήτηση, θα πρέπει να καταστούν σαφείς οι ουσιαστικές διαφορές μεταξύ των διαφόρων χωρών ενόψει μιας κοινοτική πολιτικής προστασίας του δασικού τομέα, κάτι που η Επιτροπή Περιβάλλοντος προσπάθησε να επιτύχει επανειλημμένως.
<P>
Είναι αλήθεια ότι υπάρχουν δυσκολίες, διότι υπάρχει ποικιλομορφία των δασών, ποικιλομορφία αντιμετώπισης στις διάφορες χώρες, είναι όμως απαραίτητο, αν η Ευρωπαϊκή Ένωση επιθυμεί να τηρήσει τις διάφορες συμβάσεις που έχει υπογράψει -βλέπε Διάσκεψη του Ρίο, Ελσίνκι και 5ο Πρόγραμμα δράσης για το περιβάλλον-, να ληφθεί υπόψη όχι μόνον η πρακτική εφαρμογή αυτών των κανονισμών, αλλά, μετά από συζήτηση μεταξύ των διαφόρων χωρών και στα πλαίσια της Ευρωπαϊκής Ένωσης, η επίτευξη μιας κοινής πολιτικής προστασίας των δασών μας. Διαφορετικά, δεν θα είναι δυνατό να φτάσουμε στο έτος 2000 και η Οδηγία «Habitats» να έχει εφαρμοστεί με τον ενδεδειγμένο τρόπο.

<SPEAKER ID=126 LANGUAGE="NL" NAME="Blokland">
Πρόεδρε, η ατμοσφαιρική ρύπανση δεν γνωρίζει σύνορα και αυτό είναι σαφές. Τα προβλήματα των δασών των σκανδιναβικών χωρών αποτελούν ένα σαφές παράδειγμα. Για το λόγο αυτό, πιστεύω ότι η ευρωπαϊκή συγχρηματοδότηση της έρευνας για την ποιότητα των δασών αποτελεί μία θετική ενέργεια. Ο κανονισμός, τον οποίο εξετάσαμε εδώ πριν από ορισμένα έτη, καθώς και τα αποτελέσματα της έρευνας, γίνονται εμφανή με αργό ρυθμό.
<P>
Μελέτησα εν συντομία τα αποτελέσματα της συνθετικής έκθεσης του 1996.
<P>
Ένα από τα θέματα που με εντυπωσίασαν αποτελεί το γεγονός ότι, βάσει σημαντικών δεδομένων, φαίνεται ότι η ξηρασία αποτελεί σημαντικότερο παράγοντα για την καταστροφή των δασών από ό, τι η ατμοσφαιρική ρύπανση. Και, εν προκειμένω, αναφέρομαι σε μία συγκεκριμένη περιοχή, δηλαδή την περιοχή γύρω από τη Μεσόγειο Θάλασσα.
<P>
Στην περιοχή αυτή παρατηρούνται ορισμένα σοβαρά φαινόμενα. Αυτό δεν σημαίνει ότι η ατμοσφαιρική ρύπανση δεν ευθύνεται γι'αυτό. Αλλά στο ένα τέταρτο των δέντρων έχουν διαπιστωθεί απώλειες βελόνων και φύλλων.
<P>
Η έρευνα κατέληξε σε διάφορα στοιχεία και η συνέχισή της κρίνεται απαραίτητη. Επί του παρόντος, το μεγαλύτερο μέρος των χρημάτων δεν κατευθύνεται πλέον προς την επιτήρηση, μέσω του συστηματικού δικτύου, αλλά προς πειραματικά και επιδεικτικά σχέδια.
<P>
Θα ήθελα να συμφωνήσω μ'αυτή τη μεταφορά των κονδυλίων. Επίσης, σκέφτομαι ότι στο τέλος της νέας πενταετούς περιόδου θα πρέπει να εξετάσουμε εάν θα πρέπει να σταματήσει η ευρωπαϊκή ενίσχυση. Κάθε φορά που συμφωνείται η χορήγηση ενίσχυσης, υπάρχει ο κίνδυνος ότι αυτή πρόκειται σιωπηλά να συνεχισθεί, ενώ θα έπρεπε να εξετάζουμε κατά πόσο έχει επιτευχθεί ο στόχος της έρευνας.
<P>
Όπως φαίνεται, η πενταετής έρευνα έχει αποφέρει επαρκή δεδομένα, ώστε να μπορούν να εξαχθούν συμπεράσματα. Βρίσκω επομένως λογική τη μεταφορά της ροής των κονδυλίων, βάσει των αποτελεσμάτων της έρευνας, προς την κατεύθυνση της προστασίας των δασών και αυτό σημαίνει: την καταπολέμηση της ρύπανσης και των συνεπειών τους επί του εδάφους, καθώς και την καταπολέμηση της ξηρασίας.
<P>
Φυσικά, πρόκειται να εξετάσουμε εν καιρώ αυτό το θέμα, αλλά κατά τη γνώμη μου αυτό που συμβαίνει μ'αυτού του είδους τα σχέδια είναι ότι διαρκώς ανακαλύπτονται νέοι ερευνητικοί στόχοι, επειδή συνεχίζεται η ροή των κονδυλίων. Κατ'εμέ, αυτά τα χρήματα θα πρέπει να διατεθούν επίσης για την πρόληψη των πυρκαγιών στα δάση.
<P>
Τέλος, Πρόεδρε, όσον αφορά τις τροπολογίες: υποστηρίζω τις περισσότερες από αυτές.

<SPEAKER ID=127 LANGUAGE="ES" NAME="Valverde Lσpez">
Κύριε Πρόεδρε, θα ήθελα κατ' αρχήν να εκφράσω την υποστήριξη της Ομάδας μου, του Ευρωπαϊκού Λαϊκού Κόμματος, σε αυτήν την πρόταση της Επιτροπής να παρατείνει τα δύο προγράμματα προστασίας των δασών στη διπλή τους διάσταση πρόληψης της ατμοσφαιρικής ρύπανσης και προστασίας από τις πυρκαγιές.
<P>
Γενικώς συμμεριζόμαστε την άποψη ότι τα δύο αυτά προγράμματα υπήρξαν αποτελεσματικά και εξακολουθούν να είναι απαραίτητα ο κοινοτικός συντονισμός και η αξιολόγηση αυτών των δύο φαινομένων γενικού χαρακτήρα. Θα πρέπει όμως επίσης να διατυπωθούν και κάποιες ερωτήσεις προς την Επιτροπή, και ακόμη κάποιες υποδείξεις μήπως και μπορέσουν να φανούν χρήσιμες.
<P>
Συχνά, το πρόγραμμα προστασίας από την ατμοσφαιρική ρύπανση θεωρείται ότι υπήρξε θετικό και στις δύο πτυχές του, να δημιουργήσει ένα δίκτυο γενικής παρατήρησης των δασών -το οποίο επεκτείνεται ήδη στο σύνολο της επικράτειας της Ευρωπαϊκής Ένωσης και σύμφωνα με τις εκθέσεις της Επιτροπής είναι ήδη λειτουργικό- και το δίκτυο εντατικής επιτήρησης. Η Επιτροπή μάς παρουσιάζει επίσης στοιχεία για το ότι έχουν αναπτυχθεί, εγκριθεί και χρηματοδοτηθεί πάνω από 200 προγράμματα στο πεδίο των πιλοτικών σχεδίων. Σχετικά όμως με τα προγράμματα αυτά που έχουν αναπτυχθεί επί 10 χρόνια, δεν μας λένε σχεδόν τίποτε για τον τελικό στόχο και για την αξιολόγηση, και μια από τις αρμοδιότητες της Ευρωπαϊκής Επιτροπής είναι ακριβώς να κάνει την τελική αξιολόγηση όλων αυτών των ερευνητικών προγραμμάτων που επικεντρώνονται στον καθορισμό ή μη της σχέσης αιτίας-αποτελέσματος της ατμοσφαιρικής ρύπανσης σύμφωνα με τις ζημιές που παρατηρούνται στα δάση.
<P>
Μετά από 10 χρόνια ερευνών σε ολόκληρη την Ευρώπη, και με τη συνεργασία των ερευνών σε εθνικό επίπεδο και των προγραμμάτων σε διεθνές επίπεδο, παρατηρούμε με κάποια αμηχανία ότι ακόμη δεν υπάρχουν στοιχεία αξιολόγησης ώστε να καθοριστεί αυτή η σχέση αιτίας-αποτελέσματος, και κυρίως, διαδικασίες μεταχείρισης των δασών και μεταχείρισης των εδαφών.
<P>
Θα πρέπει να ζητήσουμε από την Επιτροπή να εμβαθύνει αυτήν την αξιολόγηση, και αν χρειάζονται νέα ερευνητικά σχέδια, να τα καταρτίσει. Δεν μπορούμε όμως να εξακολουθήσουμε να παρατηρούμε την καταστροφή των δασών κάνοντας στατιστικές και μη λαμβάνοντας κανένα μέτρο.
<P>
Όσον αφορά το πρόγραμμα προστασίας από τις πυρκαγιές, μπορούμε να δηλώσουμε ότι υπήρξαν θετικές η προώθηση και η αξιολόγηση που έγιναν σε όλες τις χώρες της Ευρωπαϊκής Ένωσης, κυρίως σε εκείνες που πλήττονται περισσότερο, όπως η Ισπανία, η Πορτογαλία, η Ιταλία και η Γαλλία, και εν μέρει επίσης η Γερμανία. Και εδώ όμως απουσιάζουν νέες προσπάθειες και η συνεργασία μεταξύ των Κρατών μελών, διότι αν και διαπιστώσαμε ότι μειώθηκε η αποτεφρωμένη έκταση, διπλασιάστηκε ωστόσο, από το 1986, ο αριθμός των δασικών πυρκαγιών, και υπάρχουν ημέρες -και αυτό είναι ένα στοιχείο που θα έπρεπε να εμφανίζεται στην πρώτη σελίδα των εφημερίδων- όπου σε ένα λεπτό σημειώνονται δύο πυρκαγιές στην Ευρώπη.
<P>
Πράγματι, αυτό δεν είναι λογικό, οι αιτίες δεν είναι υπερφυσικές. Εδώ υπάρχουν φαινόμενα σαφούς εγκληματικής πράξης, και κάποια αμέλεια από πλευράς των αρχών, διότι το άλλο συμπληρωματικό στοιχείο είναι ότι οι αιτίες αυτών των πυρκαγιών παραμένουν κατά 50 % άγνωστες. Πρέπει να γίνει έκκληση προς τα Κράτη μέλη ώστε, αν επιθυμούν να εξακολουθήσουν να λαμβάνουν κοινοτικές ενισχύσεις, να εντείνουν την επιτήρηση και κυρίως την έρευνα.
<P>
Στις χώρες του Νότου, τα Κράτη μέλη πρέπει να παρέχουν μεγαλύτερες αρμοδιότητες για την προστασία των δασών της περιοχής τους στις τοπικές κοινότητες και τους δήμους. Πιστεύω ότι αυτό είναι ένα βασικό μέσον προστασίας και αποτελεσματικότητας.

<SPEAKER ID=128 NAME="Αλαβάνος">
Κύριε Πρόεδρε, και εγώ είμαι σύμφωνος με την προώθηση αυτής της επέκτασης των προγραμμάτων που έχουν σχέση με την προστασία των δασών από την ατμοσφαιρική ρύπανση και τις πυρκαγιές. Ασφαλώς, αυτό είναι μια θετική ενέργεια εκ μέρους της Επιτροπής, και συμφωνώ με όσα είπε ο εισηγητής κ. Collins.
<P>
Βέβαια, εδώ πρέπει να πάρουμε υπόψη μας ότι, μέσα σ'αυτά τα χρόνια, η συνέχιση της καταστροφής των δασών, ειδικά από τις πυρκαγιές στο Νότο, έχει πάρει διαστάσεις ανεξέλεγκτες και, από αυτή την άποψη φυσικά, κανείς δεν μπορεί να απαλλάξει από την ευθύνη τις διοικήσεις των κρατών μελών. Νομίζω όμως, και αυτό το είδαμε και το πρωί στην έκθεση Thomas, ότι η Ευρωπαϊκή 'Ενωση απέχει πολύ από την παρέμβαση την οποία θα μπορούσε να κάνει, και σε ό, τι αφορά την προστασία, αλλά και την ενίσχυση των υποδομών, την συνεργασία των χωρών μελών σε θέματα τεχνολογίας, την εκπαίδευση του ανθρώπινου δυναμικού και, ακόμη, την ύπαρξη μιας task force για όλη την Ευρωπαϊκή 'Ενωση, που θα μπορούσε να συμβάλει στην αντιμετώπιση των πυρκαγιών.
<P>
Νομίζω ότι δεν κλείνει το θέμα εδώ, είναι απλώς μια ευκαιρία να παρατηρήσουμε, τώρα που είναι χειμώνας ακόμη και όχι καλοκαίρι, ότι είναι ένα θέμα ανοικτό και χρειάζεται πολύ μεγαλύτερη ετοιμότητα παρέμβασης και ενίσχυσης της δράσης της Ευρωπαϊκής 'Ενωσης.

<SPEAKER ID=129 LANGUAGE="FR" NAME="de Bremond d' Ars">
Κύριε Πρόεδρε, εκφράζω την ικανοποίησή μου για το ότι υπήρξε παρόλα ταύτα - διότι υπήρχε περίπτωση να μην υπάρξει - έκθεση και συζήτηση γι' αυτά τα σημαντικά θέματα.
<P>
Ωστόσο, πρέπει να αναγνωριστεί ότι τα προβλεπόμενα ποσά για τη χρηματοδότηση αυτών των πενταετών προγραμμάτων είναι πολύ μικρά. Είναι θετικό ότι το ποσό που προτείνεται για τη ρύπανση αυξήθηκε σε σχέση με την προηγούμενη περίοδο, αλλά προξενεί έκπληξη ότι δεν αυξήθηκε η προβλεπόμενη χρηματοδότηση για την πυροπροστασία. Ο αριθμός των πυρκαϊών στην Ευρώπη σημειώνει έντονη αυξητική τάση. Το γεγονός αυτό από μόνο του θα δικαιολογούσε αύξηση αυτής της μετριοπαθούς χρηματοδότησης των 70 εκατομμυρίων ECU για μια πενταετία, δηλαδή 14 εκατομμυρίων ECU ετησίως, πολύ περισσότερο που πρόκειται για τη χρηματοδότηση προληπτικών μέτρων.
<P>
Ωστόσο, παρατηρείται ότι, παρόλο που ο αριθμός των πυρκαϊών αυξάνεται, εκεί όπου έχουν αναληφθεί εργασίες πρόληψης, το εύρος τους μειώνεται σημαντικά. Οι πληττόμενες εκτάσεις είναι στην περίπτωση αυτή πολύ μικρότερες. Επιπλέον, η χρηματοδότηση της πρόληψης σημαίνει ισόποση μείωση των σημαντικών δαπανών αναδάσωσης. Πραγματοποιούνται έτσι σημαντικές οικονομίες κλίμακας. Αυτός είναι ο λόγος για τον οποίο κατέθεσα, εξ ονόματος της ομάδας του Ευρωπαϊκού Λαϊκού Κόμματος, την τροπολογία 20, ταυτόσημη εξάλλου προς την τροπολογία του κ. Weber, ούτως ώστε να ανέλθει αυτή η χορήγηση για τις πυρκαϊές από 70 εκατομμύρια ECU σε 100 εκατομμύρια ECU, ποσό που δεν παύει να είναι λογικό, εφόσον, επί πέντε χρόνια, δίδει 20 εκατομμύρια ECU κατ' έτος.
<P>
Σας ζητώ λοιπόν, κύριε εισηγητά, εξ ονόματος της ομάδας μου, να δεχθείτε αυτή την τροπολογία. Ζητώ από το Κοινοβούλιο να την εγκρίνει και από την Επιτροπή να την διατηρήσει.

<SPEAKER ID=130 LANGUAGE="FR" NAME="Lulling">
Κύριε Πρόεδρε, σήμερα ασχοληθήκαμε σοβαρά στο Σώμα με τα προβλήματα των δασών μας, τα οποία καλύπτουν το 41, 5 % των γεωργικών εκτάσεων των κρατών μελών και από τα οποία, ευτυχώς, τα 2/3 είναι ιδιωτικά.
<P>
Θα εκόμιζα γλαύκα εις Αθήνας αν επανελάμβανα αυτό που υπογραμμίστηκε εξάλλου, δικαίως, στην έκθεση Thomas σχετικά με τον πολυσχιδή ρόλο των ευρωπαϊκών δασών στους τομείς του περιβάλλοντος, της υγείας, της ψυχαγωγίας, αλλά και στον οικονομικό και κοινωνικό τομέα.
<P>
Μία καλή δασική πολιτική της Ευρωπαϊκής Ένωσης δεν πρέπει να αγνοεί το πνεύμα της αρχής της επικουρικότητας, δηλαδή όσο το δυνατόν λιγότερη κοινοτική νομοθεσία και περιορισμός στα απαραίτητα.
<P>
Η προώθηση με ευρωπαϊκά μέσα της προστασίας των δασών κατά της ατμοσφαιρικής ρύπανσης που δεν γνωρίζει σύνορα, η προστασία των δασών της Κοινότητας από τις πυρκαϊές είναι κοινοτικές δράσεις που αξίζουν να ενισχυθούν και να παραταθούν. Είναι συνεπώς σημαντικό να αποκτήσουμε τα μέσα άσκησης αυτής της πολιτικής, ιδίως όσον αφορά την προστασία των δασών από τις πυρκαϊές. Επιμένω συνεπώς στην έγκριση της τροπολογίας της ομάδας μας, την οποία υπέβαλε ο συνάδελφός μου κ. de Bremond d&#x02BC; Ars, με στόχο την αύξηση του ύψους των κοινοτικών χρηματοδοτικών μέσων για την υλοποίηση της αντίστοιχης δράσης από 70 σε 100 εκατομμύρια ECU.
<P>
Εχοντας εκτιμήσει, στη χώρα μου και στο κοινοτικό επίπεδο, το ρόλο που παίζουν οι δασοκόμοι και οι επαγγελματικές τους οργανώσεις στο πλαίσιο της καλής διαχείρισης των δασών και της άμυνας κατά των πυρκαϊών, επιθυμώ να επιμείνω ειδικότερα στην ουσιαστική συμμετοχή τους στην προστασία των δασών και ελπίζω ότι η Επιτροπή θα μπορέσει να μας καθησυχάσει σχετικά με το σημείο αυτό.
<P>
Ως αντιπρόεδρος της διακομματικής ομάδας «θήρα, αλιεία και περιβάλλον» του Κοινοβουλίου, θα ήθελα να επιμείνω επίσης στον πρωταγωνιστικό ρόλο των κυνηγών και των οργανώσεών τους για την προστασία του δάσους και των οικοτόπων της άγριας πανίδας, ρόλος που πολύ συχνά παραβλέπεται από ορισμένα έδρανα του Σώματος. Οι οργανώσεις κυνηγών πρέπει να συμμετάσχουν πλήρως στην εφαρμογή κοινοτικών δράσεων για την προστασία των δασών μας. Μην τους ξεχνάτε λοιπόν, κύριε Επίτροπε.

<SPEAKER ID=131 LANGUAGE="IT" NAME="Amadeo">
Κύριε Πρόεδρε, η κοινωνία μας, αν και έχει επίγνωση της ανάγκης για τη εφαρμογή αυστηρών μέτρων πρόληψης και αποτελεσματικών κανόνων για την καταπολέμηση της ατμοσφαιρικής ρύπανσης, δείχνει να μην μπορεί να ξεπεράσει ορισμένα όρια και υιοθετεί μία συμπεριφορά αυτοκαταστροφική. Ούτε η Επιτροπή μπόρεσε να ανατρέψει αυτή την τάση και να δείξει ότι συνειδητοποιεί την προοπτική της προστασίας του περιβάλλοντος και της υγείας του πολίτη, παρουσιάζοντας τα όριά της διότι ακριβώς δεν κατόρθωσε να προτείνει την κατάλληλη οικονομική επιχορήγηση. Αντίθετα, μάλιστα, θα έλεγα ότι η προτεινομένη επιχορήγηση είναι απολύτως ανεπαρκής εάν λάβει κανείς υπόψη του το πρόβλημα της διάσωσης των δασών και της πρόληψης των πυρκαγιών, που είναι σε μεγάλο βαθμό υπεύθυνες για την καταστροφή των δασών.
<P>
Οι ζημιές που διαπιστώνονται στα δάση προκαλούνται κυρίως από την ατμοσφαιρική ρύπανση που δημιουργούν τα μεγάλα βιομηχανικά συγκροτήματα, οι μετεωρολογικές συνθήκες που έχουν αλλοιωθεί από εκείνες τις βιολογικές διαταραχές οι οποίες έχουν καταστροφικές επιπτώσεις διότι δημιουργούν διαδικασίες εκφυλισμού όπως είναι η αποψίλωση και η απώλεια χρώματος του φυλλώματος, και από το φαινόμενο των πυρκαγιών, είτε αυτές οφείλονται σε φυσικά αίτια είτε είναι το αποτέλεσμα της ανθρώπινης τρέλας.
<P>
Γι αυτό το λόγο η κοινοτική δράση θα πρέπει, πρώτα, να επιδιώξει να εναρμονίσει τις προσπάθειες των κρατών μελών στον τομέα της πρόληψης του προβλήματος που αφορά κυρίως τα νότια κράτη της Ένωσης όπου οι πυρκαγιές έχουν προκαλέσει την καταστροφή 500 χιλιάδων εκταρίων δάσους. Εάν μάλιστα λάβουμε υπόψη τα ποσοστά των οικονομικών πόρων που αναλογούν στα δύο προγράμματα, σχετικά με την προστασία των δασών, κατά τα πρώτα πέντε έτη εφαρμογής τους και ιδούμε ότι στην ουσία δεν υπάρχουν πλέον διαθέσιμοι πόροι, θα αντιληφθούμε πόσο ανεπαρκής είναι η χρηματοδότηση.
<P>
Ζητούμε συνεπώς τόσο από την Επιτροπή να εντοπίσει τις ζώνες που κινδυνεύουν περισσότερο ώστε να συγκεντρωθούν στο μέγιστο δυνατό βαθμό οι κοινοτικές προσπάθειες, όσο και από τα κράτη μέλη να παρουσιάσουν σφαιρικά προγράμματα για την προστασία των δασών από τις πυρκαγιές, που δεν θα πρέπει να είναι όμως γενικόλογα σχέδια, ελάχιστα λεπτομερή, αλλά αντίθετα ακριβή προγράμματα όσο το δυνατόν περισσότερο συγκεκριμένα.
<P>
Είμαστε απολύτως πεπεισμένοι ότι θα είχε σημαντικά αποτελέσματα η δημιουργία ενός συστήματος ηλεκτρονικού ελέγχου και πληροφόρησης αναφορικά με το φαινόμενο σε ολόκληρη την Κοινότητα, και υποστηρίζουμε το αίτημα της Επιτροπής Περιβάλλοντος να αντικατασταθεί η διαχειριστική επιτροπή, που είχε αρχικά προβλεφθεί, από συμβουλευτικές επιτροπές οι οποίες, αν μη τι άλλο, θα περιόριζαν την επιρροή του Συμβουλίου και θα ενίσχυαν το ρόλο του Κοινοβουλίου.

<SPEAKER ID=132 NAME="Flynn">
Καταρχάς θα ήθελα να εκφράσω τις ευχαριστίες της Επιτροπής προς εσάς κ. Collins ως εισηγητή καθώς και προς τα μέλη της επιτροπής σας για την ποιότητα της εργασίας σας. Θα ήθελα επίσης να υπογραμμίσω τη σημασία των αναλύσεων που περιελάμβαναν οι εκθέσεις των Επιτροπών Προϋπολογισμών και Γεωργίας και να ευχαριστήσω τους αντίστοιχους εισηγητές. Όλοι τους τήρησαν μια πολύ θετική στάση σχετικά με την προστασία των δασικών πόρων της Κοινότητας και τη συνέχιση των κοινοτικών μέτρων στον τομέα αυτόν. Από την έκθεση Thomas που παρουσιάστηκε σήμερα το πρωϊ και σήμερα το απόγευμα προέκυψε πολύ σαφώς ότι η προστασία και η διαχείριση των δασών αποτελούν ένα εξαιρετικά σημαντικό θέμα. Το θέμα αυτό συζητείται ευρύτατα σε ολόκληρο τον κόσμο, ιδιαιτέρως υπόψη του σημαντικού ρόλου των δασών στην αντιμετώπιση της ερημοποίησης, των κλιματικών αλλαγών και της διατήρησης της βιοποικιλότητας.
<P>
Με την υπογραφή της Διακήρυξης του Ρίο η Ένωση ανέλαβε επίσημα την υποχρέωση να βοηθήσει στη διατήρηση, την ανάπτυξη και την αειφόρο διαχείριση των δασών είτε στην δική της επικράτεια είτε αλλού. Η Επιτροπή Αειφόρου Ανάπτυξης, με την κυβερνητική της ομάδα για τα δάση, και η Υπουργική Διάσκεψη του Ελσίνκι για την προστασία των δασών στην Ευρώπη είναι αποτελέσματα της παραπάνω υποχρέωσης.
<P>
Τα δύο κύρια μέτρα προστασίας του δάσους στα οποία αναφέρθηκε ο κ. Collins και που τώρα προτείνουμε να επεκταθούν αποτελούν τα ζωτικά στοιχεία για τη διατήρηση των ευρωπαϊκών δασών. Η σημασία τους υπογραμμίζεται και από το γεγονός ότι περίπου ένα τέταρτο των δασών μας δείχνει μειωμένη βιωσιμότητα και μισό εκατομμύριο εκτάρια καταστρέφονται κάθε χρόνο από πυρκαγιές.
<P>
Θα ήθελα να πω στο κ. Valverde Lσpez ότι μέχρι σήμερα υπήρξαν κάποιες επιτυχίες εάν εξετάσετε τις στατιστικές που λένε ότι σε δέκα χρόνια υπήρξαν μόνο δέκα ημέρες χωρίς μια πυρκαγιά δάσους, με το 95 % όλων των δασικών πυρκαγιών να έχουν αντιμετωπισθεί και να έχουν ελεγχθεί εντός δέκα λεπτών από την έναρξή τους. Στο σημείο αυτό έχει γίνει πολύ καλή εργασία και είναι κάτι που θα πρέπει να το αναγνωρίσουμε. Έχετε όλοι διατυπώσει την ευρεία συμφωνία σας σχετικά με την ενίσχυση και παράταση αυτών των δύο σημαντικών μέτρων. Για το γεγονός αυτό θέλω να σας ευχαριστήσω. Κατανοώ επίσης ότι έχετε προτείνει έναν αριθμό τροπολογιών, ορισμένες εκ των οποίων είναι κοινές και στους δύο κανονισμούς.
<P>
Αναφορικά με την νομική βάση - Τροπολογίες Αριθ. 9 και 1 - μπορώ να κατανοήσω το ενδιαφέρον σας όπως τα δύο μέτρα έχουν χωριστές νομικές βάσεις όπως συνέβαινε μέχρι τώρα. Εν τούτοις η Επιτροπή πιστεύει ότι το άρθρο 43 είναι και κατάλληλο και επαρκές και επομένως δεν είναι διατεθειμένη να αλλάξει τη νομική βάση αυτή τη στιγμή.
<P>
Πολύ σωστά έχετε επίσης σημειώσει ότι υπάρχει μια νέα εξίσωση για τον υπολογισμό των ποσών που θα πρέπει να αναφερθούν στις δύο νέες προτάσεις κανονισμών, δηλ. Τροπολογίες Αριθ. 2, 3, 4, 7, 10, 12, 13 και 16. Αυτό είναι το σημείο στο οποίο αναφέρθηκε ιδιαίτερα ο κ. Collins. Υπήρξε λάθος μας που δεν λάβαμε υπόψη μας αυτή την αλλαγή. Η παράλειψη αυτή τονίστηκε επίσης και από τις ομάδες εργασίας του Συμβουλίου. Η σύνταξη του κειμένου των δύο κανονισμών έχει αναθεωρηθεί αντίστοιχα υπο το φως της επακριβούς φρασεολογίας της Διοργανικής Συμφωνίας του Μαρτίου του 1995, η οποία αναφέρθηκε από την εισηγητή, μεταξύ Κοινοβουλίου, Συμβουλίου και Επιτροπής.
<P>
Οι τροπολογίες που ζητήσατε στις διαδικασίες των επιτροπών - Τροπολογίες Αριθ. 5, 6, 14 και 15 - αναφέρονται κυρίως στην δημοσίευση συζητήσεων εντός επιτροπών. Όπως θα γνωρίζεται το θέμα αυτό έχει επιλυθεί από καιρού κατόπιν συμφωνίας μεταξύ Κοινοβουλίου και Επιτροπής και δεν χρειάζεται πλέον η επανασύνταξη των νομικών κειμένων.
<P>
Εν συνεχεία ζητάτε την αλλαγή της Μόνιμης Επιτροπής Δασών σε συμβουλευτική επιτροπή. Πρακτικά όμως η επιτροπή αυτή ήδη λειτουργεί με συμβουλευτικό ρόλο στις περισσότερες περιπτώσεις. Επομένως δεν πιστεύω ότι μια τέτοια αλλαγή θα πρέπει να αποτελέσει μέρος αυτής της απλής επέκτασης η οποία επιζητείται σήμερα.
<P>
Σχετικά με τις τροπολογίες για την ενδιάμεση αξιολόγηση, Τροπολογίες Αριθ. 8 και 17, θα ήθελα να πω ότι δημοσιεύονται τακτικά εκθέσεις αξιολόγησης αναφορικά με την υγιεινή κατάσταση των δασών και με λεπτομέρειες για τις δασικές πυρκαγιές. Η Επιτροπή θα διασφαλίσει ότι οι εκθέσεις αυτές θα γίνονται διαθέσιμες στα αξιότιμα Μέλη μέσω μιας πιο κατάλληλης διαδικασίας ενημέρωσης.
<P>
Το θέμα της ατμοσφαιρικής ρύπανσης αναφέρθηκε σε τέσσερεις τροπολογίες, δηλαδή στις Τροπολογίες Αριθ, 22, 25, 26 και 28. Οι τροπολογίες αυτές είναι ιδιαίτερα ενδιαφέρουσες. Ωστόσο, δεν θα πρέπει να ξεχνούμε ότι η παρούσα αποτελεί απλά και μόνο επέκταση μιας δράσεως τα συστήματα της οποίας είναι ήδη θεσμοθετημένα σε εθνικό, κοινοτικό και διεθνές επίπεδο. Έτσι, είναι πολύ δύσκολο για την Επιτροπή να συμφωνήσει με τα αιτήματα αυτά κατά την παρούσα στιγμή.
<P>
Για την προστασία των δασών κατά των πυρκαγιών, ορισμένες τροπολογίες, Τροπολογίες Αριθ. 18, 19 και 23, ζητούν όπως η χρηματοδότηση των προληπτικών μέτρων παρέχεται υπό τον απαραίτητο όρο της άμεσης αναδάσωσης μετά τις πυρκαγιές όπως επίσης και να χρηματοδοτεί την ασφάλιση αυτής της αναδάσωσης. Αυτά όμως είναι μέτρα τα οποία δεν συνδέονται άμεσα με την δράση και θα έλεγα ότι είναι πολύ δύσκαμπτα. Επιπλέον, ορισμένοι εμπειρογνώμονες εξέφρασαν την άποψη ότι τα μέτρα αυτά δεν θα είναι πάντοτε επιθυμητά ή τεχνικά επιτεύξιμα.
<P>
Η Επιτροπή σημειώνει με μεγάλο ενδιαφέρον ότι υπάρχουν τροπολογίες που ζητούν την αύξηση των διαθέσιμων ποσών γι' αυτές τις δράσεις, δηλ. οι Τροπολογίες Αριθ. 20, 24 και 27 οι οποίες αναφέρθηκαν ιδιαιτέρως από τον κ. de Brιmond d'Ars. Θα θέλαμε και εμείς να γίνει αυτό. Δυστυχώς φοβούμαι ότι αυτή τη στιγμή και υπόψη της τρεχούσης καταστάσεως του προϋπολογισμού μια παρόμοια αύξηση δεν αποτελεί ρεαλιστική πρόταση.
<P>
Τέλος, η Επιτροπή θα ήθελε να καλωσορίσει τις τροπολογίες αναφορικά με τον ζωτικό ρόλο των αγροτικών πληθυσμών στην πρόληψη των δασικών πυρκαγιών. Ίσως αυτό αντιστοιχεί και με εκείνα που έλεγε η κ. Lulling: Τροπολογίες Αριθ. 11 και 21. Αυτό είναι ένα θέμα που το θεωρούμε πολύ σοβαρό. Μέσα στα πλαίσια της Μόνιμης Επιτροπής Δασών συνεργαζόμαστε στενά με επαγγελματικές αγροτικές και δασικές οργανώσεις για να μελετήσουμε τις αιτίες των πυρκαγιών και να βελτιώσουμε γενικά τα μέτρα προστασίας. Συνεπώς, αποδεχόμεθα ευχαρίστως τις τροπολογίες αυτές.
<P>
Θα ήθελα για μια φορά ακόμη να ευχαριστήσω τους εισηγητές. Ευχαριστώ εσάς κ. Collins και τα μέλη της επιτροπής σας για τις μεγάλες προσπάθειές σας και το συνεχές ενδιαφέρον σας υπέρ της προστασίας αυτού του μεγάλου ευρωπαϊκού πλουτοπαραγωγικού πόρου και των δασικών πόρων γενικότερα τους οποίους θα καταλείψουμε στις ερχόμενες γενεές.

<SPEAKER ID=133 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 9.00.

<CHAPTER ID=10>
Εφαρμογή των τελωνειακών και γεωργικών ρυθμίσεων
<SPEAKER ID=134 NAME="Πρόεδρος">
Η ημερήσια διάταξη προβλέπει την συζήτηση επί της έκθεσης της κ. Theato (A4-0303/96), εξ ονόματος της Επιτροπής Ελέγχου του Προϋπολογισμού, σχετικά με την αλλαγή της νομικής βάσης της πρότασης κανονισμού (ΕΚ) του Συμβουλίου περί της αμοιβαίας συνδρομής μεταξύ των διοικητικών αρχών των κρατών μελών και της συνεργασίας των αρχών αυτών με την Επιτροπή με σκοπό την διασφάλιση της ορθής εφαρμογής των τελωνειακών και γεωργικών ρυθμίσεων (COM(93)0350 και COM(94)34-4324 - C40212/95-00/4850(CDO)).

<SPEAKER ID=135 NAME="Theato">
Kύριε Πρόεδρε, κυρία Eπίτροπε, κυρίες και κύριοι, η πρόταση κανονισμού για την αμοιβαία συνδρομή μεταξύ των διοικητικών αρχών στον τομέα των γεωργικών και των τελωνειακών ρυθμίσεων, έχει ήδη πίσω της μια μακρά και κουραστική πορεία. Ωστόσο, μέχρι τώρα δεν διαφαίνεται δυστυχώς καμιά λύση σύντομα. H διένεξη με το Συμβούλιο, για τη νομική βάση που πρέπει να εφαρμοστεί, κρατεί καλά. Σας υπενθυμίζω, εν συντομία, τη μέχρι τώρα ιστορία. Tο Δεκέμβριο του 1993, το Eυρωπαϊκό Kοινοβούλιο, στα πλαίσια της διαδικασίας της συναπόφασης, σύμφωνα με το άρθρο 189B της Συνθήκης της EOK, είχε ψηφίσει μια γνωμοδότηση νομοθετικού περιεχομένου, σχετικά με την πρόταση κανονισμού για την αμοιβαία συνδρομή μεταξύ των διοικητικών αρχών και τη δημιουργία ενός τελωνειακού συστήματος πληροφοριών - εν συντομία TΣΠ. Στη συνέχεια, η Eπιτροπή υπέβαλε τροποποιημένη πρόταση, που περιείχε τις περισσότερες τροποποιήσεις του Kοινοβουλίου. Tο Δεκέμβριο του 1994, το Συμβούλιο, αντί να εκδώσει μια κοινή θέση, διετύπωσε έναν πολιτικό προσανατολισμό, στον οποίο αρνιόταν τη νομική βάση του άρθρου 100A που πρότεινε η Eπιτροπή, και χρησιμοποιούσε αντ' αυτού το άρθρο 235 μαζί με το άρθρο 43. Έτσι, η διαδικασία συναπόφασης έγινε μια απλή διαβούλευση του Kοινοβουλίου, και μάλιστα με μονομερή απόφαση του Συμβουλίου και με αποχή ψήφου ενός κράτους μέλους. Aυτή η μονομερής στάση είναι απαράδεκτη για μας.
<P>
Tο Kοινοβούλιο, τώρα, θα πρέπει να πάρει επίσημα θέση σε δύο ερωτήματα. Πρώτον: Eίναι δικαιολογημένη η εφαρμογή του άρθρου 235 ως νομικής βάσης; Δεύτερον: H νομική βάση έχει μόνο διαδικαστική σημασία ή και ουσιαστική; Σχετικά με το πρώτο ερώτημα: Tο Συμβούλιο επικαλείται ως επιχείρημα ότι το τελωνειακό σύστημα πληροφοριών που αναφέρεται στην πρόταση κανονισμού αποτελεί ένα ιδιαίτερο κοινοτικό σύμπλεγμα, το οποίο, σύμφωνα με το άρθρο 100A, δεν έχει καμιά σχέση με την εναρμόνιση των μεμονωμένων εθνικών διατάξεων για την εσωτερική αγορά. Και ερωτώ: Γιατί, ούτε η Eπιτροπή ούτε το Συμβούλιο δεν σκέφθηκαν να αποσυνδέσουν το TΣΠ από την υπόλοιπη πρόταση για να το πραγματευθούν αναμφισβήτητα, σύμφωνα με το άρθρο 235; H εισηγήτρια έκανε, για το θέμα αυτό, ανεπίσημες συνομιλίες. H ουσιαστική ρύθμιση, που αφορά τη θέσπιση και τη διαμόρφωση της αμοιβαίας συνδρομής μεταξύ των διοικητικών αρχών, όπως την παρουσίασα τότε διεξοδικά ενώπιον του Σεβαστού Σώματος και σήμερα δεν χρειάζεται να την επαναλάβω, δημιουργεί σαφώς ένα κανονιστικό περιβάλλον, ώστε να μπορούν να λειτουργούν καλά μέσα σ' αυτό οι δραστηριότητες μεταξύ των κρατών μελών και της Eπιτροπής. H Eπιτροπή Nομικών Θεμάτων και Δικαιωμάτων των Πολιτών το επιβεβαιώνει αυτό σαφέστατα, στη θαυμάσια γνωμοδότησή της. Θα είμαι ιδιαίτερα ευγνώμων στη συντάκτρια της γνωμοδότησης κ. Palacio, αν το υπογραμμίσει αυτό και πάλι στις δηλώσεις της που θα ακολουθήσουν.
<P>
Eπειδή εδώ θίγονται κατά κύριο λόγο μεμονωμένες εθνικές διατάξεις, αλλά και κοινοτικές, αυτό σημαίνει οπωσδήποτε εναρμόνιση και συνεπώς άρθρο 100A. Tώρα όμως, βάσει μιας απόφασης του Eυρωπαϊκού Δικαστηρίου, μια καταδίκη δεν μπορεί να βασίζεται σε περισσότερες νομικές βάσεις που προβλέπουν διαφορετικές διαδικασίες: το άρθρο 235 - διαβούλευση και ομοφωνία στο Συμβούλιο -, το άρθρο 43 - διαβούλευση του Kοινοβουλίου και ειδική πλειοψηφία στο Συμβούλιο, το άρθρο 100A - συναπόφαση του Kοινοβουλίου και ειδική πλειοψηφία στο Συμβούλιο. Eκτός τούτου, η απόφαση λέει ότι έχει προτεραιότητα η διαδικασία, που ενισχύει τη συμμετοχή του Kοινοβουλίου στο νομοθετικό έργο. Έτσι είμαστε και πάλι στο άρθρο 100A. Αλλωστε, την ορθότητα του άρθρου 100A, στην προκειμένη περίπτωση, την επιβεβαιώνει όχι μόνο η νομική υπηρεσία της Eπιτροπής, αλλά και η νομική υπηρεσία του Συμβουλίου.
<P>
Kαι τώρα σχετικά με το ερώτημα δύο, όσον αφορά την ουσιαστική σημασία της νομικής βάσης. Πέντε τροπολογίες του Kοινοβουλίου υιοθέτησε το Συμβούλιο στον πολιτικό του προσανατολισμό, εν μέρει κυριολεκτικά και εν μέρει εννοιολογικά. Αλλες ουσιαστικές αλλαγές απ' αυτές που έλαβε υπόψη της η Eπιτροπή στην τροποποιημένη πρότασή της δεν φαίνονται βεβαίως στο Συμβούλιο. Aντ' αυτού, το Συμβούλιο λέει το εξής: »Στοιχεία μπορούν να κοινοποιήσουν οι διοικητικές αρχές μόνο μετά από προηγούμενη χορήγηση άδειας εκ μέρους δικαστικής αρχής». Aυτό μπορεί να σημαίνει καθυστέρηση ή ακόμη και παρακώλυση.
<P>
Eπιπλέον, από το TΣΠ διαγράφηκαν ουσιώδη στοιχεία. Aυτό είναι ιδιαίτερα σημαντικό για τη διαδικασία διαμετακόμισης που πραγματευόμαστε στην εξεταστική επιτροπή, και της οποίας τα αποτελέσματα θα βρίσκονται στη διάθεσή μας σύντομα. Όχι μόνο σε περιπτώσεις που θίγεται η δημόσια τάξη, αλλά και σε άλλες περιπτώσεις που θίγονται συμφέροντα ενός κράτους μέλους, θέλει να εξαιρέσει το Συμβούλιο την εφαρμογή της αμοιβαίας συνδρομής. Aυτό, με συγχωρείτε, είναι μια παράγραφος λάστιχο.
<P>
Kαι στο κείμενο της Eπιτροπής έκανε το Συμβούλιο αμέτρητες τροποποιήσεις. Έτσι αμφισβητείται η ισοδύναμη αποδεικτική ισχύς των διαπιστωτικών πράξεων μιας διοικητικής αρχής σε άλλο κράτος μέλος. Στο άρθρο 43, η συμβουλευτική επιτροπή μετατρέπεται σε ρυθμιστική επιτροπή τύπου 3B. Tι έλλειψη συνέπειας εκ μέρους του Συμβουλίου! Aπό τη μια μεριά θα πρέπει να δημιουργηθεί μια πλήρης κοινοτική μονάδα, σύμφωνα με το άρθρο 235, και από την άλλη θα πρέπει να υπόκειται σε δυσκίνητες εθνικές διαδικασίες.
<P>
Tέσσερις χώρες, και συγκεκριμένα η Δανία, η Iρλανδία, το Hνωμένο Bασίλειο και η Σουηδία, θέλουν να εξαιρεθούν από την εφαρμογή της διάταξης για τη μη αυτοματοποιημένη επεξεργασία δεδομένων. Aυτό θα ήταν ΰ la carte .
<P>
Bγάζω το συμπέρασμα ότι και ουσιαστικά η πρόταση κανονισμού απαιτεί την εφαρμογή της συναπόφασης, ιδιαίτερα μετά τις τροποποιήσεις του κειμένου από το Συμβούλιο.
<P>
Kαλώ ρητά την Eπιτροπή - και ξέρω, Eπίτροπε κυρία Bonino, πως θα πάρετε θέση πάνω σ' αυτό - να μας διευκρινίσει τη δήλωση που εσείς, δηλαδή η Eπιτροπή, επισυνάψατε στο πρωτόκολλο του Συμβουλίου και με την οποία εκφράζει τη λύπη της για την αλλαγή της νομικής βάσης και επιφυλάσσεται για τη χρήση κατάλληλων νομικών μέσων - ερωτώ, ποιων μέσων.
<P>
Σας ευχαριστώ και παρακαλώ το Σώμα να υπερψηφίσει την πρόταση ψηφίσματος.

<SPEAKER ID=136 LANGUAGE="EN" NAME="Brinkhorst">
Κύριε Πρόεδρε, είμαι πολύ ευτυχής που τουλάχιστο το Συμβούλιο παρίσταται. Πίσω απο το νομικό προκάλυμμα ενός θέματος που αφορά τα άρθρα 235 και 100Α, το πραγματικό θέμα είναι κάτι που έχει πολύ μεγάλη πολιτική σημασία. Αποτελεί σαφή ένδειξη έλλειψης πολιτικής βούλησης εκ μέρους του Συμβουλίου των Υπουργών να κάνουν την καρδιά μιας κοινοτικής δομής να λειτουργήσει κατάλληλα.
<P>
Σε πολύ λίγο καιρό θα εγκρίνουμε μια έκθεση της εξεταστικής των πραγμάτων επιτροπής σχετικά με το κοινοτικό σύστημα διαμετακόμισης. Η εξεταστική αυτή επιτροπή κατέληξε στο συμπέρασμα ότι αυτό που βρίσκεται στην καρδιά του εσωτερικού μας κοινού συστήματος διαμετακόμισης τείνει προς την απάτη και το σφάλμα. Υπάρχει έλλειψη στατιστικών στοιχείων και έλλειψη σαφήνειας στην εφαρμογή του κοινού δασμολογίου. Αυτό το είδος κοινοτικής δομής αποτελεί σκάνδαλο.
<P>
Ποιά ήταν η απάντηση του Συμβουλίου στα παραπάνω; Η απάντηση του Συμβουλίου ήταν να παραθέσει ψευδή νομικά επιχειρήματα για να διατηρήσει τη μορφή κάποιας εθνικής κυριαρχίας αντί να συμβάλλει στην οικοδόμηση μιας ισχυρής εσωτερικής αγοράς δομημένης με τέτοιο τρόπο ώστε να διευκολύνει την εφαρμογή του συστήματος. Αυτό είναι βασικά εκείνο που θέλουμε: θέλουμε να έχουμε καλή συνεργασία μεταξύ των κρατών μελών έτσι ώστε το κοινό δασμολόγιο να λειτουργεί. Ποιά ήταν η απάντηση του Συμβουλίου; Η κ. Theato το έκανε απόλυτα σαφές: ήταν να υπονομεύση την αποτελεσματικότητα του συστήματος αλλάζοντας τις προτάσεις της Επιτροπής για να τις κάνει λιγώτερο αποδοτικές και περισσότερο γραφειοκρατικές συμβάλοντας με τον τρόπο αυτό στην εξάρθρωση της εσωτερικής αγοράς. Κατηγορώ το Συμβούλιο ως υπεύθυνο για έλλειψη πολιτικής βούλησης ούτως ώστε να κάνει το σύστημα να λειτουργήσει κατάλληλα. Αυτό είναι που βρίσκεται πίσω από το όλο θέμα.
<P>
Η κ. Theato υπέδειξε επίσης πολύ σαφώς ότι υπάρχει και το πρόβλημα της θεσμικής ισορροπίας μεταξύ του Κοινοβουλίου και του Συμβουλίου. Πώς μπορεί κανείς να ισχυρίζεται στα σοβαρά ότι υπάρχει ανάγκη να έχουμε περισσότερη δημοκρατία και περισσότερη διαφάνεια όταν ακριβώς την ίδια στιγμή το Συμβούλιο προσπαθεί να υπονομεύσει τις εξουσίες συναπόφασης του Κοινοβουλίου; Η υπόθεση του διοξειδίου του τιτανίου κάνει απόλυτα φανερό ότι το Κοινοβούλιο έχει τα δικαιώματά του. Αυτή είναι η πολιτική καρδιά του προβλήματος.
<P>
Η μοναδική μου ερώτηση προς την Επιτροπή είναι: πρόκειται άραγε να σταθεί σταθερή, ακόμη και να καταφύγει στο Δικαστήριο για να ασκήσει έλεγχο στο Συμβούλιο σχετικά με την αποτυχία ενός από τα συστήματα της εσωτερικής αγοράς όπως αυτό λειτουργεί σήμερα;

<SPEAKER ID=137 LANGUAGE="DA" NAME="Blak">
Κύριε Πρόεδρε, λυπάμαι που ο συνάδελφός μου, κ. Tomlinson, δεν παρευρίσκεται στη συνεδρίαση αυτή, αλλά όπως γνωρίζουν όλοι διεξάγονται εναρκτήριες συνεδριάσεις σε διάφορες επιτροπές και είναι δύσκολο να είναι κανείς ταυτόχρονα σε πολλά μέρη. Αν ρίξει κανείς μια ματιά στην αίθουσα θα διαπιστώσει ότι η έκθεση δεν παρουσιάζει και τόσο μεγάλο ενδιαφέρον, αν και αφορά έναν από τους σημαντικότερους τομείς και είναι ίσως μία από τις καλύτερες εκθέσεις που κατήρτισε ποτέ η κ. Theato.
<P>
Ας μου επιτραπεί όμως να τονίσω ένα πράγμα: πρέπει να ξεκαθαριστεί η κατάσταση με τους απατεώνες στην ΕΕ! Πολλοί είναι οι λόγοι για τους οποίους η ευρωπαϊκή κοινή γνώμη δεν είναι πάντοτε θετική για την Ένωση. Ένας από αυτούς είναι οι φήμες για το πόσο εύκολο είναι να καταχραστεί κανείς τα χρήματα της Ένωσης. Με άλλα λόγια, ένας από τους λόγους που υπαγορεύουν την ευρωπαϊκή συνεργασία είναι η συνεχής καταπολέμηση της απάτης. Μία άλλη αιτία της περιορισμένης λαϊκής υποστήριξης της ΕΕ είναι φυσικά η ιδέα των κεκλεισμένων θυρών και των αυταρκών επισήμων. Με άλλα λόγια, ένας από τους λόγους που υπαγορεύουν την ευρωπαϊκή συνεργασία είναι η αυξημένη δημοκρατία και διαφάνεια στη διαδικασία λήψης αποφάσεων της Ένωσης. Είναι προφανές ότι οι παράγοντες αυτοί θα έπρεπε να λαμβάνονται υπόψη και να γίνονται σεβαστοί π.χ. κατά τον ορισμό της νομικής βάσης σε μια συγκεκριμένη υπόθεση.
<P>
Ας μου επιτραπεί όμως να αναφερθώ σε ένα άλλο πράγμα. Το Συμβούλιο παραμέλησε το καθήκον του για μια ακόμη φορά. Το άρθρο 235 πρέπει να χρησιμοποιείται όσο το δυνατό λιγότερο. Πρώτον, επειδή μια αντικειμενική επιχειρηματολογία σε μια συγκεκριμένη υπόθεση πρέπει να έχει ως αποτέλεσμα την χρησιμοποίηση του άρθρου 100Α και όχι του άρθρου 235. Δεύτερον, επειδή επιθυμούμε να υπάρχει δημοκρατία και διαφάνεια στις διαδικασίες λήψης αποφάσεων. Τρίτον, επειδή ο λαός θεωρεί το άρθρο 235 ως ανασταλτικό παράγοντα, με τον οποίο η ΕΕ απομακρύνεται όλο και περισσότερο από τις αρχές της διαφάνειας και της επικουρικότητας με τις νομοθετικές πρωτοβουλίες που αναλαμβάνει σε νέους τομείς. Αυτό βέβαια μπορεί να μην είναι σωστό για το άρθρο 235, αλλά για μια ακόμη φορά ο λαός έχει αυτή την αντίληψη και είμαστε υποχρεωμένοι να την λάβουμε υπόψη.
<P>
Δεν μπορώ παρά να υποστηρίξω και να επισημάνω το αξιόλογο έργο που επιτέλεσε η εισηγήτρια. Αυτό οφείλεται επίσης στο γεγονός ότι η επιτροπή λειτουργεί αποτελεσματικά και συμφωνεί για τα θέματα αυτά? ελπίζω δε πράγματι να τα εισακούσει αυτά το Συμβούλιο και να αρχίσει ίσως να δείχνει μεγαλύτερο ενδιαφέρον για τις δραστηριότητες της Επιτροπής Ελέγχου του Προϋπολογισμού. Αναμένω από το Συμβούλιο να μην ενδιαφέρεται μόνο σε εορταστικές εκδηλώσεις για τις δραστηριότητες της επιτροπής αυτής. Η Ολλανδική Προεδρία πρέπει να το εισακούσει και να το λάβει υπόψη. Τότε θα αρχίσει ίσως να αντιλαμβάνεται την ουσία του θέματος και εμείς θα μπορέσουμε ίσως να καταβάλουμε μια προσπάθεια για την υποστήριξη της ευρωπαϊκής υπόθεσης μεταξύ των απλών μελών της Κοινότητας.

<SPEAKER ID=138 NAME="Bonino">
Κύριε Πρόεδρε, κυρίες και κύριοι βουλευτές, όπως και το Κοινοβούλιο, η Επιτροπή αντιμετωπίζει με ανάμικτα συναισθήματα την κατάσταση που δημιούργησε η αλλαγή νομικής βάσης την οποία μελετά το Συμβούλιο. Από τη μία πλευρά, είναι αναμφίβολο ότι η καταπολέμηση της απάτης απαιτεί να τεθεί σύντομα σε εφαρμογή αυτή η πρόταση κανονισμού. Οι προωθημένοι μηχανισμοί τελωνειακής συνεργασίας που περιλαμβάνει, καθώς και η νομική δυνατότητα να δημιουργηθεί επιτέλους η βάση δεδομένων του τελωνειακού συστήματος πληροφοριών, ανταποκρίνονται σε άμεση ανάγκη.
<P>
Από την άλλη, η αλλαγή νομική βάσης, η οποία προϋποθέτει διαβούλευση με το Κοινοβούλιο, αντί της συναπόφασης, και ομόφωνη έγκριση από τα κράτη μέλη, αντί της αυξημένης πλειοψηφίας, θέτει ένα σοβαρό θεσμικό πρόβλημα για την Επιτροπή, η οποία, όπως γνωρίζετε, επέμεινε να περιληφθεί στα πρακτικά του Συμβουλίου, κατά την έγκριση της κοινής κατεύθυνσης, δήλωση με την οποία εξέφραζε τη λύπη της για την εξέλιξη αυτή, όπου αναφέρεται: »η Επιτροπή επιφυλάσσεται να κάνει χρήση των ενδίκων μέσων που διαθέτει».
<P>
Ασφαλώς, το Συμβούλιο, αποφαινόμενο ομοφώνως, έχει πράγματι το δικαίωμα να τροποποιήσει τις προτάσεις της Επιτροπής. Αυτό είναι αναμφισβήτητο. Ωστόσο, η Επιτροπή συμμερίζεται τη γνώμη του Κοινοβουλίου, σύμφωνα με την οποία, η τροπολογία αυτή ιδίως, είναι νομικώς αβάσιμη και σύμφωνα με την οποία, εξάλλου, εξαιρώντας την πρόταση από το πεδίο εφαρμογής της διαδικασίας συναπόφασης, το Συμβούλιο πλήττει τις εξουσίες του Κοινοβουλίου.
<P>
Συνεπώς η Επιτροπή αναμένει με μεγάλο ενδιαφέρον την αντίδραση του Συμβουλίου στη γνώμη που θα εκδώσει για το θέμα αυτό το Κοινοβούλιο. Σύμφωνα με την απόφαση που θα λάβει τότε το Συμβούλιο, η Επιτροπή θα καθορίσει τη θέση της σε σχέση με την τήρηση του κοινοτικού δικαίου. Πιο συγκεκριμένα, η Επιτροπή επιφυλάσσεται να θέσει το θέμα της νομικής βάσης ενώπιον του Δικαστηρίου.
<P>
Ιδού με λίγα λόγια, ακριβή και σαφή ελπίζω, η θέση της Επιτροπής σχετικά με το φάκελο που εξετάζει το Κοινοβούλιο. Η Επιτροπή επιθυμεί εξάλλου να συγχαρεί την εισηγήτρια, κ. Theato, και αναμένει με ανυπομονησία την απόφασή σας.

<SPEAKER ID=139 NAME="Theato">
Eυχαριστώ πολύ, κύριε Πρόεδρε, που μου δώσατε και πάλι το λόγο. Eπιτρέψτε μου να ευχαριστήσω θερμά την Eπίτροπο κυρία Bonino για τα πολύ ξεκάθαρα λόγια της. Nομίζω πως από τα έδρανα του Συμβουλίου απευθύνεται τώρα προς το Σώμα ένα ανάλογο μήνυμα για την επίλυση αυτής της διαμάχης. Aυτό είναι προς το συμφέρον και των δύο μερών, και παρακαλώ μην νομίζετε ότι εδώ είναι ένα μάθημα σε στενό κύκλο. Eίμαστε εδώ, πάντως, ενώπιον της κοινής γνώμης. Aν και, λόγω των ειδικών περιστάσεων, μόνο λίγοι βρίσκονται τώρα στην ολομέλεια, αυτό δεν σημαίνει ότι θα συζητιόταν αυτό, αποκλειομένης της κοινής γνώμης. Nομίζω πως ο κ. Blak το είπε αυτό πολύ ξεκάθαρα και γι' αυτό και τον ευχαριστώ.

<SPEAKER ID=140 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 9.00.
<P>
(Η συνεδρίαση λήγει στις 18.25.)

