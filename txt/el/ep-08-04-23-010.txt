<CHAPTER ID="010">
Παράνομη μετανάστευση, εξωτερική δράση της Ευρωπαϊκής Ένωσης και της Frontex (συζήτηση) 
<SPEAKER ID="210" NAME="Πρόεδρος">
" ημερήσια διάταξη προβλέπει τις δηλώσεις του Συμβουλίου και της Επιτροπής σχετικά με την παράνομη μετανάστευση, την εξωτερική δράση της Ευρωπαϊκής Ένωσης και της Frontex.
<SPEAKER ID="211" NAME="Janez Lenarčič">
Προεδρεύων του Συμβουλίου. - (SL) Εν είδει εισαγωγής θα ήθελα να επισημάνω ότι η πρόκληση της μετανάστευσης απαιτεί μία ολοκληρωμένη προσέγγιση. " Ευρωπαϊκή Ένωση πρέπει να αναπτύξει μια αποτελεσματική μεταναστευτική πολιτική και νομοθεσία και, ταυτόχρονα, να συνεχίσει τις προσπάθειές της προκειμένου να καταπολεμήσει την παράνομη μετανάστευση. Χρειαζόμαστε μέτρα σε ευρωπαϊκό επίπεδο, καθώς και σε επίπεδο κρατών μελών, και χρειαζόμαστε τη συνεργασία τρίτων χωρών. Μία από τις σημαντικότερες πτυχές του αγώνα κατά της παράνομης μετανάστευσης είναι ο αποτελεσματικός έλεγχος των εξωτερικών συνόρων της Ευρωπαϊκής Ένωσης.
<P>
Ένα μεγάλο επίτευγμα στον τομέα αυτόν είναι χωρίς αμφιβολία η πρόσφατη ένταξη εννέα κρατών μελών στον χώρο Σένγκεν. Έπειτα από την είσοδό τους στον χώρο Σένγκεν, η σλοβενική Προεδρία άρχισε τις εργασίες σχετικά με την παρουσίαση του συστήματος πληροφοριών Σένγκεν δεύτερης γενιάς, γνωστό ως SIS II, το συντομότερο δυνατόν. Πρόκειται για ένα από τα σχέδια προτεραιότητας της Ευρωπαϊκής Ένωσης επί του παρόντος. Όλες οι απαραίτητες δραστηριότητες πρέπει να πραγματοποιηθούν με τρόπο που θα διευκολύνει την ολοκλήρωση της μετάβασης από το σύστημα πληροφοριών Σένγκεν πρώτης γενιάς στο σύστημα δεύτερης γενιάς έως τον Σεπτέμβριο του 2009 το αργότερο.
<P>
Λόγω των συχνών περιστατικών στη Μεσόγειο Θάλασσα και στις ακτές της Βορείου Αφρικής, η Επιτροπή και ορισμένα κράτη μέλη πρότειναν ορισμένες πρωτοβουλίες, το 2007, για να βελτιωθεί η διαχείριση της παράνομης μετανάστευσης. Ως μέρος αυτών των προσπαθειών, τον Μάρτιο του τρέχοντος έτους η σλοβενική Προεδρία διοργάνωσε ένα συνέδριο σε επίπεδο υπουργών σχετικά με τις μελλοντικές προκλήσεις για τη διαχείριση των εξωτερικών συνόρων της Ευρωπαϊκής Ένωσης. Οι τρεις εκθέσεις που παρουσίασε η Επιτροπή τον Φεβρουάριο συζητήθηκαν για πρώτη φορά στο συνέδριο. Οι συμμετέχοντες στο συνέδριο συζήτησαν σχετικά με την αξιολόγηση και την περαιτέρω ανάπτυξη του οργανισμού Frontex, καθώς και τα περαιτέρω μέτρα για τη διαχείριση των εξωτερικών συνόρων της Ευρωπαϊκής Ένωσης. Συμφωνήθηκε ότι, στο μέλλον, οι συνοριακοί έλεγχοι πρέπει να ενισχυθούν και η αξιόπιστη ταυτοποίηση των ατόμων πρέπει να διευκολυνθεί. Ταυτόχρονα, πρέπει να προσπαθήσουμε προκειμένου να καταστήσουμε την Ευρωπαϊκή Ένωση ανοικτή και προσιτή.
<P>
Επιπλέον, οι υπουργοί συζήτησαν σχετικά με την πρόταση να καθιερωθεί ένα ευρωπαϊκό σύστημα επιτήρησης των συνόρων ή EUROSUR. " Προεδρία ήδη προετοιμάζει περαιτέρω κατευθυντήριες γραμμές σχετικά με το θέμα και το Συμβούλιο θα συζητήσει σχετικά με αυτές ως μέρος των δικαστικών και εσωτερικών υποθέσεων στη σύνοδο του Ιουνίου.
<P>
" καταπολέμηση της παράνομης μετανάστευσης θα καταστεί επίσης πιο αποτελεσματική με μια οδηγία σχετικά με τους κοινούς κανόνες και διαδικασίες για την επιστροφή των προσώπων που διαμένουν παράνομα στην επικράτεια των κρατών μελών της Ευρωπαϊκής Ένωσης, την επονομαζόμενη "οδηγία επιστροφής". " Προεδρία έχει ήδη αρχίσει τον δεύτερο γύρο των διαπραγματεύσεων με το Ευρωπαϊκό Κοινοβούλιο, που ήταν πολύ εποικοδομητικές. Πιστεύουμε ότι, με μια κοινή προσπάθεια, θα μπορούσαμε να εγκρίνουμε την οδηγία αυτή σε πρώτη ανάγνωση.
<P>
Όσον αφορά την πρόταση της οδηγίας σχετικά με τις κυρώσεις κατά εργοδοτών πολιτών τρίτων χωρών που βρίσκονται παράνομα στην Ευρωπαϊκή Ένωση, το Συμβούλιο αναμένει μια πρόταση αλλαγών και τροποποιήσεων από το Ευρωπαϊκό Κοινοβούλιο.
<P>
Ένα άλλο συστατικό μέρος της ανάπτυξης μιας ολοκληρωμένης μεταναστευτικής πολιτικής είναι η πολιτική θεωρήσεων. Στο θέμα αυτό η σλοβενική Προεδρία έχει επιτύχει πρόοδο συζητώντας σχετικά με δύο πολύ σημαντικούς φακέλους, πιο συγκεκριμένα τις αλλαγές στην κοινή προξενική εγκύκλιο και στον κώδικα θεωρήσεων. Στις περαιτέρω εργασίες για τους δύο φακέλους ευελπιστούμε στη δημιουργική συνεργασία με το Ευρωπαϊκό Κοινοβούλιο.
<P>
Στην άτυπη σύνοδο του Ιανουαρίου το Συμβούλιο συζήτησε σχετικά με τα θέματα ασύλου και την πρακτική συνεργασία μεταξύ των κρατών μελών. Τον μήνα αυτόν το Συμβούλιο ενέκρινε τις κατάλληλες αποφάσεις. Όπως ανέφερα στην εισαγωγή μου, μια σφαιρική θεώρηση της μεταναστευτικής πολιτικής είναι απαραίτητη για τη διαχείριση και την καταπολέμηση της παράνομης μετανάστευσης. " καταπολέμηση της παράνομης μετανάστευσης απαιτεί επίσης συνεργασία με τις χώρες προέλευσης και διέλευσης. Απαιτεί επιπλέον την εξάλειψη των αιτίων της μετανάστευσης, δηλαδή την τόνωση της ανάπτυξης στις χώρες προέλευσης.
<P>
Ο σκοπός της συνολικής προσέγγισης που ενέκρινε το Ευρωπαϊκό Συμβούλιο τον Δεκέμβριο του 2005 ήταν να αρχίσει μια ολοκληρωμένη συζήτηση σχετικά με τη μεταναστευτική πολιτική, καθώς και να ενισχύσει και να εμβαθύνει τη διεθνή συνεργασία κυρίως με τις χώρες προέλευσης και διέλευσης, και να θεμελιώσει εταιρική σχέση με τις χώρες αυτές. Πολλές δραστηριότητες λαμβάνουν χώρα τώρα στο πλαίσιο αυτής της συνολικής προσέγγισης. Εστιάζουν κυρίως στις πιο κρίσιμες περιοχές, ιδίως στην Αφρική και στις ανατολικές και νοτιοανατολικές περιοχές που συνορεύουν με την Ευρωπαϊκή Ένωση.
<SPEAKER ID="212" NAME="Jacques Barrot">
Αντιπρόεδρος της Επιτροπής. - (FR) Κύριε Πρόεδρε, ο κύριος παράγοντας που ελκύει τους παράνομους μετανάστες σήμερα είναι η παράνομη εργασία.
<P>
Οι μετανάστες θα συνεχίσουν να έρχονται στην Ευρώπη εφόσον πιστεύουν ότι τα οικονομικά οφέλη που μπορούν να αποκομίσουν από την παράνομη εργασία είναι σημαντικότερα από τον κίνδυνο να συλληφθούν από τα ευρωπαϊκά όργανα επιβολής του νόμου.
<P>
Χρειαζόμαστε κοινή θέληση σε ευρωπαϊκό επίπεδο προκειμένου να εφαρμόσουμε μια αποτελεσματική στρατηγική ενάντια στην παράνομη εργασία. Αυτό είναι το βασικό στοιχείο της στρατηγικής αυτής και εξαρτάται από εμάς, από τα κράτη μέλη και από την κοινή πολιτική μας βούληση. Αυτό είναι το πλαίσιο που περιβάλλει την πρόταση της Επιτροπής σχετικά με τις κυρώσεις για όσους απασχολούν υπηκόους τρίτων χωρών που διαμένουν παράνομα στην Ευρωπαϊκή Ένωση, που επί του παρόντος εξετάζεται από το Κοινοβούλιο και το Συμβούλιο.
<P>
" εν λόγω πρόταση επιδιώκει να διασφαλίσει ότι όλα τα κράτη μέλη εγκρίνουν προληπτικά μέτρα και παρόμοιες κυρώσεις και ότι πράγματι τα εφαρμόζουν για την καταπολέμηση της παράνομης εργασίας.
<P>
Θα ήθελα να ενθαρρύνω το Κοινοβούλιο να συνεχίσει να εξετάζει την πρόταση αυτή, προκειμένου να μπορέσουμε να θεσπίσουμε ένα κοινοτικό μέσο που απαιτεί από τα κράτη μέλη να λάβουν όλα τα αναγκαία μέτρα ώστε να διασφαλισθεί ότι το κράτος δικαίου γίνεται σεβαστό σε ολόκληρη την Ευρωπαϊκή Ένωση.
<P>
Παρ' όλα αυτά, δεν θέλω να υποτιμήσω τις προκλήσεις που θέτει η παράνομη μετανάστευση κατά μήκος των εξωτερικών συνόρων της Ευρωπαϊκής Ένωσης. Είναι πολύ πιθανό και το τρέχον έτος πολλοί άνθρωποι από την αφρικανική ήπειρο να μπουν στον πειρασμό να έρθουν στην ΕΕ διά θαλάσσης: ορισμένοι θα έρθουν μεμονωμένα, ορισμένοι θα έρθουν σε μικρές ομάδες και άλλοι θα αποτελέσουν θύματα εκμετάλλευσης εγκληματικών οργανώσεων που θα απαιτήσουν μεγάλα χρηματικά ποσά για να τους φέρουν στην Ευρώπη.
<P>
Έχουν καταβληθεί σημαντικές προσπάθειες σε ευρωπαϊκό επίπεδο προκειμένου να παρασχεθεί στα κράτη μέλη η οικονομική στήριξη που απαιτείται για το 2008. Ο προϋπολογισμός του οργανισμού Frontex έχει ουσιαστικά διπλασιασθεί το 2008 σε σύγκριση με το 2007. Το τρέχον έτος ανέρχεται συνολικά σε 70 εκατομμύρια ευρώ, μεταξύ των οποίων περισσότερα από 31 εκατομμύρια ευρώ για επιχειρήσεις στα θαλάσσια σύνορα της ΕΕ.
<P>
Όσον αφορά τις επιχειρήσεις στις εν λόγω περιοχές υψηλού κινδύνου, ο Frontex έχει οργανώσει τέσσερις επιχειρήσεις μεγάλης κλίμακας: Ποσειδών, Ερμής, Ναυτίλος και Ήρα. Οι πληροφορίες σχετικά με τις ακριβείς ημερομηνίες και τη διάρκειά τους δεν έχουν ακόμη δημοσιοποιηθεί, αλλά, χάρη στην αύξηση της χρηματοδότησης, θα διαρκέσουν περισσότερο από ό,τι διήρκεσαν το 2007.
<P>
Είναι επίσης σημαντικό να επισημάνω ότι έχει επιτευχθεί συμφωνία μεταξύ των κρατών μελών και του Frontex σχετικά με τις διαδικασίες και τους όρους χρήσης του τεχνικού εξοπλισμού που περιέχεται στη βάση δεδομένων του κεντρικού μητρώου του διαθέσιμου τεχνικού εξοπλισμού (CRATE).
<P>
Επί του παρόντος, 18 αεροσκάφη, 20 ελικόπτερα και 105 σκάφη καθίστανται διαθέσιμα από τα κράτη μέλη σε εκούσια βάση. Από την πλευρά του, ο Frontex παρέχει τους ανθρώπινους πόρους που απαιτούνται προκειμένου να βοηθήσουν τα κράτη μέλη να προετοιμαστούν και να αξιολογήσουν τις θαλάσσιες επιχειρήσεις. Στην έκθεση αξιολόγησής της σχετικά με τον Frontex, η Επιτροπή συνέστησε ότι το δυναμικό της βάσης CRATE και οι δεσμεύσεις των κρατών μελών πρέπει να χρησιμοποιηθούν πλήρως για να διασφαλιστεί η διαθεσιμότητα του απαραίτητου εξοπλισμού για τις επιχειρήσεις στα θαλάσσια σύνορα.
<P>
Ο οργανισμός Frontex πρέπει να υποβάλει τακτικά εκθέσεις στα ευρωπαϊκά θεσμικά όργανα σχετικά με την πραγματική χρήση του εξοπλισμού και με τον βαθμό που η χρήση αυτή ενδείκνυται σε σχέση με τις ανάγκες, και επίσης να παρέχει πληροφορίες σχετικά με τον μηχανισμό που διασφαλίζει τη διαθεσιμότητα του προσφερόμενου από τα κράτη μέλη εξοπλισμού. Ο Frontex μπορεί επίσης να αυξήσει το δυναμικό της βάσης CRATE με την αγορά ή την ενοικίαση ιδίου εξοπλισμού.
<P>
Μέσω αυτών των προσπαθειών, τα κράτη μέλη και ο Frontex θα συμβάλουν στο να μειωθεί, όσο το δυνατόν περισσότερο, η εξαφάνιση στη θάλασσα όσων επιδιώκουν να φθάσουν στην Ευρώπη με αυτοσχέδιες βάρκες. Ως αποτέλεσμα, η Επιτροπή επικροτεί τη διμερή συμφωνία μεταξύ της Ισπανίας και των κρατών της Δυτικής Αφρικής, καθώς και τις συμβάσεις μεταξύ της Ιταλίας και της Μάλτας και της Λιβύης. Έως σήμερα, οι επαφές με τη Λιβύη δεν είχαν το επιθυμητό αποτέλεσμα· ένας ακόμη λόγος να τις επιδιώξουμε.
<P>
Στην έκθεσή της σχετικά με τη μελλοντική ανάπτυξη του Frontex, η Επιτροπή επεσήμανε ότι η συνεργασία με τρίτες χώρες αποτελεί βασικό στοιχείο για τη βελτίωση των κοινών επιχειρήσεων που διεξάγει ο οργανισμός μακροπρόθεσμα. Συνεπώς, πρέπει να μελετηθεί εάν ο Frontex πρέπει να έχει τη δυνατότητα υλοποίησης πιλοτικών σχεδίων των οποίων οι δικαιούχοι θα είναι τρίτες χώρες. Φυσικά, ο οργανισμός πρέπει να διασφαλίζει τη συνοχή μεταξύ των δραστηριοτήτων του και του συνολικού πλαισίου της πολιτικής εξωτερικών σχέσεων της Ένωσης.
<P>
Αυτά τα σχέδια θα μπορούσαν να ενισχύσουν σημαντικά τον αντίκτυπο της συνεργασίας που εγκαινιάστηκε στο πλαίσιο των ρυθμίσεων εργασίας, όπου αυτές οι ρυθμίσεις μπορούν να χρησιμοποιηθούν για τον εντοπισμό συγκεκριμένων αναγκών για δημιουργία ικανοτήτων όσον αφορά τη διαχείριση συνόρων σε συγκεκριμένες τρίτες χώρες.
<P>
Τέλος, η Επιτροπή θεωρεί το 2008 δοκιμαστικό έτος. Ο Frontex διαθέτει μεγαλύτερο συνολικό προϋπολογισμό, η βάση δεδομένων CRATE είναι πλήρως επιχειρησιακή και οι ομάδες ταχείας επέμβασης είναι έτοιμες για δράση. Θα αξιολογήσουμε, φυσικά, τα αποτελέσματα αυτών των μέτρων και, όταν είναι απαραίτητο, μπορεί να ενδείκνυται η διερεύνηση άλλων επιλογών, όπως η θέσπιση ενός ευρωπαϊκού συστήματος επιτήρησης των συνόρων, όπως επισημαίνεται στην έκθεση αξιολόγησης της Επιτροπής.
<P>
Αυτές είναι οι πληροφορίες που ήθελα να σας διαβιβάσω σήμερα και ανυπομονώ να ακούσω τις παρατηρήσεις εδώ στο Σώμα όσον αφορά αυτά τα δύσκολα προβλήματα.
<SPEAKER ID="213" NAME="Simon Busuttil">
εξ ονόματος της Ομάδας PPE-DE. - (MT) Αυτήν την εποχή του χρόνου αρχίζουμε να μαθαίνουμε για τραγωδίες στις οποίες έχουν πνιγεί εκατοντάδες μετανάστες και, δεδομένου ότι γνωρίζουμε καλά τι συμβαίνει, καλό είναι να ρωτήσουμε εάν είμαστε καλύτερα προετοιμασμένοι φέτος να αντιμετωπίσουμε την πρόκληση της παράνομης μετανάστευσης. Ο Frontex αποτελεί μόνο ένα μέρος της λύσης - λειτουργεί αποτρεπτικά, όπως ανέφερε η Επιτροπή, στην καταπολέμηση της παράνομης μετανάστευσης, και το τρέχον έτος θα είναι ένα δοκιμαστικό έτος για τον Frontex. Όπως σωστά ανέφερε ο Επίτροπος Barrot, φέτος έχουμε διπλασιάσει τον προϋπολογισμό του Frontex, του έχουμε παράσχει μια ομάδα ταχείας επέμβασης και φαίνεται επίσης ότι διαθέτει επαρκή μέσα για να διεξάγει τις αποστολές του. Συνεπώς, θα παρακολουθούμε στενά το έργο του Frontex και ευελπιστούμε ότι φέτος θα είναι πιο αποτελεσματικός από ό,τι υπήρξε έως τώρα. Εάν ο Frontex επιθυμεί τη στήριξη του Κοινοβουλίου, πρέπει να αποδείξει ότι αξίζει τη στήριξή μας.
<P>
Κύριε Πρόεδρε, όπως είπα, ο Frontex αποτελεί μόνο ένα μέρος της λύσης αυτής· είτε θέλουμε αυτήν τη λύση είτε όχι, πρέπει επίσης να διεξαχθεί σοβαρή συζήτηση σχετικά με τον τρόπο με τον οποίο θα μοιράζεται η ευθύνη μεταξύ των κρατών μελών - μια συζήτηση την οποία το Συμβούλιο έως τώρα έχει αποφύγει. Πρέπει να εξαλείψουμε την υποκρισία καθώς, αφενός, μας συγκλονίζουν οι πνιγμοί των μεταναστών και, αφετέρου, αφήνουμε τα νότια κράτη μέλη να φέρουν το βάρος από μόνα τους. Στη Μεσόγειο, η ανάγκη να μοιράζεται η ευθύνη δεν θα μπορούσε να είναι σαφέστερη. Το προηγούμενο έτος είχαμε ήδη περιστατικά όπου μετανάστες βρέθηκαν στην περιοχή διάσωσης της Λιβύης αφού είχε ανατραπεί το σκάφος τους και οι ίδιοι κρατιόντουσαν από δίχτυα τόνου. " Λιβύη έμεινε άπραγη, ενώ οι ευρωπαϊκές χώρες παρακολουθούσαν κατηγορώντας η μία την άλλη. Θα ήθελα να ρωτήσω την Επιτροπή και το Συμβούλιο τι πρόκειται να κάνουν φέτος - δεν υπάρχει αμφιβολία, κύριε Επίτροπε, κύριε Προεδρεύων του Συμβουλίου, δεν υπάρχει αμφιβολία ότι όλοι έχουμε καθήκον να σώσουμε ανθρώπινες ζωές. Ωστόσο, είναι καιρός τόσο η Επιτροπή όσο και το Συμβούλιο να έχουν το θάρρος να απαντήσουν σε αυτές τις ερωτήσεις. Υπάρχει μόνο μία χώρα που είναι υποχρεωμένη να δέχεται τους μετανάστες ή πρέπει αυτοί να μοιράζονται μεταξύ όλων των χωρών;
<SPEAKER ID="215" NAME="Claudio Fava">
εξ ονόματος της Ομάδας PSE. - (IT) Κυρία Πρόεδρε, κυρίες και κύριοι, θα ήθελα να σας ευχαριστήσω, κυρία Πρόεδρε, κύριε Προεδρεύων του Συμβουλίου και κύριε Επίτροπε. Χαιρετίζουμε την πρόταση του Προεδρεύοντος του Συμβουλίου σχετικά με μια ολοκληρωμένη προσέγγιση στη μετανάστευση. Αυτή η απόπειρα συνδυασμού των διαφόρων πτυχών του προβλήματος και της κοινής τους αντιμετώπισης πρέπει να ξεκινήσει με τη συνειδητοποίηση ενός γνωστού σε όλους μας γεγονότος: το 60% των μεταναστών που φτάνουν στην Ευρώπη έρχονται διά θαλάσσης και, σύμφωνα με κατά προσέγγιση εκτίμηση του "Οχυρού Ευρώπη", 12 000 άνθρωποι έχουν πνιγεί ή χαθεί με άλλον τρόπο κατά τη διάρκεια των τελευταίων δέκα ετών. " Μεσόγειος έχει μετατραπεί στον μεγαλύτερο κοινό υπαίθριο τάφο στον κόσμο.
<P>
Κατά τη γνώμη μου, ακόμα και αν η ίδρυση του Frontex δεν βασίσθηκε σε ανθρωπιστικά κριτήρια, δεν μπορεί να αποσυνδεθεί από αυτό το πλαίσιο, δεν μπορεί να αποσυνδεθεί από το γεγονός ότι αντιμετωπίζουμε τεράστιο ανθρωπιστικό πρόβλημα. Πού εντοπίζονται οι δυσκολίες και οι αμφισημίες του εν λόγω σχεδίου; Τα κράτη μέλη θεωρούν μέχρι σήμερα ότι ο Frontex στοχεύει στη μείωση των δικών τους ευθυνών, αλλά εντούτοις πρόκειται για μια συντονιστική υπηρεσία που βασίζεται στο πνεύμα της αλληλεγγύης και της αμοιβαιότητας, και δεν μπορεί να λειτουργεί απομονωμένη από τα κράτη μέλη. Στην πραγματικότητα, τα κράτη μέλη είναι κυρίως υπεύθυνα για τη διαχείριση τόσο των χερσαίων όσο και των θαλάσσιων συνόρων.
<P>
Ένα άλλο σημαντικό σημείο είναι ότι ο Frontex δεν διαθέτει μέχρι στιγμής επαρκείς πόρους. Τώρα που πληροφορούμαστε ότι πρόκειται να λάβει πόρους, υλικοτεχνική υποδομή, ανθρώπινο και τεχνικό δυναμικό, θα πρέπει να επιβεβαιώσουμε την επιχειρησιακή αξιοπιστία όλων αυτών. Δεν αρκεί απλώς να απαριθμήσουμε σκάφη και ελικόπτερα: πρέπει να διαπιστώσουμε με ποιον τρόπο μπορεί αυτό το απόθεμα πόρων και εργαλείων να τεθεί στην υπηρεσία του εν λόγω οργανισμού.
<P>
Το τρίτο σημείο που θα ήθελα να θίξω είναι ότι ο Frontex εξακολουθεί να μην έχει επιλύσει ένα πρόβλημα στο οποίο αναφερθήκατε, κύριε Επίτροπε, όταν είπατε ότι πρέπει να συμβάλουμε στη μείωση του αριθμού των νεκρών και των αγνοούμενων. Με ποιον τρόπο θα το επιτύχει αυτό ο Frontex; Πιστεύουμε ότι δεν υπάρχει παρά ένας τρόπος: διασφαλίζοντας ότι το πεδίο των αρμοδιοτήτων του θα περιλαμβάνει επιχειρήσεις διάσωσης στη θάλασσα. Με άλλα λόγια, εκτός από τους κανόνες που διέπουν τη μετανάστευση προς την Ευρωπαϊκή Ένωση, θα πρέπει να συμπεριληφθούν και κανόνες που θα αφορούν το ναυτικό και το ανθρωπιστικό δίκαιο, κάνοντας έτσι σαφή την ανάγκη να σωθεί κάθε ανθρώπινη ζωή που κινδυνεύει άμεσα.
<P>
Αυτό είναι το μήνυμα με το οποίο θα σας αφήσουμε, κύριε Επίτροπε, και αυτά είναι ορισμένα σημεία σχετικά με τα οποία θα θέλαμε να λάβουμε διευκρινίσεις από εσάς και από το Συμβούλιο.
<SPEAKER ID="216" NAME="Jeanine Hennis-Plasschaert">
εξ ονόματος της Ομάδας ALDE. - (EN) Κυρία Πρόεδρε, ας είμαστε ειλικρινείς και ας μιλήσουμε ανοιχτά: εφόσον ο Frontex αποτελεί συντονιστική υπηρεσία, δεν μπορούμε να αναμένουμε από αυτόν να σταματήσει από μόνος του την εισροή παράνομων μεταναστών ή την εμπορία ανθρώπων. Ο Frontex δεν αποτελεί, ούτε και θα αποτελέσει ποτέ, πανάκεια για όλα τα προβλήματα που προκαλούνται εξαιτίας της παράνομης μετανάστευσης.
<P>
Σε τελική ανάλυση, τα πράγματα είναι πολύ απλά: η ασφάλεια των συνόρων της ΕΕ αποτελεί απόλυτη ευθύνη όλων των κρατών μελών, και οι συνοριακοί έλεγχοι πρέπει να διενεργούνται με πνεύμα κοινής ανάληψης αρμοδιοτήτων και αλληλεγγύης μεταξύ των κρατών μελών.
<P>
Κατά τη διάρκεια των τελευταίων ετών, ερχόμαστε αντιμέτωποι με ένα γνήσιο παράδοξο. Τα κράτη μέλη καλούν τον Frontex να σταματήσει άμεσα τη ροή παράνομων μεταναστών και να αναπτύξει όσο το δυνατόν μεγαλύτερο μέρος του εξοπλισμού του. Ωστόσο, το κεντρικό αρχείο του διαθέσιμου τεχνικού εξοπλισμού δεν αποτελεί παρά εικονικό αρχείο, όπως γνωρίζετε. Τα στοιχεία που περιλαμβάνονται στον εν λόγω κατάλογο ανήκουν στα κράτη μέλη και η χρήση τους εξαρτάται από τη βούληση αυτών. Είναι σαφές ότι θα μπορούσαμε να θέσουμε υπό αμφισβήτηση τη σχετική προθυμία ορισμένων κρατών μελών.
<P>
Όσον αφορά την οικονομική άποψη, εάν ο Frontex αναπτύξει το σύνολο του εξοπλισμού του μεμιάς, τότε ο προϋπολογισμός του θα εξανεμισθεί. Επομένως, απομένει να απαντηθεί το βασικό ερώτημα -και εδώ απευθύνομαι στο Συμβούλιο- που είναι κατά πόσον το Συμβούλιο είναι έτοιμο να επεκτείνει την αρχή της υποχρεωτικής αλληλεγγύης και να υποχρεώσει το σύνολο των κρατών μελών να προσφέρουν, να επιβάλλει δηλαδή έναν υποχρεωτικό μηχανισμό αλληλεγγύης.
<P>
Κατά τη διάρκεια των τελευταίων ετών, τα κράτη μέλη έχουν επανειλημμένα επαναεπιβεβαιώσει τη σημασία της διασφάλισης του πλήρους σεβασμού της τήρησης των διεθνών υποχρεώσεων όσον αφορά τα ανθρώπινα δικαιώματα κατά τη διαχείριση της μετανάστευσης. Τα κράτη μέλη έχουν υπογραμμίσει τη σημασία της ευρωπαϊκής αλληλεγγύης στην από κοινού ανάληψη της ευθύνης, ως μία από τις θεμελιώδεις αρχές τους. Εντούτοις, πολύ συχνά, η αποτελεσματική λήψη αποφάσεων περιορίζεται από την αδυναμία αυτών των κρατών μελών να συνεργασθούν για την προάσπιση του κοινού τους συμφέροντος.
<P>
Συμφωνεί ο Προεδρεύων του Συμβουλίου ότι έχει πλέον παρέλθει η εποχή των λόγων και έχει φτάσει η εποχή της δράσης; Δεν συμφωνείτε ότι σε έναν κόσμο που σηματοδοτείται από αυξανόμενες περιφερειακές συγκρούσεις και ένα ολοένα μεγαλύτερο χάσμα μεταξύ πλουσίων και φτωχών, η κινητικότητα θα αυξηθεί αντί να μειωθεί; Δεν είναι πια καιρός τα κράτη μέλη να καταστούν ικανά να ανταποκριθούν στην πρόκληση αυτή με μια δραστική, αλλά και υπεύθυνη, αναδιαμόρφωση των απόψεών τους σχετικά με το ποια υποτίθεται ότι θα είναι αυτή η ολοκληρωμένη δέσμη μέτρων που θα αφορά την κοινή -επαναλαμβάνω, κοινή- μεταναστευτική πολιτική;
<P>
Δυστυχώς, πρέπει να εγκαταλείψω την Αίθουσα, διότι συμμετέχω στον τριμερή διάλογο υψηλού επιπέδου που πραγματοποιείται τώρα και αφορά την οδηγία σχετικά με την επιστροφή των παρανόμως διαμενόντων υπηκόων τρίτων χωρών. Ωστόσο, αναμένω με ανυπομονησία την αναλυτική σας απάντηση όσο το δυνατόν συντομότερα.
<SPEAKER ID="217" NAME="Mario Borghezio">
εξ ονόματος της Ομάδας UEN. - (IT) Κυρία Πρόεδρε, κυρίες και κύριοι, η πρωτοβουλία για τον Frontex αξίζει την υποστήριξή μας. Αντιπροσωπεύει τα όρια του ευρωπαϊκού πολιτισμού απέναντι στη σφοδρή επίθεση που δέχεται από την παράνομη μετανάστευση, μια επίθεση σκόπιμη, που πολύ συχνά περιλαμβάνει τραγικές απώλειες σε ανθρώπινες ζωές και αποτελεί κερδοφόρο επιχείρηση για εγκληματικές οργανώσεις τύπου μαφίας. Αυτός είναι ο λόγος για τον οποίο πρέπει να καταπολεμηθεί όσο το δυνατόν πιο ενεργά.
<P>
Θεωρούμε ότι ορισμένα πολύ δραστικά μέτρα έχουν εφαρμοσθεί από χώρες όπως η Ισπανία, το σύστημα SIVE της οποίας έχει αναγείρει ένα ιδιαίτερα εξελιγμένο τείχος υψηλής τεχνολογίας εναντίον των παράνομων μεταναστών. Δεν έχει νόημα να χύνουμε κροκοδείλια δάκρυα για τους θανάτους και τα δυστυχήματα με κόστος σε ανθρώπινες ζωές, όταν δεν κάνουμε το παραμικρό για να υπερασπισθούμε την ακτογραμμή μας. " χώρα μου δεν έκανε τίποτα για πολύ καιρό -φτάνει να αναλογισθεί κανείς την κατάσταση στη Λαμπεντούσα- όταν το μόνο που πρέπει να κάνουμε είναι να εμποδίσουμε τα σκάφη που μεταφέρουν παράνομους μετανάστες να φτάσουν στα χωρικά ύδατα των κρατών μελών.
<P>
Όσο για το νομικό καθεστώς, τα αίτια που εξακολουθούν να προτάσσονται κατά της ανακήρυξης της παράνομης μετανάστευσης σε ποινικά κολάσιμη πράξη είναι τελείως αβάσιμα: η σύλληψη και κράτηση των παράνομων μεταναστών καλύπτεται πλήρως από το άρθρο 5, παράγραφος Στ, της Ευρωπαϊκής Διακήρυξης Ανθρωπίνων Δικαιωμάτων, η οποία ορίζει ρητά ότι μία εξαίρεση στην απαγόρευση στέρησης της ελευθερίας των ατόμων αφορά απαγόρευση των ατόμων να εισέλθουν παράνομα σε μια άλλη χώρα.
<P>
Τέλος, η Ευρώπη δεν μπορεί να αποφεύγει την εξέταση των αποτελεσμάτων της πλήρους εφαρμογής της Συνθήκης Σένγκεν, που βρίσκονται μπροστά στα μάτια μας. " Συνθήκη Σένγκεν υποτίθεται ότι θα προωθούσε την ελεύθερη κυκλοφορία των εργαζομένων και των φοιτητών, αλλά στην πραγματικότητα δημιούργησε ένα είδος πράσινης κάρτας για την ελεύθερη κυκλοφορία των εγκληματιών. Αυτό θέλουμε να έχουμε στο έδαφός μας; Ασφαλώς όχι. Ως εκ τούτου, πρέπει να αναλάβουμε επειγόντως δράση: η οδηγία του 2004 πρέπει να αναθεωρηθεί με βάση τα αποτελέσματα αυτά.
<P>
Τα κράτη μέλη υποτίθεται ότι θα θέσπιζαν κατώτατα εισοδηματικά όρια και την υποχρέωση όλων όσοι εισέρχονται στις χώρες μας να αποδεικνύουν ότι οι πόροι τους είναι νόμιμοι. Δεν συνέβη κάτι τέτοιο -για παράδειγμα στην Ιταλία- και έτσι ερχόμαστε αντιμέτωποι με το γεγονός ότι πόλεις, όπως η πρωτεύουσα του Χριστιανισμού, κατακλύζονται από Ρομ και Ρουμάνους, οι οποίοι διαπράττουν εγκλήματα, βιασμούς και άλλες παράνομες πράξεις, αλλά δεν απελαύνονται. Ας λάβουμε δεόντως υπόψη τα αποτελέσματα αυτά.
<SPEAKER ID="218" NAME="Cem Özdemir">
εξ ονόματος της Ομάδας Verts/ALE. - (DE) Κυρία Πρόεδρε, από την ίδρυση του ευρωπαϊκού οργανισμού για την ασφάλεια των συνόρων, του Frontex, η εφαρμογή των ευρωπαϊκών προγραμμάτων εργασίας σημειώνει σημαντική πρόοδο και συμβαδίζει με τον αρχικό σχεδιασμό. Ωστόσο, η Ομάδα μου εκφράζει, μετά από την έγκριση του κανονισμού για τον Frontex, τις έντονες ανησυχίες της σχετικά με τα σοβαρά επεισόδια που έχουν σημειωθεί στην περιοχή της Μεσογείου, στο πλαίσιο των οποίων άτομα που αναζητούν μια καλύτερη ζωή σκοτώνονται επιχειρώντας να την αποκτήσουν.
<P>
Ως εκ τούτου, έχουμε ορισμένα ερωτήματα που θα θέλαμε να θέσουμε στο Συμβούλιο. Ένα από αυτά είναι το ακόλουθο: ο Frontex έχει συμπεριλάβει πλήρως τις υποχρεώσεις που αφορούν τα ανθρώπινα δικαιώματα στις υπάρχουσες ρυθμιστικές διατάξεις και πρακτικές του; Ή, για να το θέσουμε ακριβέστερα και περισσότερο ειλικρινά: μπορούν το Συμβούλιο και η Επιτροπή να εγγυηθούν ότι τα κράτη μέλη της ΕΕ που απολαμβάνουν την υποστήριξη του Frontex τηρούν όλες τις υποχρεώσεις τους βάσει του διεθνούς δικαίου και των διεθνών συμβάσεων όσον αφορά την ασφάλεια και την παρακολούθηση των εξωτερικών συνόρων τους;
<P>
Τα δημοσιευμένα στατιστικά στοιχεία του Frontex αφορούν αποκλειστικά τον αριθμό των μεταναστών που τους έχει απαγορευθεί η είσοδος στην Ευρωπαϊκή Ένωση. Δεν υπάρχουν στατιστικά στοιχεία που να αφορούν τον αριθμό των αιτούντων άσυλο που συνελήφθησαν, ούτε γίνεται σαφές τι είδους μεταχείρισης έτυχαν. Θα θέλαμε να μάθουμε εάν υπάρχουν τυχόν στατιστικά στοιχεία σχετικά με τον αριθμό των αιτούντων άσυλο που συνελήφθησαν. Εάν ναι, για ποιον λόγο δεν έχουν δημοσιοποιηθεί ακόμη τα αριθμητικά αυτά στοιχεία;
<P>
Τέλος, σε περίπτωση σύλληψης ενός αιτούντος άσυλο, ποιον ρόλο διαδραματίζει ο Frontex όσον αφορά τον συντονισμό της αίτησης παροχής ασύλου; Πού γίνεται η εξέταση αυτών των αιτήσεων; Ποιοι μηχανισμοί υπάρχουν για την εγγύηση ότι μια αίτηση θα εξετασθεί λεπτομερώς προτού απελαθεί ο αιτών άσυλο;
<SPEAKER ID="219" NAME="Tobias Pflüger">
εξ ονόματος της Ομάδας GUE/NGL. - (DE) Κυρία Πρόεδρε, η Ευρωπαϊκή Ένωση και τα θεσμικά της όργανα ισχυρίζονται πάντα ότι ο αγώνας για την προστασία των ανθρωπίνων δικαιωμάτων έχει τεράστια σημασία. Ωστόσο, αυτό δεν φαίνεται να ισχύει για τον οργανισμό Frontex που ανήκει στην ΕΕ και τις πολιτικές στις οποίες αυτός βασίζεται. " ΕΕ επιθυμεί να χρησιμοποιήσει τον Frontex για να θωρακισθεί έναντι των ατόμων που έρχονται από το εξωτερικό της, και όχι για να σώσει ζωές.
<P>
Οι οργανώσεις παροχής ανθρωπιστικής βοήθειας πιστεύουν ότι ο αριθμός των προσφύγων που πεθαίνουν έχει αυξηθεί από την ίδρυση του Frontex, καθώς πλέον υποχρεούνται να ταξιδεύουν πιο μακριά. Ο Frontex προσδίδει μια περισσότερο στρατιωτική έννοια στο σύστημα της ΕΕ για την απώθηση των προσφύγων. Το ερώτημα που προκύπτει είναι το εξής: για ποιον λόγο επιθυμούν να έρθουν οι πρόσφυγες; Αυτό έχει μεγάλη σχέση με το χάσμα της ευημερίας, και κάτι πρέπει να γίνει σχετικά. " κλιματική αλλαγή θα χειροτερεύσει την κατάσταση, με ακόμα περισσότερους πρόσφυγες να επιχειρούν να ταξιδέψουν προς την Ευρώπη.
<P>
Ο Frontex δεν υπόκειται σε κανενός είδους κοινοβουλευτικό έλεγχο. Θυμάμαι μια ακρόαση που είχε οργανωθεί από την Επιτροπή Πολιτικών Ελευθεριών, Δικαιοσύνης και Εσωτερικών Υποθέσεων, κατά την οποία ο Εκτελεστικός Διευθυντής του Frontex δεν θεώρησε αναγκαίο να παραστεί. " στρατηγική της ΕΕ στοχεύει σαφώς στο να επιλέγει τους καλύτερους μεταξύ των μεταναστών και των προσφύγων και να αφήνει τους υπόλοιπους εκτός, χρησιμοποιώντας και τον Frontex, μεταξύ άλλων. Σε γενικές γραμμές, ο Frontex δυσχεραίνει την κατάσταση για τους πρόσφυγες. " θέση της Ομάδας μου είναι, επομένως, σαφέστατη: ο Frontex πρέπει να καταργηθεί και στη θέση του πρέπει να καταβληθούν μεγαλύτερες προσπάθειες για να παρασχεθεί πρακτική βοήθεια στους πρόσφυγες. Αυτή είναι η σωστή προσέγγιση, και όχι ακόμα μεγαλύτερος απομονωτισμός και διαρκής ενίσχυση του "Οχυρού Ευρώπη".
<SPEAKER ID="220" NAME="Γεώργιος Γεωργίου">
εξ ονόματος της Ομάδας IND/DEM. - Κυρία Πρόεδρε, η υπόθεση των διασυνοριακών συμφωνιών δεν είναι θέμα κειμένων επιπέδου Λυσίου και Κικέρωνος. Ούτε οι λειτουργίες της Frontex θα πρέπει να λύσουν όλα τα προβλήματα, τα οποία νομίζουμε ότι υπάρχουν μεταξύ της Ευρώπης και των ατυχών ανθρώπων, οι οποίοι προσπαθούν να βρουν άσυλο σ' αυτήν. Δηλαδή, της ταλαιπωρημένης, της δύστυχης ασιατικής σάρκας, η οποία γίνεται αντικείμενο εκμετάλλευσης εκ μέρους γειτονικών χωρών που συνεργάζονται με την Ευρώπη και οι οποίες δε βλέπουν ποτέ να υπάρχουν συνέπειες από την πλευρά της Ευρώπης.
<P>
Διότι αν υπήρχαν συνέπειες, εάν η Frontex, παραδείγματος χάριν, πέραν της διασωστικής λειτουργίας της μας έδινε και πληροφορίες από πού προέρχονται, και ποια είναι τα κράτη αυτά τα οποία επιτρέπουν να γίνεται παράνομο εμπόριο δυστυχών ανθρώπων, οι οποίοι καταλήγουν μερικές φορές στον πάτο της θάλασσας, τότε θα ήξερε η Ευρωπαϊκή Ένωση να λάβει και τα μέτρα της εναντίον των χωρών αυτών και να κόψει κονδύλια τα οποία ανέτως και πλουσιοπαρόχως τους παρέχει σήμερα.
<SPEAKER ID="221" NAME="Koenraad Dillen" AFFILIATION="NI">
(NL) Κυρία Πρόεδρε, δεν μπορούμε παρά να επικροτήσουμε τη διεύρυνση των αρμοδιοτήτων του Frontex που ανακοινώθηκε, και τα σχέδια για δημιουργία πανευρωπαϊκής συνοριοφυλακής και κεντρικής ευρωπαϊκής βάσης δεδομένων. Αποτελεί επίσης θετική ένδειξη το γεγονός ότι ο Frontex έλαβε το πράσινο φως για να ξεκινήσει διαπραγματεύσεις σχετικά με συμφωνίες συνεργασίας με μια σειρά χώρες προέλευσης ή διέλευσης, προκειμένου να διασφαλισθεί η κοινή δράση κατά της παράνομης μετανάστευσης. Από την άλλη πλευρά, η εν λόγω υπηρεσία εξαρτάται ασφαλώς από την τεχνική αρωγή και την πολιτική ενίσχυση των κρατών μελών, κάτι που έχει αποδειχθεί προβληματικό σε αρκετές περιπτώσεις στο παρελθόν. Για παράδειγμα, η Γαλλία, η Γερμανία και οι Κάτω Χώρες έχουν αποδειχτεί πολύ περισσότερο ενεργές από το Βέλγιο, που έχει λάβει μέρος μόνο σε τρεις επιχειρήσεις.
<P>
Παράλληλα, δεν μπορούμε να επαφιόμαστε στην ενίσχυση των εξωτερικών συνόρων και σίγουρα δεν πρέπει να αφήσουμε να μας θαμπώσουν οι τηλεγενείς επιχειρήσεις του Frontex στη Μεσόγειο. Οι περισσότεροι παράνομοι μετανάστες φτάνουν στην Ευρώπη με νόμιμο τρόπο, αλλά βυθίζονται στον κόσμο της παρανομίας μόλις λήξει η θεώρησή τους. Ο αριθμός τους ανέρχεται σε εκατοντάδες χιλιάδες. Από την άποψη αυτή, οι 53 000 συλλήψεις που πρότεινε η Επιτροπή πριν από λίγους μήνες δεν πρόκειται να κάνουν τίποτε περισσότερο από το να "θεραπεύσουν το σύμπτωμα".
<P>
Το κεντρικό ζήτημα παραμένει ότι τόσο τα ευρωπαϊκά κράτη μέλη όσο και η Ευρωπαϊκή Ένωση ευθύνονται για την ανεξέλεγκτη και παράνομη μετανάστευση, με όλες τις καταστροφικές συνέπειες που έχει αυτή για την κοινωνία. Δεν αναφέρομαι μόνο στην ευέλικτη πολιτική θεώρησης και την αργή πολιτική εντοπισμού και επαναπατρισμού, αλλά και στα ανεύθυνα μαζικά κύματα νομιμοποιήσεων που παρατηρούνται σε ορισμένα κράτη μέλη, τα οποία αποτελούν τεράστια κίνητρα. " επέκταση του χώρου Σένγκεν προς τα ανατολικά αποτελεί προς το παρόν την τελευταία καταστροφική απόφαση αυτού του είδους. Μπορεί επομένως να αναρωτηθείτε εάν ο Frontex δεν δρα απλώς ως αλεξικέραυνο προκειμένου να διασκεδαστούν οι φόβοι των πολιτών της Ευρώπης.
<SPEAKER ID="222" NAME="Patrick Gaubert" AFFILIATION="PPE-DE">
(FR) Κυρία Πρόεδρε, κύριε Επίτροπε, Jacques, κυρίες και κύριοι, αυτήν τη στιγμή εξετάζουμε πολύ σημαντικά κείμενα που αναμένεται να επιφέρουν ουσιαστικές αλλαγές και, τολμώ να πω, μια πραγματική επανάσταση στη διαχείριση των μεταναστευτικών ροών. Αναφέρομαι ιδίως στην οδηγία σχετικά με την επιστροφή των παρανόμως διαμενόντων υπηκόων τρίτων χωρών, την οδηγία σχετικά με τη μπλε κάρτα, την οδηγία σχετικά με την επιβολή κυρώσεων σε βάρος των εργοδοτών και την οδηγία σχετικά με μια κοινή ομάδα δικαιωμάτων.
<P>
Το τρέχον νομοθετικό έργο πρέπει να ολοκληρωθεί όσο το δυνατόν συντομότερα, εάν θέλουμε να έχουμε ουσιαστικά αποτελέσματα που θα είναι ευδιάκριτα από τους συμπολίτες μας και τους υπηκόους τρίτων χωρών. Πρέπει να στείλουμε ένα σαφές μήνυμα. Ως κοινοβουλευτικοί εκπρόσωποι, εξετάζουμε σοβαρά το ζήτημα της μετανάστευσης και το αντιμετωπίζουμε ενεργά. Πρέπει να εξετάσουμε τη διαχείριση των εξωτερικών μας συνόρων και τον ρόλο του Frontex εν προκειμένω. Ο Frontex δεν δημιουργήθηκε με σκοπό να ανασύρει πτώματα πνιγμένων στη νότια Ευρώπη. Δεν δημιουργήθηκε για να ανακαλύπτει πεινασμένα παιδιά στην ανατολική Ευρώπη, τα οποία ακολουθούν τους γονείς τους σε ταξίδι μετανάστευσης χωρίς τέλος. Ο Frontex έχει μια σαφή αποστολή: να προστατέψει τα σύνορά μας, προκειμένου να προστατευτούν έτσι και οι συμπολίτες μας.
<P>
Τα κράτη μέλη πρέπει, επομένως, να ανταποκριθούν στις ευθύνες τους και να εκπληρώσουν τις δεσμεύσεις τους παρέχοντας στον Frontex όλους τους πόρους που χρειάζεται για να φέρει σε πέρας την αποστολή του υπό τις καλύτερες δυνατές συνθήκες. Πρέπει να πάψουμε να θεωρούμε τον Frontex ως ένα προσωρινό ή μεμονωμένο μέσο. Πρέπει να είναι σε θέση να αντιμετωπίσει και να συμπορευτεί με τα φαινόμενα που εμπίπτουν στη σφαίρα των αρμοδιοτήτων του: την αποδημία και την παράνομη μετανάστευση, το οργανωμένο έγκλημα, το λαθρεμπόριο και την εμπορία ανθρώπων σε όλες της τις μορφές. Ο οργανισμός Frontex πρέπει να βρεθεί στην καρδιά ενός ευρύτερου σχεδίου ασφάλειας των συνόρων και, από την άποψη αυτή, θα πρέπει να υπάρξει στενότερη συνεργασία με τις ανώτατες αρχές που είναι αρμόδιες για τέτοια ζητήματα.
<P>
Ως συνήθως, είναι οι υπερισχύουσες αρχές και η πολιτική βούληση εκείνες που απειλούν την ομαλή λειτουργία του οργανισμού: πρέπει να υπενθυμίσουμε σε κάθε κράτος μέλος τη δέσμευσή του έναντι των αρχών της ευθύνης, της αλληλεγγύης και του σεβασμού. Ελπίζω ότι η Επιτροπή και, κυρίως, το Συμβούλιο θα εξετάσουν τα αιτήματα και τις ανησυχίες μας και δεν θα καταστρέψουν την επιτυχία μιας υπηρεσίας, την οποία έχουμε ανάγκη σε ευρωπαϊκό επίπεδο.
<SPEAKER ID="223" NAME="Javier Moreno Sánchez" AFFILIATION="PSE">
(ES) Κυρία Πρόεδρε, κυρίες και κύριοι, κύριε Προεδρεύων του Συμβουλίου, κύριε Επίτροπε, όπως είπατε και εσείς, ο Frontex λειτουργεί. Πέρσι, για παράδειγμα, οι κοινές επιχειρήσεις μείωσαν τον αριθμό των παράνομων μεταναστών που φτάνουν στις Κανάριες Νήσους κατά 61%. Ωστόσο, οι οργανώσεις της μαφίας αναζητούν νέες οδούς για να αποφύγουν τις επιχειρήσεις ασφαλείας. Οι δραστηριότητές τους θυμίζουν τον λαγό και η δική μας αντίδραση τη χελώνα. Όλοι γνωρίζουμε τον μύθο του La Fontaine και τον τρόπο με τον οποίο τελειώνει: σίγουρα, θα κερδίσουμε τον αγώνα, αλλά πόσες ζωές θα χαθούν μέχρις ότου συμβεί αυτό;
<P>
Κυρίες και κύριοι, πρέπει να είμαστε σαφείς και συνοπτικοί ο ένας απέναντι στον άλλο και στο ευρύ κοινό. Θέλουμε πραγματικά να αντιμετωπίσουμε το πρόβλημα της παράνομης μετανάστευσης σε κοινή βάση ή απλά να δείξουμε ότι το αντιμετωπίζουμε; Ο Frontex προσφέρει προστιθέμενη αξία όσον αφορά τη μείωση του αριθμού των παράνομων μεταναστών, τη διάσωση ανθρώπινων ζωών και την καταπολέμηση της εμπορίας ανθρώπων, ενώ δρα και ως σημαντικό αποτρεπτικό μέσο στις περιοχές που βρίσκονται υπό την εποπτεία του.
<P>
Ωστόσο, κυρίες και κύριοι, είναι σημαντικό να καταβάλουμε επιπλέον προσπάθεια και να εξασφαλίσουμε την ύπαρξη ενός ολοκληρωμένου ευρωπαϊκού συστήματος που θα ελέγχει το σύνολο των εξωτερικών συνόρων της ΕΕ. Ο Frontex χρειάζεται κατάλληλες εντολές και πόρους. Οι προτάσεις της Επιτροπής κινούνται προς τη σωστή κατεύθυνση, αλλά θέλουμε να γνωρίζουμε πόσο ενωμένα και αφοσιωμένα είναι τα κράτη μέλη στον αγώνα κατά της παράνομης μετανάστευσης, ένα φαινόμενο που μας επηρεάζει όλους, όχι μόνο τις χώρες που βρίσκονται στα νότια σύνορα της Ευρώπης.
<P>
Πώς κρίνουν τα κράτη μέλη την ιδέα της θέσπισης ενός ευρωπαϊκού συστήματος επιτήρησης των συνόρων; Όσον αφορά ειδικότερα τις επιχειρησιακές δυνατότητες του Frontex, ποια είναι η γνώμη του Συμβουλίου σχετικά με την προοπτική δημιουργίας περιφερειακών κέντρων σε ευαίσθητες περιοχές, ιδίως στα νότια θαλάσσια σύνορα;
<P>
Επίσης, όσον αφορά το βασικό ζήτημα της παρακολούθησης των συνόρων, ποιος θα είναι ο ρόλος του Frontex στο Iconet και ποια ήταν η αντίδραση του Συμβουλίου στην πρόταση για τη δημιουργία του EUROSUR;
<P>
Τέλος, θα ήθελα να δηλώσω ότι συμφωνώ μαζί σας, κύριε Επίτροπε, ότι η συνεργασία με τρίτες χώρες αποτελεί ζωτικής σημασίας συστατικό στοιχείο του αγώνα κατά της παράνομης μετανάστευσης. Σε ποια βήματα θα προβεί ο Frontex για να διευκολύνει την ανάπτυξη των συμφωνιών που έχουν συναφθεί με κράτη μέλη, όπως η Ισπανία; Θεωρώ ότι απαντήσεις σε τέτοιες ερωτήσεις μπορεί να αποτελέσουν την πρώτη ένδειξη του πώς και πότε θα κερδίσουμε τον αγώνα.
<SPEAKER ID="224" NAME="Sarah Ludford" AFFILIATION="ALDE">
(EN) Κυρία Πρόεδρε, τα κράτη μέλη έχουν το δικαίωμα αλλά και το καθήκον να ελέγχουν δεόντως τα σύνορά τους, να διαχειρίζονται τη μετανάστευση και να συνεργάζονται μεταξύ τους και με την Ευρωπαϊκή Ένωση, είτε ανήκουν στον χώρο Σένγκεν είτε όχι, με τη δική μου χώρα να μην ανήκει δυστυχώς σε αυτόν. Αυτό σημαίνει ότι πρέπει να συνεργάζονται με τον Frontex και μέσω αυτού, στον βαθμό που διαθέτουν το έννομο δικαίωμα να το κάνουν, και πρέπει να ενισχύουν τους επονομαζόμενους RABITS -τις κινητές ομάδες συνοριοφυλάκων- και να διασφαλίζουν τη δέουσα παροχή πόρων στον Frontex.
<P>
Ωστόσο, τα καλά διαχειριζόμενα σύνορα δεν πρέπει να σημαίνουν απάνθρωπη μεταχείριση των μεταναστών ή αδιαφορία για την ανάγκη σεβασμού του προσφυγικού δικαίου, προσφέροντας πρόσβαση σε μια διαδικασία καθορισμού του καθεστώτος για παροχή ασύλου. Επομένως, πρέπει να διαθέτουμε κινητές ομάδες συνοριοφυλάκων παράλληλα με ομάδες εμπειρογνωμόνων σε ζητήματα ασύλου, που θα μπορούν να αναπτυχθούν σε σύντομο χρονικό διάστημα και να αντιμετωπίσουν μεγάλες εισροές ενδεχόμενων μεταναστών, και να διασφαλίσουμε ότι κάθε αίτηση θα αξιολογείται από αυτούς χωριστά.
<P>
Ο Frontex δεν μπορεί να αποτελέσει υποκατάστατο ενός ολοκληρωμένου συστήματος μετανάστευσης -το οποίο εξακολουθούμε να μην διαθέτουμε- που θα καλύπτει την παράνομη και τη νόμιμη μετανάστευση και θα διαθέτει τους κατάλληλους νομικούς διαύλους όσον αφορά τη μετανάστευση, ενώ παράλληλα θα διατηρεί και τον δίαυλο του ασύλου.
<P>
Τέλος, θα ήθελα να εκφράσω την ανησυχία μου όσον αφορά την τάση να συγχέεται η μετανάστευση με την εγκληματικότητα. Ο όρος "ασφάλεια των συνόρων", που χρησιμοποιείται συχνά, τείνει να υπονοεί αυτομάτως ότι οι μετανάστες συνιστούν απειλή, πράγμα που δεν ισχύει για τους περισσότερους από αυτούς. Μπορεί να μην διαθέτουν το έννομο δικαίωμα να έρθουν, αλλά αυτό δεν σημαίνει απαραίτητα ότι είναι εγκληματίες.
<SPEAKER ID="225" NAME="Agustín Díaz de Mera García Consuegra" AFFILIATION="PPE-DE">
(ES) Κυρία Πρόεδρε, ερχόμαστε αντιμέτωποι με τη σκληρότερη και πιο δραματική όψη της παράνομης μετανάστευσης, κάθε φορά που οι ακτές του Ατλαντικού και της Μεσογείου έχουν καλό καιρό.
<P>
Οι ομάδες της μαφίας προβαίνουν πολύ συχνότερα σε επιχειρήσεις τώρα που θεωρητικά ο κίνδυνος είναι μικρότερος. Γι' αυτό είναι τόσο σημαντική αυτή η συζήτηση: για να μπορέσουμε να ενισχύσουμε, να διευκολύνουμε και να ενθαρρύνουμε κάθε πρωτοβουλία με σκοπό την πρόληψη και την εξουδετέρωση της εγκληματικής αυτής μάστιγας που θέτει τόσες ζωές σε κίνδυνο και παραβιάζει τα σύνορά μας συχνά χωρίς καμία απολύτως τιμωρία.
<P>
" εξωτερική δράση της Ευρωπαϊκής Ένωσης αποκτά ζωτική σημασία στο πλαίσιο αυτό. Αυτό είναι το πόρισμα των πιλοτικών σχεδίων Montavia και Cape Verde. Το Κοινοβούλιο επέτρεψε πρόσφατα στην Επιτροπή Πολιτικών Ελευθεριών, Δικαιοσύνης και Εσωτερικών Υποθέσεων να συμμετάσχει για αυτό τον σκοπό εξουσιοδοτώντας δύο ταξίδια προς τη Σενεγάλη και τη Μαυριτανία, χαρακτηριστικά παραδείγματα χωρών προέλευσης και διέλευσης των παράνομων μεταναστών.
<P>
" εξωτερική δράση της ΕΕ σχετικά με τη μετανάστευση πρέπει στο εξής να γίνει περισσότερο ενεργή και ευδιάκριτη και να επικεντρωθεί περισσότερο σε χώρες που πλήττονται ιδιαίτερα, με κυριότερη τη Γουινέα-Κόνακρι.
<P>
Ο Frontex έχει σημειώσει σημαντική πρόοδο σε πολύ περιορισμένο χρονικό διάστημα. Διαθέτει πόρους, 70 εκατομμύρια ευρώ για την ακρίβεια, και καλά σχεδιασμένες δυνατότητες συντονισμού, αλλά χρειαζόμαστε την ξεκάθαρη αρωγή του Συμβουλίου, για παράδειγμα, για να μετατρέψουμε τη βάση δεδομένων CRATE σε κάτι περισσότερο από έναν κατάλογο μέσων ή μια διακήρυξη προσφορών. Το πρόβλημα είναι επίμονο και δραματικό, και απαιτεί από εμάς να συνεχίσουμε να καταβάλουμε προσπάθειες και να διατηρήσουμε τα συστήματά μας για την πρόληψη, τη βοήθεια και την εποπτεία, με πόρους και προσωπικό που θα αναπτύσσονται σε μόνιμη βάση και εγκαίρως, και έδρα στις Κανάριες Νήσους και τη Μεσόγειο.
<P>
Κατά το πρώτο τρίμηνο του έτους, 1 702 μετανάστες έφτασαν στις Κανάριες Νήσους, σε σύγκριση με 1 425 κατά το ίδιο διάστημα το προηγούμενο έτος. Τώρα, έρχονται περισσότεροι μετανάστες, αλλά χρησιμοποιούν λιγότερα πλοία. Μέσα σε τρία χρόνια, 48 305 μετανάστες έφτασαν στις Κανάριες Νήσους. Είναι αλήθεια ότι ο αριθμός τους σημείωσε μείωση μεταξύ του 2006 και του 2007, από 31 000 σε 11 000, αλλά η σκληρή αλήθεια είναι ότι αυξανόμενος αριθμός μεταναστών φτάνει στους λιμένες των Κανάριων Νήσων και ότι κάθε μέρα βρίσκουμε πτώματα στη Μεσόγειο, είτε κοντά στις ακτές του Οράν είτε στις ίδιες τις Κανάριες Νήσους.
<P>
Επιπλέον, κυρία Πρόεδρε -και εδώ θα κλείσω- ποσοστό μεταξύ 15% και 20% των επαναπατρισθέντων μεταναστών προσπαθούν και πάλι. Το πρόβλημα είναι, επομένως, επίμονο. Αυτός είναι ο λόγος για τον οποίο χρειαζόμαστε περισσότερη κοινή παγκόσμια προθυμία και λιγότερη κοινή ρητορική.
<SPEAKER ID="226" NAME="Genowefa Grabowska" AFFILIATION="PSE">
(PL) Κυρία Πρόεδρε, κύριε Επίτροπε, κυρία Πρόεδρε του Συμβουλίου, η Μάλτα, η Ισπανία, η Ιταλία και η Γαλλία αποτελούν χώρες που επηρεάζονται ιδιαίτερα από τις μεταναστευτικές ροές, αλλά δεν συνιστούν τις μοναδικές μεταναστευτικές οδούς.
<P>
Θα ήθελα να επιστήσω την προσοχή του Κοινοβουλίου στα ανατολικά σύνορα της Ευρωπαϊκής Ένωσης και, ιδίως, στα σύνορα της πατρίδας μου, της Πολωνίας. Τα γεγονότα των τελευταίων μηνών καταδεικνύουν ότι οι μεταναστευτικές ροές διέρχονται και αυτά τα σύνορα, και ότι ανθρώπινες τραγωδίες σημειώνονται και εκεί. Θα ήθελα να υπενθυμίσω στο Κοινοβούλιο την περίπτωση των δύο παιδιών από την Τσετσενία που πέθαναν από εξάντληση, καθώς επιχειρούσαν να εισέλθουν στην Πολωνία μαζί με τη μητέρα τους. Εκτός από παράνομους μετανάστες από την Ουκρανία και τη Λευκορωσία, τα κέντρα προσφύγων της Πολωνίας περιλαμβάνουν τροφίμους από το Πακιστάν, την Κορέα και το Βιετνάμ.
<P>
" μετανάστευση, και ιδίως η παράνομη μετανάστευση, αποτελεί πρόβλημα που αφορά την Ένωση στο σύνολό της, και ως εκ τούτου είναι λυπηρό το γεγονός ότι η Ευρωπαϊκή Ένωση δεν διαθέτει μια κοινή προσέγγιση έναντι της παράνομης μετανάστευσης. Οι αρχές που εφαρμόζουν τα κράτη μέλη όσον αφορά το άσυλο και την απέλαση διαφέρουν πολύ μεταξύ τους. Δράττομαι, επομένως, της ευκαιρίας να επισημάνω ότι χρειαζόμαστε ένα κοινό νομικό πλαίσιο, το οποίο θα μας επιτρέψει να επιφυλάσσουμε στους παράνομους μετανάστες παρόμοια μεταχείριση σε ολόκληρη την Ένωση. Είναι σαφές ότι η μοναδική εναλλακτική λύση στην παράνομη μετανάστευση είναι η νόμιμη μετανάστευση και ότι οι πολίτες της Ευρωπαϊκής Ένωσης δεν θα πρέπει να την φοβούνται. Αποτελεί μια ευκαιρία για τον γηράσκοντα πληθυσμό της Ευρώπης. Αυτός είναι ο λόγος για τον οποίο επικροτώ την προσέγγιση της σλοβενικής Προεδρίας, διότι και εγώ με τη σειρά μου εκτιμώ ότι απαιτείται στενότερη συνεργασία μεταξύ των αρχών τελωνειακού και συνοριακού ελέγχου για τη βελτίωση της υφιστάμενης μεθόδου διαχείρισης των συνόρων της Ένωσης.
<P>
Επιπλέον, τα κράτη μέλη πρέπει να συμμετάσχουν πολύ πιο ενεργά στις κοινές δράσεις του Frontex. Δεν μπορούν να συνεχίσουν να τηρούν την εγωιστική στάση που έχουν μέχρι σήμερα, αλλά θα πρέπει αντίθετα να είναι περισσότερο γενναιόδωρα όσον αφορά την παροχή εξοπλισμού στον σημαντικό αυτό οργανισμό. Δεν αναφέρομαι αποκλειστικά στους εμπειρογνώμονες, αλλά επίσης και κυρίως στα σκάφη, τα αεροπλάνα και τον υπόλοιπο εξοπλισμό που θα εξασφαλίσει την αποτελεσματική προστασία των συνόρων της Ένωσης. Εξάλλου, διακυβεύονται οι ζωές πολλών ανθρώπων στη θάλασσα και τα βουνά, καθώς και η κοινή μας ασφάλεια.
<SPEAKER ID="227" NAME="Carlos Coelho" AFFILIATION="PPE-DE">
(PT) Κυρία Πρόεδρε, κύριε Προεδρεύων του Συμβουλίου, κύριε Αντιπρόεδρε της Επιτροπής, κυρίες και κύριοι, είμαστε αντιμέτωποι με μια κρίση μαζικής παράνομης μετανάστευσης, η οποία έχει συνέπειες για την ασφάλεια και τη συνοχή ολόκληρης της Ευρωπαϊκής Ένωσης. " μετανάστευση αποτελεί φαινόμενο με τεράστιες διαστάσεις, το οποίο, ιδίως σε έναν χώρο χωρίς εσωτερικά σύνορα, απαιτεί μια ευρωπαϊκή προσέγγιση.
<P>
Ως εκ τούτου, στηρίζω τη δημιουργία ενός ευρωπαϊκού συστήματος επιτήρησης των συνόρων, του Eurosur, που θα ευθυγραμμίσει και θα διασυνδέσει τα συστήματα ελέγχου των συνόρων των κρατών μελών προκειμένου να αυξήσει την εσωτερική ασφάλεια της ΕΕ, να καταπολεμήσει την παράνομη μετανάστευση, να αποτρέψει το διασυνοριακό έγκλημα και την τρομοκρατία, και να ενισχύσει τη δυνατότητα των κρατών μελών για επιχειρήσεις διάσωσης.
<P>
Υποστηρίζω επίσης τον κεντρικό ρόλο που πρέπει να διαδραματίσει ο Frontex στον έλεγχο και την εποπτεία των εξωτερικών συνόρων. Συμφωνώ ότι ο Frontex πρέπει να διευκολύνει την εφαρμογή των υφισταμένων και των μελλοντικών κοινοτικών διατάξεων και επίσης να κάνει την εφαρμογή αυτή περισσότερο αποτελεσματική όσον αφορά τη διαχείριση των εξωτερικών συνόρων και τη διασφάλιση του συντονισμού των δράσεων των κρατών μελών και, ιδίως, την τεχνική και επιχειρησιακή συνδρομή που πρέπει να παρέχεται στα κράτη μέλη που την ζητούν. Ωστόσο, θα ήθελα να προειδοποιήσω το Συμβούλιο και τα κράτη μέλη ότι οι στόχοι αυτοί θα επιτευχθούν μόνο εάν εξοπλίσουμε την υπηρεσία με τους αναγκαίους ανθρώπινους και οικονομικούς πόρους, κάτι που δυστυχώς δεν ίσχυε μέχρι πρόσφατα.
<P>
Όσο για το σύστημα εισόδου/εξόδου, θεωρώ ότι θα πρέπει να είμαστε περισσότερο επιφυλακτικοί. Έχω επιφυλάξεις όσον αφορά αυτές τις διαδοχικές προτάσεις σχετικά με την παρακολούθηση των ανθρώπων, που πολλαπλασιάζονται με ανησυχητικό ρυθμό. Φαίνεται ότι δεν είμαστε σε θέση να ολοκληρώσουμε εκείνο που συμφωνήσαμε ήδη να κάνουμε και ότι έχουμε το βλέμμα στραμμένο προς το μέλλον, χωρίς να φροντίσουμε να αποφύγουμε τυχόν επικαλύψεις λειτουργιών, να αξιολογήσουμε τις επιπτώσεις αυτών των ζητημάτων στα θεμελιώδη δικαιώματα των ατόμων ή να θεσπίσουμε εγγυήσεις, όπου αυτό είναι αναγκαίο.
<P>
Κατά τη γνώμη μου, αντί να προτείνει νέους μηχανισμούς, η Επιτροπή πρέπει να επικεντρωθεί στη διόρθωση των καθυστερήσεων που έχουν ήδη σημειωθεί και στην θέση σε ισχύ, όσο το δυνατόν συντομότερα, συστημάτων όπως το SIS II (Σύστημα Πληροφοριών Σένγκεν) και το VIS (Σύστημα Πληροφοριών για τις Θεωρήσεις).
<SPEAKER ID="228" NAME="Katrin Saks" AFFILIATION="PSE">
(ET) Κύριε Επίτροπε, κυρίες και κύριοι, σε μια Ευρωπαϊκή Ένωση χωρίς εσωτερικά σύνορα, η συνεργασία και η αλληλεγγύη όσον αφορά την προστασία των εξωτερικών συνόρων μας έχει πολύ μεγάλη σημασία, όπως και η περαιτέρω βελτίωση των δραστηριοτήτων του FRONTEX.
<P>
Εκτός, όμως, από τους μετανάστες που διασχίζουν τη Μεσόγειο με πλωτά σκάφη, για τους οποίους ειπώθηκαν πολλά σήμερα και για τους οποίους όλοι είμαστε αναμφίβολα ενήμεροι χάρη στα μέσα ενημέρωσης, υπάρχει επίσης και τεράστιο πρόβλημα με εκείνους τους ανθρώπους που εισέρχονται από τρίτες χώρες με θεωρήσεις, οι οποίοι δεν έχουν την παραμικρή πρόθεση να φύγουν μόλις αυτές λήξουν. Αυτοί είναι κυρίως μετανάστες από τα ανατολικά.
<P>
Στην περίπτωση αυτή έχει μεγάλη σημασία ένα κοινό σύστημα πληροφοριών όσον αφορά τις θεωρήσεις, και η αύξηση των αρμοδιοτήτων ενός εθνικού κράτους ή κράτους μέλους δεν επαρκεί εν προκειμένω. Πολύ σημαντική είναι η αύξηση της συνεργασίας μεταξύ χωρών.
<P>
Επιπλέον, πολλές συζητήσεις έχουν γίνει σχετικά με μια κοινή μεταναστευτική πολιτική. Από ορισμένες απόψεις, είναι σαφής η σημασία αυτού. Ωστόσο, ορισμένα ζητήματα πρέπει επίσης να παραμείνουν εντός του πεδίου αρμοδιοτήτων των κρατών μελών, για παράδειγμα το ζήτημα των ποσοστώσεων, διότι σε τέτοιου είδους ζητήματα κάθε χώρα πρέπει να αξιολογεί το δικό της περιθώριο για ένταξη. Αυτά τα ζητήματα δεν μπορούν να επιλύονται άνωθεν.
<SPEAKER ID="229" NAME="Παναγιώτης Δημητρίου" AFFILIATION="PPE-DE">
Κυρία Πρόεδρε, δε νομίζω ότι χρειάζεται να επαναλάβω τα όσα ήδη ακούστηκαν από τους προλαλήσαντες συναδέλφους. Άλλωστε, έχουν καλύψει σχεδόν όλες τις πτυχές του προβλήματος, το οποίο είναι πολύπλοκο, δύσκολο και οξύτατο - και αυτό είναι κοινή διαπίστωση.
<P>
Όσον αφορά τις δηλώσεις του Συμβουλίου και της Επιτροπής, εκείνο που έχω να παρατηρήσω είναι ότι -εδώ και τώρα- πρέπει να φύγουμε από τα πολλά λόγια και να προχωρήσουμε στις αποτελεσματικές πράξεις. " δράση της Ευρωπαϊκής Ένωσης πρέπει να στηριχθεί στο εξής τρίπτυχο: πρώτα απ' όλα, να γίνει κατανοητό και να γίνει συνείδηση ότι το πρόβλημα της μετανάστευσης δεν είναι εθνικό πρόβλημα. Είναι ευρωπαϊκό πρόβλημα. Δεύτερον, ότι πρέπει να ισχύσει εδώ, κατά τρόπο έμπρακτο, η αρχή της αλληλεγγύης. Και τρίτον, ότι πρέπει να εφαρμοστεί μια ολιστική πολιτική και όχι μια αποσπασματική πολιτική.
<P>
Φτιάξαμε τη Frontex. Πολύ καλά! Και λέει ο κύριος Επίτροπος ότι έχει οργανωθεί και έχει στελεχωθεί και ότι έχει ενισχυθεί με όλα τα μέσα. Θα λύσει όμως η Frontex το πρόβλημα; Έχω αμφιβολίες! Έχουν αναφερθεί από συναδέλφους οι λόγοι της μετανάστευσης κλπ. Χρειάζεται οπωσδήποτε να ενισχύσουμε τη Frontex. Αλλά εκείνο το οποίο χρειάζεται περισσότερο είναι να στρέψουμε την προσοχή μας προς την πλευρά των μεσογειακών κρατών και να ενισχύσουμε τις χερσαίες και τις θαλάσσιες επιχειρήσεις, ώστε να μπορέσουμε να εμποδίσουμε τουλάχιστον, την επέλαση των λαθρομεταναστών. Αναφέρομαι στην Κύπρο. " Κύπρος έχει γίνει τον τελευταίο καιρό στόχος, μέσα από τα κατεχόμενα από την Τουρκία εδάφη, λαθρομεταναστών από τη Μέση Ανατολή. " Ευρωπαϊκή Ένωση έχει τον τρόπο και μπορεί να επέμβει προς την Τουρκία για να σταματήσει αυτό το θέμα.
<P>
Όμως, πέραν από την πλευρά την οποία όλοι έχουμε αναπτύξει, υπάρχει και μια άλλη πλευρά την οποία πρέπει να συζητήσουμε: το θέμα των ανθρωπίνων δικαιωμάτων. Αυτό το θέμα είναι σοβαρό. Δεν μπορούμε, εν ονόματι της καταστολής της λαθρομετανάστευσης και της μετανάστευσης γενικά, να δεχθούμε εκπτώσεις στο θέμα των ανθρωπίνων δικαιωμάτων. Και στη μεταχείριση και στην αντιμετώπιση των μεταναστών πρέπει να εφαρμόσουμε τις αρχές και τις αξίες της Ευρωπαϊκής Ένωσης όσον αφορά τα ανθρώπινα δικαιώματα. Αυτό είναι που καλώ την Επιτροπή και το Συμβούλιο να πράξουν.
<SPEAKER ID="230" NAME="Ιωάννης Βαρβιτσιώτης" AFFILIATION="PPE-DE">
Κυρία Πρόεδρε, η παράνομη μετανάστευση είναι ένα φαινόμενο το οποίο δυστυχώς, τώρα το καλοκαίρι, με τις καλές καιρικές συνθήκες -ιδίως στην Ελλάδα και στη Μεσόγειο- θα σημειώσει μεγάλη έξαρση. Θα σημειώσει έξαρση τόσο στα θαλάσσια, όσο και στα χερσαία σύνορα της Ελλάδας. " χώρα μου κάνει ό,τι είναι ανθρωπίνως δυνατό. Λαμβάνει όλα τα δυνατά μέτρα, τα οποία όμως δεν επαρκούν για να σταματήσει αυτό το κύμα.
<P>
" Frontex ιδρύθηκε εδώ και πέντε χρόνια. Είμαστε ευχαριστημένοι από τα αποτελέσματά της; Εγώ θα έλεγα ναι, εάν λάβουμε υπόψη μας τα πενιχρά τεχνικά μέσα και τις περιορισμένες αρμοδιότητες που έχει. Αν θέλουμε όμως, πραγματικά, να πάρουμε πολιτική απόφαση, τότε πρέπει να ενισχύσουμε περαιτέρω τη Frontex με υλικοτεχνική υποδομή και με αρμοδιότητες. Μόνον έτσι θα πράξουμε το καθήκον μας. Και, τέλος, θα πρέπει να ιδρύσουμε και μια ακτοφυλακή για τα θαλάσσια σύνορα της Μεσογείου.
<SPEAKER ID="231" NAME="Μάριος Ματσάκης" AFFILIATION="ALDE">
(EN) Κυρία Πρόεδρε, το πρόβλημα της παράνομης μετανάστευσης είναι πολύ σύνθετο. Περιλαμβάνει μόνο εν μέρει την άμυνα γύρω από τα σύνορα μιας χώρας και της Ευρωπαϊκής Ένωσης εν γένει.
<P>
Πρέπει να εξετάσουμε τα αίτια και τα κίνητρα που φέρνουν αυτούς τους ανθρώπους στην Ευρώπη. Θέτουν σε κίνδυνο τη ζωή τους και τη ζωή των δικών τους ανθρώπων. Διανύουν χιλιάδες χιλιόμετρα. Αντιμετωπίζουν φρικτές συνθήκες, αλλά εξακολουθούν να έρχονται. Επομένως, θεωρώ ότι ακόμα και αν χτίσουμε ένα τείχος ύψους έξι μέτρων γύρω από τα ευρωπαϊκά σύνορα, θα εξακολουθήσουν να έρχονται.
<P>
Ο Επίτροπος ανέφερε κάτι άλλο που είναι πολύ σωστό. Οι άνθρωποι αυτοί έρχονται επειδή τους χρειαζόμαστε. Υπάρχει δουλειά για αυτούς στα κράτη μέλη. Γιατί, λοιπόν, δεν μπορούμε να βρούμε ένα σύστημα ώστε να νομιμοποιήσουμε τους παράνομους μετανάστες; Γιατί δεν μπορούμε να βρούμε ένα σύστημα διαχείρισης, σύμφωνα με το οποίο οι άνθρωποι αυτοί θα μπορούν να εισέρχονται στις χώρες μας μέσω νόμιμων και ασφαλών διαύλων;
<SPEAKER ID="232" NAME="Marie Anne Isler Béguin" AFFILIATION="Verts/ALE">
(FR) Κύριε Επίτροπε, κύριε υπουργέ, συγκλονίζομαι βαθιά από την άποψη ότι η ασφάλειά μας απειλείται από τους πεινασμένους ανθρώπους που έρχονται εδώ για να αναζητήσουν δουλειά, ούτως ώστε να μπορέσουν να συντηρήσουν τις οικογένειες που έχουν αφήσει πίσω. Θα ήθελα να υπενθυμίσω στους συναδέλφους την ομιλία του κ. Κόφι Ανάν κατά την απονομή σε αυτόν του βραβείου Ζαχάρωφ. Μας ζήτησε να κάνουμε το ακριβώς αντίθετο από αυτό που κάνουμε: μας ζήτησε να ανοίξουμε τα σύνορά μας. Εάν ρίξουμε μια ματιά στο μέλλον, θα διαπιστώσουμε ότι θα χρειαστούμε αυτούς τους εργαζόμενους, διότι θα αντιμετωπίσουμε έλλειψη εργατικού δυναμικού στην Ευρωπαϊκή Ένωση.
<P>
Τι κάνουμε όμως εμείς; Χτίζουμε τείχη και επιλέγουμε ποιος μπορεί να εισέλθει και ποιος όχι: επιλέγουμε τους ανθρώπους που χρειαζόμαστε. Αυτό είναι εντελώς απαράδεκτο. Χρειαζόμαστε μια διαφορετική πολιτική, μια πολιτική που θα είναι ανοιχτή σε όλους αυτούς τους ανθρώπους.
<P>
Ωστόσο, εκείνο που θα ήθελα να ξέρω είναι τι ελπίζει να κάνει ο Frontex, για παράδειγμα, στις χώρες διέλευσης. Εν προκειμένω, θα αναφέρω τη Μαυριτανία, με την οποία είμαι εξοικειωμένη, καθώς η Ευρωπαϊκή Ένωση με έστειλε εκεί ως επικεφαλής της αποστολής παρατηρητών για τις εκλογές. Δεσμευτήκαμε να βοηθήσουμε τη φτωχή αυτή χώρα κατά τη μετάβασή της στη δημοκρατία. Πρέπει να διαχειριστεί τις ροές των μεταναστών που την διασχίζουν κατά την πορεία τους προς τις Κανάριες Νήσους.
<P>
(" Πρόεδρος διακόπτει την ομιλήτρια)
<SPEAKER ID="233" NAME="Hubert Pirker" AFFILIATION="PPE-DE">
(DE) Κυρία Πρόεδρε, κυρίες και κύριοι, βρισκόμαστε εδώ για να συζητήσουμε σχετικά με τον Frontex και σε αυτήν θα πρέπει να επικεντρωθούμε. Ο Frontex πρέπει, ασφαλώς, να εκτιμηθεί στο πλαίσιο μιας ολοκληρωμένης μεταναστευτικής στρατηγικής, η οποία θα διαχειρίζεται αφενός τη νόμιμη μετανάστευση αλλά, αφετέρου, θα καταπολεμά την παράνομη μετανάστευση.
<P>
Στο γενικότερο αυτό πλαίσιο, ο Frontex αποτελεί το μέσο ασφαλείας από το οποίο εξαρτάται η εκστρατεία κατά της παράνομης μετανάστευσης και της σωματεμπορίας, και δραστηριοποιείται σε αυτές τις περιοχές όπου τα κράτη μέλη δυσκολεύονται να επέμβουν. Αυτός είναι ο λόγος για τον οποίο πρέπει να διασφαλίσουμε ότι ο Frontex θα μπορέσει πράγματι να εξελιχθεί σε επιτυχημένο μέσο ασφάλειας.
<P>
Το Κοινοβούλιο έχει κατορθώσει να επιτύχει διπλασιασμό του προϋπολογισμού του, με το χρονοδιάγραμμα για τις κοινές επιχειρήσεις να έχει διευρυνθεί σε σημαντικό βαθμό. Θα ήθελα να εκφράσω την ικανοποίησή μου για την έναρξη των επιχειρήσεων Ήρα και Ναυτίλος και την επικείμενη έναρξη της επιχείρησης Ποσειδών εντός των επόμενων ημερών. Ωστόσο -και εδώ απευθύνομαι στο Συμβούλιο- για να είναι επιτυχημένη μια επιχείρηση πρέπει τα κράτη μέλη να δημιουργήσουν τις αναγκαίες συνθήκες και να διαθέσουν τα απαραίτητα μέσα.
<P>
Αυτό είναι, επομένως, το αίτημά μου και η επείγουσα έκκλησή μου προς το Συμβούλιο: σας παρακαλώ να καταβάλλετε κάθε δυνατή προσπάθεια για να διασφαλίσετε ότι δεν θα έρθουμε αντιμέτωποι με την ίδια κατάσταση που αντιμετωπίσαμε τα προηγούμενα έτη, όταν τα κράτη μέλη έδειχναν μεγάλη απροθυμία να αναλάβουν δράση. Πρέπει επιτέλους να καταλάβουν ότι χρειαζόμαστε αυτό το μέσο ασφαλείας και ότι θα διευκολύνουμε την αποτελεσματική λειτουργία του μέσω της αναγκαίας παροχής ...
<P>
(" Πρόεδρος διακόπτει τον ομιλητή)
<SPEAKER ID="234" NAME="Janez Lenarčič">
Προεδρεύων του Συμβουλίου. - (SL) Είχε εξαιρετικό ενδιαφέρον για εμένα να είμαι παρών σε αυτήν τη δυναμική συζήτηση. Θεωρώ ότι ένα στοιχείο έγινε σαφές σε όλους κατά τη διάρκειά της: η νόμιμη μετανάστευση αποτελεί το είδος της μετανάστευσης που έχει ανάγκη η Ευρωπαϊκή Ένωση, αλλά το άλλο είδος αυτής, η παράνομη μετανάστευση, πρέπει να καταπολεμηθεί. Αυτό ήταν ένα από τα θέματα της σημερινής ημερήσιας διάταξης.
<P>
Εν πάση περιπτώσει, η Προεδρία περιλαμβάνεται μεταξύ εκείνων που θεωρούν ότι η παράνομη μετανάστευση αποτελεί φαινόμενο που πρέπει να καταπολεμηθεί διότι συνήθως έχει εγκληματικό υπόβαθρο. Πίσω από αυτό κρύβεται μια κοινωνία οργανωμένου εγκλήματος, η οποία δεν ενδιαφέρεται για όσα υποφέρουν οι άνθρωποι που προσπαθούν να εισέλθουν -στην προκειμένη περίπτωση- στην Ευρωπαϊκή Ένωση. Πρέπει να αναφέρω ότι δεν συμφωνώ με τους βουλευτές του Κοινοβουλίου που πιστεύουν ότι το Συμβούλιο προσπαθεί να αποφύγει αυτές τις συζητήσεις. Ούτε και συμφωνώ με όσους υποστηρίζουν ότι εξακολουθούμε απλά να μιλάμε σε θεωρητικό επίπεδο.
<P>
Το Συμβούλιο δεν αποφεύγει αυτήν τη συζήτηση. Ήταν η σλοβενική Προεδρία εκείνη που, τον Μάρτιο του τρέχοντος έτους, διοργάνωσε τη συνεδρίαση για τις μελλοντικές προκλήσεις σχετικά με τον έλεγχο των εξωτερικών συνόρων της Ευρωπαϊκής Ένωσης, και όλα ή έστω τα περισσότερα από τα ζητήματα που αναφέρθηκαν στο πλαίσιο της σημερινής συζήτησης είχαν αναφερθεί και κατά τη συνεδρίαση εκείνη η οποία διενεργήθηκε σε επίπεδο υπουργών. Εν πάση περιπτώσει, συμφωνώ με την κ. Hennis-Plasschaert ότι έχει έρθει η ώρα για ανάληψη δράσης. " απουσία της αποδεικνύει ότι αναλαμβάνουμε πράγματι δράση. Συμμετέχει σε ένα πολύ σημαντικό γεγονός, την τελική φάση του τριμερούς διαλόγου για την οδηγία σχετικά με την επιστροφή των παρανόμως διαμενόντων υπηκόων τρίτων χωρών, ο οποίος σημειώνει πρόοδο, όπως με πληροφορούν, και ενδέχεται να ολοκληρωθεί με επιτυχία σήμερα.
<P>
" οδηγία σχετικά με την επιστροφή των παρανόμως διαμενόντων υπηκόων τρίτων χωρών αποτελεί σημαντική πτυχή του αγώνα κατά της παράνομης μετανάστευσης. Εάν εγκριθεί κατά την πρώτη ανάγνωση, πράγμα που ελπίζει η σλοβενική Προεδρία και φιλοδοξεί να συμβεί το Ευρωπαϊκό Κοινοβούλιο, τότε θα αποκτήσουμε έναν νέο μοχλό πίεσης που θα μας επιτρέψει να αντιμετωπίσουμε το φαινόμενο της παράνομης μετανάστευσης με μεγαλύτερη επιτυχία.
<P>
Το ζήτημα της αλληλεγγύης έχει μεγάλη πολιτική βαρύτητα όσον αφορά τα προβλήματα που συνδέονται με την παράνομη μετανάστευση. Ωστόσο, πρέπει να εκτιμήσουμε ότι υπάρχουν ήδη ορισμένα στοιχεία αλληλεγγύης: είχαμε τον πόρο Σένγκεν, ή "διευκόλυνση Σένγκεν", για τα νέα κράτη μέλη, έχουμε τον Frontex, και ο Επίτροπος ανέφερε σημαντικές οικειοθελείς συνεισφορές των κρατών μελών στην εν λόγω υπηρεσία στο όνομα της αλληλεγγύης.
<P>
Επομένως, δεν μπορώ να συμφωνήσω ότι δεν υπάρχει αλληλεγγύη στην Ευρωπαϊκή Ένωση. Υπάρχει, αλλά υπάρχει πάντα χώρος για βελτίωση. Πρέπει να λάβουμε υπόψη -και θεωρώ ότι ο κ. Fava ήταν μεταξύ εκείνων που το επεσήμαναν- ότι ο έλεγχος των εξωτερικών συνόρων εμπίπτει στις αρμοδιότητες των κρατών μελών. Για ποιον λόγο συμβαίνει αυτό; Πολύ απλά, διότι τα περισσότερα το επιθυμούν. Έχει, επομένως, και η αλληλεγγύη τα όριά της. " πλειονότητα των κρατών μελών επιθυμούν ο έλεγχος των εξωτερικών συνόρων να εμπίπτει στην αρμοδιότητά τους.
<P>
" κ. Saks ανέφερε ότι τα κράτη μέλη δεν θέλουν να τους επιβληθεί έξωθεν ή άνωθεν ποσόστωση όσον αφορά τους μετανάστες. Θέλουν να αποφασίζουν μόνα τους για αυτά τα θέματα. Αυτό είναι το πλαίσιο εντός του οποίου λειτουργούμε και εντός του οποίου η σλοβενική Προεδρία αναζητά πιθανές οδούς για να σημειώσει πρόοδο. Θεωρώ ότι έχουμε ήδη κατορθώσει να εφαρμόσουμε μια σειρά μέτρων, αλλά πρέπει ακόμα να καταβάλουμε προσπάθεια και για άλλα.
<P>
Θα ήθελα να πω δυο λόγια σχετικά με τα κέντρα υποδοχής, στα οποία αναφέρθηκε ο κ. Moreno Sánchez. Για το θέμα αυτό εξακολουθεί να διεξάγεται μια πολύ δύσκολη συζήτηση. Πρόκειται για ένα πολιτικά ευαίσθητο και όχι απλό ζήτημα, και θα απασχολήσει το Συμβούλιο για αρκετό καιρό ακόμα.
<P>
Ο κ. Özdemir αναφέρθηκε στο ζήτημα του ασύλου. Δεν υπάρχουν στατιστικά στοιχεία όσον αφορά το θέμα αυτό. Το σύστημα παροχής ασύλου είναι μεν αποτελεσματικό σε επίπεδο Ευρωπαϊκής Ένωσης, αλλά εξακολουθούμε να προσπαθούμε να βελτιώσουμε την αποτελεσματικότητά του. Το πρώτο βήμα ήταν η δημοσίευση της Πράσινης Βίβλου σχετικά με το μέλλον του ευρωπαϊκού ασύλου, την οποία παρουσίασε η Ευρωπαϊκή Επιτροπή, και οι αποφάσεις του Συμβουλίου σχετικά με τη βελτίωση της πρακτικής συνεργασίας, οι οποίες εγκρίθηκαν κατά την τελευταία σύνοδο του Συμβουλίου Δικαιοσύνης και Εσωτερικών Υποθέσεων.
<P>
Θα ήθελα να κλείσω την ομιλία μου στο σημείο αυτό, αν και θα μπορούσα να πω περισσότερα πάνω σε αυτό το ενδιαφέρον και επίκαιρο ζήτημα. Κυρίες και κύριοι, θα ήθελα να σας διαβεβαιώσω ότι οι απόψεις σας μετράνε και ότι θα τις λάβουμε υπόψη κατά τη συνέχεια της συζήτησης αυτής. " σλοβενική Προεδρία βασίζεται στη συνεργασία σας για να σημειώσει πρόοδο σχετικά με τον παρόντα φάκελο.
<SPEAKER ID="235" NAME="Jacques Barrot">
Αντιπρόεδρος της Επιτροπής. - (FR) Κυρία Πρόεδρε, κυρίες και κύριοι, καταρχάς θα ήθελα να επιστρέψω στο βασικό θέμα της παρούσας συζήτησης, τον Frontex, και να διευκρινίσω ορισμένα ζητήματα. Ο κ. Fava, ιδίως, θέλησε να μάθει εάν ο εξοπλισμός που χρησιμοποιεί ο Frontex είναι σε πλήρη επιχειρησιακή ικανότητα.
<P>
Ισχύει ότι ο Frontex εξαρτάται από τα κράτη μέλη για τον τεχνικό εξοπλισμό που χρειάζεται για τις επιχειρήσεις που συντονίζει και ότι, μέχρι τώρα, η υπηρεσία ήταν ικανοποιημένη με τον τρόπο με τον οποίο τα κράτη μέλη τής παρείχαν τον εξοπλισμό που διατίθεται στη βάση δεδομένων CRATE.
<P>
Ασφαλώς, ένα πρόσθετο βήμα θα ήταν να δημιουργηθεί ένα υποχρεωτικό σύστημα που θα αφορά τα κράτη μέλη και θα επιτευχθεί μέσω τροποποίησης του κανονισμού λειτουργίας της υπηρεσίας. " Επιτροπή αναφέρει αυτήν την πρόταση στην έκθεση αξιολόγησής της και οι σχετικές συζητήσεις με την υπηρεσία Frontex και τα κράτη μέλη θα συνεχιστούν. Ο Frontex έχει συνάψει τεχνικές συμφωνίες με τα περισσότερα κράτη μέλη σχετικά με τις προϋποθέσεις χρήσης του εν λόγω εξοπλισμού. Προφανώς, δεν είναι σε θέση να αγοράσει εξοπλισμό που είναι ιδιαίτερα δαπανηρός, αλλά στην έκθεση αξιολόγησής της η Επιτροπή συνέστησε στον Frontex να αγοράσει ή να ενοικιάσει εξοπλισμό που χρησιμοποιείται συχνά: διόπτρες νυχτερινής όρασης, φορητό εξοπλισμό ραντάρ, εξοπλισμό θερμικής απεικόνισης, κλπ.
<P>
Θα ήθελα επίσης να αναφέρω, εφόσον ο κ. Moreno Sánchez τοποθετήθηκε ιδίως πάνω σε αυτό το θέμα, ότι υπάρχουν ορισμένες περιοχές που αντιμετωπίζουν ιδιαίτερο κίνδυνο και ότι θα μπορούσαμε να εξετάσουμε το ενδεχόμενο να ιδρύσουμε μόνιμα επιχειρησιακά κέντρα στις περιοχές αυτές. Ο Frontex εξετάζει επί του παρόντος το ενδεχόμενο αυτό.
<P>
Υπάρχουν πολλά ακόμα ερωτήματα και ζητώ συγνώμη που δεν αναφέρω όλους τους βουλευτές, αν και κράτησα λεπτομερείς σημειώσεις.
<P>
Πολλοί από εσάς ρωτήσατε σχετικά με την ικανότητα του Frontex να βοηθά ανθρώπους των οποίων τα σκάφη έχουν ναυαγήσει. Είναι σημαντικό να θυμόμαστε ότι είναι τα κράτη μέλη εκείνα που είναι υπεύθυνα για τη φροντίδα ή τη διάσωση όσων εμπλέκονται σε τέτοια ατυχήματα: ο Frontex δεν διαθέτει εντολή σε αυτόν τον τομέα. Κατόπιν αυτού, θεωρώ ότι είναι αλήθεια πως πολλές ζωές έχουν σωθεί ως αποτέλεσμα επιχειρήσεων που συντόνισε ο Frontex. Ολοένα περισσότεροι άνθρωποι πρέπει να σώζονται, διότι εκείνο που συνειδητοποιήσαμε από τα φοβερά αυτά ναυάγια όπου εμπλέκονταν φτωχοί άνθρωποι, οι οποίοι είχαν συχνά πέσει θύματα εκμετάλλευσης, είναι ότι αυτό αποτελεί σημαντική πτυχή αυτών των επιχειρήσεων.
<P>
Θα ήθελα να επαναλάβω εν συντομία τις δηλώσεις του Προέδρου και του υπουργού, καθώς και του κ. Gaubert: σε τελική ανάλυση, η Ευρώπη πρέπει να αρχίσει να διαχειρίζεται τις μεταναστευτικές ροές, και οι μεταναστευτικές ροές δεν μπορούν να τύχουν αποτελεσματικής διαχείρισης χωρίς τον Frontex, χωρίς εποπτεία των εξωτερικών μας συνόρων. Δεν υπάρχει αμφιβολία ότι χρειαζόμαστε ένα νομικό πλαίσιο που θα επιτρέψει σταδιακά στην Ευρώπη να παράσχει μια πραγματικά ευρωπαϊκή απόκριση σε όλα αυτά τα μεταναστευτικά προβλήματα. Πρέπει επίσης να πω ότι ένα από τα βασικά καθήκοντα στα οποία θα πρέπει να επιστήσω την προσοχή μου είναι η προετοιμασία μιας νέας ανακοίνωσης σχετικά με τη συνολική αυτή προσέγγιση στη μετανάστευση, η οποία θα πρέπει να λαμβάνει επίσης υπόψη όλες τις πτυχές του ζητήματος που θίξατε.
<P>
Θα ήθελα να προσθέσω ότι μια μεταναστευτική πολιτική δεν θα μπορέσει να σημειώσει επιτυχία χωρίς στενή συνεργασία με τις χώρες προέλευσης και, πράγματι, εκείνο που αναφέρθηκε σχετικά είναι ότι κάθε προσπάθεια που στοχεύει στην ενίσχυση αυτής της συνεργασίας με τις εν λόγω χώρες είναι ευπρόσδεκτη.
<P>
Κύριε υπουργέ, επισημάνατε πριν λίγο ότι ο τριμερής διάλογος για το κείμενο της οδηγίας σχετικά με την επιστροφή των παρανόμως διαμενόντων υπηκόων τρίτων χωρών φαίνεται να σημειώνει πρόοδο. Αποτελεί επίσης έναν από τους ακρογωνιαίους λίθους της όλης μεταναστευτικής πολιτικής, η οποία ωστόσο θα πρέπει επίσης να αποτελέσει ενωμένη πολιτική: η αλληλεγγύη έχει ζωτική σημασία. Απόψε έγιναν συχνές αναφορές σε διασώσεις στη θάλασσα, αλλά δεν θα πρέπει να ξεχνούμε τα σύνορα της Ευρώπης στα ανατολικά.
<P>
Προφανώς -και με αυτό θα ολοκληρώσω- η μεταχείριση των παράνομων μεταναστών πρέπει να σέβεται τα θεμελιώδη δικαιώματα, απέναντι στα οποία έχει δεσμευτεί πλήρως η Ευρώπη. Όλα αυτά σημαίνουν ότι χρειαζόμαστε μια γνήσια συνολική προσέγγιση, μια προσέγγιση με ανθρώπινο χαρακτήρα, αλλά ταυτόχρονα εξαιρετικά σοβαρή και αυστηρή. Αυτό έχει ουσιώδη σημασία εάν δεν θέλουμε η Ευρώπη να αποτελεί οχυρό, αλλά να είναι ανοιχτή - ανοιχτή όμως στο πλαίσιο κανόνων τους οποίους θεωρούμε λογικούς, που σέβονται τους ανθρώπους και που, ταυτόχρονα, εστιάζουν στη διασφάλιση ότι οι προσπάθειες ένταξης θα σημειώσουν επιτυχία στα διάφορα κράτη μέλη, διότι η μεταναστευτική πολιτική δεν μπορεί να επιτύχει χωρίς ένταξη.
<P>
Αυτά είναι όλα όσα ήθελα να πω και ζητώ συγνώμη από τους βουλευτές που δεν απάντησα σε όλα τα ερωτήματα που έθεσαν. Να είστε σίγουροι ότι είμαι διατεθειμένος να ακούσω το Κοινοβούλιο στην προσπάθειά μου να θέσω τα θεμέλια για αυτήν τη συνολική μεταναστευτική πολιτική.
<SPEAKER ID="236" NAME="Πρόεδρος">
" συζήτηση έληξε.
<P>
Γραπτές δηλώσεις (άρθρο 142 του Κανονισμού)
<SPEAKER ID="237" NAME="Marian-Jean Marinescu  " AFFILIATION="PPE-DE">
γραπτώς. - (RO) Τα εξωτερικά σύνορα της Ευρωπαϊκής Ένωσης, τόσο τα χερσαία όσο και τα θαλάσσια, προστατεύουν όλα τα κράτη μέλη από πιθανές απειλές που ενδέχεται να εγείρονται εξαιτίας της παράνομης μετανάστευσης, της εμπορίας ανθρώπων και του οργανωμένου εγκλήματος.
<P>
Τα μέσα που προτείνονται από την Ευρωπαϊκή Επιτροπή για την ανάπτυξη της υπηρεσίας Frontex, δηλαδή συστήματα τελευταίας τεχνολογίας για την παρακολούθηση των συνόρων, τεχνικός εξοπλισμός και ομάδες ταχείας επέμβασης, είναι αναμφίβολα κατάλληλα.
<P>
Ωστόσο, η προσπάθεια ενίσχυσης των συνόρων πρέπει να αποτελέσει κοινή ευρωπαϊκή προσπάθεια και όχι μεμονωμένη προσπάθεια των χωρών που βρίσκονται κατά μήκος των συνόρων. Επιπλέον, είναι αναγκαίο να υπάρξει ανάληψη δράσης όχι μόνο στα σύνορα της Ευρωπαϊκής Ένωσης, αλλά και στα σύνορα των γειτονικών με την Ευρωπαϊκή Ένωση χωρών.
<P>
Σας υπενθυμίζω ότι η πολιτική σταθερότητα, η ανάπτυξη της δημοκρατίας, της οικονομίας και του βιοτικού επιπέδου στις τρίτες χώρες που συνορεύουν με την Ευρωπαϊκή Ένωση θα μειώσει σημαντικά την πίεση που ασκείται στα σύνορα. Για τον λόγο αυτόν, η συνεργασία με τις αρμόδιες αρχές των εν λόγω χωρών αποτελεί σημαντική προτεραιότητα.
<P>
Τα σχέδια που έχουν υποβληθεί από την Επιτροπή χρήζουν επειγόντως επαρκούς χρηματοδότησης, ούτως ώστε να εφαρμοσθούν όσο το δυνατόν συντομότερα.
