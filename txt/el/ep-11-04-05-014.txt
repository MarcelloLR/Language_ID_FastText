<CHAPTER ID="014">
Καθεστώς και χρηματοδότηση των πολιτικών κομμάτων σε ευρωπαϊκό επίπεδο (συζήτηση) 
<SPEAKER ID="517" NAME="Πρόεδρος">
" ημερήσια διάταξη προβλέπει τη συζήτηση της έκθεσης (A7-0062-2011) της κ. Γιαννάκου, εξ ονόματος της Επιτροπής Συνταγματικών Υποθέσεων, σχετικά με την εφαρμογή του κανονισμού (ΕΚ) αριθ. 2004/2003 για το καθεστώς και τη χρηματοδότηση των πολιτικών κομμάτων σε ευρωπαϊκό επίπεδο.
<SPEAKER ID="518" NAME="Μαριέττα Γιαννάκου">
εισηγήτρια. - Κύριε Πρόεδρε, το Κοινοβούλιο καλείται σήμερα να συζητήσει την έκθεση την οποία εκπόνησα εξ ονόματος της Επιτροπής Συνταγματικών Υποθέσεων και αφορά στον Κανονισμό που έχει σχέση με το Καθεστώς των ευρωπαϊκών πολιτικών κομμάτων, καθώς και τη χρηματοδότησή τους από το Ευρωπαϊκό Κοινοβούλιο. Παρά το γεγονός, ότι υπάρχει ανάλογος κανονισμός, ωστόσο μέχρι στιγμής τα ευρωπαϊκά πολιτικά κόμματα δεν απολαμβάνουν ενός καθεστώτος που είναι αντάξιο της Συνθήκης της Λισαβόνας και της Ευρωπαϊκής Ένωσης, δηλαδή ένα καθεστώς όπως ορίζει το άρθρο 10, παράγραφος 4, της Συνθήκης της Λισαβόνας το οποίο μιλά για τα πολιτικά κόμματα σε ευρωπαϊκό επίπεδο που συμβάλλουν στη διαμόρφωση της ευρωπαϊκής πολιτικής συνείδησης και στην έκφραση της βούλησης των πολιτών της Ευρώπης. Διότι δεν νοείται, φυσικά, πολιτικό ευρωπαϊκό κόμμα να λειτουργεί ως διεθνής μη κυβερνητική οργάνωση στο επίπεδο του βελγικού κράτους. Γι' αυτό και αποδεχόμενη την έκθεση του Γενικού Γραμματέα για τη χρηματοδότηση των κομμάτων, αλλά και την εισήγησή του για τη δημιουργία καθεστώτος, όπως επίσης την εισήγηση του Ευρωπαϊκού Κοινοβουλίου στην προηγούμενη έκθεση του 2003 για την ανάγκη να υπάρξει τέτοιο καθεστώς - αλλά τότε δεν είχε εγκριθεί ακόμα η Συνθήκη της Λισαβόνας - και τέλος την απόφαση του Προεδρείου της 10ης Ιανουαρίου, η Επιτροπή Συνταγματικών Υποθέσεων, μετά και από σοβαρή ακρόαση με όλα τα πολιτικά κόμματα, τους Προέδρους και τους γραμματείς, σε ευρωπαϊκό επίπεδο, αλλά και διακεκριμένους καθηγητές των οικονομικών και του συνταγματικού δικαίου, καθώς και μετά από ακρόαση της διεθνούς διαφάνειας και του Ελεγκτικού Συνεδρίου της Ένωσης, ενέκρινε αυτήν την έκθεση στην οποία απαιτεί - ζητά από την Ευρωπαϊκή Επιτροπή να φέρει αντίστοιχη πρόταση προκειμένου να υπάρξει ένα πραγματικά ευρωπαϊκό καθεστώς πολιτικών κομμάτων.
<P>
Το καθεστώς αυτό βεβαίως θα έχει ορισμένα κριτήρια, όπως ορίζει η έκθεση, δηλαδή θα πρέπει να έχει σε τουλάχιστον εφτά χώρες εθνικά κόμματα ως μέλη ή και περιφερειακά, εφόσον οι περιφερειακές αρχές των χωρών αυτών έχουν νομοθετικές αρμοδιότητες. Ταυτόχρονα, θα υπάρχει διάκριση ανάμεσα στην αναγνώριση των ευρωπαϊκών κομμάτων και στην χρηματοδότησή τους. Για να υπάρξει χρηματοδότηση θα πρέπει οπωσδήποτε να έχουν εκλέξει τουλάχιστον έναν βουλευτή στο Ευρωπαϊκό Κοινοβούλιο. Βέβαια, τα κόμματα θα έχουν τη δυνατότητα να εγγράφουν μέλη άτομα, απλούς πολίτες, εκτός από το να έχουν κόμματα ως μέλη.
<P>
Αυτό που προτείνεται περιλαμβάνει όχι μόνο τα ευρωπαϊκά πολιτικά κόμματα, αλλά και τα ιδρύματά τους. Ζητείται λοιπόν - και αυτό είναι το σημαντικό σημείο - ένα νομικό, πολιτικό και φορολογικό καθεστώς για τα ευρωπαϊκά κόμματα, βεβαίως στο πλαίσιο και υπό την κάλυψη του ευρωπαϊκού νομικού καθεστώτος, γενικότερα δε των ευρωπαϊκών νόμων.
<P>
" Ευρωπαϊκή Συνταγματικών Υποθέσεων συζήτησε αρκετά το θέμα και κατέληξε σ' αυτήν την πρόταση με ελάχιστες διαφοροποιήσεις, βέβαια, που φαίνονται μέσα στις τροπολογίες. Στην ουσία κατέληξε στο συμπέρασμα ότι πρόκειται για την ενίσχυση της δημοκρατίας, πρόκειται για την ισχυρότερη παρουσία των πολιτών στο επίπεδο των ευρωπαϊκών οργάνων μέσω της δημιουργίας ενός τέτοιου καθεστώτος και, βεβαίως, όσον αφορά τα θέματα της χρηματοδότησης ορίζεται ότι το 10% θα πρέπει να προέρχεται από ιδίους πόρους καθώς και ότι υπάρχει η δυνατότητα για τους δωρητές το ποσό των 12.000 ευρώ που υπήρχε μέχρι σήμερα, να γίνει 25.000 ευρώ. Σας ευχαριστώ κύριε Πρόεδρε και ζητώ από την Ολομέλεια, φυσικά, να υπερψηφίσει αυτήν την έκθεση.
<SPEAKER ID="519" NAME="Maroš Šefčovič">
Αντιπρόεδρος της Επιτροπής. - (ΕΝ) Κύριε Πρόεδρε, θέλω να σας ευχαριστήσω για την ευκαιρία που μου δίνετε να συζητήσω μαζί σας την έκθεση σχετικά με τα ευρωπαϊκά πολιτικά κόμματα και τα ιδρύματά τους. Θέλω επίσης να ευχαριστήσω την κ. Γιαννάκου για την κατάρτιση αυτής της έκθεσης πρωτοβουλίας.
<P>
Εμείς, στην Επιτροπή, θεωρούμε πολύ σημαντική αυτήν την έκθεση. Γνωρίζουμε ότι τα ευρωπαϊκά πολιτικά κόμματα διαδραματίζουν σημαντικό ρόλο στην ευρωπαϊκή ολοκλήρωση. Ειδικότερα, συμβάλλουν στη διασφάλιση της έγκαιρης παρουσίασης και συζήτησης των πολιτικών ζητημάτων από ευρωπαϊκή άποψη, πριν από τις εκλογές για το Ευρωπαϊκό Κοινοβούλιο, αποφεύγοντας έτσι την επικράτηση σε αυτές τις εκλογές αμιγώς εθνικών θεμάτων, κάτι που, όπως πολύ καλά γνωρίζουμε, μπορεί να συμβαίνει πολύ συχνά. Επικροτώ, λοιπόν, τον μελλοντοστραφή χαρακτήρα της έκθεσης και αναμένω με ενδιαφέρον τη συζήτηση του περιεχομένου της απόψε, αλλά και στο μέλλον.
<P>
Το άρθρο 12 του κανονισμού (ΕΚ) 2004/2003 ορίζει ότι το Ευρωπαϊκό Κοινοβούλιο πρέπει να δημοσιεύσει μέχρι τις 15 Φεβρουαρίου 2011 έκθεση σχετικά με την εφαρμογή του εν λόγω κανονισμού και με τις χρηματοδοτηθείσες δραστηριότητες. " έκθεση αυτή πρέπει να υποδεικνύει, κατά περίπτωση, τις ενδεχόμενες τροποποιήσεις που πρέπει να επέλθουν στο σύστημα χρηματοδότησης. Επικροτούμε, όπως προανέφερα, την έκθεση πρωτοβουλίας της κ. Γιαννάκου και το συνοδευτικό ψήφισμα ως θετικό βήμα, αλλά πρέπει να υπογραμμιστεί ότι οι πληροφορίες σχετικά με τη σημερινή εφαρμογή του ισχύοντος κανονισμού και τις χρηματοδοτηθείσες δραστηριότητες θα μπορούσαν να είναι πιο ακριβείς και να έχουν βελτιωθεί περισσότερο.
<P>
Στο πλαίσιο αυτό και ενόψει της αυριανής ψηφοφορίας στο Κοινοβούλιο, η Επιτροπή θα μπορούσε να κληθεί να παρέμβει είτε μέσω νέας αναθεώρησης του κανονισμού (ΕΚ) 2004/2003 και του δημοσιονομικού κανονισμού, είτε μέσω νέας νομοθεσίας. Εάν το Κοινοβούλιο καταλήξει στο συμπέρασμα ότι η συναφής ισχύουσα νομοθεσία απαιτεί τροποποιήσεις ή ότι απαιτείται νέα νομοθεσία, η Επιτροπή θα εξετάσει σοβαρά αυτά τα συμπεράσματα και αν συμφωνήσει, θα αναλάβει τις απαραίτητες πρωτοβουλίες.
<P>
" Επιτροπή θα εξετάσει επίσης πώς ο κανονισμός (ΕΚ) 2004/2003 θα μπορούσε να βελτιωθεί περαιτέρω σε μακροπρόθεσμη βάση, προκειμένου να υποστηρίξει την ανάπτυξη ισχυρότερων και πραγματικά υπερεθνικών πολιτικών κομμάτων και ιδρυμάτων σε ευρωπαϊκό επίπεδο, με στόχο την ανάπτυξη ενός γνήσια ευρωπαϊκού δημοσίου πολιτικού χώρου.
<P>
Όσον αφορά το συγκεκριμένο ζήτημα του νομικού καθεστώτος για τα ευρωπαϊκά πολιτικά κόμματα, γνωρίζω ότι αυτή δεν είναι η πρώτη φορά που το Κοινοβούλιο ζητεί ένα τέτοιο καθεστώς. Το θέμα αυτό εξετάζεται αρκετά λεπτομερώς σε μελέτη που διενεργήθηκε κατ' εντολή της Επιτροπής Συνταγματικών Υποθέσεων και πιστεύω ότι η ίδια η μελέτη καταδεικνύει σαφώς ότι, σε σχέση με τη θέσπιση ενός τέτοιου καθεστώτος, διακυβεύεται μια σειρά από πολύπλοκα συνταγματικά, πολιτικά και πρακτικά ζητήματα. Επομένως, το θέμα απαιτεί όντως πολύ προσεκτική και λεπτομερή ανάλυση.
<P>
Το ίδιο μπορεί να λεχθεί και για ορισμένα από τα υπόλοιπα ζητήματα που θίγονται στην έκθεση. Όσον αφορά τις προτάσεις που θα απαιτούσαν τροποποιήσεις του δημοσιονομικού κανονισμού, η Επιτροπή αντιλαμβάνεται επίσης την ανάγκη ευρύτερου προβληματισμού σχετικά με νομοθετικές λύσεις, καθώς και με το χρονοδιάγραμμα των πιθανών αλλαγών.
<P>
Εν κατακλείδι, η έκθεση της κ. Γιαννάκου και το συνοδευτικό σχέδιο ψηφίσματος θίγουν ζητήματα τα οποία αγγίζουν τον πυρήνα της ευρωπαϊκής ολοκλήρωσης και τον δημοκρατικό χαρακτήρα της, και τα οποία χρειάζονται, συνεπώς, την αμέριστη προσοχή μας. Αναμένω με ενδιαφέρον τη συζήτηση για τα θέματα αυτά απόψε, αλλά και στο μέλλον.
<SPEAKER ID="520" NAME="Carlo Casini" LANGUAGE="IT">
Κύριε Πρόεδρε, κύριε Επίτροπε, κυρίες και κύριοι, θέλω καταρχάς να εκφράσω τις ειλικρινείς ευχαριστίες μου στην κ. Γιαννάκου, καθότι εκπόνησε ένα σπουδαίο και ευφυές κείμενο.
<P>
Όταν μιλάμε για πολιτικά κόμματα, πρέπει να λαμβάνουμε υπόψη δύο προβλήματα. Πρώτον, τα κόμματα δεν χαίρουν ιδιαίτερης εκτίμησης σε καμία χώρα. Δεύτερον, κατά τη διεξαγωγή των ευρωπαϊκών εκλογών, τα πολιτικά κόμματα θεωρείται εν γένει ότι αποβλέπουν στην προάσπιση των συμφερόντων του εθνικού κράτους τους και όχι των συμφερόντων της Ευρώπης ως σύνολο. Ως εκ τούτου, στο επίπεδο της κοινής γνώμης απουσιάζουν οι θετικές εκτιμήσεις είτε για τα κόμματα είτε για τον ρόλο τους σε σχέση με την οικοδόμηση της Ευρώπης.
<P>
Πρέπει, λοιπόν, να δράσουμε επειγόντως. Όχι μόνο στη Συνθήκη της Λισαβόνας, όπως έχει ήδη αναφερθεί, αλλά και σε πολλά συντάγματα, σε όλα σχεδόν τα ευρωπαϊκά συντάγματα, ο ρόλος των κομμάτων θεωρείται ότι είναι η εξυπηρέτηση του εθνικού συμφέροντος, γι' αυτό θεωρούνται ζωτικής σημασίας για την εδραίωση της δημοκρατίας και την επιδίωξη κοινών συμφερόντων. Είναι σημαντικό να τονιστεί ότι μιλώ για συντάγματα, και όχι για απλούς νόμους, και ότι, επομένως, αναφέρομαι στις θεμελιώδεις δομές των κρατών και της Ευρωπαϊκής Ένωσης συνολικά.
<P>
Ως εκ τούτου, είναι επιτακτική ανάγκη να καθορίσουμε ένα καθεστώς για κόμματα με πραγματικά ευρωπαϊκό προσανατολισμό, και όχι απλώς το αλγεβρικό άθροισμα επιμέρους εθνικών σχηματισμών που δεν διαθέτουν μόνιμη ευρωπαϊκή δομή επί τόπου. Χρειαζόμαστε, απεναντίας, κόμματα τα οποία να σκέπτονται και να ενεργούν σε ευρωπαϊκό πλαίσιο. " ανάγκη την οποία περιγράφω καθίσταται ακόμη πιο πιεστική αν επιθυμούμε πραγματικά έναν ενιαίο ευρωπαϊκό εκλογικό νόμο ο οποίος, ελπίζουμε, θα μπορούσε ακόμη και να οδηγήσει στη δημιουργία μιας ενιαίας ευρωπαϊκής εκλογικής περιφέρειας παράλληλα με τις εθνικές εκλογικές περιφέρειες. Αυτό θα ενισχύσει την αίσθηση του κάθε ευρωπαίου πολίτη ότι ανήκει όντως στην Ευρώπη.
<P>
Έρχομαι τώρα στον κεντρικό άξονα της επιχειρηματολογίας μου. Όπως έχει ήδη τονιστεί -και ευχαριστώ εκ των προτέρων τον Επίτροπο- η επιτροπή μου έχει εργαστεί πολύ σκληρά, διενεργώντας ακροάσεις και πολλές συνεδριάσεις, όμως χρειαζόμαστε μια πρόταση, μια πρωτοβουλία της Ευρωπαϊκής Επιτροπής, η οποία θα υπαγάγει τα ευρωπαϊκά κόμματα με ενιαίο τρόπο στη νομοθεσία της Ένωσης με μια νέα νομική μορφή στο πλαίσιο του δημοσίου δικαίου, με μια νομική προσωπικότητα η οποία θα ισχύει εξίσου σε όλα τα κράτη μέλη και με ενιαία δομή που θα τους επιτρέπει να ενεργούν ως εκπρόσωποι του ευρωπαϊκού δημοσίου συμφέροντος. Ευχαριστώ την κ. Γιαννάκου και τον Επίτροπο για τις δεσμεύσεις τους.
<SPEAKER ID="521" NAME="Enrique Guerrero Salom" LANGUAGE="ES">
Κύριε Πρόεδρε, κύριε Επίτροπε, κυρία Γιαννάκου, σας ευχαριστώ για τη σύνταξη αυτής της έκθεσης, η οποία νομίζω ότι θα χρησιμεύσει πολύ στο να δοθεί ώθηση στην Επιτροπή ώστε να σημειώσει πρόοδο προς την κατεύθυνση της διαμόρφωσης ενός καλύτερου συστήματος αναγνώρισης και προστασίας των ευρωπαϊκών πολιτικών κομμάτων.
<P>
" ευρωπαϊκή δημοκρατία είναι γνήσια αντιπροσωπευτική. Το οικοδόμημα της αντιπροσωπευτικής δημοκρατίας έχει παραμείνει σταθερό αφότου, στα μέσα του 19ου αιώνα, η διεύρυνση του εκλογικού δικαιώματος έκανε πράξη την υπόσχεση των φιλελεύθερων επαναστάσεων να προσφέρουν στον λαό το δικαίωμα να εκλέγει τους εκπροσώπους του, ώστε να μπορεί να ελέγχει το πεπρωμένο του. Το οικοδόμημα του αντιπροσωπευτισμού έχει σταθερά θεμέλια, αλλά ενίοτε χρειάζεται μεταρρυθμίσεις και νέους, πιο ποιοτικούς τρόπους έκφρασης. Ένα τέτοιο παράδειγμα θα μπορούσε να είναι το έργο που έχει επιτελέσει το Κοινοβούλιο σε σχέση με την υιοθέτηση της πρωτοβουλίας των πολιτών.
<P>
Με λίγα λόγια, η δημοκρατία δεν έχει ποτέ επιβιώσει χωρίς ελεύθερη εκπροσώπηση, και η εκπροσώπηση δεν υπήρξε ποτέ ελεύθερη χωρίς ανταγωνισμό υπό συνθήκες πολυφωνίας. Αυτήν την πολυφωνία την καθιστούν δυνατή τα πολιτικά κόμματα. Στη δημοκρατία, τα κόμματα εκφράζουν την πολυφωνία και αποτελούν θεμελιώδεις φορείς πολιτικής συμμετοχής: συμβάλλουν στη διαμόρφωση της κοινής γνώμης· προσφέρουν εναλλακτικές επιλογές, καθώς και γενικά και τομεακά προγράμματα διακυβέρνησης· συντονίζουν και εναρμονίζουν τα κοινωνικά συμφέροντα, και συμβάλλουν στην επικοινωνία μεταξύ των απαιτήσεων του πληθυσμού και των ασκούντων την εξουσία.
<P>
Όπως έχει ορθώς επισημάνει ένας θεωρητικός των πολιτικών κομμάτων, τα κόμματα δεν έχουν αναπτυχθεί για να κοινωνούν τις ανάγκες των κυβερνητών στον λαό, αλλά να κοινωνούν τις προσδοκίες των πολιτών στους κυβερνήτες.
<P>
Τώρα πρέπει αυτός ο θεσμός, ο οποίος έχει λειτουργήσει σε εθνικό επίπεδο, να λειτουργήσει και σε ευρωπαϊκό επίπεδο. Επομένως, εν προκειμένω επιχειρείται να δοθεί στα ευρωπαϊκά πολιτικά κόμματα ένα κατάλληλο πλαίσιο, καθώς και ευκαιρίες, ώστε να μπορούν να ασκήσουν σε ευρωπαϊκό επίπεδο τον ρόλο που ασκούν στην εθνική αρένα. Για να επιτευχθεί αυτό, η ουσιαστικότερη προϋπόθεση είναι να διαθέτουν τα κόμματα νομικό καθεστώς, και αυτό ακριβώς προτείνεται στην υπό συζήτηση έκθεση: η δημιουργία κομμάτων με εδαφική παρουσία τα οποία, συγχρόνως, θα συμπεριφέρονται σύμφωνα με τους δημοκρατικούς κανόνες· και η διαφοροποίηση μεταξύ της αναγνώρισης των κομμάτων και της χρηματοδότησης, η οποία απαιτεί λαϊκή υποστήριξη.
<P>
Τέλος, αναμένουμε από την Επιτροπή να θέσει σε λειτουργία τους κατάλληλους μηχανισμούς για την ολοκλήρωση του ελλιπούς σημερινού συστήματος ρύθμισης των πολιτικών κομμάτων.
<SPEAKER ID="522" NAME="Stanimir Ilchev" LANGUAGE="BG">
Κύριε Πρόεδρε, η έκθεση της κ. Γιαννάκου αντανακλά τη λογική αλληλουχία των γεγονότων των τελευταίων ετών τα οποία είχαν ως στόχο την ενίσχυση του ενδιαφέροντος των πολιτών για την πολιτική λειτουργία της Ευρωπαϊκής Ένωσης.
<P>
" ρύθμιση της λειτουργίας των ευρωπαϊκών κομμάτων ισοδυναμεί σήμερα με τη δημιουργία ενός πολιτικού χώρου χωρίς σύνορα. Από αυτήν την άποψη, η έκθεση Γιαννάκου είναι μια πρόσκληση προς τους πολιτικούς που τάσσονται υπέρ των μεταρρυθμίσεων. Τα σχέδια που περιγράφονται στην υπό εξέταση έκθεση είναι σημαντικά. Θα συμβάλουν στη μετατροπή των ευρωπαϊκών κομμάτων σε ένα πραγματικό μέσο ενίσχυσης της συμμετοχικής διακυβέρνησης στην Ένωση.
<P>
Δεν είναι τυχαίο το ότι κατατέθηκαν σχεδόν 100 τροπολογίες στην έκθεση αυτή. Χάρη στις κοινές μας προσπάθειες, συντάχθηκαν επτά συμβιβαστικές εκδοχές, οι οποίες υποστηρίχθηκαν από το σύνολο των κοινοβουλευτικών Ομάδων. Εκτιμώ ότι το ενδιαφέρον για την έκθεση της Επιτροπής Συνταγματικών Υποθέσεων δυνάμωσε ενόψει της προοπτικής να καταστεί το ευρωπαϊκό σύστημα λειτουργίας των κομμάτων ακόμη πιο ευέλικτο, ελκυστικό και ορθολογικό, αλλά και κατάλληλο για τις διαδικασίες που ακολουθούνται στην Ευρώπη, μέσω της καθιέρωσης ενός γενικού πολιτικού, νομικού και δημοσιονομικού καθεστώτος για τα ευρωπαϊκά κόμματα.
<P>
Δεν επιδιώκεται η οργάνωση των κομμάτων σύμφωνα με μια ενιαία, τυποποιημένη δομή, αλλά η συμμόρφωσή τους με ένα πιο γενικό πρότυπο. Οι βασικές διαφορές μεταξύ κομμάτων και ιδρυμάτων εξακολουθούν επίσης να ισχύουν, όμως προσφέρονται πλέον νέες ευκαιρίες για μεγαλύτερες συνέργειες στις δράσεις τους.
<P>
" έκθεση και οι εξελίξεις που αναμένεται να ακολουθήσουν πρέπει να μεταβάλουν το γνωστό status quo, με βάση το οποίο τα σημερινά κόμματα είναι απλώς οργανώσεις των εθνικών κομμάτων και δεν έχουν άμεση σύνδεση με το εκλογικό σώμα στα κράτη μέλη. Με γνώμονα αυτήν την επιδίωξη, προτείνεται να αρχίσουν να εξετάζονται οι όροι άμεσης ατομικής συμμετοχής. καθώς και συμμετοχής φυσικών προσώπων στην εσωτερική λειτουργία των κομμάτων, ακόμη και στη διαχείρισή τους.
<P>
Στην έκθεση αυτή θίγεται μια σειρά από ευαίσθητα ζητήματα. Για παράδειγμα, γίνεται ορθή διάκριση μεταξύ των κριτηρίων που διέπουν την ίδρυση ενός πολιτικού κόμματος και των κριτηρίων που διέπουν τη χρηματοδότησή του. " έκθεση πρέπει να υποστηριχθεί προκειμένου η Επιτροπή να δρομολογήσει αμέσως τη δημιουργία ενός νέου τμήματος στον δημοσιονομικό κανονισμό, αφιερωμένου αποκλειστικά στη χρηματοδότηση των ευρωπαϊκών κομμάτων και ιδρυμάτων.
<SPEAKER ID="523" NAME="Gerald Häfner" LANGUAGE="DE">
Κύριε Πρόεδρε, κυρίες και κύριοι, η ύπαρξη σαφών νομικών διατάξεων για τα πολιτικά κόμματα στην Ευρώπη είναι ένας σημαντικός παράγοντας για τη διαμόρφωση της ευρωπαϊκής κοινωνίας, την ανάπτυξη του ευρωπαϊκού πολιτικού διαλόγου και την προώθηση του γνήσια ευρωπαϊκού χαρακτήρα των ευρωπαϊκών εκλογών, με ευρωπαϊκές εκστρατείες και επιχειρήματα, αντί για τις εθνικές εκστρατείες και επιχειρήματα που κατά κύριο λόγο παρατηρούμε σήμερα. Για τον λόγο αυτόν, θέλω να ευχαριστήσω θερμά την κ. Γιαννάκου για την έκθεσή της. Συνεργαστήκαμε πολύ στενά για την εκπόνησή της. Δεν συμφωνήσαμε εξαρχής σε όλα τα επιμέρους ζητήματα. Ωστόσο, ευχαρίστως συνυπογράφουμε το τελικό αποτέλεσμα.
<P>
Επιτρέψτε μου να επισημάνω ορισμένους τομείς στους οποίους αποδώσαμε ιδιαίτερη σημασία κατά τη διάρκεια του σχετικού διαλόγου. Ένας από αυτούς είναι το γεγονός ότι πιστεύουμε πως τα κόμματα που επιθυμούν να συμμετάσχουν στη δημοκρατική διαδικασία πρέπει επίσης να διαθέτουν δημοκρατική διάρθρωση. Αυτό ισχύει κυρίως ως προς την εκλογή των κομματικών οργάνων, την επιλογή των υποψηφίων και την κατάρτιση των καταλόγων, και έχει τώρα συμπεριληφθεί στην παράγραφο 5. Κατά τη γνώμη μου, αυτό συνιστά τεράστια πρόοδο. Το ίδιο ισχύει και για μια σειρά από άλλα ζητήματα τα οποία δεν σκοπεύω να αναφέρω εδώ.
<P>
Θα αναφέρω μόνον εν συντομία τη σημαντικότερη πτυχή: την απαίτηση να διαθέτουν ήδη τα κόμματα ένα μέλος στο Ευρωπαϊκό Κοινοβούλιο. Αυτό είχε τεθεί αρχικά ως όρος για την αναγνώριση και τη χρηματοδότηση των κομμάτων. Αυτή η προϋπόθεση ισχύει πλέον μόνον σε σχέση με την πτυχή της χρηματοδότησης. Αυτό ήταν πολύ σημαντικό για μας, διότι η αναγνώριση και η χρηματοδότηση πρέπει να διαχωρίζονται με σαφή τρόπο. Αναγνώριση σημαίνει ότι πρέπει να υπάρχει ελεύθερος ανταγωνισμός έτσι ώστε να μπορούν να δημιουργηθούν στην Ευρώπη νέα κόμματα με νέα θεματικά ενδιαφέροντα και νέα πρόσωπα. Αυτό δεν πρέπει να υπόκειται σε υπερβολικούς περιορισμούς. Ωστόσο, το θέμα της χρηματοδότησης μπορεί, φυσικά, να συνδέεται με ένα ελάχιστο επίπεδο εκλογικής επιτυχίας. Επομένως, μπορούμε να συμφωνήσουμε και επ' αυτού του θέματος, αν και επιθυμούσαμε να είχε διατυπωθεί με μεγαλύτερη σαφήνεια, γι' αυτό σκοπεύουμε να καταθέσουμε σχετική τροπολογία.
<SPEAKER ID="524" NAME="Daniel Hannan">
εξ ονόματος της Ομάδας ECR. - (ΕΝ) Κύριε Πρόεδρε, δημοκρατία δεν είναι απλώς το περιοδικό δικαίωμα να βάζουμε έναν σταυρό σε ένα ψηφοδέλτιο. " δημοκρατία εξαρτάται επίσης από τη σύνδεση μεταξύ των κυβερνώντων και των κυβερνωμένων - από τη μεταξύ τους συνάφεια. Για να υπάρξει μια λειτουργική δημοκρατία απαιτείται ένας "δήμος", μια μονάδα με την οποία ταυτιζόμαστε όταν χρησιμοποιούμε τη λέξη "εμείς". Αν αφαιρέσετε τον "δήμο" από τη δημοκρατία μένει μόνον το "κράτος", το οποίο αντιπροσωπεύει την ισχύ ενός συστήματος που οφείλει να επιβάλλει μέσω του νόμου ό,τι δεν μπορεί να ζητήσει στο όνομα του πατριωτισμού των πολιτών.
<P>
Δεν μπορείτε να δημιουργήσετε τους θεσμούς μιας λειτουργικής αντιπροσωπευτικής κυβέρνησης μέσω ενός γραφειοκρατικού διατάγματος. Το έχουμε δοκιμάσει στην Ευρωπαϊκή Ένωση. Έχουμε δημιουργήσει όλες τις ιδιότητες και τα εξωτερικά χαρακτηριστικά: το Ευρωπαϊκό Κοινοβούλιο, τα πολιτικά κόμματα, τις εκλογές και ούτω καθεξής, αλλά δεν μπορείτε να κάνετε τους πολίτες να αισθάνονται Ευρωπαίοι κατά την ίδια έννοια που μπορεί κανείς να αισθάνεται Νορβηγός, Ιάπωνας, Γάλλος, Πορτογάλος ή οτιδήποτε άλλο.
<P>
Ένα κόμμα πρέπει να αναπτύσσεται οργανικά επειδή τα μέλη του αναγνωρίζουν μια κοινότητα ταυτότητας και κοινών συμφερόντων. Δεν είναι κάτι που μπορούμε να κάνουμε με δημόσια χρηματοδότηση ή με τη γραφίδα ενός γραφειοκράτη. Επομένως, για να είμαστε ξεκάθαροι, η Ομάδα ECR αντιτίθεται σε αυτό το νομοθέτημα, αντιτασσόμαστε στην ιδέα της δημιουργίας υπερεθνικών κομμάτων. Οργανώνουμε ορισμένα από τα μέλη μας σε μια συμμαχία κομμάτων, αλλά τασσόμαστε κατά του ενιαίου καθεστώτος. Τασσόμαστε κατά των αυξήσεων του προϋπολογισμού -κάτι που νομίζω ότι αποτελεί αδιανόητη διάθεση πόρων στην τρέχουσα οικονομική συγκυρία- και διαφωνώ με την ιδέα του συμπατριώτη και φίλου μου Andrew Duff ότι αυτά τα υπερεθνικά κόμματα πρέπει να έχουν το δικαίωμα να δαπανούν χρήματα της ΕΕ σε εθνικές εκστρατείες για τη διενέργεια δημοψηφισμάτων.
<P>
Δεν θα δημιουργήσετε Ευρωπαίους με τη δαπάνη δημοσίου χρήματος. Ούτε ο χρυσός όλων μαζί των εθνικών μας θησαυροφυλακίων δεν μπορεί να πείσει τους πολίτες να πιστέψουν σε μια ψεύτικη ιδέα.
<SPEAKER ID="525" NAME="Helmut Scholz" LANGUAGE="DE">
Κύριε Πρόεδρε, κύριε Šefčovič, κυρίες και κύριοι, δεν μπορώ παρά να επικροτήσω το γεγονός ότι το Ευρωπαϊκό Κοινοβούλιο υιοθετεί μια σοβαρή και πρακτική προσέγγιση στο θέμα του εκδημοκρατισμού των ευρωπαϊκών διαδικασιών λήψης αποφάσεων. Όπως καταδεικνύει η έκθεση της κ. Γιαννάκου, η προσέγγιση αυτή περιλαμβάνει επίσης την περαιτέρω ανάπτυξη των ευρωπαϊκών κομμάτων, τα οποία, αν και αποτελούν καθημερινή πολιτική πραγματικότητα στην Ευρώπη για πολλά χρόνια, μέχρι σήμερα δεν ήταν ισότιμοι εταίροι και παράγοντες από την άποψη της δημοκρατικής επιρροής τους στην πολιτική της ΕΕ. Χρειαζόμαστε και σε επίπεδο ΕΕ πολιτικά κόμματα τα οποία θα διαθέτουν βαθιές ρίζες στις κοινωνίες που εκπροσωπούν και τα οποία θα μπορούν να διαδραματίσουν δυναμικό ρόλο στις εκλογές για το Ευρωπαϊκό Κοινοβούλιο και στην εδραίωση του ανοικτού χαρακτήρα της Ευρώπης, με βάση εσωτερικές δημοκρατικές δομές και κανόνες.
<P>
Όσον αφορά τη συγκεκριμένη έκθεση, οφείλω να πω ότι θα προτιμούσα να είχε επιδείξει πολύ μεγαλύτερη τόλμη η εισηγήτρια, ασκώντας το δικαίωμα πρωτοβουλίας του Κοινοβουλίου προκειμένου να πραγματοποιήσει ένα πραγματικά σημαντικό βήμα προς την κατεύθυνση της ανάπτυξης του πολιτικού και κομματικού συστήματος στην Ευρωπαϊκή Ένωση. Πρόκειται για ένα βήμα το οποίο αναμένουν πολλοί από τους πολίτες και το οποίο θα ενθαρρύνει τη συμμετοχή τους. Τα διασυνδεδεμένα ευρωπαϊκά και εθνικά επίπεδα λήψης αποφάσεων και οι σχέσεις μεταξύ των πολιτικών κομμάτων θα μπορούσαν να έχουν αντιμετωπιστεί με μεγαλύτερη σαφήνεια ως κοινός παράγοντας, διαφανής και ανοικτός σε επιρροή.
<P>
Το Ευρωπαϊκό Κοινοβούλιο πρέπει τώρα να καλέσει επιτακτικά την Επιτροπή και το Συμβούλιο να αναλάβουν την πρωτοβουλία στο θέμα αυτό. Αναμένω δε από την Επιτροπή και το Συμβούλιο εποικοδομητική συνεργασία.
<SPEAKER ID="526" NAME="John Stuart Agnew">
εξ ονόματος της Ομάδας EFD. - (ΕΝ) Κύριε Πρόεδρε, αυτό το νομοθέτημα θα επιτρέψει στην ΕΕ να δαπανά χρήματα για εκστρατείες δημοψηφισμάτων έτσι ώστε να μπορεί, κατ' εξαίρεση, να αγοράσει το σωστό αποτέλεσμα την πρώτη φορά!
<P>
Στο μέλλον, το "νωμένο Βασίλειο θα διεξάγει δημοψήφισμα κάθε φορά που η ΕΕ θα προτείνει την αφαίρεση αρμοδιοτήτων από το εκλογικό σώμα. " ΕΕ είναι έντρομη απέναντι στο ενδεχόμενο να δώσουμε μια σειρά από ανεπιθύμητες απαντήσεις. Γι' αυτό σκοπεύει να αφαιρέσει χρήματα από τους φορολογουμένους του "νωμένου Βασιλείου ώστε να τους κατηχεί υπέρ της δικής της εκδοχής σχετικά με το ποιες είναι οι ορθές επιλογές.
<P>
Πρωταγωνιστής του εν λόγω νομοθετήματος είναι ο Andrew Duff, ένας φιλελεύθερος δημοκράτης βουλευτής του ΕΚ από την περιφέρεια την οποία εκπροσωπώ. Στο "νωμένο Βασίλειο, η υποστήριξη για το κόμμα του κατέρρευσε προσφάτως -πρόκειται για ένα κόμμα που, φυσικά, επιδιώκει απελπισμένα να μεταφέρει τη διακυβέρνηση του "νωμένου Βασιλείου στα χέρια των θεσμικών οργάνων της ΕΕ. Ποτέ άλλοτε τα εκλογικά μαγειρέματα της ΕΕ δεν είχαν εκδηλωθεί τόσο ξεκάθαρα παράλληλα με την επίδειξη περιφρόνησης για τους ψηφοφόρους του "νωμένου Βασιλείου. Έτσι σπέρνει τους σπόρους της δικής της καταστροφής, καθότι το συγκεκριμένο νομοθέτημα θα μας επιτρέψει να χρηματοδοτήσουμε την εκστρατεία το δημοψήφισμα που πολλοί στη χώρα μου περιμένουν εδώ και πολύ καιρό - αυτό που θα μας δώσει την ευκαιρία να ξεφύγουμε τελείως από τον έλεγχό της.
<SPEAKER ID="527" NAME="Nicole Sinclaire" AFFILIATION="NI">
(ΕΝ) Κύριε Πρόεδρε, συμφωνεί ο συνάδελφός μου κ. Agnew με την άποψή μου ότι ένα πολιτικό κόμμα που θα δεχόταν χρηματοδότηση βάσει του υπό εξέταση νομοθετήματος, ως ενιαίο ευρωπαϊκό κόμμα, και το οποίο ειδικότερα θα όφειλε να τηρεί το πρόγραμμα και τις δραστηριότητες της ΕΕ και τις ιδρυτικές αρχές του ευρωπαϊκού δικαίου, καθώς και την ανάπτυξη του ευρωπαϊκού δικαίου σε όλα τα επίπεδα -περιφερειακό, εθνικό και ευρωπαϊκό- θα ήταν ένα κόμμα που έχει απεμπολήσει τις αρχές του; Συμφωνείτε μαζί μου επ' αυτού, κύριε Agnew;
<SPEAKER ID="528" NAME="John Stuart Agnew" AFFILIATION="EFD">
(ΕΝ) Κύριε Πρόεδρε, θέλω να πω στην κ. Sinclaire ότι θα προσπαθήσουμε να εξασφαλίσουμε όσο το δυνατόν περισσότερα από αυτήν τη διαδικασία, διότι χρησιμοποιούμε τα χρήματα του διαβόλου για να επιτελέσουμε το έργο του Θεού. Αυτό πράττουμε, και το γνωρίζετε πολύ καλά.
<SPEAKER ID="529" NAME="Nicole Sinclaire" AFFILIATION="NI">
(ΕΝ) Θα αποδεχθείτε, όμως, την αρχή του ευρωπαϊκού δικαίου;
<SPEAKER ID="530" NAME="John Stuart Agnew" AFFILIATION="EFD">
(ΕΝ) Όχι, ασφαλώς και δεν την αποδεχόμαστε. Γι' αυτό βρισκόμαστε εδώ.
<SPEAKER ID="531" NAME="Rafał Trzaskowski" AFFILIATION="PPE">
(ΕΝ) Κύριε Πρόεδρε, επιτρέψτε μου καταρχάς να ευχαριστήσω την εισηγήτριά μας, κ. Γιαννάκου, και την Ευρωπαϊκή Επιτροπή για την άψογη συνεργασία και για την εκπόνηση μιας εξαιρετικής έκθεσης.
<P>
Ακολουθούμε όντως μια διαδικασία διαμόρφωσης ενός ευρωπαϊκού "δήμου", όπως μας είπε προ ολίγου ο αξιότιμος συνάδελφος κ. Hannan; Δεν το γνωρίζω, δεν θα τολμήσω να κάνω μια τέτοια πρόβλεψη. Νομίζω ότι εκείνο που επιχειρούμε στην παρούσα συγκυρία είναι να ενισχύσουμε τον εκκολαπτόμενο ευρωπαϊκό δημόσιο χώρο και κυρίως να ενδυναμώσουμε τον διάλογο για τα ευρωπαϊκά θέματα. Με άλλα λόγια, η επιδίωξή μας σε τούτο το Σώμα είναι να φέρουμε τους ευρωπαίους πολίτες πιο κοντά στα όσα συζητούμε εδώ, και τι θα μπορούσε να είναι πιο απλό από το να αρχίσουμε να συζητούμε μαζί τους τα ευρωπαϊκά ζητήματα;
<P>
Παρεμπιπτόντως, μπορώ να μιλήσω μόνο για τον εαυτό μου, αλλά δεν είμαι γραφειοκράτης -είμαι άμεσα εκλεγμένο μέλος αυτού του Σώματος.
<P>
Στην πραγματικότητα, αυτό που συζητούμε είναι το πώς θα αυξήσουμε την προβολή των ευρωπαϊκών πολιτικών κομμάτων, στα οποία ανήκουμε όλοι ανεξάρτητα από το αν τοποθετούμαστε στην Αριστερά, στο Κέντρο ή στη Δεξιά σε αυτό το Κοινοβούλιο. Προσπαθούμε να τα βγάλουμε από τη σκιά, γιατί αυτήν τη στιγμή κανείς δεν ξέρει πραγματικά τι κάνουν, ποιο είναι το καθεστώς τους, το αν παράγουν όντως προστιθέμενη αξία -και εμείς στην Ομάδα PPE πιστεύουμε ότι παράγουν. Προσπαθούμε να τους δώσουμε τη δυνατότητα να έχουν προγραμματική παρουσία, ενώ στο μέλλον ευελπιστούμε ότι θα πραγματοποιούμε προεκλογικές εκστρατείες ενόψει των ευρωπαϊκών εκλογών με αντικείμενο ευρωπαϊκά θέματα, αντί να μένουμε διαρκώς προσκολλημένοι στην εθνική ρητορική.
<P>
Αυτή η έκθεση είναι θετική για τρεις λόγους. Πρώτα απ' όλα, προσφέρει μια κάποια ισορροπία μεταξύ των επιχειρησιακών αρχών στο εσωτερικό των κοινοβουλευτικών ομάδων και μια σαφή σύνδεση με το έργο που επιτελούμε στο Σώμα, συνδέοντας τη χρηματοδότηση με την παρουσία στο παρόν Σώμα -το Ευρωπαϊκό Κοινοβούλιο. Δεύτερον, επιτυγχάνει την οργανωτική σύγκλιση των ευρωπαϊκών πολιτικών κομμάτων και των ευρωπαϊκών ιδρυμάτων, πράγμα που είναι όντως αξιέπαινο, και τρίτον, θέτει αυστηρούς όρους και αποσαφηνίζει τη χρηματοδότηση των ευρωπαϊκών πολιτικών κομμάτων, κάτι που εκτιμώ ότι πρέπει να αποτελεί στόχο όλων μας.
<SPEAKER ID="532" NAME="Monika Flašíková Beňová" AFFILIATION="S&amp;D">
- (SK) Κύριε Πρόεδρε, αν εξετάσουμε την ιστορία της ευρωπαϊκής ολοκλήρωσης και τον σημερινό τρόπο οργάνωσης και λειτουργίας της ΕΕ, θα λέγαμε ότι η ΕΕ μπορεί να θεωρηθεί ότι αποτελεί όχι μόνον ομάδα κρατών, αλλά μάλλον έναν πολιτικό στίβο ο οποίος έχει τη δυνατότητα να δημιουργήσει έναν γνήσιο ευρωπαϊκό κοινό. " ΕΕ δεν διαθέτει απλώς μια ενιαία αγορά, δικό της νομοθετικό σώμα, ένα σώμα εκλεγμένων αντιπροσώπων, καθώς και δικό της δικαστικό σύστημα. Εδώ και πολλά χρόνια, λειτουργούν σε ευρωπαϊκό επίπεδο και πολιτικά κόμματα, τα οποία δεν είναι απλές συνομοσπονδίες εθνικών κομμάτων. Διαθέτουν δικό τους πολιτικό πρόγραμμα, μια ευρωπαϊκή ατζέντα, και αποτελούν αναπόσπαστο τμήμα του ευρωπαϊκού πολιτικού βίου. " ενίσχυση των πολιτικών κομμάτων σε ευρωπαϊκό επίπεδο ενδυναμώνει τη συμμετοχική διοίκηση στην ΕΕ και, κατ' αυτόν τον τρόπο, σε τελική ανάλυση την ίδια τη δημοκρατία.
<P>
Για τους λόγους αυτούς, επικροτώ την παρούσα πρόταση μεταρρύθμισης του καθεστώτος και της χρηματοδότησης των πολιτικών κομμάτων σε επίπεδο Ένωσης, και θέλω επίσης να ευχαριστήσω εσάς προσωπικά, κύριε Αντιπρόεδρε, για τη συνεργασία σας.
<P>
Τώρα έχει μεγάλη σημασία τα πολιτικά κόμματα να εξασφαλίσουν ένα κοινό και ενιαίο νομικό καθεστώς. Πρέπει να εξαλείψουμε τις διαφορές μεταξύ του συστήματος που διέπει τα πολιτικά κόμματα και των κανόνων που ισχύουν για τα ευρωπαϊκά θεσμικά όργανα. Αυτό είναι εφικτό με βάση τη θέσπιση ενός κοινού πολιτικού, νομικού και δημοσιονομικού καθεστώτος για τα πολιτικά κόμματα σε ευρωπαϊκό επίπεδο. Θα ήταν επίσης σκόπιμο να εξεταστεί αν το δικαίωμα σύστασης ενός τέτοιου κόμματος πρέπει να περιορίζεται στα πολιτικά κόμματα που δραστηριοποιούνται σε εθνικό ή περιφερειακό επίπεδο.
<P>
Το θέμα του συστήματος χρηματοδότησης είναι επίσης σκόπιμο να συζητηθεί. Το σύστημα έγκρισης της χρηματοδότησης των πολιτικών κομμάτων σε ευρωπαϊκό επίπεδο πρέπει να απλουστευθεί. Πρέπει να είναι δυνατή η διενέργεια οικονομικών ελέγχων, έτσι ώστε να διατηρηθεί η διαφάνεια. " διαμόρφωση διαφανούς και ασφαλούς περιβάλλοντος λειτουργίας και χρηματοδότησης των ευρωπαϊκών πολιτικών κομμάτων είναι επίσης επιθυμητή και ευπρόσδεκτη για τους πολίτες των κρατών μελών της ΕΕ. Μπορεί να τους βοηθήσει στην καθημερινή τους ζωή. " θέσπιση ενός καθεστώτος των ευρωπαϊκών πολιτικών κομμάτων αποτελεί σημαντικό βήμα προόδου υπέρ της μεγαλύτερης συνεργασίας με τους πολίτες, της εμβάθυνσης της δημοκρατίας και της αύξησης του ενδιαφέροντος των πολιτών για τα ευρωπαϊκά θέματα.
<SPEAKER ID="533" NAME="Andrew Duff" AFFILIATION="ALDE">
(ΕΝ) Κύριε Πρόεδρε, τα εθνικά πολιτικά κόμματα αδυνατούν σήμερα να στηρίξουν την ευρωπαϊκή ολοκλήρωση με δημοκρατικό και αποτελεσματικό τρόπο. Αυτό είναι πολύ σοβαρό. Υπάρχει ένα κενό το οποίο πρέπει να καλυφθεί, γι' αυτό απαιτούνται θεμελιώδεις δημοκρατικοί δεσμοί που να συνδέουν τον πολίτη με την εξουσία που ασκείται σε ευρωπαϊκό επίπεδο από το Κοινοβούλιο και το Συμβούλιο. Ήρθε η ώρα τα ευρωπαϊκά πολιτικά κόμματα, όχι ως υποκατάστατο των εθνικών πολιτικών κομμάτων, αλλά ως συμπλήρωμά τους, να αμφισβητούν και να ανταγωνίζονται το ένα το άλλο, διεκδικώντας την υποστήριξη ιδεών και υποψηφίων.
<P>
" δημιουργία ευρωπαϊκών πολιτικών κομμάτων αποτελεί κρίσιμο στοιχείο για την επιτυχία της πρότασης για υπερεθνικό κατάλογο την οποία θα εξετάσει τον προσεχή μήνα το Ευρωπαϊκό Κοινοβούλιο. Καλώ το Σώμα να υποστηρίξει την έκθεση Γιαννάκου με μεγάλο θάρρος και αισιοδοξία για το μέλλον της μεταεθνικής δημοκρατίας.
<SPEAKER ID="534" NAME="François Alfonsi" AFFILIATION="Verts/ALE">
(FR) Κύριε Πρόεδρε, η δημιουργία των ευρωπαϊκών πολιτικών κομμάτων ήταν ένα σημαντικό βήμα υπέρ μιας πιο δημοκρατικής Ευρώπης, η οποία θα είναι σε θέση να εκφράζει τις επιθυμίες των πολιτών της.
<P>
" έκθεση της κ. Γιαννάκου κινείται προς τη σωστή κατεύθυνση, καθόσον απλουστεύει και αποσαφηνίζει τις δραστηριότητες των ευρωπαϊκών πολιτικών κομμάτων και των ιδρυμάτων τους. Θα μειώσει τις προϋποθέσεις που απαιτούνται σε αντάλλαγμα για τη λήψη δημοσίων χρηματοδοτήσεων και θα διευρύνει τις επιλογές όσον αφορά την αξιοποίηση αυτών των χρηματοδοτήσεων. Υποστηρίζουμε ιδιαίτερα τη δυνατότητα των ιδρυμάτων να δραστηριοποιούνται και εκτός της επικράτειας της ΕΕ.
<P>
Ωστόσο, παράλληλα με αυτήν τη γενική προσέγγιση, η οποία ενθαρρύνει και διευρύνει τις διατάξεις υπέρ της ενδυνάμωσης της ευρωπαϊκής δημοκρατίας, ένα από τα μέτρα κινείται προς την αντίθετη κατεύθυνση και περιορίζει την ελευθερία των ευρωπαϊκών πολιτικών κομμάτων. Μεταξύ των κριτηρίων για την αναγνώριση της βάσης ενός ευρωπαϊκού πολιτικού κόμματος σε ένα κράτος μέλος, ο κανονισμός θα θέτει πλέον ως προϋπόθεση να διαθέτει το συγκεκριμένο κόμμα εκλεγμένους αντιπροσώπους σε περιφερειακή συνέλευση με νομοθετικές εξουσίες.
<P>
Το κόμμα μου δραστηριοποιείται μόνον στην Κορσική. Είναι μέλος της Ευρωπαϊκής Ελεύθερης Συμμαχίας (ALE), η οποία αποτελεί ευρωπαϊκό πολιτικό κόμμα από την ίδρυσή της. Έχουμε λάβει το 26% των ψήφων στην Κορσική και διαθέτουμε πολυμελή αντιπροσωπεία στην Περιφερειακή Συνέλευση της Κορσικής. Ωστόσο, δεδομένου ότι η Γαλλία αρνείται να χορηγήσει νομοθετικές εξουσίες στη Συνέλευση της Κορσικής, ακόμη και αν το κόμμα μας εξασφάλιζε την πλειοψηφία στο νησί, η παρουσία του στους κόλπους της Ευρωπαϊκής Ελεύθερης Συμμαχίας δεν θα μπορούσε να υπολογιστεί για την εκπλήρωση των αναγκαίων κριτηρίων αναγνώρισής της ως ευρωπαϊκού πολιτικού κόμματος. " διάταξη αυτή είναι ατυχής. Γι' αυτό θελήσαμε να επιστήσουμε την προσοχή σας σε αυτήν την πτυχή.
<SPEAKER ID="535" NAME="Jacek Olgierd Kurski" AFFILIATION="ECR">
(PL) Κύριε Πρόεδρε, τα ευρωπαϊκά πολιτικά κόμματα αποτελούν νέο φαινόμενο στην ευρωπαϊκή πολιτική σκηνή, αλλά σε συνδυασμό με την ενίσχυση της ολοκλήρωσης και την αύξηση των επιδοτήσεων, αρχίζουν να διαδραματίζουν όλο και σημαντικότερο ρόλο. Τα πολιτικά κόμματα και ιδρύματα έχουν γίνει συμμέτοχοι στην πολιτική ζωή της ΕΕ και, ως εκ τούτου, πρέπει να υπόκειται σε ενδεδειγμένες ρυθμίσεις οι οποίες θα αποτρέπουν τις καταχρήσεις. Σε ορισμένες περιπτώσεις, ωστόσο, οι υπερεθνικοί σχηματισμοί επιδιώκουν να ασκούν υπερβολικά έντονη επιρροή στην πολιτική των κυρίαρχων κρατών μελών. Για παράδειγμα, με ανησυχεί η ανακοινωθείσα παρέμβαση των κομμάτων της ΕΕ σε εσωτερικά θέματα. Ως πολωνός πολιτικός, δεν θα μπορούσα να συμφωνήσω στο να δοθεί η δυνατότητα σε ένα ή περισσότερα ευρωπαϊκά πολιτικά κόμματα να διοργανώσουν εκστρατεία για δημοψήφισμα στη χώρα μου, λόγου χάρη, χρησιμοποιώντας κονδύλια της ΕΕ προκειμένου να επιτύχουν συγκεκριμένο αποτέλεσμα, όπως φέρ' ειπείν στο δημοψήφισμα για την ένταξη της χώρας μου στη ζώνη του ευρώ. Παρόμοιους φόβους μπορεί να τρέφουν και πολιτικοί άλλων χωρών, όπως για παράδειγμα στο "νωμένο Βασίλειο.
<P>
Διαφωνώ επίσης με τα αιτήματα αύξησης των δαπανών υπέρ των ευρωπαϊκών πολιτικών κομμάτων, χρησιμοποιώντας χρήματα από τις τσέπες των φορολογουμένων. Πολύ δε περισσότερο όταν η κυβέρνηση της χώρας μου μειώνει στο ήμισυ τις επιδοτήσεις των εθνικών πολιτικών κομμάτων και δυσχεραίνει την πρόσβαση της αντιπολίτευσης στην κοινή γνώμη. Ας υποστηρίξουμε πρώτα τα εθνικά κόμματα, και τότε μπορούμε να υποστηρίξουμε και τα διεθνή. Εξάλλου, η Ευρωπαϊκή Ένωση είναι μια Ευρώπη εθνικών κρατών.
<SPEAKER ID="536" NAME="Daniël van der Stoep" AFFILIATION="NI">
(NL) Κύριε Πρόεδρε, μόλις σχολιάσατε ότι άργησα να επιδείξω τη γαλάζια κάρτα μου. Δεν άργησα. Ενόσω ακόμη μιλούσε ο κ. Duff είχα εκδηλώσει ήδη με εμφανή τρόπο την επιθυμία μου να λάβω τον λόγο. Δεν είμαι σίγουρος για το ποια ακριβώς είναι η διαδικασία. Έχω τη δυνατότητα να χρησιμοποιήσω τη γαλάζια κάρτα μου, ή θα συνεχίσετε τη συζήτηση; Θα ήθελα ακόμα να απευθύνω στον κ. Duff ένα ερώτημα σχετικά με τα όσα μας ανέφερε όταν άρχισε να μιλά για τον υπερεθνικό εκλογικό κατάλογο. Δεν γνώριζα ότι συζητούσαμε αυτό το θέμα και ήθελα να του απευθύνω ένα σχετικό ερώτημα.
<SPEAKER ID="537" NAME="Πρόεδρος">
Κύριε van der Stoep, εγώ δεν έχω αντίρρηση να υποβάλετε την ερώτησή σας.
<SPEAKER ID="538" NAME="Daniël van der Stoep" LANGUAGE="NL">
Το πρόβλημά μου όσον αφορά τον υπερεθνικό εκλογικό κατάλογο με τον οποίο ξεκίνησε ο κ. Duff την έκθεσή του -μια έκθεση που πρόκειται να συζητήσουμε σύντομα- δεν είναι τόσο το γεγονός ότι πρόκειται να δημιουργηθεί ένας υπερεθνικός κατάλογος. Προφανώς, η συγκεκριμένη ιδέα με βρίσκει ήδη απολύτως αντίθετο. Το πρόβλημά μου, αντιθέτως, είναι ότι μόνον κόμματα μπορούν να συμμετέχουν σε αυτόν τον κατάλογο -όμως εν προκειμένω μιλάμε για ευρωπαϊκά πολιτικά κόμματα- και συγκεκριμένα, κόμματα τα οποία δραστηριοποιούνται σε τουλάχιστον επτά κράτη μέλη.
<P>
Το κόμμα μου είναι ένα κόμμα που υποστηρίζει τα συμφέροντα των Κάτω Χωρών. Κατά συνέπεια, τα κόμματα που δραστηριοποιούνται σε άλλα κράτη μέλη και υπερασπίζονται τα συμφέροντα των χωρών τους ελάχιστα μας απασχολούν. Έχουν κάθε δικαίωμα να το πράττουν, αλλά με τη μέθοδο αυτή αποκλείετε ένα ολόκληρο φάσμα κομμάτων τα οποία αδυνατούν να ανταγωνιστούν για τις απαιτούμενες 25 έδρες. Αυτό με ανησυχεί πολύ έντονα. Δεν γνωρίζω πώς ακριβώς το σχεδιάζετε αυτό ή πώς ακριβώς σκοπεύετε να συμμετάσχετε. Θα μπορούσατε να διευκολύνετε λίγο περισσότερο τα πράγματα σε σχέση με αυτήν την πτυχή; Εν πάση περιπτώσει, αισθανόμαστε ιδιαίτερα αποκλεισμένοι.
<SPEAKER ID="539" NAME="Andrew Duff" AFFILIATION="ALDE">
(ΕΝ) Κύριε Πρόεδρε, η πρόταση την οποία προωθώ συνίσταται στην κατάρτιση ενός υπερεθνικού εκλογικού καταλόγου με συμμετοχή τουλάχιστον του ενός τρίτου των κρατών μελών. Ο αριθμός αυτός δεν είναι υπερβολικά μεγάλος. Αν ο κ. van der Stoep δεν μπορεί να προσελκύσει συναδέλφους με πολιτική συγγένεια από έξι άλλα κράτη, συνιστώ να επανεξετάσει τη βασιμότητα και την αξιοπιστία των πολιτικών του πεποιθήσεων.
<SPEAKER ID="540" NAME="Søren Bo Søndergaard" AFFILIATION="GUE/NGL">
(DA) Κύριε Πρόεδρε, επιτρέψτε μου να ξεκινήσω λέγοντας ότι είμαι ένθερμος υποστηρικτής των πολιτικών κομμάτων σε εθνικό επίπεδο, σε ευρωπαϊκό επίπεδο, αλλά και σε διεθνές επίπεδο. Ωστόσο, ένα πολιτικό κόμμα δεν είναι απλώς ο κομματικός μηχανισμός· είναι πολύ περισσότερα από αυτό. Μια από τις πραγματικά μεγάλες δημοκρατικές προκλήσεις που αντιμετωπίζουμε είναι το γεγονός ότι τα πολιτικά κόμματα αντιπροσωπεύουν το σύνολο του πληθυσμού σε όλο και μικρότερο βαθμό. Αυτό αποδεικνύεται, μεταξύ άλλων, από το γεγονός ότι τα πολιτικά κόμματα χάνουν μέλη. Πολλές χώρες έχουν επιλέξει να αντισταθμίσουν αυτές τις απώλειες αυξάνοντας τις κρατικές επιδοτήσεις που χορηγούνται στα κόμματα. Ωστόσο, οι υψηλότερες κρατικές επιδοτήσεις δεν αποτελούν εγγύηση για στενότερη σχέση μεταξύ της ηγεσίας και του μηχανισμού των κομμάτων, αφενός, και των μελών τους, αφετέρου. Απεναντίας, ο κίνδυνος ανάπτυξης ενός ανεξάρτητου γραφειοκρατικού μηχανισμού αυξάνεται περισσότερο όσο πιο πολύ ενισχύεται η οικονομική ανεξαρτησία του μηχανισμού των κομμάτων από τα μέλη τους. Ως εκ τούτου, οφείλω να πω ότι αντιμετωπίζω με επιφυλακτικότητα την ιδέα της αναγνώρισης των ευρωπαϊκών κομμάτων από την ΕΕ και της οικονομικής τους ενίσχυσης από αυτήν. Αυτό δεν σημαίνει ότι έχω τίποτε εναντίον των ευρωπαϊκών κομμάτων. Τα ευρωπαϊκά κόμματα πρέπει να αναπτύσσονται πολιτικά, οργανωτικά και οικονομικά από κάτω προς τα πάνω. Αν αυτό δεν είναι εφικτό, κατά πάσα πιθανότητα οφείλεται στο ότι δεν εξασφαλίζουν επαρκή λαϊκή στήριξη. Δεν υπάρχει συντόμευση της διαδρομής προς τη δημοκρατία, ακόμη και ως προς το θέμα της ίδρυσης ευρωπαϊκών πολιτικών κομμάτων.
<SPEAKER ID="541" NAME="Νικόλαος Σαλαβράκος" AFFILIATION="EFD">
Κύριε Πρόεδρε, κατ' αρχήν συγχαίρω την εισηγήτρια κυρία Γιαννάκου για την ισορροπημένη και σωστή έκθεσή της και θεωρώ ότι η ανάπτυξη των πολιτικών κομμάτων με ευρωπαϊκή προοπτική που ξεπερνάει τα εθνικά σχήματα είναι καθοριστική για την κινητοποίηση της κοινής γνώμης στον χώρο της Ένωσης και τη δημιουργία ενδιαφέροντος στους πολίτες της Ευρώπης να συμμετέχουν στα κοινά.
<P>
Διανύουμε κύριε Πρόεδρε, όπως είναι γνωστό, μια εποχή απαξίωσης των πολιτικών, αλλά και των πολιτικών κομμάτων στα οποία ανήκουν, αφού οι ευρωπαίοι πολίτες νιώθουν έρμαια των πολιτικών, οικονομικών και πολιτικών εξελίξεων. Στην παρούσα λοιπόν συγκυρία η έκθεση της κ. Γιαννάκου έρχεται να βελτιώσει την εμφάνιση των πολιτικών κομμάτων προς την κατεύθυνση της ενοποίησης της Ευρώπης, σε μια αναγκαία μεταρρύθμιση που θα δημιουργήσει "Ευρώπη" με ισότιμους πολίτες, με κοινό πολιτικό, νομικό και φορολογικό καθεστώς, αλλά και με ευκαιρίες ανάπτυξης.
<SPEAKER ID="542" NAME="Nicole Sinclaire" AFFILIATION="NI">
(ΕΝ) Κύριε Πρόεδρε, νωρίτερα σήμερα μίλησα ενώπιον του Σώματος για την εκλογική μου περιφέρεια, τα West Midlands, και τα οικονομικά προβλήματα που αντιμετωπίζει. Ένα από τα τελευταία πράγματα που επιθυμεί ο τοπικός πληθυσμός είναι να διατεθούν περισσότερα χρήματα για τους πολιτικούς - έχουν ήδη πάρα πολλούς πολιτικούς, συμπεριλαμβανομένων και βουλευτών του ΕΚ, οι οποίοι σπαταλούν τα χρήματά τους.
<P>
Το μέτρο αυτό αντιπροσωπεύει ένα βήμα, και η Ευρώπη είναι πρόθυμη να σπαταλήσει αυτά τα χρήματα προκειμένου να πραγματοποιήσει αυτό το επιπλέον βήμα στην πορεία για τη δημιουργία ενός υπερκράτους. Έχει ήδη το Κοινοβούλιό της, τον Πρόεδρό της και τη σύμβουλό της για θέματα εξωτερικών υποθέσεων, και τώρα θέλει και πολιτικά κόμματα για να συμπληρωθεί η εικόνα. Διότι αυτό που επιδιώκει είναι ένα έθνος με την ονομασία Ευρωπαϊκή Ένωση. Ακόμα και οι πιο έντονα ευρωσκεπτικιστές βουλευτές αυτού του Κοινοβουλίου είναι πρόθυμοι να απαρνηθούν τις αρχές τους προκειμένου να εισπράξουν το μερίδιο των χρημάτων που τους αναλογεί. Συγχαρητήρια! Αυτό επιθυμεί η Ευρώπη; Θέλει μήπως να εξαγοράσει με αυτόν τον τρόπο την πρόσβαση στην εξουσία;
<SPEAKER ID="543" NAME="Mariya Nedelcheva" AFFILIATION="PPE">
(FR) Κύριε Πρόεδρε, στις δημοκρατίες μας έχουμε τα κοινοβούλιά μας, που αποτελούν τη φωνή των πολιτών, έπειτα έχουμε τα πολιτικά κόμματα και τα ιδρύματά τους, που αποτελούν τους ιθύνοντες, τις ομάδες προβληματισμού και τους ηγέτες του δημοσίου διαλόγου. Τα κοινοβούλια είναι ο κινητήρας της δημοκρατίας και τα πολιτικά κόμματα το καύσιμο.
<P>
Εδώ, στο Κοινοβούλιό μας, παραπονούμαστε διαρκώς για την αδιαφορία που επιδεικνύουν οι πολίτες έναντι της Ευρωπαϊκής Ένωσης. Εκφράζουμε τη λύπη μας για το ποσοστό αποχής στις ευρωπαϊκές εκλογές και για τις απορριπτικές ψήφους στα δημοψηφίσματα. Αν επιθυμούμε μια γνήσια ευρωπαϊκή δημοκρατία, πρέπει να εξετάσουμε σοβαρά τη θέση που θέλουμε να προσφέρουμε στα ευρωπαϊκά πολιτικά κόμματα στον ευρωπαϊκό χώρο που επιχειρούμε να οικοδομήσουμε.
<P>
Έχουμε ήδη δημιουργήσει ένα ικανοποιητικό σύστημα με την υιοθέτηση της Συνθήκης της Λισαβόνας και της πρωτοβουλίας των ευρωπαίων πολιτών. Τώρα πρέπει να δώσουμε στα ευρωπαϊκά πολιτικά κόμματα τα μέσα που χρειάζονται για να υλοποιήσουν τις επιδιώξεις τους. Παρακαλώ, να λάβετε υπόψη ότι δεν θεωρώ ότι οι πόροι αυτοί πρέπει να αποτελέσουν όχημα το οποίο θα επιτρέψει τη μετατροπή των μεγάλων κομμάτων σε ακλόνητες ηγεμονίες. Οι μικρές οργανώσεις πρέπει επίσης να μπορούν να συμμετέχουν στον διάλογο. Αυτό είναι σημαντικό, αν θέλουμε να καταπολεμήσουμε την αρνητική εικόνα που έχουν σχηματίσει οι πολίτες για τα κόμματα, τα οποία θεωρούν ότι αντιπροσωπεύουν την ανεπιθύμητη όψη της δημοκρατίας.
<P>
Φρονώ ότι είναι αναγκαίο να καθοριστούν με σαφήνεια οι προϋποθέσεις για τη χρηματοδότηση και τη διαφανή διαχείριση των πόρων, αν επιθυμούμε να ενισχυθεί ο ευρωπαϊκός δημόσιος χώρος τον οποίο επιχειρούμε να δημιουργήσουμε. " πρωτοβουλία δεν πρέπει να δημιουργεί αποκλεισμούς, έτσι ώστε να μην ευνοούνται τα μεγαλύτερα κόμματα εις βάρος των μικρότερων κομμάτων και αντιστρόφως.
<P>
Ένα άλλο ζήτημα που θέλω να θίξω αφορά το συνεχές που θα δημιουργήσουμε μεταξύ ευρωπαϊκού, εθνικού και περιφερειακού επιπέδου. Οι ευρωπαϊκοί κανόνες τους οποίους θα θεσπίσουμε πρέπει να μπορούν να εναρμονίζονται με τα ποικίλα εθνικά νομικά καθεστώτα σε αυτόν τον τομέα, εξασφαλίζοντας έτσι την πρακτική δυνατότητα των διαφορετικών επιπέδων να δικτυωθούν πραγματικά μεταξύ τους.
<P>
Τέλος, πρέπει επίσης να εξετάσουμε πολύ προσεκτικά το περιεχόμενο της παραγράφου 23 της έκθεσης, καθότι, κατ' επέκταση, πρέπει να σκεφτούμε τους δεσμούς που θα μπορούσαν να δημιουργήσουν τα ευρωπαϊκά κόμματα με κόμματα που δραστηριοποιούνται στον υπόλοιπο κόσμο. Πρέπει να μπορούμε να μοιραστούμε τις δημοκρατικές αξίες μας με τους εταίρους μας στον υπόλοιπο κόσμο, διότι ο παγκοσμιοποιημένος κόσμος στον οποίο ζούμε σήμερα υποχρεώνει τους υπευθύνους για τη λήψη πολιτικών αποφάσεων να επεξεργάζονται από κοινού λύσεις στα υπάρχοντα προβλήματα.
<SPEAKER ID="544" NAME="Zigmantas Balčytis" AFFILIATION="S&amp;D">
(LT) Κύριε Πρόεδρε, η σημασία του ρόλου που διαδραματίζουν τα ευρωπαϊκά πολιτικά κόμματα κατοχυρώνεται από τη Συνθήκη της Λισαβόνας, η οποία στοχεύει στη δημιουργία ενός αποτελεσματικού ευρωπαϊκού πολιτικού χώρου. Καθήκον των πολιτικών μας είναι να ενθαρρύνουν το ενδιαφέρον των πολιτών για την Ευρωπαϊκή Ένωση, να κάνουν την Ένωση πιο κατανοητή και προσιτή και να προωθούν τη συμμετοχή τους στις διαδικασίες λήψης αποφάσεων. Ωστόσο, για τον σκοπό αυτόν, είναι αναγκαίο να ρυθμιστούν οι δραστηριότητες των ευρωπαϊκών πολιτικών κομμάτων και ιδρυμάτων κατά τρόπο σαφή και ενιαίο, και να διασφαλιστεί η δημοκρατική εσωτερική τους λειτουργία. Ως μοχλοί της δημοκρατίας, αυτά τα πολιτικά κόμματα πρέπει να υπάγονται σε ενιαίο νομικό και δημοσιονομικό καθεστώς, το οποίο θα επιτρέπει στους ευρωπαίους πολίτες να κατανοούν καλύτερα τα πολιτικά κόμματα και να εκπροσωπούνται αποτελεσματικότερα. Είναι ιδιαίτερα σημαντικό η διαμόρφωση των εσωτερικών οργάνων διοίκησης των πολιτικών κομμάτων να στηρίζεται σε διαφανείς αρχές, έτσι ώστε να διασφαλίζονται η δημοκρατική εκλογή όλων των κομματικών οργάνων και η δημοκρατικότητα των διαδικασιών λήψης αποφάσεων.
<SPEAKER ID="545" NAME="Alexandra Thein" AFFILIATION="ALDE">
(DE) Κύριε Πρόεδρε, ελάχιστοι από τους πολίτες μας γνωρίζουν την ύπαρξη των ευρωπαϊκών κομμάτων και ιδρυμάτων. Μέχρι σήμερα, επρόκειτο απλώς για οργανώσεις υπό τη σκέπη των οποίων δραστηριοποιούνταν τα εθνικά κόμματα-μέλη τους και οι οποίες έχουν ιδρυθεί σύμφωνα με τις αντίστοιχες εθνικές νομοθεσίες, κυρίως τη βελγική νομοθεσία εν προκειμένω.
<P>
Ποια ακριβώς είναι η λειτουργία αυτών των ευρωπαϊκών κομμάτων; Συζητούν τα ευρωπαϊκά θέματα, διοργανώνουν κομματικά συνέδρια και διαδραματίζουν ζωτικό ρόλο στη μεταρρύθμιση του εκλογικού συστήματος του Ευρωπαϊκού Κοινοβουλίου. Σύμφωνα με τη Συνθήκη της Λισαβόνας, οφείλουν να συμβάλουν στην εδραίωση της ευρωπαϊκής δημοκρατίας - ενός πολιτικού βήματος σε ευρωπαϊκό επίπεδο.
<P>
Στην έκθεση πρωτοβουλίας επί της οποίας θα ψηφίσουμε αύριο, η Επιτροπή καλείται να μεταρρυθμίσει τη νομική βάση που διέπει τη λειτουργία αυτών των ευρωπαϊκών κομμάτων. Στο μέλλον, τα κόμματα αυτά θα βασίζονται σε ένα ευρωπαϊκό νομικό καθεστώς και θα διαθέτουν ευρωπαϊκή νομική προσωπικότητα. Ως Φιλελεύθεροι, έχουμε αγωνιστεί για να εξασφαλιστεί η σαφής διάκριση μεταξύ της αναγνώρισης ενός κόμματος ως ευρωπαϊκού πολιτικού κόμματος και του δικαιώματος σε χρηματοδότηση, καθότι εμφανίστηκαν ορισμένες ενδείξεις απληστίας. Είναι επίσης σημαντικό τα ευρωπαϊκά κόμματα να εφαρμόζουν δημοκρατικές αρχές στην εσωτερική τους λειτουργία, κάτι που δεν μπορεί να θεωρείται δεδομένο.
<SPEAKER ID="546" NAME="Geoffrey Van Orden" AFFILIATION="ECR">
(ΕΝ) Κύριε Πρόεδρε, η κοινή γνώμη κινείται προς μία κατεύθυνση σε πολλές από τις χώρες μας, αλλά η Ευρωπαϊκή Ένωση και αυτό το Κοινοβούλιο περιέργως επιχειρούν να κολυμπήσουν προς διαφορετική κατεύθυνση. Δεν υπάρχει ζήτηση μεταξύ των πολιτών μας για υπερεθνικούς πολιτικούς. Αυτό το Κοινοβούλιο θέλει τώρα να δαπανά ακόμη περισσότερο δημόσιο χρήμα, τη στιγμή που οι εθνικές μας κυβερνήσεις υποχρεώνονται να περικόπτουν τις δημόσιες δαπάνες.
<P>
Μιλώ, κύριε Πρόεδρε, με την ιδιότητα του Προέδρου της Νέας Κατεύθυνσης, του Ιδρύματος για τη Μεταρρύθμιση της Ευρώπης. Κατά τη γνώμη μου, είναι απαράδεκτο να αυξάνεται το κόστος των πολιτικών ιδρυμάτων με ρυθμό άνω του 30% σε ετήσια βάση. Το 2009 δαπανήθηκαν 6,3 εκατ. ευρώ· έως το 2012 το ποσό αυτό θα έχει διπλασιαστεί, φτάνοντας τα 12,3 εκατ. ευρώ. Κάποιοι μπορεί να πουν: "αν έχετε αντιρρήσεις, γιατί το ίδρυμά σας δέχεται τη χρηματοδότηση;" Λοιπόν, η απάντηση είναι, απλούστατα, ότι τα κονδύλια που δεν αποδεχόμαστε κατανέμονται μεταξύ των ιδρυμάτων των υπολοίπων πολιτικών Ομάδων· έτσι, θα χρηματοδοτούσαμε τις δραστηριότητες των πολιτικών μας αντιπάλων. Πρέπει να βρούμε μια λύση για την επιστροφή αυτών των χρημάτων στα εθνικά μας δημόσια ταμεία.
<SPEAKER ID="547" NAME="Νικόλαος Χουντής" AFFILIATION="GUE/NGL">
Κύριε Πρόεδρε, αγαπητοί συνάδελφοι, νομίζω ότι η Ευρωπαϊκή Ένωση, εκτός από την οικονομική κρίση, δοκιμάζεται από κρίση δημοκρατίας και κρίση νομιμοποίησης. Οι πολιτικές που εφαρμόζονται εξοργίζουν και απογοητεύουν τους πολίτες, οι διαδικασίες λήψης των αποφάσεων τους απομακρύνουν από τη συμμετοχή, όπως έδειξαν οι πρόσφατες ευρωεκλογές. Γι' αυτό, κάτω από προϋποθέσεις, τα ευρωπαϊκά πολιτικά κόμματα με τα ιδιαίτερα πολιτικά τους χαρακτηριστικά, μπορούν να συμβάλλουν στην ενεργοποίηση των πολιτών, στη διεκδίκηση λύσεων υπέρ των λαών και όχι των οικονομικά ισχυρών. Οι κανόνες λοιπόν πολιτικής και νομικής αναγνώρισης και η αναγκαία χρηματοδότηση πρέπει να διευκολύνει τη δράση τους, να αναπτύσσουν ελεύθερα τις πολιτικές τους, τις εναλλακτικές τους προτάσεις - αυτή είναι η ουσία της δημοκρατίας - και να είναι ανεπηρέαστοι από εξωτερικούς περιορισμούς, πολιτικούς ή οικονομικούς. Γι' αυτό, έχω επιφυλάξεις στα συγκεκριμένα σημεία της έκθεσης, στο μέτρο που θα μπορούσαν να χρησιμοποιηθούν ως περιορισμοί στην ελεύθερη και ανεξάρτητη οργάνωση και δράση των πολιτικών κομμάτων.
<P>
" λειτουργία, η δράση και η οργάνωση των κομμάτων πρέπει να είναι θέμα δικής τους επιλογής και όχι υπό την αίρεση πολιτικού κυρίαρχου συσχετισμού.
<SPEAKER ID="548" NAME="Jaroslav Paška" AFFILIATION="EFD">
- (SK) Κύριε Πρόεδρε, η έκθεση σχετικά με την εφαρμογή του κανονισμού για το καθεστώς και τη χρηματοδότηση των πολιτικών κομμάτων σε ευρωπαϊκό επίπεδο αξιολογεί τις εμπειρίες που αποκτήθηκαν κατά την εφαρμογή του νόμου αυτού στη διοίκηση πολιτικών φορέων με ευρύ ευρωπαϊκό προσανατολισμό.
<P>
Εκτός από την αξιολόγηση της τρέχουσας κατάστασης, η κ. Γιαννάκου αποφάσισε να διατυπώσει μια σειρά προτάσεων για τη βελτίωση του υφιστάμενου νομικού πλαισίου.
<P>
Ίσως η πιο σημαντική αλλαγή είναι η μετατροπή της μορφής του καταστατικού από το σημερινό ισοδύναμο μιας βελγικής μη κυβερνητικής οργάνωσης σε ένα κοινό και ενιαίο ευρωπαϊκό νομικό καθεστώς για τα πολιτικά κόμματα.
<P>
" δεύτερη σημαντική αλλαγή είναι ο ορισμός του ποσοστού των ανεξάρτητων πηγών χρηματοδότησης στο 10% του συνολικού προϋπολογισμού των πολιτικών κομμάτων.
<P>
Ωστόσο, ενόψει του γεγονότος ότι τα ευρωπαϊκά πολιτικά κόμματα και τα ιδρύματά τους αναμένεται να λάβουν περισσότερα από 30 εκατ. ευρώ από το Ευρωπαϊκό Κοινοβούλιο το 2012, πρέπει να εξασφαλιστεί η μέγιστη δυνατή διαφάνεια ως προς τη διαχείριση αυτής της χρηματοδότησης. Τέτοιου είδους αλλαγές μπορούν να υποστηριχθούν, προς όφελος της περαιτέρω βελτίωσης του πολιτικού έργου στην Ευρωπαϊκή Ένωση.
<SPEAKER ID="549" NAME="Daniël van der Stoep" AFFILIATION="NI">
(NL) Κύριε Πρόεδρε, το ολλανδικό Κόμμα για την Ελευθερία (PVV) βρίσκεται σε τούτο το Σώμα για να εκπροσωπεί τον ολλανδικό λαό. Βρισκόμαστε εδώ επειδή πιστεύουμε ότι η Ευρωπαϊκή Ένωση, στη σημερινή της μορφή, δεν υπηρετεί τα συμφέροντα των Κάτω Χωρών. Δεν αντιτασσόμαστε στην Ευρωπαϊκή Ένωση· θέλουμε απλώς να περιοριστεί στην οικονομική συνεργασία. Συνεπώς, για εμάς, κύριε Πρόεδρε, μια ευρωπαϊκή πολιτική ένωση είναι εντελώς αδιανόητη. " εξουσία πρέπει να ασκείται από τα κράτη μέλη, διότι μόνον αυτά μπορούν να καθορίσουν τι είναι καλύτερο για τους πολίτες τους. Τα ευρωπαϊκά πολιτικά κόμματα δεν θα προσέφεραν καμία προστιθέμενη αξία για την ευημερία των πολιτών της Ευρωπαϊκής Ένωσης ή των Κάτω Χωρών.
<P>
Κύριε Πρόεδρε, η διάταξη της Συνθήκης της Λισαβόνας στην οποία αναφέρεται -και παραθέτω αυτολεξεί- ότι τα πολιτικά κόμματα, σε ευρωπαϊκό επίπεδο, συμβάλλουν στη διαμόρφωση της ευρωπαϊκής πολιτικής συνείδησης και στην έκφραση της βούλησης των πολιτών της Ένωσης είναι μια παράλογη και εκτός πραγματικότητας δήλωση. Δεν ενδιαφέρει τους πολίτες, και ορθώς δεν τους ενδιαφέρει. Συνολικά, τα ευρωπαϊκά πολιτικά κόμματα έλαβαν ευρωπαϊκές επιδοτήσεις ύψους περίπου 67 εκατ. ευρώ μεταξύ 2004 και 2010. Πρόκειται για εντελώς παράλογη σπατάλη των χρημάτων των φορολογουμένων. Ένα πολιτικό κόμμα πρέπει, εξ ορισμού, να μπορεί να λειτουργεί χωρίς επιδοτήσεις, και αυτό πρέπει να ισχύει εξίσου για τα ευρωπαϊκά πολιτικά κόμματα. Πρόκειται για ομάδες ειδικών συμφερόντων τις οποίες κανείς δεν γνωρίζει και κανείς δεν ελέγχει, και τις οποίες δεν χρειαζόμαστε καθόλου.
<SPEAKER ID="550" NAME="Γεώργιος Τούσσας" AFFILIATION="GUE/NGL">
Κύριε Πρόεδρε, κεντρικό ζήτημα που βάζει η έκθεση για την χρηματοδότηση των ευρωπαϊκών κομμάτων και των πολιτικών ιδρυμάτων τους, είναι η δημιουργία ενιαίου καθεστώτος για τα ευρωπαϊκά κόμματα, σύμφωνα με ευρωενωσιακή νομοθεσία.
<P>
" Ευρωπαϊκή Ένωση - με τη νομοθεσία της να καθορίζει ενιαίο τρόπο δομής και λειτουργίας για τα ευρωπαϊκά κόμματα, να αναμειγνύεται στην εσωτερική λειτουργία τους, στο καταστατικό και το πολιτικό τους πρόγραμμα - με πρόσχημα την δήθεν χαλάρωση του χρηματοδοτικού καθεστώτος, ανοίγει το κουτί της Πανδώρας με οικονομικές και, κατ' επέκταση, πολιτικές κυρώσεις σε βάρος των πολιτικών κομμάτων, δηλαδή ασφυκτικότερο έλεγχο της λειτουργίας και της δράσης τους από την Ευρωπαϊκή Ένωση, άσκηση πίεσης στα εθνικά πολιτικά κόμματα για βαθύτερη ενσωμάτωσή τους στην αντιλαϊκή πολιτική της Ευρωπαϊκής Ένωσης, επίθεση στα κόμματα εκείνα που αμφισβητούν την αντιλαϊκή πολιτική, τη στρατηγική της Ευρωπαϊκής Ένωσης, την εξουσία του κεφαλαίου. Δεν πρόκειται επομένως για κανέναν κοινοβουλευτικό συντονισμό, αλλά για ευρωπαϊκά κόμματα, ιδεολογικούς και πολιτικούς μηχανισμούς της Ευρωπαϊκής Ένωσης για την χειραγώγηση του εργατικού λαϊκού κινήματος.
<P>
Γι' αυτούς τους λόγους θα καταψηφίσουμε την έκθεση - πρόταση για τα ευρωπαϊκά κόμματα, τα πολιτικά ιδρύματα και την χρηματοδότησή τους.
<SPEAKER ID="551" NAME="Elena Băsescu" AFFILIATION="PPE">
(RO) Κύριε Πρόεδρε, η διαφανής χρηματοδότηση των ευρωπαϊκών πολιτικών κομμάτων είναι αναγκαίο μέσο υποστήριξης των δημοκρατικών αξιών. Χρειαζόμαστε έναν ευρωπαϊκό χώρο στον οποίο τα πολιτικά κόμματα θα είναι ενεργά και οι πολίτες θα αποτελούν το κύριο μέλημα της Ευρωπαϊκής Ένωσης. " υιοθέτηση ενός ευρωπαϊκού νομικού καθεστώτος αποτελεί ένα βήμα προς την κατεύθυνση της βελτίωσης του ρυθμιστικού πλαισίου που διέπει τα ευρωπαϊκά κόμματα.
<P>
Στην περίπτωση της χώρας μου εφαρμόζουμε την πράξη αριθ. 334 του 2006, η οποία αναθεωρήθηκε το 2010. Ωστόσο, ο δημόσιος διάλογος περιστρέφεται γύρω από το αν θα ήταν σκοπιμότερο η χρηματοδότηση των υποψηφίων στις δημοτικές και κοινοβουλευτικές εκλογές να παρέχεται από τον κρατικό προϋπολογισμό. Το ανώτατο όριο που προτείνεται για κάθε υποψήφιο είναι περίπου 11.600 ευρώ. " υιοθέτηση αυτών των κανόνων σχετικά με το κόστος θα εξάλειφε τα φαινόμενα δωροδοκίας και παράνομης χρηματοδότησης υποψηφίων. Τα κόμματα θα είχαν κυρίως ικανούς υποψηφίους και όχι ανθρώπους που μπορούν να προωθήσουν την προσωπική προεκλογική τους εκστρατεία.
<SPEAKER ID="552" NAME="Diane Dodds" AFFILIATION="NI">
(ΕΝ) Κύριε Πρόεδρε, η αποψινή συζήτηση είναι ενδεικτική όλων των μειονεκτημάτων της επιδίωξης "περισσότερης Ευρώπης". Παρακολουθώ με μεγάλη κατάπληξη το πόσο απομακρυσμένο είναι το περιεχόμενο αυτής της συζήτησης από τα ενδιαφέροντα των απλών πολιτών. Ο κ. Duff ορθώς αναγνωρίζει ότι υφίσταται χάσμα μεταξύ της ευρωπαϊκής εξουσίας και των απλών πολιτών. Αυτό είναι απολύτως σωστό, αλλά το συγκεκριμένο χάσμα δεν θα γεφυρωθεί με τη δημιουργία ευρωπαϊκών κομμάτων και, όπως αναφέρθηκε σε μια άλλη παρέμβαση, με το να δοθούν στα κόμματα αυτά πόροι ανάλογοι των φιλοδοξιών τους.
<P>
Προκαλώ τον κ. Duff να επισκεφθεί την εκλογική του περιφέρεια το Σαββατοκύριακο και να προσπαθήσει να πείσει για την ορθότητα των απόψεων αυτών ομάδες της τοπικής κοινότητας των οποίων η χρηματοδότηση έχει μειωθεί λόγω των μέτρων λιτότητας που επέβαλε η κυβέρνηση συνασπισμού την οποία υποστηρίζει στο "νωμένο Βασίλειο. Το κενό θα γεφυρωθεί, ωστόσο, αν δοθεί στους πολίτες η δυνατότητα να εκφράσουν τη γνώμη τους για τη Λισαβόνα, για την ενίσχυση του φεντεραλισμού και για την απέραντη γραφειοκρατία που απορρέει από αυτά τα όργανα.
<SPEAKER ID="553" NAME="Maroš Šefčovič">
Αντιπρόεδρος της Επιτροπής. - (ΕΝ) Κύριε Πρόεδρε, θέλω, πριν από τα καταληκτικά μου σχόλια, να ευχαριστήσω για άλλη μια φορά την κ. Γιαννάκου για την έκθεσή της, καθότι πιστεύω ότι η συζήτηση αυτή έχει καταδείξει με ενάργεια ότι οι ανησυχίες και τα ζητήματα που έθιξε στην έκθεσή της είναι εύλογα· αφορούν την ουσία της ευρωπαϊκής ολοκλήρωσης και τον δημοκρατικό της χαρακτήρα.
<P>
" ανταλλαγή απόψεων κατέδειξε επίσης με σαφήνεια πόσο ευαίσθητα είναι τα ζητήματα αυτά και, επομένως, αν το Κοινοβούλιο εγκρίνει αύριο αυτήν την πρόταση νομοθετικού ψηφίσματος, η Επιτροπή θα τηρήσει τη δέσμευσή της που απορρέει από τη συμφωνία πλαίσιο και θα ανταποκριθεί στο εν λόγω ψήφισμα εντός τριών μηνών.
<P>
Ωστόσο, όπως ίσως αντιληφθήκατε από τη συζήτηση, είναι σαφές ότι αυτό θα ήταν ένα πολύ ευαίσθητο, πολυσύνθετο, πολιτικό και νομικό εγχείρημα, καθότι υπάρχουν πολλές πτυχές οι οποίες είναι εξαιρετικά λεπτές από νομική και πολιτική άποψη. Οι προκαταρκτικές αναλύσεις μας σχετικά με το καθεστώς των ευρωπαϊκών πολιτικών κομμάτων κινούνται προς αυτήν την κατεύθυνση, αλλά, φυσικά, πρέπει τώρα να μελετήσουμε πολύ προσεκτικά τη νομική βάση, την ενδεχόμενη νομική μορφή και, όπως διαπιστώνουμε τώρα, κατά πάσα πιθανότητα θα χρειαστούμε χωριστή νομική πράξη για το θέμα αυτό. Αυτό οφείλεται στο γεγονός ότι η αναθεώρηση του κανονισμού της περιόδου 2003-2004 είναι, απλώς, ανεπαρκής, διότι εστιαζόταν στο ζήτημα της χρηματοδότησης και όχι στο ζήτημα του καθεστώτος των πολιτικών Ομάδων. Επομένως, αυτή είναι μια πτυχή την οποία είμαστε υποχρεωμένοι να εξετάσουμε πολύ προσεκτικά.
<P>
Πολλοί ομιλητές έθιξαν το ζήτημα της τροποποίησης του δημοσιονομικού κανονισμού. Σε σχέση και με αυτό το θέμα, πρέπει να εξετάσουμε πολύ προσεκτικά τις απαιτήσεις, το πεδίο εφαρμογής και το χρονοδιάγραμμα, και ασφαλώς λαμβάνουμε πολύ σοβαρά υπόψη το αίτημα για μεγαλύτερη ευελιξία που διατυπώνεται στην υπό συζήτηση έκθεση. Όπως γνωρίζετε, πραγματοποιήσαμε ήδη ορισμένα βήματα το 2007 και θα εξετάσουμε πολύ προσεκτικά αυτές τις προτάσεις. Εντούτοις, είναι εμφανές ότι θα μπορούσε να αποδειχθεί πολύ δύσκολη η επίτευξη συμφωνίας σχετικά με τις αλλαγές και η ενσωμάτωσή τους στην τρέχουσα αναθεώρηση του δημοσιονομικού κανονισμού και των κανόνων εφαρμογής του.
<P>
Φυσικά, το Κοινοβούλιο ασκεί νομοθετική εξουσία και είναι ελεύθερο να θίξει αυτό το θέμα στην εξελισσόμενη διοργανική διαδικασία, εφόσον το επιθυμεί. Ευχαριστώ και πάλι, κύριε Πρόεδρε, και προσβλέπω ασφαλώς στη συνέχιση της συζήτησης για το θέμα αυτό μετά την έγκριση του ψηφίσματος και την προετοιμασία της απάντησης της Επιτροπής.
<SPEAKER ID="554" NAME="Μαριέττα Γιαννάκου">
εισηγήτρια. - Θα ήθελα να ευχαριστήσω ιδιαίτερα τον Επίτροπο για όσα είπε και για τις δεσμεύσεις που ανέλαβε, καθώς και τους συναδέλφους οι οποίοι στήριξαν την έκθεση αυτή.
<P>
Πρώτον, νομίζω ότι έχει σημασία να επαναλάβω ότι όσο αφορά στη διαδικασία χρηματοδότησης, τα κόμματα δεν ζητούν περισσότερα χρήματα και ότι από την τροποποίηση του Κανονισμού του 2007 έχει προκύψει μεγαλύτερη διαφάνεια, όπως παραδέχθηκε και η ίδια η Διεθνής Διαφάνεια. Δεύτερον, τα κόμματα είναι θεμιτό να ζητούν ένα status ευρωπαϊκό και την ευθυγράμμιση του καθεστώτος αυτών με τα ευρωπαϊκά θεσμικά όργανα, καθώς και με την ευρωπαϊκή νομοθεσία και, βεβαίως, αυτό είναι προς ικανοποίηση των πολιτών.
<P>
Και τέλος κύριε Πρόεδρε, η δημιουργία ασφαλούς και διαφανούς περιβάλλοντος για τη λειτουργία και τη χρηματοδότηση των κομμάτων, είναι πράξη βαθιά δημοκρατική. Χρειαζόμαστε έναν ευρωπαϊκό χώρο ενεργών πολιτικών κομμάτων που θα φέρουν τους πολίτες στο επίκεντρο της Ένωσης και θα τους βοηθήσουν στην καθημερινή τους ζωή. Αυτό θα σημάνει μεγαλύτερη συμμετοχή, περισσότερη δημοκρατία και σε τελευταία ανάλυση, περισσότερη Ευρώπη.
<SPEAKER ID="555" NAME="Πρόεδρος">
" συζήτηση έληξε.
<P>
" ψηφοφορία θα διεξαχθεί στις 6 Απριλίου στις 12.00.
<P>
Γραπτές δηλώσεις (άρθρο 149 του Κανονισμού)
<SPEAKER ID="556" NAME="Cristian Silviu Buşoi" LANGUAGE="RO">
" Ευρωπαϊκή Ένωση έχει γίνει στόχος επανειλημμένων επικρίσεων λόγω του δημοκρατικού ελλείμματος. Για να επιτευχθεί γνήσια δημοκρατία, χρειαζόμαστε έναν ευρωπαϊκό πολιτικό χώρο με την πραγματική έννοια του όρου, και τα πολιτικά κόμματα σε ευρωπαϊκό επίπεδο αποτελούν βασικό μέσο επίτευξης αυτού του στόχου. Οι προτάσεις για τη μεταρρύθμιση του κανονισμού σχετικά με τους κανόνες που διέπουν τα ευρωπαϊκά πολιτικά κόμματα και τη χρηματοδότησή τους, οι οποίες περιλαμβάνονται σε αυτήν την έκθεση, συνιστούν βήμα προς την κατεύθυνση του εξορθολογισμού της λειτουργίας τους. Εκτιμώ ότι θα μπορούν να εκπληρώσουν τον ρόλο τους πολύ καλύτερα, αν υπόκεινται σε ενιαίο πολιτικό και νομικό καθεστώς με βάση το ευρωπαϊκό δίκαιο. Το ισχύον σύστημα, σύμφωνα με το οποίο τα κόμματα αυτά διαθέτουν νομική προσωπικότητα με βάση την εθνική νομοθεσία, δεν εξασφαλίζει τις προϋποθέσεις οι οποίες είναι οι πλέον ενδεδειγμένες για την αποτελεσματική επικοινωνία μεταξύ των κομμάτων αυτών και του εκλογικού σώματος στα 27 κράτη μέλη. " θέσπιση ενός ευρωπαϊκού καθεστώτος θα βοηθήσει τα πολιτικά κόμματα σε ευρωπαϊκό επίπεδο να προσαρμοστούν σε τυχόν μεταρρύθμιση του εκλογικού συστήματος για τις ευρωπαϊκές εκλογές, η οποία συζητείται αυτό το διάστημα. Επιπλέον, επικροτώ την προσπάθεια διευκόλυνσης της συμμετοχής των ευρωπαϊκών πολιτικών κομμάτων σε εκστρατείες για δημοψηφίσματα που σχετίζονται με ευρωπαϊκά θέματα σε επίπεδο κρατών μελών. Στις περισσότερες περιπτώσεις, αυτά τα δημοψηφίσματα κυριαρχούνται από αμιγώς εσωτερικά ζητήματα. " συμμετοχή των ευρωπαϊκών κομμάτων θα μπορούσε να συμβάλει στην επικέντρωση των συζητήσεων στα πραγματικά ζητήματα που διακυβεύονται στα συγκεκριμένα δημοψηφίσματα.
<SPEAKER ID="557" NAME="Algirdas Saudargas" LANGUAGE="LT">
Οι συζητήσεις σχετικά με τον τρόπο ενίσχυσης του ρόλου των ευρωπαϊκών πολιτικών κομμάτων μέσω της ανάπτυξης της δημοκρατίας στην Ευρώπη και της διαμόρφωσης της κοινής γνώμης είναι πολύ χρήσιμες. Παρότι το Κοινοβούλιο αποκτά όλο και περισσότερες εξουσίες, δεν έχει μειωθεί το δημοκρατικό του έλλειμμα που οφείλεται στη διαρκή μείωση της συμμετοχής των πολιτών στις εκλογές για την ανάδειξη των μελών του Ευρωπαϊκού Κοινοβουλίου. Τα πολιτικά κόμματα σε ευρωπαϊκό επίπεδο αποτελούν ζωτικής σημασίας παράγοντες της κοινοβουλευτικής δημοκρατίας, που καλλιεργούν την ευρωπαϊκή πολιτική συνείδηση, προάγουν το ενδιαφέρον για τις υποθέσεις της ΕΕ και εκφράζουν τη βούληση των πολιτών της Ευρωπαϊκής Ένωσης. Επομένως, συμφωνώ απόλυτα με την εισηγήτρια ότι είναι αναγκαίο να ενισχυθεί η θέση των πολιτικών κομμάτων σε ευρωπαϊκό επίπεδο και να σχεδιαστεί ένα σαφές και ενιαίο νομικό καθεστώς και μοντέλο χρηματοδότησής τους. Τα κόμματα αυτά δεν πρέπει να παραμένουν ξένα σώματα. Επί του παρόντος, ο ρόλος των ευρωπαϊκών πολιτικών κομμάτων στη δημόσια σφαίρα είναι μάλλον περιορισμένος. Είναι απλώς φορείς εντός των οποίων συνεργάζονται εθνικά κόμματα και δεν διατηρούν άμεση επαφή με το εκλογικό σώμα. Το νέο νομικό καθεστώς αυτών των κομμάτων στην Ευρωπαϊκή Ένωση θα εξασφάλιζε την οργανωτική τους ενότητα και θα τους παρείχε τη δυνατότητα να ασκούν τον ρόλο τους αποτελεσματικότερα. Θέλω να υπογραμμίσω ότι πρέπει να συνεχίσουμε να αγωνιζόμαστε για τη δημιουργία ασφαλούς και διαφανούς περιβάλλοντος για τη χρηματοδότηση των κομμάτων. " χρηματοδότηση των κομμάτων δεν πρέπει να βασίζεται αποκλειστικά σε επιδοτήσεις· πρέπει επίσης να προωθήσουμε τη χρηματοδότησή τους από ιδίους πόρους, στοιχείο που αποτελεί ένδειξη της ζωτικότητας ενός κόμματος.
<SPEAKER ID="557" NAME="Anna Záborská" LANGUAGE="SK">
Δεν θα ήθελα να είμαι μέλος ενός πολιτικού κόμματος που έχει ιδρυθεί βάσει των αρχών που σκιαγραφούνται στην υποβληθείσα έκθεση. Αυτά τα κόμματα υποτίθεται ότι προορίζονται να γίνουν οι εκπρόσωποι του "ευρωπαϊκού δημοσίου συμφέροντος", αν όμως ρωτήσετε οποιουσδήποτε δύο βουλευτές αυτού του Σώματος σε τι ακριβώς συνίσταται αυτό το συμφέρον θα λάβετε δύο διαφορετικές απαντήσεις. Ποιος θα καθορίσει σε τι συνίσταται αυτό το συμφέρον; Το Κοινοβούλιο; " Επιτροπή; Όμως, οι βουλευτές δεν διορίζονται από τα όργανα της ΕΕ, αλλά εκλέγονται από τους πολίτες των κρατών μελών. Είναι καθήκον μου να εκπροσωπώ πραγματικούς πολίτες, και όχι ό,τι θεωρούν τα θεσμικά όργανα της ΕΕ ότι αντιπροσωπεύει το "ευρωπαϊκό δημόσιο συμφέρον". Δεν συμφωνώ άλλωστε με τη θέση ότι τα ευρωπαϊκά κόμματα πρέπει να λειτουργούν και σε περιφερειακό και εθνικό επίπεδο. Είναι ξεκάθαρο ότι δεν διαθέτουν καμία τέτοια εντολή. Αν αρχίσουν να επιδιώκουν κάτι τέτοιο, θα έρθουν σε σύγκρουση με τα κόμματα με των οποίων τα ψηφοδέλτια έχουμε όλοι εκλεγεί, καθώς και με τους ψηφοφόρους που εκπροσωπούνται από αυτά τα κόμματα. Είμαι αφοσιωμένη στους ψηφοφόρους μου, και όχι σε ένα ευρωπαϊκό πολιτικό κόμμα. Αυτή είναι η ουσία της ελεύθερης εντολής. Συνεπώς, με βρίσκει τελείως αντίθετη η φιλοσοφία των υπερκομμάτων που παρουσιάζεται σε αυτήν την έκθεση. Είναι άλλο ένα εγχείρημα όσων προωθούν την κοινωνική μηχανική σε ευρωπαϊκό επίπεδο, οι οποίοι είναι τόσο παθιασμένοι με το ουτοπικό υπερκράτος τους ώστε αγνοούν τελείως την κοινή λογική. Αν λάμβαναν υπόψη την κοινή λογική, θα είχαν αντιληφθεί ότι η πεισματική υποστήριξη τέτοιων προτάσεων κατεδαφίζει τα θεμέλια επί των οποίων έχει χτιστεί η ευρωπαϊκή ολοκλήρωση. Ως ένθερμη υποστηρίκτρια της Ευρώπης, οφείλω, συνεπώς, να καταψηφίσω αυτήν την έκθεση.
