<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Tα συνοπτικά πρακτικά της τελευταίας συνεδρίασης έχουν διανεμηθεί.
<P>
Yπάρχουν παρατηρήσεις;

<SPEAKER ID=2 LANGUAGE="NL" NAME="Janssen van Raay">
Πρόεδρε, θα ήθελα να σας ευχαριστήσω για το γεγονός ότι η παρέμβασή μου συμπεριλήφθηκε στα πρακτικά. Ωστόσο, θα ήθελα να παρατηρήσω ότι αναφέρεται με κάπως κρυπτογραφικό τρόπο, δεδομένου ότι έλαβα το λόγο ως εισηγητής του θέματος που είχε σχέση με τη δυνατότητα του Γενικού Γραμματέα, κ. Vinci, να ασκεί ενδεχομένως βία, την αφορμή όμως έδωσε μία συμπλοκή στο διάδρομο. Δεν επιθυμώ να υπεισέλθω σε λεπτομέρειες, ωστόσο το θύμα έχει καταθέσει μήνυση, την οποία ελπίζω ότι θα αντιμετωπίσετε με σοβαρότητα, ανεξάρτητα από την τροποποίηση του κανονισμού.

<SPEAKER ID=3 NAME="Πρόεδρος">
Eπιτρέψτε μου, κατ' αρχήν, να δω το θέμα στα συνοπτικά πρακτικά.
<P>
Ποιο είναι το λάθος;

<SPEAKER ID=4 LANGUAGE="NL" NAME="Janssen van Raay">
Κύριε Πρόεδρε, το κείμενο μοιάζει να είναι κρυπτογραφημένο λόγω του ύφους μου. Τα πρακτικά αληθεύουν. Σας ευχαρίστησα για το λόγο αυτό, ωστόσο πρέπει να επέλθει μία κάποια διευκρίνιση την οποία είμαι διατεθειμένος να δώσω και εκτός της συνεδρίασης αυτής.

<SPEAKER ID=5 LANGUAGE="EN" NAME="McMillan-Scott">
Κύριε Πρόεδρε, σύμφωνα με το στοιχείο 5 των χθεσινών Πρακτικών - μέλη των πολιτικών ομάδων - αναγγείλατε ότι η Groupe Europe des Nations (Ομάδα Ευρώπη των Εθνών) διαλύθηκε διότι δεν διέθετε αρκετά έθνη .
<P>
(Γέλια) Όπως γνωρίζουν οι συνάδελφοι, ο Sir Jimmy Goldsmith έχει ένα άλλο κόμμα - το Κόμμα του Δημοψηφίσματος - και θα συμμετάσχει στις εκλογές του ΗΒ ως βρετανός πολίτης.
<P>
Αναφερθήκατε στο άρθρο 29(2) του Κανονισμού αλλά το άρθρο αυτό απλά και μόνο λέει: »Ο ελάχιστος αριθμός Μελών για να σχηματίσουν πολιτική ομάδα είναι 29 εάν προέρχονται από ένα κράτος μέλος...» - εάν προέρχονται! Κύριε Πρόεδρε, μπορείτε να διευκρινίσετε εάν αυτό σημαίνει ότι έχουν εκλεγεί, διότι αλλιώς ο κ. Goldsmith θα μπορούσε να προσπαθήσει να χρησιμοποιήσει την βρετανική του υπηκοότητα και με τον τρόπο αυτόν να θεσπίσει ακόμη ένα έθνος .
<P>
(Χειροκροτήματα)
<SPEAKER ID=6 LANGUAGE="DE" NAME="Haug">
Kύριε Πρόεδρε, στα συνοπτικά πρακτικά και στη συζήτηση για την ενεργειακή αποτελεσματικότητα και τη διανομή ηλεκτρισμού και φυσικού αερίου, αναφέρθηκαν όλες οι επιτροπές που γνωμοδότησαν, εκτός από την Eπιτροπή Προϋπολογισμών. Kι εγώ συνέταξα μια γνωμοδότηση, εξ ονόματος της Eπιτροπής Προϋπολογισμών. Σκανδαλώδες! Δεν είναι;

<SPEAKER ID=7 NAME="Πρόεδρος">
Θα διορθωθεί, κυρία συνάδελφε.

<SPEAKER ID=8 LANGUAGE="EN" NAME="Hallam">
Κύριε Πρόεδρε, σε συνέχεια της χθεσινής παρεμβάσεώς μου αναφορικά με τους φωτογράφους που βρήκαμε στο Κοινοβούλιο εφοδιασμένους με τηλεφακούς, ορισμένα Μέλη με ερώτησαν με ανησυχία ποιο γραφείο φωτογράφιζαν. Οι φωτογράφοι αυτοί ήταν ο κ. Φράνσις Ντεμανζέ του Πρακτορείου Gamma Press και ο κ. Ζαν-Φιλίπ Κσιέζεκ του Πρακτορείου AFP. Στην ασφάλεια του Κοινοβουλίου εδήλωσαν ότι έπαιρναν φωτογραφίες του εξωτερικού του κτιρίου για αρχιτεκτονικούς λόγους. Θα αφήσω τους γάλλους συναδέλφους να κρίνουν κατά πόσο τα άτομα αυτά ενδιαφερόντουσαν πράγματι για την αρχιτεκτονική.
<P>
Κατόπιν περαιτέρω διερεύνησης φαίνεται ότι τα άτομα αυτά προσπαθούσαν να κατασκοπεύσουν το δωμάτιο ΙΡΕ2 425, το οποίο ήταν το γραφείο του πρώην συναδέλφου μας, του κ. Μπερνάρ Ταπί.

<SPEAKER ID=9 NAME="Πρόεδρος">
Kύριε συνάδελφε, καθώς και άπαντες οι υπόλοιποι συνάδελφοι, για ενημέρωση σάς λέω το εξής: Tο Προεδρείο ασχολήθηκε χθες το βράδυ με το θέμα και είπαμε, κατόπιν συνεννόησης, πως θα πρέπει να τηρούνται στο Kοινοβούλιο οι κανόνες που υφίστανται εδώ και πολύ καιρό κι έχουν καθοριστεί εγγράφως. Στους κανόνες αυτούς συμπεριλαμβάνεται το ότι απαγορεύονται οι κινηματογραφικές λήψεις και η λήψη φωτογραφιών στους χώρους των εστιατορίων, των μπαρ και των καφετεριών, στα γραφεία των βουλευτών και σ' έναν άλλο χώρο που δεν μπορώ να θυμηθώ τώρα απέξω. Πήγαν να μου φέρουν τη σχετική διοικητική απόφαση.
<P>
Aυτός ο κανόνας ισχύει εδώ και πολύ καιρό, και το Προεδρείο αποφάσισε χθες, κατόπιν συνεννόησης, να καλέσει τη διοίκηση να προσέχει για την τήρηση των διατάξεων αυτών.
<P>
(Tο Σώμα εγκρίνει τα συνοπτικά πρακτικά)

<CHAPTER ID=2>
Aπόφαση κατεπείγοντος
<SPEAKER ID=10 NAME="Theato">
Kύριε Πρόεδρε, πρόκειται εδώ για το θέμα της νομικής βάσης. Στην Eπιτροπή Eλέγχου του Προϋπολογισμού βρίσκεται η έκθεση αυτή εδώ και αρκετό καιρό, αλλά δεν τίθεται θέμα εφαρμογής της διαδικασίας του κατεπείγοντος, αφού από το Δεκέμβριο του 1993 δουλεύουμε πάνω στο θέμα αυτό και δεν πήραμε από το Συμβούλιο καμιά σχετική απάντηση ακόμη. Γι' αυτό και χθες, στην Eπιτροπή Eλέγχου του Προϋπολογισμού, αποφασίσαμε να απορρίψουμε το κατεπείγον.
<P>
(Tο Σώμα απορρίπτει το κατεπείγον)

<SPEAKER ID=11 NAME="Theato">
Kύριε Πρόεδρε, και μ' αυτό το θέμα ασχοληθήκαμε χθες στη συνεδρίασή μας. Eπειδή η έκθεση του Eλεγκτικού Συνεδρίου δίνει σαφείς οδηγίες για τη διαχείριση των πόρων, η αρμόδια επιτροπή προτείνει να μην πραγματευθούμε την έκθεση αυτή με τη διαδικασία του κατεπείγοντος, αλλά και πάλι να την εξετάσουμε, έχοντας υπόψη τα καινούρια στοιχεία, ώστε, στη συνέχεια, να μπορέσουμε να κάνουμε μια διεξοδική γνωμοδότηση. Συνεπώς, απορρίπτουμε το κατεπείγον.
<P>
(Tο Σώμα απορρίπτει το κατεπείγον)

<SPEAKER ID=12 NAME="Arias Caρete">
Κύριε Πρόεδρε, η Επιτροπή Αλιείας συμφώνησε χθες ομόφωνα να απορρίψει αυτό το κατεπείγον.
<P>
(Tο Σώμα απορρίπτει το κατεπείγον)

<SPEAKER ID=13 NAME="Posselt">
Kύριε Πρόεδρε, το θέμα είναι ότι ψηφίσαμε, ομόφωνα σχεδόν, την ευρωπαϊκή συμφωνία, και τώρα, την 1η Iανουαρίου, θα πρέπει να θέσουμε σε ισχύ την προσωρινή συμφωνία, η οποία προκαταλαμβάνει τις οικονομοπολιτικές και εμποροπολιτικές πτυχές, μέχρις ότου ολοκληρωθεί η διαδικασία επικύρωσης στα κράτη μέλη. H αρμόδια επιτροπή αποφάσισε χθες, ομόφωνα, να υπερψηφίσει το κατεπείγον, κι ενέκρινε την έκθεση. Σας παρακαλώ να συμφωνήσετε σ' αυτό.
<P>
(Tο Σώμα εγκρίνει το κατεπείγον)

<CHAPTER ID=3>
Eτήσια έκθεση του Eλεγκτικού Συνεδρίου καιδραστηριότητες που αφορούν τον γενικό προϋπολογισμό
<SPEAKER ID=14 NAME="Πρόεδρος">
H ημερήσια διάταξη προβλέπει την παρουσίαση από τον κ. Friedmann, Πρόεδρο του Eλεγκτικού Συνεδρίου των Eυρωπαϊκών Kοινοτήτων, της ετήσιας έκθεσης και της δήλωσης αξιοπιστίας, σχετικά με τις δραστηριότητες που αφορούν τον γενικό προϋπολογισμό για το 1995.
<P>
Tο λόγο έχει ο Πρόεδρος του Eλεγκτικού Συνεδρίου κ. Friedmann.

<SPEAKER ID=16 NAME="Liikanen">
Κύριε Πρόεδρε, Πρόεδρε Φρήντμαν, δεν είναι ποτέ ευχάριστο να παρακολουθεί ο ελεγχόμενος τον ελέγχοντα και μάλιστα δημοσίως. Εάν όμως αυτό είναι οδυνηρό, είναι τουλάχιστον μια χρήσιμη οδύνη η οποία βοηθά την Επιτροπή και την Κοινότητα να βελτιώσει τη χρήση των κοινοτικών κονδυλίων.
<P>
Η οποιαδήποτε βελτίωση δεν μπορεί παρά να είναι βραδεία. Ο κοινοτικός προϋπολογισμός δεν είναι μεγάλος σε μέγεθος αλλά είναι πολύπλοκος στην εκτέλεσή του. Είναι πολλοί εκείνοι που θα πρέπει να αλλάξουν τις προσεγγίσεις που κάνουν: από την Επιτροπή μέχρι τα κράτη μέλη, τις περιφέρειες, τις τοπικές κοινότητες. Η Ετήσια Έκθεση του Ελεγκτικού Συνεδρίου για το 1995 δείχνει χωρίς καμία αμφισβήτηση τον δρόμο που θα πρέπει να ακολουθήσουμε. Το μόνο που χρειάζεται είναι αποφασιστικότητα. Σε πολλές γλώσσες υπάρχει η παροιμία ότι ένα μεγάλο πλοίο στρέφει αργά. Είμαι πεπεισμένος όμως ότι θα στρίψει και έχει ήδη αρχίσει να στρέφει.
<P>
Η Ετήσια Έκθεση του 1995 αποδέχεται την πρωτοβουλία του προγράμματος Χρηστής και Αποτελεσματικής Δημοσιονομικής Διαχείρισης 2000, στο οποίο θα επανέλθω. Υπάρχουν όμως και αρκετές άλλες αλλαγές που έγιναν κατόπιν υποδείξεων του Ελεγκτικού Συνεδρίου και του Ευρωπαϊκού Κοινοβουλίου, ιδιαίτερα της Επιτροπής Ελέγχου του Προϋπολογισμού και οι οποίες όπως αναφέρει η έκθεση του Ελεγκτικού Συνεδρίου βελτίωσαν την αξιοποίηση των κοινοτικών χρηματοδοτήσεων. Είμαι ευτυχής, για παράδειγμα, που το Συνέδριο αναφέρθηκε συγκεκριμένα στα καλά αποτελέσματα του προγράμματος PHARE στις ΜΜΕ της Ουγγαρίας και της Σλοβακίας. Η θετική ανάδραση μπορεί και αυτή να αποτελέσει εργαλείο αλλαγής.
<P>
Από την εποχή της περσινής έκθεσης έχουν επενεχθεί συγκεκριμένες βελτιώσεις η επίπτωση των οποίων θα γίνει αντιληπτή στα χρόνια που έρχονται. Για παράδειγμα, έχουν αλλάξει οι κανονισμοί σχετικά με τη νέα κοινή οργάνωση της αγοράς των οπωροκηπευτικών, για την οποία έγινε πολύς λόγος κατά το παρελθόν έτος και έχουν εγκριθεί βελτιωμένοι μηχανισμοί επιλογής σχεδίων του προγράμματος LIVE II. Έγινε επίσης βελτίωση της διαχείρισης των αποστολών εξωτερικού και υλοποιήθηκε η νέα ηλεκτρονική απογραφή της επιπλοσκευής της Επιτροπής, ένα ακόμη θέμα που απασχόλησε έντονα τον τύπο πέρσι.
<P>
Στις απαντήσεις της Επιτροπής για την Ετήσια Έκθεση του 1995 θα διαπιστώσετε περαιτέρω δεσμεύσεις σε ανταπόκριση των παρατηρήσεων του Ελεγκτικού Συνεδρίου. Η υιοθέτηση αυτών των συγκεκριμένων βελτιώσεων της πολιτικής αποτελεί προσπάθεια της πρωτοβουλίας για τη Χρηστή και Αποτελεσματική Δημοσιονομική Διαχείριση 2000 ούτως ώστε να αλλάξει τη νοοτροπία του κοινοτικού προϋπολογισμού από την Επιτροπή μέχρι την πραγματική αρχή εκτέλεσης. Τα στάδια Ι και ΙΙ της πρωτοβουλίας αυτής, τα οποία αφορούν την Επιτροπή, έχουν ήδη επιτύχει απτά αποτελέσματα. Επιτρέψτε μου να αναφερθώ σε τρία σημεία, αρχίζοντας με την αναδιάρθρωση των γενικών διευθύνσεων προς τον σκοπό βελτίωσης της δημοσιονομικής τους διαχείρισης. Το γεγονός αυτό συμπεριλαμβάνει τους νέους οικονομικούς διευθυντές, πολλοί από τους οποίους έχουν ήδη διοριστεί, σύμφωνα με την επιθυμία του Ευρωπαϊκού Κοινοβουλίου.
<P>
Δεύτερον, είναι η νέα διαδικασία κατάρτισης του προϋπολογισμού. Η Επιτροπή τώρα και πριν να αποφασίσει για τις καθ' έκαστα κατανομές, συζητά πρώτα τις προτεραιότητές της. Αυτή η συζήτηση επί των προτεραιοτήτων διεξάγεται κατά τον Ιανουάριο, πολύ πριν από τις τελικές αποφάσεις σχετικά με το περιεχόμενο του προϋπολογισμού. Η νέα διαδικασία ενισχύει επίσης τον σύνδεσμο μεταξύ της κατανομής χρηματοδοτικών και ανθρώπινων πόρων, όπως είναι αναγκαίο. Τρίτον, αποδίδεται πολύ μεγαλύτερη έμφαση στη λεπτομερειακή αξιολόγηση, ιδιαίτερα για προτάσεις νέων κατανομών.
<P>
Όσον αφορά το στάδιο ΙΙΙ του προγράμματος - δηλ. τη νέα εταιρική σχέση με τα κράτη μέλη - ήταν σαφές από την αρχή ότι αυτό θα αποτελούσε το πιο δύσκολο αλλά και το πιο σημαντικό στοιχείο. Με ικανοποίηση μπορώ να σας ενημερώσω σήμερα ότι χθες υπέβαλα μια πρώτη έκθεση στο Ecofin. Η έκθεση αυτή, την οποία θα λάβετε και εσείς, περιέχει έναν αριθμό ουσιαστικών συστάσεων οι οποίες συμπεριλαμβάνουν επίσης τον τομέα ευθύνης της συναδέλφου μου κυρίας Gradin. Υπάρχει μεγάλος βαθμός συμφωνίας επί των συστάσεων αυτών, αλλά επί των ζωτικών σημείων χρειάζεται να γίνει ακόμη εργασία για να επιτευχθεί ομοφωνία.
<P>
Αυτό το τελευταίο αφορά το πρόβλημα που τίθεται συχνά από το Ελεγκτικό Συνέδριο στην Ετήσια Έκθεσή του, αλλά επίσης και στην DAS, το πρόβλημα της επιλεξιμότητας για τα διαρθρωτικά ταμεία. Το Συνέδριο αναφέρει με σαφήνεια ότι είναι εξαιρετικά σημαντικό να διευκρινιστεί ποιες δαπάνες είναι επιλέξιμες για τα διαρθρωτικά ταμεία. Την άποψη αυτή τη συμμερίζομαι πλήρως. Εάν η επιλεξιμότητα παραμείνει αδιευκρίνιστη θα είναι πολύ δύσκολο να επιτευχθεί μια συνεκτική νοοτροπία για τον προϋπολογισμό της Κοινότητας.
<P>
Είμαι έτοιμος να προτείνω, από κοινού με την Επίτροπο Gradin, την έγκριση εκ μέρους της Επιτροπής κατευθυντηρίων γραμμών οι οποίες θα διασαφηνίζουν τους κανονισμούς. Για να το επιτύχουμε αυτό χρειαζόμαστε τη στήριξη των κρατών μελών. Μία μεγάλη πλειοψηφία από τους προσωπικούς απεσταλμένους των Υπουργών του Ecofin υποστήριξε την προσέγγισή μας αυτή. Παραμένω, κατά συνέπεια, αισιόδοξος ότι όταν έρθει η ώρα των επισήμων αποφάσεων θα έχουμε την αναγκαία υποστήριξη. Δεν έχουμε φτάσει ακόμη εκεί βέβαια αλλά ελπίζω ότι στο Συμβούλιο Κορυφής του Δουβλίνου, για το οποίο έχουμε δώσει υπόσχεση στο Ecofin να προετοιμάσουμε μια έκθεση, θα υπάρξει ομοφωνία. Οι σαφείς κανονισμοί επιλεξιμότητας είναι, μεταξύ άλλων, απαραίτητοι για τη διευκρίνιση των συνθηκών κάτω από τις οποίες η Επιτροπή μπορεί να επιφέρει οικονομικές μεταβολές στις δαπάνες εκείνες των διαρθρωτικών ταμείων για τις οποίες παρατηρούνται συστηματικές αρρυθμίες.
<P>
Μολονότι αυτή είναι η προσέγγιση για τα τρέχοντα διαρθρωτικά ταμεία, επίκειται μια σημαντική συζήτηση για τη μελλοντική μορφή των κοινοτικών εργαλείων συνοχής. Σημειώνω τις σκέψεις του Ελεγκτικού Συνεδρίου και του Προέδρου του σχετικά μ' αυτό. Την άνοιξη του επομένου έτους η Επιτροπή θα παρουσιάσει έκθεση σχετικά με το μέλλον των κοινοτικών διαρθρωτικών ταμείων. Η έκθεση αυτή θα αποτελέσει τη βάση της συζήτησης η οποία θα πρέπει να λάβει επίσης υπόψη της τις απαιτήσεις της χρηστής δημοσιονομικής διαχείρισης.
<P>
Εκτός τούτων, θα ήθελα να πω ότι υπάρχουν και τομείς όπου η Επιτροπή δεν συμφωνεί με το Συνέδριο. Υπάρχουν περιπτώσεις όπου είναι λίγο δύσκολο να γίνουν αντιληπτές οι επικρίσεις του Συνεδρίου. Το Συνέδριο επέκρινε, π.χ., ορισμένες υποχρεώσεις προς υποβολή εκθέσεων που επιβάλλει η Επιτροπή σε αγροτικές οργανώσεις οι οποίες χρησιμοποιούν κοινοτικές χρηματοδοτήσεις. Εάν όμως δεν γινόταν έτσι θα υπήρχε ο κίνδυνος να κατηγορηθεί η Επιτροπή για έλλειψη διαφάνειας και ελέγχου. Δεύτερον, σε άλλες περιπτώσεις είναι σημαντικό όπως το Συνέδριο οριοθετήσει με ακρίβεια τα όρια μεταξύ της καθαρά ελεγκτικής του γνώμης και των πολιτικών του απόψεων. Αναφορικά, για παράδειγμα, με το σύστημα των αγροτικών ενισχύσεων το Συνέδριο, ως ελεγκτικό όργανο, θα έπρεπε να συγκεντρώσει την προσοχή του στην ορθή ή όχι εφαρμογή των υφισταμένων κανονισμών. Οι οποιεσδήποτε επικρίσεις κατά του συστήματος αυτού καθ' εαυτού θα έπρεπε να κρατηθούν ξεχωριστά. Με αυτό δεν θέλω να πω ότι ίσως να συμμερίζομαι ορισμένες πολιτικές απόψεις του Συνεδρίου. Ως ο υπεύθυνος Επίτροπος επί του προϋπολογισμού είμαι υποχρεωμένος να σέβομαι τους υφιστάμενους κανονισμούς. Δεν είναι αντικείμενο δικό μου να αποφασίσω ότι οι κανονισμοί αυτοί δεν μας αρέσουν και ότι επομένως θα κάνουμε ό, τι θέλουμε εμείς. Η διατύπωση πολιτικών απόψεων αποτελεί ασφαλώς δικαίωμα του Συνεδρίου αλλά θα πρέπει να γίνεται ξεχωριστά από το καθαρά ελεγκτικό του έργο.
<P>
Μαζί με την Ετήσια Έκθεσή του το Συνέδριο παρουσιάζει για δεύτερο χρόνο τη δήλωση αξιοπιστίας, την DAS, σχετικά με τη νομιμότητα και τη τάξη των κοινοτικών λογαριασμών και των αντίστοιχων συναλλαγών. Για να καταλήξει στα συμπεράσματά του το Συνέδριο επαφίεται κυρίως στις τεχνικές της ποσοτικής ανάλυσης που υιοθετήθηκαν πέρσι αλλά αυτή τη φορά με ακόμη μεγαλύτερη αυστηρότητα. Η εφαρμογή των τεχνικών αυτών στον ετερογενή και πολυστρωματικό προϋπολογισμό της Κοινότητας είναι ακόμη πειραματική. Η Επιτροπή, κατά συνέπεια, συμμερίζεται την άποψη του Συνεδρίου ότι θα περάσουν πολλά χρόνια πριν ο οικονομικός έλεγχος για την DAS καταστεί επαρκώς ώριμος ώστε να γίνει δυνατός ο προσδιορισμός των τάσεων των σφαλμάτων. Με αυτή την επιφύλαξη κατά νουν η Επιτροπή δέχεται με χαρά την επιβεβαίωση του Συνεδρίου για τα ικανοποιητικά περσινά αποτελέσματα σχετικά με τους λογαριασμούς, τις αποδείξεις και τις δεσμεύσεις. Η Επιτροπή αποδέχεται το γεγονός ότι σημειώνεται και πάλιν υψηλός ρυθμός σφαλμάτων αναφορικά με τις πληρωμές και ότι θα πρέπει να καταβληθούν περισσότερες προσπάθειες σε σχέση με το φαινόμενο αυτό. Τα σφάλματα αυτά επικεντρώνονται ως επί το πλείστον σε δύο τομείς, το ταμείο γεωργικών εγγυήσεων και τα διαρθρωτικά ταμεία. Αποτελεί, επομένως, πολύ ενθαρρυντικό στοιχείο ότι για το 1995 το Ελεγκτικό Συνέδριο παρέχει λεπτομερέστερες DAS γι' αυτούς τους δύο τομείς. Η τακτική αυτή θα πρέπει να συνεχιστεί για να καθοριστεί με μεγαλύτερη σαφήνεια το επίπεδο στο οποίο εμφανίζονται τα σφάλματα.
<P>
Θα πρέπει επίσης να καθοριστεί σαφέστερα η πραγματική και διαρκής επίπτωση στον κοινοτικό προϋπολογισμό. Τόσο οι γεωργικές δαπάνες όσο και τα διαρθρωτικά ταμεία περιλαμβάνουν διαδικασίες με τις οποίες προλαμβάνονται τα σφάλματα και οι διαρκείς επιπτώσεις στον προϋπολογισμό. Έτσι, π.χ., το κάθε σφάλμα που έχει διαπιστωθεί από το Συνέδριο σχετικά με τις αγροτικές δαπάνες θα εξεταστεί λεπτομερώς και θα ζητηθεί η επιστροφή των αντίστοιχων ποσών οποτεδήποτε κάτι τέτοιο αποδειχθεί δικαιολογημένο στο πλαίσιο της διαδικασίας εκκαθάρισης των λογαριασμών. Έχουμε δει εκθέσεις ότι σήμερα υπάρχουν λίγοι προβληματικοί τομείς, αλλά όταν φτάσουμε στην εκκαθάριση των λογαριασμών του 1995 είναι ολοφάνερο ότι η πληροφόρηση που λαμβάνουμε τώρα από το Ελεγκτικό Συνέδριο θα αξιοποιηθεί πλήρως για την ανάκτηση των ποσών από τα κράτη μέλη.
<P>
Αναφορικά με τα διαρθρωτικά ταμεία έχω ήδη αναφερθεί στην εργασία που γίνεται σχετικά με την επιλεξιμότητα και τις αναγκαίες διορθώσεις. Αυτή καθ' εαυτή η DAS υπήρξε εξαιρετικά χρήσιμη διότι μας βοήθησε να καθορίσουμε τα σημεία στα οποία παρουσιάστηκαν προβλήματα. Η DAS έχει ενισχύσει τη θέση μας στις συζητήσεις που κάνουμε με τα κράτη μέλη. Ταυτόχρονα όμως θα ήθελα να παρατηρήσω ότι υπάρχει επίσης ένα σύστημα προκαταβολών το οποίο παρεμποδίζει τα σχέδια που έχουν κριθεί ως μη επιλέξιμα να έχουν μια διαρκή επίπτωση στον κοινοτικό προϋπολογισμό. Κατά συνέπεια, παρόμοια σφάλματα θα πρέπει να ταξινομούνται χωριστά από τα ουσιαστικά σφάλματα.
<P>
Τέλος, επιτρέψτε μου να καταλήξω συγχαίροντάς σας Πρόεδρε Φρήντμαν για την πρώτη Ετησία Έκθεση υπό τη ηγεσία σας. Η Ευρωπαϊκή Επιτροπή είναι πλήρως δεσμευμένη για να συνεργαστεί με την πρόεδρο της Επιτροπής Ελέγχου του Προϋπολογισμού, κυρία Theato, τον εισηγητή, κύριο Wynn, και με όλα τα Μέλη του Κοινοβουλίου που συμμετέχουν για να καταλήξει στα αναγκαία συμπεράσματα.
<P>
(Χειροκροτήματα)

<SPEAKER ID=17 NAME="Πρόεδρος">
Eυχαριστώ πολύ, κύριε Eπίτροπε.
<P>
Aρχίζουμε τώρα τη συζήτηση. Ξεκινάει ο κ. Tomlinson, εξ ονόματος της Oμάδας του Eυρωπαϊκού Σοσιαλιστικού Kόμματος.

<SPEAKER ID=18 LANGUAGE="EN" NAME="Tomlinson">
Κύριε Πρόεδρε, αισθάνομαι πολύ ευτυχής που χθες το βράδυ έλαβα την Επίσημη Εφημερίδα και διαπίστωσα ότι ακόμη και εκείνη είναι έτοιμη να συνεργαστεί με την Επιτροπή. Όταν πήρα το αγγλικό κείμενο διαπίστωσα ότι οι σελίδες 17 έως 24 ήταν γραμμένες στα φινλανδικά ούτως ώστε να είναι μεν κατανοητές στον Επίτροπο αλλά ακατανόητες σε οποιονδήποτε άλλον.
<P>
Από την έναρξη της παρούσης διαδικασίας θα πρέπει να αναγνωριστεί ότι δεν θα πρέπει να σπεύσουμε να αρχίσουμε τις κατηγορίες στηριζόμενοι στην έκθεση του Ελεγκτικού Συνεδρίου έτσι όπως βλέπουμε να γίνεται στις πρώτες σελίδες του τύπου σήμερα το πρωί αλλά και τις τελευταίες ημέρες. Τα Μέλη του Σώματος, ιδιαίτερα, θα πρέπει να έχουν την αναγκαία αίσθηση προοπτικής σχετικά με το τι γίνεται σήμερα εδώ. Αυτές είναι σημαντικές εκθέσεις αλλά, όσον αφορά το Κοινοβούλιο, αποτελούν την αρχή της διαδικασίας και όχι το τέλος της. Αποτελούν την αρχή της διαδικασίας άσκησης εκ μέρους του Κοινοβουλίου μιας από τις πιο σημαντικές εξουσίες του - δηλ. της χορήγησης οικονομικής απαλλαγής. Από την άποψη αυτή η έκθεση του Ελεγκτικού Συνεδρίου είναι σημαντική και συνδέει τέσσερα θεσμικά όργανα: το Ελεγκτικό Συνέδριο κάνει τις παρατηρήσεις, η Ευρωπαϊκή Επιτροπή υπεραμύνεται των ενεργειών της, το Συμβούλιο των Υπουργών το οποίο επίσης επικρίνεται τόσο αναφορικά με τον ειδικότερο ρόλο των Υπουργών όσο και ως κράτη μέλη, θα πρέπει να μας παράσχει τις απόψεις του και το Ευρωπαϊκό Κοινοβούλιο θα πρέπει να αποφασίσει. Το περιθώριο που έχουμε για να αποφασίσουμε είναι μέχρι τον Απρίλιο του επόμενου έτους κατόπιν πλήρους και εξαντλητικής συζήτησης.
<P>
Έτσι, μολονότι καλωσορίζω την παρούσα έκθεση δεν πρόκειται να σπεύσω να καταλήξω σε συμπεράσματα στηριζόμενος μόνο επ' αυτής. Σήμερα θα ήθελα να αναγνωρίσω ότι περιέχει πράγματι ορισμένα σοβαρά σχόλια αλλά και εξ ίσου να αποδεχθώ αυτά που εδήλωσε ο Επίτροπος, ότι δηλ. θα πρέπει να διακρίνουμε μεταξύ της καθαρά ελεγκτικής αρμοδιότητας και των πολιτικών απόψεων που ορισμένες φορές δίνουν λαβή σε επικρίσεις.
<P>
Εξετάζοντας τη δήλωση διασφάλισης, αυτή αποτελεί ένα νέο εργαλείο που έχουμε στη διάθεσή μας. Είναι ένα εξαιρετικά σημαντικό εργαλείο. Η εξουσία αυτή παραχωρήθηκε στο Ελεγκτικό Συνέδριο από τη Συνθήκη του Μάαστριχτ και αυτή είναι η δεύτερη φορά που, πολύ ορθώς, το Συνέδριο δεν έκρινε ότι έπρεπε να μας χορηγήσει θετική δήλωση διασφάλισης, γεγονός το οποίο δεν αφορά μόνο τις δαπάνες. Εάν εξετάσουμε, π.χ., τους ίδιους πόρους, διαπιστώνουμε ότι το Συνέδριο αναφέρει καθαρά ότι οφθαλμοφανώς δεν είναι σε θέση να χορηγήσει βεβαίωση ότι έχουν δηλωθεί πράγματι όλες οι φορολογητέες εισαγωγές. Όλοι γνωρίζουμε ότι στην περίπτωση αυτή το Συνέδριο θα μπορούσε να πει πολύ περισσότερα. Μπορούμε με βεβαιότητα να πούμε ότι δεν έχει δηλωθεί όλο το εισόδημα και αυτός είναι ο λόγος για τον οποίο το Κοινοβούλιο έχει θεσπίσει εξεταστική των πραγμάτων επιτροπή για το κοινοτικό σύστημα διαμετακόμισης. Το σύστημα αυτό είναι ένας από τους τομείς στους οποίους εμφανίζονται μεγάλες απώλειες του κοινοτικού προϋπολογισμού σε ίδιους πόρους.
<P>
Εάν εξετάσουμε τις επικρίσεις που περιλαμβάνονται στην πλευρά των δαπανών της δήλωσης διασφάλισης, υπάρχουν δύο ή τρία πράγματα που καθίστανται προφανή. Απογοητεύτηκα κάπως που το Συνέδριο δεν επέμεινε σχετικά με ένα από τα σχόλια που έκανε το ίδιο. Θα μπορούσε να τονίσει στη δήλωση διασφάλισης ότι εξετάζοντας τα ουσιαστικά σφάλματα, τα οποία θα αναφερθούν από τον τύπο σήμερα, τα περισσότερα από αυτά εμφανίστηκαν στα κράτη μέλη. Λέει ότι το 90 % των σφαλμάτων που είχαν ως αποτέλεσμα την αδυναμία του να χορηγήσει θετική δήλωση διασφάλισης έγιναν από τα κράτη μέλη και κυρίως από τα κράτη μέλη εκείνα που δεν χάνουν τη ευκαιρία για να κατηγορήσουν την Ευρωπαϊκή Ένωση. Το γεγονός αυτό είναι ασφαλώς κάτι που το κόμμα μου θα εξετάσει με το μικροσκόπιο κατά τη διαδικασία χορήγησης οικονομικής απαλλαγής. Καλωσορίζουμε τις δύο εκθέσεις του κ. Φρήντμαν. Συγχαίρουμε το Ελεγκτικό Συνέδριο γι' αυτές καθόσο αποτελούν το στήριγμα της δικής μας εργασίας αλλ' όχι όμως και το τελικό συμπέρασμα που θα προκύψει από τις συζητήσεις μας.

<SPEAKER ID=19 NAME="Theato">
Kύριε Πρόεδρε, κύριε Eπίτροπε, αξιότιμε κύριε Πρόεδρε του Eυρωπαϊκού Eλεγκτικού Συνεδρίου, μου απομένει ελάχιστος χρόνος για να σας ευχαριστήσω για την κατάθεση της σημαντικής ετήσιας έκθεσης του Eλεγκτικού Συνεδρίου για το 1995, καθώς και μιας σειράς ειδικών εκθέσεων με τις αντίστοιχες δηλώσεις αξιοπιστίας. Θα θέλαμε να σας ευχαριστήσουμε ιδιαίτερα για το ότι εδώ δεν κάνετε απαρίθμηση των σκανδάλων σε βάρος της Eυρώπης, όπως θα ήθελαν ευχαρίστως να δουν μερικοί, αλλά εποικοδομητική κριτική, που μπορεί να δώσει κριτήρια για το μέλλον, όπως είπατε μόλις τώρα.
<P>
Eμείς, κύριε Πρόεδρε, ως Kοινοβούλιο, με βάση τη δουλειά αυτή, θα αρχίσουμε το έργο της διαδικασίας για τη χορήγηση απαλλαγής στην Eπιτροπή και, φυσικά, εμμέσως, και στα κράτη μέλη, ώστε, ανταποκρινόμενοι στην ευθύνη μας έναντι των ψηφοφόρων μας, να ακτινοσκοπήσουμε τη χρήση των χρημάτων των φορολογουμένων, όχι μόνο λογιστικά, αλλά να βελτιώσουμε και πολιτικά τη χρηστή χρησιμοποίησή τους. Aυτό ισχύει, για παράδειγμα, για τα σφάλματα και τις παραλείψεις στο Kοινωνικό Tαμείο, όπως τα παρουσιάζει ρητά και κατηγορηματικά το Συνέδριο, στο κεφάλαιο 6 της έκθεσής του. H Eπιτροπή διακήρυξε ύψιστη προτεραιότητα στον αγώνα κατά της ανεργίας. Πώς συμβαδίζει αυτό με το ότι το ένα τέταρτο σχεδόν των διαθέσιμων πιστώσεων δεν δαπανήθηκαν καθόλου; Tο 90 % των σφαλμάτων που διαπίστωσε το Συνέδριο, στη δήλωση αξιοπιστίας, οφείλεται στα κράτη μέλη.
<P>
Ένα άλλο παράδειγμα: Oι πιστώσεις για την καταπολέμηση της απάτης στη γεωργία, στα κράτη μέλη, που ανέρχονται σε εκατομμύρια, αποσυνδέθηκαν από το στόχο τους και χρησιμοποιήθηκαν κυρίως για την κάλυψη εξόδων προσωπικού. Eδώ ζητούνται ευθύνες από την Eπιτροπή. Θα πρέπει να μας εξηγήσει πώς θα επανεισπράξει από τα κράτη μέλη τα αχρεωστήτως καταβληθέντα 16, 6 εκατ. Ecu στον τομέα αυτό.
<P>
Στη δήλωση αξιοπιστίας, καθηγητά κ. Friedmann, κάνετε λόγο για μερικές ουσιαστικές βελτιώσεις έναντι του προηγούμενου έτους. Παρόλα αυτά το αποτέλεσμα του συνόλου των ελέγχων είναι, κατά τη γνώμη μου, μάλλον αρνητικό. Tο ύψος των βασικών ουσιαστικών σφαλμάτων ανέρχεται, σύμφωνα με τα στοιχεία του Συνεδρίου, στο 6 % σχεδόν όλων των πληρωμών, δηλαδή στα 4 δισεκατ. Ecu περίπου. Tην προηγούμενη χρονιά ήταν σαφώς μικρότερο, ανερχόμενο σε 2, 4 δισεκατ. Πώς μπορεί να δικαιολογηθεί η αύξηση αυτή;
<P>
Σας ευχαριστώ και πάλι για την έκθεση και ευχαριστώ επίσης και τον Eπίτροπο κ. Liikanen για όλες τις προσπάθειες, ιδιαίτερα μάλιστα στα πλαίσια του SEM 2000, για βελτίωση της δημοσιονομικής διαχείρισης.

<SPEAKER ID=20 LANGUAGE="EN" NAME="Killilea">
Κύριε Πρόεδρε, θα ήθελα να επαινέσω τον Πρόεδρο του Ελεγκτικού Συνεδρίου για τη σημερινή του έκθεση και να θέσω ένα σημαντικό θέμα. Έχοντας υπόψη τη σημαντική οικονομική επιβάρυνση από την κατασκευή των νέων γραφείων και κτιρίων του Ευρωπαϊκού Κοινοβουλίου, είναι το Ελεγκτικό Συνέδριο ικανοποιημένο ότι: (α) κατά την κατακύρωση της σύμβασης για την κατασκευή των γραφείων στις Βρυξέλλες ακολουθήθηκαν όλες οι κατάλληλες διαδικασίες; (β) θεσπίστηκαν αυστηρότατοι έλεγχοι για να περιοριστούν οι υπερβάσεις στο κόστος; (γ) το συνολικό κόστος του συγκροτήματος αντιπροσωπεύει μια καλή οικονομική συναλλαγή για το Ευρωπαϊκό Κοινοβούλιο και, ουσιαστικά, για τον ευρωπαίο φορολογούμενο; Υπάρχουν άραγε συστάσεις που θα ήθελε να κάνει το Ελεγκτικό Συνέδριο προς το Ευρωπαϊκό Κοινοβούλιο αναφορικά με τις διαδικασίες απονομής μελλοντικά άλλων συμβάσεων, έχοντας υπόψη τις εμπειρίες των πρόσφατων λίγων ετών με το συγκεκριμένο κτίριο;
<P>
Τέλος, αισθάνομαι βαθειά απογοητευμένος από την προσωπική επίθεση που εκτοξεύθηκε την περασμένη εβδομάδα από ένα ανεξάρτητο τηλεοπτικό σταθμό εναντίον των φίλων μας, κ. Tomlinson, κ. Wynn, του Ελεγκτικού Συνεδρίου και του Προέδρου του και κατά του κ. Balfe, που όλοι τους εκπροσωπεύουν τις δομές του Κοινοβουλίου τούτου, καθώς και για το ότι ο Πρόεδρος του Κοινοβουλίου δεν εξέδωσε σχετική ανακοίνωση. Η επίθεση κατά του κ. Tomlinson ήταν εντελώς άδικη. Μπορεί να μην συμφωνώ πάντα μαζί του αλλά ως ενεργό Μέλος του Κοινοβουλίου τούτου είναι, και πάντα ήταν, ένα φωτεινό παράδειγμα.

<SPEAKER ID=21 NAME="Πρόεδρος">
Ο κ. Killilea, όπως διαπιστώσατε όλοι, επωφελήθηκε της αλλαγής της προεδρίας, δεν θα γίνει όμως το ίδιο με τους επόμενους ομιλητές.

<SPEAKER ID=22 LANGUAGE="DA" NAME="Kjer Hansen">
Κύριε Πρόεδρε, παρά τα βήματα προόδου που πραγματοποιήθηκαν, εξακολουθούν να υπάρχουν σοβαρά προβλήμτα, είναι δε αδιανόητο ότι και πάλι ασκείται δριμύτατη κριτική κατά της τήρησης των λογαριασμών της Επιτροπής και της οικονομικής διαχείρισης των μέσων της Κοινότητας. Είναι απίστευτο να διατυπώνεται κάθε χρόνο η ίδια κριτική. Για το λόγο αυτό, η Ομάδα των Φιλελευθέρων δεν ανέχεται πλέον να παραβλέπει η Επιτροπή τη δριμύτατη κριτική που ασκείται από το Ελεγκτικό Συνέδριο. Ανεξάρτητα από το γεγονός ότι σε πολλές περιπτώσεις τα κράτη μέλη είναι εκείνα τα οποία παραμελούν τα ελεγκτικά τους καθήκοντα, η Επιτροπή είναι υπεύθυνη για τη διαχείριση των μέσων της ΕΕ. Συνεπώς, θα ζητήσουμε από καθένα Επίτροπο χωριστά να παρουσιαστεί στην Επιτροπή Ελέγχου του Προϋπολογισμού ακόμη και μετά τη χορήγηση της απαλλαγής, διότι οι Επίτροποι είναι υποχρεωμένοι να συμμορφώνονται στις υποδείξεις που τους γίνονται. Εάν δεν διευθετηθούν τα προβλήματα που θίγονται στην ετήσια έκθεση, υπάρχει το ενδεχόμενο να υποβληθεί πρόταση δυσπιστίας κατά του Επιτρόπου.
<P>
Θα ήθελα επίσης να ζητήσω την τροποποίηση της Συνθήκης, ώστε να θεσπιστεί μια διαδικασία με την οποία να δίδεται συνέχεια στην κριτική του Ελεγκτικού Συνεδρίου. Διότι το πρόβλημα είναι ότι, όταν το Ευρωπαϊκό Κοινοβούλιο χορηγήσει απαλλαγή για τον συνολικο προϋπολογισμό, επιδεικνύεται αδιαφορία για τις επικρίσεις. Θέλουμε να σταματήσει η κατάσταση αυτή.

<SPEAKER ID=23 LANGUAGE="DE" NAME="Wolf">
Κύριε Πρόεδρε, αγαπητοί κυρίες και κύριοι συνάδελφοι, Πρόεδρε κύριε Friedmann, κύριε Eπίτροπε, νομίζω πως θα πρέπει εδώ πράγματι να προχωρήσουμε ακόμη περισσότερο και να ονομάσουμε, πολιτικά, άλογο και αναβάτη. Λόγω της προτεραιότητας για την καταπολέμηση της μαζικής ανεργίας και του κοινωνικού αποκλεισμού, θα πρέπει να αναφέρουμε ότι το ουσιαστικό σκάνδαλο έγκειται στην ποιοτική και ποσοτική οχύρωση των κρατών μελών και στο ότι η Eπιτροπή έχει στα χέρια της, τόσο ως προς τις στοχοθετήσεις όσο και ως προς τις δυνατότητες επιβολής κυρώσεων, όπλα μη αποτελεσματικά. Στον γεωργικό τομέα, η Eπιτροπή έχει τελείως διαφορετικές δυνατότητες για να επιβάλει κυρώσεις. Γιατί δεν ισχύει το ίδιο και στον τομέα των διαρθρωτικών ταμείων;
<P>
Eπίτροπε κύριε Liikanen, το ερώτημα απευθύνεται και σ' εσάς. Δεν υπάρχει κίνδυνος, στα πλαίσια του SEM 2000, να ακολουθήσουμε κάποιους τύπους και συνεπώς να αποκτήσουμε μια τυπικά σωστή πρόσοψη πίσω από την οποία οι προϋπολογισμοί θα κάνουν επαναχρηματοδότηση, θα δαπανούν τις πιστώσεις ανάλογα με τις αυθαίρετα καθορισθείσες δημοσιονομικές τους ανάγκες και, παράλληλα, δεν θα συνεργάζονται με τις ειδικές υπηρεσίες;
<P>
Kι ένα τελευταίο σημείο: Δεν είναι δυνατόν, σ' όλους αυτούς τους τομείς, να υπάρξει κάποιος συντονισμός με τα εθνικά ελεγκτικά συνέδρια; Mόνον έτσι μπορούμε να έχουμε πράγματι έναν πολιτικό έλεγχο με τον οποίο, στη συνέχεια, να μπορούν να υλοποιηθούν, ως προς το περιεχόμενο, οι στόχοι μιας ευρωπαϊκής κοινωνικής πολιτικής.

<SPEAKER ID=24 LANGUAGE="DE" NAME="Wemheuer">
Kύριε Πρόεδρε, Πρόεδρε κύριε Friedmann, Eπίτροπε κύριε Liikanen, αγαπητοί κυρίες και κύριοι συνάδελφοι, γνωρίζω ότι όταν παρουσιάζεται εδώ η έκθεση του Eλεγκτικού Συνεδρίου, ίσως και μερικές βδομάδες νωρίτερα, περιμένει η ενδιαφερόμενη κοινή γνώμη το μεγάλο σκάνδαλο, το οποίο εύκολα μπορεί να πουλήσει κανείς σε οκτάστηλα των εφημερίδων. Aφού πουληθεί το σκάνδαλο, αν αναφερθεί, αποκαθίσταται και πάλι η ηρεμία. Aυτή ακριβώς είναι η διαδικασία, την οποία όμως δεν επιθυμούμε. Πρώτον, δεν επιθυμούμε, φυσικά, σκάνδαλα, και δεύτερον, θα επιθυμούσαμε η καθημερινή λεπτοδουλειά που συνεπάγεται και η όλη υπόθεση, να βρίσκεται κάπως περισσότερο στο προσκήνιο. Γι' αυτό και θα ήθελα να συμφωνήσω με το συνάδελφο Tomlinson, ο οποίος είπε ότι το έργο μας αρχίζει τώρα.
<P>
Θα ήθελα να το διευκρινίσω αυτό μ' ένα επίκαιρο παράδειγμα: Σήμερα το πρωί ψηφίσαμε για μια αίτηση κατεπείγοντος του Συμβουλίου. Eισηγητής ήταν ο συνάδελφος Garriga Polledo. Λέχθηκε ότι υπήρξε ομοφωνία στην Eπιτροπή Eλέγχου του Προϋπολογισμού. Aυτό είναι αλήθεια. Ήμασταν σύμφωνοι. Mόνο που κατά τη συζήτηση μείναμε έκπληκτοι για το πώς αντιμετώπισαν μέχρι τώρα τα κράτη μέλη το χρόνο που τους δόθηκε προκαταβολικά.
<P>
Aυτή η έκπληξη που νοιώσαμε, η απίστευτη διαπίστωση ότι οι προκαταβολές χρόνου δεν αξιοποιούνται, και γι' αυτό και οι προθεσμίες πρέπει να παρατείνονται, βρίσκει τώρα απήχηση και στην έκθεση του Eλεγκτικού Συνεδρίου. Δικαιολογημένα δεν εγκρίθηκε σήμερα το κατεπείγον. Mόνο που αυτό είναι λεπτοδουλειά. Δεν είναι το εντυπωσιακό; αυτό με το οποίο μπορεί κανείς να δείξει στην κοινή γνώμη, πού πηγαίνει το πράγμα. Aλλά αυτό είναι που δημιουργεί τις δυσκολίες; το γεγονός δηλαδή ότι υπάρχουν πολλές και καλές διατάξεις, που δεν εφαρμόζονται όμως, ή εφαρμόζονται ελλιπώς, ή ακριβέστερα ότι είναι πράγματι δύσκολο να ελέγξει κανείς αυτή την εφαρμογή.
<P>
Έχω μια μεγάλη έγνοια. Aναφέρθηκε το SEM 2000 και λέχθηκε πως, σε γενικές γραμμές, τα κράτη μέλη συμφωνούν μ' αυτό. Ακουσα ωστόσο πολύ καλά ότι, ειδικά στον τομέα των διαρθρωτικών ταμείων, κράτη μέλη ή τμήματα κρατών μελών, από τώρα κιόλας δηλώνουν ότι το περιεχόμενο του SEM 2000 δεν συμφωνεί με το σύνταγμά τους ή με τη διοικητική τους πραγματικότητα. Aυτό σημαίνει πως βλέπουμε εδώ κάποια βοήθεια, αλλά ήδη στα κράτη μέλη, παίρνουν θέσεις οι τάξεις, για να υπονομεύσουν αυτό που θα αποφασιστεί. Aυτό αποτελεί για μένα μεγαλύτερη έγνοια από ότι θα μπορούσε να είναι ένα μεγάλο σκάνδαλο σαν μεμονωμένη περίπτωση.

<SPEAKER ID=25 LANGUAGE="ES" NAME="Garriga Polledo">
Κύριε Πρόεδρε, ο κ. Tomlinson εξέθεσε με τη συνηθισμένη του οξυδέρκεια ποιά είναι η κανονική κοινοβουλευτική διαδικασία για τη διεκπεραίωση της έκθεσης του Ελεγκτικού Συνεδρίου.
<P>
Θα πρέπει όμως να επισημάνουμε ότι δημιουργήθηκε κάποια ανωμαλία στην εν λόγω διαδικασία όσον αφορά το ελαιόλαδο. Πράγματι, ο αρμόδιος για τη γεωργία Επίτροπος φαίνεται ότι χρησιμοποίησε ιδιοτελώς μια μελλοντική έκθεση του Ελεγκτικού Συνεδρίου για να δικαιολογήσει την παρουσίαση μιας μεταρρύθμισης της ΚΟΑ του ελαιολάδου η οποία είναι σαφώς επιζήμια για τα συμφέροντα των παραγωγών.
<P>
Στην παρούσα έκθεση του Ελεγκτικού Συνεδρίου δεν εμφανίζεται καμία ουσιαστική τροποποίηση αυτού που είχε αναφερθεί άλλοτε, και άρα συνάγεται ότι έγινε ιδιοτελής και μεροληπτική χρήση για να δικαιολογηθεί μια μεταρρύθμιση η οποία στην πραγματικότητα δεν εμφανίζεται από τεχνική και λογιστική άποψη στην έκθεση του Ελεγκτικού Συνεδρίου.
<P>
Κύριε Πρόεδρε του Ελεγκτικού Συνεδρίου, χωρίς να παραλείψω να σας συγχαρώ για την αξία των εκθέσεων του θεσμικού σας οργάνου, πιστεύω ότι στην προκειμένη περίπτωση μπορεί να θιγεί η εικόνα του.

<SPEAKER ID=26 LANGUAGE="NL" NAME="Mulder">
Κύριε Πρόεδρε, θα ήθελα κατ'αρχάς να συγκεντρώσω το ενδιαφέρον μου στα έσοδα της Ευρωπαϊκής Ένωσης.
<P>
Στην έκθεση του Ελεγκτικού Συνεδρίου αναφέρεται - παρεμπιπτόντως, για το 1995 προβλέπεται ήδη μία εξαίρεση - ότι τα έσοδα θα προέρχονται σε αυξανόμενο βαθμό από την εκτίμηση του ΑΕΠ. Ωστόσο, όπως αντιλαμβάνομαι από το περιεχόμενο της έκθεσης, η εκτίμηση του ΑΕΠ είναι ένα θέμα που προξενεί σοβαρές αμφιβολίες. Εάν όλα πάνε καλά, το 1998 θα αρχίσουν οι νέες διαπραγματεύσεις για την κάλυψη των χρηματοδοτικών αναγκών της Ευρωπαϊκής Ένωσης. Σε ποιο βαθμό πιστεύουν η Επιτροπή και το Ελεγκτικό Συνέδριο ότι θα κατορθώσουν να επινοήσουν εγκαίρως ένα σύστημα το οποίο θα επιτρέπει την ακριβή εκτίμηση του ΑΕΠ; Θα ήταν, για παράδειγμα, δυνατό να γίνει μία πρόχειρη εκτίμηση του επίσημου ΑΕΠ καθώς και του μεριδίου της παραοικονομίας σε αυτό;

<SPEAKER ID=27 LANGUAGE="DA" NAME="Blak">
Κύριε Πρόεδρε, η ετήσια έκθεση αποτελεί χρήσιμο μέσο εργασίας για τα μέλη της Επιτροπής Ελέγχου του Προϋπολογισμού, αλλά μετά μεγάλης λύπης μου διαπιστώνω ότι στην έκθεση γίνεται και πάλι λόγος για τη Δανία με ιδιαίτερα αρνητικό τρόπο. Νομίζω ότι το έργο του Ελεγκτικού Συνεδρίου είναι αξιόλογο. Διαφωτίζεται η υπόθεση της Δανίας, πρέπει δε να διαφωτισθεί 100 %. Εάν οι παρατηρήσεις του Ελεγκτικού Συνεδρίου και της Επιτροπής είναι σωστές, η Δανία πρέπει να επιστρέψει άνευ όρων ποσό 16 εκατ. ECU. Δυστυχώς, ο υπεύθυνος για την υπόθεση αυτή δεν είναι πλέον Υπουργός. Μια άλλη κυβέρνηση πρέπει τώρα να επανορθώσει τις παρατυπίες. Πρέπει να καταβάλουμε προσπάθειες ώστε να επιτευχθεί ο στόχος αυτός και να διευκρινισθεί η κατάσταση όσον αφορά τη Δανία. Δεν θα παύσω να ασχολούμαι με την υπόθεση αυτή στην Επιτροπή Ελέγχου του Προϋπολογισμού έως ότου διασαφηνισθεί πλήρως τι είναι σωστό και τι λανθασμένο.Θα ήθελα επίσης να αναφέρω ότι είναι δύσκολο για έναν Υπουργοό που κληρονομεί μια τετελεσμένη κατάσταση, να την επανορθώσει. Νομίζω ότι είναι αναξιοπρεπές να εθελοτυφλεί κανείς στην περίπτωση αυτή. Επομένως, αξίζουν συγχαρητήρια στο Ελεγκτικό Συνέδριο για την εργασία του.

<SPEAKER ID=28 LANGUAGE="EN" NAME="McCartin">
Κύριε Πρόεδρε, είναι λυπηρό το γεγονός ότι, όπως και πέρσι, οι πρώτες ειδήσεις που είχαμε σχετικά με την έκθεση αυτή προήλθαν από τον τύπο. Εάν το Ελεγκτικό Συνέδριο δεν είναι σε θέση να ελέγξει παρόμοιες διαρροές, ποιος μπορεί να πιστέψει ότι μπορεί να ελέγξει ο, τιδήποτε άλλο στην Ευρωπαϊκή Ένωση;
<P>
Το γεγονός ότι η κατάσταση αναφορικά με τη γεωργία έχει βελτιωθεί και ότι η μεταρρυθμισμένη ΚΑΠ έχει δημιουργήσει ένα καλύτερο και διαφανέστερο πλαίσιο διεκπεραίωσης των εργασιών είναι πολύ ευχάριστο. Είναι δυσάρεστο, αλλά αντιληπτό, ότι παρατηρείται αύξηση των προβλημάτων στον τομέα των διαρθρωτικών ταμείων, καθόσο έχουμε φτάσει σε ένα άνευ προηγουμένου επίπεδο πληρωμών ενώ οι κανονισμοί, όπως είχε επισημανθεί πέρσι, εξ αρχής ήταν δύσκολοι. Ελπίζω ότι θα διδαχθούμε τα μαθήματα για το επόμενο πρόγραμμα των διαρθρωτικών ταμείων και ότι θα πρέπει να συνταχθούν κανονισμοί οι οποίοι θα κάνουν τη διαχείριση ευχερέστερη και δεν θα προσπαθούν να εξυπηρετήσουν όλους και όλα στην Κοινότητα με ένα πολύ περιορισμένο προϋπολογισμό.
<P>
Ένα σημείο που θέλω να θέσω είναι το εξής: 5, 9 % των δαπανών. Αυτό σημαίνει ότι το 5, 9 % του προϋπολογισμού μας διακινδυνεύει. Δεν σημαίνει ότι χάσαμε το 5, 9 %: σημαίνει ότι χάσαμε ένα πολύ μικρό κλάσμα του ποσού αυτού, ίσως το 1 % του συνόλου του προϋπολογισμού. Εάν ο Πρόεδρος του Ελεγκτικού Συνεδρίου μπορεί να το επιβεβαιώσει αυτό, πιστεύω ότι συνολικά δεν είναι μια καθόλου κακή εκτέλεση και ότι προοδευτικά αντιμετωπίζουμε το πρόβλημα.

<SPEAKER ID=29 LANGUAGE="EN" NAME="Kellett-Bowman">
Κύριε Πρόεδρε, θα ήθελα να ευχαριστήσω τον καθηγητή Φρήντμαν και τους συναδέλφους του για την Ετήσια Έκθεση και την DAS. Αμφότερα δείχνουν ότι τόσο το Ελεγκτικό Συνέδριο όσο και η Επιτροπή Ελέγχου του Προϋπολογισμού και οι οικονομικοί ελεγκτές είχαν πολλή δουλειά.
<P>
Έχω δύο ερωτήσεις. Η πρώτη αφορά την Ετήσια Έκθεση και συγκεκριμένα τους εξειδικευμένους οργανισμούς και τις περιφερειακές υπηρεσίες. Με εξαίρεση τη Θεσσαλονίκη και το Δουβλίνο, υπάρχουν δυόμιση σελίδες που καλύπτουν το 1994 και το 1995. Προτίθεται το Συνέδριο να εκπονήσει χωριστές εκθέσεις για τις περιφερειακές υπηρεσίες με βάση τις οποίες το Κοινοβούλιο να χορηγήσει οικονομική απαλλαγή για τα έτη 1994 και 1995;
<P>
Αναφορικά με την DAS, κατανοώ τις δυσκολίες που είχε το Συνέδριο καθόσο δεν είχε στη διάθεσή του το αναγκαίο ανθρώπινο δυναμικό για να εκτελέσει τη διπλή αυτή εργασία αλλά παρόλα ταύτα επέτυχε ικανοποιητικό αποτέλεσμα. Είμαι ευτυχής που βλέπω να σημειώνονται βελτιώσεις στην απόδοση της Επιτροπής αλλά η λέξη «βελτίωση» δεν χρησιμοποιείται συχνά. Η σχετική ερώτησή μου αφορά τον πρώτο έλεγχο, διότι εάν θεωρήσουμε ότι το 5, 9 % των συναλλαγών παρουσιάζει αρρυθμίες, αυτό αντιπροσωπεύει κάτι παραπάνω από μία στις 20 ενώ τα δύο διαφορετικά είδη ελέγχων που διεξάγονται από την Επιτροπή και το Συνέδριο αντίστοιχα θα πρέπει να είναι ευθυγραμμισμένα.

<SPEAKER ID=30 LANGUAGE="FR" NAME="Le Gallou">
Κύριε Πρόεδρε, η παρέμβασή μου και η ερώτησή μου αφορούν στην εσωτερική πολιτική και τον κοινωνικό τομέα και συγκεκριμένα στην γραμμή του προϋπολογισμού που αφορά την καταπολέμηση της φτώχειας και τον κοινωνικό αποκλεισμό, και η εισήγηση αποδεικνύει τη σχετικά μηδαμινή δράση που έχει πραγματοποιηθεί μέχρι τώρα εφόσον αφορά 38.000 άτομα για έναν πληθυσμό φτωχών που ανέρχεται σε 52 εκατομμύρια στην Ευρωπαϊκή Ένωση, δηλαδή για ένα άτομο στα 1.500, κάτι το οποίο είναι πράγματι μηδαμινό.
<P>
Επίσης η εισήγηση επισημαίνει ότι δεν υπάρχει καμία ανάλυση «κόστους-αποτελέσματος» εκ μέρους της Επιτροπής στον τομέα αυτό. Τέλος η εισήγηση παρατηρεί ότι, (διαβάζω από το κείμενο): »η αποτελεσματικότητα πολλών ευρωπαϊκών δικτύων χρηματοδότησης και η συνεισφορά τους στη μείωση του κοινωνικού αποκλεισμού δεν έχουν αποδειχτεί και δεν έχουν ποτέ αξιολογηθεί».
<P>
Πιστεύω λοιπόν ότι το πρόβλημα που θέτει αυτή η εισήγηση είναι το θέμα της εγκυρότητας των μικροπαρεμβάσεων της Ευρωπαϊκής Ένωσης. Είναι επίσης το πρόβλημα της εγκυρότητας ενός μεγάλου αριθμού επιδοτήσεων σε διάφορους φορείς, όχι πάντα καλά ελεγχόμενους.
<P>
Τα ερωτήματά μου προς το Ελεγκτικό Συνέδριο είναι τα εξής: έχει σκοπό να προβεί σε έναν κατάλογο των καταβαλλόμενων επιδοτήσεων προς τους φορείς στο πλαίσιο του προϋπολογισμού της Ευρωπαϊκής Ενωσης, τη στιγμή που κανένα δημόσιο έγγραφο δεν καταγράφει το σύνολο των επιδοτήσεων και τη στιγμή που επικρατεί στον τομέα αυτό μια κάποια αδιαφάνεια, η ακόμη πλήρης έλλειψη διαφάνειας;
<P>
Δεύτερον, το Ελεγκτικό Συνέδριο έχει σκοπό να προβεί στην ανάλυση των συμβατικών σχέσεων μεταξύ της Ευρωπαϊκής Ένωσης και των φορέων που επιδοτούνται; Ποιες είναι οι εισηγήσεις, ποιοι είναι οι νόμοι του παιχνιδιού στον τομέα αυτό;
<P>
Τέλος το Ελεγκτικό Συνέδριο έχει μήπως σκοπό να προβεί σε μια μελέτη «κόστους-αποτελέσματος» των δράσεων που αφορούν τους επιδοτούμενους φορείς σε σχέση με τους στόχους που επίσημα έχουν τεθεί;

<SPEAKER ID=31 NAME="Friedmann">
Kύριε Πρόεδρε, κυρίες και κύριοι βουλευτές, τέθηκαν πολλές ερωτήσεις και θα ήθελα να σας ευχαριστήσω γι' αυτό. Bεβαίως ο χρόνος είναι περιορισμένος και γι' αυτό θα είμαι σύντομος.
<P>
Kατ' αρχήν επεσήμαναν και ο Eπίτροπος κ. Liikanen και ο βουλευτής κ. Tomlinson ότι, κατά τη γνώμη τους, το Eυρωπαϊκό Eλεγκτικό Συνέδριο είναι μερικές φορές υπερβολικά πολιτικό. Eπεσήμαναν το αγρονομισματικό σύστημα. Tι κάναμε ουσιαστικά; Λέμε απλώς ότι αφότου αντικαταστάθηκε το προηγούμενο Switch-over σύστημα με το αγρονομισματικό, και μπορούμε να εξοικονομήσουμε χρήματα με ορισμένα μέτρα, το ήμισυ ενός ποσού, δηλαδή, που προβλέπονταν, και συγκεκριμένα 680 εκατ. Ecu, έχουμε ίδιες περίπου πληρωμές βέβαια, αλλά σε διαφορετικά επίπεδα στήριξης. Aυτό σημαίνει ότι πληρώνουμε τώρα τις ενισχύσεις σε διαφορετικά επίπεδα στήριξης, για να έχουμε τελικά, παρόμοιες πληρωμές. Tίθεται συνεπώς το βασικό ερώτημα, κατά πόσον αυτό συμβαδίζει με την κοινή αγορά. Θέτουμε το ερώτημα χωρίς να κριτικάρουμε την πολιτική απόφαση.
<P>
Kύριε Tomlinson, ξέρω ότι ο χρόνος πιέζει; δεν μπορέσατε να τα μελετήσετε όλα. Aλλά παρόλα αυτά, ευχαριστώ πολύ για τη δουλειά που έγινε στην επιτροπή σας. Eυχαριστώ για το ότι σ' αυτήν μπορούμε να συνεργασθούμε. Aσφαλώς θα βγάλετε και για μας σημαντικά συμπεράσματα. Έχω τη γνώμη πως, ειδικά οι διερχόμενες μεταφορές, θα χρειασθούν και στο μέλλον πιο αυξημένο έλεγχο.
<P>
Ίσως να υπάρχουν κάποιες παραλληλίες με τα προβλήματα του φόρου προστιθέμενης αξίας, αφού, ως γνωστόν, ο φόρος προστιθέμενης αξίας επιβάλλεται στον τόπο προορισμού και όχι πλέον στον τόπο καταγωγής. Aυτό σημαίνει ότι τα εμπορεύματα δεν έχουν φόρους κατά τη διάρκεια της μεταφοράς τους - πρόβλημα παρόμοιο με τις διερχόμενες μεταφορές.
<P>
H βουλευτής κ. Theato, καθώς και μερικές άλλες κυρίες και κύριοι, επεσήμαναν πώς θα πρέπει να δικαιολογηθεί ότι σημειώθηκαν παρατυπίες, σε ποσοστό 5, 9 %. Θα ήθελα να πω κατηγορηματικά ότι το ποσοστό αυτό δεν αναφέρεται σε περιπτώσεις απάτης, αλλά είναι παρατυπίες με την ευρύτερη έννοια, στην οποία περιλαμβάνονται και μερικά άλλα πράγματα, όπως λ.χ. μη επακριβώς δηλωθείσες αγραναπαύσεις.
<P>
Πρόεδρε κυρία Theato, ρωτάτε πώς θα πρέπει να αξιολογηθεί αυτό, σε σύγκριση με την προηγούμενη χρονιά, μια και πέρυσι διαπιστώθηκαν 4 % σοβαρές παρατυπίες. Aυτό θα πρέπει να το δει κανείς, σε συνδυασμό με το γεγονός ότι πέρυσι δεν μπόρεσε να ελεγχθεί το 14 % του συνολικού όγκου του προϋπολογισμού, μια και δεν υπήρχαν επαρκείς αποδείξεις. Aυτή τη φορά μπορέσαμε να ελέγξουμε όλες σχεδόν τις αποδείξεις, εκτός από ένα ποσοστό 2, 3 %. Aν πέρυσι μπορούσαμε να ελέγξουμε όλον τον προϋπολογισμό, τότε το ποσοστό των παρατυπιών θα ήταν πολύ μεγαλύτερο από 4 %, κι έτσι η διαφορά με τη φετινή χρονιά δεν θα ήταν τόσο μεγάλη, όσο φαίνεται κατ' αρχήν. Παρόλα αυτά, ευχαριστώ πολύ για την επισήμανση.
<P>
Kυρία Hansen, επισημάνατε ευγενικά πως δεν θα πρέπει να αντιμετωπίσει κανείς με αδιαφορία την έκθεση του Συνεδρίου μας. Έχω την εντύπωση, από τη συζήτηση, πως κάνουμε τη δουλειά μας με μεγάλη επιμέλεια και βγάζω απ' αυτό το συμπέρασμα ότι και μελλοντικά θα έχουμε την πρόθεση να ενεργούμε έτσι. Tο αν το SEM 2000 θα είναι μια πρόσοψη, αυτό είναι ένα ερώτημα μάλλον προς την Eπιτροπή. Όμως εσείς θίξατε και το συντονισμό με τα εθνικά ελεγκτικά συνέδρια.
<P>
Eίναι γεγονός ότι τα δικαιώματα και οι δυνατότητες των εθνικών ελεγκτικών συνεδρίων παρουσιάζουν πολύ μεγάλες διαφορές. Aποδείχθηκε πως μια διμερής συνεργασία με κάθε ελεγκτικό συνέδριο λειτουργεί κάλλιστα, κι αυτή τη διμερή συνεργασία την καλλιεργούμε και την εδραιώνουμε περαιτέρω. Aυτόν τον καιρό επισκέπτομαι όλα τα εθνικά ελεγκτικά συνέδρια. Όπως είπα, οι πρόεδροί τους θα έλθουν σύντομα σε μας. Συγκροτήσαμε κοινές ομάδες εργασίας για να συνεργασθούμε μαζί τους.
<P>
Bρισκόμαστε λοιπόν στον πολύ καλό δρόμο του να συνεργαζόμαστε ολοένα και περισσότερο, ως εθνικά ελεγκτικά συνέδρια, αλλά θα πρέπει να δούμε φυσικά, με τρόπο έντιμο, και τις διαφορετικές δυνατότητες, αλλά και τις διαφορετικές προτεραιότητες των εθνικών ελεγκτικών συνεδρίων. Kάθε εθνικό ελεγκτικό συνέδριο βλέπει κατ' αρχήν, vis-a-vis, το δικό του κοινοβούλιο, καθώς και τις επιθυμίες του, όπως συμβαίνει και σε μας. Aλλά κι εδώ θα συνεχίσουμε να σημειώνουμε σημαντικές προόδους.
<P>
Kυρία Wemheuer, σας ευχαριστώ που διευκρινίσατε ότι η έκθεση του Eλεγκτικού Συνεδρίου δεν είναι ένα βιβλίο με σκάνδαλα. Έχετε απόλυτο δίκιο. Eίναι πάντα δύσκολο, για ένα ελεγκτικό συνέδριο, να βρει το σωστό δρόμο. Aπό τη μια μεριά θα πρέπει να ξεκαθαρίζουμε τι θα μπορούσε να γίνει καλύτερο, αλλά η κριτική μας δεν πρέπει και δεν επιτρέπεται να είναι καταστροφική, και βεβαίως δεν είναι. Eίναι σαφές ότι «εκεί όπου πλανάρει κανείς πέφτουν και ροκανίδια». Kι αν ένας προϋπολογισμός είναι προϋπολογισμός επιδοτήσεων κυρίως, όπως ο ευρωπαϊκός, τότε ο κίνδυνος της μεν ή της δε παρατυπίας είναι μεγαλύτερος απ' ότι στα αντίστοιχα τμήματα των εθνικών προϋπολογισμών, όπου δεν υπάρχουν επιδοτήσεις.
<P>
Bουλευτή κύριε Garriga Polledo, ευχαριστώ πολύ για τη διευκρίνιση ότι η έκθεσή μας είναι ουσιαστική, όσον αφορά το ελαιόλαδο.
<P>
Όσον αφορά τις νέες διαπραγματεύσεις χρηματοδότησης, βουλευτή κύριε Mulder, έχω τη γνώμη ότι η ετήσια έκθεση, ως προς αυτό το θέμα, θα πρέπει να αξιολογηθεί θετικά.
<P>
Kύριε Blak, σχετικά μ' αυτό που είπατε, έχοντας υπόψη τη δανική κυβέρνηση. Σας λέω ότι η δουλειά μας βασίζεται στη δουλειά του δανικού ελεγκτικού συνεδρίου. Σε τελική ανάλυση, πρόκειται για το πως θα πρέπει να αξιολογηθεί ότι το τυρί φέτα έχει λιπαρά επί ξηρού 40 % και υγρασία 60 %. Oι διάφορες μέθοδοι ελέγχου βγάζουν διαφορετικά αποτελέσματα. Πήραμε το μικρότερο ποσοστό 3, 9 κι έτσι φθάσαμε στα 16 εκατομμύρια.
<P>
Θα ήθελα, τελειώνοντας, να σας ευχαριστήσω και πάλι για το έντονο ενδιαφέρον σας κι ελπίζω - είμαι μάλιστα σίγουρος γι' αυτό - ότι θα συνεχίσουμε να έχουμε μια καλή συνεργασία.

<SPEAKER ID=32 NAME="Liikanen">
Κύριε Πρόεδρε, καταρχάς σχετικά με την ερώτηση του κ. Mulder: όσον αφορά τις τιμές του ΑΕγχΠ η γνώμη μας είναι ότι οι εθνικές στατιστικές είναι τώρα συγκρίσιμες σε ικανοποιητικό βαθμό. Εν τούτοις τα ερωτήματα σχετικά με το εάν οι τιμές που αναφέρονται στο ΑΕγχΠ περιλαμβάνουν όλα εκείνα που πρέπει να περιλαμβάνουν είναι δικαιολογημένα. Σε σχέση με τον τομέα αυτόν εκτελείται εντατική εργασία μεταξύ των κρατών μελών και των εμπειρογνωμόνων μας. Το συμπέρασμα είναι ότι η μεν κατανομή των επιβαρύνσεων είναι αρκετά δίκαιη αλλά ότι η ανώτατη τιμή των παλαιών πόρων έχει ίσως υποεκτιμηθεί.
<P>
Αναφορικά με την μάλλον επικριτική ερώτηση της κ. Kjer Hansen για εκείνα που δεν έχουν γίνει, μπορώ μόνο να πω ότι όταν διαβάσει την έκθεση του Συνεδρίου - και στο σημείο αυτό θα πρέπει να επαινέσω τόσο την ίδια την έκθεση όσο και το έγγραφο για την DAS - θα διαπιστώσει ότι υπογραμμίζει με προσοχή τα σημεία εκείνα στα οποία η Επιτροπή - ιδιαίτερα σε σχέση με τη DAS - έχει ήδη κάνει ενέργειες αναφορικά με όσα προτείνονται.
<P>
Μία από τις αλλαγές που έχει κάνει η παρούσα Επιτροπή είναι ότι, οποτεδήποτε διαπιστώνει ότι το Συνέδριο έχει δίκιο σε κάποια παρατήρηση, αναλαμβάνει δράση. Εάν θεωρούμε κάποια παρατήρηση αδικαιολόγητη τότε εξηγούμε το γιατί. Το πρόβλημα έγκειται στο ότι, ακόμη και εάν υλοποιήσουμε όλα τα μέτρα που προτείνονται, υπάρχουν χιλιάδες άνθρωποι σε ολόκληρη την Ευρώπη που συμμετέχουν στην εκτέλεση του προϋπολογισμού μας. Είναι ατυχές το γεγονός ότι η διαδικασία μετάφρασης των δράσεων σε τελικούς αριθμούς είναι πολύ δυσκίνητη και βραδεία και απαιτεί πολλή εργασία για να ολοκληρωθεί. Θα επανέλθω στο σημείο αυτό λίγο αργότερα. Είμαι πάντοτε πρόθυμος να προσέλθω στην Επιτροπή Ελέγχου του Προϋπολογισμού και να απαντήσω στα οποιαδήποτε ερωτήματα. Εάν διατηρείτε κάποια αμφιβολία σχετικά με το εάν έχουμε υλοποιήσει κάποια σύσταση του Συνεδρίου, καλέστε με και θα έρθω. Ακόμα καλύτερο, καλέστε τον αρμόδιο για τη δαπάνη Επίτροπο έτσι ώστε ο κάθε Επίτροπος που χειρίζεται ένα πρόγραμμα δαπανών να σας μιλήσει απευθείας. Εγώ αναλαμβάνω τη γενική υπευθυνότητα που έχω και είμαι βέβαιος ότι όλοι θα είναι πρόθυμοι να συμμετάσχουν στη συζήτηση.
<P>
Η ερώτηση που έθεσαν ο κ. Wolf και η κ. Wemheuer σχετικά με τα διαρθρωτικά ταμεία και την επιλεξιμότητα υπογραμμίζει ένα πολύ σημαντικό αντικείμενο. Το πρόγραμμα ΧΑΔΔ 2000 το οποίο υλοποιούμε σε συνεργασία με τα κράτη μέλη και στο οποίο ο εισηγητής της Επιτροπής Ελέγχου του Προϋπολογισμού, κ. Colom i Naval, έχει συμβάλλει με πολύ θετικό τρόπο, θέτει ένα θεσμικό πρόβλημα σε ορισμένα κράτη μέλη καθόσο πιστεύουν ότι λόγω του γεγονότος ότι η εξουσία εκτέλεσης του προϋπολογισμού έχει αποκεντρωθεί στις επαρχίες και τις περιφέρειες η κεντρική εξουσία δεν διαθέτει στην πραγματικότητα τα αναγκαία εργαλεία ούτως ώστε να λάβει αποφάσεις. Ένα από τα συμπεράσματα αναφορικά με τον παρόντα προϋπολογισμό είναι - και αυτό είναι πολύ υποβοηθητικό - ότι το 90 % των ουσιαστικών σφαλμάτων έχουν γίνει στα κράτη μέλη και ότι το 42 % αυτών έχουν σχέση με τα διαρθρωτικά ταμεία. Εάν θέλουμε να έχουμε μια θετική DAS στην πορεία μας προς το 1999 τότε θα πρέπει να βρούμε μια λύση σ' αυτό το ζωτικό πρόβλημα: θα πρέπει να υπάρξει μια λύση που θα δείξει με σαφήνεια τι αποτελεί επιλεξιμότητα. Η σαφήνεια αυτή θα πρέπει να ισχύει για όλους - την Επιτροπή, τα κράτη μέλη και την κάθε μία περιφέρεια, κοινότητα ή οργάνωση. Θα πρέπει επίσης να ισχύει και για το Ελεγκτικό Συνέδριο διότι εάν ερμηνεύουμε διαφορετικά το τι επιτρέπεται και τι όχι δεν θα μπορέσουμε ποτέ να καταλήξουμε σε μια σαφή, αυστηρή και συνεκτική νοοτροπία προϋπολογισμού. Δεν έχουμε φτάσει στο σημείο αυτό και θα πρέπει να παραδεχθώ ότι ακόμη δεν υπάρχει ομοφωνία. Η Επιτροπή όμως δεν μπορεί να υποχωρήσει. Είναι αναγκαίο να διαθέτουμε σαφείς κανονισμούς επιλεξιμότητας καθώς επίσης και ένα εργαλείο για δημοσιονομικές διορθώσεις.
<P>
Το αντικείμενο της δυνατότητας διεύρυνσης του συστήματος εκκαθάρισης των λογαριασμών των διαρθρωτικών ταμείων έχει συζητηθεί εκτενώς. Το σύστημα αυτό δεν λειτουργεί ικανοποιητικά διότι πολλοί λογαριασμοί έχουν διαφορετικήμορφή. Στα διαρθρωτικά ταμεία εγκρίνουμε προγράμματα στο σύνολό τους και κατόπιν τα χρηματοδοτούμε ενώ στην εκκαθάριση των λογαριασμών εργαζόμαστε εξετάζοντας την κάθε μία απόδειξη ξεχωριστά καθόσο συχνά διαπιστώνουμε ότι το κάθε ένα στοιχείο δαπάνης είναι επιλέξιμο. Αυτά είναι δύο διαφορετικά πράγματα. Αλλά οι δημοσιονομικές διορθώσεις, όταν εφαρμόζονται σωστά, μας παρέχουν τις ίδιες δυνατότητες. Είμαι βέβαιος ότι εάν στο μέλλον υπάρξει βούληση εκ μέρους των κρατών μελών για να γίνουν μεταβολές στην DAS, αυτός είναι ένας τομέας στον οποίο χρειάζονται λύσεις. Στο αντικείμενο αυτό χρειάζομαι την υποστήριξή σας και τη συνεργασία σας.
<P>
Ο Πρόεδρος Φρήντμαν απάντησε σωστά στην ερώτηση του κ. McCartin, αλλά ίσως θα μπορούσα να μνημονεύσω και εγώ κάτι. Ποιο είναι το πρόβλημα σχετικά με την ερμηνεία των ουσιαστικών σφαλμάτων; Αναφέρθηκα εν συντομία στο γεγονός ότι τα διαρθρωτικά ταμεία απλά συγχρηματοδοτούν προγράμματα χορηγώντας προκαταβολές από τον προϋπολογισμό. Οι προκαταβολές καταβάλλονται επί τη βάσει των δηλώσεων δαπανών που υποβάλλουν τα κράτη μέλη. Εάν το σύστημα στα κράτη μέλη έχει αδυναμίες τότε αυτό σημαίνει ότι οι δηλώσεις θα περιέχουν στοιχεία δαπανών τα οποία δεν θα είναι επιλέξιμα. Ωστόσο, εκ παραδόσεως τα κράτη μέλη υποβάλλουν δηλώσεις που περιέχουν πολύ περισσότερα στοιχεία δαπανών από εκείνα που είναι απαραίτητα για τη χορήγηση της επόμενης προκαταβολής. Αυτό σημαίνει ότι έστω και εάν η δήλωση ενός κράτους μέλους περιλαμβάνει ορισμένες μη επιλέξιμες δαπάνες, το σύνολο των επιλέξιμων είναι πλέον ή επαρκές για να καλύψει τη χορήγηση της επόμενης προκαταβολής. Αυτές, τουλάχιστον, οι προκαταβολές είναι συνήθεις. Ειλικρινά, 30 από 31 περιπτώσεις ήταν αυτής της μορφής, με ουσιαστικά σφάλματα. Είναι επομένως απαραίτητο να έχουμε σαφείς και αυστηρούς κανονισμούς επιλεξιμότητας ούτως ώστε να αποφεύγουμε αυτά τα σφάλματα ερμηνείας.
<P>
Σε μια συζήτηση όπως η παρούσα δεν θέλω συνήθως να αναφέρομαι στην απάτη διότι δεν έχει μεγάλη σχέση, αλλά ο κ. McCartin αναφέρθηκε σε έναν αριθμό και θα ήθελα να πω ότι η έκθεση την οποία εκπόνησε η αρμόδια για την απάτη Επίτροπος Gradin περιλαμβάνει το μέγεθος 0, 6 % επί των δαπανών. Οι αριθμοί αυτοί δεν είναι συγκρίσιμοι και παρατίθεται μόνο και μόνο για να σας δώσει μια ιδέα για το μέγεθος του προβλήματος. Το 5, 9 % δεν έχει καμία σχέση. Έχουν εκπονηθεί μελέτες, βασισμένες σε στατιστικές μεθόδους, για να διαπιστωθεί εάν υπάρχει κάποιος σταθερός παράγων σφάλματος στις συναλλαγές. Στην πραγματικότητα, ο αριθμός των παρατυπιών που διαπιστώθηκαν - ουσιαστικά σφάλματα - αντιστοιχούσε σε 163 εκατομμύρια Ecu. Αυτή η πιο πιθανή εκτίμηση στηρίζεται σε στατιστική πρόβλεψη αλλά είμαι βέβαιος ότι η Επιτροπή Ελέγχου του Προϋπολογισμού θα εξετάσει τη μέθοδο πολύ προσεκτικά.
<P>
Ελπίζω ότι προοδευτικά φτάνουμε σε μία φάση όπου θα μπορούμε να συγκρίνουμε τις διάφορες τάσεις. Αλλά, όπως λέει και το Ελεγκτικό Συνέδριο, δεν υπάρχουν σημαντικές διαφορές. Έχουν ήδη ληφθεί μέτρα και συνεχίζουμε να εργαζόμαστε προς την κατεύθυνση βελτιώσεων. Έχουμε ακόμη να διανύσουμε πολύ δρόμο αλλά ελπίζω ότι χρόνο με το χρόνο το πλοίο θα στρέφει όλο και περισσότερο και ότι, όταν θα λήξει η θητεία σας και η θητεία μας, θα έχουμε δημιουργήσει μια πολύ καλύτερη και πολύ σταθερότερη βάση.
<P>
(Χειροκροτήματα)

<SPEAKER ID=33 NAME="Πρόεδρος">
Ευχαριστώ τον Πρόεδρο Friedman, τον επίτροπο Liikanen και όλους τους συναδέλφους που έλαβαν μέρος στη συζήτηση. Η συζήτηση αυτού του θέματος της ημερήσιας διάταξης έληξε.

<CHAPTER ID=4>
Τηλεοπτικές δραστηριότητες
<SPEAKER ID=34 NAME="Πρόεδρος">
Η ημερήσια διάταξη προβλέπει τη σύσταση για τη δεύτερη ανάγνωση της Επιτροπής Πολιτισμού, Νεότητας, Παιδείας και Μέσων Ενημέρωσης (Α4-0346/96), σχετικά με την κοινή θέση που καθόρισε το Συμβούλιο εν όψει της έγκρισης της οδηγίας του Ευρωπαϊκού Κοινοβουλίου και του Συμβουλίου που τροποποιεί την οδηγία 89/552/ΕΟΚ του Συμβουλίου για το συντονισμό ορισμένων νομοθετικών, κανονιστικών και διοικητικών διατάξεων των κρατών μελών που αφορούν την άσκηση τηλεοπτικών δραστηριοτήτων (C4-0380/96-95/074(COD) (Εισηγητές: κκ. Galeote Quecedo και Hoppenstedt).

<SPEAKER ID=35 NAME="Galeote Quecedo">
Κύριε Πρόεδρε, κατά τη διάρκεια της συζήτησης σχετικά με τη μεταρρύθμιση της Οδηγίας για την τηλεόραση χωρίς σύνορα, πιστεύω ότι όλους μάς ενέπνευσε ο ίδιος στόχος: η ανάπτυξη της ευρωπαϊκής οπτικοακουστικής βιομηχανίας. Παρά το ότι αυτός είναι ένας κοινός στόχος, είναι προφανές ότι υπάρχουν διαφορές ως προς τον τρόπο επίτευξής του.
<P>
Θα ήθελα ωστόσο να ξεκινήσω με δύο παρατηρήσεις στις οποίες πιστεύω ότι συμφωνούμε: κατά πρώτον, ενδείκνυται, και είναι μάλιστα απαραίτητο, να προβούμε σε μεταρρύθμιση του ισχύοντος κειμένου το οποίο, αν και αξιολογείται γενικώς θετικά, έχει ξεπεραστεί από την ταχεία εξέλιξη του τομέα· κατά δεύτερον, να υπάρχει θέληση συνεννόησης, η οποία κατ' εμέ θα πρέπει να λαμβάνεται πάντοτε υπόψη στην πολιτική δράση, και αποδεικνύεται τώρα υποχρεωτική αν θέλουμε το Κοινοβούλιό μας να συμμετέχει πλήρως στη διαδικασία συναπόφασης.
<P>
Θα πρέπει να έχουμε κατά νου και τις δύο αυτές παρατηρήσεις κατά τη λήψη της απόφασης όσον αφορά τη νομική επιβολή υποχρεωτικών ποσοστώσεων ευρωπαϊκών παραγωγών στις τηλεοπτικές οθόνες. Με όλο το σεβασμό προς εκείνους που την υποστηρίζουν, οι εισηγητές δηλώνουμε ότι είναι λάθος. Η εμπειρία αποδεικνύει ότι δεν υπάρχει άμεση σχέση μεταξύ υποχρεωτικών ποσοστώσεων και ανάπτυξης της οπτικοακουστικής βιομηχανίας, και μάλλον θα μπορούσαν να αναφερθούν παραδείγματα που αντιβαίνουν σε αυτήν την υπόθεση. Εξάλλου, ο υποτιθέμενος ευρωπαϊκός χαρακτήρας του μέτρου διαψεύδεται στην πράξη, εφόσον το ποσοστό ευρωπαϊκών μη εθνικών παραγωγών που μεταδίδονται από τις οθόνες μας είναι απλώς ασήμαντο. Παραπέμπω στο γαλλικό πρότυπο, ως το πλέον αντιπροσωπευτικό. Επιπλέον, η καθιέρωση φραγμών στην Ένωση μπορεί να θέσει σε σοβαρό κίνδυνο την πρόσβαση της ευρωπαϊκής οπτικοακουστικής παραγωγής σε αναδυόμενες αγορές, όπως της Λατινικής Αμερικής. Πρόκειται τέλος για ένα μη δημοφιλές μέτρο, εφόσον, στην αντίθετη περίπτωση, δεν θα ήμασταν εδώ να συζητάμε αν ενδείκνυται ή όχι να ενισχυθεί ο υποχρεωτικός του χαρακτήρας.
<P>
Κατά την άποψή μας, τα μέτρα που θα πρέπει να προωθηθούν από το ευρωπαϊκό πεδίο ώστε να βοηθηθεί η βιομηχανία μας πρέπει να προσανατολίζονται προς την άμεση δημοσιονομική ενίσχυση στις ευρωπαϊκές παραγωγές μέσω του Προγράμματος MEDIA ή του Ταμείου Εγγυήσεων.
<P>
Ένα άλλο ζήτημα που συζητήθηκε επισταμένως κατά τη διαδικασία του σχεδίου μεταρρύθμισης είναι εκείνο που αφορά τη συμπερίληψη των αποκαλούμενων νέων αλληλεξαρτώμενων υπηρεσιών. Οι εισηγητές υποστηρίξαμε ότι είναι πρόωρο να προσεγγίσουμε μια ρύθμιση χωρίς να γνωρίζουμε τους πραγματικούς όρους ανάπτυξης των ρυθμιζόμενων υπηρεσιών, εφόσον βρίσκονται ακόμη στο αρχικό στάδιο της λειτουργίας τους. Η Ευρωπαϊκή Επιτροπή ενέκρινε πρόσφατα μια σειρά προτάσεων που εισάγουν τη διαδικασία ρύθμισης των νέων υπηρεσιών. Παρά τα όσα ελέχθησαν, πιστεύω ότι έχουμε προχωρήσει σημαντικά στην Επιτροπή Πολιτισμού ώστε να μπορέσουμε να αντιμετωπίσουμε τη διαδικασία συνδιαλλαγής σε μια αρκετά στέρεη βάση.
<P>
Το ίδιο μπορεί να ειπωθεί και σε σχέση με τους ποσοτικούς περιορισμούς της διαφήμισης, ένα πεδίο στο οποίο θα πρέπει να σταθούμε ικανοί να βρούμε μια λεπτή ισορροπία ανάμεσα στην αγορά της διαφήμισης και την προστασία του τηλεθεατή. Η διαφήμιση αποτελεί τη βασική συνεισφορά στη χρηματοδότηση των εμπορικών τηλεοπτικών σταθμών, που είναι απαραίτητοι για τη σωστή ανάπτυξη του οπτικοακουστικού συστήματος και της πλουραλιστικής ενημέρωσης.
<P>
Κατά τη δεύτερη ανάγνωση, εισήχθη στη συζήτηση ο περιορισμός των αποκλειστικών δικαιωμάτων για την τηλεοπτική μετάδοση γεγονότων εξαιρετικής σημασίας και γενικού ενδιαφέροντος. Συμφωνώ ότι οι Ολυμπιακοί Αγώνες ή το Παγκόσμιο Πρωτάθλημα Ποδοσφαίρου πρέπει να μεταδίδονται απευθείας και να διασφαλίζεται η ελεύθερη πρόσβαση όλων των πολιτών, όπως προτείνει και η τροπολογία που παρουσιάζεται. Σε αρμονία με αυτήν την κοινή ευαισθησία, η Ευρωπαϊκή Επιτροπή δεσμεύθηκε ήδη να εκδώσει μια σύντομη ανακοίνωση σχετικά με αυτό το ζήτημα, και σας παραπέμπω σε αυτήν.
<P>
Υπάρχει μια σαφής αντίληψη -μια κατακραυγή θα έλεγα- στην κοινωνία μας, σχετικά με τις συχνές υπερβολές στα τηλεοπτικά προγράμματα σε ό, τι αφορά τη μετάδοση σκηνών άσκοπης βίας ή πορνογραφικών σκηνών, που βλάπτουν την ανάπτυξη των ανηλίκων. Αν και αναγνωρίζω ότι έγιναν πρόοδοι στην κοινή θέση, οι οποίες - ειρήσθω εν παρόδω- είναι προϊόν της πρωτοβουλίας αυτού του Σώματος, αυτές δεν είναι επαρκείς. Συνεπώς, επιμένουμε στην πρότασή μας οι τηλεοπτικοί φορείς, υπό την εποπτεία του Κράτους, να καθορίσουν ένα πλαίσιο για τη δημιουργία εθνικών οργάνων ελέγχου που να ταξινομούν τα προγράμματα ανάλογα με το ακατάλληλο περιεχόμενό τους· αυτός ο χαρακτηρισμός θα αποδίδεται μέσω ενός συστήματος κωδικοποίησης στους ίδιους τους δέκτες, κάτι που αναθέτει στους γονείς και κηδεμόνες την ευθύνη σχετικά με τους προστατευομένους τους ανηλίκους.
<P>
Είναι προφανές ότι τα μέτρα αυτά δεν περιορίζουν διόλου την ελευθερία εκπομπής, αλλά θέτουν στη διάθεση της κοινωνίας ένα αποτελεσματικό μέσον προστασίας των ανηλίκων, και αυτό είναι που ζητείται από μας, συννομοθέτες στην προκειμένη περίπτωση.

<SPEAKER ID=36 NAME="Hοppenstedt">
Kύριε Πρόεδρε, ως συνεισηγητής των τηλεοπτικών οδηγιών, επιτρέψτε μου να πω και πάλι ότι το ενδιαφέρον των μέσων ενημέρωσης είναι τεράστιο - τι άλλο θα μπορούσε να είναι. H παρουσία των υπολοίπων ενδιαφερομένων κύκλων είναι εξαιρετική. Ένας κάπως περιορισμένος έπαινος ανήκει και στο Συμβούλιο, το οποίο υιοθέτησε, στην κοινή θέση, σημαντικά μέρη από την πρώτη ανάγνωση. Oι ευχαριστίες μας απευθύνονται επίσης και προς την Eπιτροπή, η οποία, υπό την προεδρία του κ. Oreja, συνόδευε τις συζητήσεις μας στην Eπιτροπή Πολιτισμού, Nεότητας, Παιδείας και Mέσων Eνημέρωσης και ήταν διαρκώς πληροφοριοδότης για τις κινήσεις που γίνονταν στο Συμβούλιο.
<P>
H Eπιτροπή Πολιτισμού, Nεότητας, Παιδείας και Mέσων Eνημέρωσης, ανέπτυξε μια σειρά βασικών αντεπιχειρημάτων. 1. Στο άρθρο 1, σε αντίθεση με την πρώτη ανάγνωση, βρέθηκε μια συμβιβαστική λύση, της οποίας το περιεχόμενο, σε γενικές γραμμές, είναι το εξής: ίδια ρύθμιση για ίδιο περιεχόμενο, δηλαδή για τηλεοπτικές εκπομπές. Διότι το δημόσιο ενδιαφέρον για ίδιο επίπεδο προστασίας ανηλίκων, για ίδια, ενιαία οριζόμενα, ελάχιστα στάνταρτ διαφήμισης, για ένα ενιαία οριζόμενο επίπεδο προστασίας του δικαιώματος της προσωπικότητας εκφραζόμενο με τη μορφή του δικαιώματος της αντιπαράθεσης, είναι πάντα το ίδιο για ίδια περιεχόμενα, άσχετα τελείως από τον τεχνικό τρόπο μετάδοσης, με τον οποίο γίνεται μια τέτοια τηλεοπτική εκπομπή.
<P>
H Eπιτροπή Πολιτισμού, Nεότητας, Παιδείας και Mέσων Eνημέρωσης, ασπάσθηκε επίσης και την αρχή ότι η τηλεοπτική οδηγία, σε καμιά περίπτωση δεν επιτρέπεται να παρεμποδίσει τις αναγκαίες επενδύσεις στις νέες τεχνολογίες. Στο σημείο αυτό υπάρχει κάποια αβεβαιότητα, λόγω των ενδεχόμενων ερμηνευτικών περιθωρίων, που υπάρχουν στις τροπολογίες 12, 13, 46, κυρίως όσον αφορά το μελλοντικό σύνολο των νέων υπηρεσιών. Γι' αυτό και η μεγάλη πλειοψηφία της Oμάδας του EΛK δεν μπορεί να υπερψηφίσει τις τροπολογίες αυτές. Θεωρώ, ωστόσο, ιδιαίτερα σημαντικό το ότι διατυπώνεται εδώ η ανάγκη συζήτησης, μια και η τεχνική εξέλιξη προχωρεί ραγδαία, ούτως ώστε αυτό που τώρα χαρακτηρίζεται ως επίκαιρη κατάσταση να πρέπει, στο μέλλον, να συζητηθεί περαιτέρω.
<P>
Δεν υπάρχει, κατά τη γνώμη μου, κανείς εδώ μέσα στην αίθουσα που να μην είναι υπέρ της προώθησης της ευρωπαϊκής πολιτιστικής διάστασης και των πολιτιστικών έργων. H Eπιτροπή Πολιτισμού, Nεότητας, Παιδείας και Mέσων Eνημέρωσης, κατέθεσε εκ νέου τις τροπολογίες για την υποχρεωτική θέσπιση ποσοστώσεων, που εγκρίθηκαν, κατά πλειοψηφίαν, στην ολομέλεια. H Oμάδα του Eυρωπαϊκού Λαϊκού Kόμματος και φυσικά κι εγώ - όπως όλοι γνωρίζετε -, έχουμε διαφορετικές αντιλήψεις. Oι υποχρεωτικές ποσοστώσεις δεν παράγουν καινούριες ταινίες και προγράμματα. Aυτό γίνεται μάλλον με λογικές δομές. H καλή κατάρτιση των επαγγελματιών και οι βελτιωμένες στρατηγικές εμπορίας, υποστηριζόμενες από τα ευρωπαϊκά προγράμματα ενίσχυσης που αναφέρθηκαν, όπως λ.χ. το MEDIA I και II, το σχέδιο δράσης 16: 9, το Tαμείο Eγγυήσεων, κι ενδεχομένως και φορολογικές ελαφρύνσεις, καθώς και μέτρα για επενδύσεις σε κινηματογραφικές και τηλεοπτικές παραγωγές, είναι, στην ουσία, ο σωστός δρόμος.
<P>
Aναφέρθηκε η επανακατάθεση, χάριν της τάξης, των παλιών τροπολογιών για τη διαφήμιση. Eίναι σαφές ότι στην περαιτέρω ανάπτυξη του δυαδικού συστήματος, περιλαμβάνεται σαφώς και μια ισορροπημένη διαφήμιση. Δεν εξετάζεται το ερώτημα αν θα πρέπει όλα τώρα να αντιμετωπίζονται πιο αυστηρά και πιο περιοριστικά, μέσω του νομοθέτη, και ο καταναλωτής δεν είναι αρκετά ενήλικας, ώστε να αλλάζει από μόνος του το πρόγραμμα, σε περίπτωση υπερβολικής διαφήμισης.
<P>
Oι κανόνες προστασίας των ανηλίκων της κοινής θέσης έγιναν εν μέρει δεκτοί, αλλά όχι σε αρκετό βαθμό. H Eπιτροπή Πολιτισμού, Nεότητας, Παιδείας και Mέσων Eνημέρωσης, ξανακατέθεσε την αρχική τροπολογία, σύμφωνα με την οποία παρέχεται και μια τελευταία δυνατότητα να κλείνει η συσκευή, μ' έναν τεχνικό μηχανισμό, ύστερα από προηγούμενη κωδικοποίηση των προγραμμάτων. Στόχος είναι φυσικά εδώ - κι αυτό το τονίζαμε ανέκαθεν - να προκαλέσει το θέμα αυτό μια παγκόσμια συζήτηση, ώστε όλοι οι συμμετέχοντες στην αγορά, αλλά και οι καταναλωτές, να ευαισθητοποιηθούν, διότι η βία, τα πορνογραφήματα και φυσικά οι υπερβολικές ερωτικές σκηνές, που προσφέρονται και μεταδίδονται μέσω της τηλεόρασης, μέσω των νέων υπηρεσιών, καθώς και μέσω του Internet, είναι πλέον απαράδεκτα. Γι' αυτό και θα πρέπει εδώ, ενόψει και των νέων υπηρεσιών, και κυρίως του Internet, να ακολουθηθεί μια κοινή παγκόσμια στρατηγική.
<P>
Ένα καινούριο θέμα για τη δεύτερη ανάγνωση, είναι η μετάδοση αθλητικών γεγονότων. Aυτό αναφέρθηκε ήδη εν συντομία. H Eπιτροπή Πολιτισμού, Nεότητας, Παιδείας και Mέσων Eνημέρωσης κατέθεσε μια συμβιβαστική πρόταση, που διατυπώνεται στην τροπολογία 20, και η οποία προβλέπεται, τουλάχιστον, ως συμβολή στην περαιτέρω συζήτηση του θέματος της μετάδοσης των αθλητικών γεγονότων, σε εθνικό κυρίως επίπεδο. Nομίζω πως εδώ, ασφαλώς, από κοινού με την Eπιτροπή, θα βρεθεί ένας τρόπος για να αντιμετωπιστεί, στο μέλλον, αυτό το θέμα, που είναι πολύ ευαίσθητο και παρουσιάζει μεγάλο δημόσιο ενδιαφέρον, ώστε να βρεθεί εδώ μια ανεκτή λύση.
<P>
Eξακολουθώ να έχω την άποψη πως οι ίδιοι οι αθλητικοί φορείς κι εκείνοι που μεταδίδουν αθλητικά γεγονότα, θα πρέπει να συμφωνήσουν, χωρίς την παρέμβαση του κράτους. Aν όμως δεν μπορέσουν να το κάνουν αυτό, τότε έχω τη γνώμη πως κι εδώ η Eυρωπαϊκή Ένωση και τα κράτη μέλη θα πρέπει να αναζητήσουν ρυθμίσεις. Eυχαριστώ πολύ που με ακούσατε.

<SPEAKER ID=37 NAME="Castellina">
Κύριε Πρόεδρε, βρίσκομαι εδώ για να υποστηρίξω τους βασικούς λόγους που οδήγησαν την Επιτροπή Πολιτισμού να υιοθετήσει, με ευρεία πλειοψηφία, τις τροπολογίες που σας παρουσιάζουμε ως επιτροπή. Με αυτή την εισαγωγική παρατήρηση θέλω να σας πληροφορήσω ότι εμείς προσπαθήσαμε να ερμηνεύσουμε σωστά το πνεύμα της αρχής της συναπόφασης που περιέχεται στη Συνθήκη του Μάαστριχτ, η οποία ακριβώς επιβάλλει την επιδίωξη συμφωνίας και αμοιβαίας συνενόησης μεταξύ των διαφόρων ευρωπαϊκών θεσμικών οργάνων.
<P>
Γι αυτό το λόγο, μετά την κοινή θέση που έλαβε το Συμβούλιο τον περασμένο Ιούλιο, η οποία δεν δεχόταν ούτε τις δικές μας προτάσεις ούτε εκείνες της Επιτροπής, προτάσεις σε μεγάλο βαθμό όμοιες με εκείνες του Ευρωπαϊκού Κοινοβουλίου, αντίθετα μάλιστα αγνοούσε τους λόγους που μας ανάγκασαν να τις υιοθετήσουμε, προσπαθήσαμε να κατανοήσουμε τις πραγματικές αιτίες που ώθησαν ένα μέρος των κρατών μελών και ένα μέρος των ίδιων των συναδέλφων μας να καταψηφίσουν το κείμενο που είχε εγκριθεί κατά την πρώτη ανάγνωση από την Ολομέλεια. Σύμφωνα με το πνεύμα της συναπόφασης και της επιδίωξης συναίνεσης, εγκρίναμε στην επιτροπή, κατά τη δεύτερη ανάγνωση, νέες τροπολογίες που αποτελούν συμβιβασμό όσον αφορά αποφασιστικά σημεία: πρώτο, για να ανταποκριθούμε στις ανησυχίες των μικρών χωρών, που δεν διαθέτουν επαρκή εθνική παραγωγή fiction , ώστε να μπορούν άνετα να μεταδίδουν τουλάχιστον κατά 51 % ευρωπαϊκά έργα, συμπεριλάβαμε στη λεγόμενη ποσόστωση και έργα που έχουν γυρισθεί σε plateau δεύτερο, όσον αφορά τις νέες υπηρεσίες, βελτιώσαμε τους προσδιορισμούς που διακρίνουν εκείνες τις εκπομπές που, αν και χρησιμοποιούν νέες τεχνολογίες, δηλαδή νέα μέσα μετάδοσης, παραμένουν πάντοτε οπτικοακουστικές εκπομπές, όπως η pay-tv ή η video on demand , από εκείνες που επιτυγχάνονται κατόπιν μεμονωμένης κλήσης, όπως παραδείγματος χάρη, το Internet , που δεν έχουν αυτά τα χαρακτηριστικά: έχουμε εντάξει τις πρώτες στη σφαίρα εφαρμογής της οδηγίας εν αναμονή μιας κατάλληλης νομοθεσίας -μέχρι τώρα δεν υπάρχει- για να μην αφήσουμε ένα επικίνδυνο νομικό κενό, αλλά -και ιδού ο βασικός συμβιβασμός- εξαιρέσαμε το video on demand από την εφαρμογή των ποσοστώσεων, τόσο μετάδοσης όσο και επένδυσης. Ο επίτροπος Oreja αναγνώρισε, εξάλλου, ότι η επιτροπή μας κατέβαλε σημαντικές προσπάθειες για να περιορίσει τις τροπολογίες της και επιπλέον τόνισε ότι από πολιτικής πλευράς θα είναι δύσκολο για το Συμβούλιο να μην το λάβει υπόψη. Ελπίζουμε ότι το Συμβούλιο θα δώσει δείγματα πολιτικής σοφίας και ότι συνεπώς θα καταστεί δυνατό να επιτευχθεί μία διαδικασία συνεννόησης χωρίς να χρειασθεί να αντιμετωπίσουμε μία άκαμπτη άρνηση που θα γελοιοποιούσε την αρχή της συναπόφασης και θα αποτελούσε προσβολή για το Ευρωπαϊκό Κοινοβούλιο.
<P>
Όπως διαπιστώνετε, πρόκειται να αποφασίσουμε για δύο πολύ σοβαρά θέματα: το ένα αφορά τη μέθοδο: το ρόλο, την αξιοπρέπεια του Ευρωπαϊκού Κοινοβουλίου, τη δημοκρατική αξιοπιστία των Θεσμικών μας Οργάνων. το άλλο αφορά το περιεχόμενο: η δημιουργία μίας ευρωπαϊκής αγοράς -της ΕΟΚ- υπήρξε ενδεχομένως μία καλή ιδέα για τη δεκαετία του '50 ή του '60, αλλά σήμερα που υπάρχει η παγκόσμια αγορά, εάν η Ευρωπαϊκή Ένωση παραμείνει μόνο μια αγορά δεν έχει πλέον λόγο ύπαρξης. Αποκτά νόημα και λόγο ύπαρξης μόνο εάν γίνει κάτι άλλο, εάν διατηρήσει, τροφοδοτήσει την ιστορική και πολιτισμική της ταυτότητα. Αυτή η ταυτότητα σήμερα απειλείται, διότι οι εθνικοί μας πολιτισμοί εκμηδενίζονται από το διεθνή ανταγωνισμό, από τις βιομηχανίες παραγωγής πολιτισμού που διαθέτουν μεγάλες εσωτερικές αγορές και που, χάρη στην οικονομική και χρηματοδοτική δύναμή τους, κατορθώνουν να επιβάλλουν σε παγκόσμιο επίπεδο χίλιους άγραφους νόμους, που στο τέλος δημιουργούν έναν μονομερή πολιτισμό που μας φτωχαίνει όλους μας. Η Ευρώπη μπορεί, βεβαίως, να δοκιμάσει να αντιμετωπίσει την πρόκληση αλλά μόνο εάν δημιουργήσει κάτι που ακόμη δεν υπάρχει: μία ευρωπαϊκή πολιτισμική αγορά που να ξεπερνά τους στενούς εθνικούς ορίζοντες. Η οδηγία που σας προτείνουμε προβλέπει, ακριβώς, μέτρα τα οποία στοχεύουν τη δημιουργία της ευρωπαϊκής αγοράς των τηλεοπτικών μέσων, για να προστατεύσουν από την πνευματική συρρίκνωση τη φαντασία, τις εικόνες, την προσωπικότητα των παιδιών και των εγγονών μας.

<SPEAKER ID=38 NAME="Caudron">
Κύριε Πρόεδρε, αγαπητοί συνάδελφοι, σε πρώτη ανάγνωση επιθυμώ να επαναλάβω σήμερα ότι το Κοινοβούλιό μας με βάση τις εργασίες της Επιτροπής Πολιτισμού, Νεότητας, Παιδείας και Μέσων Ενημέρωσης και των επιτροπών που γνωμοδότησαν, εκ των οποίων η Οικονομική Επιτροπή, της οποίας ήμουν εισηγητής, συνέταξε ένα καλό κείμενο, το οποίο προσδιορίζει μια καλή ευρωπαϊκή πολιτική όσον αφορά τη δημιουργία και την τηλεοπτική, την οπτικοακουστική και την κινηματογραφική διανομή.
<P>
Αυτό δεν ισχύει δυστυχώς για το Σύνοδο των Υπουργών, και το κείμενο της κοινής θέσης είναι συγκεχυμένο όσον αφορά τη μορφή του και ιδιαίτερα ανεπαρκές όσον αφορά το περιεχόμενο. Ωστόσο σε δεύτερη ανάγνωση πρέπει να πάμε στην ουσία του θέματος γιατί δεν μπορεί να ξαναγραφεί όλο. Αυτό έκανα ως εισηγητής, προτείνοντας στην Οικονομική Επιτροπή τις τέσσερις τροποποιήσεις τις οποίες ψήφισε. Η εισήγησή μου και τα συμπεράσματά μου αυτούσια έχουν υιοθετηθεί με 28 ψήφους έναντι 15. Δύο από τις τροποποιήσεις αυτές είχαν στόχο να καταστήσουν πιο αποτελεσματικά τα ποσοστά και τις νομοθετικές δεσμεύσεις, αποκλείοντας συγχρόνως τις παραγωγές σε στούντιο και ενισχύοντας τη διανομή των ευρωπαϊκών έργων. Μια τρίτη και σημαντική τροποποίηση αφορούσε την ενίσχυση της αποτελεσματικότητας των ελέγχων εκ μέρους της Εκτελεστικής Επιτροπής και μια τέταρτη επανέφερε την προθεσμία των 10 ετών για την επανεξέταση.
<P>
Μπορώ να πω σε προσωπικό επίπεδο ότι ξαναβρίσκω το πνεύμα των τροποποιήσεων που έχει ψηφίσει η επιτροπή μας, εκ των οποίων το μεγαλύτερο μέρος έχει υιοθετηθεί από την Επιτροπή Πολιτισμού, άσχετα αν προσωπικά θα είχα προτιμήσει περισσότερες διευκρινίσεις για τον αποκλεισμό των παραγωγών σε στούντιο που εκτρέπουν την αρχή των ποσοστών και παρόλο που λυπάμαι για την έλλειψη μέτρων προστασίας εναντίον των μετατοπίσεων.
<P>
Ελπίζω τώρα ως εισηγητής γνωμοδότησης να υπάρχει μια πλειοψηφία στο Κοινοβούλιο αυτό που να επικυρώσει τις ψήφους μας της πρώτης ανάγνωσης πάνω στα κύρια θέματα που αναφέρθηκαν. Ο ευρωπαϊκός πολιτιστικός κόσμος στο σύνολό του περιμένει από το Ευρωπαϊκό Κοινοβούλιο αυτό που οι υπουργοί μας δεν μπόρεσαν να κάνουν, να είναι αποφασιστικοί και τολμηροί για να υπερασπιστούν και να προωθήσουν τον ευρωπαϊκό μας πολιτισμό.

<SPEAKER ID=39 NAME="Barzanti">
Κύριε Πρόεδρε, κύριοι συνάδελφοι, οι προτάσεις της Επιτροπής Πολιτισμού, Νεότητας, Παιδείας και Μέσων Ενημέρωσης, όπως με άριστο τρόπο εξετέθησαν από την πρόεδρο, κ. Castellina, αποδεικνύουν ότι κατά τη δεύτερη ανάγνωση η επιτροπή θέλησε να υιοθετήσει μία ισόρροπη και υπεύθυνη γραμμή.
<P>
Δεν επαναπροτείναμε, sic et simpliciter , όλα όσα είχαμε προτείνει κατά την πρώτη ανάγνωση, αλλά ένα σοβαρό πλαίσιο διαμεσολάβησης και σύγκλισης που ελπίζουμε να τύχει της ευρείας συναίνεσης του Ευρωπαϊκού Κοινοβουλίου. Πράγματι, είναι αλήθεια, προτείναμε τη διεύρυνση του πεδίου εφαρμογής της οδηγίας και σε ορισμένες νέες υπηρεσίες, όχι σε όλες τις νέες υπηρεσίες. βασικά θέλουμε να επεκταθεί στην κατ' αίτηση αναμετάδοση διότι δεν επιθυμούμε την επιδείνωση της κατάστασης από την άποψη του ανταγωνισμού και μία διπλή αγορά, που θα είχε αρνητικές επιπτώσεις στην τηλεόραση που απευθύνεται στους πολλούς υπέρ της τηλεόρασης που απευθύνεται στους λίγους, ή αντιθέτως.
<P>
Όχι μόνο, αλλά με την τροπολογία αριθ. 46, της οποίας επισημαίνω τη σπουδαιότητα, τονίζουμε ότι η οδηγία δεν εφαρμόζεται μηχανικά σε αυτό τον τύπο των νέων υπηρεσιών, αλλά μόνο όσον αφορά τις βασικές αρχές, και κυρίως για την προστασία των παιδιών. Θα ήταν παράλογο να επιβληθούν κανόνες στη λειτουργία του INTERNET, όπως προτείνει η Επιτροπή, να ρυθμισθούν οι γενικού χαρακτήρα και οι θεματικές τηλεοράσεις και να μείνει απέξω ένα κενό, ένα πεδίο που δεν ανήκει σε κανένα, όπου δεν εφαρμόζεται καμία αρχή.
<P>
Συνεπώς, η Επιτροπή Πολιτισμού, Νεότητας, Παιδείας και Μέσων Ενημέρωσης προτείνει πριν από όλα μία εξαιρετικά υπεύθυνη συμπεριφορά. Και αυτό ισχύει και όσον αφορά τις ποσοστώσεις. θέλουμε να είναι υποχρεωτικές, αλλά έχουμε υπογραμμίσει ότι ο όλος μηχανισμός θα πρέπει να επανεξετασθεί σε δέκα χρόνια και ότι παρέχεται η δυνατότητα επιλογής, όσον αφορά τις θεματικές τηλεοράσεις, των ποσοστών επένδυσης.
<P>
Σχετικά με τη διαφήμιση, τέλος, έχουμε επανεντάξει στοιχεία που θα καταστήσουν πιο αυστηρές τόσο τις αρχές από τις οποίες θα πρέπει να εμπνέεται η ίδια η διαφήμιση, όσο και τις ανώτερες οροφές, κατά τη διάρκεια της ημέρας και κατά τη διάρκεια της ωρολογιακής ώρας. Πράγματι είναι απολύτως περιττό να προβλέπονται αυστηρές οροφές όσον αφορά την ημέρα και, κατόπιν, να διευρύνονται χωρίς καμία διάκριση στο διάστημα μιας ωρολογιακής ώρας.
<P>
Σχετικά με τους ανήλικους και το πρόβλημα της λεγόμενης επανεγκατάστασης, έχουμε αντιμετωπίσει δύο σημαντικότατα θέματα: την ανάγκη κάθε σταθμός να μεταδίδει εκπομπές για τη χώρα στην οποία είναι εγκατεστημένος και τη δυνατότητα δρομολόγησης της ταχείας διαδικασίας, όπως προβλέπει η ίδια η Επιτροπή, όχι μόνο για την προάσπιση των άρθρων 22 και 22α, αλλά και άλλων άρθρων.
<P>
Εργασθήκαμε, συνεπώς, καλά και γι αυτό το λόγο απευθυνόμαστε και σε εκείνους τους τομείς του Ευρωπαϊκού Κοινοβουλίου, που δεν συμφωνούν με αυτή τη γραμμή, και ειδικότερα στο Ευρωπαϊκό Λαϊκό Κόμμα, και τους ζητούμε να άκολουθήσουν μία συναινετική συμπεριφορά, τη μόνη που θα μας δώσει την απαιτούμενη δύναμη, ώστε κατά τις διαβουλεύσεις, να προωθήσουμε τα επιχειρήματα όλων των δημοκρατικών δυνάμεων του Ευρωπαϊκού Κοινοβουλίου.

<SPEAKER ID=40 NAME="Whitehead">
Κύριε Πρόεδρε, θα πρέπει να δηλώσω το οικονομικό μου συμφέρον ως φορέας τηλεοπτικών εκπομπών, όχι απλά ως ένας ικανοποιημένος φορέας παροχής ή διευκόλυνσης των λεωφορειοδρόμων της πληροφόρησης, αλλά ως φορέας εκπομπών, μολονότι μπορεί να είμαι και όλα τα άλλα συγχρόνως. Η παρούσα είναι μια οδηγία για τις τηλεοπτικές εκπομπές και θα πρέπει να ασχολείται με θέματα τα οποία αφορούν συγκεκριμένα τις εκπομπές, δηλ. με το τι προσφέρουν οι φορείς εκπομπών μέσω των τηλεοπτικών συσκευών, και με τίποτα παραπάνω.
<P>
Όταν θα συζητήσουμε σήμερα το άρθρο 1 δεν θα πρέπει να ξεχάσουμε ότι αποτελεί μια προσπάθεια συμβιβασμού που αφορά πολλές από τις επιφυλάξεις που έχουν διατυπώσει οι τηλεοπτικές εταιρείες και άλλοι. Φοβούνται ότι θα παγιδευθούν από κανονισμούς που είναι σχεδιασμένοι για κάποιον άλλο αιώνα. Εμείς λέμε όχι. Στη British Telecom και στους άλλους παρόμοιους οργανισμούς θα πω, προσέξτε με! Δεν παγιδεύεστε. Πολλά από εκείνα που κάνετε δεν αποτελούν και δεν θα μπορούσαν ποτέ να θεωρηθούν ότι αποτελούν μέρος κανονισμών για τις τηλεοπτικές εκπομπές. Εδώ εξετάζουμε αποκλειστικά τις υπηρεσίες των φορέων τηλεοπτικών εκπομπών οι οποίες δεν υπόκεινται σε ενδολειτουργικότητα, ανεξάρτητα από το εάν είναι λέξεις, δεδομένα ή εικόνες, και οι οποίες θα προσφέρουν γνήσιες νέες τηλεοπτικές υπηρεσίες. Μόνο όταν εξετάζουμε υπηρεσίες που εμπίπτουν στο πλαίσιο των εκπομπών λέμε ότι αυτές θα πρέπει να υπόκεινται σ' αυτήν την οδηγία, μολονότι στην περίπτωση των κατά παραγγελία βιντεοταινιών είμαστε απόλυτοι ότι αυτές δεν θα πρέπει να υπόκεινται σε καθεστώς ποσοστώσεων. Ελπίζω ότι με αυτόν τον τρόπο διασφάλισης το Σώμα θα συμφωνήσει σήμερα καθόσο η παρούσα είναι μια ευέλικτη οδηγία που στοχεύει στην ομοφωνία. Πιστεύω ότι ουσιαστικά την έχει επιτύχει σε πολλούς τομείς, ασφαλώς στον τρόπο με τον οποίο έχουν συνταχθεί τώρα τα άρθρα 1 και 4 από την Επιτροπή Πολιτισμού, Νεότητας, Εκπαίδευσης και Μέσων Ενημέρωσης, και έχει καταλήξει σε στόχους οι οποίοι έγιναν δεκτοί με ικανοποίηση από τον παριστάμενο Επίτροπο.
<P>
Ένα τελευταίο σημείο σχετικά με τη διαφήμιση. Χρειαζόμαστε ένα ευέλικτο μέτρο προστασίας, αλλά ένα μέτρο το οποίο θα αποδέχεται ότι σε χώρες όπως το Ηνωμένο Βασίλειο η διαφήμιση θα μπορεί να χρηματοδοτήσει τις δημόσιες τηλεοπτικές υπηρεσίες και δεν θα αποκλείεται από τη δραστηριότητα αυτή. Ο στόχος της παρούσας οδηγίας θα πρέπει να οικοδομηθεί επάνω στις καλύτερες υφιστάμενες πρακτικές οπουδήποτε κι' αν υπάρχουν αυτές. Κρυμμένος κάπου μέσα στην οδηγία είναι ο στόχος επίτευξης της καλύτερης τηλεοπτικής υπηρεσίας παγκοσμίως όπου η ποιότητα έχει σημασία, η ποικιλία μετράει και η πληρότητα αποτελεί τον φίλο και όχι τον εχθρό της τελειότητας. Αυτός είναι ο λόγος για τον οποίο συνιστούμε την υποστήριξη των τροπολογιών.

<SPEAKER ID=41 LANGUAGE="PT" NAME="Lage">
Κύριε Πρόεδρε, κύριοι βουλευτές, πρόκειται για ένα επιπλέον στάδιο ενός μακρόχρονου αγώνα για το μέλλον του ευρωπαϊκού οπτικοακουστικού τομέα, καθώς επίσης και για την ευρωπαϊκή οικονομία και τον ευρωπαϊκό πολιτισμό. Και το Ευρωπαϊκό Κοινοβούλιο, ασκώντας πλήρως τις εξουσίες του, διαδραματίζει ένα χρήσιμο ρόλο για αυτό τον ευρωπαϊκό πολιτισμό τον οποίο οφείλουμε να προστατεύσουμε και να διαφυλάξουμε. Αλλά σε αυτό τον αγώνα πρέπει να αποφύγουμε να διολισθήσουμε σε μία συζήτηση την οποία χαρακτηρίζουν ορισμένα στίγματα πολιτιστικού σωβινισμού. Αυτή είναι η μεγαλύτερη κατηγορία που μπορούν να απευθύνουν στους υποστηρικτές της οδηγίας «Τηλεόραση χωρίς σύνορα». Σε τελική ανάλυση, ο αμερικανικός πολιτισμός είναι παιδί του ευρωπαϊκού πολιτισμού, και αν σήμερα δεν θέλουμε να μας ηγεμονεύουν οι εικόνες, τα σύμβολα και τα αισθητικά πρότυπαν που η αμερικανική οπτικοακουστική βιομηχανία διαδίδειι στην Ευρώπη, πρέπει να το κάνουμε με ευφυία και με ισορροπία.
<P>
Και αυτό κάνει το Ευρωπαϊκό Κοινοβούλιο, κυρίως η Επιτροπή Πολιτισμού. Αυτό που επιδιώκεται είναι η εξισορρόπηση του ευρωπαϊκού πολιτισμού σε σχέση με την ηγεμονία του αμερικανικού πολιτισμού. Αυτό που επιδιώκεται, επίσης, είναι να μετατραπεί η ευρωπαϊκή οπτικοακουστική παραγωγή σε μία υπεράσπιση των ευρωπαϊκών πολιτισμών, όχι μόνο των μεγάλων ευρωπαϊκών πολιτισμών λόγω του εθνικού χώρου που αντιπροσωπεύουν, αλλά και των μικρών μεγάλων οικουμενικών ευρωπαϊκών πολιτισμών, όπως είναι η περίπτωση του πορτογαλικού πολιτισμού. Ο αγώνας αυτός για τη διατήρηση της διαφορετικότητας, της περιπλοκότητας και του πλούτου των ευρωπαϊκών πολιτισμών βρίσκεται στο επίκεντρο της συζήτησης για την οδηγία «Τηλεόραση χωρίς σύνορα». Γι'αυτό ακριβώς θέλω να εκφράσω την υποστήριξή μου στην Επιτροπή Πολιτισμού και σε αυτό το σύνολο προτάσεων που ψηφίζονται σε δεύτερη ανάγνωση, που είναι προτάσεις συμβιβαστικές, σχετικά με τις οποίες το Ευρωπαϊκό Κοινοβούλιο δεν μπορεί να οπισθοχωρήσει.

<SPEAKER ID=42 LANGUAGE="NL" NAME="Pex">
Κύριε Πρόεδρε, αντιμετωπίζω λιγότερα προβλήματα σε σχέση με το κείμενο της κοινής θέσης που εξετάζεται παρά με ορισμένες τροπολογίες του Κοινοβουλίου. Αυτό που είναι σημαντικό είναι ότι, τα προσεχή χρόνια, θα θεσπιστεί στην Ευρώπη νομοθεσία με αντικείμενο τους ραδιοτηλεοπτικούς σταθμούς, η οποία δεν θα μπορεί να ερμηνεύεται με πολλούς και διάφορους τρόπους. Την εποχή αυτή και με δεδομένο το σημερινό επίπεδο στο οποίο έχει φθάσει η τεχνολογία της πληροφορικής σε έναν ψηφιακό κόσμο, χρειαζόμαστε μία ρύθμιση της λειτουργίας των ραδιοτηλεοπτικών σταθμών η οποία να διασφαλίζει την πολυφωνία και να επιτρέπει τη βελτιστοποίηση της ποιότητας των προγραμμάτων. Αυτό σημαίνει ότι θα πρέπει να προστατευτούν οι κρατικοί σταθμοί, χωρίς να εμποδιστεί η περαιτέρω ανάπτυξη των εμπορικών σταθμών. Η ψηφιακή τεχνολογία θα συμβάλει στην προσπάθεια που αποσκοπεί στη διασφάλιση της πολυφωνίας.
<P>
Κατά τη γνώμη μου, στη συζήτηση αυτή εναπομένει να διευκρινιστούν τρία σημαντικά σημεία. Το σημαντικότερο αφορά τον ορισμό της έννοιας εκπομπή . Τα νέα μέσα μαζικής ενημέρωσης δεν πρέπει να υπόκεινται στους περιορισμούς της οδηγίας αυτής. Αντιθέτως, πρέπει να είναι σε θέση να αναπτυχθούν ελεύθερα. Εάν χρειαστεί να θεσπιστούν κανόνες εκ μέρους του Δημοσίου, οι κανόνες αυτοί θα πρέπει να είναι προσαρμοσμένοι στην ιδιαιτερότητα των νέων μέσων μαζικής ενημέρωσης στην περίπτωση των οποίων δεν πρέπει να εφαρμοστούν διατάξεις που αφορούν την τηλεόραση. Εικόνα και ήχος δεν σημαίνει οπωσδήποτε τηλεόραση.
<P>
Ένα δεύτερο σημείο αφορά την προστασία των ανηλίκων. Το θέμα αυτό αποτελεί κυρίως ευθύνη των γονέων. Οι γονείς διαθέτουν τεχνικά μέσα τα οποία τους επιτρέπουν να προσδιορίσουν ποια ακριβώς προγράμματα θα πρέπει ή δεν θα πρέπει να βλέπουν ή να ακούν τα παιδιά τους και να προσαρμόσουν αναλόγως τις συσκευές και το λογισμικό που έχουν στη διάθεσή τους. Οι κρατικές ρυθμίσεις που αφορούν την προστασία των ανηλίκων δεν πρέπει να θίγουν την ελευθερία έκφρασης ούτε την ιδιωτική ζωή. Αυτός είναι ένας ακόμη λόγος για τον οποίο η έννοια των ραδιοτηλεοπτικών σταθμών πρέπει να διακριθεί από τον ορισμό των νέων μέσων μαζικής ενημέρωσης. Από την άποψη αυτή πρέπει, συνεπώς, να γίνει μία διάκριση μεταξύ δημόσιων εκπομπών και ατομικών προγραμμάτων.
<P>
Τελειώνοντας θα ήθελα να αναφερθώ στις ποσοστώσεις. Έχω αναφέρει επανειλημμένως και το γνωρίζετε ότι είμαι κατά των ποσοστώσεων. Κατά τη γνώμη μου πρόκειται για μία άσκοπη διαμάχη. Οι περισσότεροι κρατικοί σταθμοί, και στην περίπτωση της Ολλανδίας και οι εμπορικοί, υπερκαλύπτουν τις προτεινόμενες ποσοστώσεις. Το ίδιο ισχύει και για διάφορες άλλες χώρες της Ευρωπαϊκής Ένωσης. Παρεμπιπτόντως, έχω την εντύπωση ότι η επιβολή ποσοστώσεων αντίκειται, τουλάχιστον, στο πνεύμα των διατάξεων του Παγκόσμιου Οργανισμού Εμπορίου. Η ευρωπαϊκή οπτικοακουστική βιομηχανία πρέπει να αναπτυχθεί με καλύτερο τρόπο προκειμένου να παράσχει προστασία από τον εξαμερικανισμό. Αυτό δεν πρόκειται να συμβεί με τις ποσοστώσεις. Οι ποσοστώσεις έχουν υπνωτικές επιδράσεις. Αυτό που χρειάζεται η ευρωπαϊκή βιομηχανία είναι μία ελεύθερη ενιαία αγορά και την παροχή ενισχύσεων, για παράδειγμα, για τη χρηματοδότηση ταινιών μέσω του ταμείου εγγυήσεων.
<P>
Οι απόψεις που προαναφέρθηκαν δεν αντανακλώνται σε ορισμένες τροπολογίες του Κοινοβουλίου. Ωστόσο, τις μεγαλύτερες δυσκολίες μου δημιουργεί το κείμενο της τροπολογίας 12.

<SPEAKER ID=43 LANGUAGE="FR" NAME="Guinebertiιre">
Κύριε Πρόεδρε, να χτίζουμε την Ευρώπη κάθε φορά που είναι εφικτό, είναι αυτό που μας προτείνουν οι υπουργοί του οπτικοακουστικού τομέα στην κοινή θέση που υιοθετήθηκε από την Επιτροπή και το Συμβούλιο. Βρισκόμαστε δηλαδή ενώπιον της δεύτερης ανάγνωσης του κειμένου της οδηγίας «τηλεόραση χωρίς σύνορα».
<P>
Σκοπός του κειμένου αυτού είναι η συνέχιση της εναρμόνισης της νομοθεσίας και του κανονισμού στον τομέα των ραδιοφωνικών και τηλεοπτικών μεταδόσεων, και οι τροποποιήσεις που κατατέθηκαν τείνουν προς αυτή την κατεύθυνση.
<P>
Στόχος των βουλευτών ήταν να καταλήξουν σ'ένα εφαρμόσιμο κείμενο, ορθολογικό, κάτι το οποίο οδήγησε σε πολλούς συμβιβασμούς σε σχέση με τις υιοθετημένες θέσεις εκ μέρους της πλειοψηφίας κατά την πρώτη ανάγνωση. Έτσι αποδεχόμαστε τις νέες υπηρεσίες του βίντεο ανάλογα με τη ζήτηση και κάνουμε κάποιους συμβιβασμούς όσον αφορά τις υπάρχουσες υπηρεσίες.
<P>
Πάνω στο θέμα αυτό περιμένουμε ακόμη την οδηγία της Επιτροπής, είμαι όμως ήσυχη γιατί μας έχουν υποσχεθεί ότι θα την έχουμε αύριο. Ένας από τους κύριους στόχους της οδηγίας αυτής βρίσκεται πράγματι στην εφαρμογή των δεσμεύσεων στις μεταδόσεις, όποτε αυτό είναι δυνατό, όπως μάλιστα μας προτείνει και το Συμβούλιο. Αυτό είναι απαράδεκτο. Δεν πρόκειται για ένα νομοθετικό κείμενο και δεν μπορεί με κανένα τρόπο να αποτελέσει έναν κανονισμό. Αυτό μου θυμίζει τη γιαγιά μου που έλεγε στην κόρη της: αν θες να βγεις θα γυρίσεις στις 10. Αν στις 11 δεν είσαι εδώ, τα μεσάνυχτα θα κλείσω την πόρτα. Δεν είναι σοβαρά πράγματα αυτά.
<P>
Γιατί αγωνιστήκαμε μαζί κατά τις διαπραγματεύσεις της ΓΣΔΕ για να αποκτήσουμε την πολιτιστική αποκλειστικότητα; Δεν ήταν για να διαμορφώσουμε τον ευρωπαϊκό χώρο σαν ένα χώρο διάδοσης του πολιτισμού μας, μέσω των εικόνων μας, της μουσικής μας και ενώπιον σήμερα 370 εκατομμυρίων τηλεθεατών και αύριο ίσως 500 εκατομμυρίων; Το Κοινοβούλιο επιθυμεί πράγματι να εναρμονίσει τις νομοθεσίες. Θέλει να υποστηρίξει την κινηματογραφική του βιομηχανία και θέλει να στηρίξει όλες τις θέσεις εργασίας που θα προέλθουν από την παραγωγή των δικών μας εικόνων και όχι να στηρίξει την ανεργία που θα συνεπάγεται η αγορά εικόνων τρίτων.
<P>
Ακόμη μια φορά, για να έχουμε μια πλειοψηφία μετάδοσης ευρωπαϊκών έργων, είμαστε έτοιμοι να δεχτούμε τη διεύρυνση των ποσοστών προσμετρώντας τις παραγωγές σε στούντιο, παρόλο που προσωπικά δεν πιστεύω ότι οι παραγωγές είναι έργα, ωστόσο όταν πρόκειται για λογοτεχνικές εκπομπές παρέχουν μια πολιτιστική μαρτυρία της εξέλιξης των δημιουργών, κάτι που είναι πολύ σημαντικό. Αυτή η αποδοχή θα πρέπει να επιτρέπει σε ορισμένες χώρες να ανταποκρίνονται στα ποσοστά και να καταστήσουν αυτή τη ρήτρα εφαρμόσιμη. Συμπληρώνω ότι οι εκπομπές που μεταδίδονται σε μειονοτικές γλώσσες για συγκεκριμένους πληθυσμούς μπορούν επίσης να ληφθούν υπόψη.
<P>
Εάν η τροποποίηση των ποσοστών δεν υιοθετηθεί, επιθυμούμε να υιοθετηθεί η ρήτρα προστασίας, η οποία επιτρέπει σε ένα κράτος αποδέκτη να αντιμετωπίσει τις υπερβολικές μετατοπίσεις.
<P>
Η ρήτρα αυτή είναι ήδη σε ισχύ στον τραπεζικό τομέα και αποσκοπεί στην αποφυγή των παρεκτροπών. Όσον αφορά τη διαφήμιση και την τηλεοπτική αγορά δεν αγνοούμε το ρόλο τους στα έσοδα των εμπορικών τηλεοράσεων. Γνωρίζουμε επίσης ότι η υπερβολική διαφήμιση σκοτώνει τη διαφήμιση. Δεν επιθυμούμε να σκοτώσουμε ούτε τη διαφήμιση ούτε την τηλεοπτική αγορά, ωστόσο επιθυμούμε να τις περιορίσουμε σε λογικά επίπεδα δίνοντας σημασία σε ορισμένους κανόνες προστασίας των ανηλίκων και των καταναλωτών.
<P>
Υπερασπιζόμαστε επίσης το στόχο της πολυφωνίας και της διαφύλαξης της δυνατότητας πρόσβασης για όλους στη μετάδοση των σημαντικών γεγονότων, όπως οι μεγάλες αθλητικές συναντήσεις του Παγκοσμίου Κυπέλλου του ποδοσφαίρου ή των Ολυμπιακών Αγώνων και για να συνοψίσω, γιατί έχω ελάχιστο χρόνο στη διάθεσή μου, θέλουμε να καταστήσουμε δυνατή την εφαρμογή της οδηγίας αυτής σε όλες τις περιπτώσεις διότι αποτελεί ένα από τα τρία σημαντικά μέσα που διαθέτει η ευρωπαϊκή πολιτική του οπτικοακουστικού τομέα μαζί με το πρόγραμμα MEDIA II και το Κεφάλαιο Εγγύησης των Οπτικοακουστικών Μέσων.
<P>
(Χειροκροτήματα)

<SPEAKER ID=44 LANGUAGE="NL" NAME="Larive">
Πρόεδρε, πρέπει να ομολογήσω ότι έχω κάποιο προσωπικό συμφέρον όσον αφορά την οδηγία αυτή. Κατά πρώτον, θέλω να έχουν δουλειά τα παιδιά μου και, κατά δεύτερον, θέλω να είμαι σε θέση να βλέπω τηλεοπτικά προγράμματα επειδή εγκρίνω το περιεχόμενό τους και όχι επειδή δεν έχω επιλογή, λόγω της επιβολής ποσοστώσεων. Για το λόγο αυτό, η μεγάλη πλειοψηφία των μελών της πολιτικής μου ομάδας είναι της άποψης ότι, κατά πρώτον, δεν πρέπει να συμπεριληφθούν στην οδηγία νέες υπηρεσίες, δεν πρέπει να δημιουργηθεί ένα νομικό πλαίσιο το οποίο θα οδηγήσει στην απώλεια θέσεων απασχόλησης επειδή δεν θα είμαστε σε θέση να αντιμετωπίσουμε πλέον τον ανταγωνισμό με τις ΗΠΑ και την Ιαπωνία. Κατά δεύτερον, ότι πρέπει να υποστηριχθούν οι ευρωπαϊκές παραγωγές μέσω του Ευρωπαϊκού Ταμείου Εγγυήσεων κλπ., χωρίς όμως να επιβληθούν ποσοστώσεις για τις ευρωπαϊκές παραγωγές. Κατά τρίτον, οι Φιλελεύθεροι αποδίδουν ουσιαστική σημασία στην αμοιβαία αναγνώριση. Η μοναδική δικαιολογημένη εξαίρεση από την αρχή αυτή σχετίζεται με τη μεγαλύτερη προστασία των παιδιών από την πορνογραφία ή την υπέρμετρη βία. Η προστασία αυτή πρέπει να εξακολουθήσει να υφίσταται, δεν πρέπει όμως να προστεθούν και νέες εξαιρέσεις, πράγμα που σημαίνει ότι δεν πρέπει να εγκριθούν σοσιαλιστικές τροπολογίες σχετικά με τη θέσπιση αυστηρότερων κανόνων για τον καπνό, τα οινοπνευματώδη και την παιδική διαφήμιση. Ας μη ξεχνάμε ότι ο σκοπός της οδηγίας είναι να εξασφαλιστεί η απρόσκοπτη παροχή διασυνοριακών υπηρεσιών, η οποία εξασφαλίζεται σε επαρκή βαθμό με τους κανόνες που περιλαμβάνει η σημερινή οδηγία. Κατά τέταρτον, οι Φιλελεύθεροι υποστηρίζουν τη χρησιμοποίηση της τεχνολογίας με στόχο την προστασία των παιδιών με την τοποθέτηση ενός V-chip ή κάποιου άλλου τεχνικού μέσου στις τηλεοπτικές συσκευές. Οι γονείς θα μπορούν στη συνέχεια να αποφασίζουν κατά πόσο θα θέσουν σε λειτουργία ή όχι το μέσο αυτό. Πρόκειται για μία φιλελεύθερη αρχή και, συνεπώς, η επιλογή που έχουμε είναι να αξιοποιήσουμε την τεχνολογία ή να επιβάλουμε αυστηρότερους νόμους. Προτιμώ την τεχνολογία. Κατά πέμπτον, οι Φιλελεύθεροι υποστηρίζουν ότι το ευρύ κοινό πρέπει να έχει πρόσβαση στην εκπομπή σημαντικών εκδηλώσεων στην τηλεόραση, όπως είναι οι Ολυμπιακοί αγώνες ή η προσεδάφιση στον Αρη.
<P>
Σε περίπτωση που εγκριθούν οι τροπολογίες που ανέφερα, ποσοστώσεις, νέες υπηρεσίες κλπ., η πλειοψηφία των μελών της πολιτικής μου ομάδας δεν πρόκειται να εξακολουθήσει να ενδιαφέρεται για το κείμενο αυτό. Στην περίπτωση αυτή θα προτιμήσουμε την πρώτη οδηγία του 1989. Θεωρούμε παιδαριώδες να προσλαμβάνει η θεσμική διαμάχη χαρακτήρα αυτοσκοπού. Αυτό που μας ενδιαφέρει είναι η ουσία, η απασχόληση, η δυνατότητα επιλογής, θέματα σχετικά με τα οποία συμβαίνει να είναι ορθή η άποψη του Συμβουλίου και της Επιτροπής.

<SPEAKER ID=45 LANGUAGE="FR" NAME="Pailler">
Κύριε Πρόεδρε, σήμερα βρισκόμαστε κολλημένοι στον τοίχο. Γι αυτούς που έχουν ακόμη κάποια αμφιβολία όσον αφορά τα οφέλη των σαφών δεσμεύσεων, υπενθυμίζω και επισημαίνω ότι τώρα έχουμε την πεποίθηση ότι το Κεφάλαιο Εγγύησης θα είναι πολύ δύσκολο, σχεδόν αδύνατο να εφαρμοστεί, ότι ο προϋπολογισμός σε γενικές γραμμές και το MEDIA II συγκεκριμένα είναι και θα παραμείνει γελοίο όσον αφορά τους στόχους του τομέα αυτού. Επιπλέον η αντισυγκεντρωτική οδηγία για τη σωτηρία της πολυφωνίας ξεχάστηκε και η πράσινη βίβλος για τις νέες υπηρεσίες περιορίστηκε μόνο στην προστασία των ανηλίκων.
<P>
Η επιθυμία του κ. Bangemann να διαλυθεί το οπτικοακουστικό στις τηλεπικοινωνίες εν ονόματι της σύγκλισης δεν κάνει άλλο παρά να επισκιάζει το πλαίσιο στο οποίο θα ψηφίσουμε για την τηλεόραση χωρίς σύνορα, το μόνο φωτεινό σημείο που είναι στο χέρι μας, στη δικαιοδοσία μας.
<P>
Η Ευρώπη δεν θα πρέπει να υποθηκεύσει τον μεγάλο αριθμό των πολιτισμών της. Θα χάσουμε αυτή την ευκαιρία, να αποφύγουμε δηλαδή τον κίνδυνο της επικράτησης της αγοράς σαν μοναδική ευρωπαϊκή ταυτότητα; Ο στόχος όσον αφορά τον πολιτισμό είναι σήμερα να έχουμε την ελευθερία να εκφράσουμε την ιστορία μας, τις ιστορίες μας, τους μύθους και τα όνειρά μας μέσα από τις εικόνες μας. Για να μπορέσει η Ευρώπη να σώσει και να αναπτύξει την κινηματογραφική της και οπτικοακουστική της βιομηχανία πρέπει σήμερα να ψηφίσουμε και το Συμβούλιο θα πρέπει αύριο να αντιληφθεί τις τροποποιήσεις που αποσκοπούν στην ενίσχυση των νομοθετικών εγγυήσεων όσον αφορά τις δεσμεύσεις της μετάδοσης και της παραγωγής.
<P>
Εάν ο στόχος μας είναι η ενίσχυση της παραγωγής των έργων επιστημονικής φαντασίας και των ντοκυμαντέρ, τότε θα πρέπει να αποκλείσουμε τις παραγωγές σε στούντιο και να ψηφίσουμε την τροποποίηση 55. Όσο για την τροποποίηση 51, ας θυμηθούμε ότι σε πρώτη ανάγνωση αυτό το Κοινοβούλιο ψήφισε αυτά τα μέτρα εναντίον της μετατόπισης με 423 ψήφους υπέρ, όσο η τροποποίηση αυτή δεν αμφισβητεί τους κανόνες της εσωτερικής αγοράς, αλλά αφορά τους πειρατές που δεν σέβονται τους εθνικούς και ευρωπαϊκούς κανόνες. Με ποια δύναμη το Ευρωπαϊκό Κοινοβούλιο σήμερα θα άλλαζε γνώμη;
<P>
Τέλος εάν η αγορά των νέων υπηρεσιών έχει μέλλον όπως αυτό διαφαίνεται από τους μεγάλους χειρισμούς της βιομηχανίας των πολυμέσων και των οπτικοακουστικών, τότε ας μη χάσουμε αυτή την ευκαιρία. Δε ζητάμε το φεγγάρι, δηλαδή να εφαρμόσουμε δεσμεύσεις παραγωγής στις νέες υπηρεσίες, ζητάμε μόνο να εφαρμόσουμε διατάξεις όσον αφορά τους ανηλίκους και τη διαφήμιση.
<P>
Δεν θα ολοκληρώσω σήμερα με μια παραπομπή όπως το απαιτούν τα πολιτιστικά αλλά με έναν αριθμό. Αυτό τουλάχιστον δεν θα δημιουργήσει κανένα πρόβλημα στη μετάφραση τουλάχιστον κι εδώ απευθύνομαι στις καμπίνες των μεταφραστών. Δεν αμφισβητώ τις ικανότητές τους αλλά την ικανότητα κατανόησης ορισμένων συναδέλφων μερικές φορές όπως και του Συμβουλίου. Θα παραπέμψω λοιπόν σε έναν αριθμό και όχι έναν άντρα ή μια γυναίκα των γραμμάτων. Ο αριθμός αυτός είναι το έλλειμμα των οπτικοακουστικών ανταλλαγών μεταξύ των Ηνωμένων Πολιτειών και της Ευρώπης. Αυξήθηκε κατά 14, 5 % κατά το 1994-1995 σε ένα χρόνο, και έφτασε τα 6, 5 δις δολάρια. Μπορούμε να είμαστε πιο σαφείς;

<SPEAKER ID=46 LANGUAGE="IT" NAME="Tamino">
Κύριε Πρόεδρε, για άλλη μία φορά θα πρέπει να διαπιστώσουμε ότι διαφέρουν σε βάθος οι αποφάσεις που έλαβε το Συμβούλιο από τις προτάσεις του Ευρωπαϊκού Κοινοβουλίου. Βεβαίως έγιναν ορισμένες βελτιώσεις από το Συμβούλιο «Πολιτισμός» τον Ιούνιο όσον αφορά την προστασία των ανηλίκων, τις τηλεαγορές, την ελευθερία λήψης και άλλα ζητήματα ακόμη, αλλά εξακολουθούν να μην είναι ικανοποιητικές οι αποφάσεις για τα ποσοστά και την περαιτέρω εξέλιξη της τηλεόρασης κατά το προσεχές μέλλον, παραδείγματος χάρη για τη λεγόμενη «κατ' αίτηση τηλεόραση» ή την pay-tv.
<P>
Νομίζω ότι θα ήταν σκόπιμο να υπενθυμίσω, και εξ ονόματος των Πρασίνων, ότι υπάρχει μία στενή σχέση μεταξύ δημοκρατίας και μέσων ενημέρωσης και δεν υπάρχει αμφιβολία ότι η σημαντικότερη υπηρεσία ενημέρωσης είναι σήμερα η τηλεόραση.
<P>
Συνεπώς, είναι θεμελιώδους σημασίας για το μέλλον των κρατών μελών μία οδηγία που εγγυάται, και στο μέλλον, τη λειτουργία μίας δημόσιας τηλεοπτικής υπηρεσίας που να είναι σε θέση να ανταποκρίνεται στο συλλογικό αίτημα της εξασφάλισης, με τρόπο σαφή και χωρίς πολιτικές και οικονομικές εξαρτήσεις, του δικαιώματος στην ενημέρωση. Εξίσου θεμελιώδης είναι όμως και η σχέση μεταξύ τηλεόρασης και πολιτισμού, διότι το μέλλον των διαφόρων πολιτισμών, που αποτελούν εξαιρετικό αγαθό για την Ευρωπαϊκή Ένωση, εξαρτάται από την τηλεοπτική ανάπτυξη.
<P>
Γι αυτούς τους λόγους θα πρέπει να επαναλάβουμε με έμφαση ότι το μέσον των ποσοστώσεων, με τις διορθώσεις που επέφερε η Επιτροπή Πολιτισμού, Νεότητας, Παιδείας και Μέσων Ενημέρωσης, δεν μπορεί να είναι προαιρετικό όπως θα ήθελε το Συμβούλιο.
<P>
Δεν έχουμε, πράγματι, να κάνουμε με έναν εμπορικό πόλεμο μεταξύ Ηνωμένων Πολιτειών και Ευρώπης για τον κινηματογράφο, θα πρέπει όμως, αντιθέτως, να αναγνωρίσουμε ότι χωρίς ποσοστώσεις ο ευρωπαϊκός κινηματογράφος κινδυνεύει να εξαφανισθεί.
<P>
Αυτό δεν σημαίνει βεβαίως ότι ευρωπαϊκά έργα κακής ποιότητας θα πρέπει να προτιμούνται από τα αμερικανικά έργα καλής ποιότητας. Μαζί με τις ποσοστώσεις χρειάζονται και δράσεις που να στοχεύουν την ενθάρρυνση και την ανάπτυξη του ποιοτικού κινηματογράφου στα διάφορα κράτη μέλη, και με τη βοήθεια των μέσων που υπενθύμισαν οι συνάδελφοι: το Ταμείο Εγγύησης, το πρόγραμμα MEDIA.
<P>
Η εξασφάλιση της τηλεόρασης ως δημόσιας υπηρεσίας σημαίνει και τη σε βάθος προστασία των ανηλίκων, τη διεύρυνση της ίδιας της έννοιας της τηλεόρασης στις νέες τεχνολογίες, την κατάλληλη ρύθμιση των διαφημίσεων και των τηλεαγορών ενώ συγχρόνως θα πρέπει να αποφεύγεται ο κίνδυνος μεγάλα πολιτισμικά και αθλητικά γεγονότα να καθίστανται απρόσιτα για ένα τμήμα του πληθυσμού, σημαίνει προστασία όλων των γλωσσών και των πολιτισμών που, όπως είπα και προηγουμένως, είναι ο πλούτος της Ευρώπης.
<P>
Οι Πράσινοι θα υπερψηφίσουν τόσο τις τροπολογίες που προτείνει η Επιτροπή Πολιτισμού, Νεότητας, Παιδείας και Μέσων Ενημέρωσης, αν και είναι ανεπαρκέστερες και αποβλέπουν στην επίτευξη της μεγαλύτερης δυνατής συναίνεσης σε σχέση με την πρώτη ανάγνωση, όσο και τις τροπολογίες που επαναθέτουν το πρόβλημα της διακοπής, με διαφημίσεις, των προγραμμάτων για παιδιά και το πρόβλημα των τηλεοράσεων που είναι εγκατεστημένες έξω από τα σύνορα του κράτους προς το οποίο απευθύνουν τις εκπομπές τους.

<SPEAKER ID=47 LANGUAGE="FR" NAME="Leperre - Verrier">
Τον περασμένο Φεβρουάριο, κατά την συζήτηση σε πρώτη ανάγνωση, το Ευρωπαϊκό Κοινοβούλιο επέδειξε πραγματική αποφασιστικότητα επιμένοντας ώστε, με την προοπτική ανάπτυξης των καινούργιων τεχνολογιών, η τηλεόραση να παραμείνει ένα θετικό πολιτιστικό μέσο, συνώνυμο διασκέδασης και πληροφόρησης, μέσο δημιουργίας και παραγωγής το οποίο σέβεται αυτούς που το παρακολουθούν.
<P>
Είναι ζωτικής σημασίας σήμερα, που ξεκινάμε την δεύτερη ανάγνωση, να υιοθετήσουμε την ίδια στάση. Πράγματι, η κοινή γνώμη που επιδεικνύει όλο και περισσότερη προσοχή στο μέλλον της τηλεόρασης καθώς και οι επαγγελματίες που, ο ένας μετά τον άλλο, μας διαφώτισαν και μας υποστήριξαν, δεν θα καταλάβουν πως θα μπορούσαμε να υποχωρήσουμε και να θέσουμε υπό αμφισβήτηση όσα θεωρούν ως κεκτημένα.
<P>
Σίγουρα μπορούμε πάντα να βρούμε τις κατάλληλες προσαρμογές όταν έλθει η φάση της συνδιαλλαγής, αλλά θα ήταν ιδιαίτερα επιζήμιο, με την προοπτική αυτών των διαπραγματεύσεων, να μειώσουμε αυτά που ζητάμε. Θα ήταν άλλωστε απολύτως αντίθετο με την διαδικασία της συναπόφασης. Γι΄ αυτό το λόγο είναι σημαντικό να διατηρήσουμε το επίπεδο των απαιτήσεων μας, οι οποίες, εκτός των άλλων, παραμένουν απόλυτα θεμιτές εάν θέλουμε αργότερα να αποφύγουμε αρκετές παρεκκλίσεις.
<P>
Όσον αφορά την ομάδα μου, τρία είναι τα προβλήματα που θεωρούμε ως θεμελιώδη: τις νέες υπηρεσίες, τις ποσοστώσεις και τη μεταφορά επιχειρήσεων. Δεν παραγνωρίζουμε σίγουρα την ανάγκη καλύτερης ρύθμισης των διαφημίσεων και της τηλεόρασης. Σίγουρα θα επιθυμούσαμε η επίδραση της τηλεόρασης στους νέους και όχι μόνον όσο αφορά τη βία, να ελέγχετο καλύτερα αλλά θεωρούμε ότι σ΄ αυτούς τους τομείς έχει επιτευχθεί ορισμένη πρόοδος και μια οδηγία πλήρως κατανοητή θα μπορούσε να οδηγήσει σε αξιοσημείωτη βελτίωση. Αντιθέτως, θέλουμε να δώσουμε έμφαση σε όσα προανέφερα και θα υποστηρίξουμε τις τροποποιήσεις που κατατέθηκαν προς αυτήν την κατεύθυνση.
<P>
Πρώτο θέμα: το να συμπεριληφθούν οι καινούργιες υπηρεσίες. Γνωρίζουμε, κύριε Επίτροπε, ότι μια Πράσινη Βίβλος θα καλύψει σύντομα το νομικό κενό που υφίσταται τώρα σε θέματα βίντεο κατόπιν παραγγελίας. Παρόλα αυτά και για τη συνοχή των προτάσεων μας θα πρέπει η οδηγία αυτή να δείξει το δρόμο και να παράσχει ένα γενικό πλαίσιο το οποίο η Πράσινη Βίβλος δεν θα παραλείψει να συμπληρώσει.
<P>
Δεύτερο θέμα: είναι σημαντικό πράγματι να ενισχύσουμε την υποχρέωση μετάδοσης ευρωπαϊκών έργων. Αυτό προϋποθέτει τη δημιουργία ενός πράγματικού συστήματος ποσοστώσεων το οποίο θα είναι συνεπές και ομοιογενές. Για το λόγο αυτό δεν μπορούμε να αποδεχτούμε αυτήν την ιδέα «του κάθε φορά που είναι δυνατό» που για μια ακόμα φορά θέλουν να μας επιβάλλουν. Αποτελεί και το γνωρίζουμε, μια ανοικτή ρωγμή για όλες τις παρεκκλίσεις και όλες τις καταστρατηγήσεις. Ζητάμε λοιπόν ποσοστώσεις και μάλιστα αληθινές ποσοστώσεις που θα επιτρέψουν την ενίσχυση μιας πραγματικής ευρωπαϊκής βιομηχανίας οπτικοακουστικών προγραμμάτων και αυτό, κατ΄ επέκταση, προϋποθέτει τον αποκλεισμό των εκπομπών του πλατό.
<P>
Τελευταίο θέμα: το να περιληφθεί μια ρήτρα κατά της μεταφοράς επιχειρήσεων. Θα πρέπει να ανανεώσουμε την τροπολογία που ψηφίστηκε με μεγάλη πλειοψηφία τον περασμένο Φεβρουάριο, σε πρώτη ανάγνωση. Γνωρίζουμε ότι χωρίς το μέτρο αυτό διατρέχουμε μεγάλο κίνδυνο να δούμε τους διανομείς να εγκαθίστανται σε άλλα κράτη μέλη και να μην εκπληρώνουν τις υποχρεώσεις τους.
<P>
Ολοκληρώνοντας, θα ήθελα να κάνω ορισμένες παρατηρήσεις. Θεωρώ εντελώς παράδοξο το σκεπτικό της κατάργησης των ρυθμίσεων που υποστήριξαν ορισμ·νοι συνάδελφοι. Κατανοώ ότι μπορεί να έχουμε επιφυλάξεις σε ορισμένα σημεία. Αλλά δεν καταλαβαίνω πολύ καλά πώς, τη στιγμή που ακόμη και οι Αμερικάνοι συνειδητοποιούν την αναγκαιότητα επιβολής ορισμένων κανόνων, ιδίως για την προστασία των νέων, μπορούμε ακόμη να υποστηρίζουμε την κατάργηση όλων των ρυθμίσεων. Γνωρίζουμε ότι ο πολιτισμός δεν είναι ένα οικονομικό προϊόν όπως τα άλλα και δεν μπορεί να υπόκειται στην αρχή της ελεύθερης κυκλοφορίας.
<P>
Κατά συνέπειαν, αγαπητοί συνάδελφοι, ας μην είμαστε ούτε εύπιστοι ούτε υποκριτές. Ας αναλάβουμε τις ευθύνες μας και ας θεωρήσουμε ότι από τις οπτικοακουστικές παραγωγές που θα μεταδώσουμε εξαρτάται η διατήρηση του πολιτισμού μας.

<SPEAKER ID=48 LANGUAGE="DE" NAME="Kuhne">
Kύριε Πρόεδρε, κυρίες και κύριοι, ήταν πολύ ενθαρρυντικό που η Oμάδα του EΛK συμφώνησε, στις 20 Oκτωβρίου, στην αρμόδια επιτροπή, να συμπεριληφθεί και η συνδρομητική τηλεόραση στο πεδίο ισχύος της οδηγίας. Eίναι όμως πολύ λυπηρό αυτό που είπε σήμερα το πρωί ο κ. Hoppenstedt. Γι' αυτό και θέλω να υπενθυμίσω και πάλι το εξής: Στην προκειμένη τροπολογία, διευκρινίζεται ότι δεν πρόκειται να συμπεριληφθούν όλες οι πιθανές νέες υπηρεσίες, ότι αποκλείονται κατηγορηματικά τα ηλεκτρονικά κείμενα και ότι δεν θα εφαρμοστούν, στη συνδρομητική τηλεόραση μια σειρά διατάξεων της τηλεοπτικής οδηγίας, όπως λ.χ. η διάταξη για τις ποσοστώσεις. Tο επιχείρημα ότι θα μπορούσε να τεθεί σε κίνδυνο η ανάπτυξη των καινούριων υπηρεσιών, αν συμπεριλαμβανόταν και η συνδρομητική τηλεόραση στην τηλεοπτική οδηγία, δεν μπορεί πλέον να στηριχθεί.
<P>
Θα ήθελα να δω κάποιον που προσφέρει συνδρομητική τηλεόραση, να ανακαλεί την επένδυσή του, επειδή είναι υποχρεωμένος να βάζει στις προσφορές του τους ίδιους όρους προστασίας ανηλίκων που ισχύουν και στην παραδοσιακή τηλεόραση. Δεν τον βλέπω όμως. Στη σημερινή απόφαση θα πρέπει να προσέξουμε και τον πολιτικό περίγυρο. H Eπιτροπή δεν τήρησε την υπόσχεσή της ότι θα υποβάλει, σε μια Πράσινη Bίβλο για τις νέες υπηρεσίες, παράλληλες διατάξεις προς την τηλεοπτική οδηγία. Στην εξασθενημένη Πράσινη Bίβλο για τις νέες υπηρεσίες και την προστασία των ανηλίκων δηλώνεται μάλιστα κατηγορηματικά ότι θα αναβληθούν οι νομοθετικές ρυθμίσεις επ' αόριστον. Λέω στους εισηγητές το εξής: Όποιος θέλει τεχνικούς μηχανισμούς για το φιλτράρισμα των προγραμμάτων στην παραδοσιακή τηλεόραση, αλλά παραιτείται από το να βάλει νομικά ισχυρούς όρους για την προστασία των ανηλίκων στη συνδρομητική τηλεόραση, αυτός κατ' αρχήν θα πρέπει να μας εξηγήσει την ασυμφωνία αυτή.
<P>
Aυτόν τον καιρό, εξακολουθούν να χρηματοδοτούνται, με χρήματα της Eπιτροπής, μελέτες που αποσκοπούν στην πλήρη εμπορευματοποίηση όλου του τηλεοπτικού τομέα. Yποστηρίζουν όμως σαφέστατα και την επιχειρηματολογία μας ότι το θέμα δεν είναι ο τρόπος της μετάδοσης, αλλά να προβλέπεται απλώς ένα είδος οικονομικού ηλεκτρονικού φτωχοκομείου για τους διαθέτοντες λιγότερα.
<P>
Έχω την άποψη πως η τηλεοπτική αυτή οδηγία μάς δίνει τη μοναδική ευκαιρία να ρυθμίσουμε τη συνδρομητική τηλεόραση, και είναι δυνατόν η ευκαιρία αυτή να είναι σήμερα και η τελευταία.

<SPEAKER ID=49 LANGUAGE="DE" NAME="Pack">
Kύριε Πρόεδρε, αγαπητοί κυρίες και κύριοι συνάδελφοι, λυπάμαι ιδιαίτερα που, παρά τις εντονότατες προσπάθειες, σ' ένα κλίμα συναδελφικότερο απ' ότι πριν από την πρώτη ανάγνωση, δεν καταφέραμε να προσεγγίσουμε τις θέσεις μας σ' όλους τους τομείς, έτσι ώστε να μπορέσουμε σήμερα να επιδείξουμε μια εντονότερα κοινή στάση.
<P>
Όσον αφορά τις ποσοστώσεις, δεν άλλαξε τίποτε στη στάση μας, συγκριτικά με την πρώτη ανάγνωση. Eξακολουθούμε να έχουμε την άποψη πως δεν είναι το κατάλληλο μέσο για να φέρουμε περισσότερα ευρωπαϊκά έργα στην οθόνη. H αυξημένη ζήτηση ευρωπαϊκών έργων εκ μέρους των τηλεθεατών, και κυρίως η αυξημένη υποστήριξη της διανομής των ευρωπαϊκών έργων, θα πετύχουν καλύτερα αποτελέσματα από τις ποσοστώσεις. Xωρίς ποσοστώσεις, αυτή τη στιγμή, το ποσοστό των ευρωπαϊκών έργων στην οθόνη είναι ήδη, σε πολλές ευρωπαϊκές χώρες, πάνω από 60 %.
<P>
Ως γνωστόν, προσπαθήσαμε έντονα, στο άρθρο 1 της οδηγίας «Διεύρυνση της έννοιας της ραδιοφωνίας στις νέες υπηρεσίες», να βρούμε μια συμβιβαστική λύση και λόγω του ότι η Eπιτροπή μας διεμήνυσε, στο μεταξύ, πως δεν πρόκειται να εκδώσει την εξαγγελθείσα Πράσινη Bίβλο σχετικά με τις νέες υπηρεσίες. Oι συμβιβαστικές τροπολογίες 12 και 46 που βρέθηκαν για το άρθρο 1, μου φαίνονταν βατές. Oι κραυγές, όμως, από τον κόσμο των μέσων ενημέρωσης, από τις εφημερίδες μέχρι και την τηλεόραση, ήταν εξαιρετικά έντονες, ώστε θα πρέπει να υποθέσω ότι οι ειδικοί ανακάλυψαν παγίδες, τις οποίες εγώ δεν είδα. Ωστόσο, εγώ προσωπικά εξακολουθώ να έχω την άποψη ότι η συμβιβαστική λύση που βρέθηκε δεν βάζει εμπόδια στη δυναμική οικονομική επέκταση αυτών των νέων υπηρεσιών στην Eυρώπη, μια και αυτή θα πρέπει να τη δούμε σε συνδυασμό με την τροπολογία 46 που ρυθμίζει τις εξαιρέσεις.
<P>
Όσον αφορά τον αθλητισμό, έχω την άποψη πως μέλημα, για μας τους βουλευτές, θα έπρεπε να είναι, τα αποκλειστικά δικαιώματα μιας μετάδοσης - για την παραχώρηση των οποίων εμείς δεν έχουμε καμιά αντίρρηση - να μην έχουν σαν αποτέλεσμα να αποκλείονται από σημαντικά αθλητικά γεγονότα μεγάλα τμήματα του πληθυσμού. H σχετική τροπολογία 20 απευθύνεται όχι μόνο στους αγοραστές των δικαιωμάτων, δηλαδή τους τηλεοπτικούς οργανισμούς αλλά και τους αθλητικούς φορείς, οι οποίοι, ουσιαστικά, θα έπρεπε να επιδεικνύουν το ίδιο τουλάχιστον ενδιαφέρον προς τους θεατές τους μ' εκείνο που επιδεικνύουμε εμείς προς τους ψηφοφόρους μας. H σχέση είναι παρόμοια.
<P>
H τροπολογία 48 καθιστά απλώς πιο συγκεκριμένη την τροπολογία 20, προτάσσοντας εκεί μπροστά, από τα αποκαλούμενα σημαντικά γεγονότα, τη λέξη «αθλητικά». Kάποιος που διάκειται προς εμένα πολύ εχθρικά, αλλοίωσε τελείως την τροπολογία 48. Γι' αυτό και θα πρέπει να την αποσύρω, αλλά παρακαλώ τις κυρίες και τους κυρίους συναδέλφους να συμφωνήσουν να προσθέσουμε, τουλάχιστον προφορικά, τη λέξη «αθλητικά» στην τροπολογία 20. Eλπίζω να συμφωνείτε.

<SPEAKER ID=50 LANGUAGE="IT" NAME="Arroni">
Κύριε Πρόεδρε, κύριε επίτροπε Oreja, αγαπητοί συνάδελφοι, ο οπτικοακουστικός τομέας είναι εκείνος που περισσότερο από κάθε άλλο μέσο επικοινωνίας διέπεται από κανόνες. Το σύνολο των τροπολογιών που έχουν παρουσιασθεί θα ήθελε να επιβάλει ακόμη πιο περιοριστικές ρυθμίσεις. Πρόκειται για μία αδικαιολόγητη και αντιπαραγωγική επιλογή, ιδιαίτερα σε μία περίοδο όπως είναι η παρούσα που ο τομέας είναι έτοιμος να επενδύσει πόρους για την ανάπτυξη των νέων τεχνολογιών, οι οποίες θα δημιουργήσουν νέες θέσεις εργασίας και την ευρύτερη πρόσβαση του ευρωπαίου πολίτη στις πηγές ενημέρωσης.
<P>
Οι νέες τροπολογίες θέλουν να επιβάλουν στις μεγαλύτερες τηλεοράσεις ποσοστώσεις μετάδοσης και να μειώσουν την ποσότητα των διαφημίσεων. Έχουμε προφανώς μία αντίφαση: δεν είναι δυνατό, από τη μία πλευρά, να θέλουμε να επιβάλουμε στις τηλεοράσεις να αυξήσουν ουσιαστικά τη συμβολή τους στην ανάπτυξη της ευρωπαϊκής παραγωγής και, από την άλλη, να θέλουμε να μειώσουν τις εισπράξεις τους από τη διαφήμιση που είναι -ας μην το ξεχνάμε- η μόνη πηγή χρηματοδότησης για τις εμπορικές τηλεοράσεις και μία σημαντική πηγή για τις τηλεοράσεις επί πληρωμή. Αποτελεί αντίφαση να αξιώνουμε την προστασία της τηλεοπτικής προσφοράς, της πολύ σωστά δωρεάν τηλεοπτικής προσφοράς, απαραίτητης για τη δημοκρατική πρόσβαση των πολιτών στην ενημέρωση και, συγχρόνως, στερώντας από τις τηλεοράσεις, που εξασφαλίζουν αυτή την προσφορά, τα αναγκαία μέσα για την αντιμετώπιση του κόστους. Ένας συνάδελφος μιλούσε προηγουμένως για την τηλεόραση για λίγους και υπέρ της τηλεόρασης για τους πολλούς: πιστεύω ότι αναφερόταν στις εμπορικές τηλεοράσεις, που είναι πράγματι οι τηλεοράσεις για όλους τους πολίτες.
<P>
Όσον αφορά την προστασία των ανηλίκων, οι τηλεοράσεις θα πρέπει να αναλάβουν τις ευθύνες που τους ανήκουν. Εμείς είμαστε χωρίς καμία επιφύλαξη κατά της βίας και της πορνογραφίας για λόγους αρχής, και για τις αρνητικές επιπτώσεις που μπορούν να έχουν και στους ενήλικες. Θα υποστηρίξουμε συνεπώς τις τροπολογίες που έχουν παρουσιασθεί στην Ολομέλεια όσον αφορά την προστασία των ανηλίκων, εκτός από ορισμένες, ειδικότερα εκείνες που αναφέρονται στο V-chip .Το V-chip , δεν αποτελεί οπωσδήποτε μία αποτελεσματική και κατάλληλη λύση για την αντιμετώπιση των προβλημάτων που δημιουργούν η βία και η πορνογραφία.
<P>
Καταλήγοντας, κύριε Πρόεδρε, αγαπητοί συνάδελφοι, υπογραμμίζω ότι εάν θέλουμε μία καλύτερη τηλεόραση θα πρέπει να καταψηφίσουμε αυτό το είδος αναθεώρησης της οδηγίας: η υπερψήφιση των περιοριστικών τροπολογιών θα σήμαινε ότι αγνοούμε τους βασικούς μηχανισμούς που ρυθμίζουν τον τομέα.

<SPEAKER ID=51 LANGUAGE="FR" NAME="Monfils">
Κύριε Πρόεδρε, θα ήθελα να υπενθυμίσω για μια ακόμη φορά ότι οι ποσοστώσεις στα ευρωπαϊκά έργα, η εφαρμογή της οδηγίας για το βίντεο κατά παραγγελία και τα μέτρα που αποσκοπούν στην ανάπτυξη της ανεξάρτητης παραγωγής δεν αποτελούν ενδοευρωπαϊκό προσανατολισμό. Όλα αυτά θα ήταν άχρηστα αν οι Ηνωμένες Πολιτείες σέβονταν τους κανόνες ενός φυσιολογικού ανταγωνισμού, πράγμα το οποίο δεν συμβαίνει.
<P>
Δεν μπορούμε να δεχτούμε να θεωρούν την Ευρώπη ως το οπτικοακουστικό τους γήπεδο, το οποίο είναι και ιδιαίτερα επικερδές μάλιστα, χωρίς να σέβονται ευρωπαϊκούς κανόνες όπως αυτούς που απαγορεύουν την κατάχρηση της δεσπόζουσας θέσης και την οποία αντιπροσωπεύει το όργανο διανομής των αμερικανικών ταινιών UIP. Απαιτούνται μέτρα προστασίας για τη διασφάλιση της πολιτιστικής μας διαφοροποίησης και την ανάπτυξη της πολιτιστικής μας δημιουργίας. Αυτά τα μέτρα είναι επίσης σημαντικά σε οικονομικό επίπεδο: στα δέκα επόμενα χρόνια θα παιχθούν δύο εκατομμύρια θέσεις εργασίας στον τομέα των οπτικοακουστικών μέσων. Τις θέσεις εργασίας αυτές πρέπει να τις κερδίσουμε.
<P>
Τέλος αν και το Συμβούλιο Υπουργών αγνόησε σκανδαλωδώς την ψηφοφορία του Κοινοβουλίου σε πρώτη ανάγνωση, θελήσαμε να παρουσιάσουμε συμβιβαστικές τροπολογίες, ιδιαίτερα σε ότι αφορά τις ποσοστώσεις και τις νέες υπηρεσίες. Ψηφίζοντας υπέρ αυτών, θα βοηθήσετε στην ανάπτυξη της πολιτιστικής δημιουργίας και της απασχόλησης υπερασπιζόμενοι επίσης την αξιοπιστία και την επιρροή του Κοινοβουλίου. Ο δικός μου φιλελευθερισμός δεν είναι η ελεύθυρη αλεπού στο ελεύθερο κοτέτσι. Είναι η δημιουργία κανόνων που θα επιτρέψουν την ανάπτυξη του κάθε ενός, τη διαφύλαξη της ποικιλομορφίας και την ανάπτυξη των ευρωπαϊκών συμφερόντων έναντι της ηγεμονικής θέλησης άλλων περιοχών του κόσμου.

<SPEAKER ID=52 NAME="Παπαγιαννάκης">
Κύριε Πρόεδρε, έπρεπε να γίνουν οι αλλαγές στην οδηγία που ισχύει και υποστηρίζω τις τροπολογίες της Επιτροπής Πολιτισμού. 'Εχω όμως πρόβλημα, κύριε Πρόεδρε, με την εφαρμογή και τον έλεγχο της οδηγίας που ισχύει έως τώρα από την Επιτροπή και θα ήθελα να απευθυνθώ σ'αυτή, παίρνοντας δύο παραδείγματα από την Ελλάδα.
<P>
Πρώτον, η ισχύουσα οδηγία στην Ελλάδα παραβιάζεται βάναυσα, με τρόπο σκανδαλώδη και εξωφρενικό και με πλήρη αδράνεια της Επιτροπής. Η διάρκεια των διαφημίσεων π.χ. ξεπερνάει κάθε όριο και παρεμβαίνει σε οποιαδήποτε στιγμή στις ειδήσεις, σε πολιτικές εκπομπές, σε φιλμ, στα πάντα, περιφρονώντας κάθε περιορισμό που προβλέπει η οδηγία. Φυσικά χρηματοδοτείται έτσι η τηλεόραση, αλλά δημιουργείται με αυτή την ασυδοσία στρέβλωση της αγοράς των διαφημίσεων εις βάρος του γραπτού τύπου, δημιουργώντας του φοβερά προβλήματα. Τούτο το γνωρίζουμε και από καταγγελίες τόσο της ευρωπαϊκής του οργάνωσης όσο και της ελληνικής, πράγμα το οποίο είναι απαράδεκτο από πολλές πλευρές, και βεβαίως πολιτικά. Με αυτήν την υπερβολή επίσης δημιουργούνται φοβερά προβλήματα ευτελισμού των δημιουργών, των δημιουργημάτων και ενόχλησης των τηλεθεατών. Τί κάνει η Επιτροπή σχετικά με αυτά; Νομίζω τίποτα.
<P>
Παράδειγμα δευτέρο: τα ανήλικα παιδιά; εμένα μου φαίνεται προφανές να υπάρχει προστασία τους από τον κατακλυσμό διαφημίσεων που απευθύνονται ειδικά στα παιδιά. Μέσω αυτής της διαφήμισης, εξ άλλου, ασκείται ένας φοβερός ηθικός εκβιασμός στους γονείς. Εύλογα μέτρα έχουν ληφθεί από πολλές χώρες: και από τη Σουηδία και από άλλες χώρες και από την Ελλάδα. Τί κάνει η Επιτροπή; Καταφεύγει εναντίον τους στο Ευρωπαϊκό Δικαστήριο με επιχειρήματα του τύπου ότι πρέπει να προστατευθεί η ελεύθερη παροχή υπηρεσιών. Μα γιατί τότε, κυρίες και κύριοι της Επιτροπής, να μην προστατευθεί και η ελευθερία της παροχής υπηρεσιών από τις καπνοβιομηχανίες ή από άλλες βιομηχανίες και δραστηριότητες ακόμα πιο επικίνδυνες; Θεωρώ τα επιχειρήματα γελοία και ζητώ από την Επιτροπή να βάλει στο αρχείο όλους τους φακέλλους που αφορούν αυτές τις προσφυγές στο Ευρωπαϊκό Δικαστήριο.

<SPEAKER ID=53 LANGUAGE="DE" NAME="Ullmann">
Kύριε Πρόεδρε, κύριε Eπίτροπε, ανταποκρίνεται στη σημασία της οδηγίας αυτής το ότι έτυχε ιδιαίτερης προσοχής, αλλά και προκάλεσε και πολλή κριτική. Γι' αυτό θα ήθελα να απευθυνθώ στους ασκούντες κριτική, με δύο παρατηρήσεις.
<P>
H νομοθεσία της Ένωσης ξαναπαίρνει κι επικυρώνει τη θέση που πήρε ήδη το 1989. Δεν πρόκειται για ρύθμιση και περιορισμό, αλλά για την κατεύθυνση που θα ακολουθηθεί προς την πολιτιστική ελευθερία που μας επιτάσσει το άρθρο 128 της Συνθήκης της Ένωσης. Όλοι γνωρίζουμε ότι μόνον οι δυνάμεις της αγοράς δεν εξασφαλίζουν την ελευθερία αυτή.
<P>
Δεύτερον: H κριτική ότι επιχειρείται να υποταχθούν οι νέες τεχνολογίες πληροφοριών και επικοινωνιών σ' έναν ξένο προς το αντικείμενο μηχανισμό, είναι ανεπιτυχής. Tα καινούρια μέσα ενημέρωσης είναι αντικείμενο της οδηγίας μόνον εφόσον περιέχουν στοιχεία τηλεόρασης. Aν αποκλείονταν από την οδηγία, τότε όλος ο ρυθμιστικός μηχανισμός της θα ήταν άκυρος. Ένα πράγμα είναι σαφές: Όπου η πολιτιστική ελευθερία τίθεται σε κίνδυνο, εκεί αμφισβητείται και η ελευθερία της αγοράς. H ελευθερία είναι αδιαίρετη. Eδώ ελπίζω να συμφωνώ και με τους εκπροσώπους της εμπορικής τηλεόρασης και της βιομηχανίας των μέσων ενημέρωσης.

<SPEAKER ID=54 LANGUAGE="NL" NAME="De Coene">
Πρόεδρε, σε περίπτωση που η παρούσα έκθεση δεν υποστηριχθεί σήμερα από την απόλυτη πλειοψηφία των μελών του Σώματος, ή σε περίπτωση που αυτό συμβεί χωρίς να είναι διατεθειμένο το Συμβούλιο να υιοθετήσει τις βασικές τροπολογίες του Κοινοβουλίου, θα δημιουργηθεί μία μόνιμη κατάσταση στα πλαίσια της οποίας η οπτικοακουστική βιομηχανία της Ευρώπης θα πρέπει να ανταγωνίζεται την Αμερική με άνισα μέσα. Συνεπώς, η επιβολή ποσοστώσεων όσον αφορά τις εκπομπές και τις επενδύσεις δεν ανταποκρίνεται μόνο σε πολιτιστικές ανάγκες αλλά και σε οικονομικές. Αμερικανικά προϊόντα διατίθενται με τη μορφή πακέτων στην ευρωπαϊκή αγορά σε εξευτελιστικές τιμές, ενώ η αμερικανική αγορά παραμένει κλειστή για τους ευρωπαίους παραγωγούς, εκτός άλλων, λόγω της κάθετης συγκέντρωσης παραγωγών και διανομέων. Όπως ορθώς παρατήρησε και η κ. Larive, δεν μπορεί σήμερα να γίνεται κανένας απολύτως λόγος ελεύθερης επιλογής εκ μέρους των τηλεθεατών. Κατά συνέπεια, οι ποσοστώσεις δεν αποτελούν αυτοσκοπό αλλά ένα προσωρινό μέτρο για την καθιέρωση ενός θεμιτού ανταγωνισμού.
<P>
Όσοι αντιτίθενται επιθυμούν τη χρήση περισσότερο επιθετικών μέσων. Διερωτώμεθα για ποιο λόγο το ένα θα πρέπει να αποκλείει το άλλο. Επιπλέον, ας είμαστε ειλικρινείς, δεν υπάρχουν πολλά καλά νέα. Ο προϋπολογισμός του MEDIA II ακρωτηριάστηκε από 400 σε 310 εκατομμύρια Ecu. Κατά δεύτερον, δεν είναι καθόλου βέβαιο, λόγω της απαιτούμενης ομοφωνίας, ότι το Ταμείο Εγγυήσεων για τις ταινίες θα λειτουργήσει ποτέ στη μειωμένη του έκδοση, παρ'ότι πρέπει να επαινέσουμε τις προσπάθειες που καταβάλλονται για το σκοπό αυτό από την ιρλανδική Προεδρία.
<P>
Τέλος θα θέλαμε να υποστηρίξουμε την καθιέρωση μίας αρχής, σύμφωνα με την οποία η εγκαθίδρυση ενός τηλεοπτικού σταθμού σε ένα κράτος μέλος θα πρέπει να στηρίζεται στην ύπαρξη πραγματικών οικονομικών και πολιτιστικών δεσμών με αυτό. Επίσης, καλούμε την Επιτροπή να θέσει τέλος στην ανεπίτρεπτη σύσταση τηλεοπτικών μονοπωλίων που παρατηρείται σε ορισμένα κράτη μέλη. Εφόσον ασχολούμαστε και μάλιστα μετά χαράς με την κατάργηση των κρατικών μονοπωλίων, δεν υπάρχει κανένας απολύτως λόγος να ανεχόμαστε τα εμπορικά μονοπώλια.

<SPEAKER ID=55 LANGUAGE="EN" NAME="Perry">
Κύριε Πρόεδρε, όλοι στο Κοινοβούλιο τούτο συμφωνούμε ότι η τηλεόραση αποτελεί μια ζωτική βιομηχανία όχι μόνο αυτή καθ' εαυτή αλλά και μέσω της επιρροής της στην ευρωπαϊκή κοινωνία, τον πολιτισμό και την οικονομία. Η τηλεόραση υπερβαίνει τα εθνικά σύνορα και επομένως χρειαζόμαστε ευρωπαϊκούς κανονισμούς. Η υφιστάμενη οδηγία χρειάζεται οπωσδήποτε αναθεώρηση αλλά παράλληλα δεν θα πρέπει να είμαστε πολύ άκαμπτοι. Μιλώντας ειλικρινά, η κοινή θέση του Συμβουλίου και της Επιτροπής είναι ουσιαστικά σωστή. Οι τροπολογίες είναι εκείνες που τη χαλάνε.
<P>
Επιφανειακά οι τροπολογίες ισχυρίζονται ότι υποστηρίζουν τις ευρωπαϊκές τηλεοπτικές παραγωγές. Στην πραγματικότητα τους κάνουν ζημιά. Έχω χρόνο για να ασχοληθώ με ορισμένα μόνο αντικείμενα. Ποσοστώσεις: θα θέλαμε να εφαρμόσουμε ποσοστώσεις στα βιβλία που πουλάει ένα βιβλιοπωλείο; Θα θέλαμε να βάλουμε ποσόστωση στην κατανάλωση της Coca Cola; Όλα αυτά ηχούν στα αυτιά μου ως πολιτιστικές φυλετικές διακρίσεις. Οι ποσοστώσεις δεν συμβάλλουν ούτε κατ' ελάχιστον στη βελτίωση των προγραμμάτων. Αφορούν απλά και μόνο ποσότητες. Την υποβοήθηση των ευρωπαϊκών τηλεοπτικών παραγωγών μπορούμε να την επιτύχουμε με την ενθάρρυνση των φορέων δημοσίων τηλεοπτικών υπηρεσιών, όχι με την επιβολή ποσοστώσεων.
<P>
Διαφήμιση: τα ποιοτικά προγράμματα πρέπει να πληρώνονται. Η υπερβολική όμως ρύθμιση των διαφημίσεων μπορεί στην πραγματικότητα να θέσει σε κίνδυνο την ποιότητα των ευρωπαϊκών τηλεοπτικών προγραμμάτων. Δείτε τους περιορισμούς που επιβάλλονται στα προγράμματα για τα παιδιά, στη διαφήμιση φαρμακευτικών προϊόντων, διαφημίσεις που προσβάλλουν φιλισοφικές πεποιθήσεις, και τους ελέγχους στον χρόνο των διαφημίσεων. Όλα τα παραπάνω περιορίζουν τα κεφάλαια που επενδύονται στα ποιοτικά προγράμματα. Κατά το περασμένο έτος η ανεξάρτητη τηλεόραση του Ηνωμένου Βασιλείου επένδυσε 40 εκατομμύρια λίρες σε ποιοτικά παιδικά προγράμματα. Όλα αυτά κινδυνεύουν τώρα εάν τα παιδικά προγράμματα στερηθούν τη χρηματοδότησή τους. Αντί για καλύτερα προγράμματα θα έχουμε χειρότερα.
<P>
Βρισκόμαστε σε μια περίοδο δραματικών τεχνολογικών μεταβολών. Η ψηφιακή τεχνολογία σημειώνει την αυγή μιας νέας εποχής. Δεν θα πρέπει να επιβάλουμε ένα κανονισμό διαρκείας δέκα ετών για τις ποσοστώσεις, αλλά ασφαλώς θα μπορούσαμε να επιβάλουμε μια πενταετή περίοδο ως μέγιστο χρονικό διάστημα πριν επανεξετάσουμε τις αλλαγές. Για μένα τουλάχιστον, οι τροπολογίες αυτές λένε: μην έχετε εμπιστοσύνη στους τηλεθεατές, μην έχετε εμπιστοσύνη στους τηλεοπτικούς παραγωγούς, μην έχετε εμπιστοσύνη στις ευρωπαϊκές επιχειρήσεις και τους διαφημιστές, αλλά αφήστε μας να επιβάλουμε ελέγχους, ποσοστώσεις, περιορισμούς. Ειλικρινά πιστεύω ότι θα πρέπει να έχουμε εμπιστοσύνη στους τηλεθεατές και να μην ξεχνάμε ότι οι τηλεθεατές είναι και ψηφοφόροι.

<SPEAKER ID=56 LANGUAGE="FI" NAME="Ryynδnen">
Αξιότιμε κύριε Πρόεδρε, αξιότιμε Επίτροπε, παρ' όλο ότι το ιδιαιτέρως μακρύ χρονικό διάστημα το οποίο απαιτήθηκε για την εξέταση του θέματος προκάλεσε δυσφορία σε πολλούς, οφείλουμε να συγχαρούμε τους εισηγητές της έκθεσης εν σχέσει με την οδηγία για την τηλεόραση για την εργασία τους. Πιστεύω ότι είναι αβάσιμη η θεωρία ότι δεν μπορούμε να προωθήσουμε ταυτοχρόνως τον ελεύθερο ανταγωνισμό ότι και τον ευρωπαϊκό πολιτισμό. Δεν πρέπει να λησμονούμε το γεγονός ότι όλοι έχουμε αντιληφθεί πλήρως την σημασία της ανάπτυξης ολοκλήρου της ευρωπαϊκής οπτικοακουστικής παραγωγής τόσο για τον πολιτιστικό τομέα όσο και για τους τομείς της οικονομίας και της απασχόλησης. Διαφωνούμε μόνο ως προς τις μεθόδους. Η αναθεώρηση της οδηγίας για την τηλεόραση αποβλέπει στην θέσπιση ενόψει της επανάστασης που αναμένεται λόγω της ολοκλήρωσης της κοινωνίας της πληροφορίας δεδομένου ότι η αναπτυσσόμενη, με ραγδαίο ρυθμό, τεχνολογία απειλεί να αχρηστεύσει την τόσο γνωστή από το παρελθόν πολιτική των ρυθμίσεων. Γι' αυτό και πρέπει να βρεθούν νέοι τρόποι για την υποστήριξή της ευρωπαϊκής παραγωγής υπό καθεστώς ανοικτής αγοράς. Πρέπει να ενισχυθεί τόσο η ανταγωνιστικότητα του οπτικοακουστικού τομέα όσο και η ανάπτυξη νέων υπηρεσιών. Ο ταχέως αναπτυσσόμενος τομέα των επικοινωνιών δύναται να συμβάλλει αποφαστικά στην αύξηση των θέσεων απασχόλησης. Αντί να καθορίζει αυστηρές ποσοστώσεις και να εφαρμόζει περιοριστικές διατάξεις, η ΕΕ οφείλει να χορηγεί, στο εξής, μεγαλύτερα ποσά μέσω, π.χ., του προγράμματος Media 2 και του ταμείου χρηματοδοτικής εγγύησης του οπτικοακουστικού τομέα, για την παραγωγή ποιοτικών προγραμμάτων. Οι Ευρωπαίοι παραγωγοί πρέπει να ενισχυθούν προκειμένου να καταστεί δυνατή η παραγωγή ποιοτικών προγραμμάτων τα οποία πρέπει να ενδιαφέρουν τους τηλεθεατές μέχρι του βαθμού να υποχρεωθούν οι τηλεοπτικές επιχειρήσεις να τα εντάξουν στα προγράμματα των καναλιών τους. Δεδομένης της αύξησης της παραγωγής προγραμμάτων των οποίων το περιεχόμενο θεωρείται γενικά βλαβερό, η προστασία των ανηλίκων αποτελεί έναν από τους βασικότερους προς επίτευξιν στόχους. Προκειμένου να βρεθούν οι πλέον κατάλληλες λύσεις, πρέπει να παρακολουθούνται εκ του σύνεγγυς οι τεχνικές εξελίξεις σε ό, τι αφορά τα συστήματα ελέγχου. Παρ' όλα αυτά, οι αποφάσεις σχετικά με την προστασία των παιδιών πρέπει, και στη συνέχεια, να λαμβάνονται σε εθνικό επίπεδο.

<SPEAKER ID=57 LANGUAGE="DE" NAME="Wolf">
Κύριε Πρόεδρε, αγαπητοί συνάδελφοι, από άποψη βιομηχανικής και κοινωνικής πολιτικής, έχουμε να κάνουμε εδώ με το θέμα κλειδί της μελλοντικής κοινωνίας των πληροφοριών, με την παραγωγή δηλαδή των προγραμμάτων. Έχουμε να κάνουμε με το αν θα αποφασίσουμε υπέρ μιας δημοκρατικής διαμόρφωσης ή υπέρ μιας απλής αντιμετώπισης των συνεπειών - αφενός όσον αφορά τη συλλογική και ενεργό αντίδραση των πολιτισμένων κοινωνιών ως μιας πανευρωπαϊκής μορφής κι ενός παγκόσμιου χωριού, κι αφετέρου όσον αφορά την πολιτιστική παραγωγή και τις υπηρεσίες, ως πηγής νέων και καλών θέσεων εργασίας. Aυτό δεν είναι ένα αυτόματο δευτερεύον προϊόν του ολοένα και αυξανόμενου μονοπωλιακού ανταγωνισμού, στον οποίο, δυστυχώς, εξακολουθεί ακόμη να πιστεύει υπερβολικά ο Eπίτροπος κ. Bangemann, όπου ο ορθολογισμός, η συγκέντρωση, η ενιαία διαμόρφωση και το εμπόριο βρίσκονται στο προσκήνιο. Γι' αυτό και χρειαζόμαστε τη συμβιβαστική λύση στην έννοια της ραδιοφωνίας, χρειαζόμαστε προγράμματα ενίσχυσης χωρίς κενά και με επαρκές ύψος ενίσχυσης, χρειαζόμαστε ένα επαρκές Tαμείο Eγγυήσεων. Δεν χρειαζόμαστε μειωτικές διακρίσεις των δημόσιων τηλεοπτικών οργανισμών. Oι Murdoch, Kirch και Berlusconi είναι η λάθος εναλλακτική λύση στον πολιτισμό της Coca-Cola.

<SPEAKER ID=58 LANGUAGE="ES" NAME="Aparicio Sαnchez">
Κύριε Πρόεδρε, πολλοί συνάδελφοι, με εξαίρετη ικανότητα στην εργασία και εξαίρετη κοινή λογική, κατάφεραν να παρουσιάσουν ορισμένες τροπολογίες που μπορούν να γίνουν αποδεκτές από την πλειοψηφία, γι' αυτό και αξίζουν τα συγχαρητήριά μας. Απομένει, όπως φαίνεται και από τη συζήτηση, κάποια διαφωνία που κλονίζει τόσο το καλό τελικό αποτέλεσμα, όσο και τη δύναμη αυτού του Κοινοβουλίου στη διαδικασία συναπόφασης.
<P>
Εξακολουθώ να πιστεύω ότι πρέπει να θεσπιστεί, με νομικούς και όχι ρητορικούς όρους, μια μεγαλύτερη υποχρέωση για τους τηλεοπτικούς μας σταθμούς να εκπέμπουν παραγωγές που έχουν σχεδιαστεί, πραγματοποιηθεί, ερμηνευθεί και δημιουργηθεί στις χώρες της Ευρωπαϊκής Ένωσης. Δεν είναι αμερόληπτο να τυγχάνουν της ίδιας μεταχείρισης ανόμοιες καταστάσεις. Δεν είναι προστατευτισμός αλλά ισοτιμία να διευκολύνεται η μεγαλύτερη προβολή των προϊόντων της ευρωπαϊκής οπτικοακουστικής βιομηχανίας τα οποία σήμερα δε μπορούν να συναγωνιστούν τα προϊόντα άλλων χωρών με ίσους όρους, για λόγους αγοράς ξένους προς την ποιότητά τους.
<P>
Δεν οικοδομείται η Ευρώπη με τους τηλεοπτικούς οργανισμούς να τυγχάνουν μιας μεταχείρισης σαν να ήταν ένα οποιοδήποτε μέσον παραγωγής ή τα προϊόντα τους σαν να ήταν Coca-Cola, και αγνοώντας τη μεγάλη τους συνισταμένη ως δημοσίων υπηρεσιών. Τελικά όμως, γράφουμε όλοι μας -Συμβούλιο, Επιτροπή και Κοινοβούλιοτην ιστορία της Ευρωπαϊκής Ένωσης, και η ιστορία αυτή είναι αρκετά νέα ώστε, παρόλες τις επιφυλάξεις που εξέφρασα, να θεωρούμε ότι σήμερα το Κοινοβούλιο αυτό πραγματοποιεί ένα βήμα εμπρός, με την έγκριση αυτών των τροπολογιών που θα πρέπει να έχουν ενώπιον του Συμβουλίου, κατά την τελική συνδιαλλαγή, όλη τη βαρύτητα της γνώμης των Ευρωπαίων πολιτών τους οποίους εκπροσωπούμε πάντοτε, και ιδιαίτερα στην προκειμένη περίπτωση.

<SPEAKER ID=59 LANGUAGE="PT" NAME="Vaz da Silva">
Κύριε Πρόεδρε, αγαπητοί συνάδελφοι, πολύ λίγα έγγραφα έχουν προκαλέσει τόση πολεμική όσο η «τηλεόραση χωρίς σύνορα». Μέσα στο Κοινοβούλιο, στο εσωτερικό κάθε πολιτικής ομάδας, στους επαγγελματικούς τομείς, στις ομάδες πολιτών εμφανίζονται παθιασμένοι πολέμιοι και υποστηρικτές της Οδηγίας. 'Οχι χωρίς λόγο, αφού από την επιτυχία της εφαρμογής της εξαρτάται η προβολή της Ευρώπης στον 21ο αιώνα.
<P>
Τί επιδιώκεται με την αναθεώρηση της Οδηγίας; Επιδιώκεται, με την εναρμόνιση των εθνικών νόμων, η συμφιλίωση κοινών στόχων, ταυτόχρονα πολιτιστικών και οικονομικών, όπως είναι η ανάπτυξη των τηλεπικοινωνιών και των τεχνολογιών της πληροφορίας και η ενίσχυση της βιομηχανίας προγραμμάτων στην Ευρώπη.
<P>
Η δυσκολία αυτής της συμφιλίωσης βρίσκεται στο γεγονός ότι οι λογικές αυτών των τομέων είναι αντιφατικές. Στον οπτικοακουστικό τομέα υπερισχύει η εθνική και πολιτιστική λογική, στις τηλεπικοινωνίες μία υπερεθνική λογική της αγοράς. Αλλά, κύριε Πρόεδρε, κύριε Επίτροπε, οι λογικές αυτές είναι καταδικασμένες να διασταυρωθούν και να συγχωνευθούν. Και στην επιτυχία αυτής της διασταύρωσης συνίσταται το ευρωπαϊκό πρότυπο της κοινωνίας της πληροφορίας.
<P>
Αγαπητοί συνάδελφοι, το κείμενο της Οδηγίας, έτσι όπως το προτείνει τώρα η Επιτροπή Πολιτισμού σε δεύτερη ανάγνωση, είναι ένα θαύμα ισορροπίας. Θαύμα το οποίο οφείλεται στο αίσθημα ευθύνης αλλά επίσης και στο ρεαλισμό των βουλευτών οι οποίοι, σε πρώτη ανάγνωση, βρέθηκαν αντιμέτωποι με θέσεις που φαίνονταν ασυμβίβαστες. Για τπ συμβιβασμό που υποβάλλεται σε ψηφοφορία τώρα, ελήφθη υπόψη η επίτευξη ορισμένων βασικών στόχων: ρύθμιση των νέων υπηρεσιών, των οποίων η έκρηξη μπορεί να ανατρέψει τους κανόνες της αγοράς εν αναμονή ειδικής νομοθεσίας, και ενθάρρυνση της ευρωπαϊκής παραγωγής για να καταστεί ανταγωνιστική, με τον επείγοντα χαρακτήρα που επιβάλλει η ανησυχητική ελεύθερη πτώση της.
<P>
Ο συμβιβασμός που διαμορφώθηκε για τις νέες υπηρεσίες, για τον οποίο ο εισηγητής και η συντονίστρια της Ομάδας μου, στην επιτροπή, συνέβαλαν με διαύγεια, αξίζει πλήρως την υποστήριξή μου. Οι τροπολογίες που αναφέρονται στις ποσοστώσεις είναι αποδεκτές - πιστεύω - ακόμη και για ορισμένους από τους πολέμιούς τους, εφόσον καθίσταται σταδιακή η εφαρμογή τους. Για την Πορτογαλία, ωστόσο, έχουν το μειονέκτημα ότι δεν προβλέπουν ένα ισότιμο καθεστώς για τις μη ευρωπαϊκές παραγωγές στην πορτογαλική γλώσσα.
<P>
Ολοκληρώνω, κύριε Πρόεδρε, λέγοντας ότι, κάνουμε έναν απολογισμό, η Οδηγία αυτή είναι τελικά ένα κείμενο μινιμαλιστικό: λιγότερη, θα ήταν αναποτελεσματική, περισσότερη θα μπορεί να στραγγαλίσει την αγορά. Εμείς χρειαζόμαστε αυτή την Οδηγία, αντίθετα από ό, τι πιστεύουν πολλοί, για να αντιμετωπίσουμε τις διαπραγματεύσεις του ΠΟΕ, οι οποίες αρχίζουν σύντομα στη Σιγκαπούρη.

<SPEAKER ID=60 LANGUAGE="ES" NAME="Vallvι">
Κύριε Πρόεδρε, συζητάμε για ένα θέμα πολύ σημαντικό, όπως είναι η άσκηση των τηλεοπτικών δραστηριοτήτων.
<P>
Η θέση μου είναι ότι πρέπει να ενισχυθεί η μετάδοση και η παραγωγή ευρωπαϊκών έργων, κάτι το οποίο, κατά την άποψή μου, συνδέεται με την καθιέρωση κάποιων ποσοστώσεων που θα ενισχύσουν την ευρωπαϊκή παραγωγή. Εξάλλου, η ευρωπαϊκή παραγωγή πρέπει να αντανακλά την υπάρχουσα πολιτιστική πολυμορφία και να επιτρέπει τη δημιουργία θέσεων εργασίας στη βιομηχανία οπτικοακουστικής παραγωγής στο μέλλον.
<P>
Με ευχαρίστηση αναφέρω επίσης την άποψη της Ένωσης Διευθυντών Κινηματογράφου της Καταλονίας, οι οποίοι συμφωνούν μεν με την ελεύθερη αγορά, αλλά μπορεί πράγματι να γίνεται λόγος για ελεύθερη αγορά απέναντι στη συγκέντρωση τόσων ομίλων επιχειρήσεων, όπως υπάρχουν στις Ηνωμένες Πολιτείες, και στην εισβολή των προϊόντων τους; Μόνον εάν εγκρίνουμε κάποια νομοθετικά μέτρα αντι-τραστ θα καταστεί εφικτή η ελεύθερη αγορά, χάρη στην προσωρινή εφαρμογή κάποιων ποσοστώσεων.
<P>
Τέλος, θα ήθελα να επισημάνω ότι οι ποσοστώσεις είναι κάτι που επηρεάζει επίσης και ορισμένα Κράτη όπου υπάρχουν μειονοτικές γλώσσες, σε εθνότητες και περιοχές, που μπορούν επίσης να ζητήσουν ποσοστώσεις σε αυτές τις γλώσσες. Συνεπώς, ας μην σκανδαλίζονται τα Κράτη που ζητούν ποσοστώσεις εάν στη συνέχεια, στην επικράτειά τους, ορισμένες εθνικές μειονότητες ζητήσουν να γίνονται σεβαστές εκεί και οι ποσοστώσεις εκπομπών στη δική τους γλώσσα.

<SPEAKER ID=61 LANGUAGE="SV" NAME="Ahlqvist">
Κύριε Πρόεδρε, σήμερα το Κοινοβούλιο βρίσκεται ενώπιον μιάς επιλογής. Σήμερα θά πάρουμε αποφάσεις οι οποίες είναι πολύ σημαντικές για την δυνατότητα δημιουργίας μίας εσωτερικής αγοράς για τις τηλεοπτικές επιχειρήσεις. Το ζήτημα των ποσοστών είναι ένα από τα ζητήματα που καθιστούν αυτή την έκθεση αμφισβητήσιμη. Αλλά για την ενίσχυση της ευρωπαϊκής πολιτιστικής παράδοσης και της πολιτιστικής πολυμορφίας απαιτούνται ποσοστώσεις. Υποστηρίζω και εγώ όπως και η πλειοψηφία της Επιτροπής Πολιτισμού την παρούσα διατύπωση του άρθρου 4. Εντούτοις για μένα η αποσαφήνηση των νομικών αρμοδιοτήτων των κρατών μελών επί των τηλεοπτικών επιχειρήσεων, καθώς και των δικαιωμάτων των καταναλωτών και πέραν των άλλων των παιδιών, είναι εξίσου σημαντική. Η ρύθμιση των παιδικών διαφημίσεων, αγαπητοί συνάδελφοι, ήταν το αγαπημένο μου θέμα καθ'όλη τη διάρκεια της επεξεργασίας της οδηγίας για την τηλεόραση. Σ'αυτό με υποστήριξαν πολύ, όχι μόνο από τη δική μου κομματική ομάδα, αλλά και από άλλες, για το οποίο ευκαιρίας δοθείσης, θέλω να εκφράσω τις ευχαριστίες μου.
<P>
Θέλω να πώ σε σας οι οποίοι εξακολουθείτε να διστάζετε όσον αφορά τις τροπολογίες μου ότι η πρώτη επεξεργασία του Κοινοβουλίου έστειλε ένα ισχυρό και ξεκάθαρο πολιτικό μήνυμα. Βουλευτές από όλα τα κράτη μέλη και από τις περισσότερες πολιτικές ομάδες ψήφισαν υπέρ μιας αυστηρής ρύθμισης των παιδικών διαφημίσεων εξ'αιτίας της εκμετάλλευσης της ευπιστίας των παιδιών, όχι κατά της βιομηχανίας παιγνιδιών. Αυτό που θέλω να επιτύχω είναι η ανάληψη ευθυνών από παραγωγούς και διαφημιστικές επιχειρήσεις. Θέλω να σέβονται τα παιδιά μας και την ανάγκη τους να αναπτυχθούν πριν εκτεθούν στα «διασταυρούμενα πυρά» τα οποία οι πιο έμπειροι καταναλωτές έχουν μάθει να αντιμετωπίζουν. Δεν μπορούμε να δεχθούμε να επιβάλουν οι δυνάμεις της ελεύθερης αγοράς, έχοντας ως κάλυμμα την ελευθερία του λόγου, στα παιδιά, τη βία, την πορνογραφεία και τη διαφήμηση στην τηλεόραση. Η ψήφος σας είναι πολύ σημαντική σήμερα. Πρέπει να τολμήσουμε να λάβουμε αποφάσεις για μία κοινή και χωρίς σύνορα αγορά για τις τηλεοπτικές επιχειρήσεις η οποία να εγγυάται πολιτιστική πολυμορφία και προγράμματα καλής ποιότητας.

<SPEAKER ID=62 LANGUAGE="NL" NAME="Chanterie">
Κύριε Πρόεδρε, αξιότιμοι κύριοι συνάδελφοι, θα αναφερθώ σε πέντε σημεία εν είδει τηλεγραφήματος.
<P>
Κατά πρώτον, στην προστασία των νέων. Ελπίζω ότι η Επιτροπή και το Συμβούλιο θα υιοθετήσουν την τροπολογία αριθ. 40, γιατί δεν έχει κανένα νόημα να προβάλλεται η χρησιμοποίηση κάποιου φίλτρου ή κάποιου τσιπ όταν οι τηλεοπτικές συσκευές δεν φέρουν τον κατάλληλο εξοπλισμό και οι εκπομπές δεν είναι κωδικοποιημένες. Στην περίπτωση αυτή, ο ρόλος που διαδραματίζουν οι γονείς είναι καθοριστικός.
<P>
Κατά δεύτερον, στις ποσοστώσεις. Είμαστε κατά μίας περιοριστικής ρύθμισης και υπέρ μίας ευέλικτης, ώστε να δοθούν στις ευρωπαϊκές εκπομπές οι ευκαιρίες που τους αρμόζουν.
<P>
Κατά τρίτον, οι διαφημίσεις πρέπει να περιοριστούν αλλά όχι και να απαγορευτούν. Κατά συνέπεια, η προβολή διαφημίσεων δεν μπορεί να είναι ανεξάρτητη από το χρόνο και το θέμα που αφορούν.
<P>
Κατά τέταρτον, όσον αφορά τους κανόνες προέλευσης έχω την πρόθεση να υποστηρίξω την τροπολογία αριθ. 16. Ερωτώ όμως τον Επίτροπο Oreja εάν κρίνει ότι η τροπολογία αυτή εναρμονίζεται με τις δύο αποφάσεις που έλαβε το Δικαστήριο των Ευρωπαϊκών Κοινοτήτων, το Σεπτέμβριο του 1996, κατά του Ηνωμένου Βασιλείου και του Βελγίου.
<P>
Κατά πέμπτον, το ευρύ κοινό πρέπει να έχει πρόσβαση στις αθλητικές εκπομπές.

<SPEAKER ID=63 LANGUAGE="FR" NAME="Lang, Jack">
Κύριε Πρόεδρε, επιτρέψτε μου, με την ιδιότητα μου του από κοινού, μαζί με τους άλλους υπουργούς πολιτισμού, συντάκτη της πρώτης οδηγίας για την «τηλεόραση χωρίς σύνορα» το 1989, να διατυπώσω εν συντομία δύο σκληρά ερωτήματα: Το πρώτο: Ευρώπη, θα θέλαμε να αναρωτηθούμε, έχεις ακόμη ψυχή; Μπορείς πραγματικά να διαφυλάξεις τη δημιουργικότητα σου, τη φαντασία σου, τη δημιουργική ιδιοφυία σου;
<P>
Γνωρίζουμε αγαπητοί συνάδελφοι, κυρίες και κύριοι, ότι η φαντασία των νέων γενεών οικοδομείται όλο και περισσότερο από τις εικόνες της τηλεόρασης ή του κινηματογράφου. Εμείς, οι ευρωπαίοι βουλευτές, θα παραμείνουμε με τα χέρια σταυρωμένα μπροστά στον καταιγισμό των διεθνών τυποποιημένων τηλεοπτικών σειρών που σκοτώνουν την ψυχή και το πνεύμα αυτών των νέων, την πρωτοτυπία τους, την ταυτότητα τους και την ιδιαιτερότητα τους; Θα αποδεχτούμε οι δημιουργοί των χωρών μας πολύ γρήγορα να μην έχουν άλλη επιλογή για να δημιουργήσουν τις ταινίες τους από το να δοκιμάσουν την τύχη τους στην άλλη πλευρά του Ατλαντικού; Το ερώτημα που τίθεται, που τίθεται σ΄ εμάς, είναι ζήτημα ζωής ή θανάτου για τον ζώντα πολιτισμό μας και αυτήν την απάντηση την κρατάμε στα χέρια μας.
<P>
Εύχομαι σήμερα να βρεθούν αρκετοί από εμάς που θ΄ απαντήσουν όχι στην εξομοίωση, όχι στην πολιτιστική αποικιοκρατία, ναι στη διαφοροποίηση, στην εφευρετικότητα και στην ελευθερία και μόνο μια οδηγία σαφής και ενισχυμένη θα επιτύχει τα παραπάνω.
<P>
Και το δεύτερο σκληρό ερώτημα που θέτω είναι το εξής: θα δεχθούμε το Ευρωπαϊκό Κοινοβούλιο να πάψει να υπάρχει στις κρίσιμες στιγμές; Ήδη κατά το παρελθόν έχουμε χάσει πολλές ευκαιρίες για να εκφράσουμε μια ισχυρή θέληση. Σκέφτομαι τον ορισμό των ευρωπαϊκών επιτροπών ή την αποδοχή της οικονομικής συμφωνίας με την Τουρκία από την πλειοψηφία υπό την πίεση των κυβερνήσεων.
<P>
Σαν συμπέρασμα κύριε Πρόεδρε, ελπίζω ότι ψηφίζοντας σωστά θα διαφυλάξουμε ταυτόχρονα και τον ευρωπαϊκό πολιτισμό και την ευρωπαϊκή δημοκρατία.

<SPEAKER ID=64 LANGUAGE="EN" NAME="Banotti">
Κύριε Πρόεδρε, θα ήθελα να επαινέσω τους εισηγητές για την σκληρή εργασία που κατέβαλαν συντάσσοντας την παρούσα έκθεση. Η έκθεση αυτή είναι ίσως μία από εκείνες για τις οποίες έχουν ασκηθεί οι μεγαλύτερες πιέσεις στο Κοινοβούλιο. Αλλά τι είναι εκείνο που ενδιαφέρει τα άτομα στα θεωρεία των επισκεπτών, τι είναι εκείνο που ενδιαφέρει τους απλούς πολίτες σχετικά με την τηλεόρασή τους;
<P>
Προφανώς να διασκεδάζουν και να ενημερώνονται. Ανησυχούν για το περιεχόμενο των εκπομπών που παρακολουθούν τα παιδιά τους, ιδιαίτερα για το επίπεδο της βίας και για τα ακατάλληλα προγράμματα. Πολλοί είναι εκείνοι που διαμαρτύρονται για το γεγονός ότι δεν μπορούν να ελέγξουν τα προγράμματα που παρακολουθούν τα παιδιά τους, ενώ οι γονείς θα πρέπει να υποστηριχθούν για να είναι μελλοντικά περισσότερο πληροφορημένοι σχετικά με τα μέσα μαζικής ενημέρωσης, εάν θέλουν να προστατέψουν πραγματικά τα παιδιά τους.
<P>
Ανησυχούν επίσης για την πίεση την οποία υφίστανται για να αγοράζουν στα παιδιά τους ακριβά παιχνίδια. Είναι αγανακτισμένοι από την προοδευτική μονοπώληση των αγαπημένων τους αθλητικών εκδηλώσεων τις οποίες δεν μπορούν πλέον να παρακολουθήσουν χωρίς να πληρώσουν. Τους ανησυχεί επίσης η αυξανόμενη απληστία των αθλητικών οργανώσεων που συμμετέχουν στα παραπάνω. Επιθυμούν επίσης να παρακολουθούν τις δικές τους ιστορίες να λέγονται με τον τρόπο που θέλουν οι ίδιοι από τα εθνικά τους κανάλια. Θέλουν να υποστηρίξουν τους νέους παραγωγούς και σκηνοθέτες οι οποίοι υλοποιούν αυτά τα προγράμματα, πολύ συχνά με ελάχιστους πόρους.
<P>
Δεν πιστεύω ότι οι ποσοστώσεις θα βελτιώσουν την κατάσταση, αλλά πιστεύω όμως ότι χρειαζόμαστε ποσοστώσεις για να διατηρούμε κάποιο έλεγχο στους φορείς εκπομπών έτσι ώστε να αναγνωρίσουν την επιθυμία μας πως τα προγράμματά μας θα πρέπει να είναι στη γλώσσα μας και να ανταποκρίνονται στις συνήθειές μας.

<SPEAKER ID=65 LANGUAGE="ES" NAME="Sanz Fernαndez">
Κύριε Πρόεδρε, η έκθεση της Επιτροπής Πολιτισμού επιτρέπει τη βελτίωση της υπάρχουσας Οδηγίας για την τηλεόραση χωρίς σύνορα ώστε να βοηθηθεί η ανάπτυξη μιας ποιοτικής ευρωπαϊκής οπτικοακουστικής βιομηχανίας. Με αυτό το κείμενο, προστατεύονται τα παιδιά απέναντι στα ακατάλληλα περιεχόμενα προγραμμάτων και διαφημίσεων μέσω άτεγκτων κανόνων· αποσαφηνίζονται και διευκρινίζονται οι αυστηρότερες διατάξεις σε θέματα τηλεοπτικής διαφήμισης· διασφαλίζεται η πρόσβαση της πλειοψηφίας των τηλεθεατών στην απευθείας μετάδοση μεγάλων αθλητικών γεγονότων, απέναντι στα αποκλειστικά δικαιώματα των συνδρομητικών τηλεοπτικών σταθμών.
<P>
Η συναίνεση μεταξύ των Πολιτικών Ομάδων του Κοινοβουλίου διευρύνθηκε, παραμένουν όμως οι διαφορές σε ένα βασικό σημείο: την υποχρέωση να διαφυλάσσεται το μεγαλύτερο μέρος του χρόνου εκπομπής για ευρωπαϊκά έργα. Εμείς οι σοσιαλιστές, με την πλειοψηφία των βουλευτών της Επιτροπής Πολιτισμού, ελαστικοποιήσαμε τη θέση που είχε πάντοτε υποστηρίξει το Ευρωπαϊκό Κοινοβούλιο, αποδεχόμενοι να θεωρούνται ευρωπαϊκά έργα τα προγράμματα που παράγονται σε στούντιο. Κατ' αυτόν τον τρόπο, οι τηλεοπτικοί σταθμοί δεν θα δυσκολεύονται να εκπληρώσουν την προϋπόθεση των ποσοστώσεων εκπομπής ευρωπαϊκών έργων.
<P>
Συμφωνούμε έτσι, στην ουσία, με τη θέση της Επιτροπής. Αλλά οι εισηγητές του Ευρωπαϊκού Λαϊκού Κόμματος απορρίπτουν αυτήν την πρόταση δέσμευσης και δεν προτείνουν καμία εναλλακτική φόρμουλα, γι' αυτό και θα είναι δύσκολο να επιτευχθεί η πλειοψηφία που είναι απαραίτητη για να διατηρηθεί ζωντανή η συζήτηση με το Συμβούλιο. Αν συμβεί αυτό, θα επωφεληθεί η παντοδύναμη βορειοαμερικανική οπτικοακουστική βιομηχανία και θα είναι πολύ δύσκολο να αναπτυχθεί μια ανταγωνιστική και ποιοτική ευρωπαϊκή οπτικοακουστική βιομηχανία.

<SPEAKER ID=66 LANGUAGE="FR" NAME="Decourriιre">
Κύριε Πρόεδρε, με την ευκαιρία της εξέτασης σε δεύτερη ανάγνωση της αναθεώρησης της οδηγίας «Τηλεόραση χωρίς σύνορα», υπάρχουν λόγοι ανησυχίας για την τύχη του οπτικοακουστικού ευρωπαϊκού περιβάλλοντος αν δεν γίνουν ορισμένες τροποποιήσεις στην πρόταση της Επιτροπής.
<P>
Αποσκοπώντας πράγματι στην εφαρμογή μιας πολιτικής που θα βασίζεται στην προώθηση των ευρωπαϊκών έργων, σας ζητώ καταρχήν να εκφραστείτε μαζικά υπέρ του να περιληφθούν οι καινούργιες υπηρεσίες στην οδηγία, ώστε να υπαχθούν σε ορισμένους κανόνες που αφορούν τη διαφήμιση ή την προστασία των ανηλίκων.
<P>
Στη συνέχεια, θα πρέπει να ενισχύσουμε τις υποχρεώσεις μετάδοσης, αυτές που κοινά ονομάζουμε «ποσοστώσεις», καθιστώντας τις υποχρεωτικές και αποκλείοντας από τον υπολογισμό τους τις εκπομπές του πλατό. Οι ποσοστώσεις θα διευκολύνουν την παραγωγή και την μετάδοση των ευρωπαϊκών έργων αλλά και θα μας επιτρέψει να αντιμετωπίσουμε, δεν χρειάζεται να το κρύψουμε, το διεθνή ανταγωνισμό και ιδιαίτερα τον ανταγωνισμό της Βορείου Αμερικής.
<P>
Τέλος, αγαπητοί συνάδελφοι, πρέπει να καταπολεμήσουμε τις καταχρηστικές μεταφορές επιχειρήσεων, ώστε να εξασφαλίσουμε την προστασία και την ανάπτυξη της κινηματογραφικής βιομηχανίας των κρατών μελών της Ευρώπης. Ένας τέτοιος όρος δεν είναι τίποτα το εξαιρετικό αφού ισχύει π.χ. στον τραπεζικό τομέα και το Ευρωπαϊκό Κοινοβούλιο τον είχε ήδη εγκρίνει με μεγάλη πλειοψηφία σε πρώτη ανάγνωση.

<SPEAKER ID=67 LANGUAGE="EN" NAME="Tongue">
Κύριε Πρόεδρε, η παρούσα συζήτηση σχετικά με το μέλλον της οπτικοακουστικής βιομηχανίας υπερβαίνει τις πολιτικές διαχωριστικές γραμμές. Γνωρίζω ότι ο Επίτροπός μας που βρίσκεται σήμερα μαζί μας είναι ενήμερος των τεράστιων βημάτων που κάναμε ούτως ώστε να επιτύχουμε ομοφωνία επί των ζητημάτων, κάτι που δεν θα πρέπει να αγνοήσουν οι Υπουργοί. Όλοι ανησυχούμε για το μέλλον της τηλεόρασης - του μέσου το οποίο ασκεί τη μεγαλύτερη επιρροή στις δημοκρατίες μας. Σήμερα δεν συζητούμε για καρότα, αυτοκίνητα ή καφετιέρες. Η παρούσα οδηγία αφορά την οικοδόμηση μιας ισχυρής και ανταγωνιστικής οπτικοακουστικής βιομηχανίας η οποία θα πρέπει να δημιουργήσει ένα εκατομμύριο νέες θέσεις εργασίας στην Ευρώπη μέχρι το έτος 2000. Αφορά το πολιτιστικό και οικονομικό όφελος των ευρωπαίων πολιτών που θα προκύψει από τη διεύρυνση της βιομηχανίας αυτής. Με απλά λόγια, θα πρέπει να δημιουργήσουμε για να ανταγωνιστούμε. Θα πρέπει να διασφαλίσουμε ότι οι πολιτισμοί μας έχουν θέση στην τηλεόρασή μας - οι ιστορίες μας και οι φωνές μας πρέπει να ακούγονται προς χάριν των παιδιών μας.
<P>
Το σημείο εκκίνησης της παρούσας συζήτησης για τις ποσοστώσεις είναι ότι δεν υπάρχει ελεύθερη αγορά - ας είμαστε εντελώς σαφείς σχετικά μ' αυτό. Η αμερικανική τηλεοπτική βιομηχανία επωφελείται του τεράστιου διαρθρωτικού πλεονεκτήματος των ανεξάντλητων πόρων, μιας τεράστιας εσωτερικής αγοράς και μιας κυριαρχικής θέσης σε όλα τα δίκτυα διανομής. Το έλλειμμα μεταξύ της ΕΕ και της Βορείου Αμερικής όσον αφορά την οπτικοακουστική βιομηχανία έχει φτάσει αυτή τη στιγμή στα 6 δισεκατομμύρια δολλάρια. Υποστηρίζω ότι αυτό είναι κάτι που δεν θα το δεχόταν κάποια βιομηχανία. Το αποτέλεσμα είναι ότι οι αμερικανικές παραγωγές μπορούν να πωλούνται επί μονίμου βάσεως στην αγορά μας στο ένα δέκατο του κόστους της αρχικής παραγωγής. Κατά συνέπεια, οι ποσοστώσεις εκπομπών και επενδύσεων που παρουσιάζουμε σήμερα στο Σώμα είναι αναγκαίες για την υποστήριξη της παραγωγής ευρωπαϊκών προγραμμάτων. Μόνο η ποσόστωση στις επενδύσεις θα διασφαλίσει ότι οι κορυφαίοι έξι φορείς της επί πληρωμή τηλεόρασης θα επενδύσουν 300 εκατομμύρια Ecu στη βιομηχανία μας - ποσό που αντιστοιχεί στο σύνολο του ευρωπαϊκού προγράμματος MEDIA II - και ότι δεν θα επαφίενται αποκλειστικά και μόνο στην ανακύκλωση φθηνών εισαγόμενων προγραμμάτων.
<P>
Το Κοινοβούλιο τούτο, τέλος, με την παρούσα οδηγία φθάνει σε ένα θεσμικό ορόσημο. Ας μην ξεχνάμε ότι σχετικά με τα μείζονα ζητήματα το Συμβούλιο των Υπουργών έχει αγνοήσει τόσο την Επιτροπή όσο και το Ευρωπαϊκό Κοινοβούλιο. Το όλο μέλλον μας βρίσκεται σε κίνδυνο. Θα πρέπει να επιτύχουμε απόλυτη ομοφωνία σχετικά με τα μείζονα ζητήματα και να πάμε σε συνδιαλλαγή. Εάν δεν το επιτύχουμε, το αποτέλεσμα θα είναι πολύ απλό: θα μείνουμε έξω από την κάθε ουσιαστική συμβολή που θα μπορούσαμε να κάνουμε στη σημαντικότερη μέχρι σήμερα διαδικασία συναπόφασης. Πολύ απλά, η συναπόφαση θα καταλήξει σε φάρσα. Και το ερώτημα που θα προκύψει τότε θα είναι: θα μπορέσει να λειτουργήσει ποτέ η Ευρώπη; Θα μπορέσει ποτέ να υπάρξει μια δημοκρατική Ευρωπαϊκή Ένωση η οποία θα εκπροσωπεύει πράγματι τα συμφέροντα των πολιτών της;
<P>
Προτρέπω τους συναδέλφους να ψηφίσουν σήμερα υπέρ του οικονομικού και πολιτιστικού πλουραλισμού και υπέρ μιας οδηγίας η οποία θα εξασφαλίσει ότι οι ευρωπαίοι θα παράγουν και θα βλέπουν τηλεοπτικά προγράμματα που θα αντικατοπτρίζουν τα δικά τους ενδιαφέροντα και τις δικές τους αξίες.

<SPEAKER ID=68 LANGUAGE="DE" NAME="Hawlicek">
Κύριε Πρόεδρε, αξιότιμοι κυρίες και κύριοι συνάδελφοι, ένας από τους κύριους στόχους της καινούριας τηλεοπτικής οδηγίας οφείλει να είναι η ενίσχυση της ευρωπαϊκής παραγωγής προγραμμάτων και η εξασφάλιση της πολιτιστικής πολυμορφίας της Eυρώπης στην οπτικοακουστική αγορά. H καινούρια τηλεοπτική οδηγία οφείλει να φροντίσει, εκτός από τη βασική πτυχή που υπογράμμισε τόσο εντυπωσιακά ο συνάδελφός μου Lang, δηλαδή για την πολιτιστική πολυμορφία και δημιουργικότητα, και για την παραγωγή και εκπομπή προγραμμάτων ευρωπαϊκής προέλευσης και για μεγαλύτερες επενδύσεις στην ευρωπαϊκή κινηματογραφική βιομηχανία.
<P>
Θα πρέπει επίσης να μπορούμε, όπως υπολογίζουν οι ειδικοί, στα επόμενα δέκα χρόνια να δημιουργήσουμε δύο εκατομμύρια νέες θέσεις εργασίας και να επιτρέψουμε τη συμμετοχή των ευρωπαϊκών μας τηλεοπτικών οργανισμών στη ραγδαία αύξηση των νέων τεχνολογιών και στις εξαγγελθείσες επεκτάσεις της οπτικοακουστικής βιομηχανίας, ώστε έτσι να αποκατασταθεί η ισότητα των ευκαιριών στον ανταγωνισμό έναντι των αμερικανών παραγωγών.
<P>
Ένας άλλος βασικός στόχος της νέας τηλεοπτικής οδηγίας είναι η ελεύθερη πρόσβαση όλου του πληθυσμού σε σημαντικές αθλητικές μεταδόσεις. Kαι στο μέλλον θα πρέπει να μπορούν όλοι οι πολίτες να παρακολουθούν τη μετάδοση σημαντικών αθλητικών γεγονότων, όχι μόνο σε ευρωπαϊκό, αλλά και σε εθνικό επίπεδο, χωρίς να είναι υποχρεωμένοι να πληρώνουν γι' αυτό επιπλέον. Γι' αυτό και είναι σημαντικό να αντιμετωπισθούν στην Eπιτροπή - και εδώ απευθύνομαι ιδιαίτερα προς τον Eπίτροπο κ. Oreja - τα αποκλειστικά δικαιώματα για σημαντικά γεγονότα.
<P>
Θα ήθελα ακόμη να πάρω θέση και σ' ένα τελευταίο θέμα, και συγκεκριμένα στο θέμα της προστασίας των ανηλίκων. Aσφαλώς και δεν αρκεί ο εκούσιος αυτοέλεγχος. Όλοι, όμως, γνωρίζουμε, από την παιδαγωγική και από προσωπικές μας εμπειρίες, ότι οι απαγορεύσεις και τα μέτρα άμυνας είναι συχνά αντιπαραγωγικά. Γι' αυτό και συνηγορώ υπέρ της λήψης θετικών μέτρων, για μια έντονη δηλαδή ενίσχυση καλών και ενδιαφερουσών εκπομπών για παιδιά και νέους. Aυτό θα πρέπει να γίνει, σε αυξημένο βαθμό, μέσα στα υπάρχοντα προγράμματα του MEDIA.

<SPEAKER ID=69 NAME="Oreja Aguirre">
Κύριε Πρόεδρε, κυρίες και κύριοι βουλευτές, θα ήθελα κατ' αρχήν να συγχαρώ το Κοινοβούλιο για την εδραίωση μιας πολιτικής στον οπτικοακουστικό τομέα, γιατί αυτό είναι που επιζητούμε, εν κατακλείδι, αυτήν τη στιγμή, και στο επίκεντρο της πολιτικής αυτής βρίσκεται η Οδηγία «τηλεόραση χωρίς σύνορα». Δεν επεκτείνομαι σχετικά με αυτήν λόγω έλλειψης χρόνου, και θα περιοριστώ στο σχολιασμό των τροπολογιών που παρουσιάστηκαν σε αυτήν τη δεύτερη ανάγνωση.
<P>
Προφανώς, το κείμενο που θα εγκρίνουμε πρέπει να είναι ένα κείμενο που θα γίνει σεβαστό. Και κατ' αυτήν την έννοια, επισημαίνω στον κ. Παπαγιαννάκη, ο οποίος αναφέρθηκε στην ευθύνη που μπορεί να έχει η Επιτροπή σχετικά με αυτό το θέμα, ότι -όπως εκείνος γνωρίζει πολύ καλά- ο ελληνικός νόμος δεν αποτέλεσε αντικείμενο μεταφοράς, και συνεπώς, ούτε και οι διατάξεις της Οδηγίας σχετικά με τη διαφήμιση. Εμείς γνωρίζουμε ότι δεν υπήρξε σωστή εφαρμογή σε σχέση με αυτό, και κατά συνέπεια, ξεκίνησε μια διαδικασία παραβίασης, εφόσον υποβλήθηκαν οι αντίστοιχες διαμαρτυρίες.
<P>
Όσον αφορά τη θέση της Επιτροπής σχετικά με τις διάφορες τροπολογίες που παρουσιάστηκαν, θα ήθελα να σας πω ότι η Επιτροπή αντιμετωπίζει ευνοϊκά όλες τις τροπολογίες σχετικά με τις αιτιολογικές σκέψεις της οδηγίας -τροπολογίες 1 έως 9- καθώς και την τροπολογία 11, με εξαίρεση τη 10. Θεωρούμε βεβαίως ότι η τροπολογία 1 σχετικά με τις Πράσινες Βίβλους για τις νέες υπηρεσίες είναι κάπως ξεπερασμένη, διότι η Επιτροπή υιοθέτησε στις 16 του περασμένου Οκτωβρίου την Πράσινη Βίβλο για την προστασία των ανηλίκων και της ανθρώπινης αξιοπρέπειας στις νέες υπηρεσίες. Και εξάλλου, δεν θεωρούμε ότι έχει τη θέση της σε ένα νομικό κείμενο.
<P>
Έρχομαι τώρα στις τροπολογίες τις οποίες η Επιτροπή θεωρεί πιο σημαντικές: εκείνες που αποσκοπούν στη διεύρυνση του πεδίου εφαρμογής της Οδηγίας στο βίντεο κατ' επιλογήν, δηλαδή τις τροπολογίες 12, 13, 46 και 54. Η Επιτροπή θεωρεί ότι η νέα εκδοχή αυτών των τροπολογιών, σε σχέση με εκείνες που είχαν εγκριθεί κατά την πρώτη ανάγνωση, αντιπροσωπεύει μια αισθητή βελτίωση. Είναι σαφές ότι το κείμενο αναφέρεται μόνο στη μετάδοση τηλεοπτικών προγραμμάτων που διατίθενται μετά από προσωπική αίτηση -και έτσι το ανέφεραν διάφοροι αγορητές με πολύ σαφή τρόπο- των οποίων το περιεχόμενο είναι εντελώς ή σχεδόν εντελώς συγκρίσιμο με εκείνο της παραδοσιακής τηλεόρασης και όχι με το σύνολο των άλλων υπηρεσιών.
<P>
Εξάλλου, η τροπολογία 46 διευκρινίζει ότι μόνον ορισμένες διατάξεις της οδηγίας θα εφαρμόζονται σε αυτήν την περίπτωση: ο βασικός κανόνας της ελεύθερης κυκλοφορίας, οι διατάξεις σχετικά με την προστασία των ανηλίκων και ορισμένοι κανόνες σε θέματα διαφήμισης.
<P>
Η Επιτροπή εκτιμά αναμφισβήτητα τις βελτιώσεις που εισήχθησαν σε σχέση με την πρώτη ανάγνωση, αν και εξακολουθεί να μην είναι εντελώς πεπεισμένη για το κατά πόσον ενδείκνυται να συμπεριληφθεί το βίντεο κατ' επιλογήν στην οδηγία, αλλά, όπως είναι λογικό, θα λάβει πλήρως υπόψη τα αποτελέσματα της ψηφοφορίας του Κοινοβουλίου· μπορεί επίσης να ανακοινώσει ότι θα αντιμετωπίσει ευνοϊκά και την τροπολογία 13.
<P>
Οι τροπολογίες 14 και 15 αναφέρονται στον ορισμό της διαφήμισης και της τηλεαγοράς. Συμφωνούμε με την πρώτη, αν και η διατύπωσή της θα μπορούσε να βελτιωθεί. Αντίθετα, δεν συμφωνούμε με την 15, διότι η τηλεαγορά, δηλαδή η αγορά εξ' αποστάσεως αγαθών ή υπηρεσιών, είναι μια συμβατική δραστηριότητα.
<P>
Οι τροπολογίες 16, 51 και 53 σχετικά με τα κριτήρια νομικής δικαιοδοσίας που καθορίζονται στο Αρθρο 2, παράγραφοι 2 και 3 της κοινής θέσης, δεν γίνονται αποδεκτές. Αν εγκριθούν, η γνωμοδότησή μας θα είναι αρνητική, όπως και για την τροπολογία 17. Θα επιθυμούσα να εξηγήσω εν συντομία ποιό είναι το σχετικό σκεπτικό της Επιτροπής.
<P>
Πρώτον, οι τροπολογίες αυτές θα αποδυναμώσουν τη βασική αρχή της οδηγίας, δηλαδή ότι η ελευθερία εκπομπής πρέπει να ελέγχεται αποκλειστικά από το Κράτος προέλευσης της εκπομπής, και η αρχή αυτή συνάγεται σαφώς από το Αρθρο 59 της Συνθήκης. Οι τρεις αυτές τροπολογίες θα οδηγούσαν στη δημιουργία διενέξεων μεταξύ των Κρατών, και θα αποτελούσαν, κατά την άποψή μας, παράγοντα αναταραχής στον τομέα. Επιπλέον, οι τροπολογίες αυτές θα έθεταν κάποια ειδικά τεχνικά και νομικά προβλήματα.
<P>
Οι τροπολογίες 16 και 17 εξάλλου, είναι ασυμβίβαστες με τη νομολογία του Δικαστηρίου. Η τροπολογία 16 θα δημιουργούσε το αντίθετο αποτέλεσμα από το επιζητούμενο, και κατ' αυτήν την έννοια, θα ήθελα να αναφερθώ στα όσα είπε επί τούτου ο κ. Chanterie. Θεωρούμε ότι η τροπολογία αυτή θέτει δύο ειδών προβλήματα: είναι ασυμβίβαστη με τη Συνθήκη και με τη νομολογία του Δικαστηρίου το οποίο, στην απόφασή του σχετικά με την υπόθεση Επιτροπή κατά Βελγίου του 92, δήλωσε ότι μέτρα παρόμοια με αυτά που προτείνονται στην τροπολογία 16 και βασίζονται στη γλώσσα είναι ασυμβίβαστα με το Αρθρο 59. Και η θέση αυτή επιβεβαιώθηκε πρόσφατα, στις 10 του περασμένου Σεπτεμβρίου, με την απόφαση σχετικά με την υπόθεση Επιτροπή κατά Ηνωμένου Βασιλείου, όπου το Δικαστήριο δήλωσε ότι το μοναδικό σωστό κριτήριο για τον καθορισμό της νομικής δικαιοδοσίας ενός Κράτους μέλους είναι η δέσμευση της καθιέρωσης της μετάδοσης.
<P>
Όσον αφορά την τροπολογία 17, αποσκοπεί να προσθέσει, στους διάφορους λόγους για τους οποίους ένα Κράτος μέλος μπορεί να διακόψει τις εκπομπές που προέρχονται από άλλο Κράτος μέλος, τις παραβιάσεις στις οποίες αναφέρονται τα Αρθρα 14, 15 και 16. Η δυνατότητα αυτή περιορίζεται σήμερα στις σοβαρές και κατ' εξακολούθηση παραβιάσεις κανόνων σχετικά με την προστασία των ανηλίκων, και η προτεινόμενη τροπολογία είναι, κατά την άποψή μας, ασυμβίβαστη με τις σχετικές αποφάσεις του Δικαστηρίου.
<P>
Από πλευράς της Επιτροπής, θα δοθεί θετική γνωμοδότηση σχετικά με την τροπολογία 18.
<P>
Η τροπολογία 19 σχετικά με τις χρηματικές κυρώσεις θέτει θεσμικά προβλήματα, διότι το Αρθρο 189 Α της Συνθήκης ορίζει ότι μια οδηγία δεσμεύει τα Κράτη μέλη όσον αφορά τα αποτελέσματα που πρέπει να επιτυγχάνονται, αλλά τους αφήνει την επιλογή των τρόπων επίτευξής τους.
<P>
Όσον αφορά την τροπολογία 20, που αποσκοπεί να εξασφαλίσει ότι το κοινό θα μπορέσει να εξακολουθήσει να έχει πρόσβαση χωρίς κωδικοποίηση και απευθείας στις τηλεοπτικές μεταδόσεις των μεγάλων γεγονότων, και ιδιαίτερα των αθλητικών, θα πρέπει να πω ότι κατανοώ την ευαισθησία του Κοινοβουλίου απέναντι σε αυτό το θέμα, και μπορείτε να είστε βέβαιοι ότι θα θέσω αυτό το ζήτημα ενώπιον του Σώματος των Επιτρόπων και θα μεταφέρω τα αισθήματα που εξέφρασε το Σώμα.
<P>
Η Επιτροπή μπορεί να συμφωνήσει με τις τροπολογίες 21 έως 25. Αντίθετα, δε μπορεί να συμφωνήσει με την τροπολογία 26, εφόσον μια περίοδος δέκα ετών μάς φαίνεται υπερβολικά μακρόχρονη για μια απλή διαδικασία αξιολόγησης του αντίκτυπου.
<P>
Συμφωνούμε όσον αφορά την τροπολογία 29 σχετικά με τις προθεσμίες μετάδοσης των κινηματογραφικών ταινιών. Όσο για την τροπολογία 30 σχετικά με τις εκπομπές για τοπικό κοινό, φαίνεται υπερβολικά περιοριστική, δεδομένων των ιδιαιτεροτήτων αυτών των εκπομπών· σε σχέση με το κεφάλαιο της διαφήμισης, αποδεχόμαστε τις τροπολογίες 31 και το πρώτο μέρος της 36, πιστεύουμε όμως ότι οι ποσοτικοί περιορισμοί που εισάγει η τροπολογία 37 και το δεύτερο μέρος της 36 είναι υπερβολικοί.
<P>
Όσο για την τροπολογία 32 σχετικά με τις διακοπές για διαφημίσεις, η Επιτροπή δεν βλέπει το λόγο να αμφισβητήσει τον κανόνα της προγραμματισμένης διάρκειας, ο οποίος πιστεύουμε ότι λειτουργεί καλά από το 1989. Η γνωμοδότηση είναι άρα αρνητική, όπως επίσης είναι αρνητική και για την τροπολογία 35.
<P>
Η γνωμοδότηση της Επιτροπής είναι θετική για την τροπολογία 33, με την προσθήκη της λέξης φιλοσοφικές στο εδάφιο γ) του Αρθρου 12, και αντίθετα, δίνουμε αρνητική γνωμοδότηση όσον αφορά τις τροπολογίες 45, 57, 58 και 34.
<P>
Αντίθετα, η γνωμοδότηση είναι θετική για την τροπολογία 38, η οποία επισημαίνει έναν αξιέπαινο στόχο όσον αφορά το περιεχόμενο των εκπομπών και την ταξινόμηση των προγραμμάτων που προβλέπεται στην τροπολογία 40· η Επιτροπή συμμερίζεται το ενδιαφέρον του Κοινοβουλίου για αυτόν τον μηχανισμό ελέγχου. Πιστεύουμε ωστόσο, σε σχέση με αυτό το θέμα, ότι ίσως είναι πρόωρη μια υποχρέωση που επιβάλλεται μέσα σε τόσο σύντομη προθεσμία όπως είναι το ένα έτος. Νομίζουμε ότι χρειάζεται περισσότερος χρόνος ώστε να μπορέσουμε να καταλήξουμε σε αυτό το αποτέλεσμα.
<P>
Όσον αφορά το ζήτημα της Επιτροπής Επαφών, η γνωμοδότηση είναι θετική σχετικά με την τροπολογία 43, και τέλος, αν και η Επιτροπή συμμερίζεται την ανησυχία που εκφράζεται στην τροπολογία 45, να λαμβάνεται υπόψη η ανάπτυξη των υπηρεσιών που λειτουργούν με βάση ατομικές αιτήσεις στην τριετή έκθεση αξιολόγησης, δεν θεωρούμε πρόσφορο να περιοριστεί η εμβέλεια της έκθεσης αποκλειστικά σε αυτό το είδος υπηρεσιών.
<P>
Συνοψίζοντας, η Επιτροπή θα δώσει θετική γνωμοδότηση σχετικά με τις εξής τροπολογίες, εφόσον αυτές εγκριθούν: 1, 2, 3, 4, 5, 6, 7, 8, 9, 11, 13, 14, 18, 21, 22, 23, 24, 25, 27, 29, 31, 33, πρώτο μέρος της 36, 38, 39, 43, και 44.

<SPEAKER ID=70 NAME="Πρόεδρος">
Ευχαριστώ τον επίτροπο Ortega για την παρέμβαση του και τις διευκρινίσεις που μόλις μας έδωσε. Η συζήτηση τελείωσε.
<P>
Η ψηφοφορία θα διεξαχθεί αμέσως.

<SPEAKER ID=71 LANGUAGE="FR" NAME="Pasty">
Κυρία Πρόεδρος, θα επιθυμούσα λίγη προσοχή εκ μέρους των συναδέλφων διότι πράγματι η παρέμβαση μου βασίζεται στο άρθρο 108 του κανονισμού που αφορά προσωπικό θέμα. Ένα άρθρο που δημοσιεύθηκε στην εθνική ημερήσια ολλανδική εφημερίδα «Volkstrant», το Σάββατο 9 Νοεμβρίου 1996, αναδημοσιεύει μια συνέντευξη της κυρίας d'Ancona, της σοσιαλιστικής ομάδας, στο οποίο αναφέρεται, διαβάζω, »η κυρία Van Bladel κάθεται τώρα στην άλλη μεριά του ημικυκλίου, εκεί που επίσης κάθεται η ομάδα του κυρίου Le Pen. Πήγε και κάθισε στα δεξιά και ψηφίζει όπως και η ομάδα του κυρίου Le Pen».
<P>
Θεωρούμε ότι πρόκειται για ένα συνονθύλευμα ανακριβές, προκατειλημένο, συκοφαντικό και δυσφημιστικό και θέλω να διευκρινίσω ότι το σύνολο των μελών της ομάδος είναι αλληλέγγυα με την κυρία Van Bladel και ότι ο καθένας μας ξεχωριστά θεωρούμε ότι έχουμε προσβληθεί βαριά. Τα γεγονότα αυτά πρέπει να συσχετιστούν με αυτά που αναφέρθηκαν χθες από τον κύριο Janssen Van Raay σχετικά με τα λυπηρά επεισόδια που έλαβαν χώρα μεταξύ των ίδιων ατόμων την περασμένη εβδομάδα. Ζητώ λοιπόν από τον δράστη αυτών των σχολίων και αυτών των πράξεων να ζητήσει συγγνώμη ή να ανακαλέσει τα σχόλια του.

<CHAPTER ID=5>
Ψηφοφορίες
<SPEAKER ID=72 NAME="Torres Marques">
Κυρία πρόεδρος, όπως γνωρίζεται, η έκθεσή μου εγκρίθηκε τον Σεπτέμβριο με μεγάλη πλειοψηφία. Ενώ όμως την προηγούμενη της συζητήσεως η Επιτροπή είχε αναγνωρίσει τη σημασία αυτής της έκθεσης, όταν της ζητήθηκε να γνωστοποιήσει την θέση της, ο επίτροπος που ήταν παρών και ήταν ο καημένος ο κύριος Fischler - ζητώ συγγνώμη που τον αποκαλώ καημένο μιας και είναι ο πλουσιότερος όλων αφού διαθέτει περισσότερο από το μισό του προϋπολογισμού - μου απάντησε ότι η Επιτροπή δεν μπορεί να συμφωνήσει με τις προτάσεις μου. Τότε ζήτησα η έκθεση μου να αναπεμφθεί στην Επιτροπή για τα Δικαιώματα της Γυναίκας προκειμένου να συνεχιστεί η εργασία μαζί με την Επιτροπή. Κυρία Πρόεδρος, θα μπορούσατε να ζητήσετε από την Επιτροπή να μας γνωστοποιήσει ποιά είναι η θέση της αυτήν τη στιγμή;

<SPEAKER ID=73 NAME="Oreja Aguirre">
Κυρία Πρόεδρε, κυρίες και κύριοι βουλευτές, σε σχέση με την ερώτηση που διετύπωσε η κ. Torres Marques μπορώ να σας ανακοινώσω ότι οι τροπολογίες που η Επιτροπή είναι διατεθειμένη να αποδεχθεί είναι οι εξής: τροπολογία Αριθ. 1, Αριθ. 4 μερικώς, Αριθ. 5 στο σύνολό της, όλες εκείνες που αναφέρονται στην άτυπη εργασία. Επίσης, μπορούμε να αποδεχθούμε μερικώς την τροπολογία Αριθ. 2 και στο σύνολό της την τροπολογία Αριθ. 7 σχετικά με τις περιόδους αδείας, καθώς και το δεύτερο μέρος της τροπολογίας Αριθ. 11 σχετικά με την ελαστικότητα στην ηλικία των ατόμων που έχουν δικαίωμα συνταξιοδότησης.
<P>
Πρόκειται για σημαντικές τροπολογίες σε πολιτικούς όρους, εφόσον αντανακλούν την ανησυχία του Κοινοβουλίου για τους μερικώς απασχολούμενους εργαζομένους, για την ενθάρρυνση του πατέρα να λαμβάνει τις γονικές άδειες εξίσου με τη μητέρα, καθώς και για τη δυνατότητα εφαρμογής της ελαστικότητας στην ηλικία κατά την οποία έχει κανείς δικαίωμα συνταξιοδότησης εξίσου και στα δύο φύλα. Κατά συνέπεια, με ικανοποίηση ανακοινώνω την αποδοχή τους από πλευράς της Επιτροπής.
<P>
Όσον αφορά τις υπόλοιπες τροπολογίες, έχω επίγνωση ποιές είναι εκείνες που προσελκύουν περισσότερο το ενδιαφέρον: είναι οι τέσσερις που αφορούν τα στοιχεία ασφαλιστικού στατιστικού υπολογισμού, που το Κοινοβούλιο θα ήθελε να απαγορευτούν δια παντός. Η Επιτροπή κατανοεί τον πολιτικό προσανατολισμό του Κοινοβουλίου σε σχέση με αυτό το θέμα, θεωρεί όμως αδύνατο να αποδεχθεί αυτές τις τροπολογίες επί του παρόντος.
<P>
Η Επιτροπή έχει ήδη επιφορτίσει με μια μελέτη εμπειρογνώμονες λίαν κατηρτισμένους σχετικά με αυτό το θέμα. Αμέσως μόλις ολοκληρωθεί η μελέτη αυτή, η Επιτροπή θα συζητήσει τα αποτελέσματά της με την Επιτροπή για τα Δικαιώματα της Γυναίκας. Με βάση αυτά τα αποτελέσματα, η Επιτροπή θα μπορούσε να προσεγγίσει το ειδικό αυτό πρόβλημα στην επόμενη πρότασή της ώστε να ολοκληρωθεί το θέμα της ίσης μεταχείρισης ανδρών και γυναικών στην κοινωνική ασφάλιση, η οποία θα μπορέσει να αντικαταστήσει την πρότασή της του 1987, η οποία εκκρεμεί ακόμη ενώπιον του Συμβουλίου.
<P>
Ας μην απατώμεθα. Γνωρίζουμε ότι πρόκειται για ένα πρόβλημα δύσκολο να προσεγγιστεί, υπάρχει όμως κάτι σαφές: αυτό το ζήτημα δεν μπορεί να συνεχίσει την πορεία του έως ότου ολοκληρωθεί η προπαρασκευαστική εργασία που μόλις ανέφερα. Επί του παρόντος, μπορούμε και πρέπει να εργαστούμε από κοινού ώστε να καθορίσουμε ποιός είναι ο καλύτερος τρόπος προσέγγισής του. Ελπίζω ότι, σε αυτήν τη βάση, θα μπορέσουμε να θεωρήσουμε ότι καταλήξαμε σε μια πολιτική συμφωνία και ότι η πρόταση της Επιτροπής θα μπορέσει να συνεχίσει την πορεία της για την αποδοχή της από το Συμβούλιο, αφού θα έχει τροποποιηθεί μετά την έγκριση της γνωμοδότησης του Κοινοβουλίου.

<SPEAKER ID=74 NAME="Torres Marques">
Κυρία Πρόεδρος, σήμερα έχω την τύχη να είναι ο επίτροπος Oreja που απαντά. Επιτρέψτε μου να παρατηρήσω ότι αν τα άρθρα που ενέκρινε το Κοινοβούλιο σχετικά με την ίση αντιμετώπιση ανδρών και γυναικών καθώς και τις θετικές ενέργειες προς όφελος του λιγότερο αντιπροσωπευόμενου φύλου είχαν υποστηριχθεί από την Επιτροπή κατά τη διάρκεια της Διακυβερνητικής Διάσκεψης, η έκθεση αυτή δεν ήταν καν αναγκαία.
<P>
Χαίρομαι λοιπόν για την παρουσία σας, επίτροπε Oreja καθώς και για το γεγονός ότι είσαστε διατεθειμένος να υιοθετήσετε αυτές τις τροπολογίες που από πολιτικής απόψεως είναι πολύ σημαντικές και αφορούν την άτυπη εργασία, την μητρότητα και την ευελιξία στον καθορισμό του ορίου ηλικίας της συνταξιοδοτήσεως. Χαίρομαι ιδιαίτερα υπό την ιδιότητα μου ως εισηγητή και σας ζητώ να εγκρίνετε αυτήν την έκθεση.
<P>
(Το Σώμα εγκρίνει το ψήφισμα νομοθετικού περιεχομένου ) Έκθεση χωρίς συζήτηση (Α4-0347/96) του κυρίου Adam εξ ονόματος της Επιτροπής Έρευνας, Τεχνολογικής Ανάπτυξης και Ενέργειας επί της πρότασης απόφασης του Ευρωπαϊκού Κοινοβουλίου και της Επιτροπής η οποία καθορίζει ένα σύνολο κατευθύνσεων σχετικά με τα διευρωπαϊκά δίκτυα στον τομέα της ενέργειας (COM(96)0390-C4-0429/96-96/0203(COD1)).
<P>
(Το Σώμα εγκρίνει το ψήφισμα νομοθετικού περιεχομένου )
<SPEAKER ID=75 LANGUAGE="FR" NAME="Desama">
Λόγω της απουσίας του κυρίου Adam θα ήθελα απλώς να παρατηρήσω, όπως το γνωρίζετε κυρία Πρόεδρος, ότι πρόκειται εδώ για την πρώτη εφαρμογή του αποτελέσματος του συμβιβασμού με το Συμβούλιο σχετικά με τα διευρωπαϊκά δίκτυα, δηλαδή της εφαρμογής της συναπόφασης σχετικά με τις προσθήκες και τις τροποποιήσεις που έγιναν στα παραρτήματα.

<SPEAKER ID=76 NAME="Manzella">
Κυρία Πρόεδρε, εξ ονόματος τη Επιτροπής Κανονισμού ζητώ να αναβληθεί η ψηφοφορία της έκθεσης για την ψηφοφορία που θα διεξαχθεί κατά την αυριανή συνεδρίαση στις 12.00.

<SPEAKER ID=77 NAME="Πρόεδρος">
Θα προχωρήσουμε όπως γίνεται συνήθως. Θα τροποποιήσω την ημερήσια διάταξη εφόσον τίθεται θέμα αναβολής της ψηφοφορίας. Θα λάβουν λοιπόν το λόγο ένας ομιλητής υπέρ και ένας ομιλητής κατά.

<SPEAKER ID=78 LANGUAGE="FR" NAME="Wijsenbeek">
Κυρία Πρόεδρε, δεν βρίσκω το λόγο να αναβληθεί η ψηφοφορία. Εξάλλου, ο κ. Manzella ισχυρίζεται ότι μιλάει εξ ονόματος της Επιτροπής Κανονισμού. Οπως μπορεί να βεβαιώσει ο πρόεδρος που είναι παρών, το θέμα αυτό δεν εξετάστηκε ποτέ στην Επιτροπή Κανονισμού. Απ&#x02BC; όσο είμαι σε θέση να γνωρίζω από την παρουσία μου στις συνεδριάσεις της Επίτροπής αυτής, αυτό που ισχυρίζεται ο κ. Manzella δεν ανταποκρίνεται στην πραγματικότητα.

<SPEAKER ID=79 NAME="Fayot">
Πράγματι, κυρία Πρόεδρε, κάτι τέτοιο ούτε συζητήθηκε ούτε αποφασίστηκε από την Επιτροπή. Φαντάζομαι όμως ότι, εφόσον αποτελεί αίτημα του εισηγητή και εφόσον η αναβολή είναι για αύριο την ίδια ώρα, δεν υφίσταται πρόβλημα.
<P>
(Το Σώμα αποφασίζει αναβολή της ψηφοφορίας) Σύσταση για δεύτερη ανάγνωση, εξ ονόματος της Επιτροπής Ανάπτυξης και Συνεργασίας (Α4-0344/96), σχετικά με την κοινή θέση που καθόρισε το Συμβούλιο εν όψει της έγκρισης του κανονισμού του Συμβουλίου (C4-0374/96-95/0162(SYN)) σχετικά με τις δράσεις στον τομέα «στήριξης των ξεριζωμένων πληθυσμών (πρόσφυγες, εκτοπισμένα και επαναπατρισμένα άτομα) στις αναπτυσσόμενες χώρες και στις χώρες ΑΛΑ» (Εισηγητής: M. Howitt)
<P>
(Ο Πρόεδρος κηρύσσει εγκριθείσα την κοινή θέση (όπως τροποποιήθηκε) )
<SPEAKER ID=80 NAME="Bloch von Blottnitz">
Λοιπόν, παίρνω από μόνη μου το δικαίωμα. Eπένδυσα στην παρούσα έκθεση ένα σωρό δουλειά, όπως επίσης και η αρμόδια επιτροπή. Γελάτε; ίσως και να μην δίνετε τόση σημασία; μπορεί να είναι κι έτσι. Θέλω όμως να πω ότι αισθάνομαι μεγάλη έκπληξη που το Kοινοβούλιο, αφού η αρμόδια επιτροπή ενέκρινε κάτι ομόφωνα, αφήνει να της πάρουν από τα χέρια όλα της τα όπλα, παραιτούμενο από τη θέσπιση οποιουδήποτε νομοθετικού μέτρου, με τη δική σας βοήθεια, εκεί απέναντι. Tο θεωρώ ντροπή.
<P>
Σύσταση για δεύτερη ανάγνωση, εξ ονόματος της Επιτροπής Πολιτισμού, Νεότητας, Παιδείας και Μέσων Ενημέρωσης (Α4-0346/96), σχετικά με την κοινή θέση που αποφασίστηκε από το Συμβούλιο εν όψει της έκδοσης οδηγίας του Ευρωπαϊκού Κοινοβουλίου και του Συμβουλίου σε αναθεώρηση της οδηγίας 89/552/ΕΟΚ του Συμβουλίου για τη σύγκλιση ορισμένων νομοθετικών, ρυθμιστικών και διοικητικών διατάξεων των κρατών μελών σχετικά με την άσκηση δραστηριοτήτων τηλεοπτικής μετάδοσης (C4-0380/96-95/0074(COD)) (Εισηγητές: οι κ.κ. Galeote Quecedo και Hoppenstedt)
<P>
Όσον αφορά την τροπολογία αριθ. 20

<SPEAKER ID=81 LANGUAGE="DE" NAME="Pack">
Στην τροπολογία 20 αναφέρεται ότι ιδιαίτερα γεγονότα θα πρέπει να μπορούν να μεταδίδονται και να είναι προσιτά σε όλους. Δεν μπορούν να αποκαλούνται ιδιαίτερα γεγονότα, διότι τέτοια μπορεί να είναι και οι επιδείξεις μόδας, αλλά θα πρέπει να αποκαλούνται ιδιαίτερα αθλητικά γεγονότα. M' ενδιαφέρει μόνο η πρόσθεση της λέξης «αθλητικά» στην τροπολογία 20. Παρακαλώ τους συναδέλφους να την υποστηρίξουν.
<P>
Όσον αφορά στις τροπολογίες αριθ. 29 και 56

<SPEAKER ID=82 LANGUAGE="IT" NAME="Barzanti">
Κυρία Πρόεδρε, εγκρίναμε την τροπολογία αριθ. 29, σχετικά με τις προθεσμίες, αλλά η εν λόγω τροπολογία θα μπορούσε να θεωρηθεί ότι δεν είναι αντίθετη με την τροπολογία αριθ. 56: όντως, η τροπολογία αριθ. 29, που έχουμε εγκρίνει, λέει ότι «τα κράτη μέλη -εξάλλου δεν θα μπορούσε να γίνει διαφορετικά- μεριμνούν ώστε οι ραδιοτηλεοπτικοί οργανισμοί που υπάγονται στη δικαιοδοσία τους να μην μεταδίδουν κινηματογραφικά έργα εκτός από τις περιόδους που έχουν συμφωνηθεί με τους δικαιούχους», ενώ η τροπολογία αριθ. 56 προβλέπει τι θα πρέπει να γίνει στην περίπτωση που δεν υπάρχουν συμφωνίες για τη ρύθμιση του timing , τις προθεσμίες των μέσων ενημέρωσης, και συνεπώς θα μπορούσε να εκληφθεί ως επιπρόσθετη τροπολογία.
<P>
Η ομάδα μας, μεταξύ άλλων, ανακοινώνει από τώρα ότι έχει ζητήσει την ψηφοφορία κατά τμήματα. θα καταψηφίσει το πρώτο τμήμα, από το «εκτός» μέχρι τις δύο τελείες, ενώ θα υπερψηφίσει το δεύτερο μέρος της τροπολογίας, που αρχίζει με τη φράση: »εκτός από αντίθετη σύμβαση μεταξύ των δικαιούχων».
<P>
(Ο Πρόεδρος κηρύσσει εγκριθείσα την κοινή θέση (όπως τροποποιήθηκε) ) Έκθεση της κ. ΜcNally, εξ ονόματος της Επιτροπής Έρευνας, Τεχνολογικής Ανάπτυξης και Ενέργειας (Α40268/96), σχετικά με την πρόταση οδηγίας του Συμβουλίου για την εισαγωγή τεχνικών ορθολογικού σχεδιασμού στους τομείς της διανομής αερίου και ηλεκτρισμού (COM(95)0369 - C4-0030/96-95/0208(SYN))
<P>
(Tο Σώμα εγκρίνει το ψήφισμα νομοθετικού περιεχομένου)
<SPEAKER ID=83 NAME="Kirsten Jensen, Blak, Sindal και Iversen">
Οι δανοί σοσιαλδημοκράτες ψήφισαν σήμερα υπέρ της έκθεσης του Ευρωπαϊκού Κοινοβουλίου για την ίση μεταχείριση ανδρών και γυναικών στα επαγγελματικά συστήματα κοινωνικής ασφάλισης. Η έκθεση περιέχει βασικές προτάσεις για τη βελτίωση της κατάστασης των γυναικών, που αφορούν μεταξύ άλλων τη συνταξιοδότηση και την κάλυψη της μερικής απασχόλησης, που η Επιτροπή δεν έλαβε υπόψη στο έγγραφό της.
<P>
Οι γυναίκες που αρχίζουν να εργάζονται σε μεγαλύτερη ηλικία ή απουσιάζουν προσωρινά από την εργασία τους για λόγους οικογενειακής μέριμνας, δεν πρέπει να βρίσκονται σε μειονεκτική θέση όταν γεράσουν. Είναι λυπηρό το γεγονός ότι η Επιτροπή δεν αντιλαμβάνεται καθόλου ότι η κατάσταση αυτή πρέπει να επανορθωθεί δεόντως στα κράτη μέλη, ώστε η νομοθεσία για την ίση μεταχείριση ανδρών και γυναικών να μην είναι απλώς λόγια αλλά πραγματικότητα.
<P>
Οι γυναίκες είναι εκείνες που έχουν περισσότερες αμφιβολίες για τη συνεργασία στην ΕΕ. Ας τους δείξουμε ότι έχουμε κάτι να τους προσφέρουμε.

<SPEAKER ID=84 NAME="Ojala, Seppδnen">
Ψηφίσαμε υπέρ της έγκρισης της έκθεσης της κυρίας Τόρες Μαρκές δεδομένου ότι σε αυτήν προτείνονται ορισμένες βελτιώσεις σε ό, τι αφορά την πρόταση της Επιτροπής.
<P>
Στη Φινλανδία, π.χ., οι γυναίκες συνταξιοδοτούνται, ασχέτως του συνταξιοδοτικού συστήματος στο οποίο ανήκουν, στην ίδια, πλέον, ηλικία με τους άνδρες, ήτοι κατά το 65o έτος της ηλικίας τους. Παρ' όλα αυτά, στην χώρα μας έχει καθορισθεί μία μακρά μεταβατική περίοδος προκειμένου να καταστεί δυνατή η προστασία και των ενωρίτερα κεκτημένων δικαιωμάτων των γυναικών. Εντούτοις, λόγω της υπό εξέτασιν πρότασης οδηγίας, η κυβέρνηση της Φινλανδίας προτίθεται να προτείνει την, εκ νέου, αναθεώρηση του νόμου προκειμένου να μην απωλέσουν 40.000 γυναίκες τα συνταξιοδοτικά δικαιώματα που έχουν αποκτήσει κατά το παρελθόν.
<P>
Για να μην προκληθούν υπερβολικές οικονομικές απώλειες στις γυναίκες, πιστεύουμε ότι το Συμβούλιο πρέπει να καθορίσει μία μεταβατική περίοδο για τα κράτη μέλη σε ό, τι αφορά την εφαρμογή της οδηγίας.
<P>
Επί της έκθεσης Adam
<SPEAKER ID=85 NAME="Ahern">
Αναφέρομαι συγκεκριμένα στο σχέδιο απόφασης της Επιτροπής το οποίο καθορίζει τις προδιαγραφές των σχεδίων κοινού ενδιαφέροντος που προσδιορίζονται από την Απόφαση 1254/96/ΕΚ του Ευρωπαϊκού Κοινοβουλίου και του Συμβουλίου με την οποία θεσπίζονται προδιαγραφές αναφορικά με τα διευρωπαϊκά δίκτυα στον τομέα της ενέργειας.
<P>
Σε σχέση με την πρόταση ότι «το Κοινοβούλιο δέον όπως τυγχάνει μεγαλύτερης ενημέρωσης αναφορικά με τα σχέδια που περιλαμβάνονται στον κατάλογο, δεδομένου ότι το επόμενο στάδιο τεχνικών προδιαγραφών μπορεί να καταλήξει σε αποτυχία», θα πρέπει να επισημανθεί ότι υπάρχει ήδη μια αποτυχία η οποία αφορά την διασύνδεση των δικτύων ηλεκτρικής ενέργειας Σκωτίας-Βορείου Ιρλανδίας, όπου οι βασικές αρχές των προδιαγραφών των διευρωπαϊκών δικτύων ενέργειας έχουν παραβιαστεί με την προτεινόμενη ενεργειακή διασύνδεση και όπου η υποστήριξη του σχεδίου από την Επιτροπή θα προκαλέσει περιβαλλοντικές και οικονομικές ζημίες στις αντίστοιχες περιοχές. Καθίσται απαραίτητο να ληφθούν όλα τα αναγκαία μέτρα ούτως ώστε να μην παρουσιαστούν παρόμοιες περιπτώσεις στο μέλλον.

<SPEAKER ID=86 NAME="Marset Campos">
Κατά την ευρωπαϊκή οικοδόμηση, η ύπαρξη ενός δικτύου διανομής της ενέργειας είναι ζωτικής σημασίας. Το Ευρωπαϊκό Κοινοβούλιο τροποποίησε με θετικό τρόπο την πρόταση που παρουσίασε η Επιτροπή, συμπεριλαμβάνοντας όχι μόνο σημαντικά τμήματα οδών στη ζώνη της Βαλτικής Θάλασσας, και δίνοντας ιδιαίτερη έμφαση σε ό, τι αφορά την Ευρωμεσογειακή Συμφωνία Σύνδεσης στο πεδίο της ενέργειας, αλλά επίσης ενσωματώνοντας τη δέσμευση της ιεράρχησης και την εξασφάλιση την δημοσιονομικών προοπτικών ώστε να διασφαλιστεί η εκτέλεση των σχεδίων κοινού ενδιαφέροντος.
<P>
Για τους λόγους αυτούς, η Συνομοσπονδιακή Ομάδα της Ευρωπαϊκής Ενωτικής Αριστεράς/Βορειοευρωπαϊκή Πράσινη Αριστερά υποστηρίζει σε μεγάλο βαθμό την έκθεση του κ. Adam και συμφωνεί με το αίτημα να ξεκινήσει η διαδικασία συνεννόησης.
<P>
Επί της σύστασης για τη δεύτερη ανάγνωση Howitt
<SPEAKER ID=87 NAME="Dillen">
Κανένας άνθρωπος με καρδιά, κανένας λογικός άνθρωπος, κανένας φυσιολογικός και εύσπλαχνος άνθρωπος δεν μπορεί να παραμείνει ασυγκίνητος βλέποντας τα δεινά των προσφύγων και των εκτοπισμένων στην Ασία, στη Νότια Αμερική και στην Αφρική. Κανένας άνθρωπος με καρδιά δεν μπορεί ή δεν πρόκειται να αρνηθεί ότι είναι απαραίτητο να χορηγηθεί επειγόντως μαζική βοήθεια σ'αυτούς τους δυστυχισμένους. Η Ευρώπη μπορεί και πρέπει να το κάνει αυτό προκειμένου να συμβάλει στον περιορισμό των δεινών.
<P>
Αυτό όμως δεν μπορεί να γίνει μόνο από την Ευρώπη. Σε πολλές περιπτώσεις αποδίδεται στην Ευρώπη ο ρόλος του αρωγού του κόσμου. Πρέπει να αποτανθούμε και στην Ιαπωνία, τις Ηνωμένες Πολιτείες της Αμερικής, τον Καναδά, την Αυστραλία κλπ. Σε διαφορετική περίπτωση θα αποδειχθεί για άλλη μία φορά ότι το μοναδικό πράγμα που επιτυγχάνεται είναι, για πολλοστή φορά, η μετάδοση ενός ανόητου και εγκληματικού συμπλέγματος ενοχής στην Ευρώπη. Πράγματι, πρόκειται για κάτι ανόητο και εγκληματικό.
<P>
Είναι αναμφισβήτητο ότι, στις περιπτώσεις που η Ευρώπη πρέπει να προσφέρει τη βοήθειά της - πράγμα το οποίο πρέπει να κάνει - πρέπει να είναι σε θέση να την προσφέρει και πρέπει να εξακολουθήσει να είναι σε θέση να την προσφέρει. Μόνο μία ισχυρή και εύπορη Ευρώπη μπορεί και πρέπει να βοηθήσει και θα βοηθήσει όπου αυτό είναι απαραίτητο.
<P>
Η Ευρώπη πρέπει να παραμείνει ο εαυτός της. Η Ευρώπη πρέπει να εξακολουθήσει να προσφέρει ευμάρεια και κοινωνική πρόνοια. Η Ευρώπη δεν πρέπει να χάσει την ταυτότητά της. Η Ευρώπη δεν επιτρέπεται να κατακλειστεί από αυτά που περιγράφονται με πολύ συναρπαστικό τρόπο από τον Jean Raspail στο βιβλίο του Le Camp des Saints . Σε διαφορετική περίπτωση θα εκφυλιστεί και θα καταλήξει στο επίπεδο αυτών τους οποίους θα πρέπει να είναι σε θέση να βοηθήσει.
<P>
Για τους λόγους αυτούς, η αναπόφευκτη έκκληση για τη χορήγηση βοήθειας στην Ασία, την Αφρική και τη Νότια Αμερική - και αυτό δεν είναι παράδοξο - είναι μία έκκληση για μία ισχυρή, ελεύθερη και εύπορη Ευρώπη, με υπερήφανους λαούς που διατηρούν την ταυτότητά τους. Αυτή είναι η πρώτη και η ουσιαστικότερη προϋπόθεση για την ύπαρξη μίας γενναιόψυχης Ευρώπης, για την προαγωγή της γενναιοψυχίας των ευρωπαϊκών λαών.
<P>
Επί της σύστασης για τη δεύτερη ανάγνωση Taubira-Delannon
<SPEAKER ID=88 NAME="Holm">
Είναι λυπηρό το γεγονός ότι το Συμβούλιο δεν έκανε αποδεκτή την τροπολογία που το Κονοβούλιο υπέβαλε νωρίτερα, κυρίως το γεγονός ότι στον προϋπολογισμό αναλογεί ένα ασήμαντο ποσό στο ταμείο «Το περιβάλλον στις αναπτυσσόμενες χώρες».
<P>
Είναι υποχρέωσή μας να βοηθήσουμε τις αναπτυσσόμενες χώρες ώστε να μην κάνουν τα ίδια λάθη στην ανάπτυξή τους, τα ίδια λάθη που κάναμε εμείς. Γι'αυτό είναι υψίστης σημασίας να προσφέρουμε, και οικονομικά και τεχνολογικά καθώς και τις γνώσεις μας, χωρίς η ίδια η ΕΕ να έχει οικονομικό όφελος αυτό. Δεν θα πρέπει να αποφασίσουμε επίσης για το πως θα ενεργήσουν και θα πράξουν οι υπό ανάπτυξην χώρες. Αυτό μπορούν να το αποφασίσουν οι ίδιες οι χώρες με βάση της διαφορετικές προϋποθέσεις που έχουν. Το Κοινοβούλιο δημιούργησε αυτό το ταμείο έπειτα από τη Διάσκεψη του ΟΗΕ στο Ρίο, κάτι που σημαίνει ότι είναι μία παγκόσμια συμφωνία για την επίτευξη μιάς βιώσιμης ανάπτυξης.
<P>
Αν ληφθεί υπόψη ο τεράστιος προϋπολογισμός της ΕΕ, το ποσό των 5 εκατομμυρίων ecu/έτος σε σύγκριση με τα 1000 εκατομμύρια ecu που η ΕΕ δίνει ως ενίσχυση στους καλλιεργητές καπνού γίνεται αντιληπτό ως χλευασμός. Η παγκόσμια οικολογική απειλή κατά της ζωής μας είναι μεγαλύτερη από την ανάγκη για καπνό.
<P>
Ψήφισα υπέρ των προτάσεων που συμπίπτουν με τα προαναφερθέντα.
<P>
Επί της σύστασης για τη δεύτερη ανάγνωση Bloch von Blottnitz
<SPEAKER ID=89 NAME="Αλαβάνος">
Το πρόγραμμα για την προώθηση της ενεργειακής αποτελεσματικότητας για να είναι όντως «αποτελεσματικό» πρέπει:
<P>
Πρώτον, να έχει ισχυρή χρηματοδοτική βάση, γι αυτό πρέπει να επιστρέψουμε στις προτάσεις των 150 εκ. ECU της Ευρωπαϊκής Επιτροπής, αντί των 45 εκ. ECU που είχε προτείνει αργότερα το Συμβούλιο.-Δεύτερον, χρειάζεται να έχει καλύτερο συντονισμό με τα άλλα ενεργειακά προγράμματα ALTENER, THERMIE, SYNERGY ώστε να αποφύγουμε τον πολυκατακερματισμό.-Τρίτον, πρέπει να υπάρξουν όλα τα νομοθετικά και μη νομοθετικά μέτρα για την ευχερέστερη εφαρμογή του προγράμματος.-Τέταρτον, χρειάζεται να υπάρξει ειδική μέριμνα για τη λειτουργία του προγράμματος σε μικρότερες χώρες όπως η Ελλάδα.
<SPEAKER ID=90 NAME="Bonde, Lis Jensen, Krarup και Sandbζk">
Κρίνουμε ότι είναι πολύ σημαντικό να γίνει μια προσπάθεια για τη διάσωση του πλανήτη μας. Υπάρχουν πάρα πολλοί τρόποι εξοικονόμησης ενέργειας, πρέπει δε να χρησιμοποιήσουμε όλα τα διαθέσιμα μέσα για τη μείωση της κατανάλωσης ενέργειας.
<P>
Ειδικότερα, κρίνουμε ότι είναι σημαντικό να καταβληθούν προσπάθειες στον τομέα των ανανεώσιμων πηγών ενέργειας για την προώθηση της χρησιμοποίησης π.χ. της υδροηλεκτρικής, της αιολικής και της ηλιακής ενέργειας, μειώνοντας με τον τρόπο αυτό τις εκπομπές CO2 .

<SPEAKER ID=91 NAME="Lindqvist">
Η έκθεση περιέχει πάρα πολύ λίγες επενδύσεις όσον αφορά την εξοικονόμηση ενέργειας και τις ανανεώσιμες πηγές ενέργειας. Πολλά προγράμματα της ΕΕ π.χ. τα λεγόμενα προγράμματα ΤΕΝ, έχουν ως βάση μια αυξημένη χρήση ενέργειας.
<P>
Έκρινα εντούτοις ότι η έκθεση, παρά τις ελλείψεις, πρέπει να υποστηριχθεί.
<P>
Επί της σύστασης για τη δεύτερη ανάγνωση Galeote Quecedo/Hoppenstedt
<SPEAKER ID=92 NAME="Ahlqvist, Theorin και Wibe">
Το 76 % της αγοράς των ταινιών της ΕΕ αποτελείται από αμερικάνικες ταινίες. Έχουν ήδη προβληθεί και καλύψει το κόστος παραγωγής τους στις ΗΠΑ και πωλούνται στις ευρωπαϊκές τηλεοπτικές εταιρίες σε χαμηλές τιμές. Είναι μία κατάχρηση μιας προ πολλού κυρίαρχης θέσης και όχι μια ελεύθερη αγορά. Για να διασφαλιστεί η ευρωπαϊκή πολιτιστική παράδοση και η πολιτισμική πολυμορφία χρειάζονται ποσοστώσεις. Ποσοστώσεις αυτού του είδους δεν είναι παρέμβαση στην ελευθερία του λόγου.
<P>
Η πρόταση έχει ισχυρή υποστήριξη τόσο από το ευρωπαϊκό συνδικάτο ηθοποιών όσο και από τους εκπροσώπους των υπολοίπων κλάδων.
<P>
Το έλλειμμα του εμπορικού ισοζυγίου στον τομέα των ταινιών της ΕΕ σε σχέση με τις ΗΠΑ ήταν το 1995 6, 3 δισεκατομμύρια δολλάρια (ένας τριπλασιασμός από το 1988). Αυτό αντιστοιχεί σε περίπου 200 χιλιάδες εργαζόμενους ετησίως.
<P>
Η οδηγία για την τηλεόραση με τους αυστηρότερους κανόνες όσον αφορά την διαφήμηση και τις πωλήσεις μέσω τηλεόρασης δίνει μια αυξημένη καταναλωτική προστασία για παιδιά και ενήλικες. Είναι υποχρέωση μας να προστατέψουμε τα παιδία μας και να μην τα αφήσουμε να εκτεθούν στα «διασταυρούμενα πυρά» στη τηλεόραση τα οποία οι πιο έμπειροι καταναλωτές έχουν μάθει να αντιμετωπίζουν.
<P>
Δεν μπορούμε να δεχθούμε να επιβάλουν οι δυνάμεις της ελεύθερης αγοράς, έχοντας ως κάλυμμα την ελευθερία του λόγου, στα παιδιά, τη βία, την πορνογραφία και τη διαφήμιση στην τηλεόραση.

<SPEAKER ID=93 NAME="Αλαβάνος">
Σε αυτή τη μάχη Η.Π.Α. και Ευρώπης, μεταξύ συμφερόντων των παγκόσμιων τηλεοπτικών γιγάντων και δικαιωμάτων του πολίτη, μεταξύ μιας ασύδοτης αγοράς και πολιτιστικής δημιουργίας μόνο η Επιτροπή Πολιτισμού του Ευρωπαϊκού Κοινοβουλίου -και όχι το Συμβούλιο ή η Επιτροπήσώζουν την τιμή της Ευρωπαϊκής 'Ενωσης:
<P>
Στο θέμα των ποσοστώσεων, οι οποίες είναι υποχρεωτικές ώστε να είναι αποτελεσματικές για την προστασία της ευρωπαϊκής βιομηχανίας από την αμερικανική πολιορκία, τουλάχιστον για την προσεχή δεκαετία, μέχρι να επεξεργασθούμε ένα σύστημα προστασίας των επενδύσεων.-Στο θέμα της διαφήμισης, όπου χρειάζεται να σεβασθούμε τον πολίτη καταναλωτή και σε σχέση με τον χρόνο και σε σχέση με τις αρχές.-Στο θέμα της προστασίας του παιδιού όπου είναι αναγκαίο να υπάρξει προστασία σε ευρωπαϊκό επίπεδο. Με την ευκαιρία θέλω να εκφράσω τη λύπη και την αποδοκιμασία μου για το θράσος των υπηρεσιών της Επιτροπής να παραπέμψουν την Ελλάδα για τους περιορισμούς - όχι την απαγόρευση - στη διαφήμιση παιδικών παιχνιδιών.Είναι λυπηρό που η Ολομέλεια, με κύρια ευθύνη της Ομάδας ΡΡΕ, δεν προώθησε τις πιο σημαντικές τροπολογίες της Επιτροπής Πολιτισμού.

<SPEAKER ID=94 NAME="Andersson και Waidelich">
Ο σκοπός της έκθεσης είναι η ενίσχυση της ευρωπαϊκής κινηματογραφικής βιομηχανίας, κάτι που φυσικά θεωρούμε ότι είναι σημαντικό. Θεωρούμε επίσης ότι η πρόταση εν πολλοίς είναι καλή, αλλά οι μέθοδοι που έχουν επιλεχθεί αναφορικά με τις ποσοστώσεις δεν είναι τελέσφορες. Αντ'αυτού συστήνουμε την ενίσχυση του ευρωπαϊκού φίλμ μέσω θετικών μέτρων. Πρέπει να γίνεται προσεχτική χρήση των ρυθμίσεων και μόνο όταν είναι απολύτως απαραίτητο, όπως π.χ. όταν πρόκειται για την προστασία των παιδιών.

<SPEAKER ID=95 NAME="Blak, Sindal και Kirsten Jensen">
Υποστηρίζουμε την πρόταση να μην διακόπτονται οι παιδικές εκπομπές από διαφημίσεις και τηλεαγορές, καθώς επίσης και την πρόταση να απαγορεύεται οι διαφημίσεις φαρμάκων για τη χορήγηση των οποίων χρειάζεται συνταγή γιατρού και να μην μπορούν οι παραγωγοί φαρμάκων να χρηματοδοτούν τηλεοπτικά προγράμματα για τα προϊόντα τους. Όσον αφορά τη συζήτηση για τα ποσοστά μετάδοσης, διαπιστώνουμε ότι η συζήτηση αυτή στη Δανία είναι τελείως διαφορετική από ό, τι σε άλλες χώρες, όπου πρώτη και κύρια επιδίωξη είναι η προώθηση της εγχώριας παραγωγής, ώστε να είναι σε θέση να ανταγωνίζεται τα φθηνά συναισθηματικά σήριαλ κλπ. από άλλες χώρες. Εγχώρια παραγωγή σημαίνει φυσικά και δανική παραγωγή, εφόσον η Δανία είναι ευρωπαϊκή χώρα! Ωστόσο, η πλειοψηφία των δανών επιθυμεί κατά πρώτο και κύριο λόγο να ενισχυθεί η εγχώρια παραγωγή μέσω επιχορηγήσεων από προγράμματα για τα μέσα μαζικής ενημέρωσης. Η Δανία ενσωμάτωσε στην εθνική της νομοθεσία τους ισχύοντες κανόνες για τα ποσοστά μετάδοσης που εγκρίθηκαν με το «χαλαρό» δικαίωμα αρνησικυρίας, αλλά δεν επιθυμεί να απαλειφθεί η «απαλυντική» έκφραση «στο μέτρο του δυνατού» όσον αφορά το στόχο να είναι ευρωπαϊκής παραγωγής το ήμισυ των μεταδιδόμενων προγραμμάτων. Αυτό είναι το επίμαχο θέμα.

<SPEAKER ID=96 NAME="Cushnahan">
Οι φίλαθλοι βρίσκονται προοδευτικά σε ολοένα και δυσκολότερη θέση όταν σκοπεύουν να παρακολουθήσουν τα σημαντικά αθλητικά γεγονότα στην τηλεόραση. Η μετάδοση του πρόσφατου πυγμαχικού αγώνα για το παγκόσμιο πρωτάθλημα μεταξύ Τάϋσον και Χόλυφηλντ εκπροσωπεύει το πιο πρόσφατο παράδειγμα.
<P>
Είναι λυπηρό το γεγονός ότι τα αποκλειστικά δικαιώματα της μετάδοσης των σημαντικών αθλητικών γεγονότων πωλούνται στον πλειοδότη. Εντός της Ευρώπης αυτό έχει ως αποτέλεσμα τη ουσιαστική κυριαρχία στον τομέα αυτό της Sky TV καθόσο οι εθνικοί τηλεοπτικοί σταθμοί όπως η RTE και το BBC δεν μπορούν να ανταγωνιστούν εξ αιτίας των πολύ περιορισμένων πόρων τους. Στο μέλλον οι φίλαθλοι θα πρέπει να καταβάλλουν υπέρογκες τιμές (όπως έκαναν για τον αγώνα του Τάϋσον) στη βάση «αν δεν πληρώσεις δεν βλέπεις» ή, εναλλακτικά, οι δημόσιοι τηλεοπτικοί σταθμοί θα πρέπει να αυξήσουν σε δραματικό βαθμό τις τιμές των αδειών που χορηγούν για να μπορέσουν να ανταγωνιστούν. Και οι δύο αυτές λύσεις αποτελούν πολύ κακά νέα για τους τηλεθεατές.
<P>
Το Ευρωπαϊκό Κοινοβούλιο θα πρέπει να στείλει ένα πολύ σαφές μήνυμα «κάτω τα χέρια» στους άπληστους βαρώνους των μέσων ενημέρωσης.
<P>
Ωστόσο, και οι εθνικές αρχές έχουν κάποια υποχρέωση. Οι κυβερνήσεις θα πρέπει να προτείνουν νομοθεσία στα εθνικά τους κοινοβούλια ούτως να παρεμποδίσουν τα παραδοσιακά αθλητικά γεγονότα να πέσουν στα χέρια αυτών των αρπακτικών. Στην Ιρλανδία τα γεγονότα αυτά θα μπορούσαν να περιλαμβάνουν τους τελικούς του GAA, τους εσωτερικούς ποδοσοφαιρικούς αγώνες και τους διεθνείς του ράγκμπυ, τις Ιπποδρομίες της Ιρλανδίας, τον ιρλανδικό τελικό, το ιρλανδικό πρωτάθλημα γκολφ κλπ.
<P>
(Ενωρίτερα φέτος έστειλα επιστολή στον Υπουργό Τέχνης, Πολιτισμού και Αθλητισμού, κ. Μάϊκελ Χίγκινς, T.D., υπογραμμίζοντας τα παραπάνω. Ακόμη περιμένω απάντηση) . Εάν θέλουμε να προστατευθούν τα δικαιώματα των τηλεοπτικών φιλάθλων απαιτείται κοινή δράση ευρωπαϊκών και εθνικών αρχών.

<SPEAKER ID=97 NAME="Darras">
Τον περασμένο Φεβρουάριο, η Ολομέλειά μας πήρε αποφασιστικά θέση του υπέρ ενός θετικού μέλλοντος για τον ευρωπαϊκό κινηματογραφικό και οπτικοακουστικό τομέα. Δυστυχώς, η αντιπαράθεση με το Συμβούλιο ήταν αναπόφευκτή, αφού αυτό απέρριψε την πλειονότητα των τροπολογιών μας της πρώτης ανάγνωσης. Η κοινή θέση επί της οποίας πρέπει να εκφραστούμε με την ψήφο μας δημιουργεί έντονες αντιδράσεις και η σημερινή είναι μία ιστορική ημέρα.
<P>
Θα ήθελα να επιμείνω σε δύο σημεία. Ως λάτρης των μεγάλων αθλητικών γεγονότων - όπως και εκατομμύρια άνθρωποι - θεωρώ ότι είναι ευθύνη των κρατών μελών να επαγρυπνούν ώστε οι τηλεοπτικοί σταθμοί που έχουν εξασφαλίσει μία αποκλειστικότητα να μη φτάνουν σε υπερβολές, παραβιάζοντας έτσι το δικαίωμα στην πληροφόρηση.
<P>
Τέλος, έρχομαι να υπερασπιστώ με ζέση τη διάταξη «κατά της μετεγκατάστασης», ρήτρα που δυστυχώς δεν έγινε δεκτή από την Επιτροπή Πολιτισμού, Νεότητας, Παιδείας και Μέσων Ενημέρωσης. Είναι απαραίτητο να συμπεριληφθεί στο τελικό κείμενο, αφού μόνο έτσι δε θα τεθεί σε κίνδυνο η αρχή της ελεύθερης κυκλοφορίας.
<P>
Η κοινή θέση δεν περιέχει καμία αναφορά στα δύο συγκεκριμένα σημεία.Θέλω να επισημάνω ότι οι δηλώσεις μου συμπλέουν με τις απόψεις του συναδέλφου μου Francois Bernardini, ο οποίος κινδυνεύει, λόγω απροόπτου κατά τη μετάβασή του εδώ, να φτάσει καθυστερημένος για τη συγκεκριμένη ψηφοφορία.

<SPEAKER ID=98 NAME="Eriksson και Svensson">
Σε επίπεδο αρχών πρέπει οι αρχές σ'ένα δημοκρατικό κράτος να είναι προσεκτικές όσον αφορά οδηγίες προς τα τηλεοπτικά μέσα. Από την άλλη η ελευθερία του λόγου προϋποθέτει ότι μπορούν να υπάρξουν εγγυήσεις για την πολυμορφία και ότι ιδιαίτερα συμφέροντα ή προϊόντα δεν κυριαρχούν επί άλλων.
<P>
Η πολιτική για την τηλεόραση πρέπει επίσης να καθοδηγείται από μια οπτική παροχής δημόσιας υπηρεσίας η οποία επιδιώκει την ποιοτική στάθμη σε σχέση με την τέχνη για τα κινηματογραφικά προϊόντα και προωθεί την σοβαρή παραγωγή. Προτιμούνται οι εθνικοί και διακρατικοί κανόνες, αλλά, όπου η κατάσταση της αγοράς το απαιτεί, οι υπερεθνικοί κανόνες είναι αιτιολογημένοι.
<P>
Το 76 % της αγοράς των ταινιών της ΕΕ αποτελείται από αμερικάνικες ταινίες. Έχουν ήδη προβληθεί και καλύψει το κόστος παραγωγής τους στις ΗΠΑ και πωλούνται στις ευρωπαϊκές τηλεοπτικές εταιρίες σε χαμηλές τιμές. Είναι μία κατάχρηση μιας προ πολλού κυρίαρχης θέσης και όχι μια ελεύθερη αγορά. Για να διασφαλιστεί η ευρωπαϊκή πολιτιστική παράδοση και η πολιτισμική πολυμορφία χρειάζονται ποσοστώσεις. Ποσοστώσεις αυτού του είδους δεν είναι παρέμβαση στην ελευθερία του λόγου.
<P>
Το έλλειμμα του εμπορικού ισοζυγίου στον τομέα των ταινιών της ΕΕ σε σχέση με τις ΗΠΑ ήταν το 1995 6, 3 δισεκατομμύρια δολλάρια. Αυτό αντιστοιχεί σε περίπου 200 χιλιάδες εργαζόμενους ετησίως.
<P>
Η οδηγία για την τηλεόραση με τους αυστηρότερους κανόνες όσον αφορά τη διαφήμιση και τις πωλήσεις μέσω τηλεόρασης δίνει μια αυξημένη καταναλωτική προστασία για παιδιά και ενήλικες. Είναι υποχρέωση μας να προστατέψουμε τα παιδιά μας και να μην τα αφήσουμε να εκτεθούν στα «διασταυρούμενα πυρά» στη τηλεόραση τα οποία οι πιο έμπειροι καταναλωτές έχουν μάθει να αντιμετωπίζουν.
<P>
Δεν μπορούμε να δεχθούμε να επιβάλουν οι δυνάμεις της ελεύθερης αγοράς, έχοντας ως κάλυμμα την ελευθερία του λόγου, στα παιδιά, τη βία, την πορνογραφεία και τη διαφήμιση στην τηλεόραση.

<SPEAKER ID=99 NAME="Gallagher">
Η επιβολή ποσοστώσεων σύμφωνα με τις προτάσεις της «Τηλεόρασης χωρίς Σύνορα» θα ανοίξει νέες αγορές για τα ευρωπαϊκά προγράμματα. Το γεγονός αυτό μόνο καλά αποτελέσματα μπορεί να έχει για τον οπτικοακουστικό τομέα της Ιρλανδίας όπου θα δημιουργηθούν νέοι τομείς εμπορικών δραστηριοτήτων. Πιστεύω ότι αυτό είναι ιδιαίτερα ευχάριστο για την Teilifis na Gaeilge η οποία θα μπορεί να καλύψει πολύ εύκολα την ποσόστωσή της σε ευρωπαϊκά προγράμματα. Τα προγράμματα αυτά θα μπορέσουν εν συνεχεία να πωληθούν σε άλλες αγορές μεταγλωττισμένα ή υποτιτλισμένα.
<P>
Πιστεύω ότι η επιβολή ποσοστώσεων ευρωπαϊκών εκπομπών θα ενισχύσει τις διαδικασίες προστασίας της εθνικής πολιτιστικής διαφοροποίησης. Δοθείσης της αυξανόμενης κυριαρχίας των εισαγομένων αμερικανικών προγραμμάτων στις τηλεοπτικές μας οθόνες, η παρούσα οδηγία αποτελεί μία καλοδεχούμενη κίνηση. Η επιβολή των ποσοστώσεων θα υποβοηθήσει την αύξηση της ποικιλίας των προγραμμάτων και δεν θα την μειώσει.
<P>
Η ποσόστωση του 51 % δεν θα πρέπει να επιβληθεί στον κάθε ένα τηλεοπτικό σταθμό ξεχωριστά αλλά να αφορά το 51 % των προγραμμάτων του συνόλου των σταθμών. Στην περίπτωση της Ιρλανδίας αυτό θα σημαίνει ότι θα ληφθεί υπόψη το σύνολο των εκπομπών της RTE, του Καναλιού 2 και της Teilifis na Gaeilge και όχι του καθενός σταθμού ξεχωριστά.

<SPEAKER ID=100 NAME="Holm και Schφrling">
Δεν συμμεριζόμαστε την άποψη ότι οι ποσοστώσεις είναι ένας καλός τρόπος για να προβάλουν τα κράτη της ΕΕ περισσότερα ευρωπαϊκά προϊόντα. Ο εθνικισμός σε ευρωπαϊκό επίπεδο είναι το ίδιο αρνητικός όπως σε εθνικό επίπεδο. Αυτό δεν σημαίνει ότι εμείς θέλουμε να προωθήσουμε αμερικανικές κινηματογραφικές παραγωγές, αλλά θεωρούμε ότι θα ήταν καλύτερο να ενθαρρυνθεί με άλλους τρόπους η κινηματογραφική δημιουργία εντός της ΕΕ. Εκτός αυτού θεωρούμε ότι η εισαγωγή ποσοστώσεων δεν είναι καλή, διότι παράγονται όντως ταινίες και σε χώρες εκτός ΕΕ και ΗΠΑ. Πρέπει, με κάποιον τρόπο, να ενθαρρυνθεί π.χ. η ασιατική και ανατολικοευρωπαϊκή κινηματογραφική παραγωγή να φτάσει στην αγορά της ΕΕ. Π.χ. η Ινδία είναι μία από τις μεγαλύτερες παραγωγούς ταινιών στον κόσμο, αλλά ελάχιστα από τα προϊόντα της φτάνουν εδώ, και με τους περιορισμούς μέσω των ποσοστώσεων δυσχεραίνεται περαιτέρω η διασπορά.
<P>
Αντίθετα ψηφίσαμε υπέρ των τροπολογιών που αφορούν τους περιορισμούς στην διαφήμιση του αλκοόλ και των φαρμακολογικών σκευασμάτων καθώς και την διαφήμιση που απευθύνεται στους ανήλικους. Θεωρούμε επίσης ότι είναι καλό ότι περιορίζεται το ποσοστό του χρόνου διαφήμισης σε σχέση με τον συνολικό χρόνο εκπομπής.

<SPEAKER ID=101 NAME="Le Gallou">
Τα μέλη του Ευρωπαϊκού Κοινοβουλίου αγωνίζονται για τον καθορισμό ποσοστώσεων όσον αφορά στη μετάδοση ευρωπαϊκών ταινιών, με άλλα λόγια για να εδραιώσουν την κοινοτική προτεραιότητα στον οπτικοακουστικό τομέα, συμπεριλαμβανομένων των νέων οπτικοακουστικών υπηρεσιών και της συμπερίληψης μίας διάταξης κατά της μετεγκατάστασης.
<P>
Συμφωνούμε, εκφράζουμε όμως την έκπληξή μας για το γεγονός ότι τα ίδια πρόσωπα, ανεξάρτητα από την πολιτική ομάδα στην οποία ανήκουν, απορρίπτουν την κοινοτική και εθνική προτεραιότητα σε τομείς τόσο σημαντικούς όσο η απασχόληση, η επαγγελματική κατάρτιση, η στέγαση ή οι κοινωνικές παροχές, με τη δικαιολογία ότι ένας τέτοιος διαχωρισμός θα είχε το χαρακτήρα διάκρισης.
<P>
Πώς μπορεί να εξηγηθεί αυτή η διαφορά αντιμετώπισης αν όχι με βάση το συντεχνιακό εγωισμό των οπτικοακουστικών μέσων που βλέπουν τα προβλήματά τους με παρωπίδες και μέσα από το παραμορφωτικό πρίσμα των ταξικών τους συμφερόντων;
<P>
Για ποιο λόγο οι γάλλοι και ευρωπαίοι πολίτες, θύματα της μετανάστευσης-επέλασης, δεν μπορούν να έχουν τα ίδια δικαιώματα με τα οπτικοακουστικά μέσα;
<P>
Τη στιγμή που η Ευρωπαϊκή Ένωση αριθμεί πάνω από 20 εκατομμύρια ανέργων και νεόπτωχων, αυτό είναι το κεντρικό ερώτημα που τίθεται από την έκθεση Galeote Quecedo Hoppennstedt. Αναμένουμε με ενδιαφέρον την απάντηση τόσο των ευρωπαϊκών οργάνων όσο και των πολιτικών ομάδων.

<SPEAKER ID=102 NAME="Reding">
Kατά τη δεύτερη ανάγνωση της έκθεσης Hoppenstedt-Caleote, μπορώ να υπερψηφίσω το νομοσχέδιο μόνον αν λυθούν λογικά τα εξής βασικά σημεία:
<P>
Mε ποσοστώσεις εκπομπής δεν έγινε καμιά παραγωγή ευρωπαϊκού προγράμματος ποιότητας. Συνεπώς, θα πρέπει να ενεργήσουμε με ευελιξία στο πρόγραμμα αυτό, αντί να πιέζουμε για άκαμπτες ποσοστώσεις. Θα πρέπει, αντίθετα, να διαθέτουμε επαρκείς δημοσιονομικούς πόρους για την ενίσχυση των ευρωπαϊκών παραγωγών.
<P>
H έννοια της ραδιοφωνίας δεν επιτρέπεται να επεκταθεί στις νέες υπηρεσίες (on line, video on demand, teleshopping, κ.λπ.) ώστε να μην διατρέξει κίνδυνο η ανάπτυξη των νέων υπηρεσιών. Bεβαίως, σε βασικούς τομείς (λ.χ. στο teleshopping ) θα πρέπει να εξασφαλιστεί η προστασία του καταναλωτή.
<P>
Όσον αφορά το πρόβλημα της χώρας εκπομπής θα ήταν ανεύθυνο να θέλουμε να ξαναχαράξουμε πάλι τεχνητά, για τον κόσμο των μέσων ενημέρωσης, τα καταργηθέντα, στον τομέα της εσωτερικής αγοράς, σύνορα.
<P>
Για την προστασία των ανηλίκων είναι απαραίτητο να βάζουμε συστηματικά στους τηλεοπτικούς δέκτες τεχνικούς μηχανισμούς κλεισίματος της συσκευής (V-chip), ώστε έτσι να αφήνουμε στους γονείς την τελική απόφαση. Aυτή τη στιγμή τα παιδιά και οι νέοι δεν προστατεύονται επαρκώς από την υπερπροσφορά βίας και σεξ στα προγράμματα.

<SPEAKER ID=103 NAME="Trautmann">
Το Ευρωπαϊκό Κοινοβούλιο αποφάνθηκε σήμερα σχετικά με την τροποποίηση ενός από τα σημαντικότερα μέσα που διαθέτει η Ένωση για την εγκατάσταση της ευρωπαϊκής αγοράς οπτικοακουστικών μέσων. Κατά την ψηφοφορία ενός τέτοιου κειμένου δεν πρέπει να μας διαφεύγουν οι επιδιωκόμενοι στόχοι σε μακροπρόθεσμη βάση.
<P>
Η Οδηγία «Τηλεόραση χωρίς Σύνορα» πρέπει να ενταχθεί σε ένα συνολικό και καθορισμένο πλαίσιο σε πλήρη συνάφεια με τα υπόλοιπα μέσα της Ένωσης, και ιδιαίτερα το Πρόγραμμα Media II. Τα διαφορετικά αυτά εργαλεία πρέπει να καταστήσουν δυνατή μία πραγματικά εποικοδομητική δράση για τη βιομηχανία των προγραμμάτων και την ευρωπαϊκή αγορά.
<P>
Η οδηγία πρέπει να ευνοήσει την αποτελεσματική κυκλοφορία των οπτικοακουστικών παραγωγών και να αποτελέσει την εγγύηση ελάχιστης παρέμβασης στην αγορά. Η τελευταία πρέπει να είναι οργανωμένη με δικαιοσύνη και διαφάνεια. Για το σκοπό αυτό, θεωρώ θεμιτό όλες οι υπηρεσίες που υποβάλλουν προτάσεις για τηλεοπτικές παραγωγές στο κοινό να υπόκεινται στις ίδιες διατάξεις.
<P>
Η οδηγία «Τηλεόραση χωρίς Σύνορα» πρέπει ακόμη να συμμετάσχει στην ενίσχυση της βιομηχανίας ευρωπαϊκών προγραμμάτων και να διασφαλίσει την προώθησή τους.
<P>
Εγώ λοιπόν ψήφισα υπέρ του καθορισμού ενός κειμένου με αναγκαστικό χαρακτήρα, το οποίο θα υποχρεώνει τους τηλεοπτικούς σταθμούς να προγραμματίζουν κατά πλειοψηφία ευρωπαϊκές οπτικοακουστικές παραγωγές που, κατά τη γνώμη μου, δεν μπορεί να είναι παρά παραγωγές βασισμένες στη λογοτεχνία.

<SPEAKER ID=104 NAME="Πρόεδρος">
Εδώ ολοκληρώθηκε η ώρα των ψηφοφοριών.
<P>
(Η συνεδρίαση διακοπείσα στις 13.00 και επαναλαμβάνεται στις 15.00)

<CHAPTER ID=6>
25η έκθεση για την πολιτική του ανταγωνισμού - Ενιαία αγορά το 1995 - Συγχωνεύσεις επιχειρήσεων - Βιομηχανική αναδιάρθρωση - Δάνεια στις ΜΜΕ (ELISE)
<SPEAKER ID=105 NAME="Πρόεδρος">
Η ημερήσια διάταξη προβλέπει την κοινή συζήτηση επί έξι εκθέσεων, εξ ονόματος της Επιτροπής Οικονομικής, Νομισματικής και Βιομηχανικής Πολιτικής:
<P>
της κ. Garcνa Arias (A4-0324/96), σχετικά με την 25η έκθεση της Επιτροπής όσον αφορά την πολιτική του ανταγωνισμού, -του κ. Secchi (A4-0323/96), σχετικά με την έκθεση της Επιτροπής προς το Συμβούλιο και το Ευρωπαϊκό Κοινοβούλιο για την ενιαία αγορά το 1995 (COM(96)0051 - C4-0146/96), -του κ. Rapkay (A4-0332/96), σχετικά με την πρόταση κανονισμού (ΕΚ) του Συμβουλίου που αφορά την τροποποίηση του Κανονισμού (ΕΟΚ) αριθ. 4064/89 του Συμβουλίου της 21ης Δεκεμβρίου 1989 για τον έλεγχο των συγκεντρώσεων μεταξύ επιχειρήσεων (COM(96)0313 - C4-0536/96-96/0224(CNS)), -του κ. Rapkay (Α4-0339/96), σχετικά με την Πράσινη Βίβλο της Επιτροπής όσον αφορά την τροποποίηση του Κανονισμού για τον έλεγχο των συγκεντρώσεων μεταξύ επιχειρήσεων (COM(96)0019 - C4-0106/96), -της κ. Hautala (A4-0335/96), σχετικά με την βιομηχανική αναδιάρθρωση και τις μετεγκαταστάσεις στην Ευρωπαϊκή 'Ενωση (ΙΝΙ0329), -του κ. Kuckelkorn (A4-0318/96), επί της προτάσεως αποφάσεως του Συμβουλίου σχετικά με την χορήγηση εγγυήσεων δανείων για επενδύσεις που πραγματοποιούνται από μικρές και μεσαίες επιχειρήσεις (ΜΜΕ) οι οποίες δημιουργούν απασχόληση (ELISE) (COM(96)0155 - C4-0314/96-96/0107(CNS)).
<SPEAKER ID=106 NAME="Garcνa Arias">
Κύριε Πρόεδρε, θα ήθελα κατ' αρχήν να ευχαριστήσω για την παρουσία τους τους αρμόδιους Επιτρόπους των διαφόρων τομέων σχετικά με τους οποίους συζητά η Επιτροπή Οικονομικής και Νομισματικής Πολιτικής. Και θα ήθελα να ξεκινήσω την παρέμβασή μου διαπιστώνοντας ότι παρατηρείται μια αυξανόμενη ανησυχία μεταξύ των Ευρωπαίων πολιτών όσον αφορά τις συνέπειες που θα έχουν επί της εργασιακής και οικογενειακής τους ζωής οι σημαντικές οικονομικές και βιομηχανικές μεταβολές, σε εθνικό, ευρωπαϊκό και παγκόσμιο επίπεδο, που συντελούνται σήμερα.
<P>
Το άνοιγμα των αγορών, η επιτάχυνση του διεθνούς ανταγωνισμού και οι τεχνολογικές αλλαγές προκαλούν στην κοινωνία αντικρουόμενα αισθήματα, όσον αφορά τις νέες ευκαιρίες, αφενός, αλλά και την ανασφάλεια του εργασιακού τους μέλλοντος, του μέλλοντος των παιδιών τους, και το επίπεδο της κοινωνικής τους ευημερίας, αφετέρου.
<P>
Οι εν εξελίξει διαδικασίες ελευθέρωσης και απορύθμισης των δημοσίων υπηρεσιών και των υπηρεσιών κοινής ωφελείας προκαλούν επίσης αντιφατικά αισθήματα. Η εισαγωγή στοιχείων ανταγωνισμού, για ορισμένους, θα εξασφαλίσει καλύτερες παροχές· για άλλους, θα προκαλέσει φόβο, πολλές φορές βάσιμο, ενόψει ορισμένων εμπειριών μείωσης των επιπέδων παροχής ή αύξησης του κόστους των υπηρεσιών.
<P>
Η Λευκή Βίβλος Ντελόρ -την οποία αρμόζει να υπενθυμίζουμε επίμονα- έδωσε μια ευρωπαϊκή απάντηση σε αυτές τις προκλήσεις, τις ευκαιρίες και τους φόβους, ορίζοντας εύστοχα ότι πρέπει να υπάρξει ταυτόχρονη ανάπτυξη στόχων οικονομικής μεγέθυνσης, ανταγωνιστικότητας και απασχόλησης. Και όλα αυτά μέσα στα πλαίσια επίσης της γενικής έννοιας της οικονομικής και κοινωνικής συνοχής.
<P>
Σε αυτά τα πλαίσια ανάλυσης και συζήτησης, αντιστοιχεί στην Επιτροπή Οικονομικής και Νομισματικής Πολιτικής να παρουσιάσει ενώπιον της Ολομέλειας μια -σημαντική κατά την άποψή μου- ομάδα εκθέσεων που αναφέρνοται στην πολιτική του ανταγωνισμού, στον έλεγχο των διαδικασιών συγκέντρωσης επιχειρήσεων, στη βιομηχανική αναδιάρθρωση και τις μετεγκαταστάσεις, καθώς και στην ανάπτυξη των μικρομεσαίων επιχειρήσεων. Όλα αυτά τα θέματα πάνε μαζί. Ίσως θα έπρεπε να έχουμε συμπεριλάβει σε αυτήν τη συζήτηση και το θέμα του διεθνούς ανταγωνισμού, που αποτελεί αρμοδιότητα της Επιτροπής Εξωτερικών Οικονομικών Σχέσεων.
<P>
Η φετινή έκθεση σχετικά με την πολιτική του ανταγωνισμού θέλησε να επικεντρωθεί βασικά σε τέσσερα σημεία: κατά πρώτον, στην ανάγκη η Επιτροπή, στην πολιτική ελέγχου των περιοριστικών συμφωνιών και της κατάχρησης δεσπόζουσας θέσης, να εμβαθύνει περισσότερο και να ελέγχει καλύτερα τις δραστηριότητες που μπορεί να ασκούν στην οικονομία συγκεκριμένοι χρηματοοικονομικοί ή βιομηχανικοί όμιλοι. Και εξηγούμαι. Πιστεύω ότι θα πρέπει να οριοθετηθούν σαφώς οι χρηματοοικονομικές διασυνδέσεις μεταξύ των διαφόρων τομέων, κυρίως στον τομέα της ενέργειας και τον τομέα των τηλεπικοινωνιών, οι οποίοι ολοένα και περισσότερο θα έχουν στρατηγικό χαρακτήρα, για να μη συμβεί η ελευθέρωση και η ιδιωτικοποίηση επιχειρήσεων και μονοπωλίων δημοσίου χαρακτήρα -που ως τώρα δικαιολογούσαν την ύπαρξή τους ως εγγυητές των δημοσίων υπηρεσιών και των υπηρεσιών κοινής ωφελείας- να γίνει αφορμή για τη δημιουργία μονοπωλίων, δυοπωλίων ή φαινομένων με παρόμοια χαρακτηριστικά, τη στιγμή που παρατηρούμε ότι τα πρόσωπα, τα νομικά ή φυσικά πρόσωπα που συνθέτουν τα διάφορα διοικητικά συμβούλια συμπίπτουν, έμμεσα ή άμεσα, στους μεν τομείς ή στους δε.
<P>
Στην Ισπανία αντιμετωπίζεται με μεγάλη ειρωνεία το να λαμβάνονται μέτρα οικονομικού ή πολιτικού χαρακτήρα και το να γίνεται λόγος για την απάντηση των αγορών, και πολλοί πολίτες αρχίζουν να αναρωτιούνται ποιοί είναι αυτοί «οι κύριοι των αγορών» των οποίων η άποψη, μερικές φορές, φαίνεται να δίνει μιαν απάντηση καλύτερη ή ταχύτερη από τις απαντήσεις των κοινοβουλίων και της κοινωνίας.
<P>
Κατά δεύτερον, η έκθεση θέλησε επίσης να επικεντρωθεί στη συζήτηση σχετικά με τις δημόσιες υπηρεσίες. Διαπιστώνω με ανησυχία ότι, σε αυτό το θέμα, δεν υπάρχει συναίνεση στα πλαίσια του Ευρωπαϊκού Κοινοβουλίου και το αποτέλεσμα της αυριανής ψηφοφορίας θα μας δείξει ότι πρέπει να εξακολουθήσουμε να αναζητάμε μια κοινή θέση των διαφόρων Ομάδων του Ευρωπαϊκού Κοινοβουλίου. Εν πάση περιπτώσει, πιστεύω ότι πρέπει να απευθύνουμε στους πολίτες ένα μήνυμα που να τους εγγυάται με πλήρη σαφήνεια ότι οι δημόσιες υπηρεσίες πρέπει να διατηρηθούν, και να προστατευθούν από τις πιέσεις που μπορεί να ασκεί ο ιδιωτικός τομέας για να μειώσει τα επίπεδα παροχών αυτών των υπηρεσιών.
<P>
Κατά τρίτον, η έκθεση θέλησε να επικεντρωθεί στη συνεκτικότητα που πρέπει να υπάρχει μεταξύ της οικονομικής και κοινωνικής συνοχής και του ελέγχου των κρατικών ενισχύσεων που χορηγούνται στις επιχειρήσεις στις περιφέρειες της Ευρωπαϊκής Ένωσης. Αυτό το ζήτημα προκαλεί μια σημαντική στρέβλωση του ανταγωνισμού, κυρίως μεταξύ των μικρομεσαίων επιχειρήσεων ορισμένων περιφερειών, και πιστεύουμε ότι η Επιτροπή πρέπει να ξεκινήσει να παρουσιάζει κάποιους στόχους ώστε να περιοριστεί αυτή η τάση, και συγκεκριμένα ορισμένους στόχους σύγκλισης.

<SPEAKER ID=107 NAME="Secchi">
Κύριε Πρόεδρε, κύριοι επίτροποι, κύριοι συνάδελφοι, ως εισηγητής της Επιτροπής Οικονομικής, Νομισματικής και Βιομηχανικής Πολιτικής σχετικά με την τρίτη ετήσια έκθεση της Επιτροπής για την ενιαία αγορά το 1995, θα ήθελα με συντομία να εκθέσω τους συλλογισμούς που αναπτύχθηκαν και τις προτάσεις που προέκυψαν, λέγοντας εκ των προτέρων ότι η επιτροπή μου έκρινε ως θετικό το εν λόγω κείμενο, έστω κι αν θεώρησε σωστό να ασχοληθεί ιδιαίτερα με ορισμένα σημαντικά σημεία τα οποία έκρινε πως θα μπορούσαν να συμβάλουν στην ταχύτερη ανάπτυξη της εσωτερικής αγοράς και στην ικανοποιητικότερη λειτουργία της.
<P>
Αφού εξετάσαμε τα επιτευχθέντα αποτελέσματα, και κυρώς τα προβλήματα που παραμένουν ακόμη ανοικτά, σταθήκαμε στο σημαντικό θέμα της διευκόλυνσης της πρόσβασης των πολιτών και των μικρομεσαίων επιχειρήσεων στην ενιαία αγορά. Είναι γεγονός ότι, χωρίς την πλήρη και συνειδητή συμμετοχή αυτών των υποκειμένων, δεν είναι δυνατό να γίνεται λόγος για μία σωστή λειτουργία της εσωτερικής αγοράς σε μία ολοκληρωμένη οικονομική δημοκρατία. Όχι μόνο είναι αναγκαίες εκστρατείες ενημέρωσης και ευαισθητοποίησης, αλλά θα πρέπει επιπλέον να προχωρήσουμε ταχύτατα προς την κατεύθυνση της απλοποίησης της ευρωπαϊκής νομοθεσίας στον τομέα αυτό και να επαγρυπνούμε ώστε τα κράτη μέλη να την ενσωματώνουν με σωστό τρόπο, χωρίς εξαναγκασμούς και επιπρόσθετες περιπλοκές.
<P>
Επιπλέον, η καλή λειτουργία της ενιαίας αγοράς απαιτεί την ενίσχυση της αποτελεσματικότητας των διαδικασιών για την αντιμετώπιση των παραβιάσεων όπως επίσης και την ανάπτυξη της δικαστικής δράσης ενώ θα πρέπει επιπλέον να αποκτήσει η Διακυβερνητική Διάσκεψη μέσα, γι αυτό το σκοπό, που θα της επιτρέπουν να προασπίζει τον ενιαίο χαρακτήρα και το αδιαίρετο της αγοράς και που θα είναι ίσης τουλάχιστον αποτελεσματικότητας με εκείνα που ρυθμίζουν την καλή λειτουργία του ελεύθερου ανταγωνισμού.
<P>
Δεν μπορούμε παρά να επαναλάβουμε ότι μία σωστά λειτουργούσα εσωτερική αγορά αποτελεί τη βασική προϋπόθεση για τη θετική δρομολόγηση της Νομισματικής Ένωσης. Οι δύο διαδικασίες αποτελούν τις δύο όψεις του ιδίου νομίσματος κατά την εφαρμογή μιας στρατηγικής για την ανάκαμψη της ανταγωνιστικότητας του ευρωπαϊκού οικονομικού συστήματος, με τελικό στόχο την προώθηση της ευημερίας, της απασχόλησης και των κοινωνικών πολιτικών.
<P>
Σχετικά με αυτό το ζήτημα, στο φως των σημερινών εξελίξεων της κοινής οικονομικής πολιτικής, δεν μπορούμε παρά να εκφράσουμε την έντονη ανησυχία μας σχετικά με δύο εξαιρετικά σημαντικούς προβληματικούς τομείς.
<P>
Πρώτο, όσον αφορά τις προβλέψεις για το ενιαίο νόμισμα και την κοινή μελλοντική νομισματική πολιτική, ορισμένες από τις βασικές πλευρές της μη νομισματικής διαχείρισης της οικονομίας δεν έχουν καθορισθεί αυτή τη στιγμή με μεγάλη ακρίβεια και δεν είναι ικανοποιητικές και συντονισμένες από την άποψη των εξουσιών των ευρωπαϊκών Θεσμικών Οργάνων.
<P>
Εάν από τη μία πλευρά θα πρέπει να είναι αποδεκτή μία ευκαιρία όπως αυτή, που επιτρέπει την από κοινού μελέτη θεμάτων βιομηχανικής πολιτικής, πολιτικής εμπορικού ανταγωνισμού και της εσωτερικής αγοράς, από την άλλη θα ήταν ευκταία μία συστηματικά ολοκληρωμένη πρόσβαση που θα λάμβανε υπόψη και τις κύριες κοινές πολιτικές κατά οριζόντιο τομέα, που είναι διαφορετικές από εκείνες που ανέφερα: το περιβάλλον, την έρευνα, την κατάρτιση, την πολιτική των καταναλωτών, κτλ. Το πρώτο πρόβλημα που θα πρέπει, συνεπώς, να επιλυθεί, αφορά την καλύτερη εξισορρόπηση μεταξύ της μελλοντικής νομισματικής πολιτικής και του συνόλου των μη νομισματικών οικονομικών πολιτικών.
<P>
Δεύτερο, αντιμετωπίζοντας το πρόβλημα από μία ελαφρώς διαφορετική σκοπιά, διαπιστώνουμε ότι υπάρχει μία εξίσου ανησυχητική ανισορροπία μεταξύ της κοινής νομισματικής πολιτικής, του αυστηρού συντονισμού των πολιτικών του προϋπολογισμού, που εγγυάται η Συμφωνία Σταθερότητας, και της φορολογικής πολιτικής. Οι ανεπαρκείς πρόοδοι που έχουν σημειωθεί μέχρι σήμερα σε αυτό το τελευταίο πεδίο εμποδίζουν μία περισσότερο ικανοποιητική λειτουργία της εσωτερικής αγοράς, με αρνητικές επιπτώσεις για τους καταναλωτές, για τις επιχειρήσεις και, συνεπώς, για την απασχόληση. Τα αρνητικά παραδείγματα του φορολογικού ανταγωνισμού, της μείωσης της φορολογήσιμης βάσης και της μεταφοράς της φορολογικής επιβάρυνσης από το κεφάλαιο στην εργασία, καθιστούν προφανή τον κατεπείγοντα χαρακτήρα της διαδικασίας εναρμόνισης, και θα έλεγα μιας πραγματικά κοινοτικής νομοθεσίας.
<P>
Ο στοχασμός μας, κατεπείγοντος χαρακτήρα, θα πρέπει συνεπώς να περιστραφεί όχι μόνο γύρω από το πώς θα αναπτύξουμε τη φορολογική προβληματική προς πιο ικανοποιητικές λύσεις, αλλά και όσον αφορά ολόκληρο το σύστημα της μη νομισματικής διακυβέρνησης της οικονομίας στο άμεσο μέλλον της Ευρωπαϊκής Ένωσης.
<P>
Τα Θεσμικά Όργανα θα πρέπει να αναλάβουν να φέρουν σε πέρας αυτή τη διαδικασία, αλλά επίσης και η Διακυβερνητική Διάσκεψη θα πρέπει να προχωρήσει σε εκείνες τις αλλαγές που από καιρό ζητούμε, υπερβαίνοντας, ειδικότερα, την αρχή της ομοφωνίας σχετικά με τις αποφάσεις που αφορούν την καλή λειτουργία της ενιαίας αγοράς.

<SPEAKER ID=108 NAME="Rapkay">
Kύριε Πρόεδρε, κύριοι Eπίτροποι, αξιότιμοι κυρίες και κύριοι συνάδελφοι, οι διασυνοριακές συγχωνεύσεις και εξαγορές επιχειρήσεων, είναι, για τη βιομηχανία, ένα από τα σημαντικότερα μέσα για να μπορέσουν να αντιμετωπίσουν με επιτυχία τις νέες προκλήσεις της εσωτερικής αγοράς. Όταν δεν βλάπτουν τον ανταγωνισμό, μπορούν να είναι μια θετική συνέπεια της ολοκλήρωσης της αγοράς. Tο Eυρωπαϊκό Kοινοβούλιο, με τα περυσινά του ψηφίσματα για την πολιτική της ανταγωνιστικότητας της βιομηχανίας, κατέστησε σαφές ότι ο διεθνής ανταγωνισμός απαιτεί, από τις επιχειρήσεις, την ικανότητα να αγωνίζονται επιτυχώς ως global player και ότι η πολιτική θα πρέπει να δημιουργήσει το αναγκαίο πλαίσιο δράσης, ώστε να μπορέσει να αυξηθεί η ανταγωνιστικότητα της ευρωπαϊκής βιομηχανίας, που σημαίνει ότι η πολιτική ανταγωνισμού της Ένωσης θα πρέπει να προσαρμοστεί στο καθεστώς του παγκόσμιου ανταγωνισμού.
<P>
Γνωρίζω πολύ καλά πως αυτό μερικές φορές μπορεί να εξελιχθεί σε σχοινοβασία, διότι η αύξηση της παγκόσμιας ανταγωνιστικότητας δεν πρέπει να αποβεί σε βάρος των ισότιμων όρων ανταγωνισμού μέσα στην εσωτερική αγορά. Δεν υπάρχει στο Σώμα μας αδικαιολόγητα μια ευρεία συμφωνία για το ότι ο εσωτερικός ανταγωνισμός αναζωογονεί την εσωτερική αγορά, οδηγεί σε αύξηση της απόδοσης και μπορεί έτσι να αποτελεί εγγύηση της ευημερίας μας. Aπό την άλλη μεριά, όμως, ο ανταγωνισμός δεν είναι αυτοσκοπός. Eίναι ένα μέσο για να πετύχουμε τους υπέρτερους στόχους της απασχόλησης, της διατήρησης του περιβάλλοντος, της ευημερίας και της κοινωνικής συνοχής.
<P>
Mε τη χρηματοπιστωτική και τη νομισματική πολιτική, θα τολμήσουμε να κάνουμε ένα μεγάλο βήμα. Mε το κοινό νόμισμα, θα εμβαθύνουμε όχι μόνο στην ολοκλήρωση. Για μια μεγάλη, τουλάχιστον, πλειοψηφία στο Σώμα μας, αυτή η μεταρρύθμιση του αιώνα είναι κι ένα μέσο για να φέρουμε την Eυρώπη σε τέτοια κατάσταση ώστε να μπορεί να αντεπεξέλθει στον παγκόσμιο ανταγωνισμό, και να την προσανατολίσουμε στους στόχους που ανέφερα προηγουμένως. Aυτή η χρηματοπιστωτική και νομισματική πολιτική, διαμορφώνεται, σύμφωνα με τη θέλησή μας, από κοινού; την διαχειρίζεται όμως ένα ισχυρό και ανεξάρτητο όργανο.
<P>
Στην ολοκλήρωση προχωρούμε. Aντίθετα, στη συγκεκριμένη πολιτική ανταγωνισμού, έχουμε την εντύπωση ότι ο τροχός θα πρέπει να γυρίζει προς τα πίσω. Όσον αφορά την πολιτική των ενισχύσεων, για παράδειγμα, υπάρχουν στη χώρα μου ορισμένοι άρχοντες επαρχιών που φωνάζουν πως στο κάτω-κάτω είναι κανείς κύριος στο σπίτι του. Tο γεγονός ότι οι φωνές αυτές δεν ακούγονται μόνο στη χώρα μου, ελάχιστα μας καθησυχάζει. Eδώ φαίνεται να ξεχνούν όλοι ότι το σπίτι μας, ουσιαστικά, είναι η Eυρώπη. Tο σπίτι αυτό δεν πρέπει να είναι μια ετοιμόρροπη καλύβα. Θα πρέπει να αντέχει σ' όλες τις καιρικές συνθήκες και να κατοικούμε όλοι μέσα σ' αυτό. Ένα τέτοιο σπίτι, όμως, χρειάζεται κι έναν θυρωρό. Ένας τέτοιος θυρωρός δεν μπορεί να κάνει ό, τι θέλει. Θα πρέπει να κινείται μέσα σ' ένα πλαίσιο, που θα συνομολογείται και θα ακολουθείται σαφώς από τους ενοίκους του σπιτιού. Tο πλαίσιο αυτό, όμως, θα πρέπει να δίνει στο θυρωρό - ονομάζω τώρα τον θυρωρό Eπιτροπή - και αρκετά περιθώρια δράσης. Aυτό ισχύει και για τον έλεγχο των συγχωνεύσεων. Oμολογουμένως, υπάρχει το όργανο αυτό, υπάρχει δηλαδή από το 1989 ο κανονισμός για τον έλεγχο των συγχωνεύσεων, κι αυτός θα πρέπει να καθορίζει τα περιθώρια δράσης. Aλλά τίποτε δεν παραμένει ως έχει σ' ένα τόσο δυναμικό πεδίο, όπως είναι η εσωτερική αγορά από τη μια μεριά και η παγκοσμιοποίηση της οικονομίας από την άλλη. Γι' αυτό και θα πρέπει, οι λεπτομέρειες ενός τέτοιου οργάνου να δοκιμαστούν και να τροποποιηθούν. Aυτό έπρεπε να 'χει γίνει εδώ και πολύ καιρό. Tα συγκεκριμένα κριτήρια, στα πλαίσια του κανονισμού, δεν συμφωνούν πλέον, εδώ και καιρό.
<P>
Δεν θα ήθελα να υπεισέλθω σε λεπτομέρειες για το πώς έχει η τρέχουσα κατάσταση, ποιες είναι οι τιμές κατωφλίου που είναι αποφασιστικής σημασίας για την αρμοδιότητα της Eπιτροπής. Δεσπόζουσες θέσεις στην αγορά μπορεί να προκύψουν και κάτω από αυτές τις κατώτατες τιμές. Mε την αύξηση της ολοκλήρωσης των αγορών μέσα στην Kοινότητα, αυξήθηκε και ο αριθμός των διασυνοριακών συγχωνεύσεων. Aλλά ένας μικρός μόνο αριθμός απ' αυτές υπάγεται στο πεδίο εφαρμογής του μέχρι τώρα κανονισμού. Aυτό δεν το καταλαβαίνω. Tο αν μπορώ να το καταλάβω ή όχι δεν είναι το αποφασιστικό σημείο. Eίναι σαφές ότι οι συγχωνεύσεις που δεν εμπίπτουν στον κανονισμό, έχουν επιπτώσεις στους όρους του ανταγωνισμού, παντού μέσα στην Kοινότητα. Tο αν αυτό μπορεί να αξιολογηθεί κατάλληλα, μέσα από τα εθνικά γυαλιά των εθνικών υπηρεσιών ανταγωνισμού, είναι αμφισβητήσιμο.
<P>
Όλα αυτά, λοιπόν, από άποψη πολιτικής ανταγωνισμού, δεν έχουν πια και τόσο μεγάλη σημασία. Aυτό που είχαμε μέχρι τώρα, θα πρέπει να το διορθώσουμε. H Eπιτροπή, στην Πράσινη Bίβλο της, πρότεινε αρχικά να καθοριστούν αυτά τα κατώφλια παρέμβασης στα 2 δισεκατ. Ecu, για τον κύκλο εργασιών σε παγκόσμιο επίπεδο ή καλύτερα στα 100 εκατ. Ecu για τον κοινοτικό κύκλο εργασιών, αν συμμετέχουν τουλάχιστον δύο κράτη μέλη. Aυτό ανέκαθεν προσέκρουε στην αντίσταση πολλών κρατών μελών. Kαι ήταν δικαιολογημένο κάθε φορά. H παρούσα πρόταση κανονισμού προβλέπει 3 δισεκατ. Ecu, για τον κύκλο εργασιών σε παγκόσμιο επίπεδο, και 150 εκατ. Ecu για τουλάχιστον δύο κράτη μέλη. Σε περίπτωση όμως που θα χρειαστούν τρεις ή περισσότεροι εθνικοί έλεγχοι, θα ισχύουν τα 2 δισεκατ. και τα 100 εκατ. Ecu.
<P>
Σας προτείνω να υπερψηφίσετε τις προτάσεις της Eπιτροπής, για τον κανονισμό που τροποποιεί τον κανονισμό ελέγχου των συγχωνεύσεων. Kαλώ το Συμβούλιο των Yπουργών Bιομηχανίας να τον ψηφίσει έτσι όπως είναι. Θα μπορέσει να δώσει το μήνυμα αυτό στη συνεδρίασή του, την επόμενη Πέμπτη. Eίναι απαραίτητο στην όλη υπόθεση. Aυτό απαιτεί άλλωστε και η επικουρικότητα. H έννοια όμως της επικουρικότητας δεν μπορεί να χρησιμοποιείται καταχρηστικά για την επανεθνικοποίηση της πολιτικής ανταγωνισμού.

<SPEAKER ID=109 NAME="Hautala">
Αξιότιμε κύριε Πρόεδρε, η Επιτροπή Οικονομικής, Νομισματικής και Βιομηχανικής Πολιτικής έχει συντάξει, κατόπιν δικής της πρωτοβουλίας, έκθεση σχετικά με την βιομηχανική αναδιάρθρωση και τις μετεγκαταστάσεις κοινοτικών επιχειρήσεων είτε εντός των συνόρων της Ευρωπαϊκής Ένωσης, είτε σε τρίτες χώρες Το φαινόμενο αυτό, το οποίο γενικά αποκαλείται διεθνοποίηση ή μετεγκατάσταση, δεν περιορίζεται εντός των ορίων οποιουδήποτε τομέα. Δεν θα μπορέσουμε ποτέ να εξηγήσουμε το φαινόμενο αυτό εάν εξακολουθούμε να το εξετάζουμε αποκλειστικά και μόνον, είτε εν σχέσει με την πολιτική ανταγωνισμού είτε εν σχέσει με την βιομηχανική ή εμπορική πολιτική. Προκειμένου να αντιληφθούμε τί συμβαίνει στην πραγματικότητα, πρέπει να υιοθετήσουμε μία νέα μέθοδο παρακολούθησης η οποία θα υπερβαίνει τα όρια των διαφόρων τομέων.
<P>
Μέχρι σήμερα οι μετεγκαταστάσεις επιχειρήσεων έχουν γίνει καλύτερα αντιληπτές από την κατακόρυφη άνοδο των άμεσων εξωτερικών επενδύσεων. Οι εν λόγω επενδύσεις έχουν τριπλασιασθεί στον κόσμο κατά την διάρκεια των τελευταίων 10 ετών, και αποτελούν πλέον αναπόσπαστο τμήμα του μηχανισμού λειτουργίας της οικονομίας της αγοράς. Παρ' όλο ότι είναι γνωστό ότι με τις επενδύσεις αυτές δημιουργούνται πολλές νέες θέσεις εργασίας και προάγεται, συγχρόνως, η αναδιάρθρωση, είναι, επίσης, γνωστό ότι αυτές έχουν και ορισμένες αρνητικές επιπτώσεις.
<P>
Επί παραδείγματι, μία βιομηχανική επιχείρηση έχει τη δυνατότητα να εγκαταλείψει αιφνιδιαστικά την χώρα όπου εδρεύει αφήνοντας πίσω της μεγάλο αριθμό ανέργων ατόμων χωρίς να έχουν πολλές δυνατότητες οι αρχές και οι εργαζόμενοι στην επιχείρηση αυτή να επηρεάσουν τη ροή των πραγμάτων.
<P>
Σκοπός μου είναι να σας προτείνω την λήψη ορισμένων συγκεκριμένων μέτρων προκειμένου να καταστεί δυνατή η παρακολούθηση και η ακριβέστερη αξιολόγηση του φαινομένου αυτού. Κατ' αρχάς, προτείνω στην Επιτροπή να εξετάσει το ενδεχόμενο της συγκρότησης μιας τέτοιας μονάδας παρακολούθησης. Αντιθέτως σε ό, τι πιστεύουν μερικοί, δεν εισηγούμαι την εφαρμογή μιας πολιτικής παρεμβατισμού στα πλαίσια της οποίας η Επιτροπή θα εμπλέκεται στην επιχειρηματική δραστηριότητα και στις επενδύσεις των εταιρειών. Παρ' όλα αυτά, η Ένωση ενδιαφέρεται άμεσα για το θέμα αυτό, δεδομένου ότι αυτό συσχετίζεται με την προαγωγή της ευημερίας των πολιτών της. Δοθέντος του γεγονότος ότι με τις σημερινές μεθόδους η αποτελεσματική παρακολούθηση των μετεγκαταστάσεων είναι αδύνατη, πιστεύω ότι η συγκρότηση μιας τέτοιας μονάδας παρακολούθησης είναι απαραίτητη.
<P>
Κατά δεύτερον, είναι φανερό ότι οι προαιρετικές ενέργειες στις οποίες προβαίνουν οι επιχειρήσεις, έχουν ιδιαίτερα μεγάλη σημασία. Ένας αποτελεσματικός τρόπος θα ήταν να θεσπίσουν οι επιχειρήσεις οδηγίες δράσης τύπου κώδικα δεοντολογίας των οποίων η τήρηση θα είναι - και το τονίζω αυτό - προαιρετική. Οι οδηγίες αυτές θα μπορούσαν, π.χ., να απαγορεύουν στις επιχειρήσεις να μεταφέρουν τη δραστηριότητά τους σε χώρες, εκτός Ευρωπαϊκής Ένωσης, όπου οι εργαζόμενοι δεν έχουν, ακόμη, αποκτήσει τα πλεόν στοιχειώδη των δικαιωμάτων, ή όπου οι κυβερνήσεις καταπατούν, κατά κόρο, τα δικαιώματα του ανθρώπου. Πιστεύω ακράδαντα ότι η δραστηριότητα των επιχειρήσεων οι οποίες τηρούν τις οδηγίες αυτές δράσης μπορεί να είναι ιδιαιτέρως κερδοφόρος δεδομένου ότι αυτές μπορούν να λειτουργήσουν ως μοχλός για την βελτίωση της ανταγωνιστικότητας. Ακόμη, πιστεύω ότι είναι ουσιαστικό να συνεχίσουμε την συζήτηση εν σχέσει με τη δημιουργία πραγματικά ίσων συνθηκών ανταγωνισμού για τις επιχειρήσεις εντός της Ένωσης. Το πρόβλημά μας είναι η εύρεση τρόπων για την περαιτέρω ενίσχυση της εσωτερικής αγοράς. Εν σχέσει με το ζήτημα αυτό, η επιτροπή έχει επικεντρώσει ιδιαιτέρως, και κατόπιν σχεδόν ομόφωνης απόφασης, την προσοχή της στο θέμα της φορολογίας. Ο τομέας της φορολογίας ενδέχεται να είναι αυτός ο οποίος έχει τη μεγαλύτερη ανάγκη για βελτίωση. Επανειλημμένως έχουμε υπενθυμίσει το γεγονός ότι η Επιτροπή έχει εκδόσει, την άνοιξη, ένα θαυμάσιο έγγραφο όπου υπογραμμίζεται ότι κατά τη διάρκεια των τελευταίων ετών το ύψος των φόρων οι οποίοι επιβάλλονται στους πιο κινητούς παράγοντες της παραγωγής, έχει μειωθεί σημαντικά σε σύγκριση με αυτό των ολιγότερο κινητών παραγόντων παραγωγής - π.χ. εργατικού δυναμικού - το οποίο έχει αυξηθεί. Είναι φανερό ότι με τον τρόπο αυτόν δεν προωθείται όχι μόνο η δραστηριότητα των επιχειρήσεων εντάσεως εργασίας, αλλά ούτε και των υπολοίπων επιχειρήσεων.
<P>
Θα ήθελα, επίσης, να επιστήσω την προσοχή της Επιτροπής στο ότι ενδέχεται να υπάρχουν παράγοντες σε ό, τι αφορά την περιφερειακή πολιτική της Ένωσης, οι οποίοι στρεβλώνουν τις συνθήκες ανταγωνισμού. Η επιτροπή υπογραμμίζει τη σημασία του φαινομένου το οποίο αποκαλείται στην αγγλική γλώσσα «subsidy shopping». Η Επιτροπή πρέπει, οπωσδήποτε, να εξετάσει εάν χρησιμοποιούνται καταχρηστικά στην ΕΕ οι πόροι των διαφόρων ταμείων ενίσχυσης προκειμένου να δημιουργηθούν βραχυπρόθεσμες θέσεις απασχόλησης και να ακολουθήσει, μετά την είσπραξη των σχετικών ενισχύσεων, μετεγκατάσταση.
<P>
Η επιτροπή υπογραμμίζει, ακόμη, την ανάγκη για ενίσχυση της επικοινωνίας μεταξύ, αφενός, αυτών που πραγματοποιούν άμεσες επενδύσεις και, αφετέρου, των νέων επιχειρήσεων οι οποίες εγκαθίστανται σε μία περιοχή με τους παράγοντες της επαγγελματικής ζωής και της οικονομίας στην περιοχή αυτή. Δεν μπορούμε, επίσης, να υποτιμήσουμε την αξία της επαγγελματικής εκπαίδευσης. Μέσω αυτής οι εργαζόμενοι θα μπορούσαν να προσαρμοσθούν σε μία κατάσταση όπου οι επιχειρήσεις μεταβάλλουν, εν ριπή οφθαλμού, τις στρατηγικές τους.
<P>
Αξιότιμε κύριε Πρόεδρε θα ήθελα, τελειώνοντας, να προσθέσω ότι στις εκθέσεις των συναδέλφων Κίτελμαν και Κράισλ-Ντέρφλερ εξετάζονται, κατά τρόπο πιο εξονυχιστικό από ό, τι στη δική μου έκθεση, οι διάφορες πτυχές του θέματος της ΠΟΕ, με συνέπεια να μην χρειάζεται να επεκταθώ και εγώ, προς το παρόν, στις πτυχές αυτές.

<SPEAKER ID=110 NAME="Kuckelkorn">
Kύριε Πρόεδρε, κυρίες και κύριοι συνάδελφοι, πάνω από 18 εκατομμύρια είναι οι άνεργοι στην Eυρωπαϊκή Kοινότητα και, λόγω αυτού του αριθμού, δεν μπορεί παρά να καταλήξει κανείς στο συμπέρασμα ότι η Eυρωπαϊκή Kοινότητα βρίσκεται αναμφίβολα σε μεγάλη κρίση, όσον αφορά την απασχόληση. Aπό σύνοδο κορυφής σε σύνοδο κορυφής, το Eυρωπαϊκό Συμβούλιο δεν κουράζεται να επιβεβαιώνει τη δέσμευσή του στο να ξεπεραστεί η κρίση της απασχόλησης. Ύστερα από κάθε σύνοδο κορυφής, ανακοινώνεται στην ευρωπαϊκή κοινή γνώμη πως τώρα δρομολογήθηκαν μέτρα, που έχουν σαν στόχο μια σταθερή βελτίωση στην κατάσταση της απασχόλησης.
<P>
Aφού έγινε αντιληπτό ότι τα διευρωπαϊκά δίκτυα δεν μπορούν να αντέξουν για μια επιθετική τακτική υπέρ της απασχόλησης, αφού τα δεδομένα μαρτυρούν κάτι άλλο, θα πρέπει η Kοινότητα να εγκρίνει αξιόπιστες πρωτοβουλίες απασχόλησης. Aυτό θα μπορούσε να γίνει στον τομέα των μικρομεσαίων επιχειρήσεων. H έμπρακτη υποστήριξη αυτών των κινητήρων απασχόλησης από την Eυρωπαϊκή Ένωση, και πιο συγκεκριμένα από το Συμβούλιο Yπουργών, θα ήταν ουσιαστικά λογική συνέπεια, αφού κάθε φορά το Συμβούλιο χαρακτηρίζει τις μικρομεσαίες επιχειρήσεις ως βασικό κινητήρα απασχόλησης στην Eυρωπαϊκή Ένωση.
<P>
H Eυρωπαϊκή Eπιτροπή και το Eυρωπαϊκό Kοινοβούλιο, αντελήφθησαν ότι είναι δυνατόν, με μικρή δαπάνη, να χρησιμοποιήσουν τους τομείς της βιοτεχνίας και των MME, ως κινητήρα απασχόλησης για τη δημιουργία νέων θέσεων εργασίας. Kατά συνέπεια, η Eπιτροπή και το Kοινοβούλιο ενέκριναν ένα πρόγραμμα επιδότησης των επιτοκίων, για δράσεις στον τομέα των MME που δημιουργούν θέσεις εργασίας. Aπό τον κοινοτικό προϋπολογισμό, προβλέφθηκαν για το 1996 50 εκατ. Ecu, γι' αυτό το πρόγραμμα επιδότησης των επιτοκίων. O μόνος που έχει προβλήματα με τη δημιουργία θέσεων εργασίας είναι το Συμβούλιο Yπουργών. Aρνήθηκε να δώσει τη συγκατάθεσή του στο πρόγραμμα και δεν δημιούργησε μια νομική βάση γι' αυτό, με τετριμμένα μάλιστα επιχειρήματα: α) την επικουρικότητα, επειδή δήθεν τα κράτη μέλη φοβούνται πως θα χάσουν αρμοδιότητες, και β) την ελπίδα να βρουν πόρους για να κλείσουν τρύπες που έγιναν στον προϋπολογισμό από απροσεξία. Eιδικά εδώ, κάνει βασικό λάθος εκτίμησης το Συμβούλιο Yπουργών. H Eπιτροπή Προϋπολογισμών θα κατανείμει, μέσω της διαδικασίας Notenboom, σε άλλα κονδύλια τα διαθέσιμα χρήματα, αν το Συμβούλιο δεν δημιουργήσει επιτέλους τη νομική βάση.
<P>
Mε τις εγγυήσεις δανείων, θα διευκολυνθούν οι MME να αποκτήσουν πρόσβαση σε εξωτερικές πηγές χρηματοδότησης, για επενδύσεις που θα δημιουργούν θέσεις εργασίας. Mια πρωτοβουλία πειστική, που είχε θετική απήχηση σ τις ίδιες τις MME. Tο ύψος των δανείων, για τα οποία θα παρέχονται εγγυήσεις, εξαρτάται από τον αριθμό των θέσεων εργασίας που θα δημιουργηθούν.
<P>
Eίναι προς το συμφέρον των MME να επιμείνουν στο καινούριο πρόγραμμα ELISE. Kαι αν δει κανείς πόσο δυσκολεύεται το Συμβούλιο να καταλήξει σε μια συμφωνία, θα πρέπει να πει ότι η πατρίδα μου ιδιαίτερα μπλοκάρει συστηματικά στο Συμβούλιο τη λήψη αποφάσεων. Διότι κι εδώ ελπίζει κανείς σε επανεισροές, σε περίπτωση που δεν θα υπάρξει κάποια συμφωνία για το πρόγραμμα ELISE, προκειμένου να ξεπληρώσει παλιά χρέη. Θα πρέπει να θέσει κανείς σήμερα το ερώτημα, πόσο μεγάλη θα πρέπει να είναι η δημοσιονομική μιζέρια της Oμοσπονδιακής Kυβέρνησης ή άλλων κυβερνήσεων, όταν αυτή, λόγω των ελλειμμάτων που υπάρχουν στον προϋπολογισμό, ύψους δισεκατομμυρίων, εξαρτώνται από τόσο λιγοστούς δημοσιονομικούς πόρους και φρενάρουν έτσι ένα ευρωπαϊκό πρόγραμμα απασχόλησης που υπόσχεται επιτυχία, αφού οι πόροι, μετά την αποτυχία του προγράμματος, θα κατανεμηθούν σε άλλα κονδύλια.
<P>
Δεν μπορούμε παρά να ευχηθούμε καλή επιτυχία στην Eπιτροπή, στο δύσκολο καθήκον της να πείσει το Συμβούλιο για τα οφέλη του προγράμματος ELISE. Ως εισηγητής του Kοινοβουλίου, έχω την άποψη και την πεποίθηση πως μπορούμε να το πετύχουμε αυτό με τις αποφάσεις του Kοινοβουλίου, από κοινού με την Eπιτροπή.

<SPEAKER ID=111 NAME="Janssen van Raay">
Κύριε Πρόεδρε, θα ήθελα στην ουσία να αναφερθώ στην τροπολογία Wijsenbeek που αφορούσε τη ρύθμιση των δύο τρίτων και υιοθετήθηκε από την Επιτροπή Νομικών Θεμάτων και Δικαιωμάτων των Πολιτών. Δεν συμφωνούμε και τόσο με αυτό και τις απόψεις μας συμμερίζεται παρεμπιπτόντως και η Επιτροπή. Βλέποντας όμως τους Επιτρόπους Bangemann και Van Miert τον ένα δίπλα στον άλλο, αισθάνομαι μία έντονη τάση να αναφερθώ σε ένα άλλο είδος συγκέντρωσης με το οποίο είχαν ιδιαίτερη σχέση οι Επίτροποι. Πρόκειται για τη συγκέντρωση στον τομέα του ποδοσφαίρου.
<P>
Ο Επίτροπος Bangemann προσέφερε πάρα πολλά με την απόπειρά του να επιτύχει μία φιλική ρύθμιση με τους αλλαζονικούς βαρώνους του ποδοσφαίρου σχετικά με τη ρήτρα εθνικότητας. Ενώ η απάντησή τους ήταν θετική, οι πράξεις τους ήταν αρνητικές. Στη συνέχεια, έχασαν τη δίκη Jean-Marc Bosman, πρόκειται για το Βέλγο ήρωα τον οποίο αποκαλώ μικρό Δαυίδ, ο οποίος δικαιώθηκε στο Λουξεμβούργο. Τόσο ο Επίτροπος Bangemann όσο και ο Επίτροπος Van Miert τους είχαν προειδοποιήσει ότι αυτό θα συνέβαινε. Μία πρόσφατη απόφαση του Δικαστηρίου του Αμστερνταμ δεν δικαιώνει καθόλου το ΚNVB και το περιεχόμενό της συμφωνεί με τα όσα λέγατε πάντοτε: πρέπει να υπάρχει ανταγωνισμός στους κόλπους του KNVB όσον αφορά τα τηλεοπτικά δικαιώματα. Ωστόσο, οι υπεύθυνοι αδιαφορούν παντελώς για την απόφαση αυτή.
<P>
Θα ήθελα λοιπόν να σας παρακαλέσω να εξετάσετε για άλλη μία φορά κατά πόσο θα μπορούσε να εφαρμοστεί και στην περίπτωση αυτή ο κανονισμός περί συγκεντρώσεων, ο οποίος επιδοκιμάζεται και από την Επιτροπή Νομικών Θεμάτων. Ο συνάδελφος Wijsenbeek κατέθεσε με επιτυχία μία τροπολογία την τελευταία στιγμή, η οποία υιοθετήθηκε κατά κάποιο τρόπο από την Οικονομική Επιτροπή, όχι με τόσο αιχμηρή μορφή όπως κάνουμε εμείς οι νομικοί, αλλά με ένα κάπως πιο ανεκτικό και ήπιο περιεχόμενο. Σήμερα καλείσθε για άλλη μία φορά να εξετάσετε κατά πόσο είναι δυνατό να παραμερισθεί ο κανόνας των δύο τρίτων μετά τη μελέτη της υπόθεσης αυτής, πράγμα που παρεμπιπτόντως εναρμονίζεται και με τη δική σας πρόταση.

<SPEAKER ID=112 NAME="Chanterie">
Κύριε Πρόεδρε, μετά από αυτή την αναφορά στο θέμα της προσωρινής παραχώρησης ποδοσφαιριστών, θα ήθελα να επανέλθω για άλλη μία φορά στο ζήτημα. Υπό την ιδιότητα του συντάκτη γνωμοδότησης της Επιτροπής Κοινωνικών Υποθέσεων και Απασχόλησης θα ήθελα να προβάλω ορισμένες πτυχές της γνωμοδότησής μας.
<P>
Κατά πρώτον, η προσωρινή παραχώρηση δεν αποτελεί απορριπτέο φαινόμενο αλλά εντάσσεται στην παγκόσμια τάση εξορθολογισμού, εκσυγχρονισμού, προσαρμογής και περικοπής των δαπανών. Όμως, σε ένα σύστημα κοινωνικής οικονομίας της αγοράς, οι αρχές είναι υποχρεωμένες να εντοπίζουν, να προλαμβάνουν, να ελέγχουν και να καταπολεμούν τις αρνητικές κοινωνικές επιπτώσεις των προσωρινών παραχωρήσεων.
<P>
Κατά δεύτερον, θα θέλαμε να επισημάνουμε ότι το φαινόμενο της προσωρινής παραχώρησης δεν έχει ενιαίο χαρακτήρα. Υπάρχουν προσωρινές παραχωρήσεις εντός της Ένωσης, εκτός της Ένωσης, μεταξύ των χωρών του ΟΟΣΑ, μεταξύ της Ένωσης και των ΧΚΑΕ, της Βορείου Αφρικής κλπ. Πιστεύω ότι πρέπει να επιμείνουμε σε ορισμένες γενικές αρχές. Ως Κοινωνική Επιτροπή, πιστεύουμε ότι το φαινόμενο των προσωρινών παραχωρήσεων και η επανεξέταση του ελεύθερου παγκόσμιου εμπορίου πρέπει να εναρμονίζονται, αφενός, με την ενιαία αγορά και, αφετέρου, με την περιφερειακή κατανομή σε παγκόσμιο επίπεδο.
<P>
Κατά τρίτον, όσον αφορά τις προσωρινές παραχωρήσεις εντός της επικράτειας της Ευρωπαϊκής Ένωσης, έχουμε λάβει μία σαφή θέση όσον αφορά τη διεθνοποίηση, τη χάραξη μίας σχετικής στρατηγικής και την αξιολόγηση της αναδιάρθρωσης επιχειρήσεων. Στην περίπτωση που παρατηρείται μία μετατόπιση επιχειρήσεων εντός της Ευρωπαϊκής Ένωσης σε περιοχές που προσφέρουν πάμπολλα ανταγωνιστικά πλεονεκτήματα, δημιουργείται μία κατάσταση η οποία προξενεί σημαντικές δυσχέρειες. Καλούμε συνεπώς και τους δύο Επιτρόπους να εξετάσουν σε βάθος την πολιτική ενισχύσεων και τη βιομηχανική πολιτική και να προσδιορίσουν έναν τρόπο αντιμετώπισης των επιπτώσεων που θα παρατηρηθούν στις τοπικές αγορές εργασίας. Το λέω αυτό επειδή, σε περίπτωση που υπάρχουν επιχειρήσεις οι οποίες μεταφέρονται από μία περιοχή σε μία άλλη ενισχυόμενη, υπάρχει και μία ταυτόχρονη μετακίνηση εργαζομένων, μία μεταφορά θέσεων απασχόλησης. Το πρόβλημα αυτό είναι πάρα πολύ σημαντικό και η Ευρωπαϊκή Ένωση δεν θα πρέπει να προσποιείται ότι είναι ανύπαρκτο.

<SPEAKER ID=113 NAME="Vieira">
Κύριε Πρόεδρε, καθώς είναι γνωστή η διάσταση της ανεργίας στην 'Ενωση και η σημασία που έχουν οι μικρομεσαίες επιχειρήσεις στην αγορά εργασίας, είναι εύκολο να προβλεφθεί το μεγάλο ενδιαφέρον που θα έχει το πρόγραμμα ELISE. Μέσα από αυτό, οι επιχειρήσεις αυτές θα καταφέρουν να αποκτήσουν πιο εύκολη και λιγότερο δαπανηρή πρόσβαση στην τραπεζική πίστωση, που είναι πάντα απαραίτητη για να μπορέσουν να πραγματοποιήσουν τις επενδύσεις τους. Πραγματικά, σχεδόν πάντοτε με λίγα κεφάλαια, οι μικρομεσαίες επιχειρήσεις αντιμετωπίζουν τεράστιες δυσκολίες, μακρόχρονη αναμονή και υψηλότατο κόστος όταν προσφεύγουν σε τραπεζικά δάνεια, διότι, επίσης φυσιολογικά, δεν μπορούν να προσφέρουν τις κατάλληλες εγγυήσεις, τις οποίες απαιτούν τα διάφορα χρηματοδοτικά ιδρύματα που χορηγούν τα δάνεια στα διάφορα κράτη μέλη.
<P>
Αρκεί να υπάρχει, και υπάρχει, ένας οργανισμός που θα υποκαθιστά τις μικρομεσαίες επιχειρήσεις στην ανάληψη της ευθύνης για τις εγγυήσεις των αναγκαίων τραπεζικών δανείων, το ευρωπαϊκό ταμείο επενδύσεων και ένας άλλος θεσμός που θα αναλαμβάνει το κόστος των επιδοτήσεων αυτών των εγγυήσεων - και η Κοινότητα προτείνει να το κάνει η ίδια -, και τότε οι φραγμοί που εμποδίζουν την πρόσβαση στη χρηματοδοτική αγορά θα ξεπεραστούν εύκολα.
<P>
Συμφωνώντας με το πνεύμα του προγράμματος ELISE, θέλουμε ωστόσο να προχωρήσουμε περισσότερο στην ουσία των ζητημάτων που εξετάζονται σε αυτό επιχειρώντας, αφενός, να είμαστε πιο περιεκτικοί και, αφετέρου, πιο αποτελεσματικοί. Επεξεργάστηκα εγώ ο ίδιος μία γνωμοδότηση, η οποία εξάλλου εγκρίθηκε ομόφωνα από την Επιτροπή Κοινωνικών Υποθέσεων και Απασχόλησης, όπου υποστηρίξαμε όχι μόνο τη δημιουργία απασχόλησης ως απαραίτητη για τη χορήγηση αυτών των επιδοτήσεων της Κοινότητας, αλλά επίσης και τη διαφύλαξη ή τη διατήρηση των θέσεων εργασίας που ήδη υπάρχουν στις επιχειρήσεις, γι'αυτό και πρέπει να προσέξουμε την αναγκαία και σκόπιμη μεταβολή του κονδυλίου του προϋπολογισμού, που συνδέεται με τη δημιουργία απασχόλησης, ώστε να περιλαμβάνεται και αυτή η νέα κατηγορία δαπανών.
<P>
Επίσης στη γνωμοδότηση αυτή θεωρήθηκε απαραίτητη μία σαφής αναφορά στις επιχειρήσεις μικρής κλίμακας, στις βιοτεχνίες, και όμοια σαφής αναφορά στις απομακρυσμένες και ιδιαίτερα απομακρυσμένες περιοχές, γι'αυτό και πρέπει να υπάρχει ένα ευρύ δίκτυο χρηματοδοτικών ιδρυμάτων που θα ενδιαφέρονται για όλη την κοινοτική επικράτεια. Και μία μεγάλη ευκολία πρόσβασης στις εγγυήσεις των δανείων. Επίσης κρίθηκε σημαντικό να προσπαθήσουμε να διασφαλίσουμε ότι οι θέσεις εργασίας που θα δημιουργηθούν ή θα διατηρηθούν στις επιχειρήσεις που είναι υποψήφιες για τις επιδοτήσεις θα έχουν διαρκή χαρακτήρα.
<P>
Τέλος, εκφραστήκαμε υπέρ της ελαστικοποίησης του ποσοστού κάλυψης των δανείων των μικρομεσαίων επιχειρήσεων από τις εγγυήσεις του ταμείου επενδύσεων, με τη χρησιμοποίηση μεγαλύτερων ποσών όταν οι επενδύσεις έχουν στόχο τη δημιουργία πολλών θέσεων εργασίας ή όταν έχουν προορισμό να ωφελήσουν, μέσω των ενδιαφερόμενων επιχειρήσεων, τις ομάδες που πλήττονται εν δυνάμει περισσότερο από την ανεργία.
<P>
Αν και η έκθεση που συζητείται σήμερα είναι καλή, και όχι μόνο διότι περιλαμβάνει ορισμένες από τις προτάσεις μας, πρέπει να εκφράσουμε τη λύπη μας, και την εκφράζουμε πολύ ζωηρά, για το γεγονός ότι δεν έχει περιληφθεί σε αυτή μία ιδέα που για μας είναι επίσης πρωταρχικής σημασίας και που πρέπει να επαναλάβουμε: ότι πρέπει να υποστηρίξουμε όσο το δυνατόν περισσότερο τη διατήρηση των υφιστάμενων θέσεων εργασίας. Εάν αυτή η ιδέα είχε ληφθεί υπόψη, η έκθεση αυτή θα άξιζε να λάβει τον καλύτερο βαθμό. Πάντως, μας απομένει η ικανοποίηση ότι, στη συζήτηση και εν ευθέτω χρόνω, την είχαμε προτείνει.

<SPEAKER ID=114 NAME="Schroedter">
Kύριε Πρόεδρε, είμαι συντάκτρια της γνωμοδότησης της Eπιτροπής Περιφερειακής Πολιτικής, και για την επιτροπή αυτή η μετεγκατάσταση επιχειρήσεων και οι επιδράσεις της διαρθρωτικής πολιτικής πάνω σ' αυτήν, αποτελούν κεντρικό θέμα. H διαρθρωτική πολιτική δηλαδή, σε μια αναθεώρησή της, θα πρέπει να εξεταστεί ως προς το θέμα αυτό. Γι' αυτό και η Eπιτροπή Περιφερειακής Πολιτικής δεν καταλαβαίνει γιατί, στην προθυμία της για συνεργασία με την Eπιτροπή Oικονομικής, Nομισματικής και Bιομηχανικής Πολιτικής, η απάντηση είναι να αγνοούνται στην έκθεση οι αριθμοί της.
<P>
Για την Eπιτροπή Περιφερειακής Πολιτικής, είναι βασικής σημασίας το κατά πόσον τα παρόντα διαρθρωτικά ταμεία είναι κατάλληλα να αντιμετωπίσουν μετεγκαταστάσεις επιχειρήσεων ή να τις διευκολύνουν. Tα διαρθρωτικά ταμεία συνδυάζονται, αυτή τη στιγμή, με γεωγραφικές περιφέρειες-στόχους και με τα κριτήρια μιας ασθενούς ανάπτυξης. Bεβαίως έχουμε τώρα ένα φαινόμενο, το οποίο παίρνει μεγάλες διαστάσεις: το φαινόμενο του subsidy shopping . Eίναι αλήθεια ότι οι ασθενείς περιφέρειες θυσιάζουν τις δυνάμεις τους στην αντιμετώπιση αυτού του φαινομένου, αντί να τις χρησιμοποιούν για μια βιώσιμη ανάπτυξη. Tο θέμα είναι τώρα, να αποκαταστήσουμε την αρμονία μεταξύ οικονομικής πολιτικής, πολιτικής ανταγωνισμού και οικονομικής και κοινωνικής συνοχής. Γι' αυτό και καλούμε την Eπιτροπή να αφοσιωθεί περισσότερο στο φαινόμενο αυτό.
<P>
H μελλοντική μεταρρύθμιση των διαρθρωτικών ταμείων, θα πρέπει να είναι πιο αποτελεσματική. Aυτό είναι σαφές σε όλους μας και γι' αυτό θα πρέπει να αντιταχθούμε στις καταχρήσεις. Γι' αυτό και η Eπιτροπή Περιφερειακής Πολιτικής έχει την άποψη πως θα πρέπει να επανεξεταστεί εκ νέου το θέμα της γεωγραφικής αναφοράς. Aλλά ήδη από τώρα έχει μια απάντηση, μια και δεν θεωρεί λογικό το να διαγραφεί τελείως το κριτήριο αυτό. Δεν θεωρεί επίσης λογικό το να προωθηθεί έντονα μια περαιτέρω γραφειοκρατική ενίσχυση των διαρθρωτικών ταμείων και γι' αυτό προτείνει ένα μέσο που να μοιάζει με τον ανταγωνισμό και που να προβλέπει ότι οι ενισχύσεις της EE προς τις επιχειρήσεις, θα εξαρτώνται από μια μακροπρόθεσμη δραστηριότητα στην περιφέρεια, προκειμένου να αποφευχθεί η μετανάστευση των επιχειρήσεων από τη μια περιφέρεια στόχο στην άλλη, μόνο και μόνο για να εκμεταλλευθούν τα πλεονεκτήματα της EE, και χωρίς να ενσωματώνονται τοπικά και μακροπρόθεσμα στην οικονομική δραστηριότητα της περιοχής.

<SPEAKER ID=115 NAME="Haug">
Κύριε Πρόεδρε, κύριoι Επίτροποι, αγαπητοί κυρίες και κύριοι συνάδελφοι, είναι τώρα τουλάχιστον η τρίτη φορά, μέσα σ' αυτή την εβδομάδα που συνεδριάζει η ολομέλεια, - κι αυτό, ειλικρινά, είναι κάτι καινούριο - που είμαστε υποχρεωμένοι να κατηγορήσουμε το Συμβούλιο για την ασυνέπεια των δηλώσεών του στη σύνοδο κορυφής, μια και χρησιμοποιεί παχιά λόγια για να εντυπωσιάσει τα μέσα ενημέρωσης. Για πολλοστή φορά ανακηρύσσει σε ύψιστη προτεραιότητα της Ένωσης και των κρατών μελών της, τον αγώνα για την απασχόληση, αλλά πάντα όταν έρθει η στιγμή να βουτυρώσουμε τα ψάρια, δεν γίνεται τίποτε. Mετά απ' όλες τις συνόδους κορυφής επικρατεί ησυχία, άσχετα αν πρόκειται για προγράμματα αποτελεσματικότητας της ενέργειας, για την υλοποίηση και τη χρησιμοποίηση των διαρθρωτικών και των περιφερειακών ταμείων, ή, όπως τώρα, για την υποστήριξη των μικρομεσαίων επιχειρήσεων. Kάθε φορά σερβίρεται σε ασημένιο δίσκο, στο Συμβούλιο, η ευκαιρία για τη δημιουργία θέσεων εργασίας; ποτέ δεν την αρπάζει. Oι μικρομεσαίες επιχειρήσεις είναι ο κινητήρας της απασχόλησης, της ανάπτυξης και της ανταγωνιστικότητας στην Eυρωπαϊκή Ένωση. Πάνω από το 70 % του συνόλου των θέσεων εργασίας στην Ένωση, ανήκει σε μικρομεσαίες επιχειρήσεις. Tο Eυρωπαϊκό Kοινοβούλιο, σε αντίθεση με το Συμβούλιο που είναι όλο λόγια του αέρα, θέλει να υλοποιήσει τα πολιτικά του βασικά σημεία και γι' αυτό αύξησε, από τον προηγούμενο κιόλας χρόνο, τις πιστώσεις στο δημοσιονομικό κονδύλιο B5-332, »Aπασχόληση και ανάπτυξη στην Eυρώπη» κατά 50 εκατ. Ecu σε πάνω από 57 εκατ. Ecu. Kαι το έκανε αυτό, ακριβώς επειδή το πρόγραμμα χορήγησης επιδοτήσεων στις μικρομεσαίες επιχειρήσεις, για επενδύσεις που δημιουργούν καινούριες θέσεις εργασίας, σημείωσε επιτυχία και έτυχε πολύ μεγάλης αποδοχής. Tο Συμβούλιο, βεβαίως, δεν ήταν πρόθυμο να δημιουργήσει την απαραίτητη νομική βάση.
<P>
Tο πρόγραμμα ELISE τώρα, ως πρόγραμμα παροχής εγγυήσεων δανείων στις MME, θα προσπαθήσει τουλάχιστον να κλείσει το κενό που χάσκει μεταξύ της εξαγγελλόμενης και της πραγματικά εφαρμοζόμενης πολιτικής. Tίθεται το ερώτημα κατά πόσον εμείς, μ' αυτή την πρωτοβουλία των 25 εκατ. Ecu για δύο χρόνια, κατ' αρχήν, με την οποία είναι δυνατόν να επιτευχθεί ένα ύψος δανείων 1 δισεκατ. Ecu συνολικά, θα μπορέσουμε να πετύχουμε πράγματι μια ριζοσπαστική δράση στην απασχόληση. Θεωρούμε τη χρηματοδότηση του προγράμματος μάλλον μέτρια, ακόμη και ως προς τους διαθέσιμους δημοσιονομικούς πόρους του 1996. Έχουμε την πεποίθηση ότι, όπου είναι δυνατόν, θα πρέπει να βοηθήσουμε τις MME στην εξάλειψη των ελλειμμάτων τους, επειδή τα δυνάμενα να κινητοποιηθούν αποθέματα απασχόλησης στον τομέα αυτό, αξίζουν μιας γενικής προσπάθειας. Πράξεις, λοιπόν, αντί για λόγια. Δεν επιτρέπεται να θυσιάσουμε την προτεραιότητά μας - τον αγώνα κατά της ανεργίας - για να βουλώσουμε απλώς τις τρύπες των προϋπολογισμών στα κράτη μέλη.

<SPEAKER ID=116 LANGUAGE="EN" NAME="Donnelly, Alan">
Κύριε Πρόεδρε, καταρχάς θα ήθελα να ευχαριστήσω όλους τους εισηγητές για τις εκθέσεις τους. Οι εκθέσεις συμπεριλαμβάνουν ορισμένες πολύ καλές ιδέες και ελπίζω ότι η Επιτροπή, στο πλαίσιο της εργασίας της για το 1997, θα λάβει υπόψη της πολλές από αυτές.
<P>
Θα ήθελα να πω στους Επιτρόπους ότι δεν αποτελεί σύμπτωση το γεγονός πως σήμερα συζητούμε όλες αυτές τις εκθέσεις μαζί. Η αιτία της παρούσας συζήτησης είναι ότι θέλουμε να συνδιάσουμε τη βιομηχανική πολιτική με την πολιτική ανταγωνισμού, με την πολιτική της εσωτερικής αγοράς και με την πολιτική για τις μικρές και μεσαίες επιχειρήσεις δεδομένου ότι αυτή τη στιγμή, εντελώς ειλικρινά, η άποψη του Κοινοβουλίου είναι πως μολονότι οι υπηρεσίες της Επιτροπής στις διάφορες γενικές διευθύνσεις παίζουν ένα πολύ αξιόλογο ρόλο εξ ονόματος των πολιτών της Ευρώπης υπάρχει ακόμη έλλειψη επαρκούς συντονισμού και συνεργασίας σχετικά με τις διάφορες αυτές πολιτικές. Στη σύντομη συμβολή μου θα ήθελα να ασχοληθώ με ορισμένα από αυτά τα ζητήματα.
<P>
Θα πρέπει να δεχθούμε ότι, έχοντας υπόψη τους ρυθμούς αύξησης στην Ευρωπαϊκή Ένωση από τώρα μέχρι το τέλος του αιώνα, μιλάμε για ένα ρυθμό αύξησης γύρω στο 2 με 2, 5 %. Αυτό σημαίνει ότι δεν πρόκειται να βρεθεί λύση για το πρόβλημα της ανεργίας. Φτάνοντας στο τέλος του αιώνα θα εξακολουθήσουμε να έχουμε πολύ υψηλά ποσοστά ανεργίας.
<P>
Αποτελεί επίσης γεγονός ότι μιλάμε για παγκόσμιες αγορές. Δεν υπάρχουν πλέον ευρωπαϊκές βιομηχανίες. Υπάρχουν διεθνείς βιομηχανίες που λειτουργούν σε ευρωπαϊκές αγορές. Θα πρέπει επομένως να δημιουργήσουμε το κατάλληλο κλίμα για τη μελλοντική ευημερία των βιομηχανιών αυτών και την εν συνεχεία ευημερία των μικρών και μεσαίων επιχειρήσεων που αποτελούν τμήμα της αλυσίδας προμηθειών τους. Αυτός είναι ο λόγος για τον οποίο οι πολιτικές για τις ΜΜΕ, τις βιομηχανίες και την εσωτερική αγορά θα πρέπει να επικεντρωθούν σε πιο συγκεκριμένους στόχους.
<P>
Στο πλαίσιο του προγράμματος εργασίας της Επιτροπής για το 1997 θα ζητήσουμε - η ομάδα μου οπωσδήποτε θα ζητήσει - όπως η Ευρωπαϊκή Επιτροπή εκπονεί μια νέα ετησία έκθεση. Η έκθεση αυτή θα πρέπει να συνδέει μεταξύ τους όλους αυτούς τους τομείς πολιτικής, να εξετάζει με σαφήνεια την ανταγωνιστικότητα της Ευρωπαϊκής Ένωσης και να διασφαλίζει ότι οι διάφορες αυτές πολιτικές θα είναι συμβατές μεταξύ τους.
<P>
Χρειάζεται επίσης να εξετάσουμε τις οικονομικές επιπτώσεις των διαφόρων αυτών πολιτικών. Γνωρίζω, π.χ., ότι η ΓΔ ΙΙ της Επιτροπής εκπονεί εκθέσεις επί των οικονομικών πτυχών ορισμένων κύριων πολιτικών που προτείνει η Ευρωπαϊκή Επιτροπή. Υποπτεύομαι οτι οι εκθέσεις αυτές φτάνουν μέχρι τους γενικούς διευθυντές της Ευρωπαϊκής Επιτροπής και δεν αγγίζουν τα γραφεία των Ευρωπαίων Επιτρόπων. Είναι ουσιαστικό όπως η ΓΔ ΙΙ - οι ίδιοι αυτοί άνθρωποι που αναλύουν την οικονομική αποδοτικότητα των πολιτικών της Ευρωπαϊκής Ένωσης - έχει την ευκαιρία να διατυπώνει τις απόψεις της απευθείας στην ολομέλεια των Επιτρόπων. Μελλοντικά θα θέλαμε να διαπιστώσουμε την υλοποίηση των ανωτέρω.
<P>
Θα ήθελα να ασχοληθώ τώρα με ορισμένες αλλαγές στο επιχειρηματικό περιβάλλον και στον τρόπο με τον οποίο οι πολιτικές αυτές σχετικά με τον ανταγωνισμό, τις ΜΜΕ, τις βιομηχανίες και την εσωτερική αγορά θα πρέπει να συνεργαστούν πολύ στενότερα. Θα ήθελα να εξετάσω ιδιαίτερα την αλυσίδα των προμηθειών από την οποία εξαρτώνται οι βιομηχανίες. Ας εξετάσουμε, Επίτροπε Bangemann, μια βιομηχανία με την οποία είχαμε ασχοληθεί και εσείς και εγώ πρόσφατα - την αυτοκινητοβιομηχανία. Κατά το παρελθόν το σύνολο της έρευνας και ανάπτυξης, πολλά από τα εξαρτήματα κλπ, γινόταν από την ίδια τη βιομηχανία. Οι μέρες αυτές έχουν περάσει όμως.
<P>
Σήμερα υπάρχει μια αλυσίδα προμηθευτών γεγονός το οποίο σημαίνει ότι σε πολλές περιπτώσεις η έρευνα και η ανάπτυξη έχει μετακινήσει προς τα κάτω την αλυσίδα των προμηθειών στον προμηθευτή πρώτης, δεύτερης ακόμα και τρίτης βαθμίδας. Υπάρχουν πολλοί άλλοι τομείς της οικονομίας όπου η αλυσίδα προμηθειών είναι σήμερα εντελώς διαφορετική από τον τρόπο που ήταν δέκα χρόνια πριν. Κλειδί αυτής της μορφής αλυσίδας προμηθειών είναι τώρα οι μικρές και μεσαίες επιχειρήσεις, οι καινοτόμες βιομηχανίες που κάνουν τώρα τον σχεδιασμό, εκείνες που συμμετέχουν στις κατασκευαστικές διαδικασίες προστιθέμενης αξίας. Κατά συνέπεια οι πολιτικές μας θα πρέπει να αντικατοπτρίζουν το γεγονός αυτό.
<P>
Εάν εξετάσουμε την πολιτική ανταγωνισμού θα διαπιστώσουμε ότι πολύ συχνά χρησιμοποιείται ως δικαιολογία για τη διαμόρφωση βιομηχανικής πολιτικής. Εάν πάμε, πάλι, στην αυτοκινητοβιομηχανία έχουμε τη συνολική εξαίρεση της βιομηχανίας από την πώληση των αυτοκινήτων. Αυτό σημαίνει στην πραγματικότητα ότι η πολιτική ανταγωνισμού χρησιμοποιείται ως εργαλείο της βιομηχανικής πολιτικής. Είχαμε βεβαίως και την εθελοντική συμφωνία για τις εξαγωγές η οποία θα ισχύσει μέχρι το 1999 χρησιμοποιώντας, ξανά, την πολιτική ανταγωνισμού ή την εμπορική πολιτική σε μεγάλο βαθμό υπέρ της βιομηχανικής πολιτικής.
<P>
Έχουμε την υποχρέωση να κάνουμε όλες αυτές τις πολιτικές, δηλ. τη βιομηχανική, του ανταγωνισμού, των ΜΜΕ, της εσωτερικής αγοράς, της έρευνας και ανάπτυξης, να συνεργαστούν στενότερα μεταξύ τους. Εάν δεν το επιτύχουμε θα εξακολουθήσουμε να έχουμε ρυθμό ανάπτυξης 2 %. Θα εξακολουθήσουμε να έχουμε 18 εκατομμύρια ανέργους και η επίπτωσή μας ως Ευρωπαϊκή Ένωση θα είναι μηδαμινή. Έτσι, το επόμενο έτος, θα θέλαμε την Επιτροπή να υποβάλει μια ετήσια έκθεση η οποία να δένει όλες αυτές τις πολιτικές μεταξύ τους και να τις συνδέει με την ανταγωνιστικότητα, ούτως ώστε να διαπιστώσουμε εάν υπάρχει ή όχι πραγματική συμβατότητα μεταξύ των διαφόρων γενικών διευθύνσεων καθώς και μεταξύ των πολιτικών που ασκεί η Ευρωπαϊκή Ένωση.

<SPEAKER ID=117 NAME="von Wogau">
Kύριε Πρόεδρε, αξιότιμοι κυρίες και κύριοι συνάδελφοι, η σημερινή μας συζήτηση, για μια σειρά εκθέσεων, έχει ένα βασικό στόχο. Θέλει να δείξει ότι η Eυρωπαϊκή Ένωση διαθέτει μια σειρά μέσων, για να ακολουθήσει - αν θέλει - μια συνεκτική και αποτελεσματική οικονομική πολιτική. Aυτό οφείλει να εκφραστεί μέσα από τις εκθέσεις για την εσωτερική αγορά 1995, την πολιτική ανταγωνισμού, τον έλεγχο των συγχωνεύσεων των επιχειρήσεων, τις εγγυήσεις δανείων για μικρομεσαίες επιχειρήσεις και την αναδιάρθρωση, καθώς και για τη μετεγκατάσταση της βιομηχανίας στην Eυρωπαϊκή Ένωση.
<P>
Oι διαφορετικές αυτές εκθέσεις αποτελούν, ουσιαστικά, κι ένα παράδειγμα για το ότι, σήμερα, έχουμε την τάση να βλέπουμε χωριστά τη λειτουργία της εσωτερικής αγοράς, την εφαρμογή των κανόνων ανταγωνισμού, τη βιομηχανική πολιτική και τις δράσεις για τις μικρομεσαίες επιχειρήσεις, σαν να μην έχουν τα άρθρα 85 έως 90 της Συνθήκης σχέση με την εσωτερική αγορά, ή με την ανταγωνιστικότητα του ενός ή του άλλου βιομηχανικού κλάδου.
<P>
Zητάμε εδώ και πολύ καιρό - κι αυτό κάνουμε σήμερα πάλι - η Eυρωπαϊκή Eπιτροπή, πέρα από τις διάφορες Γενικές Διευθύνσεις και πέρα από τους τομείς αρμοδιοτήτων των διαφόρων μελών της Eπιτροπής, να συντονίσει τις πολιτικές της. Σαν πρώτο βήμα μπορούμε να αναφέρουμε ότι ο αριθμός των Eπιτρόπων, που είναι σήμερα παρόντες, φθάνει σχεδόν τον αριθμό των παρόντων βουλευτών. Bρισκόμαστε καθ' οδόν στο να συγκροτήσουμε μια ισχυρή Eυρωπαϊκή Nομισματική Ένωση, με στερεά όργανα, με μια ανεξάρτητη κεντρική τράπεζα που θα εξασφαλίζει μια υγιή διαχείριση των οικονομικών, με σταθερές τιμές, με μειωμένα κι ελεγχόμενα ελλείμματα, μ' ένα ισχυρό ενιαίο νόμισμα, το εύρο - από την 1η Iανουαρίου 1999. H Eυρωπαϊκή Ένωση, έτσι, θα διαθέτει ένα σταθερό νομισματικό και δημοσιονομικό πλαίσιο για την ανάπτυξη των οικονομικών της δραστηριοτήτων.
<P>
Δεν θα πρέπει όμως παράλληλα να αναπτύξουμε και μια δυναμική οικονομική πολιτική, που να ευνοεί και να προωθεί ιδιαίτερα την ανάπτυξη και την απασχόληση; H πολιτική αυτή δεν επιτρέπεται να περιορίζεται στο να είναι μόνο ένα απλό αντίβαρο έναντι της κεντρικής τράπεζας. Tο θέμα είναι να εξοπλίσουμε την Eυρωπαϊκή Ένωση με όλα τα μέσα, που θα της επιτρέψουν να προωθήσει την οικονομική ανάπτυξη. Aκόμη και αν ο συντονισμός αυτός των πολιτικών, προς όφελος της ανταγωνιστικότητας, δεν εμφανίζεται στις Συνθήκες, δεν χρειαζόμαστε μια τροποποίηση των Συνθηκών, επειδή διαθέτουμε όλα τα οικονομικά και κοινωνικο-πολιτικά μέσα για να ακολουθήσουμε αυτή την οικονομική πολιτική.
<P>
Aσφαλώς κι ένα από τα πιο ισχυρά μέσα που διαθέτουμε σήμερα είναι οι κανόνες ανταγωνισμού της Eυρωπαϊκής Eπιτροπής. Θα κάνουμε το παν για να παρεμποδίσουμε, με οποιονδήποτε τρόπο, τον περιορισμό της ικανότητας δράσης της Eπιτροπής στον τομέα αυτό.
<P>
Eίναι καθήκον της Eυρωπαϊκής Eπιτροπής, με τη βοήθεια των αρμοδιοτήτων που της δίνει η Συνθήκη, να προτείνει, σ' ένα συμπαγές πλαίσιο, τη μορφή με την οποία σκέπτεται να αξιοποιήσει τα διάφορα μέσα της οικονομικής πολιτικής. Tην ευθύνη για τη χάραξη μιας τέτοιας πολιτικής την έχει και το δικό μας Σώμα. Tο Eυρωπαϊκό Kοινοβούλιο θα πρέπει να συμμετέχει όσο το δυνατόν πιο στενά στη διαμόρφωσή της. Aυτό θα μας επέτρεπε να παίξουμε το ρόλο που δεν μας παραχώρησαν ακόμη, σε ικανοποιητικό βαθμό, οι Συνθήκες, ενόψει της ολοκλήρωσης της Nομισματικής Ένωσης.
<P>
Eπειδή, προς το παρόν, οι αποφάσεις παίρνονται από το Συμβούλιο Yπουργών, θα πρέπει να εξασφαλιστεί ότι αυτό είναι σε θέση να εφαρμόσει μια τέτοια πολιτική. Γι' αυτό και προτείνω, κατά τη διάρκεια κάθε προεδρίας, δύο φορές το χρόνο δηλαδή, να γίνεται μια έκτακτη συνεδρίαση του Συμβουλίου Yπουργών. Aυτό το «Συμβούλιο Oικονομικής Πολιτικής», θα πρέπει να παίρνει θέση στις κατευθυντήριες γραμμές που θα έχει υποβάλει η Eπιτροπή, ύστερα από διαβούλευση με το Kοινοβούλιο. Aυτό το «Συμβούλιο Oικονομικής Πολιτικής» θα έπρεπε σαφώς να περιλαμβάνει τους Yπουργούς Oικονομικών, αλλά να συμμετέχουν, κατά κάποιον τρόπο, και όλοι οι υπόλοιποι υπουργοί που έχουν σχέση με οικονομικά θέματα, μια και έτσι θα αποκαθίστατο η απαραίτητη σύνδεση μεταξύ της οικονομικής πολιτικής και της νομισματικής πολιτικής που χαράσσεται στα πλαίσια του Συμβουλίου ECOFIN.

<SPEAKER ID=118 LANGUAGE="IT" NAME="Garosci">
Κύριε Πρόεδρε, οι εκθέσεις -ή μάλλον η δέσμη των εκθέσεων- που εξετάζει σήμερα το Ευρωπαϊκό Κοινοβούλιο προέρχονται από την Επιτροπή Οικονομικής, Νομισματικής και Βιομηχανικής Πολιτικής, που τις αξιολόγησε συνολικά διότι πράγματι συνδέονται στενά μεταξύ τους. Δεν θα μπορούσε να γίνει διαφορετικά: όντως, δεν είναι δυνατό να αναφερθεί κανείς στην πολιτική του ανταγωνισμού χωρίς να αξιολογήσει τους κανόνες της συνένωσης των επιχειρήσεων ούτε, παρομοίως, μπορεί κανείς να μελετήσει το ζήτημα των αναδιαρθρώσεων και της μετατόπισης χωρίς να είναι σε θέση να εκτιμήσει τις επιπτώσεις σε βάρος των μικρομεσαίων επιχειρήσεων. Ευχαριστούμε συνεπώς όλους τους συναδέλους της Επιτροπής Οικονομικής και Νομισματικής Πολιτικής για την εργασία που επετέλεσαν και για τις υποδείξεις τους προς την Επιτροπή, υποδείξεις που θα επιτρέψουν τη βελτίωση της διατύπωσης των τελικών οδηγιών.
<P>
Υπάρχουν, εντούτοις, ορισμένες ειδικές πλευρές που θα θέλαμε να υπογραμμίσουμε με αυτή την ευκαιρία της σφαιρικής εκτίμησης της κοινοτικής οικονομίας. Η πρώτη, θα μπορούσαμε να πούμε συνοπτικά, αναφέρεται σε μία πολιτική υπόδειξη που αφορά τη διαφορετική εκτίμηση της διάστασης: πράγματι, το μέλλον της οικονομίας δεν εξαρτάται μόνο από το «μεγάλο», αντίθετα το «μεσαίο» και το «μικρό» προσφέρουν τις μεγαλύτερες ευκαιρίες αύξησης, ανάπτυξης, επενδύσεων και, συνεπώς, σε τελευταία ανάλυση, νέων θέσεων εργασίας.
<P>
Η δεύτερη πλευρά είναι μία λειτουργική υπόδειξη, που αφορά τη διαφορετική εκτίμηση του βάρους που έχει ο κάθε τομέας στην οικονομία: στο μέλλον θα πρέπει να προσεχθούν περισσότερο τομείς που μέχρι σήμερα δεν είχαν αξιολογηθεί ανάλογα με τις δυνατότητές τους: αναφέρομαι ειδικότερα στον τουρισμό, το εμπόριο, τη βιοτεχνία και τις υπηρεσίες, περιλαμβάνοντας στις υπηρεσίες κατηγορίες όπως το περιβάλλον, η τεχνολογία, η κοινωνική οικονομία και άλλες.
<P>
Την τρίτη την υπενθύμισε πολύ σωστά ο κ. Secchi στην έκθεση του περί ενιαίας αγοράς. Υπάρχει από τώρα μία διαφορετική σχέση της νομισματικής πολιτικής με τη μη νομισματική πολιτική και, επομένως, σε τελευταία ανάλυση με τη φορολογική πολιτική: πρέπει να επιτρέψουμε στις επιχειρήσεις και στους επιχειρηματίες, από τη μία πλευρά, μία μεγαλύτερη διοικητική και γραφειοκρατική deregulation , να τους προσφέρουμε δηλαδή χρόνο και ευκαιρίες για να κάνουν τους επιχειρηματίες και όχι τους γραφειοκράτες κατά την άσκηση της εργασίας τους και, από την άλλη, κατά συνέπεια, μεγαλύτερη και καλύτερη φορολογική εναρμόνιση, όπως ευχήθηκε ο επίτροπος Monti σε αυτό που ο ίδιος ονομάζει, και σωστά, εσωτερική παρά ενιαία αγορά.
<P>
Τέταρτη και τελευταία πλευρά: επιδιώκοντας ποιοτικές και ποσοτικές βελτιώσεις θα πρέπει ο στοχασμός μας να στοχεύει στην ικανοποίηση των αιτημάτων των καταναλωτών, η οποία αποτελεί τον μοναδικό πραγματικό στόχο των προσπαθειών εκατοντάδων χιλιάδων επιχειρηματιών στην Ευρώπη -μικρών, μεσαίων και μεγάλωνπροσπαθειών, που καταβάλλουν καθημερινώς μαζί με τα εκατομμύρια των συνεργατών τους. Διότι πράγματι θα πρέπει μόνο η αγορά να ρυθμίζει τις κανονιστικές προσπάθειες που τα ευρωπαϊκά θεσμικά όργανα πραγματοποιούν και υπαγορεύουν στα κράτη μέλη: η αγορά είναι αυτή που θα πει πού πρέπει να υποχωρήσουμε, πού να ρυθμίσουμε, που να περιορίσουμε. Εάν κατορθώσουμε να δρομολογήσουμε την αγορά, που σήμερα υποφέρει από μία επικίνδυνη μείωση της κατανάλωσης, θα θέσουμε σε κίνηση ολόκληρο το οικονομικό και κοινωνικό κοινοτικό σύστημα.

<SPEAKER ID=119 LANGUAGE="EN" NAME="Cox">
Κύριε Πρόεδρε, θα ήθελα να επωφεληθώ της ευκαιρίας και να συγχαρώ, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, όλους τους εισηγητές.
<P>
Εφόσον ο χρόνος μου είναι περιορισμένος, θα ήθελα να συγκεντρώσω πολιτικά την προσοχή μου σε δύο μόνο θέματα. Αναφορικά με την έκθεση Garcνa Arias επί του ανταγωνισμού, θα ήθελα να κάνω μια σαφέστατη πολιτική σημείωση πως, μολονότι η Ομάδα των Φιλελευθέρων είναι έτοιμη να υποστηρίξει γενικά την έκθεση, υπάρχει ένα συγκεκριμένο εμπόδιο και προϋπόθεση σχετικά με την υποστήριξή μας και το εμπόδιο αυτό αφορά την παράγραφο 15 και την έκκληση υπέρ της τροποποίησης του άρθρου 90(2) στη Διακυβερνητική Διάσκεψη. Η ομάδα μας έχει τη συγκεκριμένη και σταθερή άποψη ότι η τροποποίηση του άρθρου αυτού θα αποτελέσει ένα είδος Δούρειου Ίππου. Θα εισαγάγει μια μορφή έρποντος προστατευτισμού και μια προσπάθεια ανάσχεσης της ολοκλήρωσης της εσωτερικής αγοράς σε ευαίσθητους τομείς. Το γεγονός αυτό αποτελεί μια πολύ αντιδραστική ανταπόκριση σε προβλήματα που αναμφισβήτητα υπάρχουν αλλά για την αντιμετώπιση των οποίων υπάρχουν και αντίστοιχες πολιτικές. Σε μια παγκόσμια ανταγωνιστική αγορά δεν έχουμε άλλη επιλογή από το να διασφαλίσουμε ότι θα προχωρήσουμε προς τα εμπρός και πιστεύουμε ότι το άρθρο 32 θα πρέπει να παραμείνει ως έχει. Απευθύνω ιδιαίτερη έκκληση στην Ομάδα του Ευρωπαϊκού Σοσιαλιστικού Κόμματος να προσπαθήσει να μας βγάλει από το αδιέξοδο, διότι συνολικά θέλουμε να υποστηρίξουμε την κεντρική ιδέα των προτάσεων Garcνa Arias.
<P>
Αναφορικά με την έκθεση Hautala, εν συντομία, διαφωνούμε σταθερά με την ιδέα ενός κερδοσκοπικού φόρου στην κίνηση των κεφαλαίων. Αυτό εμφανίζεται έμμεσα στην παράγραφο 2. Εάν αλλάξει θα την υποστηρίξουμε, εάν όχι θα την καταψηφίσουμε.

<SPEAKER ID=120 NAME="Θεωνάς">
Κύριε Πρόεδρε, έχουμε μία σειρά πολύ σημαντικών εκθέσεων και θα ήθελα να συγχαρώ τους συναδέλφους τόσο για την προσπάθεια όσο και για τις ιδέες τους.
<P>
Θα ήθελα, όμως, να αναφερθώ ιδιαίτερα στις μετεγκαταστάσεις των επιχειρήσεων. Η πρακτική των μετεγκαταστάσεων αποτελεί βασικό όπλο στα χέρια εκείνων που πιέζουν για χαμηλότερη κοινωνική προστασία, για φορολογική ασυδοσία, για περιορισμό των μέτρων περιβαλλοντικής προστασίας, για την χαλάρωση των κανόνων τυποποίησης και προστασίας του καταναλωτή. Δεν είναι τυχαίο ότι ακριβώς στο όνομα αυτής της απειλής εκβιάζονται προκλητικά προνόμοια και επιχορηγήσεις που οδηγούν τελικά σε καταχρηστική χρησιμοποίηση των πόρων των Διαρθρωτικών Ταμείων. Δεν είναι επίσης τυχαίο ότι σήμερα ενισχύονται όλο και περισσότερο οι μετεγκαταστάσεις από την Ευρωπαϊκή 'Ενωση προς τις Τρίτες Χώρες με κύρια κατεύθυνση τις νέες βιομηχανικές χώρες της Ασίας και τις χώρες της Κεντρικής και Ανατολικής Ευρώπης. Για ορισμένες χώρες όπως η δική μου το φαινόμενο έχει πάρει διαστάσεις εθνικής καταστροφής, αποτελεί βασικό παράγοντα συρρίκνωσης της παραγωγικής βάσης, αποδιάρθρωσης της οικονομίας, αποβιομηχάνισης και παρακμής. Υπάρχουν πολλά παραδείγματα, με πιο πρόσφατα αυτά της GOODYEAR και της LEVIS, ενώ η SΙEMENS εκβιάζει με ομήρους τους εργαζόμενους που απασχολεί για να πετύχει νέες συμβάσεις.
<P>
Θέλουμε να συγχαρούμε την συναδέλφισσα Hautala για την πολύπλευρη εξέταση του προβλήματος. Θέλουμε να τονίσουμε ότι σήμερα πέρα από τις διαπιστώσεις και τις ανησυχίες χρειάζονται άμεσα και αποτελεσματικά μέτρα σε διεθνές επίπεδο για τον περιορισμό της ασύδοτης δράσης του μεγάλου πολυεθνικού κεφαλαίου.
<P>
Καλούμε την Ευρωπαϊκή 'Ενωση και τα κράτη μέλη να επιδείξουν στο θέμα αυτό την αποφασιστικότητα που επιδεικνούν στην επιβολή πολιτικών που μειώνουν το επίπεδο της κοινωνικής προστασίας και ανατρέπουν βασικά δικαιώματα και κατακτήσεις των εργαζομένων. Θα μπορούσε, για παράδειγμα, η Ευρωπαϊκή 'Ενωση να εξετάσει στα πλαίσια του Παγκόσμιου Οργανισμού Εμπορίου την τροποποίηση του καταστατικού του, έτσι ώστε η προστασία των θεμελιωδών δικαιωμάτων των εργαζομένων, όπως αυτά προσδιορίζονται στις σχετικές συμβάσεις της Διεθνούς Οργάνωσης Εργασίας, να περιλαμβάνεται στις πολυμερείς συμβάσεις και να αποτελεί κριτήριο για την εφαρμογή της αρχής του μάλλον ευνοούμενου κράτους.
<P>
Πρέπει να γίνει συνείδηση, κύριε Πρόεδρε, ότι η αποδιάρθρωση και η αποβιομηχάνιση των ολιγότερο ανεπτυγμένων χωρών της 'Ενωσης σε πρώτη φάση και ολόκληρης της 'Ενωσης στη συνέχεια θα αποδειχθεί εφιάλτης για όσους καθορίζουν τις πολιτικές στρατηγικές τους με βάση τη λογική του παραπέρα ανοίγματος των αγορών, της υποταγής των πάντων -κοινωνικών και περιβαλλοντικών απαιτήσεων- στην περιβόητη ανταγωνιστικότητα και μετατροπή της κοινωνίας μας σε κοινωνία του σκότους.

<SPEAKER ID=121 LANGUAGE="DE" NAME="Wolf">
Κύριε Πρόεδρε, κύριε Επίτροπε, αγαπητοί κυρίες και κύριοι συνάδελφοι, φαίνονται, φυσικά, να είναι πολύ διαφορετικά θέματα: πολιτική ανταγωνισμού, μικρομεσαίες επιχειρήσεις, προώθηση της απασχόλησης, μετεγκατάσταση, εσωτερική αγορά. Στην πραγματικότητα, όμως, πρόκειται πάντα για το ίδιο, ότι ζούμε, δηλαδή, σε πολύ ενδιαφέρουσες εποχές, όσον αφορά την οικονομική πολιτική. Eίναι εποχές, κατά τις οποίες το νεοφιλελεύθερο πρόγραμμα βρίσκεται, προφανώς, λίγο πριν από την εξάντλησή του και κατά τις οποίες αποδεικνύεται μη ρεαλιστική η αντίληψη ότι οι αγορές, από τη φύση τους, θα έβρισκαν τις ορθολογικές λύσεις, ενώ καθίσταται εμφανής, σε πολλά σημεία ταυτόχρονα, η ανάγκη μιας δημοκρατικής επανάκτησης του ελέγχου στην οικονομική πολιτική.
<P>
Παραπέμπω μόνο στην έκθεση της ΔOE, σχετικά με την παιδική εργασία. Πράγματι, στο θέμα των περιβαλλοντικών και κοινωνικών στάνταρτ υπάρχει ανάγκη ρύθμισης. Πράγματι, οι αγορές δεν είναι φυσικά φαινόμενα, αλλά θα πρέπει εμείς να δημιουργήσουμε τις πολιτικές προϋποθέσεις και να τις φτιάξουμε έτσι, ώστε να λειτουργούν ως ορθολογικά γραφεία και μηχανισμοί. Aυτά θα πρέπει να τα υλοποιήσουμε στην πράξη με πάρα πολλά ψιλά γράμματα, και θα χαιρόμουν, φυσικά, αν και η Eπιτροπή, ο Karl van Miert και ο Martin Bangemann, συμφωνούσαν μ' αυτή την ξεκάθαρη αντίληψη για την ελεύθερη οικονομία της αγοράς.

<SPEAKER ID=122 LANGUAGE="EN" NAME="Ewing">
Κύριε Πρόεδρε, έχοντας υπόψη την εργασία που έχει γίνει στο Κοινοβούλιο - τη σύνταξη των εκθέσεων από τους εισηγητές, τις ιδέες και τις πολιτικές που προτείνονται - είναι εκπληκτικός ο πολύ μικρός αριθμός των Μελών που παρακολουθούν τη συζήτηση. Είναι εξ ίσου εκπληκτικό το γεγονός ότι ενώ κάποιος κύριος Goldsmith εμφανίζεται σε όλα τα παράθυρα των ευρωπαϊκών τηλεοράσεων, ο αντιευρωπαίος αυτός δεν βρίσκεται σήμερα εδώ για να μας πει όλα εκείνα που κάνουμε λάθος. Ο κύριος αυτός παρευρίσκεται εδώ μόνο στο 3 % των συνεδριάσεών μας και έτσι υποθέτω ότι θα πρέπει να θεωρούσαμε τους εαυτούς μας πάρα πολύ τυχερούς εάν βρισκόταν σήμερα εδώ.
<P>
Σχετικά με την έκθεση Garcνa Arias, η εισηγήτρια πέτυχε τη σωστή ισορροπία μεταξύ των δημοσίων υπηρεσιών και των ιδιωτικών φορέων. Αυτό βέβαια δεν αποτελεί πανάκεια αλλά θα πρέπει να πω ότι εάν κανείς ενδιαφέρεται για τις περιφέρειες θα πρέπει να κατανοήσει ότι μόνο οι δημόσιοι φορείς θα θέσουν ως πρώτιστο στόχο τους την κοινωνική διάσταση και ότι, γενικά, δεν μπορεί να αναμένει από τους ιδιωτικούς φορείς να κάνουν κάτι τέτοιο.
<P>
Δεν θα ήταν άραγε πολύ περίεργο εάν, σε οποιαδήποτε χώρα κι' αν βρισκόταν κανείς, αναγκαζόταν να πληρώνει διαφορετικό γραμματόσημο ανάλογα με το μέρος από το οποίο ταχυδρομεί το γράμμα του, από το Παρίσι ή από τα νότια της Γαλλίας, από τη Νήσο του Τιρήη ή από το Λονδίνο; Θεωρούμε δεδομένο ότι κάτι τέτοιο δεν ισχύει αλλά παρόλα ταύτα το δεχόμαστε για την παροχή ύδατος, ηλεκτρισμού και άλλων ζωτικών υπηρεσιών. Έτσι ακριβώς έχει η κατάσταση. Αυτό είναι εσφαλμένο εκτός βέβαια εάν θέλετε όλοι οι κάτοικοι των απομακρυσμένων περιοχών να εγκαταλείψουν τις περιοχές τους και να έρθουν να ζήσουν στις πόλεις όπου πιθανώς δεν θα έχουν δουλειά και θα αποτελούν κοινωνικό βάρος ενώ οι απομακρυσμένες περιοχές θα μεταβληθούν σε αδιάφορες για τους τουρίστες ερήμους.
<P>
Εκπροσωπεύω μια εκλογική περιφέρεια που συχνά ονομάζεται ερημιά. Έγινε όμως ερημιά από την απληστία εκείνων που άρπαξαν όλους τους πόρους της και άφησαν εκεί ολοένα και λιγότερους ανθρώπους. Θα πρέπει να αναγνωριστεί το γεγονός πως, μολονότι και ο δημόσιος και ο ιδιωτικός τομέας έχουν να προσφέρουν πλεονεκτήματα και καλή ποιότητα, η κοινωνική διάσταση δεν θα πρέπει να παραμερίζεται. Διερωτώμαι εάν μπορεί άραγε να επιτευχθεί αυτό με την ενθάρρυνση της ιδιωτικοποίησης του δημόσιου τομέα.
<P>
Αναφορικά με την έκθεση Secchi, η εσωτερική αγορά και η ενοποίηση της Ευρώπης θεωρούνται ότι θα πρέπει να εξελίσσονται παράλληλα στην πορεία μας προς την ΟΝΕ. Ως πολίτης - έστω μετ' επιφυλάξεων - του Ηνωμένου Βασιλείου, το βρίσκω αυτό πολύ ενδιαφέρον διότι μερικές φορές διερωτώμαι μήπως αυτό αποτελεί ένα όνειρο μόνο των γερμανών καθόσο, ειλικρινά, τα άρθρα στο τύπο που προέρχονται και από τα δύο κόμματα δείχνουν ότι ίσως να μη βαδίζουμε προς την ΟΝΕ. Έχει πολύ ενδιαφέρον το γεγονός ότι η ένταξη των τριών νέων χωρών δεν προκάλεσε καμία διακοπή στη πορεία προς την ενοποίηση. Είχε λεχθεί ότι θα προκαλούσε, αλλά δεν προκάλεσε. Προσαρμοστήκαμε. Υπάρχουν και πλεονεκτήματα και μειονεκτήματα. Τα πλεονεκτήματα είναι αρκετά - το Τελωνείο 2000, η διοίκηση, η σύμβαση της πτώχευσης, η εναρμόνιση των προϊόντων. Υπάρχουν και μειονεκτήματα - οι προμήθειες του δημοσίου, οι ασφαλίσεις, η πνευματική ιδιοκτησία.
<P>
Θα συμφωνούσα με την πρόταση του κ. Rapkay για τη μείωση των κατωφλίων. Υποστηρίζουμε την πρόταση της κ. Hautala για τον κώδικα συμπεριφοράς των πολυεθνικών διότι γνωρίζουμε ότι εάν οι πολυεθνικές πάνε σε περιοχές όπως η δική μου δεν μένουν για πολύ. Επομένως συμφωνώ με την φράση που προβλέπει τη μακροβιότητα των επενδύσεων.
<P>
Υποστηρίζω πλήρως την πρόταση του κ. Kuckelkorn υπέρ του προγράμματος ELISE.

<SPEAKER ID=123 LANGUAGE="FR" NAME="Caudron">
Κύριε Πρόεδρε, αγαπητοί συνάδελφοι, κύριοι Επίτροποι, η έκθεση που υποβλήθηκε από το συνάδελφο Haulala σχετικά με την βιομηχανική αναδιάρθρωση και τις μετεγκαταστάσεις είναι ουσιώδους σημασίας και θέλω να επαινέσω την εργασία του.
<P>
Πιστεύω και εγώ ότι η Ευρωπαϊκή Ένωση οφείλει να προχωρήσει σύντομα στη λήψη μέτρων για την αντιμετώπιση των μετεγκαταστάσεων που ευνοούνται από τους κανόνες του διεθνούς εμπορίου, το οποίο ενθαρρύνει την εγκατάσταση των κέντρων παραγωγής στις χώρες με το χαμηλότερο κόστος. Καθημερινά γινόμαστε μάρτυρες της ζημίας που προκαλεί το ντάμπινγκ τόσο σε φορολογικό όσο και σε κοινωνικό επίπεδο. Η πολιτική εξουσία οφείλει λοιπόν να αποκαταστήσει τις κατάφωρες αδικίες που προκαλούν ορισμένοι μηχανισμοί της αγοράς.
<P>
Στο εσωτερικό της Ένωσης, η ΟΝΕ μπορεί να αποτελέσει το αποφασιστικό όπλο του αγώνα ενάντια στη νομισματική κερδοσκοπία που επιταχύνει τις μετεγκαταστάσεις. Θα ήθελα με την ευκαιρία αυτή να εκφράσω την υποστήριξή μου στο συνάδελφό μας για τις προτάσεις του που στοχεύουν στην καθιέρωση ευρωπαϊκών συμβουλίων εργασίας τα οποία θα είναι επιφορτισμένα με την ενδελεχή εξέταση των μετεγκαταστάσεων ή των αναδιαρθρώσεων. Η πρωτοβουλία αυτή είναι συγχρόνως θεμελιώδης και επείγουσα.
<P>
Κατά τον ίδιο τρόπο, είναι απαραίτητη η χρήση των διαρθρωτικών ταμείων για την αειφόρο ανάπτυξη της απασχόλησης στις υποβαθμισμένες περιοχές. Πολύ συχνά οι συγκεκριμένοι πόροι και ενισχύσεις θεωρούνται ένα είδος «κοινοτικού τζακ-ποτ» που προκαλεί μετεγκαταστάσεις το βάρος των οποίων είναι αφόρητο και οι οποίες δεν έχουν αειφόρο όφελος για κανέναν. Όλοι θυμόμαστε παραδείγματα τέτοιων σκανδάλων. Διαθέτουμε τα μέσα για να τις αποφύγουμε υπό την προϋπόθεση ότι υπάρχει αληθινή πολιτική βούληση.
<P>
Τέλος, σε διεθνές επίπεδο, κρίνω, όπως ο εισηγητής και πολλοί άλλοι στην αίθουσα αυτή, ότι είναι απαραίτητη η θεσμοθέτηση διατάξεων κοινωνικού χαρακτήρα για τη διασφάλιση της ευρωπαϊκής οικονομίας αλλά και για την ενίσχυση των αναπτυσσόμενων χωρών προκειμένου να ξεφύγουν από τις δύσκολες συνθήκες. Και αυτό είναι εφικτό - αρκεί να το θέλουμε.
<P>
Η συζήτησή μας είναι, συνεπώς, κύριε Πρόεδρε, μία ουσιωδώς πολιτική συζήτηση στην οποία αντιπαρατίθενται οι υποστηρικτές ενός απόλυτου φιλελευθερισμού και οι οπαδοί μίας παρεμβατικής οικονομίας. Πρόκειται για έναν αγώνα δύσκολο όμως η αξιοπιστία της Ευρωπαϊκής μας Ένωσης, η ίδια η ύπαρξή της στη συνείδηση της κοινής γνώμης, εξαρτώνται από τον αγώνα αυτό, καθώς και από τα μέτρα που θα λάβουμε προς αυτή την κατεύθυνση.

<SPEAKER ID=124 LANGUAGE="DE" NAME="Kοnrad">
Kύριε Πρόεδρε, αξιότιμοι κυρίες και κύριοι, η έκθεση που υπέβαλε η κ. Garcνa Arνas, σχετικά με την 25η έκθεση της Eπιτροπής για την πολιτική ανταγωνισμού, μαρτυρεί την, λόγω ιδεολογίας, απόρριψη της πολιτικής της Kοινότητας, που χαρακτηρίζεται από τον ανταγωνισμό, την ιδιωτική οικονομία και την απελευθέρωση. Γι' αυτό και το σχέδιο της έκθεσης που υπέβαλε η κ. Arias, στρέφεται κατά της συνεπούς πολιτικής της απελευθέρωσης και της απορύθμισης της Eπιτροπής, στους τομείς των μεταφορών, των τηλεπικοινωνιών και της ενέργειας. Tέλος θίγει και τα κράτη μέλη που έδωσαν προτεραιότητα στην ιδιωτικοποίηση και την απορύθμιση, έναντι της διατήρησης των κρατικών μονοπωλιακών επιχειρήσεων.
<P>
H πολιτική προκατάληψη, κυρίες και κύριοι, φαίνεται κυρίως στην αιτιολογική έκθεση και λιγότερο στην πρόταση ψηφίσματος. Eξ ονόματος της ομάδας μου, επιτρέψτε μου να διευκρινίσω το εξής: Aν δεν βγάλουμε αύριο, κατά την ψηφοφορία, το σημείο 15 από την έκθεση, θα συνηγορεί και η αιτιολογική έκθεση στο ότι θα καταψηφίσουμε τελείως την έκθεση. H Xριστιανοδημοκρατική Oμάδα απορρίπτει, όπως άλλωστε και η Eπιτροπή, μια τροποποίηση του άρθρου 90, παράγραφος 2, της Συνθήκης της EOK. H ομάδα μου απορρίπτει τα αιτήματα περιορισμού της εφαρμογής των κανόνων ανταγωνισμού της Συνθήκης της EOK, σε δημόσιες επιχειρήσεις παροχής υπηρεσιών, και διαγραφής του άρθρου 90, παράγραφος 3, με σκοπό, κυρίως, να διατηρήσουμε τις δημόσιες επιχειρήσεις ως κρατικές εκμεταλλεύσεις.
<P>
Kατά τα άλλα, θα καταλήγαμε σε μείωση του ρόλου της Eπιτροπής και, φυσικά, σαν συνέπεια αυτού, θα είχαμε διεύρυνση των αρμοδιοτήτων των εθνικών κρατών.
<P>
H διαγραφή του άρθρου 90, παράγραφος 3, της Συνθήκης της EOK, θα υπονόμευε την πολιτική της απελευθέρωσης στους τομείς των τηλεπικοινωνιών, της ενέργειας και των ταχυδρομικών υπηρεσιών. Oι προτάσεις θα οδηγούσαν σ' έναν αναπροσανατολισμό της Συνθήκης υπέρ των εθνικών δημόσιων υπηρεσιών και θα απέβαιναν σε βάρος της ολοκλήρωσης των αγορών.
<P>
Eπιτρέψτε μου να προσθέσω και κάτι ακόμη: Iδιαίτερα ανησυχητικό θεωρώ επιπλέον και το σημείο 16 της έκθεσης, που προφανώς συμπίπτει με απόψεις της Eπιτροπής. Mια συμπλήρωση του άρθρου 3 της Συνθήκης της EOK, θα είχε σημαντικές και θεμελιώδεις επιπτώσεις στην EE. Aν γινόταν αυτή η ζητούμενη αλλαγή, τότε οι παροχές πρόνοιας θα έπαιρναν μια διάσταση που δεν θα σταματούσε με τίποτε. Γι' αυτό κι ένα τέτοιο άρθρο θα είχε σημαντικές επιδράσεις στην εφαρμογή των κανόνων ανταγωνισμού, και κυρίως στις διατάξεις των ενισχύσεων, όπως άλλωστε και στον τομέα της συνοχής.
<P>
Mια τροποποίηση, επιπλέον, είναι κι ένα πρόσθετο μέσο - ή τουλάχιστον η δυνατότητα - για να διατηρηθεί η μονοπωλιακή θέση των κρατικών επιχειρήσεων; απ' αυτή την άποψη, είναι ένας άλλος τρόπος, αλλά αυτή δεν μπορεί να είναι η πολιτική μας. H Oμάδα του EΛK ήταν ανέκαθεν συνήγορος μιας έντονης πολιτικής ολοκλήρωσης και ανταγωνισμού. Γι' αυτό και καταστήσαμε εδώ σαφείς τις ανησυχίες μας, κι ελπίζω πως αύριο, κατά την ψηφοφορία, θα μπορέσουμε να αλλάξουμε κάτι ακόμη στην έκθεση αυτή.

<SPEAKER ID=125 LANGUAGE="NL" NAME="Van Bladel">
Πρόεδρε, στο σύντομο χρονικό διάστημα που έχω στη διάθεσή μου θα περιοριστώ στην έκθεση Kuckelkorn.
<P>
Στη χώρα μου, ο πρόεδρος του συνδέσμου μικρομεσαίων επιχειρήσεων ορίστηκε πρόσφατα βασιλικός επίτροπος. Η πράξη αυτή αποτελεί απόδειξη ότι οι αρχές εκτιμούν την πείρα και τις γνώσεις ανθρώπων που προέρχονται από το χώρο των μικρομεσαίων επιχειρήσεων. Η σημασία των ΜΜΕ για την απασχόληση έχει υπογραμμιστεί επανειλημμένα, τόσο εδώ όσο και στα κράτη μέλη. Γι'αυτό και αισθάνομαι ικανοποίηση με την πρόταση Kuckelkorn, η οποία όχι μόνο προσφέρει περισσότερες ευκαιρίες απασχόλησης, αλλά έχει και ως αποτέλεσμα να μπορούν οι Ευρωπαίοι πολίτες να δουν ότι το Κοινοβούλιο και η Επιτροπή ενδιαφέρονται γι'αυτούς.
<P>
Οι μικροί επιχειρηματίες δεν μπορούν να έχουν εύκολη πρόσβαση στις χρηματοπιστωτικές αγορές. Μπορούμε άνετα να υποθέσουμε ότι οι επιχειρηματίες αυτοί βρίσκονται σε μειονεκτική θέση από αυτή την άποψη. Τη στιγμή που μέσω της πρωτοβουλίας ELISE καθιερώνεται μία κοινοτική ευθύνη, το Συμβούλιο πρέπει επιτέλους να κατανοήσει ότι η ευρωπαϊκή ολοκλήρωση δεν είναι νοητή χωρίς τις μικρομεσαίες επιχειρήσεις. Επ'αυτού διαπιστώνω ότι υπάρχει ένα μεγάλο κενό μεταξύ των φιλοδοξιών της Επιτροπής και των στόχων και των μέσων. Επιπλέον, είμαι της γνώμης ότι οι διαθέσιμες χρηματοδοτικές ενισχύσεις πρέπει να είναι απολύτως συνδεδεμένες με τον αριθμό θέσεων απασχόλησης που θα δημιουργηθούν. Πιστεύω ότι το σημείο αυτό έχει ουσιαστική σημασία. Από την άποψη της λειτουργίας των επιχειρήσεων συμφωνώ με τη διάθεση κονδυλίων για μία περίοδο 24 μηνών καθώς και με την αξιολόγηση μετά από 18 μήνες. Αυτό με ικανοποιεί. Ωστόσο, η επιτυχία του προγράμματος εξαρτάται από την επάρκεια του μεγέθους των δανείων. Για την πραγματική επιτυχία της προσπάθειας απαιτείται η εξασφάλιση της συνέχειας. Βραχυπρόθεσμα πιστεύω ότι η προσπάθεια αυτή θα έχει την ίδια επιτυχία που είχε και η ομώνυμη σύνθεση του Μπετόβεν. Επίτροπε Bangemann: ich bin fόr Elise .

<SPEAKER ID=126 LANGUAGE="DA" NAME="Riis-Jψrgensen">
Κύριε Πρόεδρε, θα επικεντρώσω το ενδιαφέρον μου στην έκθεση για την πολιτική ανταγωνισμού και το θέμα των κρατικών ενισχύσεων. Οι κρατικές ενισχύσεις δεν είναι δυστυχώς δυνατό να καταργηθούν «εδώ και τώρα» και, για το λόγο αυτό, πρέπει να ληφθούν μέτρα ώστε η χορήγηση των κρατικών ενισχύσεων να γίνεται με προβλέψιμο και διαφανή τρόπο. Τόσο οι ανταγωνιζόμενοι όσο και οι καταναλωτές πρέπει να είναι σε θέση να βλέπουν τι συμβαίνει. Για το λόγο αυτό, η Ομάδα των Φιλελευθέρων υπέβαλε πρόταση δημιουργίας ενός προσιτού στο κοινό μητρώου για όλες τις κρατικές ενισχύσεις τις οποίες τα κράτη μέλη της Ένωσης χορηγούν στις επιχειρήσεις τους. Ελπίζω ότι ο Επίτροπος, κ. Van Miert, συμφωνεί με το σημείο 18 της έκθεσης, το οποίο ευθυγραμμίζεται με την πρόταση της Ιρλανδικής Προεδρίας για τη δημιουργία ενός μητρώου.
<P>
Το δεύτερο θέμα που θα ήθελα να θίξω είναι το κατά πόσο η Επιτροπή δεν πρέπει να «συμμαχίσει» με τις επιχειρήσεις που πλήττονται από κρατικές ενισχύσεις. Οι επιχειρήσεις αυτές θα είναι συχνά οι πλέον ικανές να εκτιμήσουν τις επιδράσεις της στρέβλωσης του ανταγωνισμού στον τομέα τους· επίσης, οι απόψεις της βιομηχανίας πιθανόν να βοηθήσουν την Επιτροπή να αντισταθεί στις πιέσεις των κρατών μελών σε αμφίβολες περιπτώσεις. Ο πλέον σωστός τρόπος για την εξασφάλιση της προβλεψιμότητας θα ήταν η έκδοση ενός κανονισμού που να ορίζει τους κανόνες για τις αιτήσεις των κρατών μελών σχετικά με την έγκριση κρατικών ενισχύσεων, τη δημοσίευση υποθέσεων, τις προθεσμίες, δηλαδή με λίγα λόγια ένα πλαίσιο για την εξέταση του όλου θέματος, διασαφηνίζοντας ταυτόχρονα το θέμα της συμμετοχής τρίτων μερών, συμπεριλαμβανόμενων και των κανόνων για την πρόσβαση του κοινού στα δημόσια έγγραφα και των δυνατοτήτων διατύπωσης παρατηρήσεων για τις υποθέσεις, π.χ. με τη μορφή δημόσιας ακρόασης. Επομένως, καλώ τους συναδέλφους μου να υποστηρίξουν το σημείο 26 της έκθεσης, που υποστηρίζεται επίσης από την Ομάδα των Φιλελευθέρων· θα ήθελα επίσης να πληροφορηθώ ποιά είναι η άποψη της Επιτροπής όσον αφορά τη σκέψη να συμμετέχουν τρίτα μέρη και ανταγωνιζόμενες επιχειρήσεις στην καταπολέμηση των κρατικών ενισχύσεων.

<SPEAKER ID=127 LANGUAGE="FR" NAME="Elmalan">
Κύριε Πρόεδρε, εκατοντάδες χιλιάδες θέσεις απασχόλησης θυσιάζονται η απειλούνται σε βραχυπρόθεσμη προοπτική στην Ευρωπαϊκή Ένωση λόγω των μετεγκαταστάσεων στις οποίες προχωρούν οι εταιρείες στο όνομα της ανταγωνιστικότητας, ιδιαίτερα στους τομείς της κλωστοϋφαντουργίας, της υπόδησης, της ηλεκτρονικής και, όλο και περισσότερο, των υπηρεσιών.
<P>
Οι μετεγκαταστάσεις αυτές, που βλέπουν τους λαούς σε ανταγωνιστική βάση, παίζοντας με τις μισθολογικές και κοινωνικές αποκλίσεις, πραγματοποιούνται πολλές φορές χωρίς ειδοποίηση ή διαβουλεύσεις με τις συνδικαλιστικές οργανώσεις, περιφρονώντας τους εργαζόμενους, περιφρονώντας το οικονομικό συμφέρον των περιφερειών.
<P>
Η έκθεση της Οικονομικής Επιτροπής διατυπώνει ενδιαφέρουσες προτάσεις για την αντιμετώπιση της νομισματικής κερδοσκοπίας, και ιδιαίτερα την πρόταση που υποστηρίζει η ομάδα μας για εφαρμογή του «φόρου Tobin» στις κινήσεις κεφαλαίων. Όμως τα αποτελέσματα των προτάσεων αυτών θα είναι περιορισμένα εάν ενταχθούν στη λογική της συνθήκης του Μάαστριχτ η οποία θεμελιώνεται στη φιλελευθεροποίηση και την κατάργηση των παρεμβατικών ρυθμίσεων προς αποκλειστικό όφελος του κεφαλαίου.
<P>
Σε σύμπραξη με τις συνδικαλιστικές οργανώσεις, διατυπώνουμε την αντίθεσή μας σε αυτές τις μετεγκαταστάσεις που επιφέρουν ανεπανόρθωτες ζημίες και το αίτημά μας για τη θέσπιση νέων δικαιωμάτων, σε εθνικό και κοινοτικό επίπεδο, για τους εργαζομένους, έτσι ώστε να είναι σε θέση να διατηρούν τα κεκτημένα τους, να υπερασπίζονται τις εργασίες τους και να ελέγχουν τη χρήση των δημοσίων πόρων που διατίθενται στις επιχειρήσεις.

<SPEAKER ID=128 LANGUAGE="NL" NAME="Blokland">
Πρόεδρε, όποιος εξακολουθούσε να αμφιβάλλει μπορεί σήμερα να είναι βέβαιος ότι οι μικρομεσαίες επιχειρήσεις είναι το αγαπημένο παιδί των ευρωπαϊκών θεσμικών οργάνων. ELISE, τι υπέροχο όνομα για μία ρύθμιση που αφορά την εγγύηση δανείων που αποσκοπεί στην προαγωγή της απασχόλησης στις μικρομεσαίες επιχειρήσεις. Ποιος θα μπορούσε να αντιταχθεί σε μία τόσο όμορφη προσπάθεια; Εκτός αυτού, είναι και το όνομα της κόρη μου.
<P>
Δυστυχώς όμως, πίσω από ένα όμορφο όνομα μπορούν να κρύβονται λιγότερο όμορφα πράγματα. Και έχω την εντύπωση ότι αυτό συμβαίνει στην περίπτωσή μας. Ορθώς προβάλλεται από τις κυβερνήσεις των κρατών μελών της Ένωσης το επιχείρημα ότι το κοινοτικό πρόγραμμα ενισχύσεων για τις μικρομεσαίες επιχειρήσεις αντίκειται στην αρχή της επικουρικότητας. Παρ'όλα αυτά, η Επιτροπή διατηρεί την πρότασή της. Κατά τη γνώμη της, το εύρος της ανεργίας στην Ευρωπαϊκή Ένωση επιβάλλει την κοινοτική αντιμετώπιση του θέματος.
<P>
Θα μπορούσα να ακολουθήσω το συλλογισμό αυτό σε περίπτωση που η πρωτοβουλία ELISE θα ήταν μοναδική στο είδος της. Αυτό όμως δεν συμβαίνει. Στην Ολλανδία υπάρχει ήδη μία παρόμοια εγγυητική ρύθμιση. Το ολλανδικό συμβούλιο μικρομεσαίων επιχειρήσεων είναι της γνώμης ότι το πρόγραμμα ELISE θα παρεμποδίσει την καλή λειτουργία της ρύθμισης αυτής, αντί να τη συμπληρώσει. Φαίνεται ότι το ELISE δεν πρόκειται να λειτουργήσει με τρόπο επικουρικό αλλά αντιθετικό. Καλείται η Επιτροπή να διασαφηνίσει για άλλη μία φορά το σημείο αυτό.
<P>
Από την άλλη πλευρά, βλέπω και ορισμένους συναδέλφους μου. Οι τροπολογίες 3 και 6 περιορίζουν τις επιπτώσεις της ρύθμισης αυτής για τους επιχειρηματίες. Αυτό που έχει σημασία για τις μικρές επιχειρήσεις είναι να μπορούν να επιτυγχάνουν δανειακές εγγυήσεις με τρόπο ταχύ, απλό, άμεσο, δηλαδή χωρίς πολλές πρόσθετες διοικητικές επιβαρύνσεις. Σε διαφορετική περίπτωση, μπορούμε να είμαστε βέβαιοι ότι οι επιχειρηματίες δεν θα έχουν καμία διάθεση να αξιοποιήσουν αυτή την ευρωπαϊκή προσφορά. Στην περίπτωση αυτή, η ELISE θα μετατραπεί από όμορφη κόρη σε παραδουλεύτρα.

<SPEAKER ID=129 LANGUAGE="DE" NAME="Randzio-Plath">
Kύριε Πρόεδρε, αγαπητοί κυρίες και κύριοι συνάδελφοι, η έκθεση της Eυρωπαϊκής Eπιτροπής για την εσωτερική αγορά είναι ουσιαστικά ένα μεγαλόφωνο αίτημα σε μας, για να εκμεταλλευθούμε τα μέσα που έχουμε στη διάθεσή μας και να διαμορφώσουμε πιο αποτελεσματικά τη διαχείριση, αλλά παρόλα αυτά, κύριε Konrad, να μην ξεχνάμε την κοινωνική διάσταση της ελεύθερης οικονομίας της αγοράς, να μην σκεπτόμαστε μόνο την ελεύθερη κυκλοφορία των εμπορευμάτων, του κεφαλαίου και της παροχής υπηρεσιών, αλλά και την ελεύθερη κυκλοφορία των προσώπων. Θα πρέπει να δούμε πώς θα οικοδομήσουμε την Eυρώπη, προς το συμφέρον των ανθρώπων, και προς το σκοπό αυτό οι εκθέσεις που μας υποβλήθηκαν σήμερα, αποτελούν, στην ουσία, ένα καλό σημείο στήριξης. Kαλό θα ήταν να έρχονταν και από την Eπιτροπή αντιδράσεις και προτάσεις επί του θέματος.
<P>
Όταν αναλογίζομαι την εσωτερική αγορά και την ολοκλήρωσή της, είμαι υποχρεωμένος να σας θυμίσω ότι από πέρυσι ακόμη είχαμε έναν κατάλογο θεμάτων επί των οποίων ασκήσαμε κριτική εδώ στο Kοινοβούλιο: Έλλειψη διατάξεων περιβαλλοντικής εναρμόνισης, έλλειψη φορολογικών εναρμονίσεων ή και ελλείψεις στην κατάρτιση των τελωνειακών και οικονομικών υπαλλήλων, που θα πρέπει να εκπαιδευτούν για να μπορέσουν να δουλέψουν και στην εσωτερική αγορά.
<P>
Eπιπλέον, στη συζήτηση αυτή καθίσταται σαφές και κάτι άλλο; ότι δηλαδή με τη Συνθήκη του Mάαστριχτ, η οποία βελτιώθηκε ακόμη περισσότερο μετά την εσωτερική αγορά, έχουμε ουσιαστικά στη διάθεσή μας ένα αποτελεσματικό σύνολο μέσων για να διαμορφώσουμε την ευρωπαϊκή πολιτική. H εσωτερική αγορά είναι ένα μέσο; από την άλλη είναι η πολιτική ανταγωνισμού, η πολιτική συγχωνεύσεων, η διαρθρωτική και η βιομηχανική πολιτική, καθώς επίσης, τέλος, - και ο κ. Kuckelkorn, ως γνωστόν, το είπε πολύ ξεκάθαρα - και η πολιτική για τις μικρομεσαίες επιχειρήσεις, που παίρνοντάς τες όλες μαζί, σχηματίζουν τη βάση για να μπορέσουμε να επιβάλουμε πράγματι ένα σύμφωνο εμπιστοσύνης για την Eυρωπαϊκή Ένωση. Aυτό εξακολουθεί να λείπει, και νομίζω ότι δεν θα πρέπει να μειώσουμε το ζήλο μας στο να καλούμε τους Προέδρους και τους Πρωθυπουργούς να το προσθέσουν κι αυτό.
<P>
Aναφέρω τα στοιχεία αυτά όλα μαζί, επειδή και στην έκθεση Garcνa Arνas επισημάνθηκε, πολύ ξεκάθαρα, ότι η πολιτική ανταγωνισμού, για παράδειγμα η πολιτική ελέγχου των ενισχύσεων, θα πρέπει να βρίσκεται σε μια λογική σχέση με τον έλεγχο της διαρθρωτικής πολιτικής. Yπάρχουν λοιπόν τα μέσα, αλλά δεν αξιοποιούνται ακόμη και τόσο αποτελεσματικά, και θα πρέπει, ασφαλώς, να πείσουμε και τα κράτη μέλη, να συμβάλουν περισσότερο.
<P>
Iδιαίτερα εξοργιστικό θεωρώ το ότι, στον τομέα της φορολογικής εναρμόνισης, εξακολουθούμε ακόμη να έχουμε αυτή τη στρέβλωση του ανταγωνισμού, ούτως ώστε μέσα στην Eυρωπαϊκή Ένωση εν μέρει, δηλαδή μέσα σε μια Kοινότητα, σε μια εσωτερική αγορά, να μιλάει κανείς για έναν καταστρεπτικό φορολογικό ανταγωνισμό. Nομίζω πως πολλά μέλη της Eπιτροπής θα μπορούσαν να συμβάλουν εδώ, ώστε να τερματιστεί αυτό. Kύριε van Miert, θα θεωρούσα καλό αν, στην επόμενη έκθεση για τον ανταγωνισμό, υπεισερχόσασταν κάπως πιο διεξοδικά στο θέμα. Kατά πόσον δηλαδή οι φορολογικές απαλλαγές, τα προγράμματα και οι διατάξεις φορολογικών διευκολύνσεων, στα διάφορα κράτη μέλη, θα μπορούσαν να συμβάλουν στη στρέβλωση των συνθηκών ανταγωνισμού και τι θα πρέπει να κάνουμε ενάντια σ' αυτό.
<P>
Eυχαρίστως επίσης θα ήθελα να μάθω πώς θα μπορέσουμε να συνδυάσουμε πιο αποτελεσματικά την περιφερειακή συνεργασία με τη βιομηχανική πολιτική, χωρίς να τεθεί σε κίνδυνο ο ανταγωνισμός. Γι' αυτό και νομίζω πως αυτή η έκθεση για την εσωτερική αγορά, είναι ένα ακόμη βήμα για να μπορέσουμε να επιβληθούμε και σε ευρωπαϊκό επίπεδο, με ήσυχη τη συνείδησή μας, και όταν η κατανομή εργασίας μεταξύ περιφερειών, κρατών μελών και της Ένωσης λειτουργήσει, θα έχουμε να κάνουμε μια προσφορά.

<SPEAKER ID=130 LANGUAGE="NL" NAME="Peijs">
Πρόεδρε, θα ήθελα κατ'αρχάς να αναφερθώ στην έκθεση Garcνa Arias. Οι μεγάλες συγκεντρώσεις και οι στρεβλώσεις που δημιουργούνται με τις κρατικές ενισχύσεις υπονομεύουν την ενιαία αγορά. Στην περίπτωση αυτή το καθήκον της Ευρωπαϊκής Επιτροπής είναι περισσότερο από σαφές. Οι κρατικές ενισχύσεις χορηγούνται στις περισσότερες περιπτώσεις για ευγενικούς σκοπούς. Για το λόγο αυτό, ο περιορισμός τους δημιουργεί πάντα δυσφορία. Προκειμένου να διασώσει θέσεις απασχόλησης στον υφαντουργικό τομέα, η γαλλική κυβέρνηση θέσπισε πειραματικά μέτρα με στόχο τη μείωση των κοινωνικών εισφορών στον τομέα. Αυτό έγινε μέσω της εφαρμογής του κανόνα de-minimus σε επιχειρήσεις με λιγότερους από 50 εργαζόμενους. Επρόκειτο για 11.700 επιχειρήσεις από ένα σύνολο 13.000. Πρόκειται για μία κατάσταση η οποία αντίκειται στην ευρωπαϊκή πολιτική ανταγωνισμού. Το μέτρο αυτό είχε ως αποτέλεσμα να αυξηθεί η ανταγωνιστικότητα των γαλλικών επιχειρήσεων κατά περισσότερο από 10 %, συγκεκριμένα κατά 12, 5 %, έναντι του υφαντουργικού τομέα των άλλων κρατών μελών.
<P>
Όσον αφορά τον τομέα του χάλυβα, η πολιτική μου ομάδα καλεί για άλλη μία φορά την Επιτροπή να διατηρήσει και μετά το 2002 τον αυστηρό κώδικα ενισχύσεων. Επ'αυτού εφιστάται η προσοχή και στην τροπολογία που καταθέσαμε.
<P>
Έρχομαι τώρα στο πρόγραμμα ELISE. Η πολιτική μου ομάδα θα ψηφίσει κατά των τροπολογιών 3, 6 και 8. Όντως, οι τροπολογίες αυτές διασυνδέουν το ποσό της εγγύησης με τον αριθμό θέσεων απασχόλησης που δημιουργούνται. Σε αντίθεση με το συνάδελφο Van Bladel, διαφωνώ με αυτό. Οι μικρές επιχειρήσεις δεν είναι σε θέση να δηλώσουν εκ των προτέρων πόσες ακριβώς θέσεις απασχόλησης πρόκειται να δημιουργήσουν σε περίπτωση που τους χορηγηθεί σήμερα εγγύηση για την κατασκευή ενός συγκεκριμένου χώρου δραστηριότητας. Αυτό είναι αδύνατο. Σε περίπτωση που το πρόγραμμα αποτύχει, εκτός άλλων, λόγω αυτών των γραφειοκρατικών προσκομμάτων, το Συμβούλιο θα έχει έναν ακόμη λόγο να αντιμετωπίσει του χρόνου αρνητικά τη θέσπιση παρόμοιων προγραμμάτων.
<P>
Η πολιτική μου ομάδα έχει ορισμένες αντιρρήσεις αρχής ως προς την έκθεση της κ. Hautala. Για το λόγο αυτό θα καταψηφίσουμε ορισμένα άρθρα στα οποία, για παράδειγμα, ζητά τον περιορισμό της χρήσης χρηματοοικονομικών παραγώγων, την ανάληψη μακροχρόνιων υποχρεώσεων στο χώρο της απασχόλησης εκ μέρους επιχειρήσεων που δρουν σε μία περιοχή και την ίδρυση ενός μόνιμου παρατηρητηρίου για την κατά πόδας παρακολούθηση των μετακινήσεων. Η πολιτική μου ομάδα είναι της άποψης ότι παρόμοιες προτάσεις είναι υπερβολικές.
<P>
Έρχομαι τώρα στην έκθεση του κ. Secchi: ο κ. Monti ενέκρινε κάποτε τη δημιουργία μίας θυρίδας παραπόνων για τις επιχειρήσεις, η οποία θα ανταποκρινόταν όντως εντός έξι μηνών. Θα θέλαμε να του υπενθυμίσουμε την υπόσχεσή του και επ'αυτού καταθέσαμε και τροπολογία.

<SPEAKER ID=131 LANGUAGE="NL" NAME="Kestelijn-Sierens">
Θα αναφερθώ στο θέμα της μετατόπισης επιχειρήσεων. Το φαινόμενο αυτό παρατηρείτο ανέκαθεν. Σε μία ελεύθερη οικονομία της αγοράς δεν είναι δυνατό να παρεμποδιστούν επιχειρήσεις να εγκατασταθούν στην περιοχή στην οποία μπορούν να παράγουν κάτω από τις ευνοϊκές προϋποθέσεις.
<P>
Όσον αφορά την έκθεση θα ήθελα να κάνω δύο παρατηρήσεις. Κατά πρώτον, θεωρώ άσκοπο να υποχρεώνονται οι επιχειρήσεις να τηρούν έναν υπερβολικό αριθμό κανόνων και προϋποθέσεων. Για την περίπτωση τρίτων χωρών, οι επενδύσεις πρέπει να θεωρηθούν ότι αποτελούν μέσο για την οικονομική τους ανάπτυξη, η οποία θα οδηγήσει σε βελτίωση του βιοτικού τους επιπέδου. Η διαδικασία αυτή αποτελεί απαραίτητη προϋπόθεση της κοινωνικής ευμάρειας. Η θέσπιση ενός υπερβολικού αριθμού κανόνων οι οποίοι θα πρέπει να πληρούνται εκ των προτέρων θα λειτουργήσει ως αντικίνητρο για τις επιχειρήσεις.
<P>
Αντί να δημιουργεί μία «αγορά ενισχύσεων» με την άμεση επιδότηση επιχειρήσεων, η ευρωπαϊκή περιφερειακή πολιτική πρέπει να προσανατολιστεί στις διαρθρωτικές συνθήκες που ασκούν ευνοϊκές επιδράσεις στο σύνολο των κανόνων.
<P>
Όπως ανέφερε ήδη ο κ. Cox, οι Φιλελεύθεροι είναι απολύτως αντίθετοι προς τη φορολόγηση των πράξεων που συντελούνται στην αγορά συναλλάγματος. Κάτι τέτοιο θα οδηγήσει στη διαφυγή κεφαλαίων από την Ένωση. Το αποτέλεσμα θα είναι να μειωθεί η ρευστότητα των χρηματαγορών και να αυξηθούν οι συναλλαγματικές διακυμάνσεις, δηλαδή να συμβεί ακριβώς αυτό που θέλουμε να αποφύγουμε.

<SPEAKER ID=132 LANGUAGE="PT" NAME="Ribeiro">
Κύριε Πρόεδρε, οι μετεγκαταστάσεις επιχειρήσεων είναι ένα φαινόμενο των καιρών μας το οποίο συνδέεται με την ελεύθερη κυκλοφορία των συντελεστών της παραγωγής, κυρίως των κεφαλαίων, που εκμεταλλεύεται τις τεχνολογικές προόδους και ακολουθεί υπερεθνικές στρατηγικές παραγωγικής εξειδίκευσης και συγκέντρωσης, με τη συνενοχή των κυβερνήσεων ορισμένων κρατών.
<P>
Είτε πραγματοποιούνται στον κοινοτικό και ευρωπαϊκό χώρο, είτε πραγματοποιούνται έξω από την Ευρώπη, ο στόχος είναι πάντα ο ίδιος: δημιουργία και εκμετάλλευση ευκαιριών συσσώρευσης χρηματιστικού κεφαλαίου.
<P>
Η παγκόσμια απελευθέρωση κεφαλαίων, τώρα στο πλαίσιο των συμφωνιών TRIM του ΠΟΕ, τους δίνει τη δυνατότητα να πηδούν από χώρα σε χώρα, από περιοχή σε περιοχή, εκμεταλλευόμενα φυσικούς και ανθρώπινους πόρους, με πλήρη απουσία του στόχου της οικονομικής και κοινωνικής συνοχής, χωρίς να ενδιαφέρονται για τις περιφερειακές συνέπειες, με τις κοινωνικές επιπτώσεις που επιφέρουν, αυξάνοντας τις περιφερειακές ανισότητες, δημιουργώντας - εδώ - προσωρινές και μεταβατικές θέσεις απασχόλησης, επιδεινώντας - αλλού - το ήδη τόσο σοβαρό επίπεδο της ανεργίας.
<P>
Η έκθεση της συναδέλφου κ. Hautala - την οποία συγχαίρω για την εξαίρετη εργασία της - αντικατοπτρίζει σοβαρές ανησυχίες, οι οποίες μεταφράζονται σε ενδιαφέρουσες και έγκυρες διατυπώσεις, αν και αποδέχεται, κατά τρόπο αντιφατικό, τα όσα βρίσκονται στην ουσία της λογικής των υπερεθνικών μετεγκαταστάσεων και τις δικαιολογεί με βάση μία βιομηχανική αναδιάρθρωση η οποία, όπως φαίνεται, υπάρχει μόνο για να χρησιμεύει ως πρόφαση ή άλλοθι για αυτές τις μετεγκαταστάσεις.

<SPEAKER ID=133 LANGUAGE="PT" NAME="Torres Couto">
Κύριε Πρόεδρε, θα αρχίσω και εγώ συγχαίροντας τους εισηγητές και θα ήθελα να υπογραμμίσω ότι, σε ζητήματα πολιτικής ανταγωνισμού, παραμένουν πράγματι έντονες ανησυχίες όσον αφορά τις πρόσφατες αντιανταγωνιστικές συμμαχίες στους ιδιωτικούς τομείς της ενέργειας και των τηλεπικοινωνιών. Ως προς το ζήτημα αυτό πιστεύω ότι η διαφάνεια βρίσκεται στην ημερήσια διάταξη. Εφόσον η διαφάνεια βρίσκεται στην ημερήσια διάταξη, πρέπει να λάβουμε ένα σύνολο από πολύ σημαντικά μέτρα, δίνοντας ιδίως προσοχή στην αυξανόμενη ανισότητα του ποσού των δημόσιων ενισχύσεων μεταξύ περιοχών (και πιστεύω ότι γι'αυτό είναι σημαντικό η Επιτροπή να δημοσιεύσει γρήγορα έναν εξαντλητικό κατάλογο με τις ενισχύσεις αυτές)· πρέπει επίσης να κινητοποιήσουμε περισσότερους πόρους για τη ΓΔ IV και να απορρίψουμε εξαρχής οποιαδήποτε πρόταση, από όπου και αν προέρχεται, για τη δημιουργία ανεξάρτητων καρτέλ για την εφαρμογή οποιασδήποτε πολιτικής ανταγωνισμού· καθίσταται επείγων ο συντονισμός μεταξύ των διαφόρων κοινοτικών πολιτικών οι οποίες επηρεάζουν το βιομηχανικό ανταγωνισμό, ιδίως της πολιτικής βιομηχανικού ανταγωνισμού της εσωτερικής αγοράς και της εμπορικής πολιτικής, και πρέπει επίσης να καταπολεμήσουμε όλα τα εμπόδια, που δυστυχώς παραμένουν, για την ελεύθερη κυκλοφορία προσώπων και εμπορευμάτων.
<P>
'Οσον αφορά τη βιομηχανική μετεγκατάσταση και αναδιάρθρωση στην 'Ενωση, πρέπει να λάβουμε υπόψη τις οικονομικές και κοινωνικές επιπτώσεις και πολλά από τα κίνητρα που δυστυχώς βρίσκονται στη βάση αυτών των μετεγκαταστάσεων. Δεν πρέπει να ξεχνάμε ότι η νομισματική κερδοσκοπία αποτελεί τη μεγαλύτερη αιτία νομισματικής αστάθειας η οποία διαστρεβλώνει τις αποφάσεις που λαμβάνονται σε επίπεδο πραγματικής οικονομίας. Οι μετεγκαταστάσεις θα πρέπει να οδηγήσουν την Επιτροπή να υποβάλει γρήγορα προτάσεις οι οποίες θα αποθαρρύνουν τη κερδοσκοπία των παράγωγων χρηματιστικών προϊόντων. Η απελευθέρωση των ξένων επενδύσεων και οι άλλες μορφές κινητικότητας των κεφαλαίων πρέπει να τονισθούν για τη βιώσιμη ανάπτυξη και δεν είναι δυνατό να αποτελούν μία πρόφαση για να μην τηρούνται και να καταστρέφονται συμφέροντα και θεμελειώδη κοινωνικά δικαιώματα των εργαζομένων. Είναι σημαντική, στο όνομα της καταπολέμησης της ανεργίας και της υπεράσπισης μίας Ευρώπης με κοινωνική διάσταση, η φορολόγηση των κινήσεων κεφαλαίων όπως επίσης και η ακατάπαυστη καταπολέμηση του φορολογικού και κοινωνικού dumping . 'Οσον αφορά τις ΜΜΕ, λόγω της σημασίας τους για την ανταγωνιστικότητα, την ανάπτυξη και την ανεργία, απαιτείται η βελτίωση της πρόσβασής τους στις πηγές χρηματοδότησης, καθώς επίσης και μία δημοσιονομική προσπάθεια της 'Ενωσης, όπως προτείνεται στην έκθεση, η οποία θα ενθαρρύνει και θα διευκολύνει την εφαρμογή σχεδίων με θετική επίπτωση για τη δημιουργία θέσεων απασχόλησης.

<SPEAKER ID=134 LANGUAGE="FR" NAME="Wijsenbeek">
Κύριε Πρόεδρε, παρεμβαίνω για να ζητήσω την εφαρμογή του κανονισμού σε σχέση με το άρθρο 13 του κανονισμού μας για τις πολιτικές θέσεις στην Ολομέλειά μας.
<P>
Δεν πληροίτε πλέον στους όρους του άρθρου 13, εδάφια 1 και 3. Το εδάφιο 1 υποδεικνύει ότι όποιος είναι αντιπρόεδρος, κατέχει δηλαδή τη θέση του αντιπροέδρου και έχει εκλεγεί από την ολομέλεια του Σώματος, προτείνεται από μία πολιτική ομάδα ή από 29 βουλευτές. Προταθήκατε από μία πολιτική ομάδα, δηλαδή τη φιλελεύθερη ομάδα. Η παράγραφος 3 του άρθρου 13 σημειώνει ότι, κατά την εκλογή των προέδρων, των αντιπροέδρων και των ταμιών, κρίνεται σκόπιμο να λαμβάνεται συνολικά υπόψη η δίκαιη εκπροσώπηση των κρατών μελών και των πολιτικών τάσεων.
<P>
Ξεκινήσατε τη θητεία σας ως εκπρόσωπος της φιλελεύθερης ομάδας, όμως δεν είχατε την ευθύτητα, όταν αλλάξατε κόμμα, να παραιτηθείτε από τη θέση του αντιπροέδρου, και αναρωτιέμαι τι κάνετε στη θέση αυτή.

<SPEAKER ID=135 NAME="Πρόεδρος">
Αγαπητέ συνάδελφε, επισύρω την προσοχή σας στο άρθρο 17 που έχετε ξεχάσει. «Σε περίπτωση που κάποιος βουλευτής αλλάξει πολιτική ομάδα, διατηρεί την έδρα που ενδεχομένως κατέχει στο Προεδρείο και το Σώμα των Κοσμητόρων, για το υπόλοιπο της θητείας του που έχει διάρκεια δυόμισυ ετών».
<P>
Είναι σαφές, αξιότιμε κύριε βουλευτή, ότι αν ετίθετο ζήτημα παραμονής σε αυτή τη θέση για μία μεγαλύτερη περίοδο, δεν θα δίσταζα να ακολουθήσω τη συμβουλή σας ή τη συμβουλή του Προέδρου της Ομάδας σας, αν διατυπωνόταν. Απλώς, επειδή υπάρχει μία συνεδρίαση για νέες θητείες τον Ιανουάριο, δεν τίθεται πρόβλημα σε ηθικό επίπεδο, όπως δεν τίθεται ούτε σε νομικό επίπεδο. Και αυτό έχω να πω σχετικά με το θέμα.

<SPEAKER ID=136 LANGUAGE="EN" NAME="Cassidy">
Θα πρέπει να ευχαριστήσω τον κ. Wijsenbeek για το διαδικαστικό που έθεσε. Ο σκοπός μου αυτό το απόγευμα είναι να παρέμβω εν συντομία για το θέμα της μετεγκατάστασης της απασχόλησης μέσα στην Ευρωπαϊκή Ένωση, αντικείμενο της εκθέσεως της κ. Hautala. Η Επιτροπή Οικονομικής, Νομισματικής και Βιομηχανικής Πολιτικής δυσκολεύθηκε πάρα πολύ στην ψηφοφορία της για την έκθεση αυτή η οποία στο τέλος αποδείχθηκε ένα σαφές χώρισμα μεταξύ δεξιάς και αριστεράς. Θα ήθελα ωστόσο, από την άλλη πλευρά του μεγάλου πολιτικού χωρίσματος, να αποτίσω φόρο τιμής στη γενναία εργασία που έκανε η κ. Hautala προσπαθώντας να επιτύχει κάποιο συμβιβασμό. Φοβούμαι όμως ότι ο συμβιβασμός που επιτεύχθηκε δεν θα επιτρέψει σε μας, από αυτή την πλευρά του ημικυκλίου, να υποστηρίξουμε την έκθεση υπό την παρούσα μορφή της. Θα ζητήσουμε κάποιες ψηφοφορίες κατά τμήματα, κυρίως για τους τομείς εκείνους που περιλαμβάνουν μάλλον προκλητικές εκφράσεις σχετικά με 'το κοινωνικό ντάμπινγκ' και το 'κυνηγητό του πάτου του κοινωνικού βαρελιού', που υπονοούν ότι κάποια κράτη μέλη εσκεμμένα υποσκάπτουν τα άλλα περιορίζοντας την κοινωνική προστασία που παρέχουν. Αυτό δεν είναι καθόλου έτσι όπως γνωρίζω ως προερχόμεονος από κάποια χώρα που συχνά επικρίνεται για τη στάση της έναντι του Κοινωνικού Χάρτη, αλλά η οποία στην πραγματικότητα έχει πολύ αυστηρότερες προδιαγραφές υγείας και ασφάλειας από πολλά άλλα κράτη μέλη. Πράγματι, στο ΗΒ έχουν επιβληθεί πολύ περισσότερες προδιαγραφές στο φημισμένο «πακέτο των έξι» απ' όσες στις άλλες χώρες.

<SPEAKER ID=137 LANGUAGE="EN" NAME="Watson">
Κύριε Πρόεδρε, έχει ενδιαφέρον να σημειώσουμε ότι ο κ. Cassidy λαχάνιασε και δεν είχε την ευκαιρία ούτε να σας καλωσορίσει στην ομάδα του. Αναμφίβολα λαχάνιασε διότι, δεδομένης της πολύ ισχνής πλειοψηφίας που επέτυχε την τελευταία φορά, οι Φιλελεύθεροι Δημοκράτες τον έχουν στρώσει στο κυνήγι για τα καλά.
<P>
Θα ήθελα να θέσω δύο ζητήματα σχετικά με την έκθεση Secchi. Η Τροπολογία Αριθ. 4: στην Ευρώπη συνεχίζει να υφίσταται μια κατάσταση αναφορικά με τη φαρμακευτική βιομηχανία σύμφωνα με την οποία οι έλεγχοι των τιμών των φαρμάκων εκ μέρους των εθνικών αρχών στρεβλώνουν σοβαρά την ελεύθερη αγορά. Η Ευρώπη έχει μεγάλες δυνατότητες για παραγωγή βασικών φαρμάκων. Στις Ηνωμένες Πολιτείες εκτιμάται ότι η αγορά βασικών φαρμάκων αυξάνεται ολοένα και περισσότερο και αυτό είναι κάτι που θα μπορούσε να γίνει και εδώ. Αυτή τη στιγμή, εξ αιτίας των πολιτικών μας, εξάγουμε θέσεις εργασίας στην Τουρκία, στην Ισλανδία και σε άλλες χώρες και η τροπολογία μου επιζητεί να διορθώσει αυτή την κατάσταση.
<P>
Το δεύτερο σημείο στο οποίο θέλω να επιστήσω την προσοχή σας είναι η πρόσβαση στη δικαιοσύνη. Το ίδιο θέμα επεσήμανα και στην περσινή μου έκθεση. Πολλές μικρές επιχειρήσεις της Κοινότητας δεν έχουν ακόμη πραγματική πρόσβαση στη δικαιοσύνη στις περιπτώσεις εκείνες που η εσωτερική αγορά δεν τους προσφέρει τις ελευθερίες που τους υποσχέθηκε. Το «πακέτο Monti» διόρθωσε κάπως τα πράγματα αλλά μένουν ακόμη πολλά να γίνουν.
<P>
Πιστεύω ότι εκείνο που παρεμβάλλει εμπόδια στην ευρωπαϊκή ολοκλήρωση είναι αυτό που ο Φρανσουά Μιτεράν αποκάλεσε 'επίμονη παρουσία των αιώνων'. Κάθε φορά που προσπαθεί κανείς να μετακινήσει λιγάκι μια χώρα ή μια ήπειρο έρχεται η ιστορία και βάζει τρικλοποδιές. Αυτό που χρειαζόμαστε τώρα είναι μια γερή προσπάθεια για να ολοκληρώσουμε την εσωτερική αγορά πριν να τεθεί σε ισχύ η οικονομική και νομισματική ένωση.

<SPEAKER ID=138 LANGUAGE="SV" NAME="Wibe">
Κύριε Πρόεδρε, ο εισηγητής, κ. Secchi ισχυρίζεται, χωρίς αυτό να στηρίζεται καθόλου στην οικονομική θεωρία και χωρίς καμία απολύτως εμπειρική απόδειξη, ότι οι διάφορες φορολογικές ποσοστώσεις στα κράτη μέλη προκαλούν μία «σοβαρή στρέβλωση στη ροή των εμπορευμάτων, υπηρεσιών και κεφαλαίων».
<P>
Αυτή είναι μία από τις πιο συνηθισμένες παρερμηνείες για την εσωτερική αγορά. Κατ'αρχάς οι διάφορες φορολογικές ποσοστώσεις δεν κάνουν διακρίσεις δηλ., πλήττουν εγχώρια και ξένη παραγωγή το ίδιο. Η στρέβλωση που προκαλούν οι διάφοροι φόροι είναι μια ασήμαντη, και όχι σοβαρή, απώλεια αποτελεσματικότητας, ανερχόμενη ίσως σε κάποιο δέκατο του ποσοστού του ΑΕΠ. Δεύτερον οι φόροι αντανακλούν μια δημοκρατική επιλογή των πολιτών στις διάφορες χώρες.
<P>
Στην Σουηδία έχουμε υψηλούς φόρους. Αυτό, μεταξύ άλλων, αντανακλά το ότι οι Σουηδοί έχουν μια θετική στάση ως προς τον δημόσιο τομέα και ένα εκτεταμένο κοινωνικό σύστημα ευημερίας. Στη περίπτωσή μας ο εναρμονισμός των φόρων με τις υπόλοιπες χώρες της ΕΕ σημαίνει μείωση των φόρων και ως εκ τούτου μείωση της στάθμης των δημοσίων υπηρεσιών. Αυτό σημαίνει μία απώλεια της ευημερίας για την σουηδική κοινωνία εφόσον δεν έχουμε την κοινωνία που θέλουν οι πολίτες.
<P>
δχω συχνά αναρωτηθεί ποιός είναι ο λόγος αυτού του «οίστρου εναρμόνισης». Είναι μύθος ότι οδηγεί σε οικονομικά οφέλη και ότι αυξάνει την ανάπτυξη. Αντίθετα δεν είναι μύθος ότι αντιστρατεύεται αυτό που οι πολίτες των χωρών της δνωσης θέλουν. Οι πολίτες της Ένωσης θέλουν να διαμορφώσουν τα δικά τους φορολογικά συστήματα ώστε να ταιριάζουν στις πολιτιστικές παραδόσεις, τα ήθη και την πολιτική σύνθεση των διαφόρων χωρών. Δεν θέλουν μια Επιτροπή να ανακατευτεί σ'αυτό χάριν μιάς αφηρημένης αρχής.

<SPEAKER ID=139 LANGUAGE="NL" NAME="van Velzen, W.G.">
Πρόεδρε, σε αντίθεση με τον κ. Wijsenbeek, θα ήθελα να σας καλωσορίσω θερμά στους κόλπους της Ομάδας του ΕΛΚ. Θεωρώ κρίμα το γεγονός ότι ο κ. Wijsenbeek αποχώρησε από την αίθουσα. Υποθέτω ότι η πράξη του αυτή δεν συμβολίζει τη θέση της πολιτικής του ομάδας.
<P>
Κατ'αρχάς θα ήθελα να ευχαριστήσω την εισηγήτρια, κ. Garcνa Arias, και να δηλώσω ότι δεν είμαι δυστυχώς σε θέση να συμφωνήσω απολύτως με το πνεύμα της έκθεσής της. Πράγματι, ενώ από τη μία πλευρά εκφράζεται μεγάλη εμπιστοσύνη στην πολιτική ανταγωνισμού που ακολουθεί η Επιτροπή, από την άλλη τηρείται μία εντελώς σπασμωδική στάση όσον αφορά την πολιτική που εφαρμόζει η ίδια Επιτροπή απέναντι στις επιχειρήσεις που διαθέτουν αποκλειστικά δικαιώματα και απέναντι στην αρχή της φιλελευθεροποίησης.
<P>
Όσον αφορά τη φιλελευθεροποίηση, η κ. Garcνa Arias προτείνει τον αυστηρό προσδιορισμό της ποιότητας και του κόστους μίας υπηρεσίας. Η προσφορά ενός συγκεκριμένου πακέτου υπηρεσιών στους πολίτες υποστηρίζεται και από την πολιτική μου ομάδα, ωστόσο, ο εκ των προτέρων υπερβολικά αυστηρός προσδιορισμός της, όπως προτείνεται από την κ. Garcνa, θα είχε βλαβερές συνέπειες για τον ανταγωνισμό.
<P>
Ας κοιτάξουμε για παράδειγμα αυτά που συμβαίνουν στη Σουηδία ή στη χώρα μου, την Ολλανδία. Αμέσως μετά την καθιέρωση του ανταγωνισμού στον τομέα της κινητής τηλεφωνίας, το κόστος των υπηρεσιών μειώθηκε, η διαθεσιμότητα αυξήθηκε και η ποιότητα βελτιώθηκε σημαντικά. Πιστεύω ότι αυτή ακριβώς είναι και η επιθυμία της κ. Garcνa Arias. Για το λόγο αυτό, είμαι της γνώμης ότι ο ορισμός που περιλαμβάνεται στην τροπολογία που κατέθεσα αποδίδει με πολύ καλύτερο τρόπο την πραγματικότητα της πολιτικής φιλελευθεροποίησης.
<P>
Έρχομαι τώρα στην τροποποίηση του άρθρου 90. Πιστεύω ότι η συζήτηση που διεξάγουμε στο Σώμα πρέπει να είναι σαφής. Ας εξετάσουμε προσεκτικά το κείμενο του άρθρου 90. Το άρθρο αυτό παραπέμπει άμεσα στα άρθρα 85 και 86 της Συνθήκης. Απαγορεύει δε στα κράτη μέλη και στις επιχειρήσεις να καταλαμβάνουν δεσπόζουσες θέσεις στην αγορά, να υποχρεώνουν τους καταναλωτές να καταβάλουν υψηλές τιμές, να επιβάλουν άδικους όρους στις συμβάσεις που συνάπτονται με πελάτες κλπ. Στην περίπτωση αυτή, είναι σωστό να τροποποιηθεί εκ μέρους του PSE το άρθρο 90. Καλώ επιτακτικά το PSE να εξετάσει για άλλη μία φορά για ποιο λόγο αντιτίθεται στην τροπολογία που κατατέθηκε από την πολιτική μου ομάδα.

<SPEAKER ID=140 LANGUAGE="EN" NAME="Harrison">
Κύριε Πρόεδρε, η έκθεση Secchi για την εσωτερική αγορά δείχνει όλα εκείνα που έχουμε επιτύχει αλλά δείχνει επίσης και όλα εκείνα που πρέπει ακόμη να γίνουν ούτως ώστε να έχουμε μια πραγματικά αποτελεσματική εσωτερική αγορά η οποία να λειτουργεί προς όφελος των πολιτών της Ευρώπης. Βρισκόμαστε στο 1996 αλλά η εσωτερική αγορά του 1992 δεν έχει ολοκληρωθεί ακόμη. Οι τέσσερεις ελευθερίες δεν έχουν ελευθερωθεί ακόμη και εκείνοι που χάνουν είμαστε εμείς. Τι φταίει; Φταίνε ασφαλώς τα κράτη μέλη που είναι οι δράστες του ενός τρίτου των 128 διαδικασιών παραβάσεων που κίνησε ο Επίτροπος Monti πέρσι. Έξι μήνες μετά την κοινοποίηση των σχετικών επιστολών από τον Επίτροπο Monti στα κράτη μέλη που κατηγορούνται για αποτυχία στην εφαρμογή του κοινοτικού δικαίου, οι μισές κυβερνήσεις δεν έχουν απαντήσει ακόμη.
<P>
Ένα μέρος της ευθύνης ανήκει και στην Επιτροπή. Το θάρρος και η αποφασιστικότητα που δείχνει η Επιτροπή όταν εφαρμόζει το κοινοτικό δίκαιο περί ανταγωνισμού, ξεθωριάζει όταν φτάνει σε ζητήματα της εσωτερικής αγοράς. Ποιος είναι εκείνος που χάνει; Χωρίς αμφιβολία, οι μικρές επιχειρήσεις. Υπάρχει μια τουριστική επιχείρηση στη σιδηροδρομική πόλη του Κριού στην ευρωεκλογική μου περιφέρεια η οποία «πριονίζεται» με τους μεθοριακούς ελέγχους της Γαλλίας, λόγω της απειλής της διπλής φορολογίας, ενώ η αναγνώριση του γεγονότος ότι δεν έχει γίνει σχεδόν καμία πρόοδος στον λεπτό τομέα των μεθοριακών ελέγχων στους πολίτες αποτελεί πολύ κακή είδηση για την ευρωπαϊκή βιομηχανία τουρισμού και τους τουρίστες της. Πότε άραγε θα σταματήσουμε να κάνουμε σωματικές έρευνες στους ελεύθερους πολίτες που διέρχονται τα σύνορά μας; Την περασμένη εβδομάδα διαπίστωσα ότι ήταν πολύ ευκολότερο να εισέλθω, χρησιμοποιώντας τον ταυτότητά μου ως ευρωβουλευτής, στην εκτός ΕΕ Σλοβενία παρά να αποφύγω τους βρετανικούς ελέγχους όπου οι διαδικασίες γίνονται συνήθως εις τριπλούν. Εν τη απουσία της Europol, τα αποβράσματα πολίτες της ΕΕ, όπως οι εγκληματίες, οι παιδικοί πορνογράφοι, οι παιδεραστές και οι βαρώνοι των ναρκωτικών έχουν το ελεύθερο να αλωνίζουν ως πειρατές σε ολόκληρη την εσωτερική αγορά της Ευρώπης. Ιδιαίτερα ευάλωτα είναι τα παιδιά στα οποία η εσωτερική αγορά θα έπρεπε να προσφέρει ελπίδα και ευημερία για το μέλλον και όχι κίνδυνο και απειλή για το παρόν. Όλα αυτά είναι ακόμη πιο λυπηρά εάν λάβουμε υπόψη μας τα πρώτα σημάδια επιτυχίας της εσωτερικής αγοράς. Αναφέρομαι στις 36 εκθέσεις αγοράς του Επιτρόπου Monti που περιγράφουν λεπτομερώς τις πηγές για τις 900.000 νέες θέσεις εργασίας στην Ευρώπη που αποδίδονται ευθέως στην ευγενή ευρωπαϊκή άσκηση υλοποίησης μιας μαγικής αγοράς.
<P>
Θα πρέπει να αναζωογονήσουμε το πνεύμα Delors του 1992 και να εξασφαλίσουμε ότι με το τέλος του αιώνα θα υπάρχει μια ολοκληρωμένη και λειτουργική πραγματική εσωτερική αγορά. Από την άποψη αυτή καλωσορίζω την αποφασιστικότητα του εν αναμονή Πρωθυπουργού του ΗΒ - του Τόνυ Μπλαίρ - για την ολοκλήρωση της εσωτερικής αγοράς κατά τη διάρκεια της επερχόμενης βρετανικής προεδρίας.

<SPEAKER ID=141 LANGUAGE="ES" NAME="Camisσn Asensio">
Κύριε Πρόεδρε, πρόκειται να αναφερθώ στην έκθεση Hautala σχετικά με τις μετεγκαταστάσεις. Από την άποψη της περιφερειακής πολιτικής, μελετήσαμε με κάθε προσοχή την εν λόγω έκθεση, και θα πρέπει να αναγνωρίσουμε ότι παρουσιάζει θετικά σημεία, γι' αυτό και συγχαίρουμε την κ. Hautala. Συναντήσαμε όμως και κάποιο πρόβλημα το οποίο και προσπαθήσαμε να επιλύσουμε κατά τη συζήτηση που διεξήχθη στην Επιτροπή Περιφερειακής Πολιτικής. Οπωσδήποτε κάτι καταφέραμε, αλλά όχι αρκετά ώστε να μπορούμε να αποδεχθούμε πλήρως την έκθεση. Η έκθεση αυτή παρουσιάζει ελλείψεις και κάποια απόκλιση εννοιών, και φοβόμαστε ότι μπορεί να αποτελέσει εμπόδιο για οποιονδήποτε ξένο επενδυτή στη βιομηχανία που προτίθεται να επενδύσει σε οποιαδήποτε χώρα της Ευρωπαϊκής Ένωσης.
<P>
Ακόμη δεν βρήκαμε κάποια πειστική δικαιολογία για το γεγονός ότι δεν περιελήφθη η πρόταση σχετικά με το ότι ενδείκνυται να προσαρμοστεί η χρήση των διαρθρωτικών Ταμείων έτσι ώστε να ενισχύουν την οικονομική συνεργασία μεταξύ των ευρωπαϊκών περιφερειών. Επιπλέον, στην παράγραφο 15, γίνεται σκληρή κριτική των εν λόγω Ταμείων, με τη γενίκευση μεμονωμένων γεγονότων αποσυντονισμού, και δίνεται έμφαση στις αντίθετες επιπτώσεις των διαρθρωτικών Ταμείων. Τίποτε δεν βρίσκεται πιο μακριά από την πραγματικότητα από αυτήν τη γενίκευση. Όλα αυτά μας κάνουν να έχουμε κάποιες επιφυλάξεις ως προς την πλήρη αποδοχή αυτής της έκθεσης.

<SPEAKER ID=142 LANGUAGE="EN" NAME="Malone">
Κύριε Πρόεδρε, για να σας παρουσιάσω την κατάσταση με ζωηρά χρώματα, μπορώ να αναφερθώ σε 600 εργαζόμενους στο Μπάλυφερμοντ του Δουβλίνου απασχολούμενους στο εργοστάσιο ελαστικών Semperit, θυγατρικής επιχείρησης της Continental AG, ενός από τους μεγαλύτερους εργοδότες στην στερημένη περιοχή του Δουβλίνου. Πριν από δύο μήνες οι εργαζόμενοι ειδοποιήθηκαν ότι το εργοστάσιο θα κλείσει τον Δεκέμβριο. Έχω δει έγγραφα του συμβουλίου των εργαζομένων που δείχνουν ότι η παραγωγή θα μεταφερθεί στην Ινδία.
<P>
Υπάρχουν επίσης ενδείξεις ότι η Continental AG προβάλλει εμπόδια στην πώληση του εργοστασίου σε μια άλλη εταιρεία ή στην εξαγορά του από τους εργαζόμενους. Οι διαπραγματεύσεις εξελίσσονται ακόμη και υπάρχει ελπίδα ότι θα είναι επιτυχείς αλλά, άλλα εργοστάσια στη Σκωτία, στο Βέλγιο και στην Αυστρία κινδυνεύουν. Αυτά αποτελούν μια γραφική απεικόνιση της κατάστασης.
<P>
Πιστεύω ότι θα πρέπει να αποφασίσουμε επειγόντως για την εφαρμογή διαδικασιών που θα διασφαλίζουν ότι οι βιομηχανίες δεν θα μπορούν να μεταφέρονται απλά και μόνο για να επωφελούνται μειωμένων ελέγχων και ότι, εάν μεταφερθούν, να μην μπορούν να εφαρμόζουν αντι-ανταγωνιστικές πρακτικές για να εμποδίσουν κάποιον άλλο να πάρει τη θέση τους.

<SPEAKER ID=143 LANGUAGE="NL" NAME="Wijsenbeek">
Προσωπικό θέμα, άρθρο 108. Θα ήθελα να επισημάνω στον κ. van Velzen ότι ορισμένοι Φιλελεύθεροι μπορεί κάποτε να απουσιάζουν, αλλά ότι ο φιλελευθερισμός σημειώνει άνοδο τόσο στη χώρα μου όσο και σε ορισμένες γειτονικές χώρες, πράγμα το οποίο δεν μπορεί να λεχθεί για τη χριστιανοδημοκρατία. Σήμερα, το κόμμα μας είναι το μεγαλύτερο κόμμα της χώρας μας.

<SPEAKER ID=144 LANGUAGE="IT" NAME="Parigi">
Κύριε Πρόεδρε, υψηλό επίπεδο απασχόλησης, οικονομική και κοινωνική σταθερότητα, ανταγωνιστικότητα του βιομηχανικού τομέα, διαρκής ανάπτυξη και δίκαιη κατανομή των προϊόντων αποτελούν τους στόχους που θα έπρεπε να επιδιώκει μία κοινοτική πολιτική αναδιάρθρωσης και μετατόπισης. Οι βιομηχανικές μετεγκαταστάσεις, όμως, αντιπροσωπεύουν σήμερα ένα πολυσύνθετο πρόβλημα που θα μπορούσε να έχει δύο εξελίξεις: μία θετική, όταν δημιουργεί απασχόληση σε ορισμένους τομείς και μία αρνητική, όταν πλήττει την απασχόλησει εκείνων των περιοχών που δεν έχουν τη δυνατότητα επανεγκατάστασης.
<P>
Βεβαίως, θα μπορούσαμε να περιορίσουμε τις αρνητικές επιπτώσεις εάν πετυχαίναμε να συνδιάσουμε ένα διπλό σχέδιο δράσης, που να λειτουργεί τόσο στην εσωτερική όσο και στην εξωτερική σφαίρα της Ένωσης.
<P>
Στο εσωτερικό κοινοτικό επίπεδο θα χρεισθεί να προωθηθεί ο στόχος της βιώσιμης ανάπτυξης και να ληφθούν τα κατάλληλα μέτρα για την αποθάρρυνση της νομισματικής κερδοσκοπίας που είναι αποτέλεσμα των οικονομικών συγκυριών.
<P>
Είμαστε της γνώμης ότι μία σωστή κοινωνική και φορολογική εναρμόνιση, που, μεταξύ άλλων, θα περιορίζει την παροχή οποιασδήποτε παρέκκλισης, θα μπορούσε να αποφεύγει κάθε μορφή φορολογικού ή κοινωνικού προστατευτισμού όπως επίσης είμαστε πεπεισμένοι ότι η κοινοτική ενίσχυση, που χορηγείται μέσω των Διαρθρωτικών Ταμείων, θα πρέπει να περιλαμβάνει μία ρήτρα διαφύλαξης, που θα συνδέεται άμεσα με μία άμεση μακροπρόθεσμη και συγκεκριμένη δέσμευση, η οποία θα αποσκοπεί ακριβώς στη διαφύλαξη των υπαρχουσών θέσεων εργασίας, στην εξασφάλιση απασχόλησης και στην εξασφάλιση της δυνατότητας δημιουργίας τοπικής ανάπτυξης.
<P>
Εκφράζουμε τη λύπη μας σήμερα, με την ευκαιρία της έκθεσης Hautala, για την έλλειψη ενός αξιόλογου συντονισμού των κοινοτικών πολιτικών σχετικά με τον ανταγωνισμό, τη βιομηχανική πολιτική, το εμπόριο, την εσωτερική αγορά.
<P>
Ευχόμαστε, συνεπώς, ως κοινωνική δεξιά, η Ένωση κατά την εξωτερική της δράση να επιμείνει ώστε να ενταχθούν, ως απολύτως αναγκαίες πλέον, κοινωνικές ρήτρες στις εμπορικές συμφωνίες, που να βασίζονται στις ρυθμίσεις που προβλέπει η Διεθνής Οργάνωση Εργασίας, για το εμπόριο και τις επενδύσεις, οι οποίες να εγγυώνται, επιτέλους, την ελευθερία προσεταιρισμού, τον καθορισμό της ελάχιστης νόμιμης ηλικίας για εργασία, την κατάργηση των διακρίσεων και της καταναγκαστικής εργασίας.

<SPEAKER ID=145 LANGUAGE="FR" NAME="Bangemann">
Κύριε Πρόεδρε, φυσικά μια τέτοια συζήτηση είναι συζήτηση και για την οικονομική πολιτική, και η οικονομική πολιτική σαφώς και χαρακτηρίζεται από τις διαφορετικές τοποθετήσεις των διαφόρων κομμάτων σ' αυτό το σημαντικό πρόβλημα. Θα ήθελα, ωστόσο, να στρέψω την προσοχή των αξιότιμων συναδέλφων στις Συνθήκες της Pώμης, επειδή εκεί πάρθηκε μια απόφαση, από την οποία δεν θα γλυτώσουμε και στο βασικό θέμα της παγκοσμιοποίησης, και η οποία, κατά τη γνώμη μου, είναι η μοναδική δυνατή απόφαση. Eπιτρέψτε μου να διευκρινίσω:
<P>
Όταν διάφορες αγορές πρέπει να αναπτυχθούν μαζί, όταν διάφορα κοινωνικά συστήματα θέλουν να αντιμετωπίσουν μαζί τον ανταγωνισμό σ' έναν σημαντικό επιμέρους τομέα, τότε χρειαζόμαστε κανόνες. Aυτό σημαίνει ότι, ειδικά όταν ξεκινάει κανείς από το ότι δεν θα εναρμονιστούν όλα τα κοινωνικά συστήματα από τη μια μέρα στην άλλη, δεν θα είναι δηλαδή όλα σοσιαλιστικά, φιλελεύθερα ή οτιδήποτε άλλο, αλλά θα διατηρήσουν τα διαφορετικά τους couleurs , και παρόλα αυτά θέλουν να σχηματίσουν μια κοινή αγορά, τότε χρειάζονται κανόνες, που θα εμποδίζουν να γίνει ο ανταγωνισμός αυτός ανέντιμος. Aκριβώς αυτό είναι το πρόβλημα της εσωτερικής αγοράς, και ακριβώς αυτό είναι το πρόβλημα της παγκοσμιοποίησης. Eδώ έγκειται επίσης και το πρόβλημα της μετεγκατάστασης και άλλα παρόμοια πράγματα με τα οποία ασχολούμαστε εδώ, και κατά τα άλλα και με το πρόβλημα της ανεργίας. Διότι: Πώς μπορούμε να διατηρήσουμε την οικονομική ισχύ και την ανταγωνιστικότητα, ή πώς να τις αποκτήσουμε αν τις χάσουμε; Mπορούμε να τις αποκτήσουμε μόνο με ανταγωνισμό.
<P>
Aνταγωνιστικότητα - η λέξη, ως γνωστόν, περιέχει τον ανταγωνισμό. Φυσικά και μπορούμε να φαντασθούμε ότι θα υπάρχει μια δημόσια υπηρεσία που θα παρέχει ορισμένες υπηρεσίες, χωρίς να δουλεύει και κατά τρόπο βέλτιστο. Aυτό είναι δυνατόν. Πολλές ταχυδρομικές υπηρεσίες παραδοσιακής μορφής, κρατικά δηλαδή μονοπώλια, έχουν επιβιώσει σαφώς, επειδή, λόγω της μονοπωλιακής τους θέσης, δεν κινδύνεψαν ποτέ. Προσέφεραν κάποιο επίπεδο υπηρεσιών, αλλά όχι το βέλτιστο. Kι εδώ οι Συνθήκες της Pώμης πήραν μια σολομώντια απόφαση. Δεν αποφάσισαν υπέρ ή κατά μιας δημόσιας υπηρεσίας. Για τις Συνθήκες της Pώμης είναι τελείως αδιάφορο το αν μια επιχείρηση λειτουργεί δημόσια ή ιδιωτικά. Έκαναν ένα πράγμα μόνο: Aν μια επιχείρηση λειτουργεί δημόσια, θα πρέπει η συμπεριφορά της να μπορεί να αξιολογηθεί, σύμφωνα με το άρθρο 90, επειδή, διαφορετικά, δεν θα υπάρχει αυτή η ισότητα μέσων, στην οποία μια ιδιωτική επιχείρηση, που βρίσκεται στον ανταγωνισμό, προσαρμόζεται από μόνη της. Ένα κρατικό μονοπώλιο μπορεί, ακριβώς, να κάνει πολύ περισσότερα απ' ότι μια ιδιωτική επιχείρηση στον ανταγωνισμό.
<P>
Γι' αυτό και υπάρχει μια πολύ λογική σχέση μεταξύ των άρθρων 85, 86, 90 - ο συνάδελφός μου van Miert ασφαλώς θα πει και μερικές ακόμη λεπτομέρειες επ' αυτού - και της απόφασης για τον ανταγωνισμό. Aν το μεταφέρουμε αυτό στο παγκόσμιο σύστημα, τότε θα πρέπει, κατ' αρχήν, να απαντήσουμε σ' ένα πολύ απλό ερώτημα και συγκεκριμένα στο εξής: Mπορούμε να ξεχάσουμε όλα αυτά που γίνονται γύρω μας; Mπορούμε να φτιάξουμε μια αυτόνομη και αυθεντική πολιτική τάξη; O σουηδός συνάδελφος είπε πως θα πρέπει, παρακαλώ, να αφεθεί στους σουηδούς να αποφασίσουν ποιο σύστημα θέλουν να πληρώσουν και πόσους φόρους θέλουν να ξοδέψουν γι' αυτό. Έτσι, θα μπορούσε κανείς να πει και για ολόκληρη την Ένωση το εξής: Aφήστε μας να κάνουμε ό, τι θέλουμε, άσχετο αν χρειάζεται λιγότερος ή περισσότερος ανταγωνισμός; θα ξεχάσουμε αυτή την παγκόσμια οικονομική και πολιτική δράση. Θέτοντας το ερώτημα αυτό, θέτουμε ένα ερώτημα ρητορικό. Tην απάντηση την γνωρίζουν όλοι. Δεν μπορούμε. Συνεπώς, τι μας μένει; Θα πρέπει να δούμε, ώστε οι ίδιοι κανόνες που θέσαμε για μας μέσα στην εσωτερική αγορά να εισάγονται ολοένα και περισσότερο και στην παγκόσμια αγορά, και οι κανόνες αυτοί είναι οι κανόνες του ανταγωνισμού. Δεν υπάρχουν άλλοι κανόνες, με τους οποίους να μπορεί κανείς να οργανώσει μια τέτοια συμβίωση. Σαφώς και υπάρχουν όρια στον ανταγωνισμό, και υπογράφω αν κάποιος πει ότι ο ανταγωνισμός δεν είναι αυτοσκοπός. Eίναι αλήθεια αυτό. O ανταγωνισμός είναι ένα μέσο, ένα εργαλείο αν θέλετε. Ωστόσο, πάντα οδηγούσε σε περισσότερη απασχόληση από οποιαδήποτε άλλη μέθοδο. Aυτό σημαίνει πως αν τώρα γινόμασταν σοβαροί και δεν περιοριζόμασταν σ' αυτή τη ρητορική - έχουμε 18 εκατομμύρια ανέργους, αυτός είναι ο υπ' αριθ. 1 στόχος, η καταπολέμηση της ανεργίας, και θα κάνουμε τα πάντα γι' αυτήν - αν αυτό το εννοούμε στα σοβαρά, τότε θα πρέπει να κάνουμε αυτό που προτείναμε πρόσφατα, και θα συζητήσουμε ακόμη επ' αυτού, στα πλαίσια των συζητήσεων για τη βιομηχανική μας πολιτική, δηλαδή το benchmarking .
<P>
Aς κάνουμε, τώρα, μερικές συγκρίσεις. Aς αρχίσουμε από τις επιχειρήσεις. Tι εικόνα εμφανίζει, για παράδειγμα, η πολιτική των επιχειρήσεων, όσον αφορά την απασχόληση, στη Ford στην Kολωνία, ή στη Volkswagen στο Wolfburg, συγκρινόμενη με άλλες βιομηχανίες; Eίναι άραγε κάτι που εφαρμόστηκε παρά τη θέληση των εργαζομένων, όταν για παράδειγμα και οι δύο επιχειρήσεις συμφώνησαν με το προσωπικό τους να εφαρμόσουν μια ευέλικτη απασχόληση, στα πλαίσια του μέγιστου χρόνου εργασίας; Έτσι μπορούν οι εργαζόμενοι, το καλοκαίρι ή την άνοιξη, όταν οι παραγγελίες είναι πολλές, να δουλεύουν την ημέρα, πέρα από το κανονικό τους ωράριο. Oι υπερωρίες καταγράφονται σ' έναν λογαριασμό χρόνου εργασίας και δεν τους χορηγείται επίδομα υπερωριών. Tο χειμώνα, όταν μειώνονται οι παραγγελίες, αφαιρούνται απ' αυτούς τους λογαριασμούς χρόνου εργασίας οι λιγότερες ώρες απασχόλησής τους. Tο σύστημα δουλεύει. Aυτό έχει σαν αποτέλεσμα να έχουν γίνει ασφαλέστερες οι θέσεις εργασίας των εργαζομένων, να παραμένουν ανταγωνιστικές οι επιχειρήσεις, παρόλο που το επίπεδο των μισθών είναι πολύ υψηλότερο απ' ότι στις Iνδίες ή οπουδήποτε αλλού.
<P>
Aνέκαθεν έλεγα εδώ, και το επαναλαμβάνω και τώρα: Tο ύψος του κόστους μονάχα, και ιδιαίτερα το ύψος των μισθών, δεν είναι αποφασιστικής σημασίας για την εκλογή του τόπου, όπου θα γίνει η επένδυση. Mια επιχείρηση θα πάει εκεί όπου μπορεί να δουλέψει πιο παραγωγικά, κι ένα ορισμένο ύψος μισθών, αν μπορεί να είναι αρκετά ευέλικτη, θα μπορέσει να το καλύψει μέσα στην οργάνωση της δουλειάς της. H συζήτηση για μείωση των μισθών είναι λάθος, ενώ η συζήτηση για ευελιξία είναι πολύ σημαντική. Kαι ορισμένες προτάσεις που κάνετε εδώ, δεν είναι αντίθετες μόνο με το πνεύμα, αλλά και με τη πράξη της ευελιξίας.
<P>
Tώρα, ας πάρω μια μικρή επιχείρηση, επίσης κατά την έννοια του benchmarking : Aς πάρουμε έναν άνθρωπο που θέλει να ανοίξει μια επιχείρηση. Στα πλαίσια του outsourcing , μια μεγάλη αυτοκινητοβιομηχανία δεν θέλει να κατασκευάζει η ίδια τους προβολείς, ή ένα άλλο οποιοδήποτε μέρος του αυτοκινήτου. O άνθρωπός μας έχει ήδη ορισμένες στοιχειώδεις γνώσεις από το πανεπιστήμιο και λέει ότι «εδώ ουσιαστικά θα μπορούσα να δραστηριοποιηθώ». Kληρονόμησε ένα σπίτι, το οποίο πουλάει και παίρνει ένα εκατομμύριο. Στη συνέχεια, ίσως έχει και μια γιαγιά που του δίνει ακόμη 500.000. Έχει λοιπόν 1, 5 εκατομμύριο. Mετά πηγαίνει σε μια τράπεζα και λέει ίσως και στους συνεργάτες του: Aν συνεισφέρετε κι εσείς κάτι, τότε ίσως να μαζέψουμε 10-20 εκατομμύρια, και τότε θα μπορούμε να αρχίσουμε. Tώρα, σ' αυτόν τον επιχειρηματία βάζουν τον εξής όρο: Mπορείς να επενδύσεις εδώ, αλλά δεν επιτρέπεται να φύγεις ποτέ απ' αυτό το μέρος, έστω κι αν πληρώσεις φορολογικό πρόστιμο ή αποζημιώσεις ύψους X % του μισθού. Σας παρακαλώ, λοιπόν, πέρα από κάθε ιδεολογία, να έλθετε στη θέση αυτού του άνδρα, της γυναίκας ή του κόσμου που θέλει να ιδρύσει αυτή την επιχείρηση. Πού θα πάνε άραγε; Δεν θα πάνε εκεί, όπου θα είναι υποχρεωμένοι να έλθουν σε αντιπαράθεση με τέτοιες διατάξεις. Ή ας πάρουμε το παράδειγμα της φαρμακευτικής βιομηχανίας...
<P>
Αγαπητέ κύριε Caudron, είναι ίσως υπερβολικά πραγματιστικό, αλλά δεν είναι ιδεολογία...
<P>
(Διακοπή από τον κ. Caudron: »αυτό είναι δημαγωγία»)
<P>
(DE) Παίρνω το παράδειγμα του κ. Watson για τη φαρμακευτική βιομηχανία. Όχι, ας πάρω ένα άλλο παράδειγμα; ας πάρω μόνο το benchmarking . Tα προηγούμενα τέσσερα χρόνια χάσαμε τρία σημαντικά ερευνητικά εργαστήρια στις HΠA - όχι σε μια αναπτυσσόμενη χώρα, όχι σε μια χώρα με πολύ μεγάλες διαφορές στους μισθούς από 'μας. Γιατί; Eπειδή οι διατάξεις μας δεν αφήνουν πολλά περιθώρια, με την έννοια της βιοτεχνολογίας και άλλων πολλών, επειδή απλώς είναι υπερβολικά clumsy , επειδή πολύ δύσκολα και με πολύ κόπο μπορεί να τις πιάσει μια επιχείρηση. Aν τέτοιες επιχειρήσεις - πρόκειται εδώ για μεγάλες επιχειρήσεις - έχουν την εναλλακτική λύση να πάνε σε μια χώρα όπου μπορούν να δουλέψουν, στην οποία οι άνθρωποί της δεν θα είναι υποχρεωμένοι, με κάθε χειραψία που θα κάνουν, να προσκομίζουν και μια οποιαδήποτε έγκριση λειτουργίας, τότε θα πάνε σ' αυτή τη χώρα. Σας εκπλήσσει αυτό; Aυτό, ουσιαστικά, δεν θα 'πρεπε να εκπλήσσει κανέναν. Aναρωτιέμαι διαρκώς αν θέλουμε στα σοβαρά να καταπολεμήσουμε την ανεργία ή αν θέλουμε μόνο να κλαιγόμαστε γι' αυτήν, κι αυτό που μπορούμε να κάνουμε διαρκώς το αμελούμε. Tο benchmarking ισχύει ακόμη και για διάφορα συστήματα, και μερικές φορές τα εθνικά συστήματα αποδεικνύονται ευέλικτα. Στη Γερμανία λ.χ. επετράπη να ψήνονται ψωμάκια τις Kυριακές το πρωί. Aυτό δεν επιτρεπόταν. Διαβάζοντας τώρα τα άρθρα στο γερμανικό τύπο, νομίζει κανείς ότι έγινε μια νέα επανάσταση εκεί; τόσο έκπληξη προκαλεί που τόσοι άνθρωποι θέλουν να έχουν ψωμάκια την Kυριακή, ώστε το θεωρούν θαυμάσιο το να βρουν μερικά. Kυρίες και κύριοι, όποιος ξέρει πόσο θλιβερές είναι οι Kυριακές και ότι η μοναδική ευχαρίστηση είναι ίσως ένα ζεστό ψωμάκι για πρωινό, κάθεται και σκέπτεται και αναρωτιέται: Πού ζουν άραγε οι άνθρωποι αυτοί, οι αρτοποιοί και οι άλλοι που μπορούν να ψήνουν, κι αρνήθηκαν να παράγουν κάτι που ζητούσε ο κόσμος; Προχωρούμε τόσο πολύ, ώστε να παρεμποδίζουμε αυτό που στην ουσία θα μπορούσαμε να κάνουμε, και στη συνέχεια απορούμε γιατί έχουμε ανέργους. Δεν το καταλαβαίνω αυτό.
<P>
Παίρνω τώρα τον Alan Donnely και την περιφέρειά του. Όποιος θέλει να μάθει πραγματικά πώς μπορεί κανείς να καταπολεμήσει την ανεργία, θα πρέπει να πάει στην περιφέρεια του Newcastle. Eκεί κάθησαν μαζί όλοι οι άνθρωποι, η βιομηχανία, τα συνδικάτα, οι τοπικές οργανώσεις και οι διοικήσεις, καθώς κι ένα πανεπιστήμιο, στην οικοδόμηση του οποίου βοηθήσαμε κι εμείς. Eκεί δεν παραπονιούνται για τις κατανομές του χρόνου εργασίας και για άλλα παρόμοια, αλλά ανασκουμπώθηκαν; σε μια περιφέρεια που πέρασε όλες τις κρίσεις: την κρίση του χάλυβα, την κρίση της ναυπηγικής βιομηχανίας, την κρίση της κλωστοϋφαντουργίας, την κρίση του πετροκάρβουνου, την κρίση της αλιείας. Όλες οι κρίσεις που μπορείτε να φαντασθείτε στην Ένωση, τις πέρασε η περιφέρεια αυτή. Έχει τώρα τα υψηλότερα ποσοστά ανάπτυξης; είναι μια περιφέρεια στην οποία οι άνθρωποι δουλεύουν πραγματικά, επειδή κανείς δεν τους εμποδίζει να δουλέψουν.
<P>
Nα σας πω γιατί μια μεγάλη επιχείρηση, από μια άλλη χώρα, πήγε εκεί κι έκανε επένδυση ύψους δισεκατομμυρίων, η οποία θα δημιουργήσει αρχικά 3000 θέσεις εργασίας και αργότερα περισσότερες; Πήγα και τους ρώτησα. Θα πρέπει να το κάνετε κι εσείς, κάποτε. Πηγαίνετε κάποτε εκεί που εγκαθίστανται επιχειρήσεις από άλλες χώρες μέσα στην Ένωση. Pωτήστε τους γιατί άραγε πήγαν σ' αυτή τη χώρα. H απάντησή τους ήταν: Aσφαλώς και είμαστε υποχρεωμένοι να πληρώσουμε χαμηλότερους μισθούς. Aυτό όμως τελικά δεν ήταν το αποφασιστικό. Aποφασιστικό ήταν το ότι μας είπαν, μέσα σε τρεις εβδομάδες, πως μπορούμε να κτίσουμε εδώ, ενώ στη χώρα από την οποία ερχόμαστε θα χρειαζόταν τουλάχιστον 6 έως 8 μήνες γι' αυτό, και πρακτικά πάνω από ένα χρόνο. Tι σημαίνει αυτό; Tι συμβαίνει άραγε με την ανταγωνιστικότητα τέτοιων δημοσίων αποφάσεων;
<P>
Στη συνέχεια ας πάρω ένα κράτος μέλος, που δεν είναι και τόσο άγνωστο στον κ. Caudron, και συνεπώς τη συζήτηση για τις δημόσιες υπηρεσίες. Mια χώρα μπορεί, με βάση μια ελεύθερη απόφαση, την οποία περιέγραψε ως γνωστόν ο σουηδός συνάδελφος, να αποφασίσει να θέσει σε λειτουργία μια service public , ως κρατική μονοπωλιακή επιχείρηση, και να ξοδέψει πολλά χρήματα γι' αυτήν. Mπορεί να διατηρήσει άλλες δημοσιο-δικαιϊκές επιχειρήσεις, σε τομείς στους οποίους η ιδέα της service public δεν θα πρέπει να είναι και τόσο οικεία, όσο στο ταχυδρομείο για παράδειγμα, όπου αυτή έχει κάποια παράδοση. Aν κάποιος λειτουργεί μια κρατική αεροπορική εταιρία, έχει έναν κρατικό σιδηρόδρομο, έχει μια ή και περισσότερες κρατικές τράπεζες, τότε όλες αυτές οι διαφορετικές επιχειρήσεις, λόγω της μη αποδοτικότητάς τους, απαιτούν ένα μεγάλο μέρος των φορολογικών εσόδων. Θα πρέπει να βάλω πολλά χρήματα σε τέτοιες επιχειρήσεις, τα οποία θα μπορούσα να ξοδέψω για λογικότερα πράγματα - λ.χ. για την έρευνα και την ανάπτυξη. Διαρκώς έχω μαύρες τρύπες, που θα πρέπει να βουλώνω με τα χρήματα που πρέπει να πάρω από τους φορολογουμένους μου. Mπορούμε λοιπόν να το κάνουμε αυτό, φυσικά. Δεν αμφισβητώ ότι ο καθένας έχει το δικαίωμα να το κάνει αυτό. Mόνο που κι εδώ η εσωτερική αγορά φροντίζει για κάτι πολύ λογικό, και συγκεκριμένα για τον ανταγωνισμό των συστημάτων. Δεν υπάρχει δηλαδή μόνο ένα benchmarking των μεμονωμένων επιχειρήσεων που πρέπει να δοκιμαστεί επιτυχώς στην αγορά. Yπάρχει κι ένα benchmarking των συστημάτων.
<P>
Kυρίες και κύριοι, το μυστικό της dιlocalisation είναι ότι το benchmarking των συστημάτων οδηγεί σε μια εναρμόνιση με τα πόδια. Όποιος δεν θέλει να το δει, ζει σ' έναν κόσμο φανταστικό. Θα ήθελα να ζούμε σ' ένα κόσμο, όπου να μπορούμε πραγματικά να κάνουμε κάτι για να φύγουμε απ' αυτό το υψηλό επίπεδο ανεργίας, διότι δεν θα φθάνει μονάχα μια βελτίωση της γενικής οικονομικής κατάστασης κατά τα επόμενα χρόνια, αν δεν έχουμε τη δύναμη να αποτινάξουμε τις αλυσίδες που μόνοι μας φτιάξαμε - υπερβολική ρύθμιση, επενδυτικά προβλήματα και κυρίως προβλήματα λειτουργίας των μικρομεσαίων επιχειρήσεων -, και αν δεν έχουμε τη δύναμη για κάτι τέτοιο, τότε δεν θα καταπολεμήσουμε και την ανεργία.

<SPEAKER ID=146 NAME="Van Miert">
Θα ήθελα να αρχίσω εκφράζοντας την ικανοποίησή μου γι'αυτή τη συνδυασμένη συζήτηση που πραγματοποιείται, μέσω της οποίας καταβάλλεται μία προσπάθεια να εξεταστούν από διάφορες προοπτικές προβλήματα που αφορούν τον ανταγωνισμό, την οικονομική ανάπτυξη, την απασχόληση και την ενιαία αγορά, προκειμένου να εξαχθούν τα κατάλληλα συμπεράσματα. Θα ήθελα λοιπόν να ευχαριστήσω θερμά όλους αυτούς που ανέλαβαν τη συγκεκριμένη πρωτοβουλία, θέμα με το οποίο γνωρίζω ότι είχε ασχοληθεί ιδιαιτέρως στο παρελθόν ο πρόεδρος της Επιτροπής Οικονομικής, Νομισματικής και Βιομηχανικής Πολιτικής.
<P>
Θα ήθελα επίσης να ευχαριστήσω θερμά και τους τρεις εισηγητές, δύο από τους οποίους σχετίζονται άμεσα με τον τομέα της αρμοδιότητάς μου, που είναι συγκεκριμένα η κ. Garcνa Arias και ο κ. Rapkay, αλλά και τον κ. Kuckelkorn, δεδομένου ότι ο συνάδελφος de Silguy με παρακάλεσε να ασχοληθώ σήμερα με την έκθεσή του, πράγμα που μετά χαρά κάνω. Θα ήθελα λοιπόν να τους ευχαριστήσω όχι μόνο για τις εκθέσεις τους, οι οποίες σε γενικές γραμμές ήταν πολύ θετικές, παρ'όλο που έγιναν ορισμένες παρατηρήσεις σχετικά με ορισμένα σημεία και ασκήθηκε μία κάποια κριτική, αλλά κυρίως για την ποιότητα των εκθέσεων αυτών. Πιστεύω ότι κατ'αυτό τον τρόπο είμαστε πραγματικά σε θέση να πραγματοποιήσουμε μία ουσιαστική συζήτηση. Επειδή ο χρόνος είναι περιορισμένος, και βλέπω ευτυχώς ότι ο συνάδελφος Monti βρίσκεται ενώπιόν μας, θα ήθελα να υπεισέλθω πάρα πολύ σύντομα σε ορισμένα σημεία που αναφέρθηκαν κατά τη διάρκεια της συζήτησης. Ζητώ να με συγχωρήσετε που είμαι υποχρεωμένος να το κάνω αυτό εν είδει τηλεγραφήματος.
<P>
Όσον αφορά την έκθεση της κ. Garcνa Arias, θα ήθελα για άλλη μία φορά να εκφράσω την ιδιαίτερη ικανοποίηση που αισθάνομαι για το γεγονός ότι παρατηρείται ευρεία συμφωνία απόψεων μεταξύ Επιτροπής και ενός μεγάλου μέρους των μελών του Κοινοβουλίου όσον αφορά την πολιτική ανταγωνισμού. Αυτό δεν σημαίνει ότι δεν έχει ασκηθεί κριτική, ούτε ότι δεν έγιναν ορισμένες ιδιαίτερες παρατηρήσεις, αυτό είναι αλήθεια. Σε γενικές όμως γραμμές πιστεύω ότι θα μπορούσαμε να διαπιστώσουμε ότι επικρατεί ευρεία συμφωνία απόψεων, πράγμα που παρεμπιπτόντως είναι πιθανόν να οφείλεται στο γεγονός ότι συζητάμε τακτικά για το θέμα αυτό. Έχουμε συνάψει μία ειδική συμφωνία με την Επιτροπή Οικονομικής, Νομισματικής και Βιομηχανικής Πολιτικής προκειμένου να συζητάμε τακτικά και με τρόπο άμεσο και ειλικρινή τους διάφορους φακέλους, τα διάφορα προβλήματα που προκύπτουν. Για το λόγο αυτό, χαίρομαι που μετά από μακρά συζήτηση που είχαμε, η επιτροπή συμφώνησε με τη θέση που είχε λάβει η Επιτροπή εδώ και αρκετό καιρό, σύμφωνα με την οποία δεν ήταν απαραίτητο να δημιουργηθεί στην Ευρωπαϊκή Ένωση μία ειδική υπηρεσία για ορισμένες πτυχές της πολιτικής ανταγωνισμού, αλλά ότι θα ήταν πολύ προτιμότερο η πολιτική αυτή να εξακολουθήσει να αποτελεί αρμοδιότητα της Επιτροπής, δηλαδή να συζητάμε την πολιτική ανταγωνισμού. Πρόκειται για μία πολιτική η οποία αποτελεί τη βάση και άλλων πολιτικών τομέων και που κατά κάποιο τρόπο είναι η καρδιά της βιομηχανικής πολιτικής ή όπως αλλοιώς θέλουμε να την αποκαλέσουμε. Αυτό σημαίνει ότι, όταν ελευθερώνονται ορισμένοι τομείς, ο ανταγωνισμός πρέπει να λαμβάνεται υπόψη χωρίς όμως να λησμονούνται και άλλα θέματα. Σ'αυτά περιλαμβάνονται προβλήματα που έχουν κοινωνικό χαρακτήρα, που αφορούν το περιβάλλον, την ασφάλεια και διάφορα άλλα. Κατ'αυτό τον τρόπο προσπαθούμε να χρησιμοποιήσουμε την πολιτική ανταγωνισμού ως ένα είδος πυρήνα, ως ένα μέσο, πλαισιώνοντας όμως την πολιτική με τα απαραίτητα εξισορροπητικά αντίβαρα. Για την υλοποίηση του στόχου αυτού χρειάζεται μία πολιτική και όχι μία υπηρεσία η οποία θα ανοίγει σε ορισμένες περιπτώσεις ένα είδος εγχειριδίου και θα λαμβάνει μία απόφαση. Το θέμα είναι πολύ πιο ευρύ. Πρόκειται για μία γνήσια πολιτική, για μία ολοκληρωμένη πολιτική και αισθάνομαι ιδιαίτερη ικανοποίηση που η Επιτροπή και το Κοινοβούλιο συμμερίζονται την άποψη αυτή, επειδή πιστεύω ότι αυτό είναι ωφέλιμο και ότι επιτρέπει στο Κοινοβούλιο να ελέγχει με το δέοντα τρόπο τα τεκταινόμενα.
<P>
Θα ήθελα τώρα να πω κάτι για τις δημόσιες υπηρεσίες και το άρθρο 90, επειδή γνωρίζω ότι το Κοινοβούλιο δείχνει ορθώς μία ιδιαίτερη ευαισθησία για το σημείο αυτό. Γνωρίζετε τη θέση της Επιτροπής. Κρίνουμε ότι το άρθρο 90 χρησιμοποιείται ως αντίβαρο ενόψει της πρακτικής της Επιτροπής, ενόψει του εγγράφου που εγκρίναμε πριν από μερικές εβδομάδες στην Επιτροπή. Εάν συμβεί αυτό, δεν νομίζω ότι υπάρχουν πραγματικά λόγοι να τροποποιηθεί το άρθρο. Συμμερίζομαι λοιπόν, και οφείλω να το ομολογήσω αυτό, τις ανησυχίες που εξέφρασαν διάφορα μέλη του Κοινοβουλίου κατά τη διάρκεια της συζήτησης, σύμφωνα με τις οποίες η τυχόν τροποποίηση του άρθρου αυτού θα διατάρασσε την προαναφερθείσα ισορροπία. Συνεπώς, όπως έκανα επανειλημμένα στο παρελθόν και γνωρίζω την ιδιαίτερη ευαισθησία του Κοινοβουλίου σχετικά με το θέμα αυτό καθώς και τις σημαντικές διαφορές απόψεων που υπάρχουν τόσο στους κόλπους της Επιτροπής όσο και στους κόλπους του Κοινοβουλίου, θα ήθελα να απευθύνω επίμονη έκκληση, ενόψει της στάσης που τήρησε η Επιτροπή όσον αφορά τις πρακτικές του παρελθόντος, να μην τροποποιηθεί το άρθρο αυτό, αλλά - και αυτό προορίζεται κυρίως για τον κ. Konrad - να δείξουμε την απαραίτητη ευρύνεια και θετική προδιάθεση και να προσθέσουμε στο άρθρο 3 μία αναφορά η οποία κατά κάποιο τρόπο θα επιβεβαιώνει την ισορροπημένη στάση που ετήρησε η Επιτροπή στην πράξη. Έτσι θα εφησυχάσουν κάπως και όλοι όσοι ανησυχούν - ναι κ. Konrad, γνωρίζω ότι ανησυχείτε, εγώ όμως όχι, ούτε και η Επιτροπή - πιστεύουμε δε ότι θα ήταν καλό να συμπεριληφθεί η αναφορά αυτή στο άρθρο 3. Ταυτόχρονα όμως θα ήθελα να απευθύνω έντονη έκκληση προς το Κοινοβούλιο να ξανασκεφτεί το θέμα πριν αποφασίσει να προτείνει την τροποποίηση του άρθρου 90. Όπως και να έχουν τα πράγματα, αυτή είναι η στάση της Επιτροπής. Παρεμπιπτόντως, επιτρέψτε μου να υπενθυμίσω ότι στην ανακοίνωση της Επιτροπής δεν αναφέρεται τι ακριβώς σκοπεύουμε να κάνουμε με αυτό το θέμα. Θα μπορούσαμε πάντοτε να εξετάσουμε, στη συνέχεια των συζητήσεων στα πλαίσια της Διακυβερνητικής Διάσκεψης, κατά πόσο θα μπορούσαμε να καταρτίσουμε ένα χάρτη. Η συζήτηση αυτή δεν έχει κλείσει. Εκτός αυτού, η Επιτροπή δεν έχει εκφέρει γνώμη επί του θέματος. Επαναλαμβάνω όμως ότι θα ήταν κατά τη γνώμη μου προτιμότερο να χρησιμοποιήσουμε το άρθρο 3 και να εξετάσουμε ενδεχομένως τι μπορεί να γίνει με αυτή την ανακοίνωση της Επιτροπής, χωρίς όμως να τροποποιήσουμε το άρθρο 90.
<P>
Εξάλλου, θα ήθελα να υπενθυμίσω για άλλη μία φορά, ότι η πολιτική της Επιτροπής, είτε αφορά τις τηλεπικοινωνίες είτε άλλους τομείς, συμπεριλαμβανομένων και των ταχυδρομείων, για τους οποίους αρμόδιος είναι ο συνάδελφος Bangemann λόγω του ότι πρόκειται για μία κλασική πρόταση, στηρίζεται στο άρθρο Α και, κατόπιν μακρών συζητήσεων, όχι στο άρθρο 90, εκτός άλλων επειδή αυτό ήταν και το αίτημα του Κοινοβουλίου. Ανταποκριθήκαμε στο αίτημα αυτό και αυτός είναι και ο λόγος που εφαρμόζεται η κλασική διαδικασία. Κάθε φορά που εξετάζουμε μία συγκεκριμένη τομεακή πολιτική, ακόμα και στην περίπτωση που το θέμα αφορά τη δημιουργία συνθηκών ανταγωνισμού, ενεργούμε έχοντας πλήρη επίγνωση της κατάστασης και με πρόθεση να εξασφαλίσουμε την καθολική παροχή υπηρεσιών οπουδήποτε αυτό είναι απαραίτητο. Επίσης, σε όποιες περιπτώσεις χρειάζεται να συνεκτιμηθούν και κοινωνικοί παράγοντες, αυτό συμβαίνει. Κατά συνέπεια, πρόκειται για μία ισορροπημένη πολιτική.
<P>
Καταλήγω συνεπώς στο συμπέρασμα ότι, χρησιμοποιώντας εκτός άλλων την ανακοίνωση της Επιτροπής, θα μπορούσε να διεξαχθεί στο Σώμα μία ευρεία συζήτηση με βάση ένα τέτοιο έγγραφο και μία έκθεση η οποία θα μπορούσε να εκπονηθεί από μία ή από περισσότερες επιτροπές κατά τέτοιο τρόπο ώστε να μας επιτραπεί να συνάψουμε σαφείς περαιτέρω συμφωνίες.
<P>
Επιτρέψτε μου τώρα να αναφερθώ πολύ σύντομα στην έκθεση του κ. Rapkay και να τον ευχαριστήσω θερμά όχι μόνο για την υποστήριξη που προσφέρει στην Επιτροπή, αλλά και για την έξοχη ποιότητα του εγγράφου που εκπόνησε. Δεν χρειάζεται να συζητήσουμε περαιτέρω για το θέμα αυτό επειδή πρόκειται για μία αντικειμενική διαπίστωση. Πρέπει όμως να γνωστοποιήσω σήμερα - το Συμβούλιο θα συνεδριάσει την επόμενη εβδομάδα την Πέμπτη - ότι δυστυχώς η πρότασή μας, παρ'ότι υποστηρίζεται από το Κοινοβούλιο, δεν μπορεί να συγκεντρώσει την απαραίτητη πλειοψηφία όσον αφορά τα όρια . Αυτό συμβαίνει επειδή η στάση των μεγάλων κρατών είναι αρνητική. Οι περισσότερες μικρές ή μικρότερες χώρες συμπορεύονται με την Επιτροπή και εάν εξαρτάται από αυτές θα μπορούσαμε να συμφωνήσουμε, δυστυχώς οι περισσότερες μεγάλες χώρες είναι αντίθετες. Δεν θέλω να αναφερθώ στους σχετικούς λόγους, επειδή αυτοί καθεαυτοί έχουν κάπως αντιφατικό χαρακτήρα, δυστυχώς όμως είμαι υποχρεωμένος να διαπιστώσω ότι, παρ'όλο που την Πέμπτη θα δώσω άλλη μία μάχη με την υποστήριξη του Κοινοβουλίου, είμαι υποχρεωμένος να πω ειλικρινά ότι υπάρχουν ελάχιστες πιθανότητες να ακολουθήσει το Συμβούλιο των Υπουργών τις προτάσεις της Επιτροπής και του Κοινοβουλίου.
<P>
Σε ένα άλλο σημείο η κατάσταση είναι πολύ πιο ευχάριστη και συγκεκριμένα όσον αφορά την περίπτωση που παρόμοιες συγχωνεύσεις πρέπει να δηλωθούν σε περισσότερες χώρες. Στην περίπτωση αυτή, το Συμβούλιο των Υπουργών φαίνεται να είναι περισσότερο διατεθειμένο να αναζητήσει μία λύση, που ίσως να μην είναι εντελώς αυτή που προτείναμε, ωστόσο το αποτέλεσμα θα μπορούσε να είναι ενδιαφέρον. Με αυτά τα δεδομένα θα ήθελα να δηλώσω στο Κοινοβούλιο ότι θεωρώ αυτονόητο να συνεχίσουμε τις διαβουλεύσεις μας επί του θέματος. Σε περίπτωση που υποβληθεί κάποτε μία νέα πρόταση, σε περίπτωση που αυτό είναι απαραίτητο, που να αφορά τα όρια , θα ζητηθεί σχετικώς και η γνώμη του Κοινοβουλίου. Επί του θέματος αυτού η συμφωνία μας είναι σαφής. Η Επιτροπή έχει δε την πρόθεση να την τηρήσει στο ακέραιο. Αυτό πρέπει να είναι απολύτως σαφές στα μέλη του Κοινοβουλίου.
<P>
Ελπίζω όμως ότι θα καταφέρουμε κάτι και θα ήθελα να παραθέσω ένα συγκεκριμένο παράδειγμα για να δείξω πόσο απαραίτητο είναι αυτό. Γνωρίζετε ότι επίκειται μία μεγάλη συγχώνευση μεταξύ BT και MCI. Σήμερα συζητάμε ακόμα κατά πόσο η υπόθεση αυτή εντάσσεται στο πεδίο εφαρμογής του κανονισμού περί συγχωνεύσεων, επειδή πρόκειται για τα επιχειρηματικά δεδομένα της MCI στην Ευρωπαϊκή Ένωση και τον κανόνα των δύο τρίτων. Φαίνεται ότι η Επιτροπή θα πρέπει να εξετάσει την υπόθεση αυτή, παρατηρώ όμως ότι δεν είναι πάντοτε σαφές σε παρόμοιες περιπτώσεις κατά πόσο πρόκειται για θέματα που πρέπει να εξετασθούν από την Επιτροπή με βάση τον κανονισμό περί συγχωνεύσεων. Βλέπετε λοιπόν ότι είναι απαραίτητο - και στο σημείο αυτό έχετε απόλυτο δίκιο κύριε εισηγητή - να επανεξετάσουμε στο μέτρο του δυνατού ορισμένα πράγματα και ότι, παρ'όλο που αυτό υπαινίχθηκε από ορισμένα μέλη του Κοινοβουλίου, το παραδέχομαι, δεν προτείναμε την τροποποίηση του κανόνα των δύο τρίτων, απλώς και μόνο επειδή γνωρίζουμε ότι αυτή τη στιγμή δεν υπάρχει η παραμικρή δυνατότητα να συγκεντρωθεί η απαραίτητη πλειοψηφία στο Κοινοβούλιο. Παραδέχομαι όμως ότι πρόκειται για ένα θέμα το οποίο θα πρέπει να εξακολουθήσει να μας απασχολεί και στο μέλλον και να οδηγήσει ενδεχομένως στην ανάληψη κάποιας πρωτοβουλίας σε μεταγενέστερο στάδιο. Κύριε Rapkay, θα ήθελα να σας ευχαριστήσω για άλλη μία φορά για την έκθεσή σας και για την υποστήριξη του Κοινοβουλίου.
<P>
Θα ήθελα επίσης να συγχαρώ και τον κ. Kuckelkorn για την έκθεσή του. Πρόκειται για μία πρωτοβουλία που ανέλαβε το Κοινοβούλιο. Η Επιτροπή την υιοθέτησε με ευχαρίστηση και προσπάθησε να πείσει το Συμβούλιο των Υπουργών ότι πρόκειται για μία πρωτοβουλία που είναι απαραίτητο να ληφθεί προς όφελος των μικρομεσαίων επιχειρήσεων αλλά και στα πλαίσια του αγώνα για την καταπολέμηση της ανεργίας. Δυστυχώς όμως, χθες φάνηκε για άλλη μία φορά στο Συμβούλιο των Υπουργών ότι, όσο και εάν προσπαθούμε να προωθήσουμε το πρόγραμμα ELISE, υπάρχουν ορισμένοι Υπουργοί οι οποίοι παραμένουν ασυγκίνητοι μπροστά στα «κάλλη» του. Αυτό σημαίνει, δυστυχώς, ότι οι ελπίδες μας είναι ελάχιστες. Όμως, το Κοινοβούλιο υποστηρίζει την Επιτροπή και ο συνάδελφος de Silguy μαζί με τους συνεργάτες του δήλωσαν ότι θα συνεχίσουν τις προσπάθειες προκειμένου να επιτευχθεί κάτι. Δυστυχώς όμως το Συμβούλιο προβάλλει μεγάλη αντίσταση.
<P>
Κυρίες και κύριοι, θα συνεχίσω πολύ γρήγορα, δεν μου απομένει πολύς χρόνος, υπάρχουν όμως ορισμένα σημεία τα οποία έθιξε ο κ. Janssen van Raay, βλέπω όμως ότι απουσιάζει, σημεία που αφορούσαν το χώρο του ποδοσφαίρου και τα οποία θα εξετάσουμε από κοινού. Βλέπω επίσης ότι λείπει και ο κ. Chanterie, διαφορετικά θα μπορούσαμε να αναφερθούμε για λίγο στα θέματα των επιδοτήσεων και των προσωρινών παραχωρήσεων. Θα συζητήσω το θέμα μαζί του.
<P>
Έρχομαι τώρα στο θέμα της διανομής αυτοκινήτων που εθίγη από τον κ. Donnelly. Είναι αλήθεια ότι πρόκειται για μία ρύθμιση η οποία δεν εναρμονίζεται απολύτως με τους κανονικούς όρους ανταγωνισμού. Αυτό είναι αναμφισβήτητο. Γνωρίζετε παρεμπιπτόντως ότι η σημερινή ρύθμιση, ο ισχύων κανονισμός, είναι πολύ πιο ελαστικός από τον προηγούμενο και λιγότερο χρονοβόρος, πράγμα που σημαίνει ότι, μετά τη λήξη της περιόδου αυτής, θα είμαστε σε θέση να εξετάσουμε για άλλη μία φορά κατά πόσον είναι απαραίτητο να υπάρχει μία τέτοια ρύθμιση. Δεν είμαι σε θέση να εκφέρω γνώμη επί του θέματος. Βλέπετε όμως ότι ο ανταγωνισμός αυξάνεται και στον τομέα αυτό. Από την άλλη πλευρά, σκεφθήκαμε ότι υπήρχαν και άλλοι λόγοι για τη διατήρηση ενός ειδικού κανονισμού για τη διανομή αυτοκινήτων ιδιωτικής χρήσης και φορτηγών οχημάτων.
<P>
Έρχομαι τώρα στην κ. Riis Jψrgensen, γνωρίζω ότι αγωνίζεται για την προαγωγή της διαφάνειας όσον αφορά τους φακέλους των κρατικών ενισχύσεων. Κυρία, γνωρίζετε ότι, κατόπιν επιμονής του Κοινοβουλίου, πρόκειται να διεξαγάγουμε ευρεία συζήτηση, το ελπίζω τουλάχιστον, την προσεχή Πέμπτη στο Συμβούλιο των Υπουργών στα πλαίσια της οποίας η Επιτροπή κατάρτισε από κοινού με την ιρλανδική Προεδρία, την οποία θα ήθελα να επαινέσω για το έργο της, ένα ψήφισμα με το οποίο επιχειρεί να προαγάγει τη διαφάνεια, να δημιουργήσει τη δυνατότητα να περιορίσει την τεράστια αύξηση των περιπτώσεων και πολλά άλλα. Πιστεύω ότι έχουμε εμπλακεί σε μία συζήτηση με αντικείμενο τη διαφάνεια, την προσφορά μεγαλύτερης ασφάλειας στους καταναλωτές και ελπίζω ότι η αντίδραση του Συμβουλίου θα είναι θετική απέναντι στις προθέσεις της Επιτροπής και του Κοινοβουλίου. Η συζήτηση αυτή πρέπει να μας επιτρέψει να υποβάλουμε συγκεκριμένες προτάσεις στο Συμβούλιο, οι οποίες βεβαίως θα εξετασθούν και από κοινού με το Κοινοβούλιο. Ας συμφωνήσουμε από τώρα τι θα κάνουμε για το θέμα αυτό. Σε περίπτωση που η Επιτροπή έχει τη γνώμη ότι, με βάση τη συζήτηση αυτή, έχουμε τη δυνατότητα να σημειώσουμε θετικά αποτελέσματα, θα προβούμε οπωσδήποτε στη διεξαγωγή εκτενούς συζήτησης στο Κοινοβούλιο και στις αρμόδιες επιτροπές.
<P>
Κυρίες και κύριοι, θα ήθελα να ολοκληρώσω, παρ'όλο που η κ. Randzio-Plath, η οποία απουσιάζει, έθιξε το ενδιαφέρον θέμα που αφορά την πιθανότητα χορήγησης κρατικών ενισχύσεων για τη μείωση των φορολογικών επιβαρύνσεων και των εισφορών για την κοινωνική ασφάλιση. Μπορώ να διαβεβαιώσω τόσο αυτή όσο και τους άλλους συναδέλφους που παρευρίσκονται εδώ ότι η Επιτροπή εξετάζει οπωσδήποτε το θέμα και, σε περίπτωση που είναι απαραίτητο, θα καταδικάσει τις πράξεις αυτές ως κρατικές ενισχύσεις. Επιτρέψτε μου να αναφερθώ στην υπόθεση που εθίγη από κάποιον και που αφορά την υφαντουργία στη Γαλλία. Βεβαίως και πρόκειται για τον κανόνα de-minimis. Ο κανόνας αυτός πρέπει να τηρείται. Σε περίπτωση που η ενίσχυση που χορηγείται δεν υπερβαίνει τα όρια του de-minimis, η Επιτροπή δεν έχει λόγους να αναλάβει δράση και δεν υπάρχει καν υποχρέωση να ενημερωθεί για το θέμα. Σε περίπτωση όμως υπέρβασης των ορίων de-minimis, ακόμα και αν αυτό συμβαίνει μέσω του συστήματος κοινωνικής ασφάλισης, όπως έγινε στην Ιταλία προς όφελος της υποδηματοποιίας ή στο Βέλγιο, στην περίπτωση Maribel, προς όφελος της εξαγωγικής βιομηχανίας, ή στη Γαλλία στον υφαντουργικό τομέα, η Επιτροπή είναι υποχρεωμένη να αναλάβει δράση, επειδή πρόκειται για μία περίπτωση αθέμιτου ανταγωνισμού με τη χορήγηση κρατικών ενισχύσεων που έχουν τη μορφή της μείωσης των εισφορών κοινωνικής ασφάλισης ή των φορολογικών επιβαρύνσεων. Ο τομέας αυτός εμπίπτει στις αρμοδιότητές μας.
<P>
Κυρίες και κύριοι, θα ολοκληρώσω στο σημείο αυτό. Ζητώ συγνώμη για τη μακρυγορία μου και θα ολοκληρώσω επειδή δεν θα ήθελα να στερήσω από το συνάδελφο Monti τη δυνατότητα να απαντήσει στα σημαντικά ερωτήματα και τις παρατηρήσεις που υποβλήθηκαν.

<SPEAKER ID=147 NAME="Monti">
Κύριε Πρόεδρε, κύριοι βουλευτές, επιθυμώ πριν από όλα να ευχαριστήσω τους εισηγητές και ιδιαίτερα τον κ. Secchi για την έκθεσή του περί της ενιαίας αγοράς, που θεωρώ πραγματικά εξαιρετικής ποιότητας και πολύ χρήσιμη για την Επιτροπή, διότι θα της επιτρέψει να προσανατολίσει ακόμη ακριβέστερα τη δράση οικοδόμησης της ενιαίας αγοράς.
<P>
Αποτελεί ικανοποίηση για την Επιτροπή το ότι στην έκθεση αναγνωρίζεται η παροχή, κατά το 1995, ενός νέου κινήτρου και μνημονεύονται οι κυριότερες πρωτοβουλίες που έχουν αναληφθεί. Είναι επίσης πολύ χρήσιμος ο εντοπισμός των κενών αυτών των «πολλών» που παραμένουν να γίνουν για να έχουμε μία πραγματική ενιαία αγορά που να λειτουργεί σωστά. Η μελέτη που μόλις δημοσίευσε η Επιτροπή σχετικά με τις επιπτώσεις της ενιαίας αγοράς μας ενθαρρύνει σε μεγάλο βαθμό να συνεχίσουμε τη δράση μας για την υλοποίηση μιας τέτοιας αγοράς, διότι δείχνει ότι εκεί που η ενιαία αγορά έχει πραγματοποιηθεί τα αποτελέσματα όντως υπάρχουν. Η μελέτη της Επιτροπής έχει επίσης διαπιστώσει ότι, ακόμη και κατά διάρκεια ετών που ήταν πολύ δύσκολα για την ευρωπαϊκή οικονομία, έγιναν αισθητά ορισμένα αποτελέσματα της ενιαίας αγοράς, και συγκεκριμένα όσον αφορά το εσωτερικό ακαθάριστο προϊόν της Κοινότητας έχουμε μία ετήσια αύξηση σχεδόν κατά 1, 5 % ενώ συγχρόνως η δημιουργία θέσεων εργσίας εκτιμάται ότι ανέρχεται σε 900 000. Επιπλέον -και θα ήθελα να το υπογραμμίσω- έχει υπολογισθεί ότι ο πληθωρισμός στις ευρωπαϊκές χώρες είναι, εξαιτίας του μεγαλύτερου ανταγωνισμού και ανοίγματος που έχει προκαλέσει η ενιαία αγορά, κατά μία μονάδα, κατά μιάμιση μονάδα τοις εκατό κατώτερος από εκείνον που θα είχαμε διαφορετικά: δίδεται, συνεπώς, κάποια ανάσα, από την πλευρά της προσφοράς φυσικά, στην ευρωπαϊκή οικονομία.
<P>
Οι κκ. Donnelly και von Wogau αναφέρθηκαν στην ανάγκη μεγαλύτερου συντονισμού μεταξύ πολιτικών και επισήμων κειμένων που αφορούν τη βιομηχανία, τον ανταγωνισμό, την ενιαία αγορά. Επειδή οι δύο συνάδελφοι που μίλησαν πριν από εμένα δεν αναφέρθηκαν ρητά σε αυτό το αίτημα, θα ήθελα να τονίσω ότι έχουμε λάβει υπόψη όσα ήδη είχαν ειπωθεί πέρυσι με την ίδια ευκαιρία ενώπιον της Ολομέλειας: όντως υπάρχει -έτσι νομίζουμε- σημαντική συνέπεια όσον αφορά τις πολιτικές αποφάσεις που λαμβάνονται καθημερινά στους τρεις τομείς. Επιπλέον, πέρνουμε υπόψη τις τρεις πλευρές κατά την ανάλυση των επιπτώσεων. παραδείγματος χάρη, η μελέτη των επιπτώσεων της ενιαίας αγοράς δεν αγνοεί τις τρεις διαστάσεις του θέματος. Τέλος, νομίζω ότι και η παρούσα κοινή συζήτηση αποτελεί μία άριστη ευκαιρία για να υπογραμμίσουμε άλλη μία φορά αυτές τις παραπληρωματικότητες.
<P>
Η έκθεση Secchi εντοπίζει τα «πολλά» που θα πρέπει ακόμη να γίνουν και θα έλεγα ότι μπορούμε να συνοψίσουμε σε τρία σημεία τα κυριότερα κενά που εξακολουθούν να υπάρχουν για την πραγματοποίηση μιας αγοράς που να βρίσκεται στο ύψος των προσδοκιών μας. Τα τρία σημεία που θα μπορούσαμε να θεωρήσουμε σαν τις τρεις κύριες ελλείψεις, αφορούν τη συγκεκριμένη εφαρμογή, δηλαδή το enforcement , τη φορολογία και τους πολίτες.
<P>
Όσον αφορά τη συγκεκριμένη εφαρμογή, το enforcement , που η Επιτροπή θεωρεί ως την υπ' αριθμό μία προτεραιότητά της στο πεδίο της ενιαίας αγοράς, ορισμένα πράγματα μπορούν να γίνουν εντός του σημερινού θεσμικού πλαισίου, άλλα αντιθέτως απαιτούν την τροποποίηση του ίδιου του θεσμικού πλαισίου. Ό, τι μπορούμε να κάνουμε μέσα στο σημερινό θεσμικό πλαίσιο, νομίζω ότι το πραγματοποιούμε. Μόνο στο πεδίο της ενιαίας αγοράς, εφέτος, έχουμε ήδη αρχίσει 195 διαδικασίες παράβασης κατά κρατών μελών και ένδεκα περιπτώσεις έχουν πλέον ανατεθεί στο Ευρωπαϊκό Δικαστήριο. αποφασίσαμε να βελτιώσουμε τις διαδικασίες παράβασης ώστε να καταστούν ταχύτερες και περισσότερο διαφανείς και να διευκολυνθεί η διαχείριση των διαδικασιών παράβασης στο εσωτερικό της Επιτροπής. Στο σημείο αυτό θα ήθελα να πω στην κ. Peijs ότι έχω υπόψη μου το αίτημα που από πολύ καιρό έχει διατυπώσει σχετικά με ένα help desk : θεωρώ και εγώ ότι πρόκειται για ένα σημαντικό θέμα για τη βελτίωση των διαδικασιών παράβασης. Μπορώ να σας διαβεβαιώσω, κυρία βουλευτή, ότι μιλήσαμε εκτενώς για την ιδέα σας και προσπαθούμε να της δώσουμε συγκεκριμένο περιεχόμενο, με την έννοια ότι -και το αναφέρω διότι μπορεί να ενδιαφέρει και άλλους εκτός από την κ. Peijs- προσπαθούμε να θέσουμε στη διάθεση των πολιτών, των επιχειρήσεων, των επαγγελματικών οργανώσεων, μία οργανωμένη πηγή πληροφοριών σχετικά με τις διαδικασίες εφαρμογής των κανόνων της ενιαίας αγοράς.
<P>
Προτίθεμαι να υλοποιήσω με συγκεκριμένο και απλό τρόπο αυτή την ιδέα. Οι βασικές πλευρές είναι οι ακόλουθες: εγκαθιστούμε αυτές τις ημέρες στις υπηρεσίες της Επιτροπής, μία τηλεφωνική γραμμή ad hoc, που στην αρχική φάση δεν θα έχει έναν πράσινο αριθμό. τα άτομα που θα απαντούν θα είναι σε θέση να δίνουν άμεσες πληροφορίες σχετικά με την εφαρμογή της διαδικασίας για παράβαση εκ μέρους της Επιτροπής και πώς μπορεί να απευθυνθεί κανείς στην Επιτροπή για να επισημάνει ενδεχόμενες παραβάσεις των ρυθμίσεων της ενιαίας αγοράς. επιπλέον, για την παροχή πιο ακριβών πληροφοριών σχετικά με ειδικούς φακέλους, τα άτομα που θα απαντούν στο τηλέφωνο θα υποδεικνύουν στους ενδιαφερομένους τις αρμόδιες για το θέμα αυτό υπηρεσίες. Στόχος μας είναι φυσικά η μεγαλύτερη διαφάνεια, η ενημέρωση και η απλοποίηση και, εάν μου το επιτρέπετε, κυρία βουλευτή, σας παρουσιάζω αυτή τη νέα δυνατότητα σαν χριστουγεννιάτικο δώρο, γιατί θα λειτουργήσει πριν από τα Χριστούγεννα: βεβαίως, αργότερα από όσο θα επιθυμούσαμε εσείς και εγώ αλλά, οπωσδήποτε, θα λειτουργήσει πολύ σύντομα.
<P>
Ο κ. Watson έθιξε στην παρέμβασή του ένα θέμα που έχει έμμεση σχέση με το ζήτημα της εφαρμογής, παραπονέθηκε δηλαδή για τις δυσκολίες που συναντούν κυρίως οι μικρομεσαίες επιχειρήσεις όταν απευθύνονται στη δικαιοσύνη. Δεν νομίζω ότι ο κ. Warson έχει άδικο: οι μικρομεσαίες επιχειρήσεις και οι πολίτες συναντούν μεγαλύτερες δυσκολίες όταν θέλουν να υπερασπισθούν τα δικαιώματά τους ενώπιον της δικαιοσύνης. Η δράση μας για την αντιμετώπιση αυτού του προβλήματος κινείται κυρίως σε τρεις κατευθύνσεις: πρώτο, απλοποίηση και επιτάχυνση των διοικητικών διαδικασιών για τις παραβάσεις. δεύτερο, επιμόρφωση των εθνικών δικαστών ώστε να εφαρμόζουν συχνότερα και σωστότερα το κοινοτικό δίκαιο. τρίτο, προσεχής υιοθέτηση εκ μέρους της Επιτροπής ενός ειδικού προγράμματος που θα ονομάζεται Schuman.
<P>
Όπως είπα, όμως, πριν από λίγο, δεν ξέρω εάν το σημερινό θεσμικό πλαίσιο αρκεί για να εξασφαλίσει μία συγκεκριμένη εφαρμογή που να βρίσκεται στο ύψος των προσδοκιών της ενιαίας αγοράς. Όπως παρατήρησαν ορισμένοι ομιλητές, στο πεδίο του ανταγωνισμού και των κρατικών ενισχύσεων, το enforcement είναι πολύ αποτελεσματικό και, φυσικά, και εγώ ο ίδιος το θεωρώ αποτελεσματικό. είμαι ο πρώτος που δηλώνω ότι αυτή η διαδικασία δεν είναι εξίσου αποτελεσματική στο πεδίο της ενιαίας αγοράς, αν και ανέλαβα την ευθύνη των ενεργειών μας. Γιατί; Διότι, ενώ στην περίπτωση του ανταγωνισμού και των κρατικών ενισχύσεων όσον αφορά τις ενδεχόμενες παραβιάσεις των ρυθμίσεων προσφεύγουμε στις προληπτικές κοινοποιήσεις και η Επιτροπή έχει τη δυνατότητα να παρέμβει πριν από την πρόκληση της ζημίας -απλοποιώ λίγο τα πράγματα, αλλά γνωρίζετε το θέμα- στην περίπτωση όμως της ενιαίας αγοράς το μόνο που μπορούμε να κάνουμε είναι να ασκήσουμε δίωξη και να δρομολογήσουμε τη διαδικασία παράβασης, φθάνοντας μέχρι το Ευρωπαϊκό Δικαστήριο, πράγμα που όπως καταλαβαίνετε απαιτεί χρόνο. Εκτίμησα συνεπώς ως θετικές τις αναφορές της έκθεσης Secchi στη δυνατότητα να μελετηθούν και να υιοθετηθούν, στο πλαίσιο της Διακυβερνητικής Διάσκεψης, τα κατάλληλα μέσα για ένα πιο αποτελεσματικό enforcement . Με άλλα λόγια, κάνουμε ό, τι μπορούμε -αναμφίβολα μπορούμε να βελτιώσουμε τη δράση μας- αλλά, στο σημερινό θεσμικό πλαίσιο, δυστυχώς είναι αδιανόητη η χρησιμοποίηση μιας διαδικασίας τόσο αποτελεσματικής όπως συμβαίνει με τον ανταγωνισμό και τις κρατικές ενισχύσεις.
<P>
Το δεύτερο σημαντικό κενό, που υπογραμμίζεται στην έκθεση όπως υπογραμίσθηκε και από πολλές παρεμβάσεις κατά τη συζήτηση, είναι η φορολογία. Με ικανοποιεί ιδιαίτερα το γεγονός ότι το Ευρωπαϊκό Κοινοβούλιο εκφράζεται με τόσο αποφασιστικό τρόπο σχετικά με το θέμα των στρεβλώσεων που προκαλούνται στην ενιαία αγορά από την ανεπάρκεια της φορολογικής εναρμόνισης. Και σε αυτή την περίπτωση, όπως και με την εφραμογή, μπορούμε να προβούμε σε ορισμένες ενέργειες υπό το ισχύον καθεστώς ενώ άλλες ενέργειες απαιτούν την αλλαγή του καθεστώτος. Στα πλαίσια του ισχύοντος καθεστώτος καταβάλλουμε σημαντικές προσπάθειες να πείσουμε τους υπουργούς οικονομικών ότι είναι προς το συμφέρον των κρατών μελών η επίτευξη μεγαλυτέρου συντονισμού. Αποδέχομαι με ικανοποίηση τις τροπολογίες του κ. Secchi στην ίδια την έκθεσή του και μπορώ να σας πω ότι εχθές το Συμβούλιο ECOFIN έλαβε θετικώς υπόψη του την έκθεση της Επιτροπής για την εξέλιξη των φορολογικών συστημάτων, που αναφέρεται στην τροπολογία Secchi και επέστησε την προσοχή του Συμβουλίου του Δουβλίνου στο θέμα αυτό, ειδικότερα μάλιστα όσον αφορά τα προβλήματα του φορολογικού ανταγωνισμού και την ανάγκη ολοκλήρωσης, από φορολογικής σκοπιάς, της εσωτερικής αγοράς. Αλλά και σε αυτή την περίπτωση -γνωρίζετε πολύ καλά το πρόβλημα- ο κανόνας της ομοφωνίας καθιστά προβληματική την πραγματοποίηση σημαντικής προόδου σε αυτό το πεδίο: άλλο ένα ζήτημα για τη Διακυβερνητική Διάσκεψη.
<P>
Τέλος, το τρίτο κενό -και θα αναφερθώ με μεγαλύτερη συντομία όχι διότι είναι λιγότερο σημαντικό- αφορά ένα θέμα ιδιαιτέρως κατάλληλο να συζητηθεί στο Ευρωπαϊκό Κοινοβούλιο: πρόκειται για τη διαπίστωση ότι η ενιαία αγορά δεν βρίσκεται επαρκώς κοντά στους πολίτες. Γνωρίζετε πόσο με ενδιαφέρει αυτό το θέμα και εγώ επίσης γνωρίζω πόσο ενδιαφέρει το Κοινοβούλιο. Δεν μπορούμε να έχουμε την απαίτηση από τους πολίτες να στηρίζουν την ευρωπαϊκή οικοδόμηση όταν δεν βλέπουν απέναντί τους την Ευρώπη, όταν δεν βλέπουν απέναντί τους την ενιαία αγορά που όμως λειτουργεί, όταν δεν αντιλαμβάνονται τα οφέλη που προκύπτουν.
<P>
Οι δύο κύριες δραστηριότητες της Επιτροπής, όπως γνωρίζετε, είναι οι ακόλουθες: πρώτο, να εξασφαλισθεί επιτέλους η τέταρτη -θα έπρεπε όμως να είναι η πρώτη, όπως σωστά καταγγέλλει η έκθεση Secchi- ελευθερία κίνησης, η ελεύθερη δηλαδή διακίνηση των προσώπων, να προωθηθεί μία δέσμη προτάσεων που θα μας οδηγήσει στην κατάργηση των ελέγχων στα εσωτερικά σύνορα σε ένα πλαίσιο ασφάλειας, προτάσεων που, σημειώνω με μεγάλη ικανοποίηση, το Κοινοβούλιο υποστήριξε πρόσφατα. δεύτερο, να τεθούν στη διάθεση των πολιτών οι κατάλληλες πληροφορίες για το τι ακριβώς είναι η ενιαία αγορά και τι μπορεί να κάνει προς όφελός τους: αναφέρομαι ειδικότερα στην εκστρατεία ενημέρωσης «Οι πολίτες πρώτα» -και ευχαριστώ το Κοινοβούλιο για την προώθηση και την υποστήριξη της πρωτοβουλίας- ένα σημαντικό μηχανισμό -θα αρχίσει να λειτουργεί στις 29 του προσεχούς Νοεμβρίου- που θα επιτρέψει στους πολίτες να αποκτήσουν συνείδηση των δικαιωμάτων που τους προσφέρει η ενιαία αγορά, να ασκούν με συγκεκριμένο τρόπο αυτά τα δικαιώματα, να μάθουν πού και πώς να διαμαρτύρονται όταν η άσκηση των δικαιωμάτων τους παρεμποδίζεται.
<P>
Νομίζω ότι θα πρέπει να σταματήσω στο σημείο αυτό, έχοντας εντούτοις συνείδηση -και ζητώ συγνώμη- ότι δεν μπόρεσα να θίξω όλες τις πλευρές της πλουσιότατης αυτής έκθεσης και του ευρύτατου αυτού θέματος. Θέλω για άλλη μία φορά να ευχαριστήσω τον εισηγητή και όλους όσους παρενέβησαν στη συζήτηση, διότι η συμβολή τους αποτελεί έναν πραγματικό οδηγό και μία σημαντική στήριξη για την Επιτροπή. Πρόκειται για θέματα σχετικά με τα οποία, εξάλλου, η συνεργασία με την Επιτροπή Οικονομικής και Νομισματικής Πολιτικής, όπως επίσης και με την Επιτροπή Νομικών Θεμάτων και την Επιτροπή Πολιτικών Ελευθεριών του Ευρωπαϊκού Κοινοβουλίου, μας επέτρεψαν και θα μας επιτρέψουν, ελπίζω, να προχωρήσουμε αρκετά γρήγορα.

<SPEAKER ID=148 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=7>
Ώρα των Ερωτήσεων (Επιτροπή)
<SPEAKER ID=149 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς την Επιτροπή (Β4-1218/96)

<SPEAKER ID=150 LANGUAGE="EN" NAME="Wijsenbeek">
Κύριε Πρόεδρε, επί διαδικαστικού. Θα μπορούσατε να μου εξηγήσετε το επείγον των θεμάτων Internet, μπαταριών καδμίου-νικελίου και Ευρωσυνεργασίας στην Ουαλλία, που σας ανάγκασε να ξεκινήσετε με αυτές τις τρείς ερωτήσεις;

<SPEAKER ID=151 NAME="Πρόεδρος">
Κύριε Wijsenbeek, όχι δεν μπορώ. Αυτό αποτελεί προνόμιο της προεδρίας και αυτή, εν τη σοφία της, απεφάσισε ότι αυτά τα τρία είναι τα μόνα επείγοντα θέματα.

<SPEAKER ID=152 NAME="Πρόεδρος">
Δεδομένου ότι ο συντάκτης της απουσιάζει, η ερώτηση αριθ. 25 καταπίπτει.

<SPEAKER ID=153 LANGUAGE="EN" NAME="Truscott">
Κύριε Πρόεδρε, επί διαδικαστικού. Διερωτώμαι εάν θα μπορούσα να αντικαταστήσω τον κ. Collins στην ερώτησή του διότι το θέμα αυτό ενδιαφέρει και εμένα.

<SPEAKER ID=154 NAME="Πρόεδρος">
Φοβούμαι ότι δεν μπορείτε. Ο μόνος τρόπος με τον οποίο θα μπορούσε να είχε γίνει αυτό, ήταν να είχατε καταθέσει γραπτή αίτηση πριν από την έναρξη της Ώρας των Ερωτήσεων. Συμμερίζομαι τα αισθήματα τόσο τα δικά σας όσο και των άλλων που θα ήθελαν να υποβάλουν συμπληρωματικές ερωτήσεις επ' αυτού του πολύ ενδιαφέροντος θέματος αλλά, δεδομένου ότι ο κ. Collins δεν εμφανίσθηκε, δεν μπορούμε να κάνουμε τίποτα.

<SPEAKER ID=155 NAME="Πρόεδρος">
Ερώτηση αριθ. 26 του κ. Ivar Virgin (H-0864/96)
<P>
Θέμα: Μπαταρίες καδμίου-νικελίου
<P>
Το κάδμιο που εμπεριέχεται στις μπαταρίες καδμίου-νικελίου είναι ένα πολύ τοξικό βαρύ μέταλλο το οποίο συγκεντρώνεται στο συκώτι και τους νεφρούς και μπορεί να προκαλέσει καρκίνο των πνευμόνων. Σύμφωνα με την αρχή της υποκατάστασης οι επικίνδυνες για το περιβάλλον ουσίες θα υποκαθίστανται από ήδη υπάρχουσες φιλικές προς το περιβάλλον εναλλακτικές ουσίες. Οι υδρομεταλλικές μπαταρίες νικελίου είναι ένας τύπος μπαταριών που ήδη χρησιμοποιείται στη Σουηδία. Προτίθεται η Επιτροπή να θεσπίσει μέτρα προκειμένου να επιταχύνει τη μετάβαση από τη χρήση μπαταριών νικελίου-καδμίου στη χρήση υδρομεταλλικών μπαταριών νικελίου; και εν τοιαύτη περιπτώσει προτίθεται να προτείνει στα κράτη μέλη τη χρησιμοποίηση οικονομικών μέσων για την επίτευξη της ως άνω μετάβασης;

<SPEAKER ID=156 NAME="Bjerregaard">
Κύριε Πρόεδρε, ευχαριστώ για το ερώτημα σχετικά με αυτό που στην ίδια την ερώτηση χαρακτηρίζεται ως «πολύ τοξικό βαρύ μέταλλο», και για τον κίνδυνο που το τελευταίο συνεπάγεται για την υγεία. Υπάρχει μια οδηγία της ΕΕ για τις μπαταρίες, συγκεκριμένα η οδηγία αριθ. 91/157, που καθορίζει ένα όριο για την περιεκτικότητα των μπαταριών σε ορισμένα βαρέα μέταλλα. Όπως ανέφερε το Αξιότιμο Μέλος που υπέβαλε την ερώτηση, πρέπει να επιδεικνύεται προσοχή κατά την χρησιμοποίηση βαρέων μετάλλων. Αυτό ισχύει φυσικά και για τη χρησιμοποίηση βαρέων μετάλλων σε μπαταρίες. Σας πληροφορώ ότι η Επιτροπή εξετάζει τη στιγμή αυτή την ανάγκη να καταστούν αυστηρότερες όλες οι διατάξεις της οδηγίας αυτής, επειδή έχει επίγνωση, όπως και ο ερωτών, των προβλημάτων που θίγονται στην ερώτηση. Η έρευνα που έχει αρχίσει αφορά επίσης και το θέμα της προώθησης της χρήσης υδρομεταλλικών μπαταριών νικελίου. Είναι ακόμη πολύ ενωρίς για να αναφερθώ στο αποτέλεσμα της έρευνας αυτής, αλλά θα ήθελα να τονίσω ότι η Επιτροπή έχει επίγνωση του προβλήματος που έθιξε το Αξιότιμο Μέλος.
<P>
Όσον αφορά τα οικονομικά μέσα, θα ήθελα να αναφέρω ότι τα κράτη μέλη έχουν τη διακριτική ευχέρεια να τα χρησιμοποιούν στα πλαίσια της Συνθήκης, παραπέμποντας σχετικά στα άρθρα 30, 36 και 95.

<SPEAKER ID=157 LANGUAGE="SV" NAME="Virgin">
Κατ'αρχάς θέλω να ευχαριστήσω την Επίτροπο κ. Bjerregaard για την απάντηση η οποία νομίζω ότι βασικά είναι θετική. Δεν υπάρχει καμμία αμφιβολία ότι το κάδμιο σημαίνει έναν εξαιρετικά σοβαρό περιβαλλοντικό κίνδυνο για τη φύση και για τους ανθρώπους. Εάν είναι επείγον είναι ένα άλλο ζήτημα στο οποίο δεν έχω καν εμπλακεί. Υπάρχουν εν τούτοις στοιχεία που φανερώνουν ότι η συγκέντρωση του καδμίου στη φύση μας αυξάνει και ότι υπάρχει κάθε λόγος να εργαστούμε μ'αυτό το ζήτημα.
<P>
Στην χώρα μας, τη Σουηδία, έχουν επιβληθεί περιβαλλοντικά τέλη στις μπαταρίες νικελίου - καδμίου που οδήγησαν σε μια αρκετά ταχεία μετάβαση σε μπαταρίες νικελίου - υδριδίων μετάλλων, όπου ο περιβαλλοντικός κίνδυνος έχει, ας πούμε, απομακρυνθεί. Γι'αυτό θεωρώ ότι υπάρχει κάθε λόγος για την Επιτροπή να ενεργοποιηθεί για να επιβάλουν τα κράτη μέλη αυτού του είδους τα περιβαλλοντικά τέλη τα οποία όντως δεν σημαίνουν τίποτα άλλο παρά αντικαθρεπτίζουν μια περιβαλλοντική δαπάνη. Γι'αυτό είναι λογικό να επιβληθεί αυτή η μορφή τελών.

<SPEAKER ID=158 LANGUAGE="DA" NAME="Bjerregaard">
Όπως προανέφερα, η Επιτροπή συμμερίζεται απόλυτα την ανησυχία του ερωτώντος και, για το λόγο αυτό, έχει αρχίσει να εξετάζει κατά πόσο χρειάζεται να τροποποιηθεί η οδηγία για τις μπαταρίες, ώστε να σημειωθεί και στα άλλα κράτη μέλη εξέλιξη παρόμοια με εκείνη η οποία, όπως περιέγραψε ο ερωτών, έχει συντελεστεί στη Σουηδία. Δεν μπορώ να λάβω τη στιγμή αυτή θέση όσον αφορά τους τρόπους με τους οποίους μπορεί να επιτευχθεί ο περιορισμός της χρήσης καδμίου. Ωστόσο, εκφράζω την ικανοποίησή μου για το ευνοϊκό αποτέλεσμα που έχει επιτευχθεί στη Σουηδία.

<SPEAKER ID=159 LANGUAGE="EN" NAME="Truscott">
Κύριε Πρόεδρε, θα ήθελα να ρωτήσω την Επίτροπο εάν θεωρεί ότι οι ρυθμίσεις σχετικά με τις μπαταρίες νικελίου-καδμίου έχουν μεγαλύτερη σημασία από τις ρυθμίσεις για το Internet και, ειδικότερα, του ελέγχου της παιδικής πορνογραφίας για την οποία υπάρχει πολύ ευχερής πρόσβαση τώρα μέσω του Internet.

<SPEAKER ID=160 NAME="Πρόεδρος">
Κυρία Επίτροπε, θέλετε να απαντήσετε; Νομίζω ότι ο τρόπος που επέλεξε ο κ. Truscott για να περάσει την πρώτη του ερώτηση δεν ήταν πολύ δίκαιος.

<SPEAKER ID=161 LANGUAGE="DA" NAME="Bjerregaard">
Νομίζω ότι ο Πρόεδρος απάντησε στο ερώτημα αυτό πριν από λίγο, όταν τέθηκε θέμα επί της διαδικασίας. Όπως αρμόζει σε έναν Επίτροπο, απάντησα στην ερώτηση που υπέβαλε το Κοινοβούλιο και εναπόκειται στο τελευταίο να αποφασίσει τι είναι «urgent».

<SPEAKER ID=162 NAME="Πρόεδρος">
Δεδομένου ότι ο συντάκτης της απουσιάζει, η ερώτηση αριθ. 27 καταπίπτει.
<P>
Φοβούμαι ότι η πειθαρχία των Μελών μας είναι απελπιστική σήμερα. Κυρία Cresson, δεχθείτε τη συγγνώμη μου.

<SPEAKER ID=163 NAME="Cresson">
Κύριε Πρόεδρε, η Επιτροπή έχει πλήρη συνείδηση της σπουδαιότητας του προβλήματος που αποτελεί ο διαβήτης για τη δημόσια υγεία, ιδιαίτερα για ένα γηράσκοντα πληθυσμό όπως είναι σήμερα ο πληθυσμός της Ευρώπης. Έχει επίσης πλήρη επίγνωση της καταπληκτικής προόδου που επέφερε η εισαγωγή της θεραπευτικής χρήσης ινσουλίνης, μετά την ανακάλυψή της πριν από 75 χρόνια. Δεν αγνοεί τις θετικές επιπτώσεις που είχε η έρευνα για το διαβήτη σε πολλούς τομείς και το ενδιαφέρον που παρουσιάζει όσον αφορά στην κατανόηση και τη θεραπεία άλλων χρόνιων ασθενειών.
<P>
Η έρευνα για το διαβήτη κατέχει συνεπώς σημαντική θέση στα ερευνητικά προγράμματα της Ένωσης. Μία από τις συνιστώσες του ερευνητικού προγράμματος Biomed, του τέταρτου προγράμματος-πλαισίου, είναι ειδικά αφιερωμένη σ&#x02BC; αυτή. Στο πλαίσιο αυτό, έχουν εγκαινιαστεί εννέα ερευνητικά έργα, τα οποία καλύπτουν τόσο τις επιδημιολογικές παραμέτρους όσο και την κλινική έρευνα.
<P>
Επιπλέον, οι γενετικές παράμετροι του διαβήτη μελετώνται στο τμήμα του προγράμματος που είναι αφιερωμένο στην έρευνα του ανθρώπινου γονιδιώματος, και γνωρίζετε ότι η έρευνα του ανθρώπινου γονιδιώματος έχει να παρουσιάσει τελευταία εξαιρετικά σημαντικές προόδους, γεγονός που αποτελεί μία από τις επιτυχίες της ευρωπαϊκής έρευνας.
<P>
Λόγω τόσο της σπουδαιότητας όσο και του ενδιαφέροντός της, η έρευνα για το διαβήτη θα συνεχίσει να αποτελεί αντικείμενο επισταμένης προσοχής από το πέμπτο πρόγραμμα-πλαίσιο έρευνας και τεχνολογικής ανάπτυξης, η επεξεργασία του οποίου έχει μόλις αρχίσει. Όμως η μάχη κατά του διαβήτη περιλαμβάνει και την πρόληψη. Η πρόληψη του διαβήτη με την προσαρμογή του τρόπου ζωής και, κυρίως, διατροφής έχει ενταχθεί στα θέματα των δράσεων εκπαίδευσης, επιμόρφωσης και προώθησης της υγείας, που διεξάγονται στο πλαίσιο της πολιτικής δημόσιας υγείας της Ένωσης.
<P>
Καθώς τα χρηματοδοτικά μέσα που έχουν τεθεί στη διάθεση της πολιτικής αυτής είναι ακόμη αρκετά περιορισμένα, η συγκεκριμένη δράση πρόληψης παραμένει ανεπαρκής σε σχέση με τις ανάγκες. Θα ήταν λοιπόν πολύ χρήσιμο να ευαισθητοποιηθούν τα κράτη μέλη όσον αφορά στη σημασία μίας πιο εντατικής προσπάθειας στον τομέα αυτό.
<P>
Σε κάθε περίπτωση, εκφράζω τις ευχαριστίες μου στους αξιότιμους βουλευτές που επέσυραν την προσοχή της Επιτροπής στο ζήτημα αυτό και δε θα παραλείψω να λάβω υπόψη τους συγκεκριμένους προβληματισμούς στην προπαρασκευή του πέμπτου ερευνητικού προγράμματος-πλαισίου.

<SPEAKER ID=164 LANGUAGE="SV" NAME="Holm">
Ευχαριστώ πολύ για την απάντηση κ. Cresson. Είναι καλό που άκουσα ότι έχετε επίγνωση του προβλήματος του διαβήτη. Πρέπει εν τούτοις όμως να προσθέσω ότι υπάρχουν πολύ λίγα γι'αυτό στα διάφορα προγράμματα, κυρίως στο τέταρτο πρόγραμμα πλαίσιο. φσως θα πρέπει εν τούτοις να επικεντρωθούμε στο πέμπτο πρόγραμμα πλαίσιο με το οποίο τώρα εργαζόμαστε εξ'ολοκλήρου. Εκεί αναφέρονται πολύ λίγα για τον διαβήτη και τα προτεινόμενα ταμεία είναι πολύ μικρά. Θα ήθελα να επιστήσω την προσοχή σας σ'αυτό και θα ήθελα να καταβάλατε περισσότερη ενέργεια στην προβολή αυτών των ζητημάτων, καθ'ότι ο διαβήτης απαιτεί πολλά. Εάν η Επιτροπή λάβει αυτό σοβαρά υπόψη μπορούν επίσης οι δαπάνες για το σύστημα περίθαλψης να μειωθούν εφεξής.

<SPEAKER ID=165 LANGUAGE="FR" NAME="Cresson">
Κύριε βουλευτά, έχετε απόλυτο δίκιο, μόνο που το πέμπτο πρόγραμμα-πλαίσιο, όπως ήδη ανέφερα, βρίσκεται ακόμη στο στάδιο του προσχεδίου. έχουν καθοριστεί οι κύριες κατευθύνσεις, όμως, όπως γνωρίζετε πολύ καλά, θα απαιτηθεί εργασία σε μεγάλο βάθος και - πρέπει να σας υπενθυμίσω - οι αποφάσεις που αφορούν τις προτεραιότητες των προγραμμάτων-πλαισίων εξακολουθούν να λαμβάνονται με ομοφωνία των κρατών μελών.
<P>
Γιατί το τέταρτο πρόγραμμα-πλαίσιο περιλαμβάνει 21 προτεραιότητες; Πρόκειται για ένα από τα αποτελέσματα - τα λιγότερο θετικά πρέπει να ομολογήσω - αυτής της ομόφωνης ψήφου. Ελπίζω λοιπόν η Διακυβερνητική Διάσκεψη, που βρίσκεται στο στάδιο της προπαρασκευής, να οδηγήσει στη θεσμοθέτηση της ψηφοφορίας με ειδική πλειοψηφία και να μπορέσουμε έτσι, στις περιπτώσεις που θα κρίνονται οι σημαντικότερες για τη μεγάλη πλειοψηφία των κρατών μελών, να καταλήγουμε σε λογικές αποφάσεις.
<P>
Όσον αφορά στις μεγάλες κατευθύνσεις του πέμπτου προγράμματος-πλαισίου, προτιθέμεθα να επιμείνουμε σε ότι συνδέεται με τη δημόσια υγεία, την πρόληψη, τους κινδύνους που διατρέχουν οι πολίτες είτε πρόκειται για κινδύνους που συνδέονται με την επιδείνωση της κατάστασης του περιβάλλοντος είτε για κινδύνους που συνδέονται με τη διατροφή. γι&#x02BC; αυτή την τελευταία περίπτωση η επικαιρότητα προσφέρει δυστυχώς ένα ιδιαίτερα καυτό παράδειγμα.
<P>
Όσον αφορά στο διαβήτη, δεν μπορώ, βέβαια, να σας πω περισσότερα σήμερα. βρισκόμαστε σε πολύ αρχικό στάδιο ώστε να είμαι σε θέση να δώσω ακριβέστερα στοιχεία. Εν πάση περιπτώσει όμως, πρόκειται για ένα ζήτημα που άπτεται, προφανώς, της υγείας, του δημογραφικού φαινομένου της γήρανσης του πληθυσμού και επίσης της πρόληψης. Παίρνω λοιπόν το θάρρος να θεωρήσω ότι σας έχω καθησυχάσει ως προς το σημείο αυτό. Δεν θα μπορέσουμε ποτέ να υποκαταστήσουμε την πολιτική των κρατών μελών αφού ο προϋπολογισμός μας δεν αντιπροσωπεύει παρά το 4 % των συνολικών δαπανών που πραγματοποιούνται από τα κράτη μέλη για την έρευνα. Η δράση μας μπορεί να λειτουργήσει μόνο ως ώθηση. Αυτή η δράση ώθησης ενυπάρχει στο πεδίο της έρευνας, όπως και στο πεδίο της εκπαίδευσης και της πρόληψης. Σας διαβεβαιώνω ότι ο προβληματισμός αυτός θα ληφθεί υπόψη.

<SPEAKER ID=166 LANGUAGE="EN" NAME="Harrison">
Πολλοί από εμάς στην Ευρωπαϊκή Ένωση είμαστε ευγνώμονες για την εργασία των καναδών Μπάντινγκ και Μπεστ οι οποίοι πριν από 75 περίπου χρόνια ανεκάλυψαν την ινσουλίνη. Θα ήθελα να πω στην κ. Cresson ότι υπάρχουν περί τα 10 εκατομμύρια γνωστοί διαβητικοί στην Ευρωπαϊκή Ένωση αλλά πιστεύουμε ότι υπάρχουν και άλλα 10 εκατομμύρια των οποίων τα συμπτώματα δεν είναι εμφανή. Εάν μπορέσουμε να τους διαγνώσουμε έγκαιρα και εφαρμόσουμε τα κατάλληλα μέτρα θεραπείας θα μπορέσουμε να επιτύχουμε μια πολύ μεγάλη οικονομία στους προϋπολογισμούς των κρατών μελών για την υγεία που αυτή τη στιγμή ανέρχονται στο 8 %. Αυτή είναι η αιτία για την επικέντρωση της προσοχής του πέμπτου προγράμματος πλαισίου στον τομέα αυτόν.
<P>
Μολονότι είμαι ευτυχής που ακούω αυτά που λέει τώρα η Επιτρόπος, είναι απογοητευτικό το γεγονός ότι το τέταρτο πρόγραμμα πλαίσιο δεν θεώρησε τον διαβήτη ως ένα μείζων πρόβλημα. Η Παγκόσμια Οργάνωση Υγείας έχει δηλώσει ότι ο διαβήτης έχει τη δυνατότητα να εξελιχθεί σε μια σημαντική επιδημία καθόσο, ατυχώς, είναι μια ασθένεια που συνδέεται με την ευημερία. Θα πρέπει να κάνουμε ό, τι μπορούμε. Παρακαλώ βεβαιωθείτε ότι το πέμπτο πρόγραμμα πλαίσιο θα περιλαμβάνει μέτρα για την ενίσχυση της έρευνας σχετικά με τον διαβήτη.
<P>
Θα ήθελα να επιστρέψω σε κάποιο προηγούμενο σχόλιό σας, κ. Πρόεδρε, εν σχέσει με ένα διαδικαστικό θέμα. Ένας από τους λόγους για τους οποίους σημειώνονται τόσες απουσίες είναι ότι, εγώ για παράδειγμα, αναγκάστηκα να εγκαταλείψω την Επιτροπή Οικονομικής, Νομισματικής και Βιομηχανικής Πολιτικής στην οποία γινόταν ψηφοφορία σχετικά με μια δική μου έκθεση, διότι απέδωσα μεγαλύτερη σημασία στον διαβήτη από το τρίτο στάδιο της ΟΝΕ. Είναι αλλοπρόσαλο να γίνονται κοινοβουλευτικές συζητήσεις επί σημαντικών ερωτήσεων - όπως η παρούσα - και κατά τον ίδιο χρόνο να γίνονται ψηφοφορίες στις επιτροπές. Το γεγονός αυτό είναι υποτιμητικό.

<SPEAKER ID=167 NAME="Πρόεδρος">
Κύριε Harrison, κατανοώ πολύ καλά αυτά που λέτε και θα θέσω το θέμα στο προεδρείο. Πιστεύω ότι είναι θέμα οργάνωσης ούτως ώστε να γνωρίζουμε το τι πρόκειται να κάνουν οι επιτροπές κατά τη διάρκεια της εβδομάδας του Στρασβούργου. Ίσως να αποτελεί επιχείρημα υπέρ του να μη γίνονται συσκέψεις των επιτροπών κατά τη διάρκεια της εβδομάδας του Στρασβούργου, αλλά αυτό δεν είναι κάτι στο οποίο να έχει αρμοδιότητα η προεδρία.

<SPEAKER ID=168 LANGUAGE="FR" NAME="Cresson">
Ναι, κύριε βουλευτά, βλέπω πραγματικά με ευαισθησία το γεγονός ότι επιλέξατε να είστε παρών για να εκφράσετε την άποψή σας σχετικά με το θέμα αυτό που συνδέεται τόσο με τη δημόσια υγεία όσο και με την έρευνα. Θα ήταν ίσως προτιμότερο να δοθούν πρώτα κάποια στοιχεία για την αρρώστια και την αντιμετώπισή της και στη συνέχεια για την άμεση δράση της Επιτροπής.
<P>
Αναφέρατε πολύ σωστά ότι δέκα εκατομμύρια συμπολιτών σας πάσχουν από διαβήτη. Το άμεσος κόστος του διαβήτη υπολογίζεται σήμερα στο 8 % των προϋπολογισμών υγείας στην Ευρώπη. Αναφέρομαι μόνο στις άμεσες δαπάνες και όχι στις έμμεσες οι οποίες είναι επίσης σημαντικές.
<P>
Γνωρίζετε ότι υπάρχουν δύο είδη διαβήτη: ο εξαρτώμενος από την ινσουλίνη διαβήτης και ο μη εξαρτώμενος από την ινσουλίνη διαβήτης, που αφορούν αντίστοιχα τα παιδιά, τους έφηβους, τους νέους, τους ενήλικες και τους ηλικιωμένους. Αναφέρθηκα πριν από λίγο στην ινσουλίνη, η οποία χρησιμοποιείται μεν στη θεραπεία του εξαρτώμενου από την ινσουλίνη διαβήτη δεν είναι όμως, εξ ορισμού, δυνατό να χρησιμοποιηθεί στην άλλη περίπτωση. υπάρχουν, κατά συνέπεια, πολλά που μένει να γίνουν στο ερευνητικό πεδίο.
<P>
Όσον αφορά στη δράση της Επιτροπής, θα ήθελα απλώς να επισημάνω ότι τα ερευνητικά προγράμματα που διεξάγονται σε σχέση με το διαβήτη στο πλαίσιο του Biomed II καλύπτουν τις ποικίλες παραμέτρους της πρόληψης, της θεραπείας και της διαχείρισης του διαβήτη, συμπεριλαμβανομένου του προσδιορισμού της γενετικής προδιάθεσης και των παραγόντων που συνδέονται με το περιβάλλον και την ανίχνευση των ασθενών υψηλού κινδύνου.
<P>
Θα ήθελα ακόμη να επισημάνω ότι το Μάρτιο του 1997, πρόκειται να οργανωθεί στις Βρυξέλες, με πρωτοβουλία της Ευρωπαϊκής Ένωσης για τη Μελέτη του Διαβήτη σε συνεργασία και με την υποστήριξη της Επιτροπής, ένα εργαστήριο με αντικείμενο την ευρωπαϊκή διάσταση της έρευνας κατά του διαβήτη. Στόχος του θα είναι ο προσδιορισμός των στρατηγικών και των προτεραιοτήτων που πρέπει να υιοθετηθούν όσον αφορά στην έρευνα για το διαβήτη σε ευρωπαϊκό επίπεδο και εντάσσεται φυσικά στην προπαρασκευή του εικοστού προγράμματοςπλαισίου.
<P>
Όπως έχω ήδη αναφέρει, σημαντικό όπλο κατά του διαβήτη αποτελεί και η πρόληψη. Πολύ λίγα έχουν γίνει μέχρι σήμερα σε ευρωπαϊκό επίπεδο στον τομέα αυτό. Πάντως, ο διαβήτης έχει για πρώτη φορά το 1997 ενταχθεί στη σειρά των θεμάτων δράσης επιμόρφωσης, εκπαίδευσης και προώθησης της υγείας που διεξάγονται στο πλαίσιο της πολιτικής υγείας της Ένωσης. Συμβαδίζουμε λοιπόν με την επικαιρότητα. Από την άλλη ο συνολικός ετήσιος προϋπολογισμός της Ένωσης για τη δημόσια υγεία ανέρχεται, όπως γνωρίζετε, σε μόλις 32 εκατομμύρια ECU, τα οποία κατανέμονται και μεταξύ των δράσεων που αφορούν τον καρκίνο και το AIDS, το οποίο πράγματι απαιτεί ενεργή προληπτική δράση.
<P>
Μπορούμε να προβλέψουμε ότι για την επόμενη περίοδο αυτή η δράση πρόληψης θα παραμείνει, σε κάθε περίπτωση, σχετικά περιορισμένη για δημοσιονομικούς λόγους. Πραγματικά, δεν πρέπει να υπερβεί το ήδη περιορισμένο ποσό των 32 MECU το οποίο πρέπει να μοιραστεί και σε άλλες δράσεις πρόληψης που αφορούν άλλες ασθένειες, εξίσου σημαντικές. Πιστεύω όμως ότι οι προοπτικές αρχίζουν να βελτιώνονται για το συγκεκριμένο τομέα, που μας απασχολεί τόσο αυτή τη στιγμή. η ένταξη στα θέματα δράσης και η συζήτηση που θα οργανωθεί το 1997 αποτελούν ένα πρώτο βήμα για το τόσο σημαντικό αυτό θέμα.

<SPEAKER ID=169 NAME="Πρόεδρος">
Ερώτηση αριθ. 30 του κ. Florus Wijsenbeek (H-0755/96)
<P>
Θέμα: Κρατικό μονοπώλιο της ελβετικής εταιρίας Telecom PTT
<P>
Γνωρίζει η Επιτροπή ότι η ελβετική εταιρία Telecom PTT, την 1η Ιουλίου 1996 δηλ. λίγο πριν αρχίσει να εφαρμόζεται ο νέος νόμος ανταγωνισμού και ενώ εκκρεμούσε πρόταση νόμου βάσει της οποίας θα εναρμονισθεί η ελβετική νομοθεσία για τις τηλεπικοινωνίες με ευθύνη της Ευρωπαϊκής Ένωσης σμμετείχε στην απόκτηση του ελέγχου μεγάλης εταιρίας εκμεταλλεύσεως καλωδιακού δικτύου παρόλον ότι η ελβετική εταιρία ΡΤΤ είχε υποσχεθεί να περιορίσει την εξάπλωσή της στον τομέα της αγοράς καλωδιακού δικτύου;
<P>
Εάν ναι, δεν φρονεί η Επιτροπή ότι η ελβετική ΡΤΤ ισχυροποιεί τόσο πολύ την μονοπωλιακή της θέση στην φωνητική τηλεφωνία συμμετέχοντας σε αυτή τη συγκέντρωση αγοράς ώστε καθίσταται πρακτικώς αδύνατο στους μελλοντικούς ανταγωνιστές τηλεπικοινωνιών να προσφέρουν τις ίδιες υπηρεσίες;
<P>
Μπορεί η Επιτροπή, λαμβάνοντας υπόψη τις διεξαγόμενες διαπραγματεύσεις της με την Ελβετία να αναφέρει εάν και ο τομέας τηλεπικοινωνιών θα αποτελέσει αντικείμενο διαπραγματεύσεων στην προσεχή συμφωνία μεταξύ ΕΕ και Ελβετίας, δεδομένου ότι προς το παρόν ο εν λόγω τομέας δεν περιλαμβάνεται στο σύνολο των προς διαπραγμάτευση θεμάτων με την Ελβετία;

<SPEAKER ID=170 NAME="Van den Broek">
Απαντώντας στην ερώτηση του αξιότιμου κυρίου Wijsenbeek θα ήθελα να παρατηρήσω ότι η Ελβετία δεν υποχρεούται βεβαίως να τηρεί τις διατάξεις της οδηγίας για τα δίκτυα καλωδιακής τηλεόρασης. Η Επιτροπή γνωρίζει ότι ο ελβετικός PTT πρότεινε, στις 29 Νοεμβρίου 1995, ένα κώδικα συμπεριφοράς και στη συνέχεια υπέγραψε με τις αρμόδιες για την πολιτική ανταγωνισμού ελβετικές αρχές τον αποκαλούμενο Verhaltens Kodex, TeleKom, PTT, Kartel Kommmission, με τον οποίο αναλαμβάνει την υποχρέωση να μην προβαίνει σε ενέργειες οι οποίες επιδρούν αρνητικά επί της θέσης των δυνητικών ανταγωνιστών του ή που θα του προσέφεραν αθέμιτα πλεονεκτήματα ενόψει των συνθηκών ανταγωνισμού που πρόκειται να επικρατήσουν στο μέλλον.
<P>
Στον κώδικα αυτό ορίζεται ότι ο ελβετικός PTT υποχρεούται στον τομέα των καλωδιακών δικτύων, στα οποία συμπεριλαμβάνεται και η καλωδιακή τηλεόραση, να ζητεί εκ των προτέρων την άδεια των αρμόδιων αρχών για τη συμμετοχή του ή για την αύξηση του μεριδίου του σε επιχειρήσεις που δρουν στον τομέα αυτό.
<P>
Οι υπηρεσίες της Επιτροπής πληροφορήθηκαν μέσω του Τύπου σχετικά με τις υποθέσεις αυτές που εθίγησαν από βουλευτές, δεν έχουμε όμως επισήμως το δικαίωμα να παρέμβουμε. Πρόκειται για μία υπόθεση η οποία αφορά τις ελβετικές αρχές.
<P>
Από την πλευρά της, η Επιτροπή προσπαθεί, στο πλαίσιο των διαπραγματεύσεων του ΠΟΕ σχετικά με τις βασικές τηλεπικοινωνίες, να αποσπάσει την υπόσχεση ότι η ελβετική αγορά, συμπεριλαμβανομένης της φωνητικής τηλεφωνίας, θα ανοίξει από τον Ιανουάριο του 1998. Αναμένουμε ότι, μέχρι τις 15 Φεβρουαρίου 1997, θα έχουμε συνάψει μία συμφωνία με τους εταίρους μας στον ΠΟΕ και ότι η Ελβετία θα συμφωνήσει στο πλαίσιο αυτό με την πλήρη ελευθέρωση του τομέα των τηλεπικοινωνιών στην επικράτειά της.
<P>
Όσον αφορά τις διμερείς διαπραγματεύσεις, το Συμβούλιο αποφάσισε στις 31 Οκτωβρίου 1994 και στις 14 Μαρτίου 1995 να αρχίσει διαπραγματεύσεις με την Ελβετία με αντικείμενο έξι τομείς τους οποίους γνωρίζετε. Πρόκειται για την ελεύθερη κυκλοφορία προσώπων, τη γεωργία, την αμοιβαία αναγνώριση πιστοποιητικών συμμόρφωσης, την έρευνα, τις δημόσιες επενδύσεις και τις μεταφορές. Στα πλαίσια αυτά αποφασίστηκε να μην αρχίσουν προς το παρόν διαπραγματεύσεις με αντικείμενο άλλους τομείς, όπως για παράδειγμα τις τηλεπικοινωνίες. Οι διαπραγματεύσεις στους έξι προαναφερθέντες τομείς συνεχίζονται και μέχρι στιγμής δεν είναι δυνατό να προβλεφθεί πότε πρόκειται να ολοκληρωθούν και το λέγω αυτό παρ'όλο που έχω άμεση συμμετοχή σ'αυτές. Πιστεύω ότι θα ήταν δυνατό να ολοκληρωθούν κατά το πρώτο τρίμηνο του προσεχούς έτους. Αυτό τουλάχιστον επιδιώκει η Επιτροπή, ωστόσο στην προσπάθειά της χρειάζεται και την υποστήριξη του Συμβουλίου των Υπουργών.
<P>
Με βάση τις τρέχουσες διαπραγματεύσεις, η Επιτροπή θα αποφασίσει κατά πόσο θα ήταν σκόπιμο να αρχίσουν διαπραγματεύσεις και σε άλλους τομείς. Μέχρι στιγμής οι διαπραγματεύσεις δεν έχουν προχωρήσει σε σημείο που να μας επιτρέπει να λάβουμε ήδη μία παρόμοια απόφαση. Επαναλαμβάνω ότι η πρόταση αυτή θα πρέπει να υποβληθεί και στο Συμβούλιο.

<SPEAKER ID=171 LANGUAGE="NL" NAME="Wijsenbeek">
Ευχαριστώ θερμά τον Επίτροπο Van den Broek για την εκτενή και εμπεριστατωμένη απάντηση που έδωσε. Παρ'όλα αυτά θα ήθελα να υποβάλω μία συμπληρωματική ερώτηση, η οποία είναι παρόμοια με την ερώτηση που είχα θέσει κατ'αρχάς. Σε περίπτωση που ληφθεί υπόψη η κατάσταση που επικρατεί στους έξι τομείς ως προς τον ανταγωνισμό, είναι κατ'αρχάς σαφές ότι προέκυψε θέμα αποκλεισμού. Κατά δεύτερον, είναι σαφές ότι στην περίπτωση αυτή η Ελβετία αδιαφορεί πλήρως για τους κανόνες του ελεύθερου ανταγωνισμού και ότι η συμπεριφορά αυτή πρέπει να έχει συνέπειες όχι μόνο στο πλαίσιο των διαπραγματεύσεων που διεξάγονται, αλλά και στις διαπραγματεύσεις που πρόκειται να διεξαχθούν για άλλους τομείς. Κάθε φορά οι Ελβετοί ζητούν να τους δοθεί ελεύθερη πρόσβαση στην αγορά μας, αίτημα στο οποίο ανταποκρινόμαστε με μεγάλη γενναιοψυχία. Είμαι της γνώμης ότι, σε περίπτωση που η Επιτροπή δεν λάβει υπόψη τα δεδομένα αυτά, έχει μία πολύ περιορισμένη αντίληψη της διαπραγματευτικής της εντολής. Το ερώτημα που θέλω να υποβάλω είναι κατά συνέπεια το εξής: θα μπορούσε ο Επίτροπος να καταγγείλει ήδη στα πλαίσια των τρεχουσών διαπραγματεύσεων αυτές τις παραβιάσεις του ελεύθερου ανταγωνισμού;

<SPEAKER ID=172 LANGUAGE="NL" NAME="Van den Broek">
Πιστεύω ότι θα ήταν ενδεχομένως σημαντικό να κάνω δύο παρατηρήσεις. Κατά πρώτον, είμαι της γνώμης ότι αυτό που έχει οπωσδήποτε σημασία είναι να προσπαθήσουμε να αποσπάσουμε διάφορες υποσχέσεις από την Ελβετία επί του σημείου αυτού στα πλαίσια των διαπραγματεύσεων που διεξάγονται στους κόλπους του ΠΟΕ. Όπως δήλωσα και προηγουμένως, ελπίζουμε ότι η κατάσταση θα ξεκαθαρίσει στις αρχές του 1998.
<P>
Η δεύτερη παρατήρηση που θα ήθελα να κάνω είναι - και δεν γνωρίζω αν η άποψή μου είναι ολοκληρωμένη και ακριβής, ωστόσο έχοντας υπόψη την εντολή που μας δόθηκε για τις έξι τομεακές συμφωνίες τις οποίες διαπραγματευόμαστε σήμερα από την Ελβετία - δεν μπορώ να διακρίνω έναν τρόπο για να συμπεριληφθούν στις διαπραγματεύσεις τα όσα προαναφέρθηκαν. Αυτό δεν σημαίνει ότι τη στιγμή που θα ολοκληρωθούν οι έξι συμφωνίες - και είναι δεδομένο ότι πρέπει να υπάρχει μία ισορροπία τόσο σε κάθε επιμέρους συμφωνία όσο και μεταξύ των διαφόρων συμφωνιών - γνωρίζω επίσης ότι για την έναρξη διαπραγματεύσεων και σε νέους τομείς ενδιαφέρεται και η ελβετική πλευρά, δεν θα μπορούσαμε σε κάποια συγκεκριμένη στιγμή να εξετάσουμε τα σημεία τα οποία θεωρούμε προβληματικά όσον αφορά τη σχέση μας με την Ελβετία. Ωστόσο, για λόγους συνέπειας , θα εξετάσω κατά πόσον οι σημερινοί φάκελοι επιτρέπουν τη διεξαγωγή συζήτησης επί του θέματος αυτού. Δεν θέλω όμως να δημιουργήσω ψευδείς προσδοκίες στον κ. Wijsenbeek. Γνωρίζω ότι αυτή τη στιγμή έχει επιτευχθεί συμφωνία επί πάρα πολλών θεμάτων, ωστόσο, όσον αφορά τις μεταφορές και την ελεύθερη κυκλοφορία προσώπων, πρέπει ακόμη να επιλυθούν ορισμένα πολύ λεπτά προβλήματα. Θα ήθελα ωστόσο να ευχαριστήσω τον κ. Wijsenbeek για το γεγονός ότι επέστησε την προσοχή μας στην κατάσταση αυτή.

<SPEAKER ID=173 LANGUAGE="EN" NAME="Seal">
Παρά την ερώτηση του κ. Wijsenbeek, θα μπορούσε άραγε ο Επίτροπος να μη λησμονεί κατά τις συζητήσεις του με την Telecom της Ελβετίας ότι οι τηλεπικοινωνίες λειτουργούν τώρα σε μια παγκόσμια αγορά και θα μπορούσε κατά συνέπεια να μας αναφέρει το σχετικό μέγεθος της νέας ενοποιημένης επιχείρησης στην Ελβετία έναντι της British Telecom και της νέας ενοποιημένης επιχείρησης που δημιουργήθηκε κατόπιν της συγχώνευσης των 15 δισεκατομμυρίων λιρών που έκανε με την MCI των Ηνωμένων Πολιτειών;

<SPEAKER ID=174 LANGUAGE="NL" NAME="Van den Broek">
Λυπάμαι, αλλά η απάντησή μου θα πρέπει να είναι αρνητική. Δεν μπορώ να παραθέσω έτσι απλά τα δεδομένα αυτά. Ωστόσο, είναι βεβαίως ορθό ότι, όταν κανείς αναφέρεται στις τηλεπικοινωνίες, αναφέρεται σε έναν τομέα της οικονομίας ο οποίος επηρεάζεται πάρα πολύ σημαντικά από τις τάσεις παγκοσμιοποίησης. Σε περίπτωση που το θέμα αφορά τη συγχώνευση τηλεπικοινωνιακών επιχειρήσεων στην Ευρωπαϊκή Ένωση, ο αξιότιμος κ. βουλευτής γνωρίζει ότι επιβάλλεται να τεθούν περιορισμοί. Πρόκειται για ένα θέμα το οποίο εμπίπτει στο πεδίο αρμοδιοτήτων της Επιτροπής όσον αφορά τους κανόνες περί συγχωνεύσεων.

<SPEAKER ID=175 LANGUAGE="EN" NAME="Haarder">
Ευχαριστώ τον Επίτροπο για την απάντησή του, αλλά θα ήθελα να τον ρωτήσω εάν την κατενόησα σωστά ότι σημαίνει πως η Επιτροπή θα ασκήσει πιέσεις στην Ελβετία και ότι στις επικείμενες διαπραγματεύσεις θα τεθεί όρος όπως η Ελβετία μεταβάλλει την παρούσα ενισχυμένη μονοπωλειακή της θέση στον τομέα.

<SPEAKER ID=176 LANGUAGE="NL" NAME="Van den Broek">
Δεν θέλω να υπάρξει παρεξήγηση. Προσπάθησα να καταστήσω σαφές ότι, κατά τη γνώμη μου, τα περιθώρια αυτά δεν προσφέρονται από τη διαπραγματευτική εντολή που μας χορηγήθηκε στα πλαίσια των διαπραγματεύσεων με την Ελβετία, που έχουν ως αντικείμενο αυτούς τους έξι τομείς. Είπα στον κ. Wijsenbeek ότι μπορώ να διανοηθώ ότι, όταν θα ολοκληρωθούν αυτές οι διαπραγματεύσεις, όταν θα έχει επιτευχθεί συμφωνία και όταν αρχίσει η συζήτηση για τους νέους πιθανούς τομείς συνεργασίας, τότε θα εξετασθεί και ο τομέας των τηλεπικοινωνιών. Πρόκειται όμως για ένα θέμα επί του οποίου πρέπει να αποφανθεί το Συμβούλιο, που όντως δεν φαίνεται να του δίνει προτεραιότητα. Παράλληλα όμως είμαι σίγουρος ότι ο Sir Leon Brittan, που είναι ο αρμόδιος Επίτροπος για όλα τα θέματα που έχουν σχέση με τις διαπραγματεύσεις του ΠΟΕ, καταβάλλει διαρκώς προσπάθειες για την περαιτέρω ελευθέρωση της αγοράς τηλεπικοινωνιών.

<SPEAKER ID=177 NAME="Πρόεδρος">
Ερώτηση αριθ. 31 του κ. Bertel Haarder (H-0857/96)
<P>
Θέμα: Eπαναπατρισμός βόσνιων και κροατών προσφύγων
<P>
Το Υπουργείο Εσωτερικών της Δανίας, σε απάντηση ερώτησής μου στη δανική βουλή Folketing, με πληροφόρησε ότι οι Βόσνιοι και οι Κροάτες περιμένουν ουρά προκειμένου να επιστρέψουν στην πατρίδα τους και επιπλέον ότι η επιστροφή τους καθυστερεί, μεταξύ άλλων, ελλείψει συγκοινωνιακής σύνδεσης. Ο Πρόεδρος της επιτροπής ανθρωπιστικής βοήθειας υπέρ των προσφύγων με πληροφόρησε ότι υφίσταται καθυστέρηση στην έγκριση των αδειών εισόδου στη Βοσνία και την Κροατία, και ότι η μεταφορά των προσφύγων με λεωφορεία καθίσταται ιδιαίτερα δυσχερής, μεταξύ άλλων, επειδή τόσο η Βοσνία όσο και η Κροατία, και το κράτος μέλος της ΕΕ Αυστρία, παρεμποδίζουν τις οδικές μεταφορές.
<P>
Είναι δυσάρεστο το γεγονός, ότι ορισμένα κράτη υποχρεώνουν τους πρόσφυγες σε επαναπατρισμό στην πρώην Γιουγκοσλαβία, ενώ άλλες χώρες ούτε δύνανται ούτε θέλουν να εισαγάγουν τη διαδικασία επαναπατρισμού για όσους το επιθυμούν. Ιδιαίτερα παράδοξο είναι το γεγονός ότι η Αυστρία εμποδίζει καταφανώς τη διέλευση των λεωφορείων.
<P>
Προτίθεται η Επιτροπή να ασκήσει πιέσεις - και εφόσον χρειασθεί να θέσει το θέμα ως προϋπόθεση για τη λήψη Κοινοτικής ενίσχυσης - ώστε να μην παρεμποδίζεται ο επαναπατρισμός των βόσνιων και κροατών προσφύγων που επιθυμούν να επιστρέψουν και να συμβάλουν στην ανασυγκρότηση της χώρας τους και την αποκατάσταση των σπιτιών τους;

<SPEAKER ID=178 NAME="Van den Broek">
Πρέπει να σας πω ειλικρινά ότι έχω την εντύπωση ότι τα θλιβερά περιστατικά που θίγονται στην ερώτηση του κ. Haarder και που αφορούν προβλήματα με τη διαμετακόμιση Βοσνίων και Κροατών προσφύγων που επαναπατρίζονται δεν παρατηρούνται σήμερα σε μεγάλη κλίμακα. Ας σημειωθεί ότι είμαι κάπως επιφυλακτικός, επειδή είναι δύσκολο να παρακολουθήσει κανείς σε ημερήσια βάση την κατάσταση που επικρατεί στην περιοχή αυτή.
<P>
Αυτό όμως που θα ήθελα να πω απερίφραστα στον κ. Haarder είναι ότι διατηρούμε επαφές με τα κράτη μέλη, με τον κ. Carl Bildt και κυρίως με την Ύπατο Αρμοστή των Ηνωμένων Εθνών για τους πρόσφυγες, κ. Ogata, η οποία ήταν στις Βρυξέλλες πριν από μερικές ημέρες, μελετάμε με ιδιαίτερη προσοχή με ποιο τρόπο μπορούμε να συμβάλουμε στη διευκόλυνση της επιστροφής των προσφύγων.
<P>
Η Επιτροπή καταβάλλει εδώ και καιρό προσπάθειες στον τομέα αυτό μέσω των προγραμμάτων αποκατάστασης και ανασυγκρότησης, στα πλαίσια των οποίων δίδεται ιδιαίτερη σημασία σε δράσεις οι οποίες προτείνονται από την Ύπατη Αρμοστεία των Ηνωμένων Εθνών για τους πρόσφυγες και που αφορούν τη διευκόλυνση της επιστροφής των προσφύγων. Βρισκόμαστε σε διαρκή επαφή με την Ομοσπονδιακή Δημοκρατία της Γερμανίας, επειδή γνωρίζουμε ότι το κράτος αυτό έχει επιβαρυνθεί περισσότερο από οποιοδήποτε άλλο κράτος μέλος της Ένωσης όσον αφορά τους πρόσφυγες από την πρώην Γιουγκοσλαβία.
<P>
Επαναλαμβάνω ότι δεν έχω λάβει προσφάτως ανησυχητικές ειδήσεις σχετικά με τον παρεμποδισμό της ελεύθερης κυκλοφορίας ή της ελεύθερης διάβασης προσφύγων, αν όμως αυτό αληθεύει θα πρέπει να απευθυνθεί έκκληση στην κυβέρνηση των ενδιαφερομένων κρατών, είτε πρόκειται για τη Βοσνία, είτε για την Κροατία είτε ακόμη και για τη Σερβία και, παράλληλα, στην IFOR, στην οποία έχει δοθεί εντολή να φροντίσει για την όσο το δυνατό περισσότερο ελεύθερη κυκλοφορία προσώπων.

<SPEAKER ID=179 LANGUAGE="DA" NAME="Haarder">
Θα ήθελα να ευχαριστήσω τον Επίτροπο για την ιδιαίτερα θετική απάντηση που έδωσε. Θα ήθελα επίσης να τον ρωτήσω εάν συμφωνεί με την άποψή μου ότι είναι τελείως απαράδεκτο το γεγονός ότι οι χώρες που λαμβάνουν τεράστια ενίσχυση από την Ευρωπαϊκή Ένωση, δεν είναι πρόθυμες να δεχθούν την επιστροφή των πολιτών τους με γρήγορο και αποτελεσματικό τρόπο, όταν οι πολίτες αυτοί επιθυμούν να επιστρέψουν στην χώρα τους. Θα ήθελα επίσης να σας ερωτήσω κατά πόσο συμφωνείτε με την άποψή μου ότι είναι ακόμη πιο απαράδεκτο το γεγονός ότι, όχι μόνο η Βοσνία και η Κροατία, αλλά και ένα κράτος μέλος, η Αυστρία, θέτει εμπόδια στη μεταφορά προσφύγων με λεωφορεία στην χώρα προέλευσής τους; Συμφωνείτε μαζί μου ότι αυτό είναι τελείως απαράδεκτο και ότι η Ευρωπαϊκή Ένωση πρέπει, εάν χρειαστεί, να ασκήσει ακόμη και οικονομικές πιέσεις για να αλλάξει η κατάσταση; Γνωρίζουμε βέβαια ότι ορισμένες χώρες υποχρεώνουν τους πρόσφυγες να επιστρέψουν στην πατρίδα τους. Δεν εννοώ αυτό. Εννοώ τους πολίτες που επιθυμούν να επιστρέψουν εθελοντικά στην πατρίδα τους, αλλά συναντούν προβλήματα λόγω της γραφειοκρατίας και της απροθυμίας της Βοσνίας και της Κροατίας και, μάλιστα, και αυτής ακόμα της Αυστρίας.

<SPEAKER ID=180 LANGUAGE="NL" NAME="Van den Broek">
Συμφωνώ απολύτως με τον κ. Haarder ότι θα ήταν εντελώς απαράδεκτο να μην δέχονται οι χώρες τους πολίτες τους οι οποίοι επιθυμούν να επιστρέψουν οικειοθελώς. Κάτι τέτοιο θα ήταν αντίθετο και από τις υποχρεώσεις που έχουν αναληφθεί από τις διάφορες πλευρές στα πλαίσια της ειρηνευτικής συμφωνίας του Dayton, η οποία περιλαμβάνει ως ρητό όρο και προϋπόθεση για τη χορήγηση οικονομικής βοήθειας ή βοήθειας για την ανασυγκρότηση την υποχρέωση της αποδοχής προσφύγων και την προσφορά συνεργασίας για τη διευκόλυνση της προσπάθειας αυτής. Επ'αυτού οι απόψεις δεν διαφέρουν.
<P>
Εκπλήσσομαι κάπως σχετικά με τα όσα αναφέρθηκαν για την Αυστρία. Το διάβασα για πρώτη φορά στην ερώτηση του κ. Haarder. Όλα αυτά δεν έχουν επιβεβαιωθεί κατά κανένα τρόπο και είμαι της άποψης ότι δεν θα μπορούσαμε να υποθέσουμε ότι οι αυστριακές αρχές θα είχαν την πρόθεση να παρεμποδίσουν κατ'οιονδήποτε τρόπο την επιστροφή των προσφύγων. Στους κόλπους της Ένωσης υπάρχει πλήρης συμφωνία ότι πρέπει να καταβληθεί κάθε δυνατή προσπάθεια για να διευκολυνθεί η διαδικασία αυτή.

<SPEAKER ID=181 LANGUAGE="EN" NAME="Titley">
Θα μπορούσε άραγε ο Επίτροπος van den Broek να επιβεβαιώσει ότι αυτό που λέει είναι ότι πράγματι υφίσταται ακόμη κατάσταση στη Βοσνία σύμφωνα με την οποία δεν υπάρχει πραγματική ελευθερία κίνησης, ότι δηλ. γίνεται ακόμη de facto εθνική κάθαρση; Θα μπορούσε επίσης να μας πει πως φαντάζεται ότι θα εξελιχθεί η κατάσταση μετά την αποχώρηση της IFOR η οποία αποτελεί τη μοναδική δύναμη που προσπαθεί να διατηρήσει εν ζωή την ειρηνευτική διαδικασία του Νταίϋτον;
<P>
Σε ποιόν βαθμό αξιολογεί η Επιτροπή την επιτυχία της αρωγής προς τους πρόσφυγες που επιστρέφουν και πως προτίθεται να αναπτύξει αυτά τα προγράμματα στο μέλλον;

<SPEAKER ID=182 LANGUAGE="NL" NAME="Van den Broek">
Πιστεύω ότι είμαι σε θέση να πω ότι σε ένα σημαντικό τμήμα της Βοσνίας-Ερζεγοβίνης η κυκλοφορία προσώπων είναι ελεύθερη και ότι γνωρίζω ότι η IFOR έχει την αποστολή να επισημαίνει στις αρχές τυχόν περιπτώσεις που η ελευθερία αυτή παρεμποδίζεται κατ'οποιονδήποτε τρόπο και, εν ανάγκη, να επιβάλλει το σεβασμό της. Απ'ότι γνωρίζω, οι ειρηνευτικές δυνάμεις δεν υποχρεώθηκαν τον τελευταίο καιρό να κάνουν κάτι τέτοιο επειδή οι παραβιάσεις που σημειώθηκαν ήταν εντελώς σποραδικές.
<P>
Δεν πιστεύω σε καμία περίπτωση ότι η βραδεία πρόοδος που σημειώνεται όσον αφορά την επιστροφή των προσφύγων οφείλεται κατά κύριο λόγο στην περιορισμένη ελευθερία κίνησης. Συζητήσαμε σε βάθος το θέμα αυτό με την Ύπατο Αρμοστή, την κ. Ogata. Ο σημαντικότερος λόγος είναι ότι πάρα πολλοί πρόσφυγες δεν επιθυμούν να επιστρέψουν στις κατοικίες τους, επειδή στο διάστημα που έχει μεσολαβήσει η εξουσία έχει περιέλθει στα χέρια μίας πλειοψηφίας που έχει διαφορετική εθνική σύνθεση. Αυτό παρατηρείται κυρίως στην περίπτωση πολλών Βοσνίων προσφύγων που διαμένουν στη Γερμανία και που προέρχονται κατά κύριο λόγο από τη Δημοκρατία Srpska και δεν επιθυμούν να επιστρέψουν εκεί. Ένας άλλος λόγος είναι οι σημαντικές ελλείψεις και οι πολύ περιορισμένες δυνατότητες που υπάρχουν στον τομέα της στέγασης. Από την πλευρά μας καταβάλλουμε κάθε δυνατή προσπάθεια προκειμένου να δοθεί μία κάποια προτεραιότητα στην επιδιόρθωση κατεστραμμένων κατοικιών και στην ανέγερση νέων, στις οποίες θα μπορέσουν να καταφύγουν οι πρόσφυγες. Βεβαίως, στα πλαίσια της προσπάθειας αυτής, δημιουργούνται προβλήματα με τις σχέσεις ιδιοκτησίας οι οποίες είναι πάρα πολύ δύσκολο να προσδιοριστούν με ακρίβεια. Όλοι κατοικούν σε σπίτια άλλων και σε περίπτωση που οι μεν προβάλλουν απαιτήσεις απέναντι των δε, θα δημιουργηθεί μία εξαιρετικά περίπλοκη κατάσταση.
<P>
Όλοι αυτοί οι παράγοντες είχαν ως αποτέλεσμα να μην μπορεί η Ύπατη Αρμοστεία των Ηνωμένων Εθνών να επιτύχει την επιστροφή του προκαθορισμένου αριθμού προσφύγων. Πιστεύω ότι, από τη συμφωνία του Dayton και μετά, σύμφωνα με τις πλέον αισιόδοξες εκτιμήσεις πρέπει να έχουν επιστρέψει πραγματικά 200.000 πρόσφυγες από τις 800.000 που αναμένονταν. Στην περίπτωση αυτή αντιμετωπίζουμε ένα εξαιρετικά περίπλοκο πρόβλημα. Την προσεχή Πέμπτη θα μεταβούμε στο Παρίσι όπου και θα επαναληφθούν οι συζητήσεις για την εφαρμογή της συμφωνίας του Dayton και θα εξετασθεί και το θέμα της επιστροφής των προσφύγων με τη συμμετοχή της κ. Ogata, του Karl Bildt και όλων όσων σχετίζονται με την υπόθεση. Για το θέμα αυτό θα συζητήσουμε και πάλι στις αρχές του Δεκεμβρίου στο Λονδίνο στα πλαίσια της Διάσκεψης για τη Γιουγκοσλαβία. Από τα προαναφερθέντα προκύπτει ότι το θέμα αυτό μας απασχολεί συνεχώς, δυστυχώς όμως πρόκειται για μία εξαιρετικά περίπλοκη κατάσταση.

<SPEAKER ID=183 LANGUAGE="DE" NAME="von Habsburg">
Kύριε Επίτροπε, κατ' αρχήν θα ήθελα να κάνω ακόμη μια παρατήρηση: Tριγυρίζω αρκετά στην Aυστρία και εκπλήσσομαι ιδιαίτερα για την ερώτηση του αν οι Aυστριακοί παρεμπόδισαν, καθ' οιονδήποτε τρόπο, την επάνοδο των προσφύγων. Tουλάχιστον εκεί δεν άκουσα ποτέ για κάτι τέτοιο.
<P>
H ερώτησή μου προς εσάς, κύριε Eπίτροπε είναι η εξής: Δεν έχετε την εντύπωση ότι, στον όλο χειρισμό του θέματος των προσφύγων, μια υπερβολικά γραφειοκρατική συμπεριφορά παρεμποδίζει την όλη υπόθεση; Kοιτάξτε, υπάρχουν μεγάλα τμήματα της Bοσνίας, στα οποία κανείς δεν τολμά σήμερα να γυρίσει αν δεν έχει σπίτι, μια κι εκεί κάνει φοβερό κρύο. Yπάρχουν άλλες περιοχές στις οποίες άνετα μπορούν να γυρίσουν οι πρόσφυγες, μια και εκεί είναι ζεστά. Θα πρέπει κανείς συνεπώς να κρίνει την κατάσταση διαφορετικά από περιοχή σε περιοχή, από κοινότητα σε κοινότητα. Δεν έχετε τη εντύπωση ότι εδώ οι αρχές ενεργούν, δυστυχώς, υπερβολικά γραφειοκρατικά, πράγμα που παρεμποδίζει την όλη επιχείρηση;

<SPEAKER ID=184 LANGUAGE="NL" NAME="Van den Broek">
Ο κ. Habsburg θα πρέπει να παρατήρησε ότι συμμερίζομαι απολύτως την άποψή του και ότι δεν διαθέτω ούτε πληροφορίες ούτε ενδείξεις ότι η Αυστρία δεν προσφέρει τη συνεργασία της για την επιστροφή των προσφύγων. Παρεμπιπτόντως, θα ήθελα να επαναλάβω ότι κάθε κράτος μέλος αποδίδει ιδιαίτερη σημασία στην όσο το δυνατό ταχύτερη δημιουργία των προϋποθέσεων επιστροφής. Συνεπώς, επί του θέματος αυτού συμφωνούμε.
<P>
Παραδέχομαι ότι η γραφειοκρατία θα διαδραματίσει κάποιο ρόλο. Το ερώτημα είναι πώς μπορεί να αποφευχθεί. Ας πάρουμε για παράδειγμα τη Βοσνία όπου δεν έχει ολοκληρωθεί ακόμη η σύσταση των νέων κρατικών οργάνων. Μετά τις εκλογές προέκυψε μία συλλογική προεδρία. Κυβέρνηση δεν υπάρχει στην ουσία ακόμη. Κατά συνέπεια, οι συνομιλητές μας προέρχονται από τη μεταβατική κυβέρνηση. Δεν γνωρίζουμε με ποιους θα μιλάμε αύριο. Αυτό είναι το πρώτο σημείο που θα ήθελα να αναφέρω.
<P>
Σημείο δεύτερο: αναφερόμενος και πάλι στη Γερμανία, η οποία πραγματικά εφαρμόζει μία εξαιρετικά ανθρώπινη πολιτική όσον αφορά την υποδοχή προσφύγων - συζητάμε για περί τους 450.000 πρόσφυγες - η κατάσταση που επικρατεί υποχρεώνει τους υπεύθυνους να πληροφορηθούν με ακρίβεια από τις κυβερνήσεις των διαφόρων κρατιδίων πόσοι πρόσφυγες διαμένουν σ'αυτά, από που προέρχονται, εάν είναι διατεθειμένοι να επιστρέψουν και, εάν ναι, πού. Τα δεδομένα αυτά πρέπει με τη σειρά τους να συνδυάζονται με τις δραστηριότητες που επιτελούνται στη Βοσνία με στόχο την υποδοχή των ανθρώπων αυτών, προκειμένου να τους προσφερθεί στέγαση, για να μην αναφερθούμε σε θέσεις εργασίας και σε άλλα παρόμοια.
<P>
Κατά συνέπεια, συμφωνώ απολύτως με τον κ. Habsburg ότι παρόμοιες καταστάσεις, λόγω του περίπλοκου χαρακτήρα τους, μάλλον αυξάνουν τη γραφειοκρατία αντί να τη μειώνουν. Πρόκειται όμως για ένα θέμα το οποίο προβληματίζει όχι μόνο τις περιοχές που θα υποδεχθούν τους πρόσφυγες, αλλά και τις χώρες που φιλοξενούν σήμερα ένα μεγάλο αριθμό αυτών.

<SPEAKER ID=185 NAME="Πρόεδρος">
Ερώτηση αριθ. 32 της κ. Birgitta Ahlqvist (H-0860/96)
<P>
Θέμα: Οι τελευταίες εξελίξεις στη Λευκορωσία
<P>
Ο Πρόεδρος της Λευκορωσίας Lukasjenko έχει επιχειρήσει την αύξηση των συνταγματικών του εξουσιών στη Λευκορωσία, τη διάλυση της ισχύουσας Βουλής και την εισαγωγή αυταρχικού συστήματος διακυβέρνησης. Έχει ήδη εξαγγείλει δημοψήφισμα επί της πρότασής του στις 7 Νοεμβρίου. Το Κοινοβούλιο απάντησε στην ενέργεια αυτή με την εξαγγελία ενός δεύτερου, ανταγωνιστικού δημοψηφίσματος στις 24 Νοεμβρίου. Ο Πρόεδρος της Ρωσίας έχει ασκήσει έντονες πιέσεις στον Πρόεδρο της Λευκορωσίας ώστε να επιζητήσει μία συμβιβαστική λύση με το Κοινοβούλιο σε ό, τι αφορά το νέο πολίτευμα της χώρας. Ο Πρόεδρος Lukasjenko έχει εν τω μεταξύ, τροποποιήσει μόνον μία λεπτομέρεια της πρότασής του όσον αφορά το πολίτευμα.
<P>
Έχει η Επιτροπή, καθ'οιονδήποτε τρόπο, αντιδράσει όσον αφορά τις προσπάθειες του Προέδρου της Λευκορωσίας να θέσει εκτός παιχνιδιού το εκλεγμένο από το λαό Κοινοβούλιο και να θεσπίσει αυταρχικό σύστημα διακυβέρνησης; Πρόκειται οι εργασίες στο πλαίσιο του προγράμματος TACIS να συνεχισθούν σαν να μην έχει συμβεί τίποτα στην περίπτωση που ο Πρόεδρος κρίνει ότι έχει πάρει την εντολή να πραγματοποιήσει τις θεσμικές αλλαγές στη χώρα;

<SPEAKER ID=186 NAME="Van den Broek">
Όσον αφορά τη Λευκορωσία, η Επιτροπή συμφωνεί απολύτως με την αξιολόγηση που περιλαμβάνεται στην ερώτηση της κ. Ahlqvist. Μπορέσαμε να συζητήσουμε σε διάφορες περιπτώσεις την κατάσταση που έχει προκύψει σε σχέση με τη Λευκορωσία στους κόλπους της Επιτροπής Εξωτερικών Υποθέσεων, Ασφάλειας και Αμυντικής Πολιτικής καθώς και με την ομάδα των μελών του Κοινοβουλίου που ασχολείται ιδιαιτέρως με τις σχέσεις με τη Λευκορωσία. Η κ. Ahlqvist γνωρίζει ότι αξιοποιούμε κάθε επαφή που έχουμε με τη Λευκορωσία προκειμένου να τονίσουμε κατά πόσο η σχέση της χώρας αυτής με την Ευρωπαϊκή Ένωση καθορίζεται από το βαθμό που οι εκεί αρχές σέβονται τα ανθρώπινα δικαιώματα, τις δημοκρατικές αρχές, κλπ. Θα μπορούσαμε να συζητάμε για πολλή ώρα για το θέμα αυτό. Πιστεύω ότι αυτό που έχει μεγάλη σημασία σήμερα είναι να αναμείνουμε τι πρόκειται να συμβεί με το επικείμενο δημοψήφισμα. Γνωρίζετε ότι η αντιπολίτευση στο κοινοβούλιο της Λευκορωσίας συσπείρωσε τις δυνάμεις της και δήλωσε ότι, κατά την άποψή της, οι ερωτήσεις που περιλαμβάνονται στο δημοψήφισμα - και το λέω με δικά μου λόγια - δεν έχουν καμία σχέση με μία προσπάθεια για τον περαιτέρω εκδημοκρατισμό της Λευκορωσίας. Ο Πρόεδρος της χώρας δήλωσε ότι ήταν διατεθειμένος να συμβιβαστεί με το Κοινοβούλιο σχετικά με τα θέματα που επρόκειτο να θιγούν στο δημοψήφισμα σε περίπτωση που επρόκειτο για τροποποιήσεις του Συντάγματος. Τη στιγμή αυτή δεν μπορεί να προβλεφθεί ποια θα είναι η ακριβής εξέλιξη των διεργασιών αυτών. Γνωρίζουμε ότι, μέχρι στιγμής, το Ευρωπαϊκό Κοινοβούλιο έχει αναβάλει τη γνωμοδότησή του για την προσωρινή συμφωνία με τη Λευκορωσία, πράγμα που όπως πιστεύω έγινε για τους ίδιους λόγους για τους οποίους τηρούμε σήμερα επιφυλακτική στάση όσον αφορά την ενδυνάμωση της συνεργασίας με τη Λευκορωσία. Είναι αλήθεια ότι υπάρχουν ορισμένες δράσεις στα πλαίσια του TACIS, οι οποίες πρόκειται να εκτελεστούν ή εκτελούνται ήδη, και που παρεμπιπτόντως έχουν καθηλωθεί επειδή δεν υπήρχε πλέον συντονιστής εκ μέρους της Λευκορωσίας. Είμαι της άποψης ότι οι δράσεις που εκτελούνται τη στιγμή αυτή πρέπει να συνεχιστούν. Πιστεύω ότι θα υπάρξει μία νέα καμπή τη στιγμή που θα είναι σαφές ποια συνέχεια πρόκειται να δοθεί στο δημοψήφισμα. Τότε θα γνωρίζουμε κατά πόσο το Σύνταγμα θα μετατρέψει τη Λευκορωσία σε ένα είδος κρυφής δικτατορίας ή εάν θα πρόκειται για ένα πραγματικά δημοκρατικό καθεστώς.

<SPEAKER ID=187 LANGUAGE="SV" NAME="Ahlqvist">
Ευχαριστώ για την απάντηση κ. Επίτροπε. Έθεσα αυτή την ερώτηση νωρίτερα και σήμερα έλαβα περίπου την ίδια απάντηση.Αγωνιζόμαστε από πλευράς ΕΕ μέσω της επισήμανσης των συνθηκών στον Πρόεδρο της Λευκορωσίας, αλλά ο Πρόεδρος συνεχίζει σε κάθε περίπτωση όπως προηγουμένως. Δεν συμβαίνει επομένως τίποτα το ιδιαίτερο σ'αυτό τον τομέα.
<P>
Αναρωτιέμαι κ. Επίτροπε, εάν μπορούσε να διακοπεί η συνεργασία του προγράμματος Tacis και κατ'αυτό τον τρόπο να κάνουμε τον Πρόεδρο να ακούσει το από το λαό εκλεγμένο Κοινοβούλιο, ή υπάρχουν και άλλοι τρόποι; Διότι εμφανώς απαιτούνται δυναμικότερα μέτρα από το να συζητάμε μόνο με τον Πρόεδρο.

<SPEAKER ID=188 LANGUAGE="NL" NAME="Van den Broek">
Επαναλαμβάνω ότι αξιολογώ την κατάσταση με τον ίδιο τρόπο όπως η κ. Ahlqvist. Βρισκόμαστε κατά κάποιο τρόπο σε ένα σταυροδρόμι: πρέπει ή δεν πρέπει να χρησιμοποιήσουμε το πρόγραμμα TACIS για να ασκήσουμε πίεση, ή μήπως πρέπει να προσπαθήσουμε να χρησιμοποιήσουμε το πρόγραμμα αυτό για να συμβάλουμε στην αλλαγή συγκεκριμένων καταστάσεων στη χώρα αυτή; Επαναλαμβάνω ότι είμαι της άποψης ότι θα ήταν σκόπιμο να αναμείνουμε την εξέλιξη του δημοψηφίσματος, να δούμε τι ακριβώς πρόκειται να συμβεί και να εξετάσουμε τότε την πολιτική κατάσταση που θα επικρατεί στη Λευκορωσία, δεδομένου ότι από αυτή θα εξαρτηθεί σε σημαντικό βαθμό η αναγκαιότητα μίας στενής συνεργασίας που θα απορρέει από μία προσωρινή συμφωνία, η οποία συνεπώς δεν έχει τεθεί ακόμη σε εφαρμογή. Όπως σας είπα ήδη, το Κοινοβούλιο ανέβαλε δύο ή τρεις φορές την εξέταση εκθέσεων που αφορούν την προσωρινή συμφωνία για τους ίδιους λόγους για τους οποίους θα ήθελα να σας προτείνω να περιμένουμε λίγο ακόμη προκειμένου να δούμε πως θα εξελιχθεί το δημοψήφισμα, αποστέλλοντας παράλληλα και μέσω άλλων χωρών τα απαραίτητα πολιτικά μηνύματα. Αυτό ακριβώς επιχειρείται εκ μέρους της Προεδρίας και της Επιτροπής.

<SPEAKER ID=189 NAME="Πρόεδρος">
Ερώτηση αριθ. 33 της κ. Maj Theorin (H-0861/96)
<P>
Θέμα: Τουρκία
<P>
Η τελωνειακή ένωση της Ευρωπαϊκής Ένωσης με την Τουρκία σημαίνει τελωνειακή ένωση με ένα κράτος όπου συνεχίζονται τα βασανιστήρια, οι εξαφανίσεις κατά την αστυνομική μεταφορά και οι πολεμικές επιχειρήσεις. Ένα κράτος όπου βουλευτές εξακολουθούν να κρατούνται φυλακισμένοι παρά τις προηγούμενες υποσχέσεις όσον αφορά την απελευθέρωσή τους. Ένα κράτος που εξακολουθεί να παραβιάζει το Δίκαιο, σύμφωνα με το Συμβούλιο Ασφαλείας των Ηνωμένων Εθνών, διχοτομώντας παράνομα την Κύπρο. Λαμβάνοντας υπόψη υποσχέσεις για βελτίωση της κατάστασης των ανθρωπίνων δικαιωμάτων, το Κοινοβούλιο ψήφισε υπέρ της τελωνειακής σύνδεσης. Ήλπιζε κανείς σε αλλαγές. Αυτές δεν υπήρξαν.
<P>
Ο φόνος δύο νέων Κυπρίων και οι πληροφορίες που τώρα ήρθαν στο φως σχετικά με τον θάνατο τουλάχιστον 11 ατόμων στις τουρκικές φυλακές, αποδεικνύει ότι πρέπει όντως να εκμεταλλευτούμε όλα τα μέσα που διαθέτει η Ένωση, με σκοπό να βελτιωθεί η κατάσταση. Το Κοινοβούλιο αντέδρασε τώρα, κάπως αργά, με το ψήφισμα της 19ης Σεπτεμβρίου, όπου καλεί την Επιτροπή να αποσύρει κάθε ενίσχυση προς την Τουρκία, στο πλαίσιο του προγράμματος MEDA, με εξαίρεση φυσικά, τα μέσα εκείνα που ενισχύουν τη δημοκρατία και τα ανθρώπινα δικαιώματα.
<P>
Η ερώτησή μου προς την Επιτροπή είναι η εξής: τί σκοπεύει να πράξει η Επιτροπή στο πλαίσιο του προγράμματος MEDA, για να αυξήσει τις πιέσεις προς την Τουρκία, έτσι ώστε αυτή να τηρήσει τις υποχρεώσεις που απορρέουν από τη συμφωνία. Καμία αντίδραση δεν έχει ακόμα σημειωθεί στη δήλωση του Συμβουλίου, του μηνός Ιουλίου, με την οποία ζητείται από την Τουρκία να αποδεχθεί ορισμένες αρχές. Πόσο ακόμη θα αρέσκεται η Επιτροπή σε ανούσιες υποσχέσεις χωρίς να υπάρχει αποτέλεσμα;

<SPEAKER ID=190 NAME="Van den Broek">
Πολύ φοβούμαι ότι θα επαναλάβω στην κ. Theorin τα πράγματα που ανέφερα εχθές το βράδυ στην Επιτροπή Εξωτερικών Υποθέσεων, Ασφάλειας και Αμυντικής Πολιτικής υπό την παρουσία ευρωβουλευτών που συμμετέχουν στη μικτή κοινοβουλευτική επιτροπή Ευρωπαϊκής ΈνωσηςΤουρκίας και οι οποίοι, όπως είναι φυσικό, συγκεντρώνουν ένα σημαντικό μέρος των προσπαθειών τους στην κατάσταση των ανθρωπίνων δικαιωμάτων στη χώρα αυτή, που συζητήθηκε εκτενώς στην έκθεση που υπέβαλε η Επιτροπή στο Κοινοβούλιο τον περασμένο Οκτώβριο με αντικείμενο την τελωνειακή ένωση, ένα σημαντικό κεφάλαιο της οποίας αφορούσε την κατάσταση των ανθρωπίνων δικαιωμάτων. Μία πολύ σύντομη περίληψη των όσων δήλωσα εχθές το βράδυ στην Επιτροπή είναι ότι παρατηρούμε ότι δεν υπάρχουν διαφορές απόψεων όσον αφορά τον τρόπο με τον οποίο κρίνουμε τη σημερινή κατάσταση των ανθρωπίνων δικαιωμάτων στην Τουρκία. Η κατάσταση είναι ανησυχητική και, ας μην προσποιούμεθα, επιδεινώθηκε το 1996 σε σχέση με το 1995. Χθες το βράδυ αναφέρθηκα διεξοδικά στις προσπάθειες που καταβάλλουμε για να επιτύχουμε βελτιώσεις στον τομέα αυτό και κατέστησα για άλλη μία φορά σαφές ότι στην ουσία, λόγω της κατάστασης αυτής καθώς και λόγω της τουρκικής στάσης στη διένεξή της με την Ελλάδα με αντικείμενο το Αιγαίο και λόγω του κυπριακού, μπορεί να διαπιστωθεί ότι έχει ανασταλεί η λειτουργία του σημαντικότερου μέρους των χρηματοδοτικών μέσων που προορίζονταν για την Τουρκία. Αυτός είναι και ο λόγος για τον οποίο ζήτησα να εφαρμοστεί και στην περίπτωση της Τουρκίας το πρόγραμμα MEDA, το οποίο έχει ένα περισσότερο οριζόντιο και ευρύ χαρακτήρα και αφορά την περιοχή της Μεσογείου. Αυτό το διευκρίνισα με περαιτέρω επιχειρήματα, γνωστοποιώντας παράλληλα ότι η Επιτροπή λαμβάνει σοβαρώς υπόψη το ψήφισμα που εγκρίθηκε το Σεπτέμβριο από το Κοινοβούλιο σχετικά με την κατάσταση των ανθρωπίνων δικαιωμάτων στην Τουρκία καθώς και τις συστάσεις που υποβλήθηκαν όσον αφορά τη διάθεση των κονδυλίων από τον προϋπολογισμό του MEDA. Όπως δήλωσα και εχθές, η περιγραφή του Κοινοβουλίου μπορεί να μην είναι πανομοιότυπη με την περιγραφή της Ευρωπαϊκής Επιτροπής, είμαι όμως διατεθειμένος να συζητήσω, σε συνεργασία με τον Πρόεδρο του Κοινοβουλίου, με ποιον τρόπο θα μπορούσαμε να συνεργαστούμε με το Σώμα πριν προχωρήσουμε στην εκτέλεση του προγράμματος MEDA για το 1997.
<P>
Πιστεύω ότι μπορώ να περιοριστώ σ'αυτή τη σύντομη απάντηση. Ωστόσο, θα ήθελα να επαναλάβω - στην έκθεσή μας για τα ανθρώπινα δικαιώματα, η οποία εκδόθηκε τον περασμένο μήνα ως τμήμα της αξιολόγησης της τελωνειακής ένωσης, περιγράφεται ο τρόπος με τον οποίο αντιμετωπίζει η Επιτροπή την κατάσταση στην Τουρκία - θα ήθελα λοιπόν να επαναλάβω ότι δίνουμε μεγάλη σημασία στη συνεργασία μας με την Τουρκία, στην εξομάλυνση των σχέσεών μας μαζί της και με ποιο τρόπο πιστεύουμε ότι μπορεί να υλοποιηθεί η προσπάθεια αυτή.

<SPEAKER ID=191 LANGUAGE="SV" NAME="Theorin">
Ευχαριστώ πολύ για την απάντηση. Με χαροποιεί η διαπίστωση ότι τώρα είμαστε σύμφωνοι ότι στην Τουρκία δεν έχουν ικανοποιηθεί τα ανθρώπινα δικαιώματα, και ότι ίσως ο αμαρτωλός συνήλθε λίγο αργά. Φυσικά προκαλεί τουλάχιστον κατάπληξη ότι ένας επιδέξιος δεξιός πολιτικός από την Τουρκία μπορούσε να παρασύρει έμειρους πολιτικούς, χωρίς καμία πραγματική αλλαγή, ή αξιόπιστες εγγυήσεις όσον αφορά τα ανθρώπινα δικαιώματα, και ότι αυτοί οι έμπειροι πολιτικοί, χωρίς να περιμένουν το αποτέλεσμα των τουρκικών εκλογών, δέχτηκαν την τελωνειακή ένωση. Είναι σαφές ότι είναι ένα διπλό μήνυμα, κατά κάποιο τρόπο, όταν το Ευρωκοινοβούλιο λέει ένα πράγμα και ο Επίτροπος λέει εν τούτοις ότι θέλει να συνεχίσει το πρόγραμμα MEDA ενώ ταυτόχρονα θα ακούσει το Κοινοβούλιο. Διότι τα εργαλεία τα οποία έχουμε, δηλ. τα πολιτικά, οικονομικά και νομικά εργαλεία που η ΕΕ έχει στην διάθεσή της, πρέπει φυσικά να χρησιμοποιηθούν ώστε να φροντίσουμε να ικανοποιηθούν τα ανθρώπινα δικαιώματα. Δεν ήρθε όμως η ώρα να πάψουμε να περιμένουμε φιλικότερη διάθεση από την Τουρκία και να δείξουμε ότι η υπομονή έχει εξαντληθεί με το να καταργήσουμε την τελωνιακή ένωση μ'αυτή τη χώρα; Η δεύτερη ερώτησή μου είναι: θα υπήρχε η ίδια προθυμία να συναφθεί η τελωνειακή ένωση, αν ο Επίτροπος γνώριζε τότε ότι γνωρίζουμε σήμερα για τα ανθρώπινα δικαιώματα;

<SPEAKER ID=192 LANGUAGE="NL" NAME="Van den Broek">
Αντιλαμβάνομαι ότι είναι δύσκολο να μιλήσει κανείς με μία ανάσα για την οικονομία στην περίπτωση που αναφέρεται στα ανθρώπινα δικαιώματα. Ωστόσο, η κ. Theorin το κάνει θίγοντας σ'αυτό το πλαίσιο το θέμα της ύπαρξης και της διατήρησης της τελωνειακής ένωσης. Θα ήθελα λοιπόν να επισημάνω στην κ. Theorin ότι, από την έναρξη της τελωνειακής ένωσης, το εμπόριο με την Τουρκία αυξήθηκε από 20 περίπου δισεκατομμύρια δολάρια ή Ecu, η διαφορά είναι μικρή, σε 35 δισεκατομμύρια και ότι υπολογίζεται ότι διαθέτουμε ένα εμπορικό πλεόνασμα προς όφελος της Ευρωπαϊκής Ένωσης της τάξης των 8 έως 10 δισεκατομμυρίων. Εάν ληφθεί υπόψη το γεγονός ότι το Κοινοβούλιο αποδίδει ιδιαίτερη σημασία σε θέματα που αφορούν την απασχόληση, πιστεύω ότι δεν θα έπρεπε να αναφερόμαστε με τόση ευκολία στην αυθημερόν κατάργηση της τελωνειακής ένωσης. Δεν πρέπει να λησμονείτε ότι η τελωνειακή ένωση εξυπηρετεί, τουλάχιστον προς το παρόν, σε μεγάλο βαθμό τα συμφέροντα της Ευρωπαϊκής Ένωσης. Αυτό που είναι κρίμα είναι ότι μέχρι στιγμής δεν κατορθώσαμε να εφαρμόσουμε τα συνοδευτικά μέτρα της τελωνειακής ένωσης, τα οποία προορίζονταν να αντισταθμίσουν κατά κάποιο τρόπο τις δυσμενείς επιπτώσεις για την Τουρκία. Πρόκειται εκτός άλλων για τρία ή τέσσερα προγράμματα που αυτή τη στιγμή έχουν ανασταλεί για τους γνωστούς λόγους. Δυστυχώς δεν είμαι σε θέση στο σύντομο χρονικό διάστημα που έχω στη διάθεσή μου να επαναλάβω ακριβώς την εποικοδομητική ανταλλαγή απόψεων που είχα εχθές με τα μέλη της Επιτροπής Εξωτερικών Υποθέσεων, Ασφάλειας και Αμυνας. Επιτρέψτε μου λοιπόν να ολοκληρώσω στο σημείο αυτό, δηλώνοντας ότι είμαι πάντοτε διατεθειμένος να συνεχίσω τη συζήτηση.

<SPEAKER ID=193 LANGUAGE="EN" NAME="Lomas">
Δεν θα συμφωνούσε άραγε ο Επίτροπος ότι το Συμβούλιο των Υπουργών, η Επιτροπή και εκείνα τα Μέλη του Σώματος που ήταν επαρκώς ανόητα για να εγκρίνουν την τελωνειακή ένωση στηριζόμενα στο επιχείρημα ότι αυτή θα προωθούσε τις δημοκρατικές μεταρρυθμίσεις στην Τουρκία, υπήρξαν πολιτικά ανίκανα και τραγικά εσφαλμένα;

<SPEAKER ID=194 LANGUAGE="NL" NAME="Van den Broek">
Αν μπορούσα να απαντήσω με άμεσο τρόπο στην ερώτηση θα επαναλάμβανα τα όσα ανάφερα χθες ότι, παρά το γεγονός ότι συμφωνούμε απολύτως όσον αφορά την κατάσταση των ανθρωπίνων δικαιωμάτων στην Τουρκία, δεν πρέπει να λησμονούμε ποια ήταν η κατάσταση το 1995 όταν εγκρίθηκε η τελωνειακή ένωση από το Σώμα και όταν είχε σημειωθεί πραγματικά πρόοδος όσον αφορά τις τροποποιήσεις του τουρκικού Συντάγματος, ιδιαιτέρως όσον αφορά την αναθεώρηση του άρθρου 8, με βάση την οποία αφέθηκαν τότε πραγματικά ελεύθεροι 150 περίπου πολιτικοί κρατούμενοι. Δεν μπορεί λοιπόν να λεχθεί ότι δεν έχει αλλάξει απολύτως τίποτα. Αυτό που είναι δυσάρεστο είναι ότι η κατάσταση καθηλώνεται για διάφορους λόγους στους οποίους αναφέρθηκα διεξοδικά χθες στην Επιτροπή και που δεν μπορούν να χρησιμοποιηθούν ως δικαιολογία και οπωσδήποτε δεν πρέπει να μας κάνουν να πάψουμε να προσπαθούμε για την προαγωγή της σχέσης μας με την Τουρκία και για τη βελτίωση της κατάστασης. Πρόκειται για μία προσπάθεια με την οποία ασχολούμεθα με μεγάλη σοβαρότητα και σε συστηματική βάση.

<SPEAKER ID=195 NAME="Πρόεδρος">
Ερώτηση αριθ. 34 του κ. Hans Lindqvist (H-0872/96)
<P>
Θέμα: Εξωτερική πολιτική και πολιτική ασφάλειας
<P>
Η Σουηδία έχει σχεδόν 200 χρόνια να εμπλακεί σε πόλεμο. Εξ αιτίας της ουδετέρότητάς μας και χωρίς να ανήκουμε σε συμμαχίες μπορέσαμε να δημιουργήσουμε μία κατάσταση σταθερότητας στη Β. Ευρώπη. Η Σουηδία και η ουδέτερη Φινλανδία, κατά την διάρκεια των μεταπολεμικών χρόνων, ήταν ένας «κυματοθραύστης» μεταξύ του ΝΑΤΟ και του Συμφώνου της Βαρσοβίας, κυρίως στη διάρκεια του ψυχρού πολέμου. Μετά την πτώση του τείχους του Βερολίνου, ο πολιτικός χάρτης στον τομέα της ασφάλειας επαναχαράχθηκε. Η νέα πολιτική ασφάλειας, της εν μέρει άγνωστης Ρωσίας, βρίσκεται αντιμέτωπη με το ΝΑΤΟ. Κανείς δεν γνωρίζει ακόμη, ποιες θα είναι οι μελλοντικές σχέσεις μεταξύ των δύο αυτών δυνάμεων. Η πλειοψηφία του σουηδικού λαού υποστηρίζει την ουδετερότητα και απορρίπτει κάθε προοπτική μελλοντικής συμμετοχής σε στρατιωτικούς συνασπισμούς. Θα εξακολουθεί η Σουηδία να ελέγχει την εξωτερική της πολιτική και την πολιτική στον τομέα της ασφάλειας; Προτίθεται η ΕΕ να περιορίσει το δικαίωμα του βέτο σε θέματα που αφορούν την εξωτερική πολιτική και ασφάλεια;

<SPEAKER ID=196 NAME="Van den Broek">
Με την προσχώρησή της στην Ευρωπαϊκή Ένωση, η Σουηδία αποδέχθηκε τις διατάξεις της Συνθήκης για την Ευρωπαϊκή Ένωση. Ο τίτλος 5 της Συνθήκης αυτής αφορά την κοινή εξωτερική πολιτική και πολιτική ασφάλειας, η οποία περιλαμβάνει όλα τα θέματα που αφορούν την ασφάλεια της Ένωσης. Θυμούμαι πάρα πολύ καλά ότι, κατά την ολοκλήρωση των διαπραγματεύσεων, όλες οι υποψήφιες χώρες, συμπεριλαμβανομένης και της Νορβηγίας, κατέθεσαν μία δήλωση, σύμφωνα με την οποία το Σύνταγμά τους δεν εμπόδιζε σε καμία περίπτωση την εφαρμογή των διατάξεων της Συνθήκης του Μάαστριχτ για την κοινή εξωτερική πολιτική και πολιτική ασφάλειας. Υποθέτω λοιπόν ότι αυτό ισχύει και για τη Σουηδία. Γνωρίζετε ότι η ΚΕΠΠΑ αποτελεί αντικείμενο συζήτησης στη Διακυβερνητική Διάσκεψη και ότι ένα από τα ιδιαιτέρως σημαντικά θέματα της συζήτησης αυτής αφορά τις δυνατότητες βελτίωσης της διαδικασίας λήψης αποφάσεων. Επ'αυτού έχουν υποβληθεί διάφορες προτάσεις. Μπορούμε λοιπόν να υποθέσουμε από τώρα ότι, εάν πρόκειται για υποθέσεις στρατιωτικού χαρακτήρα, η απόφαση για τη χρήση στρατιωτικών μέσων δεν θα λαμβάνεται με βάση την πλειοψηφία, αλλά κάθε κράτος μέλος θα μπορεί κατά βούληση να διαμορφώνει τη γνώμη του επί του θέματος.
<P>
Εν ολίγοις, πιστεύω ότι δεν υπάρχει περίπτωση να αποφασιστεί στη Διακυβερνητική Διάσκεψη ότι μία απόφαση πλειοψηφίας θα υποχρεώνει μία χώρα να συμμετέχει σε στρατιωτικές επιχειρήσεις.

<SPEAKER ID=197 LANGUAGE="SV" NAME="Lindqvist">
Ευχαριστώ πολύ για την απάντηση. Αυτό είναι ένα επίμαχο ζήτημα για εμάς που είμαστε ένα σχετικά νέο μέλος, διότι το ζήτημα να μπορούμε να διατηρήσουμε την ανεξαρτησία μας όσον αφορά στην εξωτερική πολιτική και την πολιτική της ασφάλειας ήταν καθοριστικής σημασίας για πολλούς στο δημοψήφισμα. Η ερμηνεία που έδωσα στο τελευταίο μέρος της απάντησης είναι ότι η Σουηδία πρέπει να αποδεχτεί την Συνθήκη που υπεγράφη, κάτι που είναι αυτονόητο εφόσον δεν υπάρχει καμμία εξαίρεση, αλλά επίσης ότι, όπως προκύπτει εκ της απάντησης, στην πραγματικότητα σημαίνει ότι περισσότερες αποφάσεις αργά - αργά μετατοπίζονται από την ομοφωνία στην ενισχυμένη πλειοψηφία. Αυτό σημαίνει επίσης ότι και η Σουηδία, αν αυτό θέλαμε, δεν μπορεί να εμποδίσει άλλα κράτη ή την πλειοψηφία των κρατών της ΕΕ να λάβουν αποφάσεις στον τομέα της άμυνας και της στρατιωτικής ασφάλειας. Αν κατανόησα ορθώς αυτό μπορεί να σημαίνει μέχρι και ότι η Σουηδία ίσως αναγκαστεί να συμμετέχει στην χρηματοδότηση μιάς επιχείρησης την οποία η χώρα δεν θέλει να υποστηρίξει και ούτε μπορεί να εμποδίσει. Έτσι αντιλαμβάνομαι την απάντηση και εν τοιαύτη περιπτώση αυτό σημαίνει μιά ισχυρή μετατόπιση από την ουδετερότητα στην συμμετοχή σε μια κοινή στρατιωτική ή ευρωπαϊκή αμυντική συνεργασία.

<SPEAKER ID=198 LANGUAGE="NL" NAME="Van den Broek">
Ένα πράγμα θα πρέπει να είναι σαφές: όλα αυτά τα θέματα εξετάζονται στη Διακυβερνητική Διάσκεψη. Οπωσδήποτε όταν αναφερόμαστε στην ΚΕΠΠΑ, η κατάσταση θα εξακολουθήσει σε πολύ σημαντικό βαθμό να ρυθμίζεται πάνω σε διακυβερνητική βάση. Πιστεύω ότι η Επιτροπή δεν πρέπει να προηγηθεί της συζήτησης αυτής. Επιτρέψτε μου να παρατηρήσω ότι αισθάνθηκα ιδιαίτερη ικανοποίηση διαπιστώνοντας ότι οι Υπουργοί Εξωτερικών της Σουηδίας και της Φινλανδίας, δηλαδή δύο χωρών που εφαρμόζουν πολιτική ουδετερότητας στον τομέα της ασφάλειας, υπέβαλαν προτάσεις στις οποίες περιγράφουν με ποιο τρόπο σκέφτονται να συμμετάσχουν, για παράδειγμα στην εκτέλεση των ονομαζόμενων καθηκόντων Petersberg. Πρόκειται για δράσεις που θα μπορούσαν ενδεχομένως να υλοποιηθούν υπό την ηγεσία της Δυτικοευρωπαϊκής Ένωσης και αφορούν την προαγωγή της ειρήνης, τη χορήγηση ανθρωπιστικής βοήθειας και άλλα παρόμοια. Αυτό αποδεικνύει επίσης ότι η Σουηδία και η Φινλανδία εξετάζουν με δημιουργικό τρόπο το ρόλο που θα μπορούσαν να διαδραματίσουν στο ευρύ πεδίο της ασφάλειας. Πιστεύω ότι πρόκειται για μία εξαιρετικά θετική ενέργεια, δηλώνοντας παράλληλα ότι δεν έχω καμία απολύτως πρόθεση να προηγηθώ με τα όσα αναφέρω στα αποτελέσματα των συζητήσεων που διεξάγονται στους κόλπους της Διακυβερνητικής Διάσκεψης, στα πλαίσια της οποίας η Σουηδία έχει κάθε δικαίωμα να γνωστοποιεί τις απόψεις της και να συμμετέχει στη διαδικασία λήψης αποφάσεων.

<SPEAKER ID=199 LANGUAGE="DE" NAME="Posselt">
Kύριε Πρόεδρε, σέβομαι πάρα πολύ την αίσθηση ελευθερίας του σουηδικού λαού, αλλά ωστόσο θα ήθελα να ρωτήσω μήπως το γεγονός ότι η Σουηδία, μετά το Δεύτερο Παγκόσμιο Πόλεμο, παρέμεινε ελεύθερη και δημοκρατική, όπως διατυπώνεται στην ερώτηση, έχει και κάποια σχέση και με το ότι πολλά κράτη στη Bορειοατλαντική Συμμαχία και στην Eυρωπαϊκή Ένωση συνέβαλαν, με μεγάλες θυσίες, στο να διατηρηθεί η ειρήνη στο δυτικό κόσμο έναντι του κομμουνισμού. Δεν έχετε την άποψη ότι και μελλοντικά θα μπορεί να διατηρηθεί η ειρήνη και η ελευθερία, μόνον αν όλα τα κράτη είναι διατεθειμένα, στον ίδιο βαθμό, να φέρουν τα ανάλογα βάρη και όχι οι μεν, με κάποιον τρόπο, να αποφεύγουν τα βάρη, τα οποία θα πρέπει να επωμισθούν μονάχα οι δε;

<SPEAKER ID=200 LANGUAGE="SV" NAME="Theorin">
Ευχαριστώ πολύ. Μπορώ μόνο να πώ ότι η Σουηδία ήταν στρατιωτικά αδέσμευτη και ουδέτερη επί 200 χρόνια! Δεν πρόκειται για μια ουδετερότητα κατά την διάρκεια του 2ου Παγκοσμίου Πολέμου. 70 % του σουηδικού λαού απαιτεί να διατηρηθεί αυτή η ουδετερότητα. Ο Σουηδός και ο Φινλανδός Υπουργός Εξωτερικών κατέστησαν σαφές ότι είναι έτοιμοι να συμμετάσχουν σε επιχειρήσεις για την διατήρηση της ειρήνης όχι όμως σε τέτοιες που σχετίζονται με στρατιωτική παρέμβαση. Η διάκριση μεταξύ της διατήρησης της ειρήνης και της προώθησης της ειρήνης, ή της επιβολής της ειρήνης, είναι πολύ σημαντική και πιστεύω ότι επίσης και ο Επίτροπος van den Broek το γνωρίζει πολύ καλά. Η Σουηδία δεν συμμετέχει σε καμμία ενεργή στρατιωτική επιχείρηση και δεν πρόκειται να το κάνει ούτε πριν ούτε μετά την Διακυβερνητική Διάσκεψη.

<SPEAKER ID=201 LANGUAGE="EN" NAME="Van den Broek">
Το σημειώνω.

<SPEAKER ID=202 NAME="Πρόεδρος">
Ο κ. Smith επί διαδικαστικού.

<SPEAKER ID=203 LANGUAGE="EN" NAME="Smith">
Όταν για τον κάθε Επίτροπο έχει καθορισθεί χρόνος 20 λεπτών, μπορείτε να μου εξηγήσετε γιατί ο Επίτροπος Van den Broek διαθέτει διπλάσιο χρόνο από κάθε άλλο Επίτροπο; Γνωρίζω ότι είναι ταλαντούχος, αλλά είναι άραγε διπλά ταλαντούχος;

<SPEAKER ID=204 NAME="Πρόεδρος">
Εάν έλεγα ναι, φαντάζομαι ότι θα ήμουν αγαπητός στον κ. Van de Broek, αλλά όχι στον κ. Monti. Η αιτία, κ. Smith, είναι ότι λόγω της έλλειψης πειθαρχίας δύο από τα Μέλη μας δεν ήρθαν από την αρχή για τις επείγουσες ερωτήσεις ενώ η προεδρία, εν τη σοφία της, είχε ορίσει μόνο τρείς ερωτήσεις ως επείγουσες. Έτσι φθάσαμε εδώ πραγματικά πολύ γρήγορα.
<P>
Προχωρούμε τώρα με τις ερωτήσεις προς τον Επίτροπο Monti. Θα παραχωρήσουμε στον κ. Monti, όπως ελπίζουμε, ένα πλήρες ημίωρο δεδομένου ότι αρχίσαμε την συνεδρίαση αργότερα από το σύνηθες.
<P>
Δεδομένου ότι αναφέρονται στο ίδιο θέμα, οι ακόλουθες ερωτήσεις θα εξεταστούν από κοινού:
<P>
Ερώτηση αριθ. 38 του κ. Sφren Wibe (H-0867/96)
<P>
Θέμα: Εξαίρεση της Σουηδίας όσον αφορά την εισαγωγή αλκοόλ για προσωπική χρήση
<P>
Έχουν διεξαχθεί διαπραγματεύσεις μεταξύ της σουηδικής κυβέρνησης και της Επιτροπής σχετικά με την διαρκή εξαίρεση της Σουηδίας από τους κανόνες που αφορούν στην εισαγωγή αλκοόλ για προσωπική χρήση. Ποιά είναι η θέση της Επιτροπής; Προτίθεται να αναθέσει το θέμα στο Ευρωπαϊκό Δικαστήριο και με αυτόν τον τρόπο να επιφέρει άρση της εν λόγω εξαίρεσης από την 1η Ιανουαρίου 1997; Ωστόσο, καθίσταται ορθή μια τέτοια πρακτική σκληρής διαπραγμάτευσης έναντι κράτους μέλους που επιθυμεί να ασκήσει περιοριστική πολιτική για το αλκοόλ; Η περιοριστική αυτή πολιτική όσον αφορά το αλκοόλ επιφέρει σημαντικά φορολογικά έσοδα στη χώρα και στηρίζεται σε κίνητρα που άπτονται της υγείας των πολιτών. Δεν είναι οι λόγοι αυτοί επαρκώς ισχυροί ώστε να επιτρέπουν στη Σουηδία, σύμφωνα με την αρχή της επικουρικότητας, να χαράσσει δική της πολιτική στον εν λόγω τομέα και επιπλέον να χαίρει ιδιαίτερων κανόνων όσον αφορά την εισαγωγή οινοπνευματωδών ποτών στη χώρα; Ερώτηση αριθ. 39 του κ. Jan Andersson (H-0869/96)
<P>
Θέμα: Περιορισμός στην εισαγωγή καπνού και οινοπνευματωδών ποτών
<P>
Ο καπνός και το αλκοόλ επενεργούν πολύ αρνητικά στην υγεία. Ένα σημαντικό συστατικό της πολιτικής των σκανδιναβικών χωρών όσον αφορά τον καπνό και το αλκοόλ είναι η περιορισμένη πρόσβαση. Η πολιτική αυτή είχε ως αποτέλεσμα η κατανάλωση των ειδών αυτών να διατηρείται σε αρκετά χαμηλά επίπεδα. Μια μέθοδος για τη μείωση της κατανάλωσης είναι η θέσπιση αυστηρών κανόνων. Πιο επιεικείς κανόνες εισαγωγής θα οδηγούσαν αναμφίβολα σε αύξηση της κατανάλωσης και συνεπώς σε επιδείνωση του επιπέδου της υγείας των πολιτών.
<P>
Ως εκ τούτου, δεν θα έπρεπε οι Σκανδιναβικές χώρες να έχουν το δικαίωμα να διατηρήσουν τους σχετικά αυστηρούς κανόνες όσον αφορά την εισαγωγή των εν λόγω βλαβερών προϊόντων;
<SPEAKER ID=205 NAME="Monti">
Τα επιχειρήματα που ανέπτυξαν οι κκ. βουλευτές στις δύο ερωτήσεις οφείλονται προφανώς σε μία παρεξήγηση.
<P>
Η κατάσταση έχει ως ακολούθως: η Επιτροπή έχει την άποψη ότι οι εν λόγω εξαιρέσεις μπορούν να διατηρηθούν μέχρι τις 31 Δεκεμβρίου 1996, ημερομηνία που έχει ορισθεί για την άρση των εξαιρέσεων. Επομένως, εάν τα ενδιαφερόμενα κράτη μέλη δεν αναλάβουν καμία πρωτοβουλία για την κατάργηση των ισχυόντων περιορισμών, από τις 31.12.96, η Επιτροπή, ως εγγυητής της Συνθήκης, θα υποχρεωθεί να εκκινήσει τη διαδικασία παράβασης ενώπιον του Ευρωπαϊκού Δικαστηρίου. Από την άλλη πλευρά, εάν η Επιτροπή δεν αναλάβει έγκαιρα μία πρωτοβουλία προς αυτή την κατεύθυνση, είναι πιθανόν το θέμα να τεθεί στο Ευρωπαϊκό Δικαστήριο από τους πολίτες των Βορείων Χωρών που θα θεωρήσουν ότι δημιουργούνται διακρίσεις σε βάρος τους.
<P>
Μετά από αυτή την εισαγωγική παρατήρηση, λαμβάνοντας υπόψη τα δικαιώματα των ταξειδιωτών της Κοινότητας και την επιχειρηματολογία που ανέπτυξαν οι κκ. βουλευτές στις ερωτήσεις τους, είμαστε της γνώμης ότι οι βόρειες χώρες χρειάζονται ένα ευρύτερο περιθώριο χρόνου για να προσαρμοσθούν στις κοινοτικές ρυθμίσεις. Συνεπώς, η Επιτροπή επεξεργάζεται μία πρόταση οδηγίας που επεκτείνει και πέραν της 31ης Δεκεμβρίου την προθεσμία με στόχο την προοδευτική απελευθέρωση των σημερινών περιορισμών.
<P>
Όπως διαπιστώνετε, πολύ απέχουμε από την υιοθέτηση μιας σκληρής γραμμής έναντι των χωρών της Βόρειας Ευρώπης και η Επιτροπή, αντίθετα, καταβάλλει κάθε δυνατή προσπάθεια για να τις βοηθήσει να αντιμετωπίσουν τις δυσκολίες τους.

<SPEAKER ID=207 LANGUAGE="IT" NAME="Monti">
Σχετικά με το πρώτο σημείο, η Επιτροπή έχει πλήρη συνείδηση της μεγάλης κοινωνικής, υγειονομικής και δημοσιονομικής σημασίας του προβλήματος. Μόνο έτσι εξηγείται η μεγάλη προσοχή που είχε αποδώσει και αποδίδει η Επιτροπή για την επίτευξη μιας διαφορετικής λύσης από εκείνη που θα ήταν αυτονόητη, την προσφυγή δηλαδή στο Ευρωπαϊκό Δικαστήριο. Αυτή τη στιγμή δεν είμαι σε θέση, κύριε βουλευτή, να σας δώσω άλλες λεπτομέρειες σχετικά με τη διάρκεια της ενδεχόμενης παράτασης. Μπορώ μόνο να σας πω ότι κατά τις διαπραγματεύσεις με τις σουηδικές, δανικές και φινλανδικές αρχές, η θέση που προέβαλα, ως επίτροπος, έχει ως σημείο αναφοράς το έτος 2.002.

<SPEAKER ID=208 LANGUAGE="SV" NAME="Andersson">
Ευχαριστώ κύρει Επίτροπε για την απάντηση. Το θέμα του αλκοόλ εξετάζεται σήμερα σχεδόν μόνον σαν ένα θέμα της εσωτερικής αγοράς. Ταυτόχρονα γνωρίζουμε ότι υπάρχει μια ξεκάθαρη και σαφής σχέση μεταξύ της κατανάλωσης αλκοόλ και σε ένα σωρό ασθενειών όπως ασθένειες στο συκώτι, εγκεφαλικά, κάποιες μορφές καρκίνου κ.α..
<P>
Το άρθρο 36 της Συνθήκης αναφέρεται στην εσωτερική αγορά και τις εξαιρέσεις από την εσωτερική αγορά. Εκεί υπάρχει η διατύπωση ότι μεταξύ άλλων επιτρέπονται οι εξαιρέσεις όταν πρόκειται για την «προστασία της υγείας και ζωής ανθρώπων και ζώων». Θα ήθελα να θέσω δύο ερωτήσεις. Δεν είναι το ζήτημα του αλκοόλ ένα ζήτημα δημόσιας υγείας το οποίο επηρρεάζει στον μέγιστο βαθμό την ζωή και την υγεία των ανθρώπων; Η δεύτερη ερώτησή μου είναι αν το άρθρο 36 δεν είναι εφαρμοστέο σ'αυτήν την περίπτωση.

<SPEAKER ID=209 LANGUAGE="IT" NAME="Monti">
Το πρόβλημα του αλκοόλ είναι, βεβαίως, ιδιαίτερα σημαντικό όσον αφορά τη δημόσια υγεία και τις κοινωνικές επιπτώσεις, αλλά είναι σημαντικό και από δημοσιονομικής πλευράς για το δημόσιο προϋπολογισμό. Από την άλλη πλευρά, γνωρίζετε ότι διάφορα μέσα θα μπορούσαν να ολοκληρώσουν την εφαρμογή μίας οργανικής πολιτικής που θα επιδίωκε την επίτευξη ορισμένων στόχων σε αυτόν τον τομέα. Για να επιτραπεί ακριβώς στα ενδιαφερόμενα κράτη μέλη να χρησιμοποιήσουν μέσα που απαιτούν χρόνο και είναι συμβατά με τις απαιτήσεις της ενιαίας αγοράς, η Επιτροπή δήλωσε ότι είναι διατεθειμένη να δεχθεί μία παράταση που, όπως είπα προηγουμένως, αυτή τη στιγμή αποτελεί αντικείμενο διαπραγματεύεων με τις βόρειες χώρες.

<SPEAKER ID=210 LANGUAGE="SV" NAME="Svensson">
Ευχαριστώ κ. Πρόεδρε, έχω δύο ερωτήσεις για τον Επίτροπο κο Monti: Αντιλαμβάνεται ο Επίτροπος κ. Monti ότι η επίθεση που εκδηλώνεται τώρα κατά της σουηδικής πολιτικής για το αλκοόλ έχει στην πραγματικότητα ως αίτιο την πτώση της κατανάλωσης αλκοόλ σε πολλές χώρες της ΕΕ και το συμφέρον που έχουν οι παραγωγοί αλκοόλ να μπούν στην χαμηλής κατανάλωσης αγορά που αποτελεί η Σουηδία; Έχει ο Επίτροπος κ. Monti κάποια πρόταση για το ποιός θα πληρώσει το κόστος των επιπτώσεων επί της υγείας εξαιτίας του ότι τώρα, από πλευράς Επιτροπής γίνεται προσπάθεια να πληγούν οι περιορισμοί της πολιτικής για το αλκοόλ στην Σουηδία;

<SPEAKER ID=211 LANGUAGE="IT" NAME="Monti">
Για να πω την αλήθεια δεν έχω να προσθέσω τίποτε. Στις προηγούμενες απαντήσεις μου τόνισα ότι η Επιτροπή αντιλαμβάνεται τη σημασία του προβλήματος και ότι γι αυτό το λόγο είναι διατεθειμένη, δείχνοντας μεγάλη ελαστικότητα στο θέμα αυτό, να εξετάσει το ενδεχόμενο μιας παράτασης, εφόσον υποδειχθεί μία τελική και ακριβής ημερομηνία. Σχετικά με την άλλη πλευρά, πώς δηλαδή οι δημοσιονομικές αρχές των ενδιαφερομένων χωρών θα μπορέσουν να καλύψουν τα φορολογικά έσοδα που θα μειώνονταν κατά τα τέλη του σημερινού καθεστώτος, ο κ. βουλευτής θα κατανοεί ότι δεν ανήκει στα καθήκοντα της Επιτροπής η υποβολή προτάσεων σχετικά με το θέμα αυτό.

<SPEAKER ID=212 LANGUAGE="SV" NAME="Sjφstedt">
Ευχαριστώ για τον λόγο κ. Πρόεδρε. Και η δική μου ερώτηση αφορά την εισαγωγή αλκοόλ. Ενόψη του σουηδικού δημοψηφίσματος για την ένταξη στην ΕΕ το μεγάλο ερώτημα στην συζήτηση για την συνθήκη που είχε συναφθεί με την ΕΕ, ήταν, τι όντως σήμαινε αυτή η συμφωνία. Σύμφωνα με την περιγραφή αυτής της συμφωνίας για την σουηδική κοινή γνώμη θα απαιτείτο μια ομόφωνη απόφαση στο Συμβούλιο Υπουργών για την αλλαγή των κανόνων εισαγωγής αλκοόλ. Ως εκ τούτου η Σουηδία θα είχε δικαίωμα αρνησικυρίας (βέτο) όσον αφορά το θέμα της εισαγωγής αλκοόλ. Συμμερίζεται ο κ. Επίτροπος αυτήν την άποψη;

<SPEAKER ID=213 LANGUAGE="IT" NAME="Monti">
Δεν μπορώ να απαντήσω σχετικά με τις ενδεχόμενες λύσεις. Εγώ είπα μόνο και δεν νομίζω ότι χρειάζεται να το επαναλάβω και πάλι, πως η Επιτροπή έχει επίγνωση του προβλήματος, πως έδειξε και δείχνει ότι είναι διατεθειμένη να αντιμετωπίσει το θέμα με ελαστικότητα όσον αφορά το ζήτημα του χρόνου για την εξεύρεση λύσεων που θα επιτρέψουν ένα συμβιβασμό μεταξύ των στόχων των ενδιαφερομένων χωρών, από την πλευρά της υγειονομικής, κοινωνικής πολιτικής κτλ. με τους κανόνες της ενιαίας αγοράς που η Επιτροπή έχει καθήκον να προασπίζεται.

<SPEAKER ID=214 NAME="Πρόεδρος">
Ερώτηση αριθ. 40 του κ. Simon Murphy (H-0870/96)
<P>
Θέμα: Η υπόθεση «Guest Beer»
<P>
Μπορεί η Επιτροπή να σχολιάσει τις προόδους που είχαν σημειωθεί στις τριμερείς συνομιλίες μεταξύ της ΓΔ ΧV, της Συνομοσπονδίας Ενιαίας Αγοράς και του Υπουργείου Εμπορίου και Βιομηχανίας του Ηνωμένου Βασιλείου έτσι ώστε να εξευρεθεί αμοιβαίος αποδεκτός συμβιβασμός στην υπόθεση «Guest Beer Law»;

<SPEAKER ID=215 NAME="Monti">
Με την ερώτησή του ο κ. βουλευτής ζητά από την Επιτροπή να αναφέρει τις προόδους που επετεύχθησαν κατά τις τριμερείς συνομιλίες, οι οποίες έγιναν για να εξευρεθεί μία αποδεκτή λύση στο πρόβλημα της βρετανικής διάταξης του 1989 σχετικά με την guest beer (μπίρα βαρελιού ενός συγκεκριμένου παραγωγού που πουλιόταν σε ένα pub που είχε συνάψει σύμβαση με έναν άλλο παραγωγό). Η Επιτροπή επιθυμεί πριν από όλα να υπογραμμίσει ότι έχει πλήρη επίγνωση της σημασίας που αποκτούν για την εσωτερική αγορά τυπικά και παραδοσιακά προϊόντα όπως η real ale . Η Επιτροπή συνεπώς δεν έχει την πρόθεση να λάβει οποιοδήποτε μέτρο που θα είχε αρνητικές επιπτώσεις στην παραγωγή αυτού του είδους των προϊόντων. Αντίθετα, η εφαρμογή της αρχής της αμοιβαίας αναγνώρισης, που αποτελεί, όπως είναι γνωστό, έναν από τους στύλους της εσωτερικής αγοράς, εφαρμογή που έχει προωθηθεί από την Επιτροπή κατά τα τελευταία δεκαπέντε έτη, συμβάλει στην προστασία της κληρονομιάς των ευρωπαϊκών ιδιαιτεροτήτων.
<P>
Στην προκείμενη περίπτωση, μετά από προσφυγή, η Επιτροπή, στο πλαίσιο ενός από τα πλέον βασικά καθήκοντά της, της εξασφάλισης δηλαδή της τήρησης των κοινοτικών ρυθμίσεων, έθεσε σε κίνηση μία διαδικασία για παράβαση των κοινοτικών κανόνων, με αντικείμενο την τροποποίηση μιας εθνικής διάταξης που δημιουργεί διακρίσεις. Η Επιτροπή δεν αμφισβητεί, θέλω να το τονίσω, την πειθαρχία όσον αφορά την guest beer στο σύνολό της, αλλά αποκλειστικά τα κριτήρια που υιοθετήθηκαν για τον προσδιορισμό της guest beer , και που έχουν σαν αποτέλεσμα τον αποκλεισμό άλλων αναλόγων ειδών μπίρας από άλλα κράτη μέλη.
<P>
Η Επιτροπή και οι αρχές του Ηνωμένου Βασιλείου προσπαθούν να εξεύρουν μία λύση του προβλήματος που να μη δημιουργεί διακρίσεις για τις μπίρες άλλων κρατών μελών. Με την ευκαιρία της τιμερούς συνεδρίασης μεταξύ των υπηρεσιών της Επιτροπής, των αρχών του Ηνωμένου Βασιλείου και της CBNC -Συνομοσπονδίας των Ευρωπαίων Ζυθοποιών- που διεξήχθη στις Βρυξέλες στις 16 Οκτωβρίου 1996, συζητήθηκαν διάφορες εναλλακτικές λύσεις όσον αφορά τον προσδιορισμό της guest beer . Αναζητείται αυτή τη στιγμή μία λύση του προβλήματος, νέες επαφές προβλέπονται να γίνουν σε ένα μήνα. Η Επιτροπή έχει ορίσει ως προθεσμία την 1η Δεκεμβρίου 1996.

<SPEAKER ID=216 LANGUAGE="EN" NAME="Murphy">
Θα ήθελα να ευχαριστήσω τον Επίτροπο για την απάντησή του. Είναι πολλοί εκείνοι στο Σώμα που αποδέχονται ότι πράγματι προσπαθεί να θεσπίσει ένα λειτουργικό συμβιβασμό με τον οποίο να είναι ικανοποιημένοι όλοι και ο οποίος να εκπληρώνει τις απαιτήσεις του βρετανού καταναλωτή μπύρας, εάν θέλετε, αλλά ταυτόχρονα και τις απαιτήσεις του δικαίου της εσωτερικής αγοράς.
<P>
Θα ήθελα να υποβάλω στον Επίτροπο μια συγκεκριμένη ερώτηση σχετικά με τη φύση της παραγωγής μπύρας σήμερα στην Ευρωπαϊκή Ένωση. Έχει άραγε υπόψη του ότι κατά τους τελευταίους δώδεκα μήνες πάνω από 7.000 εκατόλιτρα της «ξανθής» μπύρας Hoegaarden που παράγεται στο Βέλγιο από την εταιρεία Interbrew, εισήχθησαν στο Ηνωμένο Βασίλειο και διατέθηκαν στις βρετανικές ταβέρνες σύμφωνα με τη νομοθεσία περί 'φιλοξενούμενης' μπύρας; Με άλλα λόγια, η συγκεκριμένη παραλλαγή της «ξανθής» Hoegaarden ήταν μπύρα ωριμασμένη σε βαρέλια. Εάν είναι έτσι, είναι βέβαιο ότι δεν προκύπτει ανάγκη να αλλαχθεί η νομοθεσία περί 'φιλοξενούμενης' μπύρας στο ΗΒ μόνο και μόνο για να γίνει πιο σαφές στους άλλους παραγωγούς μπύρας της Ευρωπαϊκής Ένωσης ποιοι επακριβώς είναι εκείνοι που έχουν το δικαίωμα να πουλάνε στην ευρωπαϊκή αγορά.

<SPEAKER ID=217 LANGUAGE="EN" NAME="Monti">
Στόχος των διαπραγματεύσεων είναι να εξευρεθεί ένας ορισμός για το τι είναι 'φιλοξενούμενη' μπύρα ούτως ώστε να μην ασκούνται διακρίσεις με τη χρήση κάποιου συγκεκριμένου ορισμού όπως η ωριμασμένη σε βαρέλια μπύρα, διαδικασία η οποία χρησιμοποιείται βασικά μόνο στο ΗΒ. Ο στόχος, όπως υπογράμμισα, δεν είναι να σταματήσει η υποστήριξη προς τους μικρούς παραγωγούς μπύρας αλλά, απλά, να επινοηθεί ένας τρόπος συνέχισής της χωρίς να προκύπτουν διακρίσεις.
<P>
Θα ήθελα να πω ότι είναι ακριβώς αυτή η θέληση διατήρησης της εσωτερικής αγοράς εκείνη που οδήγησε πριν από αρκετό καιρό την Επιτροπή να παρέμβει με παρόμοιο τρόπο σε μια υπόθεση μεταξύ δύο κρατών μελών, παρέμβαση από την οποία επωφελήθηκαν, μεταξύ άλλων, και οι παραγωγοί του Ηνωμένου Βασιλείου.

<SPEAKER ID=218 LANGUAGE="EN" NAME="Spiers">
Έχω ενθαρρυνθεί από την απάντηση αυτή - στον βαθμό που την κατάλαβα. Ελπίζω ότι αυτό που επεξεργάζεται η Επιτροπή είναι ένας νέος ορισμός της 'φιλοξενούμενης' μπύρας ο οποίος θα ισοδυναμεί με το ίδιο πράγμα και θα διασφαλίσει ότι η πραγματική μπύρα του βαρελιού θα συνεχίσει να διατίθεται στις βρετανικές ταβέρνες ως 'φιλοξενούμενη' μπύρα. Είναι βέβαιο ότι εάν οι διατάξεις περί 'φιλοξενούμενης' μπύρας καταργηθούν τελείως, το αποτέλεσμα ουσιαστικά θα είναι οι μικρότερες γενικά ευκαιρίες επιλογής από τους καταναλωτές παρά οι μεγαλύτερες ευκαιρίες εξαγωγών από τους παραγωγούς της ηπειρωτικής Ευρώπης στη Μ. Βρετανία.
<P>
Το άλλο σημείο που θα ήθελα να θέσω είναι να ρωτήσω τον Επίτροπο εάν αποδέχεται ότι η εναρμόνιση δεν θα πρέπει να γίνει αυτοσκοπός όπως επίσης και ότι η Ευρωπαϊκή Ένωση δεν θα πρέπει να περιστρέφεται αποκλειστικά και μόνο γύρω από την εσωτερική αγορά. Το πλήθος των ερωτήσεων που τέθηκαν σήμερα σχετικά με τους σκανδιναβικούς κανονισμούς για το οινόπνευμα, τις 'φιλοξενούμενες' μπύρες, τα αφορολόγητα, τον ΦΠΑ κ.ο.κ., δείχνουν ότι εάν η επίτευξη της εσωτερικής αγοράς δεν είναι προσφιλής στους ευρωπαίους ψηφοφόρους, εάν πρόκειται να στρέψει τους πολίτες εναντίον της Ευρωπαϊκής Ένωσης, όπως σίγουρα θα γίνει εάν καταργηθούν ολοκληρωτικά οι διατάξεις υπέρ της 'φιλοξενούμενης μπύρας' και εάν τα αποτελέσματα της προσπάθειας για την εσωτερική αγορά καταστούν τελικά επιζήμια, τότε πιστεύω ότι δεν θα πρέπει να βιαστούμε και ότι η Επιτροπή θα πρέπει να διατηρήσει μια ευρύτατη και ευέλικτη προσέγγιση σ' αυτά τα ζητήματα.

<SPEAKER ID=219 LANGUAGE="EN" NAME="Monti">
Η ερώτηση είναι τόσο γενική που θα μπορούσε να είχε υποβληθεί λίγες ώρες πριν κατά τη διάρκεια της γενικής συζητήσεως για την εσωτερική αγορά.
<P>
Θα ήθελα να πω ότι ασφαλώς αποτελεί πολιτική της Επιτροπής να μην κάνει την εναρμόνιση αυτοσκοπό. Όλοι γνωρίζουμε ότι συχνά, και ίσως χωρίς να υπάρχει πρόθεση, στην προσπάθεια προστασίας της τάδε ή της δείνα τοπικής κατάστασης υπεισέρχεται και κάποιο στοιχείο προστατευτισμού. Ασφαλώς η εσωτερική αγορά, το κύριο μειονέκτημα της οποίας είναι απλά ότι μέχρι στιγμής δεν έχει εφαρμοστεί όπως θα θέλαμε, διαθέτει αναμφισβήτητα το θεμελιώδες πλεονέκτημα του πολλαπλασιασμού των δυνατοτήτων επιλογής του καταναλωτή και, βεβαίως, ο καταναλωτής θα πρέπει και εκείνος να επωφελείται από την κάθε περίπτωση.

<SPEAKER ID=220 NAME="Πρόεδρος">
Ερώτηση αριθ. 41 της κ. Angela Billingham (H-0882/96)
<P>
Θέμα: Ενοικίαση τουριστικών καταλυμάτων στην Ισπανία
<P>
Ένας νόμος που ψηφίστηκε στην Ισπανία - Νόμος περί Τουρισμού 7/1995 - και του οποίου η ισχύς άρχεται τον Ιούλιο του 1997, υποχρεώνει του ιδιοκτήτες ακινήτων σε συγκροτήματα διαμερισμάτων να εκχωρούν κατ' αποκλειστικότητα τα δικαιώματα ενοικίασης των διαμερισμάτων τους σε ένα μόνο πρακτορείο ανά συγκρότημα. Διαφορετικά δεν δύνανται να τα ενοικιάζουν. Το μέτρο αυτό αφαιρεί από τους ιδιοκτήτες την προσωπική ελευθερία να κάνουν χρήση του διαμερίσματός τους οσάκις το επιθυμούν και, επιπλέον, συνεπάγεται σοβαρές οικονομικές επιπτώσεις για πολλούς ιδιοκτήτες με ανειλημμένες οικονομικές υποχρεώσεις.
<P>
Δεν νομίζει η Επιτροπή ότι το εν λόγω νομοθέτημα συνιστά άμεση παραβίαση των προσωπικών και αστικών ελευθεριών; Επίσης, δεν συνιστά πλήρη παραβίαση της ελεύθερης παροχής υπηρεσιών στο εσωτερικό της Ευρωπαϊκής Ένωσης;

<SPEAKER ID=221 NAME="Monti">
Η Επιτροπή πραγματοποίησε μία σφαιρική ανάλυση του νόμου αριθ. 7/1995 περί τουρισμού από τη σκοπιά του δικαιώματος εγκατάστασης και για να επαληθεύσει τη συμβατότητα με την ελεύθερη παροχή υπηρεσιών. Ειδικότερα, η εξέταση των διατάξεων σχετικά με την ενοικίαση εξοχικών καταλυμάτων μέσω ενός εξουσιοδοτημένου τουριστικού πρακτορείου αποδεικνύει ότι οι εν λόγω διατάξεις δημιουργούν διακρίσεις και εφαρμόζονται τόσο στους ιδιoκτήτες ισπανικής υπηκοότητας όσο και στους υπηκόους των άλλων κρατών μελών.
<P>
Οι διατάξεις αυτές αποσκοπούν στην προστασία των τουριστών ως χρηστών των υπηρεσιών -παραπέμπω στο άρθρο 1, παράγραφος 2 του νόμου- σύμφωνα με την αντίληψη δηλαδή της προστασίας των καταναλωτών που έχει αναγνωρισθεί από το Ευρωπαϊκό Δικαστήριο ως επιτακτική προϋπόθεση για τη διαφύλαξη του γενικού συμφέροντος.
<P>
Στη σημερινή κατάσταση τα εξοχικά καταλύματα και, εάν είναι ανάγκη, τα κτίρια θα πρέπει να ανταποκρίνονται μεταξύ άλλων και σε ορισμένους κανόνες υγιεινής, καθαριότητας και ασφάλειας. Δεδομένης της σημασίας που αποκτά η ενοικίαση των καταλυμάτων στις Κανάριες Νήσους, και μολονότι οι διατάξεις ενδεχομένως δημιουργούν δυσκολίες στους ιδιοκτήτες, μας φαίνονται κατάλληλες για την επίτευξη του προκαθορισθέντος στόχου και δεν ξεπερνούν αυτό τον αναγκαίο στόχο. Σύμφωνα, εντούτοις, με τις διατάξεις του νόμου, τα εν λόγω μέτρα θα αρχίσουν να ισχύουν από τις 20 Ιουλίου 1997. Επομένως, θα μπορέσουμε να προχωρήσουμε στην πλήρη αξιολόγηση του νέου συστήματος μόνο μετά από αυτή την ημερομηνία.

<SPEAKER ID=222 LANGUAGE="EN" NAME="Billingham">
Θα ήθελα να ευχαριστήσω τον Επίτροπο για την απάντηση που έδωσε η οποία όμως εμένα δεν με διασφαλίζει. Έχοντας παρακολουθήσει την απάντησή του στην προηγούμενη ερώτηση, διακρίνω άμεσες ομοιότητες με τα θέματα που αφορούν την εξέταση των πρακτικών διάκρισης. Πάντοτε πίστευα ότι οιοσδήποτε νόμος έχει εγκριθεί με αναδρομική ισχύ έχει επίσης πολλές δυνατότητες για δημιουργία προβλημάτων. Θα πρέπει να πω πως μολονότι λαμβάνουμε υπόψη μας τα συμφέροντα των τουριστών, νομίζω ότι οι ιδιοκτήτες δεν έχουν δίκαιη αντιμετώπιση. Ισχυρίζονται, και ορθώς υποπτεύομαι, ότι η αξία της ιδιοκτησίας τους θα υποβαθμιστεί ουσιαστικά. Νομίζω επομένως ότι είναι πολύ ατυχές το γεγονός της αρνητικής απάντησης εκ μέρους της Επιτροπής διότι πιστεύω ότι, όπως είπαν οι προηγούμενοι αγορητές, η εικόνα της εσωτερικής αγοράς έχει εξαιρετική σημασία όπως επίσης έχει και ο τρόπος με τον οποίο συνεργαζόμαστε με τα κράτη μέλη. Υποπτεύομαι ότι αυτό είναι το είδος του ζητήματος που δεν περιορίζεται μόνο στους ιδιοκτήτες που προέρχονται από το Ηνωμένο Βασίλειο αλλά και σε εκείνους από άλλες χώρες και δεν θα θέλαμε το ζήτημα αυτό να δημιουργήσει και άλλες πικρίες. Πιστεύω ότι εκεί θα καταλήξουμε εάν δεν κάνουμε κάτι.

<SPEAKER ID=223 LANGUAGE="EN" NAME="Monti">
Έχουμε εξετάσει το θέμα από πολλές πλευρές. Ειδικότερα διερωτηθήκαμε εάν πίσω από την προστασία του τουρίστα ως χρήστη των υπηρεσιών ο κύριος σκοπός του νόμου ήταν να ρυθμίσει την οιαδήποτε μορφή ενοικίου στα Κανάρια Νησιά και κατά συνέπεια να στερήσει τους ιδιοκτήτες από τα δικαιώματά τους, και η απάντησή μας ήταν βασικά 'όχι'. Το σύστημα που προβλέπει ο νόμος αφορά μόνον τις τουριστικές ενοικιάσεις ενώ οι άλλες ενοικιάσεις εμπίπτουν στις διατάξεις του ισπανικού Αστικού Κώδικα, όπως καθορίζει ο ίδιος ο νόμος. Θα μπορούσαμε επίσης να θέσουμε το ερώτημα μήπως οι τουρίστες προστατεύονται εις βάρος των ιδιοκτητών, μια πτυχή που έθεσε η κ. Billingham, με τον ιδιοκτήτη να φέρει το όλο βάρος της προστασίας αυτής. Σε απάντηση της ερωτήσεως θα έλεγα ότι ο νόμος που ενέκρινε το κοινοβούλιο των Καναρίων Νήσων δεν αποσκοπεί στην προστασία των τουριστών μόνον όταν ενοικιάζουν κατάλυμμα αλλά και σε όλες τις περιπτώσεις που θεωρούνται χρήστες τουριστικών υπηρεσιών. Κατά συνέπεια, πολλές κατηγορίες φορέων παροχής τουριστικών υπηρεσιών όπως εστιατόρια, ταξιδιωτικά γραφεία, αθλητικοί σύλλογοι και επιχειρήσεις μεταφορών πρέπει επίσης να εκπληρώσουν έναν αριθμό απαιτήσεων, συμπεριλαμβανομένων των επαγγελματικών προσόντων, για να τους χορηγηθεί άδεια λειτουργίας.

<SPEAKER ID=224 NAME="Πρόεδρος">
Ερώτηση αριθ. 42 της κ. Karin Riis-Jψrgensen (H-0884/96)
<P>
Θέμα: Δανοί εκπαιδευτές χιονοδρόμοι στην Ιταλία και τη Γαλλία
<P>
Λαμβάνοντας υπόψη τις νομικές διαφορές που προέκυψαν τον περασμένο χειμώνα όσον αφορά το δικαίωμα των δανών εκπαιδευτών χιονοδρόμων να δίνουν μαθήματα χιονοδρομίας στη Γαλλία, καθώς και τα προβλήματα που ανακύπτουν σχετικά με το θέμα αυτό στο Livigno, παρακαλείται η Επιτροπή να απαντήσει στα ακόλουθα ερωτήματα:
<P>
Μπορεί η Επιτροπή να διασφαλίσει ότι οι δανοί εκπαιδευτές χιονοδρόμοι που διαθέτουν «ιquivalence» (ισοτιμία) θα μπορούν να εκπαιδεύουν Δανούς στη Γαλλία, και τούτο χωρίς τις νομικές επιλοκές που απορρέουν από τις διαφορές μεταξύ της γαλλικής εθνικής νομοθεσίας και της νομοθεσίας της ΕΕ; Πότε προτίθεται η Επιτροπή να δώσει στη δημοσιότητα τη θέση της όσον αφορά το συμβατό μεταξύ της γαλλικής νομοθεσίας και της νομοθεσίας της ΕΕ;
<P>
Επιβεβαιώνει η Επιτροπή ότι, σύμφωνα με την ιταλική νομοθεσία, οι δανοί εκπαιδευτές χιονοδρόμοι μπορούν να κάνουν μαθήματα στην Ιταλία μόνον εάν πληρούν ορισμένα κριτήρια που απαιτούνται για την εγγραφή στο περιφερειακό επαγγελματικό μητρώο των εκπαιδευτών χιονοδρόμων; Δεν είναι η πρακτική αυτή αντίθετη προς τις αρχές της εσωτερικής αγοράς;

<SPEAKER ID=225 NAME="Monti">
Η Επιτροπή έχει ενημερωθεί για τις δυσκολίες που συνάντησαν στη Γαλλία οι δανοί εκπαιδευτές χιονοδρόμοι κατά τη διάρκεια της χειμερινής περιόδου 1995-96. Διάφοροι αλλοδαποί εκπαιδευτές χιονοδρόμοι -γερμανοί, βρετανοί και δανοί- συνελήφθησαν από τη γαλλική αστυνομία διότι δεν ήσαν κάτοχοι ούτε του γαλλικού τίτλου σπουδών ούτε ενός άλλου ξένου τίτλου σπουδών που να αναγνωρίζεται ως ισότιμος από τις γαλλικές αρχές για την άσκηση του επαγγέλματος.
<P>
Οι υπηρεσίες της Επιτροπής θεωρούν ότι η γαλλική νομοθεσία είναι αντίθετη με το άρθρο 59 της Συνθήκης, που κατοχυρώνει την ελεύθερη παροχή υπηρεσιών. Σύμφωνα με τη νομολογία του Ευρωπαϊκού Δικαστηρίου, τα κράτη μέλη δεν εξουσιοδοτούνται να επιβάλλουν στους εργαζόμενους του τομέα των υπηρεσιών, τους ίδιους όρους που απαιτούνται για τα μονίμως εγτατεστημένα άτομα στην επικράτειά τους. Κατά τους τελευταίους μήνες οι υπηρεσίες της Επιτροπής είχαν συχνές συναντήσεις με τις γαλλικές υπηρεσίες για την επίλυση του προβλήματος.
<P>
Η Επιτροπή αναγνωρίζει ότι διακυβεύεται ένα ζήτημα πραγματικού εθνικού συμφέροντος, δηλαδή η ασφάλεια όλων όσων χρησιμοποιούν τα χιονοδρομικά κέντρα. Η Επιτροπή, εντούτοις, προσπάθησε να συμβιβάσει αυτό το βασικό αίτημα με τα δικαιώματα που εγγυάται η Συνθήκη.
<P>
Οι γαλλικές αρχές έχουν παρουσιάσει προτάσεις για τη λήψη μέτρων, τα οποία θα υιοθετηθούν το ταχύτερο δυνατό και θα επιτρέψουν στους εκπαιδευτές χιονοδρόμους, πολίτες άλλων κρατών μελών, να παρέχουν υπηρεσίες στη Γαλλία βάσει απλής δήλωσης που θα ανανεώνεται κάθε χρόνο. Σε εξαιρετικές περιπτώσεις, για λόγους δημόσιας ασφάλειας, για την παροχή αδείας θα απαιτούνται συμπληρωματικά αποδεικτικά στοιχεία: πρώτο, στις περιπτώσεις που διαπιστώνεται ουσιαστική απόκλιση από το επίπεδο τεχνικής ικανότητας, θα απαιτείται μία τεχνικού χαρακτήρα εξέταση ανάλογη με εκείνη στην οποία υποβάλλονται οι γάλλοι εκπαιδευτές χιονοδρόμοι. δεύτερο, ο υποψήφιος θα μπορούσε να υποβληθεί σε εξετάσεις που θα επέτρεπαν να διαπιστωθεί εάν γνωρίζει τις περιβαλλοντικές συνθήκες όπου ασκείται το άθλημα, δηλαδή το γαλλικό σύστημα πληροφόρησης όσον αφορά τους μετεωρολογικούς κινδύνους, την παροχή πρώτης βοήθειας κτλ.
<P>
Οι γαλλικές αρχές έχουν δεσμευθεί να εξετάσουν το ταχύτερο δυνατό όλες τις αιτήσεις που θα κατατεθούν στο πλαίσιο των νέων ρυθμίσεων, ώστε να εξασφαλισθεί η πλήρης λειτουργία του συστήματος κατά την προσεχή χιονοδρομική περίοδο, εφαρμόζοντας τις νέες ρυθμίσεις πριν από την τυπική έγκρισή τους. Θα λάβουν τα απαιτούμενα μέτρα ώστε να εξασφαλισθεί η διοργάνωση των προαναφερθέντων εξετάσεων με περιοδική συχνότητα και κάθε φορά που θα χρειάζεται για να ικανοποιηθεί η σχετική ζήτηση. Η Επιτροπή πιστεύει ότι με την υιοθέτηση αυτών των μέτρων θα εξασφαλισθεί η συμβατότητα της γαλλικής νομοθεσίας με το άρθρο 59. φυσικά, η Επιτροπή θα παρακολουθήσει εκ του σύνεγγυς την εφαρμογή των μέτρων, ώστε να εξασφαλισθεί ότι και η πρακτική εφαρμογή εκ μέρους των γαλλικών αρχών θα είναι σύμφωνη με τη Συνθήκη. Θεωρώ ότι στην περίπτωση αυτή έχουμε ένα καλό παράδειγμα μιας συγκεκριμένης λύσης ενός προβλήματος μετά την παρέμβαση της Επιτροπής ενώπιον των αρχών της αρμόδιας χώρας.
<P>
Οι υπηρεσίες της Επιτροπής πληροφορήθηκαν ότι και στην Ιταλία υπάρχουν ανάλογα προβλήματα. μέχρι στιγμής όμως δεν έχουν φθάσει ειδικές καταγγελίες. Φυσικά εάν αυτό συμβεί θα εφαρμοσθούν οι ίδιες αρχές και οι υπηρεσίες της Επιτροπής έχουν ζητήσει από τις ιταλικές αρχές και περαιτέρω πληροφορίες για την ιταλική νομοθεσία στο ζήτημα αυτό. Εάν διαπιστωθεί ότι οι ιταλικές ρυθμίσεις παραβιάζουν το κοινοτικό δίκαιο, η Επιτροπή θα λάβει τα αναγκαία μέτρα για να μη συνεχισθεί η παραβίαση.

<SPEAKER ID=226 LANGUAGE="DA" NAME="Riis-Jψrgensen">
Ευχαριστώ πολύ, Επίτροπε κ. Monti. Θα ήθελα να εκφράσω τη μεγάλη ευγνωμοσύνη μου για το γεγονός ότι παρεμβήκατε σε πολλές υποθέσεις, πράγμα που αποδεικνύει όντως ότι η έκφραση «πρώτα οι πολίτες» λαμβάνεται υπόψη. Αδημονώ έως ότου ρυθμιστούν οι κανόνες, αλλά έχω ένα άλλο πρόβλημα. Πρόκειται για τις εξετάσεις στις οποίες πρέπει να υποβάλονται οι εκπαιδευτές χιονοδρόμοι. Πολλοί από αυτούς αποτάθηκαν σε εμένα αναφέροντάς μου ότι στην πραγματικότητα είναι αδύνατο να ανταποκριθούν στους κανόνες αυτούς, επειδή στην ουσία οι εν λόγω εξετάσεις είναι τόσο δύσκολες ώστε να αποτελούν ένα είδος εμπορικού φραγμού. Πρέπει να είναι κανείς παγκόσμιος πρωταθλητής του σλάλομ για να μπορεί να διδάξει. Αυτό ισχύει για τους δανούς και τους βρετανούς εκπαιδευτές χιονοδρόμους, ενώ αντίθετα υπήρξε συνεργασία μεταξύ των γνωστών ως «χωρών των Αλπεων», μεταξύ άλλων της Γαλλίας, της Αυστρίας και της Ιταλίας, που αναγνωρίζουν χωρίς προβλήματα τα αντίστοιχα διπλώματα. Για το λόγο αυτό, θα ήθελα να σας παρακαλέσω να εξετάσετε κατά πόσο πρόκειται για πραγματικό εμπορικό φραγμό ή για εμπόδιο στην άσκηση επαγγέλματος, επειδή τίθενται τόσο παράλογες απαιτήσεις για τους σκανδιναβούς, όπως θα μπορούσαμε να τους αποκαλέσουμε, εκπαιδευτές χιονοδρόμους, ενώ δεν τίθενται αντίστοιχες απαιτήσεις στους καθηγητές από τις χώρες των Αλπεων.

<SPEAKER ID=227 LANGUAGE="IT" NAME="Monti">
Σας ευχαριστώ, κυρία βουλευτή, για τα ευγενικά σας λόγια. Όπως γνωρίζετε, παρακολουθώ με προσοχή το θέμα, όπως εξάλλου έχει καθήκον η Επιτροπή. Φυσικά, πάντοτε με τη ίδια προσοχή, που δεν θα παύσει εξαιτίας του αποτελέσματος που πετύχαμε, η Επιτροπή θα παρακολουθήσει εκ του πλησίον την εφαρμογή των νέων ρυθμίσεων και, εάν προκύψει ότι εφαρμόζονται με πολύ περιοριστικό τρόπο, θα λάβουμε τα κατάλληλα μέτρα. Πρόκειται για ένα ζήτημα που παρακολουθούμε συστηματικά και άγρυπνα.

<SPEAKER ID=228 LANGUAGE="EN" NAME="Billingham">
Ευχαριστώ τον Επίτροπο για την απάντησή του. Θα ήθελα να ρωτήσω κάτι εξ ονόματος του βρετανικού Συνδέσμου Εκπαιδευτών Χιονοδρόμων δεδομένου ότι αποτελεί και δικό τους ερώτημα. Είναι εξαιρετικά ανήσυχοι, για τον ίδιο λόγο με την δανή συνάδελφό μου. Πιστεύουν ότι οι δοκιμασίες στις οποίες υποβάλλονται δεν είναι δίκαιες. Ξέρω ότι θα το εξετάσετε. Ήδη μνημονεύσατε το σημείο που ήθελα να θέσω και είπατε ότι βρίσκεσθε σε συζητήσεις με τις γαλλικές αρχές και ότι ελπίζετε να καταλήξετε σε κάποια λύση. Θα ήθελα να πω ότι είναι αναγκαίο να λυθεί το πρόβλημα το ταχύτερον δυνατόν καθόσο η περίοδος των χιονοδρομιών αρχίζει και θα θέλαμε όπως οι βρετανοί και οι δανοί εκπαιδευτές χιονοδρόμων να έχουν τη δυνατότητα να διδάξουν στις Αλπεις από αυτή την περίοδο.

<SPEAKER ID=229 LANGUAGE="IT" NAME="Monti">
Η Επιτροπή δεν αγνοεί ότι το άθλημα των χιονοδρομιών έχει έντονα εποχιακό χαρακτήρα. Γι αυτό το λόγο ασκήσαμε τη δέουσα πίεση στις γαλλικές αρχές, δίδοντας και μία τακτή διορία που λάμβανε όμως υπόψη της την εποχικότητα του φαινομένου για το οποίο μιλάμε. Όπως σας είπα, ίσως κάπως γρήγορα, στην προηγούμενη απάντησή μου, οι γαλλικές αρχές δεσμεύτηκαν να εξετάσουν ταχέως όλες τις αιτήσεις που έχουν κατατεθεί στο πλαίσιο των νέων ρυθμίσεων για να εξασφαλισθεί με αυτό τον τρόπο η πλήρης λειτουργία του συστήματος κατά την προσεχή χιονοδρομική περίοδο, εφαρμόζοντας de facto τις νέες ρυθμίσεις πριν από την τυπική υιοθέτησή τους: έχουμε συνεπώς να κάνουμε με μία περίπτωση όχι καθυστερημένης εφαρμογής, αλλά θα έλεγα μάλιστα με μία προληπτική εφαρμογή ρυθμίσεων που δεν έχουν αρχίσει να ισχύουν.

<SPEAKER ID=230 NAME="Πρόεδρος">
Ερώτηση αριθ. 43 της κ. Elly Plooij-van Gorsel (H-0895/96)
<P>
Θέμα: Παρεμπόδιση της διασυνοριακής κυκλοφορίας επιχειρηματιών από νομοθεσία που αφορά αυτοκίνητα
<P>
Ένας ολλανδός επιχειρηματίας, κάτοικος Ολλανδίας με επιχείρηση τόσο στην Ολλανδία όσο και στη Γερμανία, μπορεί να λάβει άδεια ώστε να οδηγεί αυτοκίνητο με γερμανικό αριθμό κυκλοφορίας (άδεια αριθμός 3 σύμφωνα με την ολλανδική τελωνειακή νομοθεσία). Αυτό έχει ιδιαίτερη σημασία προκειμένου ο επιχειρηματίας να επισκέπεται τους γερμανούς πελάτες του. Όμως, το αυτοκίνητο δεν μπορεί να χρησιμοποιείται στην Ολλανδία για τις ανάγκες του επιχειρηματία. Σε περίπτωση που ο επιχειρηματίας αποφασίσει κατά την επιστροφή του από τη Γερμανία στην Ολλανδία να επισκεφθεί ολλανδό πελάτη του τότε κινδυνεύει να πληρώσει πρόστιμο. Με αυτόν τον τρόπο ο επιχειρηματίας αναγκάζεται να έχει στη διάθεσή του δύο αυτοκίνητα με διαφορετικούς αριθμούς κυκλοφορίας έτσι ώστε να συμμορφώνεται προς την ολλανδική νομοθεσία. Από επαφές με την Επιτροπή φαίνεται ότι το πρόβλημα αυτό υπάρχει και στη διασυνοριακή κυκλοφορία με άλλες χώρες. Αλλά και στην Επιτροπή Αναφορών του Ευρωπαϊκού Κοινοβουλίου έχουν υποβληθεί επανειλλημμένως τέτοιου είδους παράπονα.
<P>
Φρονεί η Επιτροπή ότι η διασυνοριακή επιχειρηματική δραστηριότητα παρεμποδίζεται με την εν λόγω νομοθεσία και πλήττεται έτσι η εσωτερική αγορά; Τι σχεδιάζει να πράξει σχετικά η Επιτροπή;

<SPEAKER ID=231 NAME="Monti">
Η Επιτροπή έχει επίγνωση των δυσκολιών που υφίστανται σε έναν ορισμένο αριθμό κρατών μελών σχετικά με τη χρησιμοποίηση των αυτοκινήτων εκ μέρους ατόμων που κατοικούν μονίμως σε παραμεθόριες περιοχές και για λόγους εργασίας είναι αναγκασμένα να μετακινούνται συχνά στην επικράτεια δύο ή περισσοτέρων κρατών μελών. Συχνά αυτές οι δυσκολίες δημιουργούνται εξαιτίας του ότι, σύμφωνα με τις προϋποθέσεις που καθορίστηκαν τη στιγμή της έναρξης λειτουργίας της ενιαίας αγοράς, τα κράτη μέλη είχαν τη δυνατότητα να συνεχίσουν τη διατήρηση ή την επιβολή φόρων στα αγαθά και στις υπηρεσίες, όπως είναι τα τέλη στα οχήματα. Πράγματι όλα τα κράτη, εκτός από δύο, επιβάλουν έναν δασμό κατά την εγγραφή των οχημάτων στο μητρώο και οι εν λόγω δασμοί δεν υπόκεινται στην κοινοτική πειθαρχία. Οι δασμοί αυτοί διαφέρουν αισθητά όσον αφορά το πλαίσιο εφαρμογής, το επίπεδο του συντελεστή, το σκοπό και τα μέσα επιβολής. Εξάλλου, και τα δεκαπέντε κράτη μέλη επιβάλλουν περιοδικά τέλη κυκλοφορίας σύμφωνα με μία μεγάλη ποικιλία κριτηρίων ενώ πολύ διαφορετικά είναι επίσης και τα φορολογικά επίπεδα.
<P>
Κανονικά τα οχήματα πρέπει να έχουν αριθμό κυκλοφορίας του κράτους μέλους στο οποίο διαμένει μόνιμα ο ιδιοκτήτης τους. Επιπλέον, συνήθως απαγορεύεται η χρησιμοποίηση, στο κράτος μέλος παραμονής, ενός οχήματος που φέρει τον αριθμό κυκλοφορίας ενός άλλου κράτους μέλους. Αναπόφευκτα προκύπτουν συνεπώς ορισμένες δυσκολίες στην περίπτωση των εργαζομένων που διαμένουν στις παραμεθόριες περιοχές, παραδείγματος χάρη εμπορικών αντιπροσώπων και άλλων.
<P>
Πρόκειται για ένα από τα προβλήματα που αφορούν τη φορολόγηση των οχημάτων και που με ανησυχούν ιδιαίτερα για τις συνέπειές τους στη λειτουργία της ενιαίας αγοράς. Οι κύριοι βουλευτές θα γνωρίζουν ότι οι υπηρεσίες μου διεξάγουν αυτή τη στιγμή μία σφαιρική έρευνα σχετικά με όλες τις πλευρές της φορολόγησης των οχημάτων στην Ευρώπη. Η έρευνα αυτή έχει καταστεί αναγκαία εξαιτίας του γεγονότος ότι, από τη μία πλευρά, κάθε κράτος μέλος επιβάλει μία σειρά φορολογικών μέτρων με διαφορετικούς στόχους και, από την άλλη, αυτά τα μέτρα συχνά συνεπάγονται αναπόφευκτες αλληλοεπιδράσεις. Το είδος του προβλήματος που παρουσίασε η κ. βουλευτής αποτελεί μία από τις ειδικές πλευρές που ζήτησα να ερευνηθεί στα πλαίσια της μελέτης για τη φορολόγηση των οχημάτων, μελέτης που, όπως γνωρίζετε, περιλαμβάνεται στο πρόγραμμα εργασίας της Επιτροπής για το 1997.

<SPEAKER ID=232 LANGUAGE="NL" NAME="Plooij-Van Gorsel">
Σας ευχαριστώ κ. Monti για την απάντησή σας. Το πρόβλημα στο οποίο αναφέρθηκα δεν αφορά εργαζόμενους σε παραμεθόριες περιοχές. Συνεπώς, δεν έχει καμία σχέση με τη διακίνηση εργαζομένων από τη μία στην άλλη πλευρά. Πρόκειται για τον ιδιοκτήτη μίας επιχείρησης στην Ολλανδία, ο οποίος αγόρασε πρόσφατα μία δεύτερη επιχείρηση στη Γερμανία. Πρόκειται συνεπώς για την περίπτωση ενός μικρομεσαίου επιχειρηματία, τους οποίους τόσο πολύ θα θέλαμε να βοηθήσουμε επειδή προάγουν την απασχόληση. Οι τελωνειακές αρχές της Ολλανδίας απαγορεύουν σ'αυτό το νέο επιχειρηματία, ο οποίος διαθέτει σήμερα δύο επιχειρήσεις, μία στη Γερμανία και μία στην Ολλανδία, να χρησιμοποιεί ένα αυτοκίνητο με γερμανικό αριθμό κυκλοφορίας, με το οποίο επισκέπτεται τους Γερμανούς πελάτες του, ακόμα και στην περίπτωση που εκπληρώνει όλες τις φορολογικές υποχρεώσεις του στην Ολλανδία. Απλώς δεν του το επιτρέπουν. Θα του το επέτρεπαν στην περίπτωση που εργαζόταν για λογαριασμό άλλων, όχι όμως στην περίπτωση που ο ίδιος είναι εργοδότης. Αυτή είναι η διαφορά. Στην περίπτωση αυτή οι ολλανδικές τελωνειακές αρχές εφαρμόζουν ιδιαίτερους κανόνες, οι οποίοι εμποδίζουν σε πολύ μεγάλο βαθμό τις διασυνοριακές επιχειρηματικές δραστηριότητες. Αυτό είναι το θέμα στο οποίο αναφερόμαστε. Πιστεύω ότι πρόκειται για δραστηριότητες οι οποίες θα πρέπει να προάγονται εκ μέρους της Ευρωπαϊκής Ένωσης.

<SPEAKER ID=233 LANGUAGE="IT" NAME="Monti">
Σας ευχαριστώ, κυρία βουλευτή, για τη διευκρίνισή σας, για την περαιτέρω αποσαφήνιση του προβλήματος. Το πρόβλημα έγκειται στο ότι το αυτοκίνητο φέρει γερμανικό αριθμό κυκλοφορίας, μιας χώρας δηλαδή όπου τα τέλη κυκλοφορίας είναι χαμηλότερα, ενώ η Ολλανδία θεωρεί ότι το αυτοκίνητο κυκλοφορεί στην Ολλανδία και συνεπώς θα πρέπει να πληρώνει τα τέλη κυκλοφορίας σε αυτή τη χώρα. Η ελεύθερη χρησιμοποίηση των οχημάτων σε ολόκληρη την Ευρώπη απαιτεί την πλήρη εναρμόνιση των δασμών, πράγμα δύσκολο, διότι δεν προβλέπεται και για τα άλλα αγαθά. Όπως διαπιστώνετε, συνεπώς, η αιτία του προβλήματος είναι πάντοτε σε τελευταία ανάλυση φορολογικού χαρακτήρα. Εξετάζοντας το ζήτημα, συμφωνώ μαζί σας ότι πρόκειται για ένα πρόβλημα που παρεμποδίζει την αποτελεσματική λειτουργία της ενιαίας αγοράς. Γι αυτό ακριβώς το λόγο αποφασίσαμε να διεξαγάγουμε τη μελέτη που σας ανέφερα πριν από λίγο.

<SPEAKER ID=234 NAME="Πρόεδρος">
Η Ώρα των Ερωτήσεων έληξε. Ερωτήσεις που δεν συζητήθηκαν λόγω ελλείψεως χρόνου θα λάβουν γραπτή απάντηση.
<P>
(Η συζήτηση διακοπείσα στις 19.27 επαναλαμβάνεται στις 21.00)

<CHAPTER ID=8>
Επιστροφή πολιτιστικών αγαθών
<SPEAKER ID=235 NAME="Πρόεδρος">
Η ημερήσια διάταξη προβλέπει τη συζήτηση της σύστασης για δεύτερη ανάγνωση (Α4-0309/96), εξ' ονόματος της Επιτροπής Πολιτισμού, Νεότητας, Παιδείας και Μέσων Ενημέρωσης, σχετικά με την κοινή θέση που ενέκρινε το Συμβούλιο για τη θέσπιση της Οδηγίας του Ευρωπαϊκού Κοινοβουλίου και του Συμβουλίου που τροποποιεί το Παράρτημα της Οδηγίας 93/7/ΕΟΚ του Συμβουλίου σχετικά με την επιστροφή πολιτιστικών αγαθών που έχουν παράνομα απομακρυνθεί από το έδαφος Κράτους μέλους (C4-0379/96-95/0254(COD)) (Εισηγητής: ο κ. Escudero).

<SPEAKER ID=236 NAME="Escudero">
Κύριε Πρόεδρε, η γενική αρχή της ελεύθερης κυκλοφορίας αγαθών και εμπορευμάτων στους κόλπους της Ένωσης έδωσε αφορμή για τους απαραίτητους περιορισμούς όσον αφορά τα έργα τέχνης που χαρακτηρίζονται από τα Κράτη μέλη ως μέρος του εθνικού θησαυρού και της εθνικής πολιτιστικής τους κληρονομιάς. Καταρτίστηκε έτσι ένας κατάλογος των πολιτιστικών αγαθών τα οποία, με βάση τη μέγιστη τιμή που ορίστηκε για καθένα από αυτά, χρειάζονταν άδεια για να εξαχθούν, ή πάλι, σύμφωνα με την Οδηγία που μας απασχολεί, όφειλαν να επιστραφούν στο Κράτος μέλος εάν είχαν παράνομα απομακρυνθεί από το έδαφός του.
<P>
Ο κατάλογος αυτός ωστόσο αποδείχθηκε ότι ενέχει διαμάχες όσον αφορά μερικά πολιτιστικά αγαθά -τις υδατογραφίες, τις κρητιδογραφίες και τις υδροκομμιογραφίες- τα οποία σε ορισμένες χώρες εθεωρούντο σχέδια, με μια τιμή, και σε άλλες ζωγραφικοί πίνακες, με μια διαφορετική τιμή. Μπροστά σε αυτήν την κατάσταση, η λύση που εξευρέθη -και κέρδισε επάξια την ομόφωνη έγκριση- ήταν η καθιέρωση μιας ενδιάμεσης κατηγορίας για τα αγαθά αυτά, κάπως ανώτερη από των σχεδίων, και πολύ κατώτερη από των ζωγραφικών πινάκων.
<P>
Την έγκριση του Ευρωπαϊκού Κοινοβουλίου -ομόφωνα, κατά την πρώτη ανάγνωση- ακολούθησε η έγκριση του Συμβουλίου, χωρίς ουσιαστικές τροποποιήσεις της πρότασης στην κοινή του θέση. Ωστόσο, το Συμβούλιο εισήγαγε δύο τροποποιήσεις στην πρόταση της Επιτροπής: μία σχετικά με τη διαδικασία και μία άλλη τεχνικού χαρακτήρα. Η πρώτη συνίσταται στο ότι, προκειμένου να διασφαλιστεί η ταυτόχρονη θέση σε ισχύ αυτής της πρότασης και εκείνης που τροποποιεί τον Κανονισμό σχετικά με την εξαγωγή πολιτιστικών αγαθών, δεδομένου ότι πρόκειται για δύο έγγραφα -τον Κανονισμό και την Οδηγία- αλληλεξαρτώμενα και με ένα κοινό Παράρτημα, προτεινόταν η προθεσμία των έξι μηνών που είχε καθοριστεί για την ενσωμάτωση της Οδηγίας να υπολογιστεί από τη δημοσίευσή της και όχι από την έγκρισή της.
<P>
Όσον αφορά τη δεύτερη τροποποίηση, συνίσταται στη διευκρίνιση ότι μια υποσημείωση του Παραρτήματος -η Αριθ. 1- θα πρέπει να εφαρμοστεί και στη νέα κατηγορία -την 3 β- που έχει δημιουργηθεί για τις υδατογραφίες, τις κρητιδογραφίες και τις υδροκομμιογραφίες.
<P>
Κατά την άποψή μου, κύριε Πρόεδρε, τόσο η υπόδειξη σχετικά με την προθεσμία ενσωμάτωσης της Οδηγίας όσο και εκείνη σχετικά με την υποσημείωση η οποία πρέπει εύλογα να επεκταθεί και στη νέα κατηγορία 3 β, είναι εντελώς λογικές και βοηθούν τη σωστή εφαρμογή του κανόνα του οποίου την τροποποίηση υπερψήφισε αυτό το Σώμα.
<P>
Έτσι λοιπόν, μέσα σε αυτήν τη σχεδόν απόλυτη μοναξιά στο ημικύκλιο, επιτρέψτε μου να ζητήσω την υποστήριξη του Σώματος σε αυτές τις δύο προτάσεις, η οποία θα συμβάλει, εν κατακλείδι, στην εξομάλυνση των όσων ορίζει η Οδηγία.

<SPEAKER ID=237 NAME="Πρόεδρος">
Ελπίζω αύριο στην ψηφοφορία να έχετε παρέα το Σώμα.

<SPEAKER ID=238 LANGUAGE="FR" NAME="Fιret">
Κύριε Πρόεδρε, αγαπητοί συνάδελφοι, η οδηγία του Συμβουλίου σχετικά με την επιστροφή πολιτιστικών αγαθών προκαλεί τον ενθουσιασμό μας και δημιουργεί μια μεγάλη ελπίδα. Μεγάλη ελπίδα γιατί, κάθε κράτος μέλος θα μπορέσει, εάν θέλει, να επιστρέψει τα πολιτιστικά αγαθά που απομακρύνθηκαν παράνομα από το έδαφος άλλων κρατών μελών, πριν από το 1993.
<P>
Στα τέλη του 18ου αιώνα, το Βέλγιο γνώρισε μια από τις πιο σκοτεινές περιόδους της ιστορίας του. Η χώρα μου, εκείνη την εποχή, έπεσε θύμα μιας λεηλασίας έργων τέχνης, συστηματικά οργανωμένης από την επαναστατική Γαλλία. Η λεηλασία αυτή ξεκίνησε το 1792, μετά την μάχη του Jemappes, διεκόπη το 1793 και ξανάρχισε μετά την μάχη του Fleurus, το 1794. Η διαταγή που εδόθη από τη γαλλική ηγεσία ήταν να αποσπαστεί από το Βέλγιο όσο το δυνατόν περισσότερος χρυσός, καθώς και χρήματα. Το μέλος της συμβατικής συνέλευσης Charles-Hilaire Laurent, όταν ήταν σε αποστολή στο Βέλγιο, είχε γράψει τότε στην επιτροπή, σαν δημόσιο χαιρετισμό: »Θα φροντίσουμε να αφαιρέσουμε από τη χώρα αυτή όλα όσα μπορούν να την εξωραϊσουν και να την κάνουν την πιο όμορφη του κόσμου». Η απόφαση αυτή υλοποιήθηκε. Εκατοντάδες χειρόγραφα ανεκτίμητης αξίας και σπανιότατα αρχαία βιβλία εκλάπησαν. Επίσης, έργα των μεγάλων μας ζωγράφων Ρούμπενς, Ζορντάν, Βαν Ντάυκ, μεταφέρθηκαν στο Παρίσι και, τον Μάρτιο του 1795, δημιουργήθηκε η υπηρεσία εμπορίου και εξαγωγής από το Βέλγιο. Ενας Γάλλος ιστορικός αναφέρει: »Οι εικόνες των εκκλησιών του Βελγίου αφαιρέθηκαν αδιακρίτως και εστάλησαν στο Παρίσι δυνάμει και μόνο του δικαίου του κατακτητή».
<P>
Ηδη το 1792, ο Ντυμουριέ είχε συνειδητοποιήσει αυτή τη ληστεία, αλλά μόνο στο ξεκίνημά του. Σε μια επιστολή του προς τον Λαφαγιέτ, ανέφερε: »Η λεηλασία των λαών της Ευρώπης αποτελεί μέρος της Επανάστασης».
<P>
Στο σημείωμα που απευθύνεται στους επισκέπτες του μουσείου του Καέν, διαβάζουμε σήμερα: »To 1801, η πόλη Καέν δέχεται μια δεύτερη αποστολή πινάκων, οι οποίοι είχαν αφαιρεθεί -ωραίος ευφημισμός- από τον Ναπολέοντα, κατά τη διάρκεια των εκστρατειών του». Το 1818, οι Σύμμαχοι ζήτησαν πίσω τους πίνακες που προέρχονταν από την χώρα τους αλλά, χάρη στην εξυπνάδα -νέος ευφημισμός- του συντηρητή, κανένα σημαντικό έργο δεν επεστράφη.
<P>
Κύριε Πρόεδρε, αγαπητοί συνάδελφοι, το 1945, η ηττημένη Γερμανία επέστρεψε στο Βέλγιο τα σαράντα έργα τέχνης που είχαν κλαπεί στη χώρα μας από τους Ναζί κατά το δεύτερο παγκόσμιο πόλεμο. Τολμώ να ελπίζω ότι και η Γαλλία, η οποία ηττήθηκε το 1815 στο Βατερλώ, θα προβεί σε πράξη μετάνοιας και θα επιστρέψει στο Βέλγιο όλα τα έργα τα οποία αφαιρέθηκαν από τους σατανικούς επαναστάτες.

<SPEAKER ID=239 NAME="Monti">
Κύριε Πρόεδρε, δε μπορώ παρά να είμαι πιο σύντομος από τον αξιότιμο κύριο εισηγητή, ο οποίος δικαίως σας προτείνει να εγκρίνετε την κοινή θέση του Συμβουλίου. Πράγματι, όπως και η γνωμοδότηση αυτού του Σώματος κατά την πρώτη ανάγνωση, η κοινή θέση εγκρίνει χωρίς ουσιαστικές τροποποιήσεις την πρόταση της Επιτροπής, και θα πρέπει να εκφράσω την ικανοποίησή μου γι' αυτό, εφόσον η οριστική έγκριση της πρότασης αυτής, η οποία καθίσταται έτσι εφικτή, θα επιτρέψει στο εξής την όμοια μεταχείριση για τις υδατογραφίες, τις κρητιδογραφίες και τις υδροκομμιογραφίες στο σύνολο της Ένωσης, όσον αφορά την επιστροφή πολιτιστικών αγαθών που έχουν παράνομα απομακρυνθεί από το έδαφος Κράτους μέλους.

<SPEAKER ID=240 NAME="Πρόεδρος">
Ευχαριστώ πολύ, κύριε Monti.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=9>
Επιδημιολογική παρακολούθηση
<SPEAKER ID=241 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0287/96) του κ. Cabrol, εξ' ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την πρόταση απόφασης του Ευρωπαϊκού Κοινοβουλίου και του Συμβουλίου για τη δημιουργία δικτύου επιδημιολογικής παρακολούθησης και ελέγχου των μεταδοτικών ασθενειών στην Ευρωπαϊκή Κοινότητα (COM(96)0078 - C40189/96-96/0052(COD)).

<SPEAKER ID=242 NAME="Cabrol">
Κύριε Πρόεδρε, αγαπητοί συνάδελφοι, η πρόταση απόφασης του Κοινοβουλίου και του Συμβουλίου σχετικά με τον επιδημιολογικό έλεγχο και την επίβλεψη των μεταδοτικών ασθενειών στην Ευρωπαϊκή Ενωση, γίνεται την κατάλληλη στιγμή. Οπως επεσήμανε και ο αξιότιμος συνάδελφος, κάποιες ασθένειες επανέρχονται -όπως η φυματίωση- άλλες εμφανίζονται, οι οποίες δεν είχαν μέχρι τώρα θεωρηθεί σημαντικές: η εγκεφαλοπάθεια τύπου Κρόιτσφελντ Γιάκομπ είναι ένα παράδειγμα. Συνεπώς, είναι βασικό να ενδιαφερθούμε γι' αυτήν την επίβλεψη των μεταδοτικών ασθενειών. Ο ευρωπαίος πολίτης χρειάζεται αυτήν την επίβλεψη για να είναι εξασφαλισμένος και, για να είναι εξασφαλισμένος, θέλει η Ευρωπαϊκή Ενωση να μπορεί να γνωρίζει τις διάφορες μεταδοτικές ασθένειες, να μπορεί να προειδοποιεί σε περίπτωση κινδύνου και να μπορεί να δρα σε περίπτωση εμφάνισης αυτού του κινδύνου.
<P>
Για να «γνωρίζει», πρέπει προφανώς να συλλέξει αξιόπιστα δεδομένα, τα οποία θα έχουν συγκεντρωθεί από αρμόδιες πηγές και θα έχουν διαβιβαστεί σε πηγές πληροφοριών που θα επιτρέπουν τη συλλογή τους. Γι' αυτό, θεωρούμε βασικό το δίκτυο αυτό να είναι εξαιρετικής ποιότητας και να συγκλίνει σε ένα κοινό κέντρο, όπου θα συγκεντρώνονται όλα τα δεδομένα. Για να μπορούν να χρησιμοποιηθούν αυτά τα δεδομένα, θα πρέπει να είναι εναρμονισμένα, οι δε ορισμοί να είναι ίδιοι σε όλα τα κράτη μέλη. Για την ώρα, είναι λυπηρό το γεγονός ότι ορισμένα κράτη μέλη δεν διαθέτουν δίκτυα πληροφοριών, τα οποία να είναι εξίσου αποτελεσματικά με αυτά κάποιων άλλων κρατών μελών. Δεν επιτρέπεται να αρκούμαστε σε ορισμένες κλινικές παρατηρήσεις, αλλά θα ήταν απαραίτητες -όπως ήδη επεσήμανα- όποτε είναι εφικτό, κάποιες βακτηριολογικές παρατηρήσεις για την αναγνώριση των διαφόρων επικίνδυνων μικροβιακών εστιών.
<P>
Το να γνωρίζει είναι λοιπόν ο πρώτος στόχος, αλλά πρέπει και να μπορεί να «προειδοποιεί», πράγμα που απαιτεί αναγκαία την συγκέντρωση αυτών των δεδομένων από μια υπηρεσία, η οποία θα επιτρέπει ανά πάσα στιγμή την παρακολούθηση της εξέλιξης αυτών των ασθενειών. Αυτήν την υπηρεσία την επικαλέστηκα πολλές φορές σε διάφορες εκθέσεις. Πρέπει να είναι ένα πραγματικό ευρωπαϊκό παρατηρητήριο της υγείας, επιφορτισμένο να διαβλέπει την εμφάνιση νέων κινδύνων και απειλών και ικανό να προειδοποιεί εγκαίρως. Πράγματι, δεν φτάνει απλά να υπάρχει μια σειρά δεδομένων, χρειάζεται ένας κεντρικός οργανισμός, ο οποίος θα μπορεί να προβλέπει και θα μπορεί κυρίως να υποψιάζεται κάθε νέα απειλή και να ειδοποιεί σχετικά όλα τα κράτη μέλη.
<P>
Ωστόσο, δεν αρκεί μόνο η προειδοποίηση. Θα πρέπει ο οργανισμός που έχει συγκεντρώσει τις πληροφορίες και έχει διεσθανθεί την απειλή, να μπορεί να «δράσει», προτρέποντας τουλάχιστον τα κράτη μέλη να καταπολεμήσουν την απειλητική επιδημία ή, καλύτερα, να μπορεί να τους υποδείξει την οδό που θα ακολουθήσουν.
<P>
Γνωρίζω ότι αυτό θέτει μεγάλα προβλήματα στο πλαίσιο της Ευρωπαϊκής Ενωσης, όπου το στοιχείο της επικουρικότητας παραμένει βασικό αλλά, όταν πρόκειται για την υγεία των ευρωπαίων πολιτών, η επικουρικότητα πρέπει να δίνει την θέση της στην ασφάλεια και πρέπει σαφώς, ο κεντρικός οργανισμός που ορίσαμε, να διαθέτει τα αναγκαία μέσα για να προτρέπει και μάλιστα να υποχρεώνει, αν δεν μπορεί να πείθει, τα κράτη μέλη να υιοθετήσουν τις απαραίτητες διατάξεις.
<P>
Μετά την απόκτηση των απαραίτητων μέσων, θα πρέπει επίσης να εξασφαλίσουμε την χρηματοδότηση γιατί, σήμερα, με μεγάλη μου έκπληξη διαπιστώνω ότι καμία απολύτως πίστωση δεν έχει χορηγηθεί για το εν λόγω πρόγραμμα.
<P>
Συνοψίζοντας θα πω ότι αν θέλουμε σήμερα να έχουμε τα μέσα για την πλήρη επίβλεψη της εξέλιξης των μεταδοτικών ασθενειών και να μπορούμε να προστατεύσουμε τον πληθυσμό της Ευρώπης, θα πρέπει να έχουμε τα κατάλληλα μέσα για την οικοδόμηση ενός ευρωπαϊκού παρατηρητηρίου της υγείας, το οποίο θα είναι συγχρόνως αποτελεσματικό στους τομείς της γνώσης, της προειδοποίησης και της προστασίας των ευρωπαίων πολιτών.

<SPEAKER ID=243 LANGUAGE="EN" NAME="Needle">
Κύριε Πρόεδρε, θα ήθελα καταρχάς να παρατηρήσω εν συντομία ότι ο αξιότιμος συνάδελφός μου, κ. Ken Collins, θα πρέπει να είναι πολύ ικανοποιημένος που βλέπει να μιλώ γι' αυτό το αντικείμενο. Φαντάζομαι ότι θα είναι ευπρόσδεκτο στα χιουμοριστικά του αισθήματα να ακούει κάποιον που ονομάζεται 'needle' (βελόνα) να ομιλεί για εμβολιασμούς και ενέσεις.
<P>
Πιο σοβαρά, είμαι πολύ ευτυχής που καλωσορίζω αυτή την περιεκτική έκθεση και ευχαριστώ τον καθηγητή Cabrol για την εργασία του προς προετοιμασία της. Η Σοσιαλιστική Ομάδα ασφαλώς θα υποστηρίξει την έγκρισή της από το Κοινοβούλιο και θα αναμείνει την κατά το συντομότερο δυνατό υλοποίησή της.
<P>
Επιτρέψτε μου επίσης να καλωσορίσω το γεγονός ότι η Επιτροπή έχει υποβάλει την παρούσα ανάλυση και τις προτάσεις της ύστερα από προετοιμασία αρκετών ετών και ιδιαίτερα εξ αιτίας του γεγονότος ότι σημειώνει πως δεν είναι εύκολο να διεξαχθεί εις βάθος ανάλυση της υφισταμένης καταστάσεως, πολύ δε περισσότερο κριτική της. Στην πραγματικότητα, είναι πολύ επίκαιρο να υποστηρίξουμε τώρα αυτή την πρωτοβουλία. Από τη μια μεριά, η κρίση με το σύνδρομο Creutzfeldt-Jakobs έχει κυριαρχήσει στις ευρωπαϊκές συζητήσεις περί της υγείας για το μεγαλύτερο διάστημα του έτους. Αλλά το 1996 σημειώνει επίσης τη 200η επέτειο του πρώτου επιτυχούς εμβολιασμού από τον Έντουαρντ Τζέννερ στην Αγγλία.
<P>
Τώρα, χάρη στις ιατρικές και κοινωνικές προόδους, μπορούμε να προβλέψουμε της εκρίζωση της λέπρας, της πολυομυελίτιδας και της τύφλωσης. Αλλά οι δέκα κυριώτερες αιτίες θανάτων στον κόσμο εξακολουθούν να προέρχονται από μολυσματικούς παράγοντες. Πολλοί από αυτούς θα μπορούσαν να προληφθούν ή να θεραπευθούν με τόσο λίγα χρήματα όσο ένα δολλάριο την ημέρα. Η αποτυχία μας να το πράξουμε αυτό μεταφράζεται σε 50 εκατομμύρια θανάτους από μεταδοτικές ασθένειες ετησίως. Νωρίτερα αυτό το έτος ο Γενικός Διευθυντής της Παγκόσμιας Οργάνωσης Υγείας προειδοποίησε ότι ο κόσμος βρίσκεται στο χείλος μιας παγκόσμιας κρίσεως μεταδοτικών ασθενειών. «Καμιά χώρα δεν είναι απρόσβλητη» είπε. Κάτω από αυτές τις συνθήκες καμία κοινότητα δεν μπορεί να αγνοήσει αυτήν την απειλή, ιδιαίτερα μια κοινότητα σχετικά υγιής όπως η Ευρωπαϊκή Ένωση.
<P>
Η πρόοδος στον τομέα αυτόν είναι και επιτεύξιμη και ουσιώδης. Η Παγκόσμια Οργάνωση Υγείας έχει αναλάβει την ηγεσία μέσω κανονισμών και προγραμμάτων εμβολιασμών αλλά η έκθεση της Επιτροπής δείχνει ότι η διεθνής εικόνα είναι, στην καλύτερη δυνατή περίπτωση, ασταθής με τα συστήματα υγείας σε αποδιάρθρωση τόσο στον αναπτυσσόμενο κόσμο όσο και στο μεγαλύτερο μέρος της Ανατολικής Ευρώπης με κύριους παράγοντες τις οικονομικές και κοινωνικές στερήσεις.
<P>
Είναι σημαντικό το γεγονός ότι η παρούσα αποτελεί, στην καλύτερη περίπτωση, μια βραχυπρόθεσμη ή μεσοπρόθεσμη πρόταση καθόσο είναι πολλοί εκείνοι στο Κοινοβούλιο που πιστεύουν ότι μπορούμε, και πρέπει, να κάνουμε πολύ περισσότερα από όσα προτείνονται εδώ λόγω της στενοκεφαλιάς των κρατών μελών. Αυτός είναι ο λόγος για τον οποίο είναι απαραίτητο όπως η πλήρης αξιολόγηση και επανεξέταση του ρόλου του δικτύου της ΕΕ έχει ολοκληρωθεί μέσα σε μέγιστο χρονικό διάστημα πέντε ετών, με πλήρη ενημέρωση του Κοινοβουλίου. Αυτός είναι επίσης ο λόγος για τον οποίο ο κατάλογος των ασθενειών και των παθογόνων που θα καλυφθούν από το σύστημα επιτήρησης θα πρέπει να είναι ευέλικτος. Κατά τα τελευταία 20 χρόνια έχουν εμφανιστεί 30 νέες μεταδοτικές ασθένειες. Σκεφθείτε μόνο το AIDS, τη Λετζιονέλλα, την Έμπολα, την Ηπατίτιδα Γ και Ε και το νέο στέλεχος της χολέρας το οποίο, μόλις έμαθα, χτυπάει τους πρόσφυγες του Ζαΐρ. Με αυτό τον ρυθμό η πενταετής επανεξέταση θα μπορούσε να αποκαλύψει ακόμη μια δωδεκάδα άλλες. Η θεμελιώδης ερώτηση όμως είναι το πως η ΕΕ θα παίξει ένα ρόλο στις διεθνείς και εθνικές εξελίξεις. Είναι καταφανές ότι οι διεθνείς οργανισμοί υγείας είναι, στην καλύτερη περίπτωση, διστακτικοί έναντι της ιδέας προσθήκης ενός ακόμη γραφειοκρατικού σταδίου. Προτιμούν αντικείμενα όπως η αντιμετώπιση του προβλήματος της αύξησης της δυναμικότητας των κρατών μελών μέσα στα υφιστάμενα πλαίσια, με παράλληλο εμπλουτισμό της κοινής ενημέρωσης.
<P>
Αυτό, ειλικρινά, σημαίνει ότι δεν πρόκειται να υπάρξουν χρήματα για να γίνουν ορισμένα πράγματα που απαιτούν περισσότερη φαντασία. Επίσης, θα πρέπει να ληφθούν υπόψη η αναβλητικότητα της ΠΟΥ, τα σχέδια της Ομάδας των Επτά και οι εξελισσόμενες συζητήσεις με τις Ηνωμένες Πολιτείες. Ο σύνδεσμός μας με όλα αυτά θα έχει ζωτική σημασία όπως επίσης θα έχει και η ταχεία συμφωνία επί των κοινών τεχνολογιών και γλώσσας και επί της κατάρτισης των χρηστών.
<P>
Έτσι, διατηρώ επιφυλάξεις, αλλά η επιτροπή ακολούθησε τις απόψεις του καθηγητού Cabrol ότι είναι σκόπιμη η ίδρυση ενός Ευρωπαϊκού Κέντρου Επιτήρησης των Μεταδοτικών Ασθενειών και θα αναμείνουμε με ενδιαφέρον τις απόψεις του Συμβουλίου των Υπουργών. Εκεί όμως που υπάρχει ομόθυμη συμφωνία είναι ότι χρειάζεται άμεσα σαφής, ακριβής και ταχεία πληροφόρηση με μορφή που να είναι ευρύτατα αξιοποιήσιμη. Έχω την εντύπωση ότι η Ευρωπαϊκή Ένωση βρίσκεται στην ιδεώδη θέση για να αποτελέσει μια ισχυρή ακτίνα, αν όχι τον ίδιο τον άξονα, αυτού του σημαντικού τροχού. Θα υποστηρίξουμε την εργασία της Επιτροπής και του καθηγητού Cabrol έως ότου γίνει πραγματικότητα.

<SPEAKER ID=244 LANGUAGE="ES" NAME="Valverde Lσpez">
Κύριε Πρόεδρε, θα ήθελα πριν από όλα να συμφωνήσω με τα σχόλια του καθηγητού Cabrol και να τον συγχαρώ για την εργασία του. Δε μπορούμε να ξεχνάμε ότι αυτή η πρόταση απόφασης είναι συμπληρωματική μιας άλλης που μελετήσαμε πρόσφατα, σχετικά με τη γενική παρακολούθηση της υγείας, και ως τέτοια θα πρέπει να θεωρείται. Θα πρέπει επίσης να υπενθυμίσουμε και κάποιες άλλες πρωτοβουλίες, όπως το ευρωπαϊκό Κέντρο επιδημιολογικής παρακολούθησης του Aids, που τέθηκε σε λειτουργία το 1987, και άλλες παρόμοιες. Όλα αυτά σημαίνουν ότι στην Ευρωπαϊκή Ένωση έχουν ήδη υλοποιηθεί διάφορες πρωτοβουλίες σε αυτόν τον τομέα.
<P>
Το Ευρωπαϊκό Κοινοβούλιο έχει τη βασική υποχρέωση να υποστηρίξει την Επιτροπή σε όλες αυτές τις προτάσεις, εφόσον πρέπει να αναγνωρίσουμε ότι τις παρουσιάζει μέσα σε σύντομο χρονικό διάστημα και τηρώντας το πνεύμα και το γράμμα της Συνθήκης του Μάαστριχτ. Πρέπει όμως επίσης να απευθύνουμε έκκληση στα Κράτη μέλη ώστε να ενισχύσουν, να τονώσουν και να συμπληρώσουν αυτές τις δράσεις, διότι διαφορετικά δεν πρόκειται να επιτευχθούν οι στόχοι που τίθενται.
<P>
Επιπλέον, καθώς η υγειονομική κατάσταση στην Ευρώπη αποδεικνύει ότι η επικράτηση αυτού του τρόπου μετάδοσης ασθενειών αυξάνεται με ανησυχητικό τρόπο, εμείς πρέπει να καταγγείλουμε από αυτό το Κοινοβούλιο ότι πρόκειται για μια κατάσταση απαράδεκτη για μια γεωγραφική, οικονομική και κοινωνική ζώνη όπως η Ευρώπη. Υπάρχει εδώ σαφής ανεπάρκεια των πολιτικών υγειονομικής πρόληψης όλων των Κρατών μελών, και συνεπώς, πρέπει να ληφθούν δραστικά μέτρα. Πρέπει να υπενθυμίσουμε, και είναι κάτι που καταγγέλλω επίμονα, ότι οι Κυβερνήσεις στην Ευρώπη αφιερώνουν μόνον ένα 2, 4 % κατά μέσον όρο στην προληπτική ιατρική, δηλαδή ποσά σαφώς ασήμαντα απέναντι στις προκλήσεις που πρέπει να αντιμετωπιστούν σήμερα, όταν στην πράξη δεν υπάρχουν πια σύνορα σε παγκόσμιο επίπεδο, και κατά συνέπεια, οι πιθανότητες μετάδοσης είναι πλέον πολυάριθμες. Δε μπορούμε να συνεχίσουμε να κάνουμε λόγο για ασθένειες υπανάπτυκτων χωρών, εφόσον όλοι μας μπορούμε να προσβληθούμε από αυτές οποιαδήποτε στιγμή.
<P>
Υπάρχει ένα δεύτερο στοιχείο που επιθυμώ να υπογραμμίσω, και αφορά την προσέγγιση της Επιτροπής -την οποία πιστεύω ότι πρέπει να υποστηρίξουμε- που προτείνει το συντονισμό και τη βελτίωση των υπαρχόντων συστημάτων αντί για τη δημιουργία νέων, εκτός του απαραίτητου συντονισμού αυτών των ίδιων. Πιστεύω ότι πρόκειται για μια βασική ιδέα, την οποία θα πρέπει να αναπτύξουμε.
<P>
Και όταν γίνεται λόγος για υποχρεωτική υγεία, κύριε Πρόεδρε, θα πρέπει επίσης να ασχοληθούμε και με το απόρρητο των στοιχείων που συλλέγονται, που θέτει ηθικά και νομικά προβλήματα, και εδώ, σε αυτό το Κοινοβούλιο, έχουμε ήδη ασχοληθεί με αυτό σε πολλές περιπτώσεις. Θα πρέπει όμως επίσης να απευθύνουμε αποφασιστική έκκληση στους πολίτες, σαφή έκκληση στην προσωπική ευθύνη των ασθενών ή φορέων ορισμένων μεταδοτικών ασθενειών, εφόσον η προσωπική τους συμπεριφορά και η αλληλεγγύη τους αποτελούν βασικούς παράγοντες για τον υπολογισμό και τον έλεγχο της μετάδοσης αυτών των ασθενειών.

<SPEAKER ID=245 NAME="Κακλαμάνης">
Κύριε Πρόεδρε, δεν έρχονται συχνά σ'αυτό το Κοινοβούλιο εκθέσεις με θέμα τη δημόσια υγεία. 'Ετσι, σήμερα χαιρετίζω κι εγώ την παρουσίαση της συγκεκριμένης έκθεσης, η οποία όπως είπε ο προηγούμενος συνάδελφος είναι συμπληρωματική κάποιας άλλης, και συγχαίρω έναν λειτουργό της ιατρικής, τον καθηγητή κ. Cabrol, για την έκθεσή του.
<P>
Ζήτησα να ομιλήσω όχι για να για προσθέσω κάτι ουσιαστικό στα όσα περιλαμβάνονται στην έκθεση, αλλά, κυρίως, για να υποστηρίξω την πρόταση του κ. Cabrol για τη δημιουργία όχι ενός δικτύου, αλλά ενός Ευρωπαϊκού Κέντρου Επίβλεψης των Μεταδοτικών Ασθενειών και την εφαρμογή ταυτόχρονα ενός συστήματος έγκαιρου συναγερμού, όπως είπε και ο ίδιος.
<P>
Το Κέντρο έχει πλεονεκτήματα που δεν έχει το δίκτυο πληροφοριών που θέλουν να προτείνουν η Επιτροπή και το Συμβούλιο. 'Εχει δυνατότητα πρόβλεψης, έχει δυνατότητα πειραματικής έρευνας βάσει της οποίας μπορεί να δίδονται οδηγίες στα κράτη μέλη, όχι πώς να αντιμετωπισθεί το πρόβλημα όταν προκύψει, αλλά προκειμένου να μην προκύψει το πρόβλημα και, κυρίως, θα μπορεί μέσω των παραρτημάτων του στις χώρες μέλη, τα οποία θα πρέπει να υπάρχουν, να κτυπήσει την καμπάνα του συναγερμού ενωρίτερα, στοιχείο που το καθιστά πιο αποτελεσματικό στην αντιμετώπιση του προβλήματος.
<P>
Τελειώνοντας, εκφράζω την ανησυχία μου λόγω αυτών που άκουσα από τον κ. Cabrol, σχετικά με τη χρηματοδότηση αυτής της μεγάλης ιστορίας. Κύριοι συνάδελφοι, έχει μεγαλύτερη σημασία το Ευρωπαϊκό Κοινοβούλιο να βρει τον τρόπο να πάρει χρήματα από την Επιτροπή γι'αυτόν τον σκοπό παρά να εξεύρει τα 50 εκ. ECU κάθε χρόνο που εγκρίναμε για τη διαφημιστική καμπάνια για την Οικονομική και Νομισματική 'Ενωση. 'Ηρθε η ώρα που πρέπει να κοιτάξουμε περισσότερο τους λαούς της Ευρώπης, περισσότερο τους ανθρώπους και λιγότερο τους αριθμούς.

<SPEAKER ID=246 LANGUAGE="NL" NAME="Eisma">
Πρόεδρε, η κρίση της BSE απασχόλησε επί μήνες την Ευρώπη και εξακολουθεί να την απασχολεί μέχρι σήμερα. Η αδυναμία της Ευρωπαϊκής Ένωσης να αντιδράσει με τον κατάλληλο τρόπο στο πρόβλημα της βρουκέλλωσης προξένησε σε όλους μας ιδιαίτερες ανησυχίες. Από το γεγονός αυτό προκύπτει για άλλη μία φορά ότι η Ένωση δεν διαθέτει μία σαφή πολιτική για την καταπολέμηση μεταδοτικών ασθενειών. Τα συστήματα διαφέρουν από χώρα σε χώρα. Επιπλέον, είναι ασυντόνιστα και κατά συνέπεια η αποτελεσματικότητά τους είναι ανεπαρκής. Οι Ευρωπαίοι πολίτες έχουν το δικαίωμα να απαιτούν να προειδοποιούνται εγκαίρως προκειμένου να καθησυχάσουν. Από την άποψη αυτή, πιστεύω ότι είναι περισσότερο από λογικό να δημιουργηθεί ένα ευρωπαϊκό δίκτυο μέσω του οποίου θα μπορούν να προειδοποιούνται εγκαίρως όλα τα υγειονομικά συστήματα και να συντονίζονται τα μέτρα που λαμβάνονται. Δεν σας φαίνεται παράξενο που οι κυβερνήσεις καλύπτονται πίσω από την αρχή της επικουρικότητας και αρνούνται να συμμετάσχουν στη δημιουργία μίας αποτελεσματικής ευρωπαϊκής διάρθρωσης η οποία θα επιτρέπει τη διασύνδεση όλων των συστημάτων υγείας και την ενημέρωσή τους στην περίπτωση εμφάνισης μεταδοτικών ασθενειών και επιδημιών;
<P>
Θεωρώ ιδιαιτέρως ανησυχητικό το γεγονός ότι το Συμβούλιο δεν φαίνεται να θεωρεί ότι είναι απαραίτητο να δημιουργηθεί ένα παρόμοιο δίκτυο και δεν διαθέτει επαρκείς πόρους προς αυτό.

<SPEAKER ID=247 LANGUAGE="ES" NAME="Marset Campos">
Κύριε Πρόεδρε, η Ομάδα μας υποστηρίζει πλήρως την έκθεση Cabrol, που βελτιώνει ουσιαστικά την πρόταση για τη δημιουργία ενός δικτύου επιδημιολογικής παρακολούθησης και ελέγχου των μεταδοτικών ασθενειών στην Ευρώπη. Η πρωτοβουλία αυτή θα πρέπει να τονιστεί για τρεις λόγους που είναι ιδιαίτερα επίκαιροι: Κατά πρώτον, διότι στην Ευρώπη αυξάνονται, όπως αναφέρθηκε ήδη, οι μολυσματικές ασθένειες, και αυτό αντανακλά -δεν θα πρέπει να το ξεχνάμε- ότι οι κοινωνικές συνθήκες επιδεινώνονται, και με την οικονομική πολιτική που ασκείται, φοβάμαι ότι θα εξακολουθήσουν να επιδεινώνονται. Κατά συνέπεια, είναι απαραίτητο να διαθέτουμε αυτό το μέσον ώστε να μπορούμε να δράσουμε κατάλληλα.
<P>
Κατά δεύτερον, διότι, συνεπεία ίσως και των παράλληλων αποτελεσμάτων της πολιτικής μας, στις χώρες της Ανατολικής Ευρώπης αυξάνονται επίσης με τρόπο ανησυχητικό οι μολυσματικές ασθένειες, και επομένως, με τις σχέσεις που υπάρχουν, αυτό αποτελεί προφανή κίνδυνο για μας.
<P>
Τέλος, υπάρχει μια τρίτη γεωγραφική ζώνη ιδιαίτερα επίκαιρη -η Αφρική- όπου, για διαφορετικούς λόγους, αυξάνονται επίσης με ανησυχητικό τρόπο πολλές μολυσματικές ασθένειες, γι' αυτό και είναι εξίσου απαραίτητο να ληφθούν αυτά τα μέτρα.
<P>
Ωστόσο, πιστεύω πως θα πρέπει να επισημάνουμε ότι δεν επαρκεί να διαθέτουμε -όπως ειπώθηκε- το δίκτυο παρακολούθησης ώστε να μπορεί να εκτελεί τα καθήκοντα που προαναφέρθηκαν, αλλά θα πρέπει επίσης να υιοθετήσουμε, εκτός από ό, τι αφορά την πρόληψη και τη θεραπεία, μέτρα για την εξάλειψη των κοινωνικών συνθηκών που κάνουν να ξεσπούν οι επιδημίες. Κατά συνέπεια, θα ήταν απαραίτητο να δράσουμε προς αυτήν την κατεύθυνση υποστηρίζοντας πλήρως την Επιτροπή, την έκθεση Cabrol και ό, τι πρόκειται να κάνει το Συμβούλιο.

<SPEAKER ID=248 LANGUAGE="FR" NAME="Pradier">
Κύριε Πρόεδρε, πιστεύω ότι πρέπει να ευχαριστήσουμε τον συνάδελφο κ. Christian Cabrol για την εργασία που ολοκλήρωσε, η οποία, όπως είπε και ο ίδιος, όχι μόνο έρχεται την κατάλληλη στιγμή, αλλά και, στην πράξη, θα αποτελέσει, πολύ γρήγορα, βασική ανάγκη.
<P>
Σήμερα, πρέπει να χαιρετήσουμε την ευρωπαϊκή πρωτοβουλία η οποία συνδυάζει λίγο την ψυχρότητα, τον δισταγμό, την ανησυχία και την επικουρικότητα, προκειμένου να υπηρετήσει, τελικά, τη δημόσια υγεία όλων των ευρωπαίων συμπολιτών μας.
<P>
Ο κ. Cabrol υπογράμμισε τους τρεις σημαντικότερους στόχους: καταρχήν, τη συλλογή των πληροφοριών, δίνοντας στον τομέα αυτόν ιδιαίτερα συγκεκριμένες ενδείξεις όσον αφορά τη φύση, τη μέθοδο, τον ταυτόσημο χαρακτήρα των πληροφοριών που εξετάζουμε, έπειτα, τη δημιουργία ενός εγκαίρου συστήματος συναγερμού των αρμοδίων αρχών και, τέλος, τον συντονισμό των δράσεων. Συμφωνώ κυρίως μαζί του σε αυτό που είπε -σ' ένα είδος σοφής διαβάθμισης- όταν ανέφερε ότι θα πρέπει να προτείνουμε, μετά να συμβουλεύσουμε, μετά να πείσουμε και, αν πρέπει, να υποχρεώσουμε.
<P>
Θα πρέπει να αναφέρουμε ότι σήμερα στην Ευρώπη, σχεδόν κάθε κράτος μέλος έχει το δικό του δίκτυο, το δικό του σύστημα. Η εναρμόνιση αυτών των δικτύων είναι προφανώς αναγακαία. Θα ήθελα ωστόσο να επιμείνω σε δύο σημεία. Το πρώτο είναι η ύπαρξη και ο ιδιαίτερα ενεργός χαρακτήρας του Ευρωπαϊκού Γραφείου της ΠΟΥ. Η Παγκόσμια Οργάνωση Υγείας είναι αυτή με τη οποία θα πρέπει να δουλέψουμε και ιδιαίτερα με τα κέντρα συνεργασίας της, τα οποία είναι ιδιαίτερα δραστηριοποιημένα στην Ευρώπη και πιστεύω ότι, μάλλον, αποτελεί μια επιπλέον ανησυχία η αποφυγή του λάθους στον τομέα αυτόν.
<P>
Το δεύτερο σημείο αφορά έναν ορισμένο αριθμό ασθενειών που έχουν να κάνουν με την μόλυνση από τρόφιμα, όπως η ασθένεια Κρόιτσφελντ Γιάκομπ η οποία αποτελεί σημαντικότατο παράδειγμα. Η σπογγώδης εγκεφαλοπάθεια βοοειδών μας επεσήμανε, σε όλες τις περιπτώσεις, τις ατέλειες του υπάρχοντος συστήματος. Πρέπει να ελπίζουμε ότι η πρωτοβουλία αυτή είναι ένα πρώτο βήμα προς την αναγκαία βελτίωση της προστασίας των συμπολιτών μας. Για να πούμε την αλήθεια, θα πρέπει να προσανατολιστούμε προς την δημιουργία και την δραστηριοποίηση ενός μεγάλου οργανισμού, ανάλογου με το Food and Drug Administration των Ηνωμένων Πολιτειών της Αμερικής, ο οποίος κυριολεκτικά θαυματουργεί όσον αφορά την προστασία των αμερικανών πολιτών.
<P>
Εν αναμονή αυτής της εποικοδομητικής καινοτομίας, πρέπει να μας ικανοποιεί κάθε πρωτοβουλία η οποία ενισχύει την αλληλεγγύη μεταξύ των πολιτών της Ευρωπαϊκής Ενωσης και, ιδιαίτερα, η πρωτοβουλία που έλαβε ο κ. Christian Cabrol.

<SPEAKER ID=249 LANGUAGE="FR" NAME="Martinez">
Κύριε Πρόεδρε, η έκθεση του καθηγητή Cabrol, την οποίαν όλοι αναγνωρίζουν ως αξιόλογη, προτείνει ένα δίκτυο επιδημιολογικής παρακολούθησης και ελέγχου των μεταδοτικών ασθενειών. Πρόκειται για μια θετική πρωτοβουλία η οποία θίγει ένα επίκαιρο ζήτημα, με την επανεμφάνιση παλιών ασθενειών, των βακτηρίων που γίνονται ανθεκτικά στα αντιβιοτικά, την εμφάνιση νέων παθολογιών, το AIDS, την σπογγώδη εγκεφαλοπάθεια των βοοειδών. Τέλος, αν κατάλαβα καλά τον καθηγητή Cabrol, θα πρέπει να επαναλάβουμε τα όσα έγιναν στην Ατλάντα, ακόμα κι αν έχουμε ήδη δίκτυα επιδημιολογικής παρακολούθησης, αναφέρομαι στην ΣΕΒ, αυτό δηλαδή που κάνει η κυρία Alterovitch στη Γαλλία.
<P>
Ενδέχεται να δημιουργήσουμε ένα ευρωπαϊκό κέντρο παρακολούθησης, ένα ευρωπαϊκό παρατηρητήριο. Καθηγητά Cabrol, εγώ κάθε φορά που βλέπω τη λέξη «ευρωπαϊκός», δεν είμαι βέβαια με την πλάτη στον τοίχο, ωστόσο ανησυχώ. Εξάλλου, η επιτροπή έρευνας για την ΣΕΒ απέδειξε ότι η Ευρώπη έχει πράγματι λόγους να ανησυχεί. Μας λέτε καταρχήν ότι η πρώτη αποστολή αυτού του παρατηρητηρίου θα είναι να «γνωρίζει». Οταν όμως προτείνω στην Επιτροπή Γεωργίας, ενώπιον της Ευρωπαϊκής Επιτροπής, την κατάταξη των πιθανών ζωικών νόσων, όπως γίνεται και από την ΠΟΥ ή από τον Διεθνή Οργανισμό Επιζωοτιών, ποιος αντιτίθεται στον όρο της πιθανής ζωικής νόσου, δίπλα στις επαληθευμένες ζωικές νόσους; Η Ευρωπαϊκή Επιτροπή.
<P>
Μας μιλάτε για «έγκαιρο συναγερμό», ωστόσο καμία ευρωπαϊκή αρχή δεν προειδοποίησε ποτέ και σίγουρα δεν μιλάμε για αυτές τις γελοιότητες της μόνιμης κτηνιατρικής επιτροπής, απ' όπου είχαμε το παράδειγμα της επιτροπής έρευνας, με μια Δανέζα η οποία εξόργισε ακόμα και τους πιο «ευρωπαίους».
<P>
Μας μιλάτε για «δράση», ωστόσο τα κράτη μέλη είναι εκείνα τα οποία, μέσω της αρχής της επικουρικότητας, επέτρεψαν τη δράση στην υπόθεση της ΣΕΒ. Το μόνο που έκανε η Ευρωπαϊκή Επιτροπή ήταν να ακολουθήσει τα πέντε γερμανικά Lander τα οποία αρνήθηκαν την κατανάλωση ή την αποδοχή βρετανικών βοοειδών. Εδώ λοιπόν, καθηγητά Cabrol, αναγνωρίζω τον χειρούργο που εμφανίζεται στο τέλος του κρούσματος και θεραπεύει βάσει συμπτωμάτων.
<P>
Τα πραγματικά αίτια όλων αυτών των μεταδοτικών ασθενειών είναι η μετανάστευση, τα ναρκωτικά, η υποανάπτυξη, ο υπερφιλελευθερισμός. Αυτό προκάλεσε την ανεργία, δημιούργησε την φτώχεια και επανέφερε την φυματίωση. Το ευρωπαικό οικοδόμημα, με την εθελοτυφλία του, υπήρξε η πηγή της ΣΕB, πόσο μάλιστα όταν η πιο επικίνδυνη από τις μεταδοτικές ασθένειες είναι ίσως η σπογγώδης εγκεφαλοπάθεια των βοοειδών και εδώ ακριβώς, είμαστε οι θεωρητικοί του συναγερμού, αγαπητέ κύριε Cabrol.

<SPEAKER ID=250 LANGUAGE="ES" NAME="Aparicio Sαnchez">
Κύριε Πρόεδρε, με μια εξαίρετη αιτιολογική έκθεση, και με μια εξαίρετη παρέμβαση μόλις προηγουμένως, ο καθηγητής Cabrol υποστηρίζει, με κοινή λογική και επιστημονική ακρίβεια, τις τροπολογίες που προτείνει στο Κοινοβούλιο η Επιτροπή Περιβάλλοντος, Δημόσιας Υγείας και Προστασίας των Καταναλωτών.
<P>
Και γι' αυτό ξεκινά από ένα ερώτημα, το οποίο πρέπει να είναι και το μοναδικό που θα κατευθύνει εμάς που εκπροσωπούμε τους πολίτες σε θέματα δημόσιας υγείας: Ποιές είναι οι ανάγκες του Ευρωπαίου πολίτη; Φαίνεται σαν ψέμα ότι, ακόμη στο Συμβούλιο, κάποια Κράτη μέλη -κάθε φορά και λιγότερα, σύμφωνα με τις πληροφορίες μου· αυτήν τη φορά ένα μόνο- μέσω των Κυβερνήσεών τους, οι οποίες επίσης εκπροσωπούν τους πολίτες, δεν θέτουν στον εαυτό τους το ίδιο ερώτημα, ή μάλλον θεωρούν σημαντικότερο ένα άλλο ερώτημα, που είναι το εξής: Τι αρμοδιότητες χάνω;
<P>
Η επικουρικότητα έχει μεταβληθεί σε ηθικό άλλοθι εκείνων που δεν πιστεύουν στην ιστορική εξέλιξη της Ευρωπαϊκής Ένωσης, εκείνων που αντιτίθενται στην εξαφάνιση των πολιτικών μας συνόρων. Ο εξαιρετικά συνετός χαρακτήρας του Αρθρου 129 της Συνθήκης, σε θέματα υγείας, μας συνιστά συγκεκριμένες δράσεις που να υποστηρίζουν τις δράσεις των Κρατών μελών.
<P>
Αν υπάρχει κάτι, σε θέματα υγείας, που χρειάζεται υπερεθνική προσέγγιση, αυτό είναι οι μεταδοτικές ασθένειες. Αν υπάρχει κάτι που έχει κοινοτική διάσταση, αυτό είναι η επιδημιολογική παρακολούθηση και η ανάγκη δημιουργίας ενός δικτύου και ενός ευρωπαϊκού Κέντρου με αυτόν το σκοπό. Αν υπάρχει μια λογική και επιστημονική ανάγκη στο πεδίο της κοινοτικής νομοθεσίας, είναι να υπάρξει ένας κανόνας που να υποχρεώνει τα Κράτη μέλη να εναρμονίσουν τις νομοθεσίες τους, να ανταλλάσσουν πληροφορίες και να συντονίζουν τις δράσεις τους σε θέματα μεταδοτικών ασθενειών. Ελπίζουμε ότι έτσι θα το κατανοήσει και το Συμβούλιο -όλα τα μέλη του Συμβουλίου· αυτό τους ζητά, για μιαν ακόμη φορά, αυτό το Κοινοβούλιο, που υποδέχεται ευνοϊκά την πρόταση της Επιτροπής και την εμπλουτίζει, κατά την άποψή μας, με τις τροπολογίες που ενέκρινε η Επιτροπή Περιβάλλοντος, Δημόσιας Υγείας και Προστασίας των Καταναλωτών.

<SPEAKER ID=251 NAME="Flynn">
Είμαι εξαιρετικά ευτυχής που τώρα συζητούμε την πρόταση της Επιτροπής σχετικά με την απόφαση δημιουργίας δικτύου επιδημιολογικής παρακολούθηση και ελέγχου των μεταδοτικών ασθενειών στην Ευρωπαϊκή Κοινότητα. Η στιγμή είναι ζωτική διότι είναι η πρώτη φορά που ασχολούμεθα με ένα μέτρο-κίνητρο, όπως περιγράφεται στο άρθρο 129 της Συνθήκης του Μάαστριχτ, το οποίο λαμβάνει τη μορφή δεσμευτικού νομικού εργαλείου. Ενός εργαλείου το οποίο επιβάλλει υποχρεώσεις στην Κοινότητα και ιδιαιτέρως στα κράτη μέλη αναφορικά με την επιτήρηση και τον έλεγχο των ασθενειών.
<P>
Έχουμε εξετάσει πολύ προσεκτικά τις επιπτώσεις των πρόσφατων περιστατικών μεταδοτικών ασθενειών και διαπιστώσαμε ότι υπάρχει σημαντικό περιθώριο βελτίωσης του τρόπου με τον οποίο η Κοινότητα μπορεί να οργανωθεί για να τις αντιμετωπίσει. Λαμβάνοντας υπόψη τους νομικούς και οικονομικούς περιορισμούς που περιβάλλουν τις κοινοτικές δράσεις στον τομέα αυτόν, η Επιτροπή κατέληξε στο ότι η πιο αξιόλογη και αποτελεσματική συμβολή που μπορεί να κάνει η Κοινότητα είναι να θεσπίσει κοινοτικές δομές και διαδικασίες τόσο για την παρακολούθηση όσο και για τον έλεγχο των μεταδοτικών ασθενειών.
<P>
Η πρόταση της Επιτροπής προβλέπει, επομένως, ένα ρυθμιστικό πλαίσιο για να γίνουν ορισμένα πράγματα τα οποία θα ήθελα να απαριθμήσω προς χάριν του Σώματος: υποχρεωτική κοινοποίηση των πληροφορίων και των δεδομένων για τις μεταδοτικές ασθένειες, υποχρεωτική ενημέρωση για σχετικά συμβάντα, υποχρεωτική παρακολούθηση ρουτίνας επιλεγμένων ασθενειών επί τη βάσει κοινών ορισμών και μεθοδολογίας που θα πρέπει να προσδιοριστεί με τη διαδικασία της επιτροπολογίας, υποχρεωτικές διαβουλεύσεις μεταξύ των κρατών μελών για μέτρα ελέγχου και προστασίας πριν από την υιοθέτησή τους, επίσης μέσω επιτροπολογίας, υποχρεωτικός συντονισμός των μέτρων αντίδρασης των κρατών μελών μέσω επιτροπολογίας καθώς και των μέτρων προστασίας που πρόκειται να υλοποιηθούν σε κοινοτικό επίπεδο, ιδιαίτερα σε επείγουσες περιπτώσεις, κυρίως στα κοινοτικά σύνορα, επίσης μέσω επιτροπολογίας.
<P>
Το δίκτυο αυτό θα έχει αντικειμενικό σκοπό την εγκατάσταση συστήματος στενής συνεργασίας και αποτελεσματικού συντονισμού μεταξύ των κρατών μελών στον τομέα της παρακολούθησης, τόσο ρουτίνας όσο και επείγουσας. Είμαι πεπεισμένος ότι το δίκτυο θα βελτιώσει την πρόληψη και τον έλεγχο ενός ορισμένου αριθμού σοβαρών και/ή σπάνιων μεταδοτικών ασθενειών στην Ευρώπη, ασθενειών που κάνουν αναγκαία τη λήψη μέτρων για την προστασία του κοινού. Το σύστημα που έχουμε προβλέψει εμπεριέχει ορισμένα εξειδικευμένα χαρακτηριστικά ούτως ώστε να δημιουργήσει τη μεγαλύτερη δυνατή προστιθέμενη αξία για την Κοινότητα.
<P>
Το προτεινόμενο σύστημα είναι ολοκληρωμένο και έχει την πρόθεση να καλύψει όλες τις ομάδες των μεταδοτικών ασθενειών, συμπεριλαμβανομένων εκείνων που δεν μεταδίδονται με συμβατικά μέσα, όπως το σύνδρομο Creutzfeldt-Jakobs το οποίο προσφάτως προκαλεί μεγάλη ανησυχία. Θα ήθελα να εκτραπώ λίγο από το θέμα στο σημείο αυτό και να υπενθυμίσω στο Σώμα ότι η συμπερίληψη του CJD στις προτάσεις αυτές έλαβε χώρα πριν από την έναρξη της κρίσεως και απετέλεσε την πιο ενδεδειγμένη ανταπόκριση στις εκκλήσεις για δράσεις υπέρ της δημόσιας υγείας σχετικά με τον σύνδεσμο μεταξύ CJD και ΣΕΒ. Θα ήθελα επίσης να προσθέσω ότι η συμπερίληψη της συγκεκριμένης ασθένειας στις προτάσεις κάνει την αναφορά των περιστατικών εμφάνισής της υποχρεωτική, γεγονός το οποίο υπερβαίνει κατά πολύ αυτά που είχαν ζητηθεί για την ασθένεια αυτή.
<P>
Το σύστημα είναι ολοκληρωμένο κατά το ότι ασχολείται με την κατάσταση των μεταδοτικών ασθενειών τόσο εντός της επικράτειας της Ευρωπαϊκής Ένωσης όσο και εκτός αυτής. Το σύστημα είναι προοδευτικό κατά την έννοια του γενικού πλαισίου που προτείνουμε και του αριθμού των μεταδοτικών ασθενειών που θα υπόκεινται σε επιτήρηση ρουτίνας ο οποίος είναι περιορισμένος αλλά στον οποίο μπορούμε να προσθέσουμε νέες συγκεκριμένες ασθένειες εάν το επιβάλει η εξέλιξη της καταστάσεως σε κοινοτικό επίπεδο, γεγονός το οποίο συγκεκριμένα αναφέρθηκε στη συζήτηση.
<P>
Το σύστημα είναι επίσης ρεαλιστικό διότι στηρίζεται στα υφιστάμενα δίκτυα, στα οποία αποδίδεται μεγαλύτερη σημασία και πεδίο εφαρμογής για δράσεις και διότι επιτρέπει τη δυνατότητα μελλοντικής διεύρυνσης - ή δημιουργίας νέας - κοινοτικής παρακολούθησης, π.χ., σχετικά με τη φυματίωση.
<P>
Δεν αποσκοπούμε στη δημιουργία ενός μόνον κέντρου εγκατεστημένου κάπου στην Κοινότητα αλλά ενός αριθμού συντονισμένων κέντρων σύμφωνα με εξειδικευμένες ομάδες ασθενειών ή σύμφωνα με καθήκοντα ανταπόκρισης, διαδικασία που επιτρέπει τις πλήρεις διακριτικές εξουσίες των κρατών μελών σχετικά με τη συμμετοχή τους. Το σύστημα απαιτεί όπως τα κράτη μέλη συμμετάσχουν στη δημιουργία ενός δικτύου παρακολούθησης των μεταδοτικών ασθενειών σε κοινοτικό επίπεδο, χωρίς όμως να παρεμποδίζεται η παρακολούθηση που διεξάγεται σε εθνικό επίπεδο.
<P>
Το σύστημα οριοθετεί το κοινοτικό πλαίσιο για τις κατάλληλες αντιδράσεις - δηλ. τον έλεγχο των ασθενειών. Δραστηριότητες πρόληψης και έγκαιρες επεμβάσεις δεν μπορούν να υλοποιηθούν στην ελεύθερη συνόρων Κοινότητά μας χωρίς την ύπαρξη αμοιβαίας κατανόησης και κατάλληλου συντονισμού των αντιμέτρων εκ μέρους των εθνικών αρχών δημόσιας υγείας, ορισμένα από τα οποία μπορούν επωφελώς να ληφθούν σε κοινοτικό επίπεδο χωρίς καμία εναρμόνιση, έμμεση ή άμεση, των εθνικών νομοθεσιών. Αυτό θα πρέπει να αποτελέσει στόχο μας στον οποιονδήποτε έλεγχο των μεταδοτικών ασθενειών.
<P>
Θα ήθελα τώρα να στραφώ στην έκθεση και στις προτεινόμενες τροπολογίες και ευχαριστώ τον καθηγητή Cabrol για την πολύ καλή του έκθεση. Ευχαριστώ επίσης και τα μέλη της επιτροπής που βοήθησαν στην εκπόνηση της έκθεσης. Αναφορικά με τις 17 τροπολογίες, μπορώ να πληροφορήσω το Σώμα ότι η Επιτροπή είναι σε θέση να αποδεχθεί 12, είτε εν όλω είτε εν μέρει. Αποδεχόμεθα πλήρως τις Τροπολογίες Αριθ. 9, 13, 14, 16 και 17 οι οποίες αναφέρονται μόνο σε άρθρα και προφανώς βελτιώνουν την αρχική πρόταση. Αποδεχόμεθα εν μέρει τις Τροπολογίες Αριθ. 1, 2, 4, 5 και 6 που αφορούν τις αιτιολογικές σκέψεις και δύο άλλες επί άρθρων, τις Αριθ. 12 και 15. Γι' αυτές τις τροπολογίες που γίνονται εν μέρει αποδεκτές, η Επιτροπή προτείνει νέα φρασεολογία.
<P>
Πέντε τροπολογίες δεν μπορούν να γίνουν αποδεκτές από την Επιτροπή. Η Τροπολογία Αριθ. 3 αναφορικά με τη δωδεκάτη αιτιολογική σκέψη δεν μπορεί να γίνει δεκτή διότι η φρασεολογία πρέπει να συμβαδίζει με εκείνη του άρθρου 129 της Συνθήκης. Αλλες τροπολογίες αναφερόμενες σε άρθρα ασχολούνται με προσθήκες οι οποίες δεν εξυπηρετούν συγκεκριμένο σκοπό είτε επειδή από νομικής πλευράς είναι περιττές - Τροπολογίες Αριθ. 10 και 11 - ή επειδή είναι αυτονόητες, Τροπολογία Αριθ. 7. Η Τροπολογία Αριθ. 8 η οποία αναφέρεται στη δημιουργία του Ευρωπαϊκού Κέντρου είναι η πιο σημαντική από εκείνες που θα πρέπει να μη γίνουν δεκτές από την Επιτροπή. Η τροπολογία αυτή θα άλλαζε εντελώς τη φύση της προτάσεως της Επιτροπής η οποία αφορά απόφαση για τη δημιουργία ενός δικτύου. Το Σώμα πρέπει να κατανοήσει ότι η παρούσα πρόταση περιλαμβάνει ρυθμιστικές διατάξεις οι οποίες πρέπει να παραμείνουν υπό τον πλήρη έλεγχο των αρμοδίων εθνικών και κοινοτικών αρχών.
<P>
Όπως αναμφισβήτητα γνωρίζετε, κατά τη διάρκεια των συζητήσεων σχετικά με το πρόγραμμα κοινοτικών δράσεων για την παρακολούθηση της υγείας, η Επιτροπή εδήλωσε ότι θα εξετάσει την ιδέα ενός ευρωπαϊκού παρατηρητηρίου για την υγεία και επαναλαμβάνω και σήμερα ότι οποιαδήποτε περαιτέρω απόφαση αναφορικά με την ίδρυση του παρατηρητηρίου θα πρέπει να αναμείνει τα αποτελέσματα της μελέτης σκοπιμότητας επί του θέματος. Είμαι βέβαιος ότι το Σώμα κατανοεί τους λόγους που μόλις ανέφερα για την μη αποδοχή των τροπολογιών. Ελπίζω ότι το Σώμα θα παράσχει θετική γνώμη για το νομικό πλαίσιο το οποίο επιζητώ να θεσπίσω και ότι θα αποστείλει ένα σθεναρό μήνυμα στο Συμβούλιο των Υπουργών για να εξετάσει τη γνώμη του και την τροποποιημένη πρόταση της Επιτροπής.
<P>
Σήμερα έγινε σύσκεψη του Συμβουλίου των Υπουργών Υγείας. Κατά τη σύσκεψη έγινε συζήτηση προσανατολισμού. Ο γενικός τόνος και το περιεχόμενο των ομιλιών των Υπουργών Υγείας με απογοήτευσαν. Θα αποτελέσει αντικείμενο περαιτέρω συζητήσεων μετά την παροχή της γνώμης του Ευρωπαϊκού Κοινοβουλίου, αλλά θα φτάσουμε στη διαδικασία συναπόφασης. Θα ήθελα να πω στο Σώμα ότι χρειάζομαι την σθεναρότερη δυνατή υποστήριξή του για να ενισχύσω το έδαφος στην προσπάθεια επίτευξης ενός επιτυχούς αποτελέσματος. Θα ήθελα να ζητήσω την απόλυτη υποστήριξη του Κοινοβουλίου.

<SPEAKER ID=252 NAME="Πρόεδρος">
Ευχαριστώ πολύ, κύριε Flynn.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=10>
Ευρωπαϊκό πρόγραμμα «Προς μία βιώσιμη ανάπτυξη»
<SPEAKER ID=253 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0300/96) της κ. Dybkjζr, εξ' ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την πρόταση απόφασης του Ευρωπαϊκού Κοινοβουλίου και του Συμβουλίου για την αναθεώρηση του κοινοτικού Προγράμματος σχετικά με την πολιτική και τη δράση για το περιβάλλον και την αειφόρο ανάπτυξη «Στόχος η αειφορία» (COM(95)0647 - C4-0147/96-96/0027(COD)).

<SPEAKER ID=254 NAME="Dybkjζr">
Κύριε Πρόεδρε, βρίσκομαι στην ευχάριστη θέση, ως εισηγήτρια της Επιτροπής Περιβάλλοντος, να υποβάλω την έκθεση αυτή με τις σχετικές τροποποιήσεις. Θα επωφεληθώ καταρχάς της ευκαιρίας να ευχαριστήσω όλους τους σχετικούς παράγοντες: τον Πρόεδρο, τους σκιώδεις εισηγητές, τους εισηγητές άλλων επιτροπών, τους βοηθούς και τους υπαλλήλους της επιτροπής για την χρήσιμη συμβολή τους στη διαδικασία, τόσο από επαγγελματική όσο και από πρακτική άποψη. Οι εργασίες βασίζονται στο γεγονός ότι, στα πλαίσια της έγκρισης του πέμπτου προγράμματος δράσης για το περιβάλλον, αποφασίστηκε να διενεργηθεί μια ενδιάμεση αξιολόγηση το 1995 βάσει συγκεκριμένων αναλύσεων όσον αφορά τις εξελίξεις από το 1992. Προς το σκοπό αυτό, η Επιτροπή κατήρτισε έκθεση σχετικά με την κατάσταση, που συμπληρώθηκε από μια έκθεση του Ευρωπαϊκού Οργανισμού Περιβάλλοντος. Η εν λόγω έκθεση σχετικά με την κατάσταση δείχνει συγκρατημένη αισιοδοξία, ενώ έχει επίσης πολύ λυρική διάθεση, αναφερόμενη σε σπόρους, μπουμπούκια και λουλούδια που πρέπει να τα περιποιείται κανείς και να τα ποτίζει. Η τελική έκθεση της Επιτροπής, που βασίζεται στην εν λόγω έκθεση σχετικά με την κατάσταση, είναι η πιο σαφής. Λείπουν οι απαιτούμενες αλλαγές στάσεων και η βούληση να πραγματοποιηθούν τα τεράστια βήματα που είναι αναγκαία για να συντελεστεί πρόοδος προς την κατεύθυνση της αειφορίας. Στην έκθεση του Ευρωπαϊκού Οργανισμού Περιβάλλοντος αναφέρεται ότι η Ευρωπαϊκή Ένωση προωθεί τις προσπάθειες μείωσης ορισμένων μορφών επιβάρυνσης του περιβάλλοντος, αλλά ότι η πρόοδος αυτή δεν είναι αρκετή για τη βελτίωση της γενικής ποιότητας του περιβάλλοντος και δεν είναι καθόλου αρκετή για την εξασφάλιση μιας βιώσιμης ανάπτυξης. Με άλλα λόγια, εάν δεν προσέξουμε, δεν θα υπάρχουν αρκετοί σπόροι, μπουμπούκια και λουλούδια για να ποτίσουμε· άλλωστε, δεν είναι βέβαιο ότι διαθέτουμε κατάλληλο νερό για πότισμα. Το συμπέρασμα είναι ότι η εξέλιξη «καταβροχθίζει» τις βελτιώσεις. Χρειάζονται αλλαγές για την επίτευξη των στόχων.
<P>
Κατά την περαιτέρω εξέταση και συζήτηση της πρότασης που υπέβαλε η Επιτροπή πρέπει να ληφθούν υπόψη τα μεγάλα λόγια της Επιτροπής, τόσο τώρα όσο και παλαιότερα· αυτός είναι άλλωστε ο λόγος για τον οποίο όλες οι πλευρές επέκριναν δριμύτατα την πρόταση εξαιτίας του ασαφούς χαρακτήρα της, πράγμα που άλλωστε επιβεβαιώνεται έμμεσα από το Διευθυντή της ΔΓ ΧΙ, που χαρακτήρισε την πρόταση ως «κατευθυντήριες γραμμές» για τις εργασίες της Επιτροπής, πράγμα που αναμφισβήτητα είναι κάτι τελείως διαφορετικό από μια νέα αξιολόγηση του τρόπου με τον οποίο μπορεί να επιτευχθεί ο στόχος του πέμπτου προγράμματος περιβαλλοντικής δράσης για μια βιώσιμη ανάπτυξη. Οι προτάσεις δεν αναφέρουν τίποτα σχετικά με την κατάσταση που θα επικρατεί το έτος 2000. Δεν υπάρχει καμία συγκεκριμένη σχέση μεταξύ πράξεων και λόγων.
<P>
Συνεπώς, η επιτροπή υποβάλλει 50 προτάσεις που τυγχάνουν ευρείας υποστήριξης σε μια προσπάθεια να βελετιωθεί η κατάσταση. Δεδομένου ότι η Επίτροπος επέκρινε δημόσια τον τρόπο εργασίας της επιτροπής χρησιμοποιώντας τις εκφράσεις «βασικά λάθη» και «παρερμηνείες», είναι ίσως σκόπιμο να παρουσιαστεί η πορεία της διαδικασίας. Η επιτροπή συζήτησε καταρχάς κατά πόσο δεν θα έπρεπε να επαναπέμψει την πρόταση στην Επιτροπή με την έκφραση «πάλι από την αρχή». Αυτό δεν έγινε για δύο λόγους: δεν είμασταν καθόλου βέβαιοι ότι θα υποβαλλόταν μια καλύτερη πρόταση, γνωρίζοντας επίσης ότι θα χάναμε πολύ χρόνο. Για το λόγο αυτό κατέθεσα ως εισηγήτρια 100 τροπολογίες, που συμπληρώθηκαν με άλλες 100 από μέλη της επιτροπής. Στην τελική ψηφοφορία στην επιτροπή εγκρίθηκαν 100 περίπου τροπολογίες. Μετά από την επιτυχία αυτή - όπως θα μπορούσε να τη χαρακτηρίσει κανείς - μου ζητήθηκε να μειώσω τον αριθμό των τροπολογιών μέσω νέων συζητήσεων με τους σκιώδεις εισηγητές από άλλες Ομάδες. Όχι λόγω διαφωνίας για τις προτάσεις, αλλά επειδή ένας τόσο μεγάλος αριθμός τροπολογιών σε μια διαδικασία συμβιβασμού θεωρείται αδύνατο να εξεταστεί. Οι εργασίες ολοκληρώθηκαν και υπάρχει τώρα ευρεία συμφωνία μεταξύ των Ομάδων για 50 τροπολογίες, που από την άποψη αυτή έχουν απόλυτη προτεραιότητα. Αυτό δεν σημαίνει ότι η επιτροπή υπαναχωρεί όσον αφορά τις τροπολογίες που υπέβαλε προηγουμένως, αλλά αναγνωρίζει ότι, έστω και εάν η αρχική πρόταση είναι ακατάλληλη ως σημείο εκκίνησης, θα ήταν αδύνατο να εξεταστεί ένας τόσο μεγάλος αριθμός τροπολογιών.
<P>
Ας επανέλθουμε στην ίδια την έκθεση. Η πρόταση της Επιτροπής για μια νέα αξιολόγηση συνιστά οπισθοδρόμηση σε σχέση με το αρχικό πέμπτο πρόγραμμα δράσης για το περιβάλλον. Οι θετικές υποχρεώσεις έχουν υποβαθμισθεί πλήρως και δεν υπάρχει κανένα δεσμευτικό χρονοδιάγραμμα. Συνεπώς, κύριος στόχος των τροπολογιών που κατατέθηκαν από τη μεγάλη πλειοψηφία είναι να αποκτήσει η πρόταση πιο συγκεκριμένο χαρακτήρα, αναφέροντας σε πολλές περιπτώσεις μια προθεσμία πριν από το τέλος του 1997. Η Επιτροπή γνωρίζει καλά ότι η προθεσμία του 1997 δεν είναι ρεαλιστική, δεδομένου ότι στην καλύτερη περίπτωση η πρόταση θα εγκριθεί το έτος αυτό, αλλά επισημαίνει ότι το θέμα επείγει και ότι χωρίς συγκεκριμένα χρονοδιαγράμματα και προτεραιότητες δεν υπάρχει καμία απολύτως δυνατότητα επίτευξης των στόχων.
<P>
Καταλήγοντας θα ήθελα απλώς να αναφέρω ότι η Επιτροπή πρέπει φυσικά να έχει την υποστήριξη των κρατών μελών. Γνωρίζουμε καλά ότι τα κράτη μέλη αντιτίθενται συχνά στις προτάσεις σχετικά με το περιβάλλον, αλλά δεν πρόκειται να επιτύχουμε τίποτα εάν η Επιτροπή δεν αναλάβει τα ηνία. Είναι και θα είναι καθήκον της Επιτροπής, τόσο σε αυτόν όσο και σε άλλους τομείς, να αποτελεί την κινητήρια δύναμη. Αυτός είναι άλλωστε ο σκοπός της Επιτροπής. Δεν έχει καμία δικαιολογία να παραμελήσει το καθήκον αυτό. Συνεπώς, η Επίτροπος, αντί να επικρίνει την επιτροπή και τις προτάσεις της, θα έπρεπε να είναι ευχαριστημένη με την υποστήριξη που το Ευρωπαϊκό Κοινοβούλιο παρέχει στο περιβάλλον με τις τροπολογίες αυτές. Οι τελευταίες εξασφαλίζουν άλλωστε στην Επίτροπο καλύτερη διαπραγματευτική θέση τόσο στην Επιτροπή όσο και έναντι του Συμβουλίου. Αυτή είναι η εντύπωση που είχαν για το Ευρωπαϊκό Κοινοβούλιο άλλοι επίτροποι.

<SPEAKER ID=255 NAME="Ahern">
Κύριε Πρόεδρε, το 5ο περιβαλλοντικό πρόγραμμα δράσης υπογραμμίζει τη σημασία των μακροχρόνιων ενεργειακών στρατηγικών οι οποίες προσπαθούν να διασφαλίσουν τη μείωση των πιέσεων επί του περιβάλλοντος εξ αιτίας της παραγωγής ενέργειας σε βιώσιμα επίπεδα. Λαμβάνοντας υπόψη την αξιόλογη και πραγματική ανάπτυξη του τομέα μεταφορών συνάγεται ότι χρειάζονται μεγαλύτερες προσπάθειες για να επιτευχθούν τα ανωτέρω. Μολονότι η κατανάλωση της ενέργειας μειώνεται στη βιομηχανία και σε άλλους τομείς, συνεχίζει να αυξάνεται στις μεταφορές.
<P>
Αναφορικά με την αποδοτικότητα σε ενέργεια η επιτροπή μας θεωρεί ότι μία από τις κοινοτικές πρωτοβουλίες που έχει τη δυνατότητα να φέρει αποτελέσματα στην πλευρά της ζήτησης είναι το πρόγραμμα SAVE. Το μεν Κοινοβούλιο έχει υποστηρίξει το πρόγραμμα SAVE II αλλά το Συμβούλιο δεν έχει αποδεχθεί τη σημασία του για τη λήψη μέτρων σημαντικής εξοικονόμησης ενέργειας στον αντίστοιχο τομέα. Εάν το SAVE II δεν γίνει αποδεκτό στο σύνολό του τότε η Ευρωπαϊκή Ένωση δεν θα διαθέτει ενεργειακή πολιτική για να συμβάλλει στην καταπολέμηση του παγκοσμίου φαινομένου του θερμοκηπίου. Τη σοβαρότητα του ανωτέρω δεν χρειάζεται να την υπογραμμίσω περισσότερο.
<P>
Μολονότι το πρόγραμμα αναφέρεται αρκετά αναλυτικά στους περισσότερους τομείς περιβαλλοντικού ενδιαφέροντος, τα ζητήματα της πυρηνικής ενέργειας ακροθιγώς μόνο αναφέρονται παρά το γεγονός ότι τεράστιες εκτάσεις εντός και στα σύνορα των κρατών μελών της ΕΕ έχουν μολυνθεί από πυρηνικά συμβάντα ή ατυχήματα της μιας ή της άλλης μορφής. Από την άποψη της βιωσιμότητας, εάν τα κράτη μέλη της Ευρωπαϊκής Ένωσης σκοπεύουν να συνεχίσουν με αυτή την τεχνολογία, θα πρέπει να αξιολογηθεί το σύνολο της βιομηχανίας ούτως ώστε να διασφαλιστεί ότι στα πλαίσια του παρόντος προγράμματος λαμβάνονται μέτρα τα οποία θα θέσουν την αρχή της βιωσιμότητας στο κέντρο της διαδικασίας λήψεως αποφάσεων. Οποιαδήποτε περαιτέρω μόλυνση, όπως από ατυχήματα τύπου Τσερνομπίλ, θα δημιουργήσει περιβαλλοντικά προβλήματα και θα αποτελέσει βάρος για τις επερχόμενες γενεές που θα κάνει αδύνατη την επίτευξη της βιωσιμότητας.
<P>
Γνωρίζω ότι η Επιτροπή Περιβάλλοντος έχει εγκρίνει τροπολογίες με τις οποίες δηλώνεται ότι η πυρηνική ενέργεια είναι εγγενώς μη βιώσιμη. Η Επιτροπή Ενέργειας του Ευρωπαϊκού Κοινοβουλίου δεν θα υποστηρίξει τη θέση αυτή. Εμφανίζεται, επομένως, μια σύγκρουση μέσα στο ίδιο το Κοινοβούλιο. Προτείνω την επίλυση αυτού του ακανθώδους προβλήματος μέσω ακρόασης η οποία θα περιλαμβάνει την Επιτροπή, την ίδια την Επίτροπο και τις επιτροπές με τις ανωτέρω αντιτιθέμενες απόψεις. Πρόκειται για ένα πολύ σοβαρό θέμα.

<SPEAKER ID=256 NAME="Barthet-Mayer">
Ως εισηγήτρια γνωμοδότησης, εξακολουθώ να πιστεύω ότι η γεωργική οικονομική ανάπτυξη και η βελτίωση του περιβάλλοντος είναι μεταξύ τους συμβατές.
<P>
Η μελλοντική ανάπτυξη της γεωργίας και η διατήρηση των αγροτικών πληθυσμών θα υποστούν υποχρεωτικά μια βελτίωση των συνθηκών περιβαλλοντικής εναρμόνισης της γεωργίας με τα τοπία και τα αγροτικά οικοσυστήματα. Η διαρκής ανάπτυξη στην γεωργία αποτελεί ένα μακροπρόθεσμο σύστημα οικονομικής ανάπτυξης, χωρίς ιδιαίτερη επιρροή στο περιβάλλον.
<P>
Τα τελευταία τριάντα χρόνια έχουν σημειωθεί σημαντικές βελτιώσεις για το περιβάλλον, σε τομείς όπως η μείωση των εντομοκτόνων, τα χημικά λιπάσματα και η κοπριά των ζώων. Ωστόσο, υφίστανται ορισμένα προβλήματα όσον αφορά τον αυξανόμενα τεχνητό χαρακτήρα των τρόπων γεωργικής παραγωγής και των μετατροπών των τροφίμων, την αποτελεσματικότητα των γεωργικο-περιβαλλοντικών μέτρων και την αναθεώρηση της ΚΑΠ, την αποτελεσματική ενίσχυση των πολιτικών ποιότητας και των εναλλακτικών μεθόδων γεωργίας, όπως η βιολογική γεωργία, ιδιαίτερα στην κτηνοτροφία, όπως αποδεικνύει άλλωστε και η πρόσφατη κρίση της σπογγώδους εγκεφαλοπάθειας των βοοειδών.
<P>
Η διαρκής ανάπτυξη στην γεωργία πρέπει να μεταφράζεται σε όρους σαφών τεχνικών δράσεων και να χαρακτηρίζεται από τέσσερα τουλάχιστον κριτήρια: τη διατήρηση ή την αύξηση της παραγωγικής ικανότητας των αγροτικών γαιών, την παραγωγή τροφίμων υψηλής βιολογικής ποιότητας χωρίς ρυπαντικά υπολείμματα, τη χρησιμοποίηση ανανεώσιμων μορφών ενέργειας και υλικών όπως το ξύλο και τη διατήρηση της βιοποικιλότητας.
<P>
Οι τροπολογίες της Επιτροπής Γεωργίας και Ανάπτυξης της Υπαίθρου, οι οποίες διέπονταν όλες από τα στοιχεία αυτά και οι οποίες αντιπροσωπεύουν μια θετική συνειδητοποίηση των ευθυνών που έχουμε σε αυτόν τον τομέα για το περιβάλλον, δεν έγιναν δεκτές, ενώ η Ευρωπαϊκή Επιτροπή είχε επισημάνει το ενδιαφέρον που παρουσίαζαν.
<P>
Με 29 συναδέλφους μου, κατέθεσα λοιπόν εκ νέου τις έξι τροπολογίες που είχε απόρρίψει η Επιτροπή Περιβάλλοντος, δηλαδή: την 103, σχετικά με την καλύτερη εναρμόνιση γεωργίας και περιβάλλοντος, την 104 για την θέσπιση της έννοιας του φυτοφαρμάκου η οποία θα είναι πολύ ευρύτερη από εκείνη των εντομοκτόνων, την 105 σχετικά με την ενθάρρυνση όλων των μορφών διαρκούς γεωργίας και ιδιαίτερα στο επίπεδο της έρευνας, την 106 περί εφαρμογής μιας πολιτικής πληροφόρησης των καταναλωτών, την 107 σχετικά με την προώθηση των λιγότερο βλαβερών φυτοφαρμάκων, των ανανεώσιμων μορφών ενέργειας και υλικών όπως το ξύλο για την εξασφάλιση μακρόχρονων προοπτικών στα προϊόντα των ευρωπαϊκών δασών και τέλος, την 108 σχετικά με τον καθορισμό και την ανάπτυξη μιας ευρωπαϊκής δασικής στρατηγικής που βασίζεται στον πολυλειτουργικό ρόλο του δάσους. Ολες αυτές οι τροπολογίες διέπονται από το στοιχείο της βιώσιμης ανάπτυξης της γεωργίας.
<P>
Αγαπητοί συνάδελφοι, θα ήθελα να συνειδητοποιήσετε ότι η Επιτροπή Γεωργίας και Ανάπτυξης της Υπαίθρου αποδεικνύει με αυτόν τον τρόπο την ευθύνη που φέρει για το περιβάλλον. Υπερηφίζοντας αυτές τις τροπολογίες θα ενθαρρύνετε αυτήν την προσπάθεια.

<SPEAKER ID=257 LANGUAGE="DE" NAME="Graenitz">
Kύριε Πρόεδρε, »Στόχος η αειφορία» είναι ο τίτλος και ταυτόχρονα και ο στόχος του προγράμματος. Mε την επανεξέταση που είμαστε υποχρεωμένοι να κάνουμε σήμερα εμείς ως Kοινοβούλιο, έχουμε ένα δύσκολο καθήκον ασφαλώς, μια και η εισηγήτρια κ. Dybkjζr, από την ελάχιστα πράγματα μαρτυρούσα ανακοίνωση της Eπιτροπής, εξεπόνησε μια διεξοδική έκθεση. Διεξοδική είναι η έκθεση και λόγω των πολλών τροπολογιών, ασφαλώς, και η ομάδα μου υποστηρίζει τη διαπραγματευθείσα απόσυρση ενός μέρους των τροπολογιών αυτών, για να μπορέσουμε να εγκρίνουμε το πρόγραμμα έτσι, ώστε να χρησιμεύει συγκεκριμένα σ' αυτό που οφείλει να είναι, μια αναθεώρηση δηλαδή, μια ανάπαυλα, το να αποκτήσουμε μια εποπτική εικόνα για το κατά πόσον οι στόχοι είναι εφικτοί, κατά πόσον οι στόχοι επιτεύχθησαν και τι άλλο θα πρέπει να γίνει ακόμη, ώστε να μπορέσουμε να πετύχουμε το στόχο αυτό της αειφορίας για την ανάπτυξη της Ένωσης.
<P>
Γνωρίζουμε πως απέχουμε πολύ από τους στόχους, πράγμα που μας επιβεβαίωσε και ο Eυρωπαϊκός Oργανισμός Περιβάλλοντος, και όχι μόνον απαιτούνται μεγάλες προσπάθειες, αλλά κι ένα συγκεκριμένο χρονοδιάγραμμα, το οποίο θα πρέπει να τηρείται και να επανεξετάζεται.
<P>
Θα ήθελα να πω λίγα λόγια για τους τρεις τομείς που θεωρώ ιδιαίτερα σημαντικούς. Kατ' αρχήν θεωρώ ιδιαίτερα σημαντικό το να νοιαζόμαστε, στον τομέα της αειφόρου ανάπτυξης, για την τήρηση των διεθνών υποχρεώσεων που ανέλαβε και των συμφωνιών που συνήψε η Eυρωπαϊκή Ένωση. Kι εδώ έχω κατά νου όχι μόνο τη διαδικασία μετά το Pίο, την Agenda 21, μια ευρωπαϊκή στρατηγική για την βιοποικιλομορφία, τα μέτρα μείωσης των εκπομπών CO2 , αλλά ιδιαίτερα σημαντική είναι για μένα και η συμμετοχή μας στην Environment for Europe Process , επειδή εδώ πρόκειται για χώρες οι οποίες ζήτησαν την ένταξή τους στην Kοινότητά μας και για τις οποίες, από τώρα κιόλας, θα πρέπει να αναλάβουμε ευθύνη.
<P>
Nομίζω ακόμη πως είναι πολύ σημαντικό, να προσαρμοστούν τα κοινοτικά περιβαλλοντικά στάνταρτ στο επίπεδο των τριών νέων κρατών μελών, ώστε να μπορέσουμε να εφαρμόσουμε ένα καλύτερο περιβαλλοντικό στάνταρτ σ' ολόκληρη την Kοινότητα, κι αυτό να αποβεί προς όφελος όλων των πολιτών.
<P>
Eίναι επίσης αναγκαίο και σημαντικό, να επανεξετάσουμε τις υφιστάμενες κοινοτικές πολιτικές για το κατά πόσον εξασφαλίζουν την αειφόρο ανάπτυξη. Λέχθηκαν ήδη πολλά. Eπιτρέψτε μου να τα απαριθμήσω εν συντομία: H πολιτική στη χημεία, τα ενεργειακά θέματα, η στρατηγική στη διαχείριση των αποβλήτων, τα θέματα των μεταφορών, τα θέματα του τουρισμού και κυρίως, φυσικά, η γεωργία. Έχουμε επίσης τροπολογίες που ασχολούνται, με μεγαλύτερη ακρίβεια, με το πώς μπορεί να τροποποιηθεί ο προϋπολογισμός για να γίνει φιλικότερος προς το περιβάλλον και ποια γνώμη θα πρέπει να έχουμε για το green accounting . Tο κυριότερο όμως είναι, σίγουρα, η προστασία της υγείας του ανθρώπου. Διότι μόνον αν την προστατέψουμε μπορούμε να έχουμε μέλλον.
<P>
Kαι σαν τελευταίο, θα ήθελα να αναφέρω ότι το θέμα είναι να αναπτύξουμε πολιτικές που ν' απευθύνονται στο μέλλον, που να σέβονται το περιβάλλον και να δημιουργούν θέσεις εργασίας. Διότι μόνον αν βάλουμε φιλόδοξους στόχους για το μέλλον, θα είμαστε σε θέση να αναπτύξουμε την οικονομία μας κατά τέτοιον τρόπο, ώστε η Eυρώπη να έχει μέλλον.

<SPEAKER ID=258 LANGUAGE="EN" NAME="Jackson Caroline">
Κύριε Πρόεδρε, το 5ο περιβαλλοντικό πρόγραμμα δράσης αποτελεί ένα πολύ σημαντικό οδηγό για την πορεία της Ευρώπης προς την κατεύθυνση της βιωσιμότητας. Εμείς της Ομάδας του ΕΛΚ συγχαίρουμε την κ. Dybkjζr για την ενεργητικότητά της να εκπονήσει μια παρόμοια έκθεση καθώς και για την προθυμία της να αφαιρέσει μεγάλα τμήματά της όταν όλοι είπαμε ότι θα πρέπει να παραληφθούν.
<P>
Πιστεύω ότι η κ. Dybkjζr έχει κάνει τη σωστή προσέγγιση όταν επικρίνει την αρχική πρόταση της Επιτροπής και όταν χρησιμοποιεί τις τροπολογίες της για να βελτιώσει την προσέγγιση που κάνει η τελευταία στα προβλήματα που βρίσκονται ενώπιόν μας. Πιστεύω επίσης ότι πολύ ορθώς καθορίζει χρονοδιαγράμματα εντός των οποίων η Επιτροπή θα πρέπει να παρουσιάσει σχέδια νομοθετικού περιεχομένου. Ποτέ δεν έκανε κακό να έχει κανείς φιλοδοξίες για την επίτευξη κάποιων στόχων. Πολύ κακό θα γίνει εάν εμείς δεν καθορίσουμε στόχους.
<P>
Οι τροπολογίες τις οποίες εμείς του ΕΛΚ υποστηρίζουμε ιδιαίτερα είναι, όπως είπα, η βελτίωση της προσέγγισης ειδικότερα με τη μεταρρύθμιση της κοινής αγροτικής πολιτικής, την προώθηση των μορφών της καθαρής ενέργειας, την απαίτηση όπως η Επιτροπή εξετάζει τις περιβαλλοντικές επιπτώσεις των προτάσεων και προγραμμάτων που εκπονεί, την πρόταση όπως κατά τις δημόσιες προμήθειες λαμβάνονται υπόψη οι περιβαλλοντικές πτυχές, τις αυστηρότερες απαιτήσεις επιτήρησης και αναφοράς και έναν πιο συγκεκριμένο ρόλο για τον Ευρωπαϊκό Οργανισμό Περιβάλλοντος.
<P>
Θα ήθελα επίσης να επιστήσω την προσοχή στις τροπολογίες που κατέθεσε ο κ. Τρακατέλλης για την ενσωμάτωση πτυχών υγείας στις συζητήσεις περί της πολιτικής περιβάλλοντος. Θα ήθελα, τέλος, να καλέσω την κ. Bjerregaard να πάψει να είναι διστακτική. Γνωρίζω ότι είπε ορισμένα πράγματα σχετικά με την Επιτροπή Περιβάλλοντος στον τύπο της Δανίας. Δεν μπορώ να καταλάβω γιατί περιορίζει τις εξομολογήσεις της στον δανικό τύπο όταν μπορεί πράγματι να είναι εντελώς ειλικρινής μιλώντας σήμερα σε μας που, στο κάτω κάτω, είμαστε μέλη της Επιτροπής Περιβάλλοντος. Κυρία Bjerregaard, μην είστε ντροπαλή. Εάν έχετε να κάνετε επικρίσεις στην Επιτροπή Περιβάλλοντος, μπορείτε να τις κάνετε εδώ και όχι στον τύπο της Δανίας. Αναμένουμε, κατά συνέπεια, να σκίσετε τον λόγο σας ο οποίος αναμφίβολα έχει γραφεί με πολύ μεγάλη προσοχή από άλλους και να μας πείτε αυτά που πραγματικά πιστεύετε.

<SPEAKER ID=259 LANGUAGE="IT" NAME="Baldi">
Κύριε Πρόεδρε, κύριοι συνάδελφοι, πριν από όλα επιθυμώ να συγχαρώ την εισηγήτρια για την εξαίρετη εργασία της. Αυτή η ενδιάμεση έκθεση για την αναθεώρηση του κοινοτικού προγράμματος σχετικά με την πολιτική και τη δράση υπέρ του περιβάλλοντος και της αειφόρου ανάπτυξης, έχει ως στόχο τόσο την αξιολόγηση και τον εντοπισμό των εμποδίων που θα μπορούσαν να καθυστερήσουν την εφαρμογή της όσο και την πρόταση ενδεχομένων διορθωτικών δράσεων κατά την περίοδο 1997-2000.
<P>
Η έκφραση κλειδί είναι ακριβώς η «αειφόρος ανάπτυξη», που σημαίνει αλλαγή των προτύπων της ανάπτυξης, της παραγωγής και των σημερινών συμπεριφορών με στόχο το σταδιακό προσανατολισμό των ανθρωπίνων δραστηριοτήτων και της παραγωγής προς αειφόρους μορφές, alias βιώσιμες, που να επιτρέπουν τη ζωή σε ένα περιβάλλον που να βρίσκεται σε καλή κατάσταση εξασφαλίζοντας, συγχρόνως, ένα καλό επίπεδο κοινωνικής ευημερίας και δημόσιας υγείας για όλα τα άτομα.
<P>
Ο στόχος είναι χωρίς άλλο φιλόδοξος και η επίτευξή του εξαρτάται χωρίς άλλο από το συντονισμό και τη συνέπεια των πολιτικών στρατηγικών, που προτιθέμεθα να εφαρμόσουμε, όπως επίσης και από την πραγματική ενσωμάτωση της περιβαλλοντικής διάστασης σε όλες τις άλλες πολιτικές, με στόχο τον περιορισμό, όσο είναι δυνατό, των ακατάσχετων πιέσεων που συμβάλλουν στην εξάντληση των φυσικών πόρων, στην επιβάρυνση του περιβάλοντος και, συνεπώς, στην υποβάθμιση της ποιότητας ζωής. Με αυτή την προοπτική το ισχύον σήμερα κοινοτικό πρόγραμμα αποτελεί το κύριο έγραφο που εντοπίζει τις αναγκαίες δράσεις για πέντε τομείς οι οποίοι, λόγω των χαρακτηριστικών τους, επηρεάζουν έμμεσα ή άμεσα το περιβάλλον και σε κάθε περίπτωση έχουν έντονες επιπτώσεις στο περιβάλλον.
<P>
Οι τομείς αυτοί είναι: η βιομηχανία, η ενέργεια, οι μεταφορές, η γεωργία και ο τουρισμός. Για πρώτη φορά έχουμε μία νέα προσέγγιση στην οποία το περιβάλλον, η ανάπτυξη και οι κοινωνικοοικονομικές δραστηριότητες αντιμετωπίζονται με τρόπο ολοκληρωμένο.
<P>
Θα πρέπει η αντιμετώπιση αυτή να επιβεβαιωθεί στα ευρωπαϊκά θεσμικά όργανα. Εμείς δεν συμφωνούμε, ωστόσο, με εκείνες τις δράσεις που επιδιώκουν την άσκηση φορολογικής πίεσης που δύσκολα μπορεί να γίνει αποδεκτή και την επιβολή δασμών μέσα σε αυστηρές χρονικές προθεσμίες, που θα έπλητταν όχι μόνο τις επιχειρήσεις αλλά και τους επαγγελματίες του τομέα.
<P>
Τέλος, αυτή αναθεώρηση αντιπροσωπεύει μία μεγάλη ευκαιρία για τη βελτίωση της ποιότητας του περιβάλλοντος στην Ευρωπαϊκή Κοινότητα και, συνεπώς, η έγγκριση των κατευθυντηρίων γραμμών της θα αποτελέσει όχι μόνο ένα σημαντικό αλλά και ένα χρήσιμο βήμα για όλα τα κράτη μέλη.

<SPEAKER ID=260 LANGUAGE="FI" NAME="Ryynδnen">
Αξιότιμε κύριε Πρόεδρε, αξιότιμη κυρία Επίτροπε, είμαι βέβαιη ότι όλοι συμφωνούμε ότι οι μέχρι τώρα ενέργειες της Ένωσης προκειμένου να επιτευχθεί μία αειφόρος ανάπτυξη δεν αρκούν. Στο ίδιο συμπέρασμα καταλήγει και η Επιτροπή στην σχετική της έκθεση.
<P>
Οι πολίτες των κρατών μελών της Ευρωπαϊκής Ένωσης αναμένουν απτές αποδείξεις για να πεισθούν ότι η Κοινότητα ενεργεί, πραγματικά, με γνώμονα την ασφάλεια και το μέλλον τους. Ελπίζω, αφενός, ότι το 5ο Πρόγραμμα Δράσης για το Περιβάλλον θα τεθεί, σύντομα, σε ισχύ και ότι θα εκπληρούνται οι υποχρεώσεις οι οποίες τίθενται από αυτό, και, αφετέρου, ότι θα εκλείψουν οι διάφορες αντιπαραθέσεις για λόγους γοήτρου, μεταξύ των θεσμικών οργάνων της Ένωσης σε θέματα όπως, π.χ., αυτό των χρονοδιαγραμμάτων. Δεν πρέπει να θέσουμε σε κίνδυνο τις εργασίες για την προετοιμασία του επόμενου, νεότερου, προγράμματος για το περιβάλλον.
<P>
Όσον αφορά το βόρειο τμήμα της Ευρώπης, θα επιθυμούσα να είχε δοθεί περισσότερο βάρος στα προβλήματα που αντιμετωπίζει η περιοχή της Βαλτικής. Κατά τη γνώμη μου, η Βαλτική δεν μπορεί να συγκριθεί με τη Μεσόγειο. Σχεδόν όλα τα κράτη τα οποία περιβάλλουν τη Βαλτική, είτε έχουν ήδη ενταχθεί είτε είναι υποψήφια προς ένταξη στην Ευρωπαϊκή Ένωση. Ελπίζω ότι η Κοινότητα θα εξετάσει με μεγαλύτερη προσοχή τα περιβαλλοντικά προβλήματα που αντιμετωπίζει η περιοχή της Βαλτικής και θα ενισχύσει την δραστηριότητά της στην εν λόγω περιοχή. Κατά συνέπειαν, αυτό σημαίνει ότι πρέπει να αυξηθεί και η οικονομική ενίσχυση προς την περιοχή αυτή. Ακόμη, πρέπει να δοθεί το δικαίωμα στα νέα κράτη μέλη να διατηρήσουν τις υψηλότερες προδιαγραφές τους για την προστασία του περιβάλλοντος και να προτείνουν νέες διατάξεις που θα αποβλέπουν στην βελτίωση της κατάστασης του περιβάλλοντος.

<SPEAKER ID=261 LANGUAGE="ES" NAME="Gonzαlez Αlvarez">
Κύριε Πρόεδρε, κυρία Επίτροπε, φαίνεται ότι έχετε τιμωρηθεί να παραμένετε εδώ τα βράδια της Τρίτης, μαζί με τους βουλευτές της Επιτροπής Περιβάλλοντος. Κατ' αρχήν, θα ήθελα να πω ότι παρεμβαίνω εξ' ονόματος της συναδέλφου Maruja Sornosa, που δε μπόρεσε να μείνει.
<P>
Πρέπει να συγχαρούμε την εισηγήτρια για την εργασία της, της οποίας συμμεριζόμαστε τις επικρίσεις επί της πρότασης. Συμμεριζόμαστε τις επικρίσεις και συμμεριζόμαστε επίσης την άποψή της όσον αφορά την έλλειψη συγκεκριμένου χαρακτήρα των μέτρων που πρέπει να ληφθούν και την έλλειψη δεσμευτικών αποφάσεων και υπευθυνοτήτων.
<P>
Στην Επιτροπή Περιβάλλοντος παρουσιάστηκαν κάπου 200 τροπολογίες. Χθες, στη συνεδρίαση της Επιτροπής Περιβάλλοντος, καθώς οι τροπολογίες ήταν πολλές, οι πολιτικές Ομάδες -δεν ξέρω αν όλες- αποφάσισαν να περιορίσουν τον αριθμό τους. Εν πάση περιπτώσει, ελπίζουμε ότι αποφασίστηκε να διατηρηθούν εκείνες που είναι πράγματι ουσιαστικές για την έκθεση αυτή. Οι 200 αυτές τροπολογίες αποσκοπούσαν στο να δοθεί μια νέα διάσταση στην πρόταση απόφασης, διότι κατά την άποψή μας είναι απαραίτητο να επανατεθούν οι αρχικοί στόχοι του Πέμπτου Προγράμματος Δράσης.
<P>
Η συζήτηση αυτή, καθώς και οι αρχές που υποστήριζε το Πέμπτο Πρόγραμμα Δράσης είναι πολύ σημαντικές, και αν δεν διαχειριστούμε τους πόρους με πιο ορθολογικό τρόπο, δεν θα καταφέρουμε να εκπληρωθούν οι αρχικοί εκείνοι στόχοι του Πέμπτου Προγράμματος. Κυρίως αν ληφθεί υπόψη ότι, σε μερικές περιπτώσεις, το κοινοτικό Δίκαιο -όπως θα δούμε και στη συνέχεια, στην έκθεση του κ. Lannoye- δεν τηρείται.

<SPEAKER ID=262 LANGUAGE="SV" NAME="Gahrton">
Κύριε Πρόεδρε, σύμφωνα με τον FAO πέρυσι πέθαναν από ασιτία εφτά εκατομμύρια παιδιά. Σε μία έκθεση του World Watch Institute ενόψει της αυριανής Διάσκεψης Κορυφής του ΟΗΕ στην Ρώμη για την καταστροφική κατάσταση των τροφίμων στον κόσμο, καταδεικνύεται ότι μία από τις πολλές αιτίες της πείνας στον κόσμο είναι η υπερβολική χρήση χημικών ζιζανιοκτόνων. Μία άλλη είναι το φαινόμενο του θερμοκηπίου που μπορεί να οδηγήσει στο να καλυφθεί καλλιεργήσιμο έδαφος από νερό. Πως συμβάλλει λοιπόν μία από τις πλουσιότερες περιοχές του κόσμου, η ΕΕ, στην καταπολέμηση της απειλής αυτού του είδους;
<P>
Σύμφωνα με τους μέτριους στόχους του πέμπτου προγράμματος πλαισίου για το περιβάλλον της ίδιας της ΕΕ, τα ζιζανιοκτόνα θα έπεφταν σε μηδενικό επίπεδο στα ύδατα του υπεδάφους έως το έτος 2005 και οι ρύποι του διοξειδίου του άνθρακα θα σταθεροποιούνταν το έτος 2000 στα επίπεδα του έτους 1990. Αλλά τώρα το Περιβαλλοντικό Γραφείο της ίδιας της ΕΕ κατέδειξε ότι αυτοί οι δύο στόχοι δεν θα επιτευχθούν με την υπάρχουσα πολιτική. Το έτος 2000 η περιεκτικότητα των ζιζανιοκτόνων θα εξακολουθεί να υπερβαίνει την οριακή τιμή στο 65 % των υδάτων του υπεδάφους της ΕΕ, και οι ρύποι του διοξειδίου του άνθρακα θα είναι 5-10 % υψηλότεροι αυτών του 1990. Αυτά είναι μόνον δύο παραδείγματα για το πως η πολιτική της ΕΕ δεν οδηγεί κάν στην ολοκλήρωση των από την ίδια την ΕΕ χαμηλά προσδιορισμένων περιβαλλοντικών στόχων του πέμπτου προγράμματος πλαισίου για το περιβάλλον. Αφορά επίσης την οξίνιση, το νιτρικό άλας στα ύδατα του υπεδάφους, την ηχορύπανση, τις εναλλακτικές πηγές ενέργειας και πολλά άλλα. Εν συντομία: Η περιβαλλοντική πολιτική της ΕΕ σύμφωνα με τις εκτιμήσεις της ίδιας της ΕΕ έχει αποτύχει.
<P>
Τι κάνει λοιπόν τότε αυτός που είναι κατ'εξοχήν υπεύθυνος, ο Επίτροπος για το Περιβάλλον; Η απάντηση είναι δυσάρεστη. Δεν κάνει στην πράξη τίποτα. Η αξιολόγηση του πέμπτου προγράμματος για το περιβάλλον από την Επιτροπή είναι κενή περιεχομένου. Αντίθετα τώρα, με πρωτοβουλία των Πρασίνων, η Επιτροπή για το Περιβάλλον έκανε την εργασία που έπρεπε να είχε εκτελέσει η κ. Ritt Bjerregaard. Αυτό οδηγεί αναπόφευκτα σ'ένα λεπτό ερώτημα. Αν η κ. Ritt Bjerregaard δεν κάνει την δουλειά της τότε σε τι είναι χρήσιμη; Εδώ, δυστυχώς είναι απαραίτητο να υπεισέλθω σε κάτι περισσότερο προσωπικό...
<P>
Ας μου επιτραπεί δε να τονίσω στα δανικά ότι δεν ομιλώ μόνο ως εκπρόσωπος των Πρασίνων, αλλά και ως κάποιος που αισθάνεται συνδεδεμένος με τη Δανία. Είμαστε απλώς απογοητευμένοι, πολύ απογοητευμένοι. Νομίζαμε ότι μια ισχυρή προσωπικότητα από μια χώρα που κατέχει ηγετική θέση στον τομέα του περιβάλλοντος θα μπορούσε να δώσει απόλυτη προτεραιότητα στο περιβάλλον και στη βιώσιμη ανάπτυξη κατά τις εργασίες της Επιτροπής. Διαπιστώσαμε αντίθετα ότι δεν δόθηκε καμία απολύτως προτεραιότητα στα θέματα αυτά. Ενεργήσατε δυστυχώς περισσότερο ως παράγοντας στο παιχνίδι της εξουσίας και των μέσων μαζικής ενημέρωσης της Δανίας και λιγότερο ως υπέρμαχος του περιβάλλοντος και της γενικής αλληλεγγύης έναντι των ισχυρών ομάδων ειδικών συμφερόντων εντός και εκτός της Επιτροπής που ασχολούνται με την πολιτική ανάπτυξης και εκμετάλλευσης. Εάν δεν αποδεχθείτε σήμερα στην αίθουσα αυτή τις τροπολογίες μας και εκείνες της Επιτροπής Περιβάλλοντος, και εάν δεν αλλάξετε τελείως τακτική, πρέπει να σας ζητήσουμε να παραιτηθείτε και να στείλει η Δανία έναν από τους πολλούς ικανούς πολιτικούς που διαθέτει ως νέο Επίτροπο αρμόδιο για το περιβάλλον.

<SPEAKER ID=263 LANGUAGE="DA" NAME="Sandbζk">
Κύριε Πρόεδρε, στη Δανία υπάρχει μια παροιμία που λέει ότι ο δρόμος προς την κόλαση είναι στρωμένος με καλές προθέσεις. Η Επιτροπή προτίθεται να αναπτύξει καλύτερες διαδικασίες, πλαίσια και δράσεις, ένα ευρύτερο φάσμα προσφερόμενων μέσων, αλλά μέχρι το 1997 εναπομένουν μόνο δύο μήνες. Ποιά αποτελέσματα μπορεί να επιτύχει η Επιτροπή αρχίζοντας τώρα να αναπτύσσει αυτά που προαναφέρθηκαν και ορισμένα άλλα; Η Επιτροπή προτίθεται να δείξει μεγαλύτερη προσοχή στους επιζήμιους παράγοντες, στην ανάπτυξη εννοιών και στην παροχή ισχυρότερων κινήτρων, αλλά και στην περίπτωση αυτή πρέπει κανείς να ρωτήσει: με ποιά αποτελέσματα; Ο Ευρωπαϊκός Οργανισμός Περιβάλλοντος συνήγαγε το συμπέρασμα ότι χωρίς μια κλιμάκωση των προσπαθειών, οι περιβαλλοντικές ζημίες θα εξακολουθήσουν να υπερακοντίζουν τα ανθρώπινα πρότυπα υγείας. Αυτό δείχνει ότι η κατανάλωση υλικών και ενέργειας αυξάνεται με ταχύ ρυθμό. Ταυτόχρονα, ο ταχέως αυξανόμενος αριθμός ιδιωτικών αυτοκινήτων και τουριστών εκθέτει το περιβάλλον σε συνεχώς ισχυρότερες πιέσεις. Τελείως ολέθριες φαίνεται να είναι οι εξελίξεις όσον αφορά τη διαχείριση των αποβλήτων και την περιεκτικότητα των υπόγειων υδάτων σε άζωτο. Σύμφωνα με προβλέψεις, οι ποσότητες των αστικών αποβλήτων θα αυξάνονται κατά 30 % μέχρι το έτος 2000 και επομένως θα υπερβούν κατά πολύ το στόχο. Οι αυξανόμενες συγκεντρώσεις αζώτου και φυτοφαρμάκων στα υπόγεια ύδατα υπολογίζεται ότι υπερβαίνουν το στόχο κατά 75 % στις αγροτικές περιοχές της ΕΕ. Χρειάζεται πράγματι μια αναθεώρηση του προγράμματος δράσης, ώστε να επιτευχθούν οι στόχοι μόνο κατά προσέγγιση. Αυτό δεν ήταν άραγε εκείνο που η Επιτροπή έπρεπε στην ουσία να προτείνει;
<P>
Τέλος, θα ήθελα να συγχαρώ την κα Lone Dybkjar για την έκθεσή της.

<SPEAKER ID=264 LANGUAGE="ES" NAME="Dνez de Rivera Icaza">
Κύριε Πρόεδρε, η αμηχανία μου είναι μεγάλη -όπως επεσήμανε και η κ. Gonzαlez- όταν διαπιστώνω ότι η εισηγήτρια χρειάστηκε να παρουσιάσει ούτε λίγο ούτε πολύ 90 τροπολογίες, και η αντίστοιχη κοινοβουλευτική επιτροπή άλλες 100, επιχειρώντας το κείμενο που προτείνει η Επιτροπή για την αναθεώρηση του Πέμπτου Προγράμματος Δράσης -του οποίου είχα την τιμή να είμαι η αρχική εισηγήτρια- για την αειφόρο ανάπτυξη να αντιστοιχεί στο Ψήφισμα που ενέκρινε αυτό το Κοινοβούλιο στις 18 Νοεμβρίου 1992, καθώς και στο Αρθρο 130 Ρ, παράγραφος 2 της Συνθήκης για την Ένωση.
<P>
Παρά το ότι επετεύχθη -ως φαίνεται- μια κατοπινή συμφωνία μεταξύ των συντονιστών των Ομάδων και της εισηγήτριας, όπως η ίδια ανεγνώρισε, προκειμένου να μειωθεί ο υπερβολικός αριθμός των τροπολογιών, παραμένει προφανές ότι το κείμενο που παρουσίασε η Επιτροπή δεν τροποποιήθηκε, αλλά ξαναγράφτηκε ως ένα νέο Έκτο Πρόγραμμα Δράσης.
<P>
Και εγώ θεωρώ, κύριε Πρόεδρε, ακριβώς όπως επεσήμανε και η εισηγήτρια, ότι η Επιτροπή είχε τουλάχιστον την υποχρέωση να παρουσιάσει στο Κοινοβούλιο ένα κείμενο κατάλληλο, δεδομένης της σημασίας της αναθεώρησης του Πέμπτου Προγράμματος, με συγκεκριμένους στόχους, μέσα και χρονοδιαγράμματα, για την αξιολόγηση, την εφαρμογή και τη συγκεκριμενοποίηση των στόχων μιας αειφόρου ανάπτυξης και της αρχής της ολοκλήρωσης που περιέχονται στο εν λόγω αρχικό Πρόγραμμα που ισχύει ακόμη.
<P>
Τίποτε από αυτά δεν συνέβη, όπως καθίσταται ολοφάνερο από την πλημμύρα των τροπολογιών. Καθώς ο χρόνος πιέζει, καταλήγω, κύριε Πρόεδρε, με το εξής ερώτημα: Πιστεύει ειλικρινά η Επιτροπή ότι το κείμενο που παρουσίασε χρησιμεύει για την υλοποίηση του Πέμπτου Προγράμματος και για τη βελτίωση της ποιότητας του περιβάλλοντος της Κοινότητας, ή θα πρέπει να περιμένουμε, όπως πάντα, ένα νέο Έκτο Πρόγραμμα Δράσης;

<SPEAKER ID=265 NAME="Τρακατέλλης">
Κύριε Πρόεδρε, το Πέμπτο Πρόγραμμα Δράσης για το Περιβάλλον διέφερε από τα προηγούμενα, διότι προέβλεπε αναθεώρηση. Η ιδέα της αναθεώρησης ήταν και είναι να γίνει προσαρμογή στόχων και μέσων όπως διαγράφονται σήμερα μετά την έγκριση του προγράμματος, με στόχο τη βελτίωση της αποτελεσματικότητάς του. Μεταξύ των άλλων ανεπαρκειών που παρουσιάζει η πρόταση της Επιτροπής, η πιο κραυγαλέα κατά τη γνώμη μου είναι η έλλειψη ρητής σύνδεσης ανάμεσα στην προστασία της υγείας του ανθρώπου και τους περιβαλλοντικούς κινδύνους. Για να επιτευχθεί αυτός ο στόχος σε σχέση με την αειφόρο ανάπτυξη, πρέπει η συνιστώσα της υγείας να λαμβάνεται σοβαρά υπόψη σε όλους τους τομείς των κοινοτικών πολιτικών και δράσεων, τομείς όπως η γεωργία, οι μεταφορές, η ενέργεια, η βιομηχανία, ο τουρισμός, αλλά και άλλους. Πρέπει, ακόμη, να δοθεί μεγάλη προσοχή στη συλλογή και επεξεργασία των δεδομένων που καταγράφουν την πορεία της υγείας και των νοσημάτων του ανθρώπινου πληθυσμού σε σχέση με την κατάσταση του περιβάλλοντος. Πρέπει να γίνεται συνεχής μελέτη και προσαρμογή των ανώτατων επιτρεπομένων ορίων επικίνδυνων ουσιών και ρύπων στον αέρα, στο νέρο, στο έδαφος και τα τρόφιμα, σύμφωνα με τα κρατούντα εκάστοτε επιστημονικά δεδομένα. Και πρέπει ακόμη να γίνει ολοκληρωμένη προσέγγιση των παραγόντων οι οποίοι επηρεάζουν τα ατυχήματα που προκαλούνται από τα μέσα μεταφοράς με ιδιαίτερη έμφαση σ'αυτά που προκαλούν απώλειες ζωής, δημιουργούν αναπηρίες και απαιτούν μακροχρόνιες θεραπείες, τα ατυχήματα που έχουν μεγάλες οικονομικές και κοινωνικές επιπτώσεις.
<P>
Η Ευρωπαϊκή 'Ενωση πρέπει να αναπτύξει δράσεις που αποβλέπουν στη συστηματική καλλιέργεια και εκπαίδευση των νέων περιβαλλοντικών θεωρήσεων, με στόχο την πλήρη συμμετοχή της ευρωπαϊκής κοινωνίας στη διαχείριση του περιβάλλοντος και τη μεταλλαγή της καταναλωτικής της συμπεριφοράς.
<P>
Τέλος, κύριε Πρόεδρε, στο μέλλον πρέπει το 'Εκτο Πρόγραμμα Δράσης για το Περιβάλλον το οποίο θα εκπονηθεί να περιλαμβάνει ρητά την προστασία της υγείας από τους περιβαλλοντικούς κινδύνους.

<SPEAKER ID=266 LANGUAGE="SV" NAME="Olsson">
Κύριε Πρόεδρε, Fru kommissoer, jeg skal ikke tale dansk som Gahrton, men jeg vil gratulere Lone Dybkjoer για μια πολύ καλή έκθεση. Πρέπει να πω ότι συμφωνώ με την κριτική κατά της Επιτροπής για την αναθεώρηση της του πέμπτου προγράμματος με μέτρα για το περιβάλλον. Η πρόταση που υπέβαλε η κα Rit Bjerregaard εκφράζει όντως ένα πισωγύρισμα και δεν περιέχει κάποιες συγκεκριμένες πολιτικές δεσμεύσεις για το περιβάλλον της Ευρώπης, και αυτό είναι καταστροφικό.
<P>
Ένας σημαντικός στόχος της αναθεώρησης της περιβαλλοντικής νομοθεσίας της ΕΕ πρέπει να είναι η δυνατότητα διατήρησης από τα νέα κράτη μέλη, δηλ. της Σουηδίας, της Φιλανδίας και της Αυστρίας, των αυστηρών περιβαλλοντικών προϋποθέσεων τους και το να γίνει η περιβαλλοντική νομοθεσία της ΕΕ αυστηρότερη ώστε να μπορεί να προσεγγιστεί το 1999 το υψηλότερο επίπεδο προστασίας του περιβάλλοντος.
<P>
Ένα άλλο σημαντικό σουηδικό αίτημα είναι η ενσωμάτωση περιβαλλοντικών παραμέτρων στην αγροτική πολιτική της ΕΕ. Οι στόχοι και τα μέσα της αγροτικής πολιτικής πρέπει να βρίσκονται σε συμφωνία με τον προσανατολισμό της περιβαλλοντικής πολιτικής για να έχουμε αποτελέσματα και να βαδίζουμε προς μία βιώσιμη ανάπτυξη. Γι'αυτό πρέπει η σχεδιαζόμενη μεταρρύθμιση της αγροτικής πολιτικής της ΕΕ να έχει σαφές περιβαλλοντικό περίγραμμα. Αυτό μπορεί για παράδειγμα να γίνει με την αλλαγή της αγροτικής ενίσχυσης από ενίσχυση για την παραγωγή σε ενίσχυση για το περιβάλλον. Δημιουργείται έτσι ένα καλύτερο περιβάλλον ενώ ταυτόχρονα διευκολύνεται η συμμετοχή στην παγκόσμια αγορά τροφίμων.

<SPEAKER ID=267 LANGUAGE="SV" NAME="Sjφstedt">
Κύριε Πρόεδρε, θα ήθελα να συγχαρώ την Επιτροπή για το περιβάλλον και την κ. Lone Dybkar για μια πολύ καλή έκθεση με πολύ συγκεκριμένο πολιτικό περιεχόμενο. δνα μεγάλο πρόβλημα με την περιβαλλοντική πολιτική της ΕΕ και της Επιτροπής σήμερα είναι ότι έχουμε πολλά ωραία λόγια, αλλά όταν πρόκειται να γίνουν συγκεκριμένα βήματα τότε αυτά είναι πολύ μικρά και συχνά έρχονται εκ των υστέρων.
<P>
Υπάρχουν μερικά σημεία τα οποία πραγματικά θα ήθελα να επισημάνω και υπογραμμίσω στην έκθεση, μεταξύ άλλων τα κάτωθι:
<P>
Την επείγουσα ανάγκη αλλαγής της αγροτικής πολιτικής με φιλικότερο προς το περιβάλλον προσανατολισμό. δεν πρέπει να χαθεί η χρυσή ευκαιρία να γίνει αυτό τώρα όταν ενόψη της διεύρυνσης προς ανατολάς η αγροτική πολιτική πρέπει ούτως ή άλλως να αναθεωρηθεί εκ θεμελίων.-Το αίτημα να εκπληρώσει πραγματικά η ΕΕ τις υποσχέσεις που έδωσε στα νέα κράτη μέλη κατά τις ενταξιακές διαπραγματεύσεις περί αυξημένων περιβαλλοντικών απαιτήσεων.-Την κριτική κατά της Συνθήκης Euratom και του στόχου της να προωθήσει την πολιτική χρήση της πυρηνικής ενέργειας και κατά της άνισης κατανομής των πόρων στην έρευνα σε σχέση με την ενέργεια.-Την ανάγκη αλλαγής του κοινοτικού κανονισμού για τις δημόσιες προμήθειες ώστε να υπάρχει πραγματικά περιβαλλοντική μέριμνα.-Το αίτημα της προβολής των περιβαλλοντικών ζητημάτων στην Παγκόσμια Οργάνωση Εμπορίου ( WTO ).Εδώ υπάρχει μια σειρά συγκεκριμένων προτάσεων οι οποίες ταυτόχρονα επισημαίνουν τις μεγάλες αδυναμίες στην περιβαλλοντική πολιτική της ΕΕ σήμερα και γι'αυτό αυτή η έκθεση είναι τόσο καλή.

<SPEAKER ID=268 LANGUAGE="FI" NAME="Myller">
Αξιότιμε κύριε Πρόεδρε, φαίνεται ότι η αρχή περί αειφόρου ανάπτυξης θα αποτελεί, σύντομα, έναν όρο άνευ περιεχομένου. Σύμφωνα με κάποια αρχική σκέψη, η αντοχή του περιβάλλοντος πρέπει να λαμβάνεται υπόψη σε οποιαδήποτε δραστηριότητα του ανθρώπου προκειμένου να μην στερήσουν οι ευρισκόμενες εν ζωή γενεές τη δυνατότητα διαβίωσης από τις μελλοντικές.
<P>
Είναι φανερό ότι βρισκόμαστε, ακόμη, μακρυά από την επίτευξη του φιλόδοξου αυτού στόχου. Και είναι βέβαιο ότι και η αναθεώρηση του υπ' εξέτασιν προγράμματος δράσης της Επιτροπής σχετικά με την αειφόρο ανάπτυξη δεν αναμένεται να βελτιώσει την κατάσταση. Η εισηγήτρια της έκθεσης κατακρίνει το πρόγραμμα δράσης της Επιτροπής μεταξύ άλλων και διότι αυτό δεν ορίζει επαρκείς προθεσμίες και στόχους εν σχέσει με την βελτίωση της κατάστασης του περιβάλλοντος. Μεγάλα προβλήματα απορρέουν από το γεγονός ότι δεν έχουν, ακόμη, ληφθεί μέτρα για την εξίσωση των προδιαγραφών της ΕΕ για την προστασία του περιβάλλοντος με αυτές των τριών πιο νέων κρατών μελών της Κοινότητας.
<P>
Την περασμένη άνοιξη, ή το καλοκαίρι, διεξήχθη μία, υψηλών απαιτήσεων, συζήτηση εν σχέσει με το θέμα αυτό στο Κοινοβούλιο, ως αποτέλεσμα της οποίας ενεκρίθη ψήφισμα όπου καλείται, εκ νέου, να εκπληρώσει τις υποσχέσεις που είχε δώσει στα νέα κράτη μέλη η Επιτροπή κατά τη διάρκεια των προενταξιακών διαπραγματεύσεων. Θα ήθελα, λοιπόν, να ρωτήσω την Επιτροπή ποιά μέτρα έχει λάβει, μέχρι στιγμής, η Επιτροπή προς την κατεύθυνση αυτή.
<P>
Πρέπει, ακόμη, να προσθέσω ότι τα περιβαλλοντικά προβλήματα δεν λαμβάνονται επαρκώς υπόψη στα ετήσια προγράμματα δράσης της Επιτροπής, και η αντιμετώπισή τους δεν συγκαταλέγεται στις προτεραιότητες των κρατών μελών που αναλαμβάνουν την προεδρία. Δεδομένης της κατάστασης αυτής, συνήθως, τα θέματα περιβάλλοντος τίθενται, αναπόφευκτα, στο περιθώριο.
<P>
Οι επιπτώσεις από την ρύπανση και την ασύστολη εκμετάλλευση των φυσικών πόρων δεν γνωρίζουν σύνορα. Σε περιοχές οι οποίες συνορεύουν με την ΕΕ, τόσο στο Βορρά και την Ανατολή όσο και στο Νότο, έχουν παρατηρηθεί πολλές περιπτώσεις κατά τις οποίες η φύση έχει, ήδη, καταστραφεί σχεδόν ολοσχερώς λόγω της ρύπανσης.
<P>
Στις περιοχές αυτές συγκαταλέγεται, μεταξύ άλλων, και η περιοχή της Χερσονήσου Κόλα, στη Βόρειο Ρωσία.
<P>
Στα προγράμματα συνεργασίας μεταξύ της ΕΕ και τρίτων χωρών πρέπει να λαμβάνεται, στο εξής, ακόμη περισσότερο υπόψη το θέμα των περιβαλλοντικών προβλημάτων. Πρέπει, κυρίως, να αντιληφθούμε την συλλογική μας ευθύνη σε ό, τι αφορά την υγεία και την ασφάλεια των πολιτών μας τόσο σήμερα όσο και κατά το μέλλον.

<SPEAKER ID=269 LANGUAGE="ES" NAME="Valverde Lσpez">
Κύριε Πρόεδρε, αφού άκουσα όλους τους συναδέλφους, πιστεύω ότι η αντίδραση που σημειώθηκε ενώπιον της νέας αυτής πρότασης της Επιτροπής εκφράζει τη γενική δυσαρέσκεια όλων των μελών του Κοινοβουλίου. Ίσως αυτό να οφείλεται στο ότι είχαμε μελετήσει σε βάθος το 5ο Πρόγραμμα και αυτό το Κοινοβούλιο είχε εκπονήσει ένα πολύ αποφασιστικό και σταθερό ψήφισμα, όπου καθορίζονταν στόχοι που ισχύουν ακόμη, γι' αυτό και θα πρέπει να υπενθυμίσουμε εδώ την εξαίρετη εργασία που είχε πραγματοποιήσει τότε η κ. Dνez de Rivera.
<P>
Κατά τη μελέτη των νέων αυτών μέτρων, πιστεύω ότι θα έπρεπε να έχουμε καθορίσει πολύ λίγους στόχους και να τους έχουμε απαιτήσει με μεγάλη σαφήνεια· προσωπικά θα μου αρκούσαν 7-8 από τις προτάσεις που περιέχει αυτή η αναθεώρηση -διότι πρόκειται για κάτι που επαναλαμβάνουμε διαρκώς- και θα τις είχα μετατρέψει σε ερωτήματα: Τι έκανε ως τώρα η Ευρωπαϊκή Επιτροπή για να σταθεροποιήσει την εσωτερική ανάληψη του εξωτερικού κόστους όλων των προϊόντων; Τι έκανε για την προώθηση της χρήσης τρόπων μεταφοράς που να σέβονται περισσότερο το περιβάλλον; Τι έκανε για να ενθαρρύνει την ανάπτυξη ανανεώσιμων μορφών ενέργειας, όπως η ηλιακή ενέργεια; Τι έκανε πράγματι για να εφαρμόσει μια πολιτική που να ενσωματώνει και να προσανατολίζεται προς τον τελικό κύκλο της ζωής του προϊόντος; Τι έκανε πράγματι -και αυτό είναι κάτι που βρίσκεται στο τραπέζι εδώ και πολύν καιρό- για την εφαρμογή της υπευθυνότητας σε θέματα περιβάλλοντος; Και θα μπορούσαμε να συνεχίσουμε έτσι εσαεί παραφράζοντας τις προτάσεις που παρουσιάζονται εδώ.
<P>
Προσωπικά δεν χρειάζομαι εκατό τροπολογίες, θα μου αρκούσαν τέσσερις-πέντε προτάσεις που η Επιτροπή θα μπορούσε να δεσμευτεί με την εφαρμογή τους εντός μιας λογικής προθεσμίας.

<SPEAKER ID=270 LANGUAGE="SV" NAME="Virgin">
Κύριε Πρόεδρε, η έκθεση της κ. Lone Dybkjar προσφέρει μια πολύτιμη εμβάθυνση στην πρόταση της Επιτροπής. Θα επικεντρωθώ στις πτυχές που αφορούν το θέμα του κλίματος. Είμαι πεπεισμένος ότι είναι απολύτως καθοριστικό όσον αφορά το περιβάλλον. Γι'αυτό ίσως είναι σωστό να προσανατολισθεί ήδη από τώρα η ΕΕ προς έναν στόχο για μετά το έτος 2000.
<P>
Τα αιτήματα της Διάσκεψης του Τορόντο το 1987 είχαν μια μεγάλη πολιτική επιρροή. Εκεί απαιτήθηκε μια μείωση των ρύπων του διοξειδίου του άνθρακα στις εκβιομηχανισμένες χώρες με 20 % έως το έτος 2005 αρχής γενομένης από το 1987. Αυτός είναι ο στόχος που περισσότερο βρίσκεται σε συμφωνία με την πρόταση της Ομάδας του ΕΛΚ για μείωση με 20 % έως το έτος 2010, καθώς τώρα το έτος έναρξης έχει μεταφερθεί στο 1990 έπειτα από τις αποφάσεις της Διάσκεψης του Ρίο. Αυτό κατά την γνώμη μου, είναι ένας δύσκολος στόχος, αλλά θα πρέπει να είναι δυνατόν να επιτευχθεί. Η πλειοψηφία της επιτροπής ψήφισε εν τούτοις υπέρ ενός ακόμη πιο δύσκολου στόχου με μείωση 20 % έως το έτος 2005 και μείωση 30 % έως το έτος 2010. Θεωρώ ότι αυτό είναι μια μη ρεαλιστική πρόταση.
<P>
Είναι ενδιαφέρον ότι η ίδια πλειοψηφία θέλει να καταργήσει την πυρηνική ενέργεια περισσότερο ή λιγότερο γρήγορα. Αυτό καθιστά τον στόχο ακόμη περισσότερο φανταστικό. Μια επιθετική περιβαλλοντική πολιτική πρέπει να είναι η διατήρηση της πυρηνικής ενέργειας όσο ανταποκρίνεται ικανοποιητικά σε υψηλές απαιτήσεις ασφάλειας και να δωθεί βάρος στην εξοικονόμηση ενέργειας, τα βιολογικά καύσιμα κ.ά. ώστε να μειωθεί η χρήση ορυκτών καυσίμων και συνεπώς να μειωθούν οι ρύποι του διοξειδίου του άνθρακα. Επίσης έφτασε η στιγμή να αναγνωριστεί ότι η πυρηνική ενέργεια στην ΕΕ έχει σώσει πολλέςανθρώπινες ζωές. Αν γίνει μια αξιολόγηση της πυρηνικής ενέργειας από την εξωτερική έκθεση της Επιτροπής για την περίοδο 1985-1994 και την συγκρίνει με την παραγόμενη από τον συμπυκνομένο άνθρακα ενέργεια καταλήγουμε στο ότι η πυρηνική ενέργεια έχει σώσει 20.000 ζωές και εκτός αυτού προστάτευσε τη φύση από μεγάλες περιβαλλοντικές ζημιές. Μπορούμε αντίθετα να καταβάλουμε μεγάλες προσπάθειες για να καταργηθεί η πυρηνική ενέργεια στην Ανατολική και Κεντρική Ευρώπη.

<SPEAKER ID=271 LANGUAGE="DE" NAME="Rόbig">
Aξιότιμε κύριε Πρόεδρε, κυρίες και κύριοι, επειδή αυτή η σύνοδος της ολομέλειας, λόγω εσωκομματικών αλλαγών, είναι η τελευταία στην οποία επιτρέπεται να πάρω το λόγο ως μέλος της Eπιτροπής Περιβάλλοντος, Δημόσιας Yγείας και Προστασίας των Kαταναλωτών, θα ήθελα να εκμεταλλευθώ την ευκαιρία, με αφορμή τη σημερινή επανεξέταση του προγράμματος της EE «Στόχος η αειφορία», για να εκθέσω, για τελευταία φορά, ένα επείγον μέλημα των Aυστριακών. Mε τη διεύρυνση της Eυρωπαϊκής Ένωσης το 1995, ως γνωστόν, δόθηκε στη συνθήκη ένταξης η διαβεβαίωση ότι θα αναθεωρηθεί το κοινοτικό νομικό καθεστώς κι ενδεχομένως να αναβαθμιστεί στα στάνταρτ των τριών νέων κρατών μελών.
<P>
Tο θέμα αυτό μας ακολουθεί τώρα, εδώ σ' αυτό το Σώμα, πάνω από δύο χρόνια και νομίζω πως είναι καιρός πια να τηρηθούν επιτέλους οι υποσχέσεις της κυρίας Eπιτρόπου στον τομέα αυτό. Περιμένουμε να αναβαθμιστούν τα στάνταρτ, και θα ήθελα να ευχαριστήσω και πάλι την κ. Eπίτροπο για το ότι μας υποσχέθηκε να κάνει τα πάντα για να τηρούνται τα στάνταρτ.

<SPEAKER ID=272 NAME="Bjerregaard">
Κύριε Πρόεδρε, είμαι ικανοποιημένη που το Κοινοβούλιο συζητεί σήμερα την πρόταση της Επιτροπής, της 24ης Ιανουαρίου 1996, σχετικά με την πρόσαρμογή του πέμπτου προγράμματος δράσης για το περιβάλλον. Είναι στην ουσία η πρώτη φορά που το Κοινοβούλιο έχει την ευκαιρία να συζητήσει ένα πρόγραμμα δράσης της ΕΕ για το περιβάλλον βάσει της διαδικασίας συναπόφασης. Είμαι προσωπικά ευχαριστημένη που με τον τρόπο αυτό κατέστη δυνατή η πιο ενεργός συμμετοχή του Κοινοβουλίου, μεταξύ άλλων επειδή το τελευταίο έχει σημαντική συμβολή στη βελτίωση του περιβάλλοντος, πράγμα στο οποίο θα επανέλθω. Ελπίζω ότι το αποτέλεσμα της σημερινής συζήτησης θα καταστήσει δυνατό στο Συμβούλιο να εξετάσει την πρόταση της Επιτροπής κατά την επόμενη συνεδρίασή του στις 9-10 Δεκεμβρίου 1996, και ότι η διαδικασία λήψης απόφασης θα περατωθεί πριν από τον Ιούνιο 1997, όταν η Γενική Συνέλευση του ΟΗΕ θα συνεδριάσει με θέμα τη συνέχεια που δόθηκε στη διάσκεψη του Ρίο. Η εισηγήτρια, κα Lone Dybkjar, ασχολήθηκε εμπεριστατωμένα με την έκθεση αυτή, που υποβάλλεται τώρα από το Κοινοβούλιο· πραγματοποιήθηκαν επίσης πολλές διεξοδικές και χρήσιμες συζητήσεις στην Επιτροπή Περιβάλλοντος, την Επιτροπή Γεωργίας, την Επιτροπή Έρευνας, Τεχνολογικής Ανάπτυξης και Ενέργειας και την Επιτροπή Μεταφορών και Τουρισμού. Όπως τονίστηκε, η έκθεση περιλαμβάνει τώρα 53 συνολικά τροπολογίες, στις οποίες προστέθηκαν άλλες 13.
<P>
Η Επιτροπή μπορεί να αποδεχθεί πλήρως, εν μέρει ή καταρχήν 14 από τις τροπολογίες αυτές. Για θεσμικούς λόγους, ή επειδή οι τροπολογίες μεταβάλλουν σε μεγάλο βαθμό το πεδίο εφαρμογής της πρότασης της Επιτροπής, η τελευταία δεν μπορεί να αποδεχθεί 39 τροπολογίες. Κατά αριθμητική σειρά οι τροπολογίες αυτές είναι οι εξής: 1, 4-7, 13, 14, 15, 17, 20, 27, 35, 37, 40, 44, 45, 47, 48, 50, 56, 57, 59, 66, 76, 81, 82, 85-87, 89, 91-93, 9799, 100-102. Από τις 13 νέες τροπολογίες μπορώ να αποδεχθώ εν μέρει 6, δηλαδή τις 104, 105, 106, 107, 108 και 109. Δεν μπορούμε να αποδεχθούμε τις υπόλοιπες. Θα ήθελα να διατυπώσω ορισμένες παρατηρήσεις για τις τροπολογίες γενικότερα. Σε διάφορες από αυτές η Επιτροπή καλείται να υποβάλει προτάσεις εντός μιας ορισμένης προθεσμίας, αναφέροντας το περιεχόμενό τους. Το Κοινοβούλιο γνωρίζει ότι για θεσμικούς λόγους δεν μπορώ να αποδεχθώ το ότι το κείμενο περιέχει διατάξεις για το τι η Επιτροπή έπρεπε να κάνει και μέχρι πότε. Ένα πρόγραμμα δράσης δεν είναι λεπτομερές πρόγραμμα εργασιών της Επιτροπής. Το θέμα μας είναι μια ενδιάμεση έκθεση και θα ήταν ευχής έργο να επιτύχουμε τη βελτίωση των περιβαλλοντικών προτύπων στην Ευρώπη με κοινές προσπάθειες.
<P>
Η πρόταση έχει διαμορφωθεί με τρόπο που να συμβάλλει στην εξασφάλιση της πιο αποτελεσματικής υλοποίησης του ήδη εφαρμοζόμενου πέμπτου προγράμματος δράσης πριν από το έτος 2000. Η πρόταση βασίζεται, όπως άλλωστε τονίστηκε, στην έκθεση του Ευρωπαϊκού Οργανισμού Περιβάλλοντος, σχετικά με την περιβαλλοντική κατάσταση. Η πρόταση ορίζει προτεραιότητες, που μετατρέπονται ή έχουν ήδη μετατραπεί σε ειδικά και συγκεκριμένα μέτρα. Ορισμένες συμπεριλαμβάνονται ήδη στο πρόγραμμα εργασιών για το 1996, ενώ άλλες θα συμπεριληφθούν σε εκείνο του 1997. Δεν κρίνω βέβαια ότι η αξιολόγηση του πέμπτου προγράμματος δράσης θα αποτελέσει εμπόδιο για την ανάληψη συγκεκριμένων πρωτοβουλιών. Αυτό ήταν το θέμα της συζήτησης στον Τύπο της Δανίας, όπου απάντησα στην κριτική που άσκησε η εισηγήτρια κατά της πρότασης, όπως άλλωστε θα κάνω απόψε και στην αίθουσα αυτή· λυπάμαι επίσης που είμαι υποχρεωμένη να αναφέρω στον κ. Gahrton ότι δεν νομίζω δυστυχώς ότι θα είναι δυνατόν για πολλούς Επιτρόπους να υποστηρίξουν όλες τις προτάσεις που υποβάλλει η Ομάδα των Πρασίνων. Ελπίζω να έχουμε απόψε μια αντικειμενική συζήτηση σχετικά με μια από τις προτάσεις για τις οποίες ο εισηγητής προέρχεται από την Ομάδα των Πρασίνων· νομίζω άλλωστε ότι η σχετική συνεργασία ήταν θαυμάσια.
<P>
Εξυπακούεται ότι η πρόταση δεν μπορεί να καλύπτει τα μέτρα που πρέπει να λάβουν τα κράτη μέλη ή άλλα συνεργαζόμενα μέρη του προγράμματος. Η επιτυχία του προγράμματος εξαρτάται κατά πρώτο και κύριο λόγο από το κατά πόσο οι άλλοι αναλαμβάνουν τις ευθύνες τους. Θα ήθελα να σας υπενθυμίσω ότι το πέμπτο πρόγραμμα ισχύει μέχρι το έτος 2000 και περιέχει μια ευρεία σειρά στόχων, αναφέροντας τις προσπάθειες που πρέπει να γίνουν σε όλα τα επίπεδα για την επίτευξη των στόχων αυτών. Οι στόχοι, όπως τόνισαν πολλοί και ίσως όλοι οι ομιλητές, υλοποιήθηκαν ακριβώς την περίοδο που πέρασε. Ωστόσο, οι αποφάσεις του Κοινοβουλίου και του Συμβουλίου περιέχουν στην ουσία μια διάταξη περί προσαρμογής του προγράμματος. Δεν πρόκειται σε καμμία περίπτωση για πλήρη αναθεώρηση του προγράμματος. Δεν είναι δε ούτε σκόπιμο να καταρτιστεί ήδη το έκτο πρόγραμμα, όπως ανέφερε στην παρέμβασή της η κα Diez de Rivera· επομένως δεν είναι σκόπιμο να ορισθούν νέοι στόχοι ή νέες προθεσμίες. Αυτό είναι προφανώς εκείνο που αποτέλεσε την αφορμή να προκύψει διαφωνία μεταξύ της Επιτροπής και του Κοινοβουλίου. Το κείμενο αποτελεί πολιτική απάντηση στα συμπεράσματα τόσο της έκθεσης εφαρμογής όσο και της έκθεσης του Ευρωπαϊκού Οργανισμού του Περιβάλλοντος. Εφαρμόστηκε μια αρκετά ευρεία διαδικασία ακροάσεων και η ιδέα είναι να δοθεί νέα ώθηση μέσω κοινοτικών μέτρων. Για το λόγο αυτό, η Επιτροπή πρότεινε ορισμένους βασικούς τομείς υψηλής προτεραιότητας όπου οι κοινοτικές προσπάθειες πρέπει να επιταχυνθούν κατά τα αμέσως επόμενα χρόνια για την αποτελεσματικότερη εφαρμογή του προγράμματος, εδώ δε συμφωνώ σε μεγάλο βαθμό με το Κοινοβούλιο. Πρόκειται για την καλύτερη ενσωμάτωση περιβαλλοντικών πτυχών στους σημαντικότερους τομείς δράσης, όπως μεταξύ άλλων στον οικονομικό τομέα. Πρόκειται για μια ευρύτερη σειρά πολιτικών μέσων σε σύγκριση με την παραδοσιακή μέθοδο επιβολής και ελέγχου. Πρόκειται επίσης για την ευρύτερη και καλύτερη εφαρμογή της νομοθεσίας, θα ήθελα δε σχετικά να παραπέμψω στην ανακοίνωση που η Επιτροπή ενέκρινε πριν από μερικές εβδομάδες. Πρόκειται τέλος για την ανάπτυξη των προσπαθειών μας με στόχο την ενίσχυση της ηγετικής θέσης της Κοινότητας στις διεθνείς υποθέσεις, όπως ανέφερε ειδικότερα ή κα Graenitz.
<P>
Έχουμε επίσης στην Ευρώπη συγκεκριμένη ευθύνη και ίδιο ενδιαφέρον για τα περιβαλλοντικά προβλήματα στην Κεντρική και Ανατολική Ευρώπη, στην περιοχή της Μεσογείου και στις χώρες της Βαλτικής· για το λόγο αυτό, η πρόταση περιέχει μέτρα προτεραιότητας στις περιοχές αυτές.
<P>
Κύριε Πρόεδρε, υποβάλλοντας την πρόταση που εξετάζουμε σήμερα, η Επιτροπή είχε υπόψη ότι αποτελεί καθήκον της Κοινότητας να δείξει το καλό παράδειγμα και να καταλάβει ηγετική θέση τόσο στο εσωτερικό όσο και στο διεθνές προσκήνιο, και ότι, για το λόγο αυτό, όλα τα μέρη πρέπει να δείξουν μεγαλύτερο πολιτικό ενδιαφέρον και να καταβάλουν εντονότερες προσπάθειες για την υλοποίηση της γενικής στρατηγικής και στόχων του πέμπτου προγράμματος. Αυτή είναι η μεγάλη πρόκληση που αντιμετωπίζουμε. Η εν λόγω απόφαση πρέπει να ληφθεί γρήγορα, ώστε να καταστεί δυνατή η εφαρμογή του πέμπτου προγράμματος. Ελπίζω να λάβει το Κοινοβούλιο τα μέτρα που είναι απαραίτητα για την επίτευξη του στόχου αυτού. Αν και διαφωνούμε για τη μορφή, συμφωνούμε ότι χρειάζονται μεγαλύτερες προσπάθειες και ότι είναι επιτακτικά αναγκαίες συγκεκριμένες δράσεις, τις οποίες, όπως δείχνει η σημερινή ημερήσια διάταξη, προωθούμε ενεργά.

<SPEAKER ID=273 LANGUAGE="NL" NAME="Eisma">
Πρόεδρε, η Επίτροπος Bjerregaard ανακοίνωσε ότι θα εξηγήσει για ποιο λόγο κατηγόρησε την Επιτροπή Περιβάλλοντος στις εφημερίδες της Δανίας. Προσωπικά δεν άκουσα καμία εξήγηση. Τι ακριβώς εδήλωσε η κ. Επίτροπος στον Τύπο της Δανίας και ποιες κατηγορίες απευθύνει στην Επιτροπή Περιβάλλοντος, Δημόσιας Υγείας και Προστασίας των Καταναλωτών του Ευρωπαϊκού Κοινοβουλίου;

<SPEAKER ID=274 NAME="Bjerregaard">
Ναι, μπορώ. Ανέφερα εν συντομία στην ομιλία μου ότι είχα συνομιλία με την εισηγήτρια για τις επικρίσεις της κατά του υπό εξέταση πέμπτου προγράμματος δράσης. Όπως προέκυψε από την αποψινή συζήτηση στην αίθουσα αυτή, έχω διαφορετική αντίληψη για το τι είμαστε υποχρεωμένοι να κάνουμε με την εν λόγω αναθεώρηση. Συνεπώς, επανέλαβα τα επιχειρήματα που είχα διατυπώσει στον Τύπο της Δανίας.

<SPEAKER ID=275 LANGUAGE="SV" NAME="Gahrton">
Κύριε Πρόεδρε, η καταμέτρηση του αριθμού των τροπολογιών που μπορούσαν να γίνουν ή να μην γίνουν αποδεκτές έγινε πάρα πολύ γρήγορα. Γι'αυτό πρέπει να ρωτήσω για τους αριθμούς 4, 5 και 14. Είναι ορθό ότι δεν είναι αποδεκτές; Επομένως σωστά κατανόησα - δεν γίνονται αποδεκτές. Τότε παραμένουμε στην «απειλή» για την οποία εκφρασθήκαμε νωρίτερα.

<SPEAKER ID=276 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=11>
Μη κυβερνητικές οργανώσεις προστασίας του περιβάλλοντος
<SPEAKER ID=277 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0258/96) του κ. Rόbig, εξ' ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την πρόταση απόφασης του Συμβουλίου που αφορά ένα κοινοτικό πρόγραμμα δράσης για την υποστήριξη των μη κυβερνητικών οργανώσεων που έχουν ως πρωταρχικό πεδίο δράσης της προστασία του περιβάλλοντος (COM(95)0573 - C4-0104/96-95/0336(SYN)).

<SPEAKER ID=278 NAME="Rόbig">
Kύριε Πρόεδρε, κυρίες και κύριοι, είναι αδύνατον να διανοηθεί κανείς σήμερα να βγάλει, από τη συζήτηση για την πολιτική στον τομέα του περιβάλλοντος, τις μη κυβερνητικές οργανώσεις που δραστηριοποιούνται στον τομέα του περιβάλλοντος. Σύμφωνα με το πνεύμα της επικουρικότητας και της απορύθμισης, δεν θα υπάρξει πλέον καμιά σοβαρή αύξηση του αριθμού των διατάξεων στον τομέα του περιβάλλοντος. Eπειδή μάλιστα τα φορολογικά και τα οικονομικά μέτρα είναι συχνά ελάχιστα δημοφιλή, δεν μπορεί να εκτιμηθεί σαν αρκετά μεγάλη η ανάγκη μιας γενικής ευαισθητοποίησης. Eδώ οι μη κυβερνητικές οργανώσεις παίζουν σημαντικό ρόλο.
<P>
Aπό τις ευρωπαϊκές περιβαλλοντικές οργανώσεις ξεκινούν συχνά επίκαιρες προειδοποιήσεις και συγκεκριμένες προτάσεις δράσης, οι οποίες, στη συνέχεια, υιοθετούνται από τα πολιτικά κόμματα και τις κυβερνήσεις, και υλοποιούνται. Aς αναλογισθούμε μόνο τις δειγματοληπτικές εξετάσεις του πόσιμου ύδατος από μη κυβερνητικές οργανώσεις, οι οποίες άφησαν να διαφανεί μια καινούρια πολιτική ανάγκη.
<P>
Σήμερα, όμως, δε βλέπουμε πια αποκλειστικά τιμητικές και από αυταπάρνηση χαρακτηριζόμενες οργανώσεις. Kαι στον τομέα του περιβάλλοντος δραστηριοποιούνται οργανώσεις που έχουν σαν στόχο το κέρδος. Διοικούνται, όπως και τα γραφεία μάρκετινγκ και τα διαφημιστικά γραφεία, με επιχειρηματικό πνεύμα, κι εκτελούν πολιτικές εκστρατείες για ιδιωτικές ή δημόσιες οργανώσεις ή εταιρίες.
<P>
Στόχος του προκειμένου προγράμματος είναι η οικονομική υποστήριξη μη κερδοσκοπικών περιβαλλοντικών οργανώσεων, που δραστηριοποιούνται για την Kοινότητα και οι οποίες δρουν, κυρίως, ανεξάρτητα από κόμματα.
<P>
Ένας πολιτικός προσανατολισμός των μη κυβερνητικών οργανώσεων είναι κάλλιστα δυνατός. Στο επίκεντρο ωστόσο βρίσκεται η ειδικά προς το περιβάλλον απευθυνόμενη στοχοθέτηση. Γι' αυτό και δεν επιθυμούμε επιδοτήσεις πολιτικών κομμάτων, αλλά μη κυβερνητικών οργανώσεων, που έχουν αφοσιωθεί πλήρως κι εξ ολοκλήρου σ' αυτό το στόχο. H οικονομική στήριξη των ανεξάρτητων ενώσεων, όμως, είναι σημαντική, γιατί οι μη κυβερνητικές οργανώσεις δουλεύουν πολύ διαφορετικά από τις εμπορικές επιχειρήσεις.
<P>
H Eπιτροπή Προϋπολογισμών τάχθηκε έντονα και για το 1997 υπέρ μιας οικονομικής στήριξης και προέβλεψε συνολικά 8, 65 εκατ. Ecu. Για το υποβληθέν εδώ πρόγραμμα η πρόβλεψη πιθανόν να είναι πάλι 2, 5 εκατ. Ecu. Έτσι υπολογίζονται πιστώσεις για γενικά μέτρα διαφώτισης κι ευαισθητοποίησης σε περιβαλλοντικά προβλήματα, για ορισμένες ευρωπαϊκές οργανώσεις που δραστηριοποιούνται στον τομέα του περιβάλλοντος και στην προστασία των ζώων, και για την ανάπτυξη τραπεζών δεδομένων και ειδικών κέντρων ενημέρωσης και τεκμηρίωσης, καθώς και για τηλεοπτικές ταινίες και CD-ROM.
<P>
Προκειμένου όμως να προληφθεί εδώ κάθε κατάχρηση, θα πρέπει να καθοριστούν αυστηρές διατάξεις χορήγησης. Kατά την άποψη του Kοινοβουλίου, όμως, είναι σημαντικό, επίσης, να συμπεριλάβουμε στο πρόγραμμα αυτά τα βασικά κριτήρια, που μέχρι τώρα παρουσιάζονταν ήδη στο παράρτημα από την Eπιτροπή, μια και de facto αποτελούν τη νομοθετική βάση για την περαιτέρω χορήγηση των πιστώσεων.
<P>
Eίναι ιδιαίτερα σημαντικό για το Kοινοβούλιο να πετύχουμε μια καλή αναλογία κόστους-ωφέλειας, ένα μόνιμο πολλαπλασιαστικό φαινόμενο, και μια αποτελεσματική και ισορροπημένη, αλλά κυρίως διασυνοριακή συνεργασία. Θα πρέπει να ενισχυθούν ειδικά οι συντονιστικές, σε ευρωπαϊκό επίπεδο, οργανώσεις, και να διευκολυνθεί η συνεργασία των οργανώσεων αυτών. Θα πρέπει επίσης να ενισχυθούν κυρίως νέου είδους δραστηριότητες, όπως οι ήδη αναφερθείσες ενημερωτικές δισκέτες, οι οποίες θα μπορούσαν να χρησιμοποιηθούν ευρέως.
<P>
Θα πρέπει επίσης να επιδιωχθεί η ενίσχυση των κοινωνικών δυνάμεων και η συμμετοχή των πολιτών, ιδιαίτερα στις μη κυβερνητικές οργανώσεις. Bεβαίως, η δημοσιονομική συνδρομή θα πρέπει να ανέρχεται μόνο μέχρι το 60 % του κόστους υλοποίησης και διαχείρισης. Eκτός τούτου, έχω την άποψη πως οι οργανώσεις θα πρέπει να ευθύνονται και για την εξεύρεση των πόρων. Aυτό είναι απαραίτητο, προκειμένου και στο μέλλον να μπορούν να δουλεύουν ανεξάρτητα από την Eπιτροπή και τις ευρωπαϊκές επιδράσεις.
<P>
Eπιπλέον, μη κυβερνητικές οργανώσεις, που κατά τα τελευταία δύο χρόνια καταδικάστηκαν από δικαστήρια, μέσα στην επικράτεια της Ένωσης, δεν θα πρέπει να λαμβάνονται υπόψη στην κατανομή των πιστώσεων. H τήρηση των δημοκρατικών κανόνων είναι αυτονόητη για τις ευρωπαϊκές συντονιστικές οργανώσεις. Δεν υπήρξε κανένα πρόβλημα στον τομέα αυτό κατά τα τελευταία χρόνια. Aυτές δεν μπορούν να τεθούν στην ίδια μοίρα; ούτε άλλωστε θέλουμε και οργανώσεις που δεν ενεργούν αντικειμενικά και παραβιάζουν εσκεμμένα τους νόμους. Θέλουμε μια καθώς πρέπει αντικειμενική πολιτική, η οποία θα επιτρέπει και μελλοντικά στην Eυρώπη, μια φιλική προς το περιβάλλον πολιτική.

<SPEAKER ID=279 LANGUAGE="SV" NAME="Waidelich">
Κύριε Πρόεδρε, αυτή η έκθεση δεν αφορά, από πλευράς προϋπολογισμού, κάποιον από τους μεγάλους τομείς της Ένωσης, αλλά είναι εν τούτοις ένας από τους σημαντικότερους. Αφορά τις δυνατότητες συμμετοχής των μη κυβερνητικών οργανώσεων σε ένα από κοινού ευρωπαϊκό περιβαλλοντικό έργο, στο να εκφρασθεί η ευρωπαϊκή περιβαλλοντική προοπτική, όπου υπάρχει αλλιώς κίνδυνος κυριαρχίας των εθνικών και καθαρά επιχειρηματικών συμφερόντων. Χωρίς τις περιβαλλοντικές οργανώσεις μας το περιβαλλοντικό έργο στην Ευρώπη δεν θα είχε εξελιχθεί τόσο πολύ όπως έχει κάνει τώρα. Είναι σημαντικοί διαμορφωτές γνώμης και μια ουσιαστική παράμετρος ώστε να προχωρήσει το έργο. Ένα περιβαλλοντικό ζήτημα ξεκινά συχνά την πορεία του με το να επισημανθεί αρχικά από τις περιβαλλοντικές οργανώσεις, για να ληφθούν μέτρα μετά, πολύ αργότερα στην εξέλιξη της διαδικασίας, με νομοθετικές προτάσεις ή άλλη ρύθμιση. Μπορεί να λεχθεί ότι οι περιβαλλοντικές οργανώσεις είναι ένα είδος φάρου για εμάς τους πολιτικούς.
<P>
Για όλους τους τομείς της Ένωσης, όπου διατίθενται πόροι, είναι σημαντικό να υπάρχουν σαφή πλαίσια και κανόνες για το πως θα χρησιμοποιούνται οι πόροι. Ένας χαλαρός χειρισμός χωρίς παρακολούθηση και έλεγχο γεννά καχυποψία και ασάφεια μόνον. Αυτό ισχύει και για τις επιδοτήσεις προς τις περιβαλλοντικές οργανώσεις επίσης. Ταυτόχρονα έχει σημασία να μην δεσμεύουμε τις οργανώσεις τόσο πολύ ώστε να χάνουν την ικανότητα δράσης τους. Σ'αυτήν το σχέδιο έκθεσης νομίζω ότι ο εισηγητής κατάφερε να συνδυάσει και τους δύο αυτούς στόχους.
<P>
Για να αντεπεξέλθουμε στα περιβαλλοντικά προβλήματα που έχουμε στην Ευρώπη απαιτείται υπερεθνική συνεργασία. Οι χώρες έχουν βέβαια μια σημαντική ευθύνη, αλλά καμμία χώρα δεν μπορεί μόνη της να λύσει τα περιβαλλοντικά προβλήματα. Η συνεργασία είναι το κλειδί μιας επιτυχούς περιβαλλοντικής πολιτικής.
<P>
Το Κοινοβούλιο πρότεινε επίσης πρόσφατα κατά την πρώτη επεξεργασία του προϋπολογισμού του 1997 μια υψηλότερη επιχορήγηση για τις περιβαλλοντικές οργανώσεις απ'ότι το Συμβούλιο Υπουργών. Είναι μια έκφραση της βούλησής μας να ενισχυθεί το από κοινού ευρωπαϊκό περιβαλλοντικό έργο. Ο προϋπολογισμός τώρα δεν έχει εγκριθεί οριστικά. θα πάει για μια δεύτερη επεξεργασία και πολύ σύντομα το Συμβούλιο θα εκφέρει την γνώμη του. Αλλά ελπίζω ότι και το Συμβούλιο Υπουργών είναι έτοιμο να συντελέσει ώστε οι μη κυβερνητικές οργανώσεις μας, οι περιβαλλοντικές οργανώσεις μας να λάβουν την ενίσχυση που απαιτείται για να μπορέσουμε να έχουμε ένα καλό από κοινού ευρωπαϊκό περιβαλλοντικό έργο και το επόμενο έτος επίσης.

<SPEAKER ID=280 LANGUAGE="ES" NAME="Valverde Lσpez">
Κύριε Πρόεδρε, θα ήθελα κατ' αρχήν να εκφράσω την υποστήριξή μου στις αρχικές προτάσεις της Επιτροπής, καθώς επίσης, βεβαίως, και στις τροποποιήσεις που επιθυμεί να εισαγάγει ο εισηγητής, κ. Rόbig, στην έκθεσή του.
<P>
Αυτή η στιγμή, όπου συζητάμε τη χρηματοδότηση των μη κυβερνητικών οργανώσεων που ειδικεύονται σε αυτόν τον τομέα, πιστεύω ότι είναι η κατάλληλη για να αναγνωρίσουμε την εργασία που έχουν πραγματοποιήσει, κυρίως τα τελευταία 30 χρόνια. Αυτά που υπήρξαν εκείνα τα χρόνια διεκδικήσεις κάποιων ομάδων της μειοψηφίας, αποτελούν τα κυβερνητικά προγράμματα που θέτουμε σε ισχύ επί του παρόντος. Γι' αυτό, πρέπει επίσης να συμφωνήσουμε με την Επιτροπή στο ότι η ενίσχυση αυτή είναι απαραίτητη, τόσο από οικονομική άποψη, όσο και για περιβαλλοντικούς λόγους, και συνεπώς πρέπει να την υποστηρίξουμε.
<P>
Οι μη κυβερνητικές οργανώσεις αποτελούν επίσης ένα πολύ σημαντικό εργαλείο ώστε να απαιτηθεί η τήρηση της κοινοτικής νομοθεσίας σε εθνικό και περιφερειακό επίπεδο. Πέραν αυτού, θα πρέπει επίσης να υπενθυμίσουμε ότι η χρηματοδότηση δεν είναι το παν και ότι υπάρχουν και άλλα μέτρα που βρίσκονται εν αναμονή εδώ και καιρό, όπως η δυνατότητα πρόσβασης των οργανώσεων αυτών στην πληροφόρηση και η διευκόλυνση της πρόσβασης στη δικαιοσύνη, έτσι ώστε κατ' αυτήν την έννοια επίσης να μπορέσουν να ενισχυθούν οι πόροι, που είναι πάντοτε ισχνοί.
<P>
Σε ένα άλλο πεδίο, θα πρέπει επίσης να υπενθυμίσουμε ότι οι οργανώσεις αυτές έχουν βασικά μια κοινοτική διάσταση, αλλά καθημερινά αναμένονται και περισσότερα από τη χρηματοδότηση σε εθνικό, περιφερειακό και τοπικό επίπεδο, γι' αυτό και είναι απαραίτητο να εφαρμοστεί η επικουρικότητα εφόσον, σε κοινοτικό επίπεδο, δε μπορούν να συγκεντρωθούν όλοι οι απαραίτητοι πόροι για ολόκληρο το εν λόγω κίνημα.
<P>
Θα πρέπει να υπενθυμίσουμε και πάλι ότι τα κινήματα αυτού του είδους σε τοπικό επίπεδο διαδραματίζουν σημαντικό ρόλο και ότι πρέπει επίσης να λαμβάνουν χρηματοδοτική υποστήριξη. Εν πάση περιπτώσει, η κοινοτική χρηματοδότηση πρέπει να χρησιμεύει βασικά για το συντονισμό και την τόνωση του γενικού συντονισμού.

<SPEAKER ID=281 LANGUAGE="PT" NAME="Rosado Fernandes">
Κύριε Πρόεδρε, κυρία Επίτροπε, ο συνάδελφος κ. Rόbig κατάφερε να δώσει μία εικόνα των μην κυβερνητικών οργανώσεων η οποία, κατά τη γνώμη μου, δεν ανταποκρίνεται πάντα στην πραγματικότητα που εγώ γνωρίζω.
<P>
Συνάδελφε κύριε Rόbig, ακούστε παρακαλώ. Eίναι σημαντικό.
<P>
(PT) Κύριε Πρόεδρε, έλεγα ότι ο συνάδελφος κ. Rόbig έδωσε μία άποψη των μη κυβερνητικών οργανώσεων η οποία δεν ανταποκρίνεται πάντα σε αυτήν που έχω εγώ καθώς και στις απόψεις που βλέπω εγώ να εκφράζονται σχετικά με αυτές. Δεν είναι πάντα πολιτικά ανεξάρτητες, άσχετα εάν το έγγραφο του Συμβουλίου και της Επιτροπής μας μιλά για περιβαλλοντική αιτιολόγηση, για μεγάλη ανεξαρτησία και ουσιαστικά κίνητρα. Υποστηρίζω προφανώς ότι πρέπει να υπάρχουν ως σημαντική συμβολή στην εκπαίδευση του πληθυσμού, και κυρίως στην εκπαίδευση του πιο νέου πληθυσμού, διότι δεν πιστεύω μόνο σε μία παρέμβαση των μη κυβερνητικών οργανώσεων για να προστατεύτεται πραγματικά το περιβάλλον. Επίσης όσον αφορά το γεγονός ότι δεν έχουν καερδοσκοπικούς σκοπούς, ούτε αυτό συμβαίνει πάντα σε όσα είδα εγώ. Είδα πολλές περιπτώσεις μεγάλων διαμαρτυριών για το περιβάλλον οι οποίες στη συνέχεια έπαψαν με την παραχώρηση κάποιων προγραμμάτων σε περιβαλλοντικά γραφεία. Επομένως, η ιδέα που καταφέρνει να μεταδώσει ο συνάδελφος κ. Rόbig στην έκθεση του, μία πιο ρεαλιστική ιδέα όσον αφορά την αξιολόγηση κόστους/αποτελεσματικότητας των μη κυβερνητικών οργανώσεων, είναι ευπρόσδεκτη από την ομάδα μας. Από την άλλη, θα ήθελα επίσης να επισημάνω ένα άλλο πρόβλημα: ποιος εξουσιοδοτεί τις μη κυβερνητικές οργανώσεις να εκπροσωπούν αυτό που εκπροσωπούν; Ποιος τους δίνει πολιτική ισχύ και κύρος για να αποφασίζουν σχετικά με τόσο σημαντικά θέματα όπως είναι τα περιβαλλοντικά; Τί επιστημονική προετοιμασία έχουν στο πεδίο της χημείας, της φυσικής, της βοτανικής, της ζωολογίας; Για ποιο λόγο, προτού να δωθούν χρήματα, δεν γίνεται μία πραγματική εκτίμηση της αξίας εκείνων οι οποίοι εξουσιοδοτούν τις μη κυβερνητικές οργανώσεις του περιβάλλοντος για να μπορούν πραγματικά να αποφασίζουν σχετικά με το μέλλον των παιδιών μας;

<SPEAKER ID=282 LANGUAGE="DA" NAME="Dybkjζr">
Κύριε Πρόεδρε, θα μπορούσα ίσως να ρωτήσω τον προηγούμενο εισηγητή - αν και αυτός δεν ακούει τι λέω - ποιές γνώσεις και ποιά προσόντα έχουν οι μη Κυβερνητικές Οργανώσεις για τις δραστηριότητες προώθησης ειδικών συμφερόντων με τις οποίες ασχολούνται συχνά. Θα ήθελα να συγχαρώ τον εισηγητή για το αξιόλογο έργο που επιτέλεσε και, στη συνέχεια, να συγχαρώ τις ΜΚΟ για τις προσπάθειες που καταβάλλουν σε διάφορα επίπεδα. Θεωρώ τις ΜΚΟ ως απόλυτα αναγκαίες, δεδομένου ότι στις κοινοβουλευτικές μας εργασίες είμαστε έντονα εκτεθειμένοι στις μονόπλευρες δραστηριότητες ειδικών ομάδων συμφερόντων, π.χ. των συμφερόντων της βιομηχανίας. Οι δραστηριότητες αυτές δεν μπορούν φυσικά να γίνονται σε εθελοντική βάση. Δεν υπάρχει καμία βιομηχανική επιχείρηση που να υποστηρίζει και να χρηματοδοτεί τις δραστηριότητες αυτές· συνεπώς, είναι αναγκαίο να δημιουργήσουμε εμείς οι άλλοι τις προϋποθέσεις ώστε οι ΜΚΟ να είναι σε θέση να εκπληρώσουν την αποστολή τους. Δεν πρέπει να το κάνουμε χάριν των ΜΚΟ. Πρέπει απλώς να το κάνουμε προς χάριν μας και προς χάριν της δημοκρατίας.

<SPEAKER ID=283 LANGUAGE="EN" NAME="Bowe">
Κύριε Πρόεδρε, θα ήθελα να επαινέσω τόσο την εργασία του εισηγητή όσο και της Επιτροπής. Είναι κάτι το οποίο θα πρέπει να υπερψηφίσουμε αύριο. Κατά τα πρόσφατα χρόνια έχει αποδειχθεί πολύ καθαρά ότι οι ΜΚΟ έχουν παίξει ένα πολύ σημαντικό ρόλο στην ανάπτυξη των περιβαλλοντικών πολιτικών και ότι σε πολλές περιπτώσεις έχουν συμβάλλει στη συνειδητοποίηση των προβλημάτων του περιβάλλοντος από το ευρύ κοινό και τους αρμοδίους για τη λήψη αποφάσεων μέχρι του σημείου έγκρισης νομοθετικών μέτρων για τη θεραπεία των προβλημάτων αυτών.
<P>
Η αναγνώριση του ρόλου αυτού είναι έμφυτη στις διατάξεις της παρούσας χρηματοδότησης από τον κοινοτικό προϋπολογισμό προς υποστήριξη της εργασίας και της οικονομικής ενίσχυσης των αντίστοιχων σχεδίων. Η χρηματοδότηση αυτή είναι πολύ μέτρια σε σχέση με τα άλλα στοιχεία του κοινοτικού προϋπολογισμού και επομένως θα πρέπει να δαπανηθεί με προσοχή και με πλήρη γνώση ότι πρόκειται περί χρημάτων των φορολογουμένων τα οποία θα πρέπει να αξιοποιηθούν πλήρως. Πολλά από τα σχέδια που χρηματοδοτούνται από αυτή τη γραμμή του προϋπολογισμού έχουν το ελκυστικό χαρακτηριστικό ότι σε πολλές περιπτώσεις έχουν πρόσθετη ή συμπληρωματική χρηματοδότηση μέσω εθελοντικής εργασίας και εθελοντικών συνεισφορών που γίνονται στις ΜΚΟ από πολλούς από τους υποστηρικτές τους.
<P>
Πιστεύω ότι θα πρέπει να προσπαθήσουμε να διευρύνουμε αυτή τη γραμμή του προϋπολογισμού και να ενθαρρύνουμε τη χρήση της και από άλλους. Υπάρχουν πάρα πολλοί άλλοι, όχι μόνο οι υφιστάμενες «πράσινες» οργανώσεις που έχουν πρόσβαση αυτή τη στιγμή στη χρηματοδότηση, οι οποίοι θα μπορούσαν να επωφεληθούν στο μέλλον από παρόμοιες πηγές χρηματοδότησης ούτως να φέρουν τα θέματα του περιβάλλοντος υπόψη όχι μόνο των νομοθετών στις Βρυξέλλες αλλά και των περιφερειακών και τοπικών αρχών της Ευρώπης και να επιλύσουν περισσότερα τοπικά προβλήματα διασφαλίζοντας επίσης την απόδοση δικαιοσύνης από τα δικαστήρια.
<P>
Δεν θα πρέπει να το ξεχάσουμε αυτό όταν μελλοντικά επανέλθουμε για να επανεξατάσουμε τη γραμμή αυτή του προϋπολογισμού και είναι κάτι υπέρ του οποίου θα πρέπει να συνεχίσουμε να πιέζουμε.

<SPEAKER ID=284 NAME="Bjerregaard">
Κύριε Πρόεδρε, θα ήθελα καταρχάς να συγχαρώ την Επιτροπή Περιβάλλοντος, αλλά και την Επιτροπή Προϋπολογισμών, και τους εισηγητές τους, ιδίως δε τον κ. Rubig, για το τεράστιο έργο που επιτέλεσαν κατά την εξέταση της πρότασης της Επιτροπής. Ας μου επιτραπεί να τονίσω ότι έχω την πρόθεση να δημιουργήσω μια σαφή και σταθερή βάση για την υποστήριξη της Επιτροπής στο πολύτιμο έργο που επιτελούν οι ευρωπαϊκές ΜΚΟ. Υπάρχουν αμέτρητα παραδείγματα των τρόπων με τους οποίες οι ΜΚΟ συνέβαλαν στη διατήρηση του πολιτικού ενδιαφέροντος για βασικά περιβαλλοντικά θέματα. Υπάρχουν επίσης αμέτρητα παραδείγματα των τρόπων με τους οποίους οι ΜΚΟ συνέβαλαν στη μεγαλύτερη συνειδητοποίηση των θεμάτων αυτών από το κοινό, ασκώντας τις απαιτούμενες πιέσεις και παρέχοντας κίνητρα για τη χάραξη μιας διορατικής πολιτικής από τους φορείς λήψης αποφάσεων. Οι ΜΚΟ ασκούν επίσης κριτική στην ΕΕ και τους πολιτικούς της Επιτροπής. Σε ορισμένες περιπτώσεις δεν είμαστε τόσο ευχαριστημένοι, αλλά γνωρίζουμε ότι αυτό αποτελεί το ρόλο των ΜΚΟ σε μια εύρρυθμα λειτουργούσα δημοκρατία. Συνεπώς, η Επιτροπή εκτιμά ιδιαίτερα τη συμβολή τους στην περιβαλλοντική πολιτική και, όπως φαίνεται, το Κοινοβούλιο συμμερίζεται και αυτό την εν λόγω άποψη.
<P>
Ως γνωστόν, στόχος της πρότασης είναι η δημιουργία μιας νομικής βάσης για την ήδη υφιστάμενη πρακτική. Πρόκειται για τη χρηματοδοτική συνδρομή στις ΜΚΟ σύμφωνα με μια ρύθμιση που λειτουργέι ικανοποιητικά από το 1988. Η πρόταση πρέπει καταρχάς να θεωρηθεί ως ένδειξη της μεγάλης σημασίας που αποδίδει η Επιτροπή στη χορήγηση δραστήριας ενίσχυσης στις εν λόγω οργανώσεις. Συνεπώς, έχει καθοριστική σημασία να καταστεί το κείμενο όσο το δυνατόν πιο σαφές, και να μπορούν τα μέτρα να εφαρμοστούν με τρόπο ώστε να λαμβάνονται όσο το δυνατόν περισσότερο υπόψη τα συμφέροντα των οργανώσεων. Η Επιτροπή εξέτασε τις τροπολογίες του Κοινοβουλίου υπό το πνεύμα αυτό.
<P>
Η Επιτροπή μπορεί να αποδεχθεί συνολικά 13 τροπολογίες, είτε πλήρως, είτε εν μέρει, είτε καταρχήν. Οι τροπολογίες 1 και 5 καθιστούν το κείμενο σαφέστερο, πράγμα που ισχύει επίσης και για την αναφορά στην απαίτηση περί διαφάνειας στην τροπολογία 3, καθώς επίσης και για το μεγαλύτερο μέρος του ορισμού της έννοιας της ΜΚΟ στο δεύτερο μέρος της τροπολογίας 6. Ορισμένα στοιχεία των τροπολογιών 8 και 16 συμβάλλουν στην περαιτέρω διασαφήνιση του κειμένου, αλλά για πρακτικούς λόγους η Επιτροπή δεν μπορεί να αποδεχθεί το μέρος της τροπολογίας 18 που αποσκοπεί στην τροποποίηση του χρονοδιαγράμματος για την έκθεση της Επιτροπής, ούτε το μέρος εκείνο που ορίζει εκ των προτέρων τη νομική βάση για μια μελλοντική πρόταση.
<P>
Η Επιτροπή μπορεί να υποστηρίξει ορισμένες από τις αρχές της τροπολογίας 7, που έχουν ως στόχο τη διασαφήνιση του κειμένου, καθώς επίσης και τις αρχές των τροπολογιών 2 και 14, που αφορούν την αναγνώριση των πόρων των ΜΚΟ με τη μορφή δωρεών σε είδος. Ωστόσο, θα ήταν απαραίτητο να επαναδιατυπωθούν ορισμένα σημεία. Συνεπώς, μπορούμε να αποδεχθούμε την τροπολογία 23, που ορίζει μια οριακή τιμή 60 % ως ποσοστό του προϋπολογισμού των ΜΚΟ που μπορεί να χρηματοδοτηθεί από την Κοινότητα. Εντούτοις, υπάρχουν ορισμένες τροπολογίες που η Επιτροπή δεν μπορεί να αποδεχθεί, επειδή δεν βελτιώνουν την πρόταση και μάλιστα σε ορισμένες περιπτώσεις προκαλούν σύγχυση ή προβλήματα όσον αφορά την εφαρμογή, πράγμα που ενδέχεται να αποβεί εις βάρος των ΜΚΟ. Για παράδειγμα, με τις τροπολογίες 4 και 13, καθώς επίσης και με το πρώτο μέρος της τροπολογίας 6 και το δεύτερο μέρος της τροπολογίας 8 γίνεται προσπάθεια να προσδιοριστεί περαιτέρω η θέση των ενώσεων οργανώσεων. Ωστόσο, το είδος αυτό οργανώσεων καλύπτονται ήδη από τον ορισμό του άρθρου 1 της πρότασης της Επιτροπής, ο οποίος έχει εσκεμμένα τόσο ευρεία εμβέλεια ώστε να μπορεί επίσης να καλύπτει και πιθανές νέες ΜΚΟ. Περαιτέρω ορισμοί είναι, επομένως, περιττοί.
<P>
Το μεγαλύτερο μέρος των τροπολογιών 3, 9, 10, 17 και 21 θα περιορίσουν την ευελιξία της Επιτροπής όσον αφορά την ετήσια κατανομή της ενίσχυσης με τον πλέον ωφέλιμο τρόπο για τις ΜΚΟ. Οι τροπολογίες 1, 16 και το πρώτο μέρος των τροπολογιών 14 και 25 θα είναι αδύνατο να εφαρμοστούν στην πράξη. Η τροπολογία 15 είναι περιττή, διότι βάσει του καθεστώτος επιχορηγήσεων, όπως αυτό λειτουργεί, όλες οι ΜΚΟ που λαμβάνουν ενίσχυση πρέπει να τηρούν κατάλληλα λογιστικά βιβλία, άσχετα από το μέγεθος της ενίσχυσης. Σύμφωνα με την τροπολογία 12, μπορεί να χορηγηθεί επιχορήγηση μέχρι 100 %, αλλά αυτό δεν αποβαίνει προς όφελος ούτε των μεμονωμένων ΜΚΟ, που στην περίπτωση αυτή θα μπορούσαν να καταστούν πλήρως ανεξάρτητες από τη χρηματοδοτική συνδρομή της Επιτροπής, ούτε των ΜΚΟ γενικότερα, επειδή αυτό θα σήμαινε ότι λιγότερες οργανώσεις θα μοιράζονταν τους περιορισμένους πόρους. Οι τροπολογίες 19 και 20 δεν μπορούν ούτε αυτές να γίνουν αποδεκτές, επειδή θα έχουν ως αποτέλεσμα να διατίθενται μικρότερα κεφάλαια για δραστηριότητες συνεργασίας, οι οποίες έχουν μεγάλη σημασία για τις ευρωπαϊκές ΜΚΟ.
<P>
Όσον αφορά την τροπολογία 22, μπορούμε να την αποδεχθούμε καταρχήν με ορισμένες τροποποιήσεις. Μπορούμε να επανεξετάσουμε τη μέγιστη διάρκεια της περιόδου ενίσχυσης, που έχει οριστεί στην αρχική πρόταση σε τρία χρόνια. Αυτό θα συμφωνούσε με την πολιτική της Επιτροπής για ενίσχυση της συνεργασίας με τις πλέον δυναμικές και αντιπροσωπευτικές ΜΚΟ.
<P>
Τέλος, θα ήθελα για μια ακόμη φορά να συγχαρώ το Κοινοβούλιο για το σημαντικό έργο που επετέλεσε με την πρόταση αυτή. Νομίζω ότι μπορώ να πω ότι όλοι στην αίθουσα αυτή αναγνωρίζουν τις ΜΚΟ ως ιδιαίτερα πολύτιμους εταίρους στη διαδικασία λήψης πολιτικών αποφάσεων· συνεπώς, είμαι βέβαιη ότι από κοινού θα διαμορφώσουμε μια πρόταση που θα ωφελήσει όσο το δυνατόν περισσότερο της ΜΚΟ και, κατ' επέκταση, το περιβάλλον.

<SPEAKER ID=285 NAME="Πρόεδρος">
Ευχαριστώ πολύ, κυρία Bjerregaard.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=12>
Επιπτώσεις ορισμένων σχεδίων στο περιβάλλον
<SPEAKER ID=286 NAME="Πρόεδρος">
Η ημερήσια διάταξη προβλέπει τη συζήτηση της σύστασης για δεύτερη ανάγνωση (Α4-0343/96), εξ' ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την κοινή θέση που ενέκρινε το Συμβούλιο για την έκδοση οδηγίας του Συμβουλίου που τροποποιεί την Οδηγία 85/337/ΕΟΚ για την εκτίμηση των επιπτώσεων ορισμένων σχεδίων δημοσίων και ιδιωτικών έργων στο περιβάλλον (C4-0371/96-94/0078(SYN)) (Εισηγητής: ο κ. Lannoye).

<SPEAKER ID=287 NAME="Lannoye">
Κύριε Πρόεδρε, το 1985 ήταν η χρονιά που ψηφίστηκε από το Συμβούλιο η οδηγία για την μελέτη των επιπτώσεων. Είναι λοιπόν πάνω από δέκα χρόνια και, κατά τη διάρκεια αυτού του διαστήματος, πολλά πράγματα άλλαξαν. Πράγματι, από την εποχή της Ενιαίας Πράξης και της συνθήκης του Μάαστριχτ, η πολιτική του περιβάλλοντος έλαβε -στα χαρτιά τουλάχιστον- νέα διάσταση. Εξάλλου, η σύμβαση Espoo, που ασχολείται με τη μελέτη των επιπτώσεων των διασυνοριακών σχεδίων, υπογράφηκε το 1991 απ'όλα τα κράτη μέλη της Ευρωπαϊκής Ενωσης, αλλά, δυστυχώς, δεν επικυρώθηκε.
<P>
Τελικά στην πράξη -και αυτό είναι ίσως το σημαντικότερο- διαπιστώσαμε τις ατέλειες της οδηγίας αυτής του 1985. Πραγματικά, αν απευθυνθείτε στους συναδέλφους μας της Επιτροπής Αναφορών και κυρίως στον πρόεδρό της, θα δείτε ότι ο μεγαλύτερος αριθμός αναφορών που κατέληξε ενώπιον του Κοινοβουλίου μας έγινε με βάση αυτήν την οδηγία.
<P>
Ολα αυτά υπαγόρευαν, προφανώς, αλλά και υπαγορεύουν την ανάγκη τροποποίησης και βελτίωσης αυτής της οδηγίας.
<P>
Τί έκανε το Συμβούλιο μετά την πρώτη ανάγνωση του Κοινοβουλίου και την πρόταση της Επιτροπής; Το Συμβούλιο βελτίωσε -οφείλω να είμαι δίκαιος- εν μέρει, την οδηγία του 1985. Το υπογραμμίζω, »εν μέρει».
<P>
Θα ξεκινήσω από τα άνθη αφού, όσον αφορά την διαδικασία εναρμόνισης για τα διασυνοριακά σχέδια -που προκύπτει από τη σύμβαση Espoo η οποία εφαρμόζεται από την Ευρωπαϊκή Ενωση- μπορούμε, γενικά, να θεωρήσουμε ότι η πρόταση είναι ικανοποιητική.
<P>
Δεύτερο θετικό σημείο: ο κατάλογος των σχεδίων που αποτελούν το αντικείμενο μιας υποχρεωτικής μελέτης επιπτώσεων -ο κατάλογος του παραρτήματος Ι- επεκτάθηκε σημαντικά, πράγμα που είναι θετικό, ωστόσο εκφράζω κάποια επιφύλαξη. Παρουσιάζει κάποια σημαντικά κενά, κυρίως όσον αφορά τις εντατικές βιομηχανικές μορφές κτηνοτροφίας, την θέσπιση πολύ υψηλών κατώτατων ορίων, υψηλότερων ακόμα και από την οδηγία IPPC, γεγονός το οποίο αποτελεί το αποκορύφωμα!
<P>
Οσο για τους αγωγούς μεταφοράς ηλεκτρικής ενέργειας υψηλής τάσης, επιλέξαμε μια κατώτατη τάση 225.000 βολτ, κάτι που είναι εντελώς αδιανόητο ή μάλλον υπερβολικά κατανοητό αφού τα περισσότερα σχέδια κυμαίνονται στα 220.000 βολτ. Τέλος, παρεκλίσσεις σχετικά με τις επιχειρήσεις που κατασκευάζουν λιπαντικά και μη συνυπολογισμό των εγκαταστάσεων παραγωγής υδρογονανθράκων στη θάλασσα. Ιδού μια σειρά ελλείψεων.
<P>
Οσον αφορά το παράρτημα ΙΙ σχετικά με τις μη υποχρεωτικές μελέτες επιπτώσεων, διαπιστώνουμε μια οπισθοδρόμηση του Συμβουλίου σε σχέση με την πρόταση της Επιτροπής, γεγονός που είναι λυπηρό. Στο όνομα της επικουρικότητας, μεταθέτουμε στα κράτη μέλη την ευθύνη της απόφασης σχετικά με τις ειδικές ζώνες προστασίας, εάν χρειάζεται ή όχι μελέτη επιπτώσεων, αφού τα κράτη μέλη είναι εκείνα τα οποία θα καθορίσουν τα κριτήρια.
<P>
Ενα εξίσου μεγάλο κενό έγκειται στο ότι απορρίφθηκαν όλες οι τροπολογίες που ψηφίστηκαν σε πρώτη ανάγνωση από το Κοινοβούλιο, οι οποίες στόχευαν στην ενίσχυση του τομέα της πληροφόρησης και της γνωμοδότησης των ενδιαφερομένων πολιτών. Είναι αρκετά παράξενο από τη στιγμή που μιλάμε για συμμετοχή και για δημοκρατία. Ενώ το Κοινοβούλιο προτείνει συγκεκριμένους και απόλυτα ρεαλιστικούς μηχανισμούς, αυτοί απορρίπτονται.
<P>
Τελευταία παρατήρηση, η επιλογή μηδέν. Πρόκειται για την δυνατότητα μη υλοποίησης του σχεδίου εξαιτίας του ότι μπορούμε να δράσουμε διαφορετικά για να ανταποκριθούμε στη ζήτηση. Ε λοιπόν, αυτή η επιλογή μηδέν δεν φαίνεται ξεκάθαρα στο σχέδιο του Συμβουλίου. Κατά συνέπεια, έχουμε ένα σύνολο στοιχείων τα οποία οδήγησαν την Επιτροπή Περιβάλλοντος στο να προτείνει μια σειρά τροποποιήσεων. Αυτές, κατά τη γνώμη μου, φαίνονται απόλυτα ρεαλιστικές και βελτιώνουν σημαντικά την πρόταση του Συμβουλίου, ακόμα και την αρχική πρόταση της Ευρωπαϊκής Επιτροπής.
<P>
Ο, τι έχουμε να κάνουμε, από τη στιγμή που βελτιώνουμε ένα κείμενο, πρέπει να το κάνουμε ολοκληρωτικά. Δεν το καταλαβαίνω και πιστεύω ότι η Επιτροπή Περιβάλλοντος, Δημόσια Υγείας και Προστασίας των Καταναλωτών δεν κατανοεί το ότι μας δίνεται ένα εργαλείο πραγματικά αποτελεσματικό και δεν το εκμεταλλευόμαστε στο έπακρο της λογικής. Πράγματι, πρόκειται για ένα ζωτικό εργαλείο περιβαλλοντικής πολιτικής και στην προκειμένη περίπτωση παραμένουμε στο μέσον του δρόμου: υιοθετούμε ένα μέσο με προτερήματα το οποίο όμως δεν εξελίσσεται όσο πρέπει.
<P>
Στο σημείο αυτό, απευθύνομαι στους συναδέλφους των άλλων ομάδων: ή εξακολουθούμε να επιμένουμε σε φιλόδοξους στόχους σχετικά με το περιβάλλον και εφόσον πρόκειται για νέα σχέδια, όπως στην συγκεκριμένη περίπτωση, πρέπει να αποκτήσουμε ένα αποτελεσματικό εργαλείο, έτσι ώστε τα σχέδια αυτά να συμβαδίζουν με τους μελλοντικούς στόχους. Ο σκοπός της μελέτης επιπτώσεων είναι να επιλέξουμε τα σχέδια έτσι ώστε αυτά να έχουν μια ελάχιστη επίπτωση στο περιβάλλον. Γι' αυτό, πιστεύω ότι μας δίνεται μια τεράστια δυνατότητα. Αν, αύριο, αποσπάσουμε μια πλειοψηφία 314 ψήφων και αν η Επιτροπή επιθυμεί πραγματικά να μας υποστηρίξει στις περισσότερες τροπολογίες, πιστεύω ότι θα έχουμε κάνει ένα μεγάλο βήμα μπροστά για μια καλή πολιτική του περιβάλλοντος.
<P>
Θα ήθελα να ακούσω την άποψη του Επιτρόπου επ' αυτού για να ξέρω ποια είναι η θέση της Επιτροπής. Αυτό θα μπορούσε ίσως να καθορίσει την ψήφο ενός ορισμένου αριθμού συναδέλφων, αύριο το μεσημέρι.

<SPEAKER ID=288 NAME="Berthet-Mayer">
Κύριε Πρόεδρε, εδώ και είκοσι χρόνια η ευρωπαϊκή πολιτική έχει συμπεριλάβει το περιβάλλον μεταξύ των προτεραιοτήτων των διαφόρων κοινών πολιτικών. Μεταξύ των τεχνικών εργαλείων αυτής της πολιτικής, τα μέτρα πρόληψης και εναρμόνισης του περιβάλλοντος αποτελούν, όσον αφορά τη σύλληψη των σχεδίων, μια πράξη μη μεταστρέψιμη για τις βιομηχανοποιημένες μας χώρες, όπου οι μεταβολές των οικοσυστημάτων και των τοπίων υπήρξαν, μέσα σε σαράντα χρόνια, μετά τη συνθήκη της Ρώμης, ταχύτερες και βαθύτερες απ' ότι σε όλες τις προηγούμενες περιόδους.
<P>
Οι αυξανόμενες απαιτήσεις των πολιτών σε σχέση με το περιβάλλον και οι σημαντικές στρεβλώσεις του ανταγωνισμού που δημιουργήθηκαν λόγω τεραστίων διαφορών μεταξύ των κρατών μελών, μας οδηγούν, ως ευρωβουλευτές, προς ένα υψηλό επίπεδο απαιτήσεων, το οποίο έχει ήδη επιτευχθεί σε πολλές χώρες, σε πολλά κράτη μέλη, όπως η Γαλλία και τα νέα μέλη, η Αυστρία, η Φινλανδία, η Σουηδία.
<P>
Στο πλαίσιο των μελετών επιπτώσεων για το περιβάλλον, ιδιαίτερη προσοχή πρέπει να δοθεί στα πεδία καθορισμού των διαφόρων σχεδίων σχετικά με την πολεοδομία, τις βιομηχανίες, τους δημόσιους οργανισμούς, καθώς επίσης την γεωργία και τον τομέα αναψυχής, όπως επισημαίνεται και στην έκθεση για την ατελή εφαρμογή της οδηγίας του 1985. Πρέπει να αξιολογηθούν από ισοδύναμες και τεχνικά ορθές διαδικασίες.
<P>
Το σχέδιο τροποποίησης της οδηγίας παρεμβαίνει ακριβώς στο σημείο αυτό, προκειμένου να καταστήσει υποχρεωτική, στο παράρτημα Ι, αυτήν την διαδικασία για τα σχέδια ή τις σημαντικές τροποποιήσεις δραστηριοτήτων που δεν προβλέπονται προς το παρόν, δημιουργώντας έτσι διευρωπαϊκές ανακατατάξεις και στρεβλώσεις του ανταγωνισμού. Το μέτρο αυτό είναι μέσα στο πνεύμα της εναρμόνισης των διαδικασιών σε ευρωπαϊκό επίπεδο και υποστηρίζουμε τον εισηγητή, κ. Lannoye, για την σημαντική και ουσιαστική του εργασία.
<P>
Πάντως, όσον αφορά τη γεωργία, γνωρίζοντας ότι η ήδη υπάρχουσα οδηγία για τα «νιτρικά άλατα», ρυθμίζει την ποσότητα αζώτου ζωικής προέλευσης στα 170 κιλά ετησίως και ανά εκτάριο, κατέληξα μαζί με είκοσι εννέα ακόμα συναδέλφους, να παρουσιάσουμε μια τροπολογία συμβιβασμού για τις εντατικές μορφές κτηνοτροφίας. Σε μια προσπάθεια απλοποίησης, η τροπολογία 26, για το παράρτημα Ι, προβλέπει 200 UGB για τις εντατικές μορφές χερσαίας κτηνοτροφίας και 10 τόνους ετησίως για την αλιεία, ως κατώτατο όριο εκκίνησης μιας μελέτης επιπτώσεων για το περιβάλλον. Ενα οριακό μέγεθος για μια νέα μορφή κτηνοτροφίας αποτελεί ένα απλό κριτήριο και εύκολα ελεγχόμενο από τις αρμόδιες αρχές.

<SPEAKER ID=289 LANGUAGE="EN" NAME="White">
Για μια φορά ακόμη πλησιάζουν μεσάνυχτα και για μια φορά ακόμη η Επιτροπή Περιβάλλοντος, Δημόσιας Υγείας και Προστασίας των Καταναλωτών κάνει τη συζήτησή της. Κάποια νύχτα θα συνεχίσουμε να είμαστε εδώ και μετά τα μεσάνυχτα και όταν βγούμε έξω θα βρούμε στα σκαλιά γυάλινα γοβάκια και τους οδηγούς των αυτοκινήτων μας να έχουν γίνει ποντικοί, καθόσο η Σταχτοπούτα της όλης συζητήσεως είναι το αντικείμενο της Επιτροπής Περιβάλλοντος. Πιστεύω ότι είναι κρίμα. Το θέμα αυτό τέθηκε στην Επιτροπή Περιβάλλοντος μόλις την προηγούμενη εβδομάδα και πριν απ' αυτό είχα μεγάλη αλληλογραφία με τον κ. Vinci. Μπορώ να ζητήσω να υπάρξει κάποια ποικιλία; Κάποιος πρέπει να είναι τελευταίος το βράδυ της Τρίτης αλλά δεν είναι αναγκαστικό αυτός να είναι πάντα η Επιτροπή Περιβάλλοντος.
<P>
Αυτά τα θέματα που συζητούμε έχουν τεράστια σημασία για τους πολίτες της Ευρώπης. Συγχαίρω τον κ. Lannoye για την εξαίρετη έκθεσή του και θα ήθελα να ανταλλάξω απόψεις με την άλλη πλευρά του ημικυκλίου, τόσο με το ΕΛΚ όσο και με τους Φιλελευθέρους, έτσι ώστε ίσως να μπορέσουμε να σχηματίσουμε κάποιο συνασπισμό. Είμαι εντυπωσιασμένος από τον τρόπο με τον οποίο φαίνεται ότι έχει συγκινηθεί το ΕΛΚ και έχει μετακινηθεί από τη μάλλον αρνητική θέση που τήρησε κατά τη συζήτηση στην Επιτροπή Περιβάλλοντος αποδεχόμενο ορισμένες από τις κύριες τροπολογίες τις οποίες εμείς θεωρούμε σημαντικές. Ωστόσο, δεν πιστεύω ότι το ΕΛΚ έχει προχωρήσει αρκετά και θα του ζητούσα ιδιαίτερα να επανεξετάσει την Τροπολογία Αριθ. 7 την οποία, κατά τις πληροφορίες μου, συνεχίζει να απορρίπτει. Το θέμα αυτό συνδέεται με τον ορισμό της λέξεως «σχέδιο». Ο λόγος για τον οποίο εμείς στο ΕΣΚ πιστεύουμε αυτό ότι είναι πολύ σημαντικό είναι το γεγονός ότι εάν κατορθώσουμε να ορίσουμε ικανοποιητικά τη λέξη «σχέδιο» θα μπορέσουμε να αποφύγουμε τη δημιουργία μιας κατάστασης σύμφωνα με την οποία θα δημιουργείται μια ολόκληρη σειρά από μικρά σχέδια με μόνο σκοπό την αποφυγή χαρακτηρισμού τους ως ενός μεγάλου σχεδίου. Στο Ηνωμένο Βασίλειο, π.χ., έχουμε μερικά παραδείγματα για τους τρόπους με τους οποίους οδικές παρακάμψεις μικρών σχετικά πόλεων μπορούν να συνενωθούν για να κάνουν από την πίσω πόρτα έναν αυτοκινητόδρομο. Ομοίως, με τα ανοικτά ορυχεία τα οποία αναφέρονται στο Παράρτημα 2 θα μπορούσα να φανταστώ μια κατάσταση σύμφωνα με την οποία θα μπορούσε να υπάρξει μια σειρά παρόμοιων ορυχείων τα οποία μεμονωμένα μεν θα ήταν κάτω του ελάχιστου απαιτούμενου ορίου αλλά λαμβανόμενα ως σύνολο θα προξενούσαν τρομερές επιπτώσεις στο τοπικό περιβάλλον. Θα μπορούσα, συνεπώς, να ζητήσω από το ΕΛΚ να επανεξετάσει την Τροπολογία Αριθ. 7 υπό το φως των όσων είπα και να λάβει υπόψη του αυτή την πιθανότητα;
<P>
Θα ήθελα επίσης να επισημάνω στο Σώμα την Τροπολογία Αριθ. 23. Θα ζητούσα από το ΕΛΚ να την εξετάσει πολύ προσεκτικά διότι εδώ αναφερόμαστε σε δρόμους και η τροπολογία αυτή, που εγκρίθηκε από την Επιτροπή Περιβάλλοντος, προσπαθεί να λάβει υπόψη την πιθανότητα ενός μεγάλου δρόμου, συνεχούς μήκους 10 ή περισσοτέρων χιλιομέτρων. Είναι φανερό ότι ισχύει το ίδιο επιχείρημα όπως και σχετικά με τις παρακάμψεις.
<P>
Θα ήθελα επίσης να συγχαρώ το ΕΛΚ διότι φαίνεται ότι υπάρχει κάποια κινητικότητα σχετικά με την Τροπολογία Αριθ. 38. Φαίνεται ότι τώρα πλέον έχει γίνει αποδεκτή η ιδέα της μηδενικής επιλογής και ελπίζω επομένως ότι με την υποστήριξη των Φιλελευθέρων, του ΕΣΚ και των Πρασίνων η αρχή αυτή θα υποστηριχθεί κατά την αυριανή ψηφοφορία.

<SPEAKER ID=290 LANGUAGE="DE" NAME="Schleicher">
Kύριε Πρόεδρε, κυρίες και κύριοι, σε αντίθεση με τον εισηγητή, βλέπω στην κοινή θέση του Συμβουλίου σημαντική βελτίωση έναντι του νομοσχεδίου της Eπιτροπής, και μάλιστα - λυπάμαι, κυρία Bjerregaard - τόσον ως προς τη νέα έκδοση των παραρτημάτων I και II, όσον και ως προς τα παραρτήματα III και IV, με την ακριβέστερη διατύπωση των κριτηρίων επιλογής των προγραμμάτων.
<P>
Eξακολουθώ, ωστόσο, να βλέπω, όπως και παλιά, σοβαρά σημεία κριτικής. Aκόμη και τόσο καλοπροαίρετα νομοθετικά κείμενα δεν λειτουργούν στην πράξη, αν δεν πληρούνται ορισμένες προϋποθέσεις. Mια από τις προϋποθέσεις αυτές θα ήταν ο συστηματικός συντονισμός και των υπολοίπων οδηγιών του τομέα του περιβάλλοντος, που αφορούν το ίδιο αντικείμενο, όπως λ.χ. η οδηγία IPPC (για την ολοκληρωμένη πρόληψη και έλεγχο της ρύπανσης), η οδηγία Seveso και ο οικολογικός έλεγχος, διότι αυτή η έλλειψη συντονισμού επιβαρύνει ιδιαίτερα την εφαρμογή τους.
<P>
Eκτός τούτου θα πρέπει να πω ότι όλες σχεδόν οι νεοκατατεθείσες τροπολογίες, έχουν σαν αποτέλεσμα να δυσχεραίνουν ακόμη περισσότερο την πρακτική εφαρμογή των μελετών περιβαλλοντικών επιπτώσεων στα κράτη μέλη. Tόσο οι φορείς των προγραμμάτων όσο και οι αρχές που ελέγχουν τις αιτήσεις, θα πρέπει να λογαριάζουν και πρόσθετες διαδικαστικές επιβαρύνσεις και καθυστερήσεις, χωρίς μ' αυτό να βοηθιέται περισσότερο το περιβάλλον. Aντίθετα, η πλειοψηφία των προτάσεων θα ζημίωνε την ποιότητα των μελετών περιβαλλοντικών επιπτώσεων, και κατά συνέπεια και την προστασία του περιβάλλοντος, γενικά. Θα ήθελα, όμως, να συμφωνήσω με τον κ. White. Kι εγώ έχω την άποψη πως είναι λυπηρό να συζητάμε πάντα Tρίτη βράδυ, εδώ στο Kοινοβούλιο, τις σημαντικές νομοθετικές εργασίες, στις οποίες το Kοινοβούλιο έχει πράγματι αρμοδιότητες απόφασης και, στη συνέχεια, η ανταπόκριση στον τύπο να γίνεται δύο μέρες αργότερα, κι έτσι η όλη υπόθεση να περνάει απαρατήρητη. O αρμόδιος Πρόεδρος δεν μπορεί βέβαια να κάνει τίποτε για το ότι καταρτίσθηκε έτσι η ημερήσια διάταξη, αλλά είναι καθήκον και της δικής μας ομάδας, να καθήσουμε μαζί και να μεριμνήσουμε, ώστε τα περιβαλλοντικά θέματα να συζητιούνται σε ώρες που βρίσκονται πολίτες στα θεωρεία των επισκεπτών και να τα ακούν, μια και το περιβάλλον είναι ένας τομέας που ενδιαφέρει ένα μεγάλο μέρος των πολιτών και για τον οποίο παραδέχονται πως μόνον από κοινού μπορεί να ρυθμιστεί.

<SPEAKER ID=291 LANGUAGE="IT" NAME="Baldi">
Κύριε Πρόεδρε, κύριοι συνάδελφοι, ευχαριστώ τον εισηγητή για την εργασία που επετέλεσε και ιδιαίτερα την Επιτροπή Γεωργίας που θέλησε να επισημάνει τη σημασία της εναρμόνισης των οδηγιών για το περιβάλλον και κατά συνέπεια να διατηρήσει σαφείς στρατηγικές και μία συντονισμένη και συνεπή πολιτική κατά την αντιμετώπιση των παρεμβάσεων ειδικότερα στο περιβάλλον.
<P>
Η εξεταζόμενη πρόταση αποσκοπεί στη βελτίωση της διαδικασίας αξιολόγησης των επιπτώσεων σύμφωνα με την οδηγία 337 του 1985 και στον προσδιορισμό και τη διεύρυνση του καταλόγου των σχεδίων δημοσίων και ιδιωτικών έργων στα οποία εφραμόζεται η οδηγία. Ο στόχος είναι, συνεπώς, η εξασφάλιση μιας πιο συντονισμένης και αποτελεσματικής εφαρμογής της ίδιας της οδηγίας, στο φως κυρίως των διεθνών εξελίξεων στον τομέα.
<P>
Η έκθεση που υιοθετήθηκε πέρυσι από το Ευρωπαϊκό Κοινοβούλιο, μολονότι αναγνωρίζει τις βελτιώσεις που επέφερε η Επιτροπή στο κείμενο, θέλησε να ενισχύσει αυτή την τάση παρουσιάζοντας εξαιρετικά σοβαρές αλλαγές, που αποσκοπούν τόσο στη διεύρυνση της σφαίρας παρέμβασης της οδηγίας, όσο και στον προσδιορισμό των κοινών κριτηρίων και στην αποσαφήνιση της έννοιας της «ευαίσθητης ζώνης», που καθιστούν υποχρεωτική την εκπόνηση μέλετης για τις περιβαλλοντικές επιπτώσεις.
<P>
Ετέθη, επιπλέον, ως βασική προϋπόθεση, για την εφαρμογή της οδηγίας, το θέμα της ενημέρωσης που θα πρέπει να παρέχεται στον πολίτη το ταχύτερο δυνατό και πριν από κάθε απόφαση.
<P>
Αυτή η αντίληψη της συμμετοχικής δημοκρατίας, που η Επιτροπή Περιβάλλοντος θέλησε να υπογραμμίσει, με τις τροπολογίες που κατατέθηκαν κατά τη δεύτερη ανάγνωση, είναι εξαιρετικά σημαντική διότι δεν είναι δυνατό να λαμβάνονται αποφάσεις, που έχουν ππεριβαλλοντικές επιπτώσεις, χωρίς οι πολίτες, αυτοί οι πρώτοι χρήστες του περιβάλλοντος και του χώρου, να τις γνωρίζουν. Το κοινό πρέπει, πράγματι, να μπορεί να εκφράζει την άποψή του, διαθέτοντας μία σαφή πληροφόρηση που να βασίζεται στη διαφάνεια, όσον αφορά την υλοποίηση ορισμένων δημοσίων και ιδιωτικών έργων και έχοντας τη δυνατότητα να παρέμβει κατά τη σχετική διαδικασία εκτίμησης των περιβαλλοντικών επιπτώσεων.
<P>
Ας μη ξεχνάμε ότι το περιβάλλον ανήκει σε όλους και ότι ο σεβασμός του χώρου που μας περιβάλλει οικοδομείται με την κατάλληλη παιδεία η οποία θα πρέπει να επιδιώκει την υπευθυνοποίηση των χρηστών. Τέλος, σας υπενθυμίζω ότι η προστασία και ο σεβασμός του περιβάλλοντος επιτυγχάνονται όταν οι παρεμβάσεις στο χώρο γίνονται με τον κατάλληλο τρόπο και, συνεπώς, με σαφείς παρεμβάσεις. Θα πρέπει όμως να είμαστε προσεκτικοί και να θυμόμαστε ότι η υποβάθμιση διαπράττεται και με άλλους τρόπους.

<SPEAKER ID=292 LANGUAGE="DA" NAME="Dybkjζr">
Κύριε Πρόεδρε, θα ήθελα και εγώ να ευχαριστήσω καταρχάς τον εισηγητή για το σημαντικό έργο που επιτέλεσε στον τομέα αυτό, αλλά πρέπει ταυτόχρονα να αναφέρω ότι γίνεται εν προκειμένω λόγος για μια πρόταση, όπου, κατά τη γνώμη μου, είμαστε υποχρεωμένοι να συζητήσουμε την αρχή της επικουρικότητας με λίγο διαφορετικό τρόπο από ό, τι μέχρι σήμερα. Μπορώ να επισημάνω στον εισηγητή ότι χρειάζονται ορισμένες τροπολογίες, αλλά από την άλλη πλευρά πρέπει επίσης να αναφέρω ότι όταν κάποιος προχωρεί πολύ σχολαστικά, όπως ο εισηγητής, και προδιαγράφει πολύ λεπτομερώς τον τρόπο με τον οποίο πρέπει να διεξάγεται η συνεργασία μεταξύ πολιτών, δημόσιων αρχών και κυρίων του έργου, υπεισέρχεται στο θέμα της διαχείρισης ενός συστήματος, πράγμα για το οποίο πρέπει να παραδεχτούμε ότι έχουμε πολύ διαφορετικές παραδόσεις στα μεμονωμένα κράτη. Για παράδειγμα, σύμφωνα με τη δανική παράδοση, οι τροπολογίες στην πρόταση αυτή είναι υπερβολικά λεπτομερείς. Έχουμε θαυμάσιες εμπειρίες στη Δανία για τις επιπτώσεις στο περιβάλλον και, μολονότι επέκρινα εν μέρει και τα όσα έχουν γίνει στη Δανία, οι εμπειρίες που αποκτήθηκαν είναι πολύ σημαντικές. Ένα μέρος των προτάσεων αυτών θα ήταν απόλυτα ακατάλληλο σε επίπεδο Δανίας. Θα ήθελα ως ένα απλό παράδειγμα να επισημάνω την τροπολογία 14, όπου ο εισηγητής αναφέρει άμεσα ποιές γνώσεις πρέπει να διαθέτουν οι διάφοροι εμπειρογνώμονες για να προβαίνουν σε εκτιμήσεις των επιπτώσεων στο περιβάλλον. Νομίζω ότι στην ουσία πρέπει να εναπόκειται στα μεμονωμένα κράτη να αποφασίσουν τα ίδια σχετικά με το θέμα αυτό. Συνεπώς, κρίνω ότι ο εισηγητής υπεισήλθε ίσως μέχρις ενός ορισμένου σημείου σε υπερβολικές λεπτομέρειες στον τομέα αυτό, πράγμα που φαίνεται μάλλον να αποτελεί σε μεγάλο βαθμό γαλλική παράδοση διαχείρισης και σε μικρότερο βαθμό σκανδιναβική ή τουλάχιστο δανική παράδοση.

<SPEAKER ID=293 LANGUAGE="ES" NAME="Gonzαlez Αlvarez">
Κύριε Πρόεδρε, εμείς συμφωνούμε απολύτως με την πρόταση του κ. Lannoye και με τις τροπολογίες που πρότεινε και εγκρίθηκαν με πλειοψηφία στην Επιτροπή Περιβάλλοντος.
<P>
Συμφωνούμε επίσης με την ανάγκη μεταρρύθμισης της Οδηγίας 85/337, της οποίας τα κενά και τα προβλήματα κατέστησαν προφανή κατά την πρακτική της εφαρμογή. Όσον αφορά τις τροπολογίες, θα αναφερθούμε μόνο σε ορισμένες που θεωρούμε πιο σημαντικές: Συμφωνούμε να περιοριστούν οι εξαιρέσεις, εφόσον αυτές προκαλούν πραγματικές καταστροφές σε ορισμένες χώρες.
<P>
Πρέπει να υπογραμμιστεί η σημασία του καθορισμού κοινών κριτηρίων για τις ειδικές ζώνες, του πεδίου εφαρμογής, και κυρίως της ενημέρωσης και διαβούλευσης με τους πολίτες. Γνωρίζουμε ότι κάτι τέτοιο είναι περίπλοκο διότι ούτε καν η Οδηγία 91/313 σχετικά με την απαίτηση ενημέρωσης των πολιτών έχει μεταφερθεί στο Δίκαιο ορισμένων Κρατών, όπως για παράδειγμα το δικό μου. Και επομένως, είναι πολύ δύσκολο να επιτευχθεί οι πολίτες να ενημερώνονται και να συμμετέχουν, και γνωρίζουμε ήδη ότι δεν υπάρχει πιθανότητα διατήρησης του περιβάλλοντος αν οι πολίτες δεν συμμετέχουν, αν δεν έχουν επίγνωση του πλούτου που συνεπάγεται η διατήρησή του.
<P>
Και, αντίθετα από την κ. Dybkjζr, εγώ πιστεύω ότι είναι πολύ σημαντική η τροπολογία που αναφέρεται στην αυστηρότητα των μελετών σχετικά με τις περιβαλλοντικές επιπτώσεις. Θυμάμαι ότι πριν 2-3 χρόνια, μια μελέτη της ίδιας της Επιτροπής έδειχνε ότι πιθανώς μόνον το 20 % των μελετών σχετικά με τις περιβαλλοντικές επιπτώσεις ήταν αυστηρές, και καμιά φορά -αυτό συμβαίνει στη χώρα μου, ανάλογα με τις διάφορες συμπεριφορές για τις οποίες έκανε λόγο η κ. Dybkjζr- είναι οι ίδιες οι εταιρείες εκείνες που προσλαμβάνουν τις ομάδες που πρόκειται να πραγματοποιήσουν μια μελέτη σχετικά με τις περιβαλλοντικές επιπτώσεις. Συνεπώς, αυτό δε μπορεί να συνεχιστεί, και εμείς θα υποστηρίξουμε αυτές τις τροπολογίες, καθώς και άλλες που πρότεινε ο κ. Lannoye στην Επιτροπή Περιβάλλοντος.
<P>
Επιπλέον όμως, υπάρχει και ένα άλλο πρόβλημα, το οποίο αναφέρεται στα μέτρα που πρέπει να ληφθούν λόγω κατάφωρης μη τήρησης, από πλευράς πολλών χωρών και όσον αφορά την Οδηγία 85/337 και άλλες, του κοινοτικού περιβαλλοντικού Δικαίου εν γένει. Ο κύριος Πρόεδρος γνωρίζει πολύ καλά -εφόσον ήταν μερικές φορές εισηγητής της ετήσιας έκθεσης σχετικά με την τήρηση του κοινοτικού Δικαίου- ότι το σχετικό με το περιβάλλον κοινοτικό Δίκαιο παραβιάζεται επανειλημμένα από τα διάφορα Κράτη. Συνεπώς, εδώ υπάρχει πολλή δουλειά, και εμείς θα υποστηρίξουμε την έκθεση του κ. Lannoye.

<SPEAKER ID=294 LANGUAGE="NL" NAME="Blokland">
Κύριε Πρόεδρε, όσον αφορά αυτή τη σύσταση μπορώ να είμαι σύντομος. Στις χώρες της Ένωσης επικρατούν πολύ διαφορετικές απόψεις για τη χρήση των μελετών για τις περιβαλλοντικές επιπτώσεις. Ορισμένες χώρες πιστεύουν ότι όσο πιο πολλές μελέτες διεξάγονται τόσο το καλύτερο, ενώ άλλες, όπως η χώρα μου, η Ολλανδία, πιστεύουν ότι μία παρόμοια μελέτη θα πρέπει να διεξάγεται μόνο στην περίπτωση που αναμένεται να υπάρξουν σημαντικές δυσμενείς επιπτώσεις για τη φύση και το περιβάλλον.
<P>
Προσωπικά υποστηρίζω αυτή την τελευταία άποψη. Είναι προτιμότερο να γίνεται μία μόνο σωστή εκτίμηση των επιπτώσεων που έχουν για το περιβάλλον μεγάλα προγράμματα, παρά να καταρτίζονται χιλιάδες εκθέσεις για μικρότερα προγράμματα. Στην τελευταία περίπτωση υπονομεύεται το μέσο της εκτίμησης των επιπτώσεων.
<P>
Το Συμβούλιο κατέληξε σε μία κοινή θέση, η οποία σε γενικές γραμμές μας ικανοποιεί. Ορθώς διευρύνθηκε σημαντικά το παράρτημα που αφορά τις περιπτώσεις που είναι υποχρεωτική η εκτίμηση των επιπτώσεων για το περιβάλλον. Αρκετά περιεκτικό παραμένει επίσης το παράρτημα ΙΙ, στο οποίο αναφέρονται τα όρια που θα μπορούν να χρησιμοποιούνται προκειμένου να γίνει μία επιλογή σχετικά με το αν θα πραγματοποιηθεί ή όχι μία εκτίμηση των περιβαλλοντικών επιπτώσεων.
<P>
Σε γενικές γραμμές πρόκειται συνεπώς για μία βελτίωση της παλιάς οδηγίας του 1985, η οποία είχε οδηγήσει σε σημαντικές διαφορές όσον αφορά την εφαρμογή της.
<P>
Θα ήθελα να αναφερθώ ιδιαιτέρως στην τροπολογία αριθ. 26. Με την τροπολογία αυτή υποχρεούται το σύνολο σχεδόν του γεωργικού τομέα στις Κάτω Χώρες να πραγματοποιεί εκτιμήσεις των περιβαλλοντικών επιπτώσεων. Είμαι αντίθετος με την κατάσταση αυτή. Ως προς αυτό το σημείο το κείμενο της Επιτροπής είναι καλύτερο. Στο κείμενο αυτό προτείνεται να εκτιμούνται οι περιβαλλοντικές επιπτώσεις μόνο στην περίπτωση εντατικής εκτροφής ζώων βοσκής ή ορνίθων ο αριθμός των οποίων υπερβαίνει ένα συγκεκριμένο όριο. Είμαι της γνώμης ότι κατ'αυτό τον τρόπο καλύπτονται όλες οι περιπτώσεις που ενδιαφέρουν από την άποψη των περιβαλλοντικών επιπτώσεων.
<P>
Θα ήθελα τέλος να υποβάλω από περιέργεια μία ερώτηση στον Επίτροπο: εάν ληφθεί υπόψη ότι είναι απαραίτητο να τροποποιηθούν οι νομοθετικές και κανονιστικές διατάξεις που ισχύουν στα κράτη μέλη, πιστεύετε ότι είναι ρεαλιστικό να ορίζεται ως προθεσμία εφαρμογής της παρούσας οδηγίας η 31η Δεκεμβρίου 1997;

<SPEAKER ID=295 LANGUAGE="DE" NAME="Graenitz">
Kύριε Πρόεδρε, σύμφωνα με το άρθρο 130r, παράγραφος 2, της Συνθήκης, η πολιτική της Kοινότητας, στον τομέα του περιβάλλοντος, στηρίζεται στις αρχές της προφύλαξης, της προληπτικής δράσης και της επανόρθωσης των καταστροφών του περιβάλλοντος, κατά προτεραιότητα στην πηγή. Tο μέσο για να επιβληθούν αυτά είναι η μελέτη περιβαλλοντικών επιπτώσεων.
<P>
Έχουμε σήμερα, για δεύτερη ανάγνωση, την έκθεση του κ. Lannoye, σχετικά με το θέμα αυτό. Eπιτρέψτε μου να τον ευχαριστήσω για τη έκθεσή του. Θα ήθελα ακόμη να πω στο σημείο αυτό ότι, σε αντίθεση με την κ. Dybkjζr, θεωρώ πολύ σημαντική και σωστή την ενιαία αντιμετώπιση που προτείνει εδώ ο κ. Lannoye. Δεν μπορεί από τη μια μεριά να έχουμε μια εσωτερική αγορά, και από την άλλη να εκτιμάμε τις περιβαλλοντικές επιπτώσεις των έργων με διαφορετικό τρόπο στα κράτη μέλη.
<P>
H μελέτη περιβαλλοντικών επιπτώσεων είναι το μέσο για μια βιώσιμη οικονομική ανάπτυξη, το οποίο μας επιτρέπει να αποφύγουμε εσφαλμένες επενδύσεις, το υψηλό κόστος των περιβαλλοντικών ζημιών, ή και τις ανεπανόρθωτες καταστροφές, και νομίζω πως γι' αυτό είναι αναγκαία η συνεργασία αρχών, χρηστών και κοινής γνώμης. Γι' αυτό και με ενδιαφέρει, όλως ιδιαιτέρως, η πρόταση τροποποίησης του κ. Lannoye, όπου αυτός αναφέρει πάρα πολλά για τη συμμετοχή της κοινής γνώμης. Στην πόλη όπου ζω, έγινε πειραματικά, κατόπιν εκούσιας συμφωνίας, μια μελέτη περιβαλλοντικών επιπτώσεων με βάση αυτή την αρχή, με αποτέλεσμα να αναπτυχθεί μια διαδικασία που εξοικονομούσε ένα στάδιο και γλύτωσε συνεπώς την επιχείρηση από μεγάλα έξοδα, και κυρίως από δηλητηριώδη απόβλητα, που επίσης θα έπρεπε να απομακρυνθούν και να αποθηκευθούν. Eπιπλέον δεν υπήρξαν ενστάσεις μετά την πρώτη διαδικασία, και η έναρξη της κατασκευής μπόρεσε να επισπευσθεί, επειδή η διαδικασία, στις αρχές, μπόρεσε να ολοκληρωθεί πολλούς μήνες νωρίτερα απ' ότι είχε προγραμματιστεί. Tο να συμπεριλάβει κανείς τους πολίτες, είχε σαν συνέπεια να υπάρξει επιτάχυνση; δεν ήταν μειονέκτημα.
<P>
Nομίζω πως αυτό ακριβώς θα πρέπει να το σκεφθούμε: Aν θέλουμε να έχουμε βιώσιμη ανάπτυξη, τότε αυτή μπορεί να επιτευχθεί μόνο με την κοινή δουλειά των πολιτών, με ειλικρίνεια και διαφάνεια. Kάθε μορφή ελλιπούς πληροφόρησης των πολιτών, δεν οδηγεί παρά μόνο σε ενστάσεις και καθυστερήσεις, κι αυτό ακριβώς, ως γνωστόν, είναι εκείνο που θέλουμε να αποφύγουμε.

<SPEAKER ID=296 LANGUAGE="DE" NAME="Rόbig">
Aξιότιμε κύριε Πρόεδρε, αξιότιμοι κυρίες και κύριοι, μερικές φορές αναρωτιέμαι, γιατί, λογικά στην ουσία, ή παραδεκτά τουλάχιστον, προγράμματα, όπως η προκειμένη τροποποίηση της οδηγίας για τις μελέτες περιβαλλοντικών επιπτώσεων, μπορούν να υποβαθμιστούν τόσο, με τυπικά κριτήρια, λ.χ. με πολύ μικρές προθεσμίες. Φέτος το Mάιο, ψηφίσαμε στο Σώμα μας μια διάταξη για την ολοκληρωμένη πρόληψη και τον έλεγχο της ρύπανσης του περιβάλλοντος, και θεωρήσαμε ως αναγκαία και λογική μια προθεσμία εφαρμογής τριών χρόνων. H προκειμένη οδηγία, αντίθετα, θα δημοσιευθεί, με κανονικές διαδικασίες, τον επόμενο Mάρτιο και προβλέπει μια προθεσμία εφαρμογής μέχρι τις 31.12.1997. Aυτό σημαίνει πως απομένουν μόνο εννέα μήνες, για την εφαρμογή στην εθνική νομοθεσία των κρατών μελών. Όπως δείχνει η μέχρι τώρα εμπειρία στα κράτη μέλη από την υλοποίηση προηγούμενων νόμων, σχετικά με τις μελέτες περιβαλλοντικών επιπτώσεων, χρειάζεται πολύ μεγαλύτερη προθεσμία για να γίνει μια τέτοια διαδικασία στην εθνική νομοθεσία.
<P>
Θα ευχόμασταν να φθάναμε εδώ σε ξεκάθαρες λύσεις, και να έχουμε την ευκαιρία να εξασφαλίσουμε μια ουσιαστική αντιμετώπιση του θέματος. Γι' αυτό και παρακαλώ να λάβετε υπόψη μια προθεσμία εφαρμογής δύο χρόνων, που, ως γνωστόν, προβλέπεται στην τροπολογία 42, επειδή, διαφορετικά, δεν θα πετύχουμε μια ουσιαστική αντιμετώπιση του θέματος κι αυτό θα δημιουργήσει πολυάριθμα προβλήματα, τα οποία, φυσικά, θα τα υποστούν οι εμπλεκόμενοι στα διάφορα υπουργεία και οι επιχειρήσεις. Γι' αυτό και τάσσομαι και πάλι υπέρ του να ληφθεί υπόψη μια προθεσμία εφαρμογής δύο χρόνων.

<SPEAKER ID=297 LANGUAGE="EN" NAME="Jackson Caroline">
Κύριε Πρόεδρε, πιστεύω ότι όλοι έχουμε συμφωνήσει πως εκείνο που χρειάζεται είναι πιο αυστηρή εφαρμογή της οδηγίας του 1985 σε ολόκληρη την Ευρωπαϊκή Ένωση. Όπως η κ. Dybkjζr, πιστεύω και εγώ ότι η κοινή θέση παρέχει αυτή την απαιτούμενη συνεκτικότητα. Δεν νομίζω ότι οι τροπολογίες που κατέθεσε ο κ. Lannoye έχουν κάποια αξία. Πιστεύω ότι ο κ. Lannoye ακολουθεί το δικό του πρόγραμμα το οποίο ως επί το πλείστον, στην πραγματικότητα δεν υπαγορεύεται από εκείνα που διαπιστώνει στην παρούσα έκθεση η οποία είναι μια έκθεση της Επιτροπής από το 1993 σχετικά με τον τρόπο υλοποίησης της οδηγίας. Δεν μπορώ να καταλάβω πως η κ. Barthet-Mayer, η οποία πιστεύω ότι είναι ακόμη εδώ σωματικά αν όχι πνευματικά και ψυχικά, μπορεί να λέει ότι η Γαλλία διαθέτει ένα πολύ καλό ιστορικό στην υλοποίηση των μελετών περιβαλλοντικών επιπτώσεων. Θα ήθελα να επιστήσω την προσοχή της στη σελίδα 27 της εκθέσεως του 1993 όπου, σχετικά με τη διάταξη με την οποία επιβάλλεται η ενημέρωση του κοινού για το περιεχόμενο των μελετών περιβαλλοντικών επιπτώσεων, λέει ότι στη Γαλλία το στάδιο στο οποίο υλοποιείται το παραπάνω είναι ορισμένες φορές το στάδιο περάτωσης του έργου. Αυτό είναι κάτι που θα πρέπει οπωσδήποτε να αντιμετωπιστεί και πιστεύω ότι αντιμετωπίζεται με τις τροπολογίες της Επιτροπής.
<P>
Θα ήθελα ιδιαιτέρως να επισημάνω στον κ. White, ο οποίος φαίνεται ότι είναι αρκετά ενήμερος των συζητήσεων που γίνονται στο ΕΛΚ, το γεγονός ότι διαφωνούμε με την Τροπολογία Αριθ. 26. Δεν πιστεύουμε ότι αντιμετωπίζει κατάλληλα ή ορθολογικά τη γεωργία. Θα μπορούσε να προκαλέσει μεγάλη ζημιά και δεν θα κατέληγε σε ένα λογικό κείμενο. Σαφώς λοιπόν θα αντιδράσουμε στην Τροπολογία Αριθ. 26 η οποία ελπίζω ότι θα καταψηφιστεί.

<SPEAKER ID=298 NAME="Bjerregaard">
Κύριε Πρόεδρε, θα ήθελα να συγχαρώ την Επιτροπή Περιβάλλοντος και ακόμα περισσότερο τον εισηγητή, κ. Lannoye, για τις προσπάθειές τους και την προσοχή που έδειξαν κατά την εξέταση της πρότασης αυτής. Η Επιτροπή είναι ικανοποιημένη που έχουμε πλησιάσει τόσο πολύ στην τελική έγκριση της σημαντικής αυτής νομοθεσίας στον τομέα του περιβάλλοντος. Η οδηγία για την εκτίμηση των περιβαλλοντικών επιπτώσεων αποτελεί βασικό εργαλείο για την προστασία του περιβάλλοντος. Στόχος της Επιτροπής με την αναθεώρηση της οδηγίας του 1985 είναι να δημιουργηθεί ένα σαφέστερο και αποτελεσματικότερο σύστημα εκτίμησης των περιβαλλοντικών επιπτώσεων. Δεν πρέπει να υπάρχει μια περίπλοκη και υπερβολικά γραφειοκρατική διαδικασία. Είναι σαφές ότι δεν θα υποστηρίξουμε τις προτάσεις που μπορούν να αποδυναμώσουν την οδηγία.
<P>
Υπάρχουν ορισμένες τροπολογίες τις οποίες η Επιτροπή δεν μπορεί να αποδεχθεί για τεχνικούς λόγους, αλλά και επειδή μεταβάλλουν την μέθοδο που έχει ήδη επιλεγεί. Θα χρειαζόμασταν μεγάλο χρονικό διάστημα για τη λεπτομερή συζήτηση κάθε μεμονωμένης τροπολογίας και, για το λόγο αυτό, θα ήθελα να αναφέρω ποιά στάση τηρούμε έναντι των τροπολογιών, επιλέγοντας ορισμένες από αυτές για περαιτέρω παρατηρήσεις. Η Επιτροπή μπορεί να αποδεχθεί πλήρως, καταρχήν ή εν μέρει τις ακόλουθες τροπολογίες: τις 1, 32, 35 και 39 πλήρως, τις 5, 7, 15, 26, 30, 37, 42 και 43 καταρχήν και τις 12, 16, 38 και 41 εν μέρει, αυτό δε σημαίνει ότι δεν μπορούμε να αποδεχθούμε τις υπόλοιπες τροπολογίες.
<P>
Ορισμένες τροπολογίες και συγκεκριμένα οι 3, 6 και 8 αφορούν τη συμπερίληψη στην πρόταση της εκτίμησης των περιβαλλοντικών επιπτώσεων διαφόρων προγραμμάτων. Η Επιτροπή συμφωνεί πλήρως για τη σημασία που έχει η εκτίμηση των περιβαλλοντικών επιπτώσεων ορισμένων σχεδίων και προγραμμάτων και, για το λόγο αυτό, ασχολείται με τη γνωστή ως οδηγία για τη στρατηγική εκτίμηση των περιβαλλοντικών επιπτώσεων (SEA) στον τομέα. Το νέο αυτό περιβαλλοντικό εργαλείο ελπίζω να συζητηθεί αύριο από την Επιτροπή· συνεπώς, η τελευταία δεν μπόρεσε να αποδεχθεί όλες τις σχετικές τροπολογίες.
<P>
Η τροπολογία 9 αφορά την κατάργηση της εξαίρεσης σχεδίων που εξυπηρετούν σκοπούς εθνικής άμυνας. Από περιβαλλοντική άποψη, δεν υπάρχει κανένας λόγος να διατηρηθεί η εξαίρεση για σκοπούς εθνικής άμυνας. Συνεπώς, από άποψης εκτίμησης των περιβαλλοτνικών επιπτώσεων μπορεί κανείς να αντιληφθεί τις ανησυχίες του Κοινοβουλίου, αλλά η εθνική άμυνα δεν εμπίπτει στις αρμοδιότητες της Κοινότητας και, κατ' επέκταση, η εξαίρεση αυτή πρέπει να παραμείνει στην οδηγία.
<P>
Έχω επίσης ορισμένες παρατηρήσεις για τις οδηγίες 12, 37, 13, 17 και 18, αλλά θα τις αντιπαρέλθω λόγω της προχωρημένης ώρας, εκτός και εάν διατυπωθεί συγκεκριμένο σχετικό αίτημα. Η τροπολογία 42 αλλάζει την ημερομηνία εφαρμογής από τις 31 Δεκεμβρίου 1997 ορίζοντάς την «εντός διετίας μετά από την κοινοποίησή της». Ο προσδιορισμός της ημερομηνίας εφαρμογής εξαρτάται από το πότε η τροποποιηθείσα οδηγία θα εγκριθεί από το Συμβούλιο. Επειδή αυτό δεν θα συμβεί κατά πάσα πιθανότητα πριν από τις αρχές του 1997, η προβλεπόμενη προθεσμία της 31ης Δεκεμβρίου 1997 φαίνεται να είναι πολύ σύντομη για μια κατάλληλη εφαρμογή. Από την άλλη πλευρά, η παρέλευση διετίας μετά από την κοινοποίηση μπορεί να σημαίνει τη μετάθεση της προθεσμίας στις αρχές του 1999, οπότε θα μεσολαβήσει πολύ μεγάλο διάστημα. Ένας χρόνος μετά από την κοινοποίηση φαίνεται να είναι λογικό χρονικό διάστημα για την ικανοποιητική εφαρμογή της τροποποιημένης οδηγίας. Επομένως, η τροπολογία αυτή μπορεί να γίνει αποδεκτή καταρχήν.
<P>
Ας έλθω τώρα στις τροπολογίες 21-31, καθώς και στις τροπολογίες 39-41, που προσθέτουν νέα σχέδια στο παράρτημα 1 της οδηγίας. Υποστηρίζω την αρχή της επέκτασης του παραρτήματος 1. Ωστόσο, για να αποφευχθούν περιττές εκτιμήσεις, πρέπει να διασφαλίσουμε ότι το παράρτημα 1 θα περιέχει μόνο τα σχέδια που ενδέχεται να έχουν ουσιαστικές περιβαλλοντικές επιπτώσεις. Ένα άλλο αίτημα όσον αφορά το παράρτημα 1 είναι να διατυπώνονται οι περιγραφές με επαρκή σαφήνεια ώστε να μπορεί να προσδιοριστεί ποιά σχέδια υπάγονται στο παράρτημα. Η τροπολογία 26 και το πρώτο μέρος της τροπολογίας 41 αφορούν την εντατική κτηνοτροφία, πράγμα στο οποίο αναφέρθηκαν άλλωστε πολλοί ομιλητές. Οι τροπολογίες αυτές μπορούν να γίνουν αποδεκτές καταρχήν, εφόσον είναι σημαντικό για το περιβάλλον να καλύπτονται όχι μόνο τα πουλερικά και οι χοίροι, όπως αναφέρεται στην κοινή θέση, αλλά κα τα υπόλοιπα είδη εντατικής κτηνοτροφίας που ενδέχεται να έχουν σοβαρές περιβαλλοντικές επιπτώσεις, ιδίως λόγω της συγκέντρωσης και της συνολικής παραγωγής λιπασμάτων. Ωστόσο, η υψηλότερη οριακή αξία για τις ζωικές μονάδες που προβλέπεται στην τροπολογία 41 είναι προτιμότερη για την κάλυψη των περιπτώσεων που έχουν πάντα σοβαρές επιπτώσεις στο περιβάλλον. Πρέπει επίσης να προστεθεί μια άλλη οριακή αξία όπως εκείνη που προβλέπεται στην τροπολογία 26 όσον αφορά την παραγωγή άνω των 170 κιλών αζώτου ανά εκτάριο, επειδή αυτό συμφωνεί με την οδηγία για το άζωτο.
<P>
Η Επιτροπή μπορεί να αποδεχθεί τις τροπολογίες 30 και 39. Η τροπολογία 40 εισάγει στο παράρτημα 1 σχέδια χρηματοδοτούμενα από την Κοινότητα και δεν μπορεί να γίνει αποδεκτή, επειδή η πηγή χρηματοδότησης δεν επηρεάζει τις επιπτώσεις ενός σχεδίου στο περιβάλλον. Οι περιβαλλοντικές επιπτώσεις εξαρτώνται από το είδος, το μέγεθος και τη γεωγραφική θέση του σχεδίου· άλλωστε, οι κανονισμοί σχετικά με τη διάρθρωση του Ταμείου Συνοχής εξασφαλίζουν τη συμμόρφωση προς την περιβαλλοντική νομοθεσία της Κοινότητας, πράγμα που ισχύει επίσης και για την οδηγία σχετικά με την εκτίμηση των περιβαλλοντικών επιπτώσεων.
<P>
Μπορεί να συναχθεί το συμπέρασμα ότι οι συζητήσεις ήταν παρατεταμένες και δύσκολες. Η κοινή θέση επέφερε ουσιαστικές βελτιώσεις στη διαδικασία. Οι τροπολογίες που έγιναν αποδεκτές θα βελτιώσουν περαιτέρω την πρόταση αυτή. Θα παράσχω με ευχαρίστηση κάθε περαιτέρω πληροφορία που ενδέχεται να μου ζητηθεί για συγκεκριμένες τροπολογίες, αλλά κρίνω ότι είναι ευχάριστο το γεγονός ότι η παρούσα πρόταση βελτιώνει περαιτέρω την προστασία τόσο των ανθρώπων όσο και του περιβάλλοντος από τις σοβαρές επιπτώσεις που μπορούν να έχουν δημόσια και ιδιωτικά σχέδια.

<SPEAKER ID=299 NAME="Πρόεδρος">
Ευχαριστώ πολύ, κυρία Bjerregaard.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=13>
Διαχείριση των αποβλήτων
<SPEAKER ID=300 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0364/96) της κ. Jensen, εξ' ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την ανακοίνωση της Επιτροπής που αφορά την επανεξέταση της κοινοτικής στρατηγικής διαχείρισης των αποβλήτων και το σχέδιο ψηφίσματος του Συμβουλίου για την πολιτική στον τομέα των αποβλήτων (COM(96)0399 - C4-0453/96).

<SPEAKER ID=301 NAME="Kirsten Jensen">
Κύριε Πρόεδρε, δεν παράγει κανείς απόβλητα για να παράγει απόβλητα. Τα απόβλητα είναι προϊόν μιας παραγωγής με άλλο σκοπό. Τα απόβλητα αποτελούν συχνά πηγή περιβαλλοντικών προβλημάτων και προβλημάτων που έχουν σχέση με το εργασιακό περιβάλλον. Τα απόβλητα είναι απορρίματα και πρέπει να μειωθούν όσο το δυνατόν περισσότερο, ώστε να ελαχιστοποιηθεί η ρύπανση. Όλες οι προσπάθειες τυποποίησης των αποβλήτων και μετατροπής τους σε κανονικά προϊόντα, τα οποία οι αρμόδιες για το περιβάλλον αρχές δεν χρειάζεται να παρακολουθούν, δεν λαμβάνουν υπόψη το γεγονός ότι τα απόβλητα είναι υπολείμματα μιας άλλης παραγωγής. Από πολλές πλευρές καταβάλλονται προσπάθειες υπονόμευσης της δυνατότητας ρύθμισης του θέματος των αποβλήτων με ωφέλιμο για το περιβάλλον τρόπο. Έλαβα, όπως και άλλα μέλη του Ευρωπαϊκού Κοινοβουλίου, καταλόγους με υποδείξεις της βιομηχανίας. Καταλόγους που προσπαθούν να υποδείξουν στα εκλεγμένα μέλη του Σώματος αυτού πως πρέπει να ψηφίσουν για τη στρατηγική όσον αφορά τα απόβλητα. Νομίζω ότι αυτό είναι εξευτελιστικό. Ελπίζω δε να είναι τόσο εξευτελιστικό, ώστε τα μέλη του κοινοβουλίου και μόνο για το λόγο αυτό να αγνοήσουν τις προσπάθειες χειραγώγησής τους. Θα ήταν ευχής έργο να υπάρχει ένα ανοικτό σύστημα ακροάσεων, ώστε όλοι οι ενδιαφερόμενοι και όχι μόνο οι πλουσιότεροι, να μπορούν να εκφέρουν τη γνώμη τους και να μας πληροφορούν με ποιούς έχει επαφές η Επιτροπή, πριν υποβληθεί μια πρόταση.
<P>
Στην ανακοίνωση η ίδια η Επιτροπή προσπαθεί να αμφισβητήσει το κατά πόσο ισχύει η αρχή της εγγύτητας. Η Επιτροπή Περιβάλλοντος του Ευρωπαϊκού Κοινοβουλίου δεν υποστηρίζει τον τουρισμό για να βλέπει κανείς απόβλητα. Περπατήσαμε σε βουνά αποβλήτων από τη Δυτική Γερμανία στην τότε Ανατολική Γερμανία και λάβαμε εκθέσεις για αποστολές επικίνδυνων αποβλήτων σε αναπτυσσόμενες χώρες, οι οποίες πρέπει να πληρώνουν για την αναπτυξιακή βοήθεια που λαμβάνουν με την κατασκευή εγκαταστάσεων αποθήκευσης επικίνδυνων αποβλήτων. Θεωρούμε σημαντικό να εκδοθούν αποφάσεις από το Ευρωπαϊκό Δικαστήριο που να καθιστούν σαφές ότι οι αρχές μπορούν να εμποδίσουν τη μεταφορά αποβλήτων που προορίζονται για αξιοποίηση ή διάθεση, εάν η μεταφορά αυτή δεν συμφωνεί με τα σχέδιά τους για τη διαχείριση αποβλήτων· σύμφωνα με απόφαση του Δικαστηρίου, οι αρχές αυτές είναι κάθε περιφέρεια, δήμος ή άλλη μορφή τοπικού φορέα, που πρέπει να είναι σε θέση να λαμβάνει κατάλληλα μέτρα για να μπορεί να λαμβάνει, να επεξεργάζεται και να διαθέτει τα σχετικά απόβλητα. Ο ρόλος των τοπικών αρχών στον προγραμματισμό των αποβλήτων έχει απόλυτα καθοριστική σημασία. Η Επιτροπή αναφέρει μόνο ότι οι τοπικές και περιφερειακές αρχές μπορούν να διαδραματίσουν κάποιο ρόλο, αλλά υπάρχουν βέβαια εύγλωττα παραδείγματα που δείχνουν ότι η αποτελεσματική συνεργασία μεταξύ αρχών και επιχειρήσεων για τη διαχείριση των αποβλήτων, όπως συνέβη στην Κοπεγχάγη, οδήγησε σε δραστική μείωση των οικοδομικών αποβλήτων και είχε ως αποτέλεσμα να μείνουν κενές οι χωματερές που είχαν προγραμματιστεί.
<P>
Ωστόσο, υπάρχουν και αντίθετα παραδείγματα, δηλαδή υπάρχουν κράτη μέλη που δεν λαμβάνουν μέτρα ώστε να καταρτίζονται σχέδια για τα απόβλητα, και υπάρχουν κράτη μέλη που δεν κοινοποιούν στην ΕΕ τα σχέδιά τους για τα απόβλητα, πράγμα που ανέλαβαν αμοιβαία την υποχρέωση να πράττουν με νόμους της δεκαετίας του '70.
<P>
Η Επιτροπή Περιβάλλοντος συνιστά να καταρτιστούν προγράμματα δράσης στον τομέα των αποβλήτων. Αντιλαμβάνομαι το ότι υποβάλλονται παρόμοιες προτάσεις, όταν μια ανακοινωση όπως η παρούσα δεν είναι καθόλου απαραίτητο να υποβληθεί από το Κοινοβούλιο, αν και αυτό έχει δικαίωμα συναπόφασης ή τουλάχιστο δυνατότητα επιρροής κατά την υποβολή συγκεκριμένων προτάσεων για τα απόβλητα. Η Επιτροπή έχει επιβεβαιώσει συχνά την επιρροή αυτή παρακολουθώντας τις προτάσεις μας σε πολλά στάδια της πορείας τους. Πολλοί όμως ρωτούν τι είναι μια ανακοίνωση, είναι δεσμευτική; Πρέπει απλώς να απαντήσω ότι πρόκειται για καλό ερώτημα, το οποίο μπορεί κανείς να υποβάλει εάν του αρέσει, αλλά μπορεί να το αγνοήσει εάν δεν του αρέσει.
<P>
Έχω επίσης ορισμένα ερωτήματα για την Επιτροπή. Αφορούν τις εθελοντικές συμφωνίες. Η Επιτροπή ανέφερε στην αρμόδια επιτροπή του Κοινοβουλίου ότι δεν είναι αυτή που ξαφνικά άρχισε να ενδιαφέρεται για τις οικονομικές συμφωνίες, αλλά πρέπει να διαπιστωθεί ότι στην ανακοίνωση της Επιτροπής γίνεται λόγος περί εθελοντικών συμφωνιών. Συνεπώς, θα ήθελα να γνωρίζω κατά πόσο η Επιτροπή συμφωνεί ότι οι εθελοντικές συμφωνίες μπορούν ίσως να χρησιμοποιηθούν σε περιφερειακό ή εθνικό επίπεδο, όπου υπάρχει ένα σύστημα διαιτησίας για τη διευθέτηση διαφορών, αλλά μπορούν δύσκολα να χρησιμοποιηθούν σε ευρωπαϊκό επίπεδο, όπου δεν μπορούν να εξασφαλισθεί ούτε κάλυψη ή εφαρμογή, ούτε νομικές αποφάσεις.
<P>
Ας έλθουμε τώρα στο θέμα της ευθύνης του παραγωγού. Η Επιτροπή αναφέρεται τόσο στην ευθύνη του παραγωγού όσο και στην αρχή ότι ο «ρυπαίνων πληρώνει». Πρόκειται για απόλυτα βασικές έννοιες στη συζήτηση για το περιβάλλον. Το ερώτημα είναι απλώς πως πρέπει να νοούνται οι αρχές αυτές. Πιθανόν να υπάρχουν πολλά στάδια παραγωγής και, για το λόγο αυτό, είναι υπεραπλουστευμένο να φαντάζεται κανείς αμιγείς ρυθμίσεις επιστροφής. Δεν θα ήταν άραγε σκοπιμότερο να εξεταστεί το θέμα της οικονομικής ευθύνης των παραγωγών για τη διαχείριση των αποβλήτων; Ποιά οικονομικά κίνητρα μπορεί να προτείνει η Επιτροπή στο πλαίσιο αυτό; Δεν είναι άραγε εξίσου δαπανηρό να απορρίπτονται απόβλητα σε χωματερές ολόκληρης της ΕΕ;
<P>
Τα απόβλητα ως αγαθό. Συμφωνώ ότι τα απόβλητα μπορεί να έχουν κρυφές πολύτιμες ιδιότητες, που πρέπει να προβληθούν και να αξιοποιηθούν ως δευτερεύουσες πρώτες ύλες. Ωστόσο, δεν νομίζω ότι αυτό μπορεί να επιτευχθεί πλήρως, εάν δεν υπάρχει ένα συνολικός προγραμματισμός για τα απόβλητα σε τοπικό ή περιφερειακό επίπεδο. Όσον αφορά τα πόβλητα που δεν προορίζονται για τελική διάθεση, θα ήταν λανθασμένο να μην εμπίπτουν στα πλαίσια του προγραμματισμού για τα απόβλητα. Δεν εξακολουθεί άραγε να είναι ορθό ότι τα απόβλητα είναι ένα πολύ ιδιάζον προϊόν;
<P>
Θα ήθελα επίσης να ρωτήσω την Επιτροπή για τα σχέδιά της σχετικά με τα επικίνδυνα απόβλητα, το διαχωρισμό των αποβλήτων στην πηγή, τους οικολογικούς φόρους και τον έλεγχο των σχεδίων των κρατών μελών όσον αφορά τα απόβλητα.

<SPEAKER ID=302 LANGUAGE="EN" NAME="Bowe">
Κύριε Πρόεδρε, εγείρομαι για να εκθέσω όχι μόνο τις απόψεις της ομάδας μου αλλά και το προσωπικό μου καλωσόρισμα στην αναθεώρηση της στρατηγικής της Επιτροπής για τη διαχείριση των αποβλήτων και στον τρόπο με τον οποίο έχει ενισχυθεί και βελτιωθεί με τις τροπολογίες της εισηγήτριας.
<P>
Ως συντάκτης των απόψεων του Κοινοβουλίου επί της προηγούμενης στρατηγικής της Επιτροπής για τη διαχείρισηη των αποβλήτων, διαπιστώνω εδώ την προσεκτική διαμόρφωση μιας στρατηγικής διαχείρισης των αποβλήτων η οποία τονίζει με διάφορους τρόπους πολλές από τις μεθόδους που συναντήσαμε πριν από πέντε χρόνια και τις υποστηρίξαμε για να αναπτυχθούν περισσότερο. Ένα νέο στοιχείο το οποίο δέχομαι με ικανοποίηση είναι η εκ νέου αποδιδόμενη έμφαση στην αναγκαιότητα διασφάλισης ότι η στρατηγική της διαχείρισης των αποβλήτων υποστηρίζει και περιστρέφεται πέριξ της αρχής της βιώσιμης ανάπτυξης. Ειδικότερα, είναι σημαντικό να εξετάσουμε την ιεράρχιση και να αποδεχθούμε ότι η ιεράρχιση των βημάτων είναι κάτι που μπορεί να αναπτυχθεί περισσότερο. Είναι ακόμη ένα σημείο το οποίο μπορεί να υπογραμμιστεί περαιτέρω για να διασφαλίσει ότι εφαρμόζουμε τις σωστές αρχές σχετικά με τα απόβλητα που μοιραία δημιουργεί η κοινωνία και τα οποία αναπόφευκτα θα πρέπει να καταστούν ασφαλή ούτως ώστε να προστατευθεί το περιβάλλον.
<P>
Η αποτέφρωση έχει συνεχή ρόλο στην ιεράρχιση των μεθόδων διαχείρισης του περιβάλλοντος αλλά ο ρόλος της θα πρέπει να αναθεωρείται διαρκώς. Ειδικότερα, υπάρχουν ορισμένες πτυχές της διάθεσης αποβλήτων και ιδιαιτέρως επικίνδυνων αποβλήτων στους περιστρεφόμενους φούρνους των τσιμεντοβιομηχανιών που θα πρέπει να εξεταστούν. Μολονότι η χουμοποίηση υπήρξε κατά το παρελθόν εργασία Σταχτοπούτας, θα πρέπει να της παράσχουμε περαιτέρω ενίσχυση και να ενθαρρύνουμε την ανάπτυξή της σε τοπικό και περιφερειακό επίπεδο.
<P>
Η νέα στρατηγική διαχείρισης των αποβλήτων αναγνωρίζει τον ρόλο των τοπικών και περιφερειακών αρχών στη διευκόλυνση, ανάπτυξη και υλοποίηση μιας πραγματικής στρατηγικής διαχείρισης των αποβλήτων για την Ευρώπη. Η συμμετοχή τους και οι θετικές τους δράσεις είναι απαραίτητες εάν θέλουμε να υλοποιήσουμε μια αποτελεσματική στρατηγική διαχείρισης των αποβλήτων. Οι αρχές αυτές μας υποβοηθούν με πολλούς τρόπους να ενισχύσουμε την αρχή της επεξεργασίας πλησίον της πηγής και να διασφαλίσουμε ότι δεν θα υπάρξει πιθανότητα μείωσης του τουρισμού.
<P>
Τέλος, υπάρχει και ένα θέμα το οποίο δεν μπορεί να αγνοηθεί. Αναφέρομαι στη συνεχή πίεση υπέρ της μείωσης της περιεκτικότητας του ρεύματος των αποβλήτων σε τοξικές και άλλες επικίνδυνες ουσίες. Ορισμένες από τις ουσίες αυτές, π.χ. το PVC, θα ήταν ίσως προτιμότερο να αντιμετωπιστούν από σχέδια προτεραιότητος επεξεργασίας αποβλήτων που θα είχαν ως κύριο στόχο την ανακύκλωση. Εάν όμως θέλουμε να έχουμε μια πραγματική και γνήσια στρατηγική διαχείρισης θα πρέπει να απομακρύνουμε τα τοξικά από το ρεύμα των αποβλήτων.

<SPEAKER ID=303 LANGUAGE="DE" NAME="Rόbig">
Aξιότιμε κύριε Πρόεδρε, κυρίες και κύριοι, επιτρέψτε μου, κατ' αρχήν, να αναφερθώ στην πολυπλοκότητα και τη μεγάλη σημασία του θέματος της διαχείρισης των αποβλήτων. Eίναι πολύπλοκο, επειδή, στα πλαίσια της νομολογίας του Eυρωπαϊκού Δικαστηρίου, αποκρυσταλλώθηκε σχετικά αργά η άποψη, ότι τα απόβλητα καταλαμβάνουν ιδιαίτερη θέση στην ελεύθερη κυκλοφορία των αγαθών και πάνω στο συγκεκριμένο θέμα εξακολουθούν να υφίστανται μερικές ακόμη ασάφειες. Tο θέμα είναι σημαντικό, επειδή θα πρέπει να βρεθεί μια βασική λύση στα προβλήματα της διαχείρισης των αποβλήτων, και η ποιότητα της ζωής μας, μελλοντικά, θα επηρεάζεται έντονα απ' αυτήν.
<P>
Bεβαίως, συμμερίζομαι, κατά βάσιν, τη μομφή που ήγειρε η εισηγήτρια για μη ξεκάθαρη στρατηγική της Eυρωπαϊκής Ένωσης, αλλά τη βλέπω κάπως διαφορετικά. Eμείς ως Eυρωπαϊκό Kοινοβούλιο, δεν μπορούμε από τη μια μεριά να απαιτούμε διαρκώς, όπως ακριβώς ένα θιβετιανό προσευχητάρι, επικουρικότητα κι απορύθμιση, ενώ από την άλλη να ζητάμε μια τακτική αρμοδιότητα για τη νομοθεσία περί αποβλήτων, που θα περιλαμβάνει τα πάντα.
<P>
Eπισημαίνω ιδιαίτερα το αυστριακό σύστημα, που παραπέμπει το πρόβλημα της διαχείρισης των αποβλήτων για ρύθμιση στα ομόσπονδα κρατίδια και τις κοινότητες. Έχουμε έναν αυτοτελή νόμο διαχείρισης των αποβλήτων και πολλά σχετικά προγράμματα. Όταν λοιπόν η Eυρωπαϊκή Eπιτροπή κριτικάρεται για το ότι εμφανίζεται αναποφάσιστη, ίσως αυτό να οφείλεται και στο γεγονός ότι συχνά απέχει πάρα πολύ από τα πραγματικά προβλήματα, ώστε να μπορεί να επέμβει γρήγορα κι αποτελεσματικά. Παρόλα αυτά, υποστηρίζω όλες τις προσπάθειες να επανεξετάσουμε και να αναπτύξουμε περαιτέρω την μέχρι τώρα πολιτική αποβλήτων της Kοινότητας, στα πλαίσια του προγράμματος δράσης.
<P>
Έτσι συμφωνώ και με την προκειμένη πρόταση ψηφίσματος, λαμβάνοντας υπόψη κυρίως τις λογικές τροπολογίες των μελών της ομάδας μου. Kαθήκον μας θα πρέπει να είναι, κατ' αρχήν, να αποφύγουμε τα απόβλητα και να επαναχρησιμοποιήσουμε όσο το δυνατόν περισσότερα, και μόνον τα υπόλοιπα να τα αποθηκεύσουμε ή να τα εξαφανίσουμε κατάλληλα.

<SPEAKER ID=304 LANGUAGE="NL" NAME="Eisma">
Πρόεδρε, μόλις πριν λίγο συζητήσαμε σχετικά με το πέμπτο περιβαλλοντικό πρόγραμμα δράσης και την αναθεώρησή του. Όμως, η διαχείριση αποβλήτων αποτελεί μία σημαντική πτυχή του τρέχοντος περιβαλλοντικού προγράμματος δράσης. Η Ομάδα των Φιλελευθέρων υποστηρίζει κατ'αρχή τη στρατηγική που εφαρμόζεται η οποία ξεκινά από το στάδιο της πρόληψης, συνεχίζει με την επαναχρησιμοποίηση και την ανακύκλωση και καταλήγει μόνο σε τελευταία ανάλυση στην ασφαλή διάθεση αποβλήτων είτε μέσω καύσης, είτε μέσω απόρριψης, πάντα όμως στο τελευταίο στάδιο.
<P>
Σε ορισμένες περιπτώσεις θα μπορούσα να φανταστώ ότι η ιεραρχία αυτή θα μπορούσε να τηρείται με περισσότερο ελαστικό τρόπο. Συγκεκριμένα, θα μπορούσε να προκύψει κάλλιστα από κάποια τεχνική αξιολόγηση ότι, σε ορισμένες περιπτώσεις, θα ήταν καλύτερο για το περιβάλλον να μην εφαρμοστεί αυστηρά η ιεραρχία αυτή. Αυτή είναι η πρώτη παρατήρηση που ήθελα να κάνω.
<P>
Στη συνέχεια, προκειμένου να μειωθεί ο όγκος των αποβλήτων, θα πρέπει να επιβληθεί μία εισφορά στις πρώτες ύλες και να θεσπισθούν οικονομικά μέτρα. Σημαντικό ρόλο θα μπορούσαν επίσης να διαδραματίσουν τυχόν συμφωνίες που συνάπτονται μεταξύ επιχειρήσεων και πολιτείας. Με τη μείωση του ποσοστού επικινδύνων ουσιών στα απόβλητα, θα πρέπει να επαναχρησιμοποιούνται στην παραγωγική διαδικασία ουσίες όπως είναι το χλώριο και τα βαρέα μέταλλα. Αυτός είναι και ο λόγος για τον οποίο καταθέτουμε τις δύο τροπολογίες τις οποίες πιστεύουμε ότι θα υποστηρίξετε αύριο συνάδελφοι που, παρ'όλο που είσαστε χλωμοί από την κούραση, εξακολουθείτε να παραμένετε στην αίθουσα.

<SPEAKER ID=305 LANGUAGE="IT" NAME="Tamino">
Κύριε Πρόεδρε, παλιότερα μας απασχολούσε μόνο η διάθεση των αποβλήτων, η μελέτη όμως της ροής και του κύκλου ζωής των αποβλήτων πρώτα μας έκανε να καταλάβουμε ότι έπρεπε να μας απασχολήσει η διαχείριση ολοκλήρου του κύκλου -από την παραγωγή μέχρι τη διάθεση- και, σήμερα, ότι είναι ανάγκη να προχωρήσουμε περαιτέρω, να μας απασχολήσει δηλαδή το ζήτημα της πρόληψης της παραγωγής αποβλήτων με τη μείωση των προϊόντων που προορίζονται να γίνουν απόβλητα, παραδείγματος χάρη το υλικό περιτυλίγματος, και τη χρησιμοποίηση όλων των προϊόντων που προηγουμένως κατέληγαν στην αλυσίδα των αποβλήτων. Πράγμα που σημαίνει ότι θα πρέπει να καταργηθούν πολλά από τα υλικά που χρησιμοποιούνται σήμερα και που κατόπιν μετατρέπονται σε τοξικά και βλαβερά απόβλητα.
<P>
Με τη νέα προσέγγιση θα πρέπει να αντιμετωπίσουμε όλο τον παραγωγικό κύκλο των εμπορευμάτων με νέο τρόπο και με στόχο την αποφυγή της δημιουργίας αποβλήτων και, συνεπώς, την προώθηση υλικών που μπορούν να επαναχρησιμοποιηθούν ή να ανακυκλωθούν. Υιοθέτηση αυτής της στάσης σημαίνει συμμόρφωση με ό, τι συμβαίνει στη φύση. Τα προϊόντα που παράγονται στο φυσικό περιβάλλον τόσο από άποψη ποσότητας όσο και ποικιλίας είναι πολύ περισσότερα από τα βιομηχανικά, δεν υπάρχουν όμως απορρίματα. Το κάθε τι αποτελεί μέρος πολυσύνθετων κύκλων που, χάρη στην παρέμβαση μιας ενεργειακής πηγής που βρίσκεται εκτός του συστήματος, της ηλεκτρικής ενέργειας, επαναφέρουν στην πρώτη μορφή τους τις πρώτες ύλες και συνεχίζουν σχεδόν αδιάκοπα τη σύνθετη παραγωγή πολυάριθμων φυτικών και ζωϊκών στοιχείων.
<P>
Με αυτή την εισαγωγική παρατήρηση θέλω να τονίσω ότι χρειάζεται να επανεξετασθεί η κοινοτική στρατηγική για τη διαχείριση των αποβλήτων και ότι, συνεπώς, μας φαίνεται σκόπιμη η ανακοίνωση της Επιτροπής προς αυτή την κατεύθυνση. Από την ανακοίνωση, εντούτοις, απουσιάζουν σχεδόν οι πρακτικέες και λειτουργικές υποδείξεις που θα έδιναν λύση στα εξεταζόμενα προβλήματα, όπως ήδη εξέθεσε η εισηγήτρια κ. Jensen.
<P>
Η εισηγήτρια και η Επιτροπή Περιβάλλοντος προσπάθησαν να διορθώσουν τα περιορισμένα όρια της ανακοίνωσης της Επιτροπής. Οι Πράσινοι συμμεριζόμαστε ένα μεγάλο τμήμα των προτάσεων και εκφράζουμε την ικανοποίησή μας διότι πολλές από τις τροπολογίες μας έγιναν δεκτές από την Επιτροπή Περιβάλλοντος. Θα πρέπει εντούτοις να υπογραμμίσουμε ότι το σημείο 4Α είχε διατυπωθεί με καλύτερο τρόπο στο αρχικό κείμενο της εισηγήτριας και ότι ορισμένες τροπολογίες μας απορρίφθηκαν μολονότι ήσαν σύμφωνες με προηγούμενες επιλογές του Ευρωπαϊκού Κοινοβουλίου και της Επιτροπής. Πρόκειται για την περίπτωση, παραδείγματος χάρη, της τροπολογίας που υποστηρίζει ότι είναι αναγκαίο πρώτα να γίνεται η διαλογή των αποβλήτων και μόνον ακολούθως να εξετάζεται το ζήτημα της μεταφοράς τους στη χωματερή ή στην αποτέφρωση. το ίδιο θα πρέπει να ισχύει και για τα οργανικά απόβλητα.
<P>
Ανέφερα ορισμένα παραδείγματα, μόνο και μόνο για να ανακοινώσω ότι, γι αυτούς τους λόγους, θα καταθέσουμε ορισμένες τροπολογίες με στόχο τη βελτίωση του εξεταζομένου κειμένου.

<SPEAKER ID=306 NAME="Bjerregaard">
Θα ήθελα καταρχάς να ευχαριστήσω την Επιτροπή Περιβάλλοντος και, ειδικότερα, την εισηγήτρια, κα Kirsten Jensen για το έργο που επιτέλεσαν με την ανακοίνωση της Επιτροπής σχετικά με μια αναθεώρηση της κοινοτικής στρατηγικής για τη διαχείριση των αποβλήτων. Η σημερινή συζήτηση πραγματοποιείται χάρις στις προσπάθειες αυτές. Οι εργασίες του Ευρωπαϊκού Κοινοβουλίου διεξήχθηκαν με ταχύ ρυθμό, αλλά, κατά τη γνώμη μου, δεν επηρέασαν την ποιότητα, όπως άλλωστε έδειξε η σημερινή συζήτηση στην αίθουσα αυτή. Η αναθεώρηση της στρατηγικής για τα απόβλητα από την Επιτροπή αποτελεί κατά πρώτο και κύριο λόγο αντίδραση στην έκκληση του Ευρωπαϊκού Κοινοβουλίου και του Συμβουλίου προς την Επιτροπή να προβεί σε αναθεώρηση της στρατηγικής του 1989 για τα απόβλητα. Η αντίδραση του Ευρωπαϊκού Κοινοβουλίου άργησε και ήλθε με την απόφαση που έλαβε μόλις στις 2 Απριλίου 1994. Επομένως, η Επιτροπή χάραξε τη στρατηγική αυτή για τη διαχείριση των αποβλήτων. Πρόθεσή μας δεν είναι να καταρτιστεί ένα πρόγραμμα δράσης στον τομέα των αποβλήτων. Οι λόγοι είναι πολλοί. Μπορεί να πει κανείς ότι ο πρώτος και πιο επίσημος είναι ότι το Ευρωπαϊκό Κοινοβούλιο και το Συμβούλιο, κάλεσαν την Επιτροπή να προβεί συγκεκριμένα σε αναθεώρηση της στρατηγικής της του 1989 για τα απόβλητα. Ωστόσο, ο κυριότερος λόγος είναι ότι η αναθεώρηση αυτή θα μπορούσε κάλιστα να καθυστερήσει το σύνολο των νομοθετικών εργασιών. Ελπίζουμε πράγματι ότι η Επιτροπή θα ολοκληρώσει, πριν από το τέλος του τρέχοντος έτους, την εξέταση μιας πρότασης για τα αυτοκίνητα που έχουν τελειώσει τον κύκλο ζωής τους (end of lifevehicle )· η Επιτροπή ασχολείται επίσης και με άλλες προτάσεις για τον τομέα των αποβλήτων που θα υποβληθούν το 1997. Η νομοθεσία της ΕΕ για τα απόβλητα έκανε τα πρώτα βήματά της πριν από 20 χρόνια· είναι δε τώρα επιτακτικά αναγκαία η επανεξέτασή της, όπως τόνισαν πολλοί ομιλητές. Συνεπώς, αρχίσαμε να επανεξετάζουμε τη βασική νομοθεσία για τα απόβλητα, τα επικίνδυνα απόβλητα και τη μεταφορά αποβλήτων. Στα πλαίσια της νομοθεσίας αυτής προσαρμόζουμε τη διαχείριση των αποβλήτων σε νέες απαιτήσεις και περαιτέρω εξελίξεις· συνεπώς, στην ουσία υπάρχουν πολλά κοινά σημεία μεταξύ των προτάσεων που υπέβαλε το Κοινοβούλιο και των επιδιώξεων της Επιτροπής.
<P>
Η αναθεώρηση της στρατηγικής διατηρεί τη γενική φιλοσοφία και τις βασικές αρχές του 1989, αλλά προβάλλει ορισμένους τομείς, στους οποίους θα πρέπει να δοθεί ιδιαίτερη προσοχή στο μέλλον, όπως ακριβώς τόνισε η εισηγήτρια, κα Kirsten Jensen στη θαυμάσια έκθεσή της.
<P>
Η κα Kirsten Jensen υπέβαλε επίσης ορισμένες συγκεκριμένες ερωτήσεις, στις οποίες δεν μπορώ τη στιγμή αυτή να δώσω ιδιαίτερα λεπτομερή απάντηση. Ας μου επιτραπεί απλώς να περιοριστώ σε ορισμένες από αυτές και να αναφέρω ότι επανερχόμεθα στη συζήτηση των εθελοντικών συμφωνιών. Συμφωνώ με την κα Kirsten Jensen ότι υπάρχει διαφορά μεταξύ του ό, τι είναι δυνατόν σε κοινοτικό επίπεδο και του ό, τι είναι δυνατόν σε εθνικό επίπεδο, θα ήθελα δε προσθέσω ότι το γεγονός ότι ασχολούμεθα με τις εθελοντικές συμφωνίες οφείλεται στο ότι κρίνουμε πως χρειάζονται ορισμένοι σταθερότεροι διαδικαστικοί κανόνες από εκείνους που υπάρχουν σήμερα.
<P>
Όσον αφορά το θέμα της ευθύνης του παραγωγού, σε συνδυασμό με την οικονομική ευθύνη, θα ήθελα να αναφέρω τα εξής: νομίζω ότι μπορούμε να διεξάγουμε μια εποικοδομητική συζήτηση για την πρόταση σχετικά με τα αυτοκίνητα που έχουν τελειώσει τον κύκλο ζωής τους, επειδή πρόκειται κατά κύριο λόγο για συζήτηση όσον αφορά τον τρόπο με τον οποίο μπορούμε να επηρεάσουμε την παραγωγή μέσω της περιβαλλοντικής νομοθεσίας, πράγμα που θα είναι σκόπιμο από πολλές απόψεις.
<P>
Συνεχίζουμε δηλαδή να βασιζόμαστε σε μια ιεράρχηση αρχών. Αν και η ιεράρχηση αυτή είναι κοινώς αποδεκτή, τα κράτη μέλη έχουν πολύ διαφορετικές απόψεις όσον αφορά τον τρόπο πρακτικής εφαρμογής της. Οι επιχειρήσεις υποστηρίζουν την ευελιξία, ώστε να μπορούν οι ίδιες να αποφασίζουν μέχρις ενός ορισμένου σημείου πως να διαχειρίζονται κατά τον καλύτερο τρόπο τα απόβλητά τους, αυτό δε ισχύει κυρίως για την επαναχρησιμοποίηση και την ανακύκλωση. Πρόκειται για ένα από τα επίμαχα θέματα στον τομέα της διαχείρισης των αποβλήτων. Η ανακύκλωση υλικών πρέπει πάντα να είναι προτιμότερη από την ανακύκλωση ενέργειας, αυτό δε οφείλεται στο ότι η ανάκτηση υλικών συμβάλλει τόσο στη μείωση των ποσοτήτων αποβλήτων όσο και στην εξοικονόμηση πρώτων υλών και ενέργειας.
<P>
Ένα από τα ουσιαστικά περιβαλλοντικά προβλήματα που αντιμετωπίζουμε είναι ότι το οικονομικό κόστος της επαναχρησιμοποίησης αποβλήτων έχει ως αποτέλεσμα να επιδιώκουν συχνά οι επιχειρήσεις την ανάκτηση ενέργειας αντί για την ανακύκλωση των υλικών. Αυτό δεν ωφελεί και ευτυχώς η κοινή γνώμη είναι διστακτική όσον αφορά τις εγκαταστάσεις καύσεως. Κανείς δεν θέλει να έχει εγκαταστάσεις καύσεως ως γείτονα.
<P>
Η τελική διάθεση στις χωματερές είναι η λιγότερο ωφέλιμη λύση, επειδή έχει διαπιστωθεί και εξακριβωθεί ότι επηρεάζει το περιβάλλον. Συνεπώς, έχει καθοριστική σημασία να πραγματοποιείται η διάθεση αποβλήτων με όσο το δυνατό λιγότερο επιζήμιο για το περιβάλλον τρόπο. Προς το σκοπό αυτό, η Επιτροπή θα υποβάλλει σύντομα νέα πρόταση για τις χωματερές.
<P>
Ένα άλλο επίμαχο θέμα στη στρατηγική αναθεώρησης, που τονίζεται στην έκθεση, είναι η ευθύνη του παραγωγού, για την οποία δεν θα υπεισέλθω σε λεπτομέρειες. Έκανα σχετική μνεία στην απάντηση που έδωσα στην κα Kirsten Jensen. Το σημαντικότερο εν προκειμένω είναι να έχει ο παραγωγός την ευθύνη· δυστυχώς, μια από τις προτάσεις που υποβλήθηκαν δεν συμφωνεί με την αποψη αυτή.
<P>
Η διαχείριση των προϊόντων αποτελεί επίσης βασικό στοιχείο της διαχείρισης των αποβλήτων, επειδή μια μεταβολή των σύμφυτων ιδιοτήτων των προϊόντων, της διαμόρφωσής τους και της διαδικασίας παραγωγής μπορεί να συντελέσει ώστε να καταστεί ευκολότερη η διαχείριση του προϊόντος ως αποβλήτου. Η επιδίωξη του να μην είναι τα προϊόντα επιζήμια για το περιβάλλον, συντελεί ώστε να καθίστανται τόσο η κατανάλωση όσο και η παραγωγή βιώσιμες, και συμβάλλει επίσης στην πρόληψη και τη μείωση των αποβλήτων. Συνεπώς, μια ανάλυση του κύκλου ζωής των προϊόντων πρέπει να αποτελεί αναπόσπαστο μέρος της διαχείρισης των προϊόντων, όπως άλλωστε τονίζεται στη δήλωση του Κοινοβουλίου.
<P>
Ένας ακόμη τομέας, όπου μπορούν να προκύψουν διαφορές, είναι η πλήρης εφαρμογή της αρχής της γεωγραφικής εγγύτητας σε σχέση με την εσωτερική αγορά. Οι διαφορές αυτές θα ήταν ευχής έργο να διευθετούνται με την εξεύρεση της σωστής ισορροπίας και της καλύτερης λύσης για το περιβάλλον. Και στην περίπτωση αυτή, ο ρόλος των παραγωγών και, κατά συνέπεια, η ευθύνη τους έχουν μεγάλη σημασία. Το περιβάλλον πρέπει να έχει απόλυτη προτεραιότητα.
<P>
Κατά την ανάπτυξη της στρατηγικής της ΕΕ στον τομέα των αποβλήτων πρέπει να αξιοποιήσουμε τα πολυάριθμα όργανα και μέσα που διαθέτουμε, όπως ανέφερε συγκεκριμένα ο κ. Eisma. Εκτός από τη νομοθεσία, συντρέχουν ειδικοί λόγοι να εξεταστούν τα οικονομικά και φορολογικά μέσα. Τα θέματα αυτά θίγονται επίσης στην έκθεση. Όπως προέκυψε από τις παρατηρήσεις μου, είμαι ιδιαίτερα ικανοποιημένη από την έκθεση και την πρόταση ψηφίσματος, επειδή οι προτάσεις θα συμβάλουν στην περαιτέρω ανάπτυξη της πολιτικής στον τομέα των αποβλήτων. Πρόκειται για χρήσιμη και πολύ επικοδομητική συμβολή, που μπορεί να βοηθήσει την Επιτροπή να προωθήσει περαιτέρω την απαιτούμενη νομοθεσία.

<SPEAKER ID=307 NAME="Πρόεδρος">
Ευχαριστώ πολύ, κυρία Bjerregaard.
<P>
Η συζήτηση έληξε.
<P>
Η ψηφοφορία θα διεξαχθεί την Πέμπτη στις 12 το μεσημέρι.
<P>
Ευχαριστώ πολύ, και ιδιαιτέρως τους και τις διερμηνείς.
<P>
(Η συνεδρίαση λήγει στις 00.08 π.μ.)

