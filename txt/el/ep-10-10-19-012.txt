<CHAPTER ID="012">
Θέση του Κοινοβουλίου επί του σχεδίου προϋπολογισμού του 2011 όπως τροποποιήθηκε από το Συμβούλιο - όλα τα τμήματα - Σχέδιο διορθωτικού προϋπολογισμού αριθ. 3/2010: Τμήμα III - Επιτροπή - ΣΜΜ (Συνοδευτικά μέτρα στον τομέα της μπανάνας) (συζήτηση)
<SPEAKER ID="235" NAME="Πρόεδρος">
" ημερήσια διάταξη προβλέπει την κοινή συζήτηση των ακόλουθων εκθέσεων:
<P>
της κ. Jędrzejewska και της κ. Trupel, εξ ονόματος της Επιτροπής Προϋπολογισμών, σχετικά με το σχέδιο γενικού προϋπολογισμού της Ευρωπαϊκής Ένωσης για το οικονομικό έτος 2011 - όλα τα τμήματα και τις διορθωτικές επιστολές αριθ. 1/2011, 2/2011 και 3/2011 στο σχέδιο προϋπολογισμού της Ευρωπαϊκής Ένωσης για το οικονομικό έτος 2011
<P>
(12699/2010 - C7-0202/2010 - και
<P>
του κ. Surjan, εξ ονόματος της Επιτροπής Προϋπολογισμών, σχετικά με τη θέση του Συμβουλίου επί του σχεδίου διορθωτικού προϋπολογισμού αριθ. 3/2010 της Ευρωπαϊκής Ένωσης για το οικονομικό έτος 2010, Τμήμα III - Επιτροπή
<P>
(13472/2010 - C7-0263/2010 -.
<SPEAKER ID="236" NAME="Sidonia Elżbieta Jędrzejewska" LANGUAGE="PL">
Σήμερα συνεδριάζουμε για να συζητήσουμε τον προϋπολογισμό της Ευρωπαϊκής Ένωσης για το 2011. Το έτος 2011 αποτελεί για διάφορους λόγους ιδιαίτερο οικονομικό έτος. Καταρχάς, το 2011 είναι το πέμπτο έτος του πολυετούς δημοσιονομικού πλαισίου για την περίοδο 2007-2013, επομένως γνωρίζουμε ήδη αρκετά όσον αφορά τον τρόπο εφαρμογής αυτού του πλαισίου στην πράξη, τα τμήματά του που έχουν στεφθεί με επιτυχία, αλλά και εκείνα που έχουν αποτύχει, ενώ πολλά προγράμματα βρίσκονται ήδη σε αρκετά προχωρημένο στάδιο του κύκλου ζωής τους.
<P>
Εν τω μεταξύ, πολλές ήταν οι εξελίξεις στην Ευρωπαϊκή Ένωση, διότι εγκρίναμε τη Συνθήκη της Λισαβόνας, η οποία επιβάλλει ή αναθέτει νέα πεδία αρμοδιοτήτων στην Ευρωπαϊκή Ένωση. Επιτρέψτε μου να αναφέρω εν προκειμένω ορισμένα από αυτά, ιδίως τα δαπανηρά, ήτοι τα νέα πεδία αρμοδιότητας στους τομείς της πολιτικής για την καταπολέμηση της κλιματικής αλλαγής και της ενεργειακής πολιτικής. Νέα πεδία αρμοδιοτήτων για την Ευρωπαϊκή Ένωση ανοίγονται επίσης στο διεθνές προσκήνιο, κατά συνέπεια αναφερόμαστε εδώ στην καθιέρωση της κοινοτικής διπλωματίας, ενώ υπάρχουν νέες αρμοδιότητες και στους τομείς της διαστημικής έρευνας, καθώς και του αθλητισμού και του τουρισμού. Δυστυχώς, κανένας από αυτούς τους νέους ρόλους δεν συνοδεύεται από κατάλληλα χρηματοδοτικά μέσα. Θα ήταν κατά κάποιον τρόπο αληθές να δηλώσουμε ότι η Ευρωπαϊκή Ένωση έχει μεν νέες φιλοδοξίες και νέα σχέδια, αλλά δεν διαθέτει κατ' ανάγκη και τους νέους χρηματοδοτικούς πόρους που απαιτούνται για την υλοποίηση αυτών των νέων σχεδίων και φιλοδοξιών. Αυτή, λοιπόν, είναι η εικόνα για το έτος 2011.
<P>
Κατά την άποψη του Ευρωπαϊκού Κοινοβουλίου, η Επιτροπή προγραμμάτισε συνετά τις δραστηριότητες στο προσχέδιό της και κατένειμε κατάλληλους πόρους για το 2011. Το Συμβούλιο -αυτό το έχουμε ήδη συζητήσει εδώ- προέβη σε μείωση αυτών των πόρων. Θα ήθελα να σας εκθέσω εν συντομία τι συνέβη στην Επιτροπή Προϋπολογισμών κατά τη διαδικασία ανάγνωσης. Εν είδει υπόμνησης: η νέα Συνθήκη της Λισαβόνας θεσπίζει επίσης νέα δημοσιονομική διαδικασία. Δεν έχουμε πλέον στη διάθεσή μας δύο ευκαιρίες. Ούτε το Συμβούλιο ούτε το Ευρωπαϊκό Κοινοβούλιο έχει πλέον δύο αναγνώσεις. Εφεξής, έχουμε στη διάθεσή μας από μία ανάγνωση, και αυτός είναι ο λόγος για τον οποίο αμφότερα τα σκέλη της αρμόδιας επί του προϋπολογισμού αρχής πρέπει να καταβάλλουν ιδιαίτερες προσπάθειες και να επιδεικνύουν πειθαρχία, διότι στην πραγματικότητα το καθένα μας έχει πλέον μόνο μία ευκαιρία. Επαναλαμβάνω: δεν έχουμε πλέον στη διάθεσή μας δύο αναγνώσεις.
<P>
Αύριο θα προβούμε σε ψηφοφορία, και θα εστιάσουμε την προσοχή μας στη θέση που έχει διατυπώσει η Επιτροπή Προϋπολογισμών. Είναι σημαντικό να επισημανθεί ότι το προσχέδιο της Επιτροπής Προϋπολογισμών περιλαμβάνει μία θέση που σέβεται το πολυετές δημοσιονομικό πλαίσιο. Σε αντίθεση με προγενέστερα έτη, το Ευρωπαϊκό Κοινοβούλιο θα εγκρίνει την ανάγνωση, που δεν υπερβαίνει, ως προς τα προβλεπόμενα ποσά, τις πολυετείς δημοσιονομικές προοπτικές. " θέση αυτή χαρακτηρίζεται από καινοτομία, αλλά αποτελεί εξίσου μία θέση η οποία συμπεριλαμβάνει και λαμβάνει υπόψη τους προβληματισμούς του Συμβουλίου, καθώς και την κατάσταση στην οποία έχει περιέλθει. " κατάσταση στην οποία επτά κράτη μέλη, σε επίπεδο Συμβουλίου, απέρριψαν τη θέση του Συμβουλίου δεν έχει διαφύγει της προσοχής του Κοινοβουλίου. Ακούσαμε και λάβαμε υπόψη τις ανησυχίες ορισμένων κρατών μελών, αλλά και του ίδιου του Συμβουλίου. Λάβαμε επιμελώς υπό σημείωση τη θέση του Συμβουλίου, και, ως εκ τούτου, η ανάγνωση του Κοινοβουλίου είναι πειθαρχημένη και δεν υπερβαίνει το πολυετές δημοσιονομικό πλαίσιο. Από την άλλη πλευρά, ωστόσο, δεν μπορούμε ασφαλώς να παραμείνουμε αδιάφοροι απέναντι στα γεγονότα που προανέφερα, ήτοι στο γεγονός ότι διαθέτουμε πλέον νέους τομείς στους οποίους η Ευρωπαϊκή Ένωση οφείλει να αναλάβει ευθύνες, αλλά και ότι οι εν λόγω τομείς στερούνται κατάλληλης χρηματοδότησης. Επιπλέον, το Συμβούλιο έχει δεσμευθεί υπέρ της λήψης σημαντικού αριθμού μέτρων σε σχέση, για παράδειγμα, με τον τομέα της μπανάνας, προβλέποντας την αποζημίωση των παραγωγών μπανάνας που συνδέεται με το πρόγραμμα ITER και άλλα προγράμματα, δέσμευση που προϋποθέτει νέους χρηματοδοτικούς πόρους, οι οποίοι όμως δεν έχουν προβλεφθεί. Προφανώς, πρόκειται να χρηματοδοτηθούν από υφιστάμενους πόρους. Σε αυτό ακριβώς το σημείο διατηρούμε επιφυλάξεις ως Ευρωπαϊκό Κοινοβούλιο.
<P>
Εκείνο που θα θέλαμε επίσης να τονίσουμε στην ανάγνωσή μας είναι, πάνω από όλα, η έμφαση που πρέπει να δοθεί, για ακόμα μία φορά, στο τρίγωνο των προτεραιοτήτων, στο τρίπτυχο των προτεραιοτήτων που αφορούν τη νεολαία, την εκπαίδευση και την κινητικότητα. Από τον Μάρτιο, το Ευρωπαϊκό Κοινοβούλιο επισημαίνει ότι αυτός πρέπει να είναι ο κατάλογος των προτεραιοτήτων μας για το έτος 2011 και ότι θα θέλαμε να χρηματοδοτηθούν δεόντως οι γραμμές του προϋπολογισμού που ευνοούν τη νεολαία, την εκπαίδευση και την κινητικότητα, ούτως ώστε να ανευρεθούν πόροι και για τη χρηματοδότηση καινοτόμων πρωτοβουλιών στους τομείς της κινητικότητας, της νεολαίας και της εκπαίδευσης. Το ίδιο ισχύει και για προγράμματα που συνδέονται με την έρευνα και την καινοτομία. Ξέρουμε ότι δεν υπάρχουν επαρκή μέσα στο υφιστάμενο δημοσιονομικό πλαίσιο∙ και αυτός είναι ο λόγος για τον οποίο προβήκαμε στις επώδυνες -αν και ουσιώδεις, κατά την άποψή μας- περικοπές του προγράμματος ITER. Θα επιθυμούσα πάρα πολύ η παρούσα ανάγνωση του Κοινοβουλίου να θεωρηθεί μία πειθαρχημένη ανάγνωση, αλλά και μία ανάγνωση που επιτρέπει τη χρηματοδότηση των δεσμεύσεων της Ευρωπαϊκής Ένωσης για το έτος 2011.
<SPEAKER ID="238" NAME="Helga Trüpel" LANGUAGE="DE">
Κύριε Πρόεδρε, κύριε Wathelet, κύριε Lewandowski, κυρίες και κύριοι, μόλις ακούσαμε την εισηγήτρια για τον προϋπολογισμό της Ευρωπαϊκής Επιτροπής να μιλά για τις μείζονες προκλήσεις με τις οποίες βρισκόμαστε αντιμέτωποι. Θα ήθελα τώρα να λάβω τον λόγο ως εισηγήτρια για τον προϋπολογισμό του Κοινοβουλίου και των άλλων, μικρότερων κυρίως, θεσμικών οργάνων.
<P>
" πολιτική διαμάχη που καλούμαστε να διευθετήσουμε -και τούτο δεν ισχύει μόνο για τον προϋπολογισμό του Κοινοβουλίου, αλλά ισχύει εξίσου για τον προϋπολογισμό της Επιτροπής- έχει ως ακολούθως: με τη Συνθήκη της Λισαβόνας, το Κοινοβούλιο έχει αποκτήσει πεδία αρμοδιότητας που αφορούν την ενεργειακή πολιτική και την εξωτερική πολιτική, καθώς και την εξουσία συναπόφασης στον τομέα της γεωργίας. Περισσότερα έχουμε να πούμε όσον αφορά την πολιτική για τον αθλητισμό και το διάστημα. Για να το θέσω ξεκάθαρα, οι αρμοδιότητές μας έχουν αυξηθεί, και αυτό αποτελεί θετική εξέλιξη. Ανέκαθεν αγωνιζόμασταν για αυτό ως αφοσιωμένοι βουλευτές του ΕΚ. Μολαταύτα, ταυτόχρονα στα κράτη μέλη επικρατεί μία κατάσταση, η οποία τα έχει αναγκάσει να λάβουν μέτρα λιτότητας και να ασκήσουν πολιτικές μείωσης του χρέους, και, ως εκ τούτου πρέπει να βρούμε μια πολιτική γραμμή μεταξύ αυτών των δύο μειζόνων στόχων -αφενός έχουμε νέα καθήκοντα και αφετέρου πρέπει να αποδείξουμε ότι κατανοούμε τις πιέσεις που υφίστανται οι κρατικοί προϋπολογισμοί. Αυτό ακριβώς επιχείρησα να κάνω ως εισηγήτρια για τον προϋπολογισμό του Κοινοβουλίου, ήτοι να επιτύχω πραγματικά δίκαιη εξισορρόπηση μεταξύ των νέων αρμοδιοτήτων και, επομένως, των νέων απαιτήσεων για το έργο μας και των απαιτήσεων για πρόσθετο προσωπικό, και της ανάγκης να στείλουμε ένα μήνυμα στους πολίτες της Ευρωπαϊκής Ένωσης και στις κυβερνήσεις ότι και εμείς θέλουμε να επιδείξουμε αυτοσυγκράτηση και αυτοπειθαρχία.
<P>
Στο πλαίσιο των καθηκόντων του, το Προεδρείο υπέβαλε προτάσεις σχετικά με τις δαπάνες που θα έπρεπε να αυξηθούν στον προϋπολογισμό του Κοινοβουλίου ούτως ώστε να διασφαλισθεί η ορθή εκτέλεση του έργου μας. Έχουμε πλέον λάβει τις αποφάσεις στην Επιτροπή Προϋπολογισμών αναφορικά με τις πιστώσεις, οι οποίες ανέρχονται κατά προσέγγιση στο ποσό των 25 εκατομμυρίων ευρώ, ποσό χαμηλότερο από εκείνο που είχε προτείνει αρχικά το Προεδρείο. Αυτό σημαίνει ότι σκοπεύουμε να περιορίσουμε τα έξοδα μετακινήσεων, τα ποσά που διατίθενται στην εκπόνηση μελετών, τους πόρους για την ασφάλεια εδώ στο Σώμα και για την τεχνολογία πληροφοριών, ενώ θα προκηρύξουμε μικρότερο αριθμό κενών θέσεων για τις υπηρεσίες βιβλιοθήκης. Έχουμε σύγκρουση για το ζήτημα των χρηματικών ποσών που θα πρέπει να διατεθούν στο εγγύς μέλλον για το βοηθητικό προσωπικό των βουλευτών του ΕΚ. " πρόταση συνίσταται στην πρόβλεψη νέας αύξησης των εν λόγω ποσών κατά 1.500 ευρώ για το 2011. Θα ήθελα να δηλώσω κατηγορηματικά ότι, ως βουλευτής της Ομάδας των Πρασίνων/Ευρωπαϊκή Ελεύθερη Συμμαχία, δεν στηρίζω αυτήν την πρόταση. Την θεωρώ υπερβολική για την παρούσα συγκυρία. Στην Επιτροπή Προϋπολογισμών, η πλειοψηφία συμφώνησε ότι χρειαζόμαστε περισσότερες πληροφορίες και ότι αυτά τα χρήματα θα διατηρηθούν αρχικά σε αποθεματικό, με άλλα λόγια δεν θα αποδεσμευθούν, αλλά θα πρέπει να ληφθούν περαιτέρω πολιτικές αποφάσεις ως προς το εάν επιθυμούμε την άμεση αποδέσμευση αυτών των ποσών ή εάν κρίνουμε ότι θα αποτελούσε πιο συνετή πολιτική η διάθεσή τους για το έτος 2011.
<P>
Επιπλέον, θεωρώ προσωπικά πολύ σημαντικό -διότι μας ενδιαφέρει, φυσικά, όλως ιδιαιτέρως να καταστήσουμε τα ευρωπαϊκά θεσμικά μας όργανα φιλικά προς το περιβάλλον και να αλλάξουμε, στον μέγιστο δυνατό βαθμό, τη δική μας συμπεριφορά- το γεγονός ότι απευθύναμε έκκληση για νέα, πιο φιλική προς το περιβάλλον προσέγγιση της κινητικότητας. Για παράδειγμα, αναμένεται να καθιερωθεί εισιτήριο για τη χρήση των τοπικών δημόσιων συγκοινωνιών στις Βρυξέλλες, και το μέτρο αυτό θα υποβληθεί σε περαιτέρω διαπραγματεύσεις. Θα ήταν άκρως θετικό αν μπορούσαμε να περιορίσουμε σημαντικά τις υπηρεσίες μίσθωσης οδηγών, αλλά τούτο συνεπάγεται επίσης τη διάθεση μεγαλύτερου αριθμού ποδηλάτων για τους βουλευτές και τα μέλη προσωπικού του ΕΚ, εδώ, στο παρόν Σώμα του Στρασβούργου, ούτως ώστε να είμαστε σε θέση να κυκλοφορούμε με φιλικό προς το περιβάλλον τρόπο και στο Στρασβούργο.
<P>
Ένα δεύτερο ζήτημα ιδιαίτερης σημασίας για εμένα προσωπικά είναι το γεγονός ότι προσπαθήσαμε να επιτύχουμε άρτια ισορροπία με την πλειοψηφία στην Επιτροπή Προϋπολογισμών. Δεν θεωρήσαμε μόνο τα δικά μας συμφέροντα ως αντιπροσωπευτικά του Κοινοβουλίου και δεν αυξήσαμε υπεύθυνα μόνο τον δικό μας προϋπολογισμό, αλλά έπρεπε, ασφαλώς, να εξετάσουμε και τα λοιπά μικρότερα θεσμικά όργανα: την Επιτροπή των Περιφερειών, την Οικονομική και Κοινωνική Επιτροπή, το Ελεγκτικό Συνέδριο, τον Ευρωπαίο Επόπτη Προστασίας Δεδομένων, καθώς και τον Ευρωπαίο Διαμεσολαβητή. Αυτό που κάναμε εν προκειμένω ήταν να λάβουμε υπεύθυνη θέση, έτσι ώστε δεν διαθέσαμε μόνο μεγαλύτερο αριθμό μελών προσωπικού και πόρων στον εαυτό μας, αλλά εξασφαλίσαμε επίσης τη χορήγηση, με πολύ στοχοθετημένο τρόπο, αυξημένων έως κάποιον βαθμό πόρων για την Επιτροπή των Περιφερειών και την Οικονομική και Κοινωνική Επιτροπή -χωρίς να ικανοποιηθούν, ωστόσο, όλα τα αιτήματά τους- διότι, ασφαλώς, και αυτά τα θεσμικά όργανα έχουν περισσότερες απαιτήσεις εργατικού δυναμικού λόγω των πρόσθετων αρμοδιοτήτων που απορρέουν από τη Συνθήκη της Λισαβόνας. Ειδικότερα στην περίπτωση ενός τόσο μικρού θεσμικού οργάνου όπως ο Ευρωπαίος Επόπτης Προστασίας Δεδομένων, ο οποίος θεωρείται θεμελιώδους σημασίας στο πλαίσιο πολυάριθμων συζητήσεων που διεξάγουμε επί του παρόντος σχετικά με τον τρόπο αντιμετώπισης της προστασίας των δεδομένων στον ψηφιακό κόσμο -και το εν λόγω σημαντικό θεσμικό όργανο βρίσκεται ακόμα στο στάδιο της συγκρότησής του- κρίνεται ορθή η εξυπηρέτησή του, διαθέτοντας σε αυτό δύο νέες θέσεις του προϋπολογισμού. Επί αυτού του θέματος, κυρίες και κύριοι, θα θέλαμε να καταστήσουμε σαφές ότι η Επιτροπή Προϋπολογισμών προσπάθησε να ακολουθήσει εξαιρετικά υπεύθυνη γραμμή μεταξύ των απολύτως βάσιμων αυξήσεων τις οποίες υποστηρίζουμε, και τις οποίες οφείλουμε επίσης να αιτιολογήσουμε στο Συμβούλιο, διότι θέλουμε εν προκειμένω να επιτελέσουμε σωστά το καθήκον μας, και της κατανόησης ότι απαιτείται αδιαμφισβήτητα ορισμένου βαθμού αυτοσυγκράτηση στην παρούσα συγκυρία.
<SPEAKER ID="240" NAME="László Surján" LANGUAGE="HU">
Κύριε Πρόεδρε, κύριε Wathelet, κύριε Επίτροπε, κυρίες και κύριοι, το καθήκον μου συνίσταται στην διευθέτηση -στο μέτρο του δυνατού- ενός δημοσιονομικού ζητήματος για το 2010 και στην αξιολόγηση μίας πρότασης τροποποίησης, ήτοι ενός διορθωτικού προϋπολογισμού. Το εν λόγω ζήτημα αφορά μία υπόσχεση της Επιτροπής προ μερικών ετών για την παροχή εύλογης αποζημίωσης στις χώρες παραγωγούς μπανάνας, και οφείλουμε να τηρήσουμε αυτήν την υπόσχεση. Το μοναδικό μικρό πρόβλημα είναι εδώ ότι, όταν η Επιτροπή έλαβε αυτήν την απόφαση και προέβη στην αντίστοιχη ανακοίνωση, δεν συζήτησε με κανένα από τα σκέλη της αρμόδιας για τον προϋπολογισμό αρχής στα ενδεδειγμένα επίπεδα, και δεν έχει κατορθώσει ακόμα να καταλήξει σε πρόταση που θα γίνει αποδεκτή από όλα τα ενεχόμενα μέρη. Το αντίστοιχο ποσό ανέρχεται σε 300 εκατομμύρια ευρώ, εκ των οποίων τα 75 εκατομμύρια ευρώ θα έπρεπε να καταβληθούν από τον προϋπολογισμό του 2010. Το ερώτημα είναι από πού θα αντληθούν. Και επί αυτού ακριβώς του θέματος, μετά από δύο ανεπιτυχείς τριμερείς διαλόγους, το Συμβούλιο και το Κοινοβούλιο εξακολουθούν να διαφωνούν.
<P>
Δυστυχώς, κατέστη αδύνατον ακόμα και να συγκλίνουμε προς κάποια μορφή συναίνεσης, παρότι απαιτείται αδιαμφισβήτητα η επίτευξη συμβιβασμού, διότι οι εν λόγω πληρωμές επρόκειτο να καταβληθούν σε χώρες που βρίσκονται σε τέτοια κατάσταση ώστε να χρειάζονται σαφώς, και απολύτως αντικειμενικά, αποζημίωσης. Πλην όμως, αδυνατούμε να καταλήξουμε σε συναίνεση με το Συμβούλιο, διότι κατά την άποψή μας πρόκειται ουσιαστικά για νέο καθήκον, το οποίο δεν συμπεριλαμβάνεται στο προσχέδιο του προϋπολογισμού, και επινοήσαμε ένα μέσο, το επονομαζόμενο μέσο ευελιξίας, για αυτόν ακριβώς τον τύπο καταστάσεων. Αυτός είναι ο σκοπός της ύπαρξής του, η επίλυση προβλημάτων όπως αυτό, διαθέτει δε κατάλληλο νομοθετικό πλαίσιο, καθώς και χρηματοδοτικούς πόρους που μπορούν να κινητοποιηθούν άμεσα. Μολαταύτα, το Συμβούλιο ήταν της άποψης ότι, δεδομένης της παρούσας κατάστασης των πραγμάτων, τα κράτη μέλη δεν είναι διατεθειμένα να κινητοποιήσουν το συγκεκριμένο μέσο, καθόσον κάτι τέτοιο θα απαιτούσε περαιτέρω πληρωμές, και οι εθνικοί προϋπολογισμοί δεν είναι σε θέση να τις πραγματοποιήσουν. Στο Κοινοβούλιο, από την άλλη πλευρά, διατυπώσαμε την άποψη ότι τα υφιστάμενα προγράμματά μας, τα οποία βρίσκονται ήδη σε εξέλιξη, δεν είναι σε θέση να επιτρέψουν την αφαίρεση πόρων, και δεν κατορθώσαμε να καταλήξουμε σε συμβιβαστική λύση. Ως εκ τούτου, μετά βαθύτατης λύπης και με την υποστήριξη της ευρείας πλειοψηφίας της Επιτροπής Προϋπολογισμών, υποχρεούμαι να προτείνω στο Κοινοβούλιο την απόρριψη και εκ μέρους μας, ως Κοινοβουλίου, του διορθωτικού προϋπολογισμού αριθ. 6, ήτοι της πρότασης συμβιβαστικής λύσης που κατέθεσε ενώπιον ημών η Επιτροπή, και η οποία δεν εγκρίθηκε από το Συμβούλιο.
<P>
Κύριε Πρόεδρε, κατά την παρούσα συζήτηση, καλούμαι επίσης να λάβω τον λόγο εξ ονόματος της Επιτροπής Περιφερειακής Ανάπτυξης. Επιτρέψτε μου να συνδυάσω αυτές τις δύο ομιλίες και να δηλώσω ότι θα ήθελα να αποδώσω τα εύσημα στην Ευρωπαϊκή Επιτροπή, διότι έκανε ό,τι μπορούσε, συμμορφούμενη πλήρως με τους κανόνες και τα ανώτατα όρια που καθορίζονται στον προϋπολογισμό του 2011. Γνωρίζουμε όλοι ότι η Ευρωπαϊκή Ένωση υποχρηματοδοτείται. Θα πρέπει να αυξηθούν οι απαιτούμενοι πόροι για την εκτέλεση καθηκόντων. Ωστόσο, πρέπει επίσης να γνωρίζουμε ότι έχουμε έλλειψη πόρων, και οφείλουμε να διαχειριστούμε τους διαθέσιμους πόρους με καλύτερο τρόπο. Όσον αφορά την περιφερειακή ανάπτυξη, ήταν εξαιρετικά οδυνηρή για εμάς η απόφαση του Συμβουλίου να προβεί επίσης σε απόρριψη ή σε περικοπές δαπανών για την περιφερειακή ανάπτυξη. Αυτό που βιώσαμε ήταν η μεγαλύτερη μείωση στις πιστώσεις πληρωμών που πραγματοποιήθηκε ποτέ κατά την τελευταία δεκαετία. Κατά την άποψή μας, θα είναι αδύνατον να λειτουργήσουμε κατά τον τρόπο αυτόν. Κατά συνέπεια, θα ακολουθήσει πλέον συνεδρίαση συνδιαλλαγής, κατά την οποία αισιοδοξούμε ότι θα συγκλίνουν οι θέσεις μας, και ότι θα αποκτήσουμε επίσης επαρκή προϋπολογισμό για τις χώρες παραγωγούς μπανάνας. Σας ευχαριστώ για την προσοχή σας.
<SPEAKER ID="242" NAME="Janusz Lewandowski" LANGUAGE="EN">
Κύριε Πρόεδρε, πρόκειται για τον πρώτο προϋπολογισμό που καταρτίζεται δυνάμει της Συνθήκης της Λισαβόνας, όπως ανέφερε η εισηγήτρια, και εγείρει ευνόητο ενδιαφέρον, το οποίο δεν οφείλεται τόσο σε αυτά καθαυτά τα μεγέθη του προϋπολογισμού όσο στη θεσμική συνιστώσα που προσαρτάται στην ετήσια διαδικασία του προϋπολογισμού.
<P>
Επικροτούμε, ασφαλώς, το γεγονός ότι το Κοινοβούλιο αποκαθιστά το γενικό επίπεδο του προσχεδίου του προϋπολογισμού όσον αφορά και τις αναλήψεις υποχρεώσεων και τις πληρωμές -ήτοι το χάσμα μεταξύ της ψηφοφορίας του Κοινοβουλίου και της ψηφοφορίας του Συμβουλίου ύψους σχεδόν 8,62 εκατομμυρίων ευρώ σε αναλήψεις υποχρεώσεων και περίπου 3,6 εκατομμυρίων ευρώ σε πληρωμές.
<P>
Σύμφωνα με τις αναθεωρημένες προβλέψεις, είμαστε σχεδόν βέβαιοι ότι ο προγραμματισμός μας ήταν ορθός, ότι οι ειδικοί πόροι από το Ταμείο Συνοχής διατίθενται ομαλά στο παρόν στάδιο των δημοσιονομικών προοπτικών και ότι οι υποχρεώσεις αναμένεται να πληρωθούν το επόμενο έτος, επομένως, επαναδιατυπώνουμε τώρα τις προβλέψεις μας για το 2011. Πέρα από αυτό, θα ήθελα επίσης να επιστήσω την προσοχή σας στην ανάγκη επαναφοράς του σχεδίου προϋπολογισμού για τη λογιστική εκκαθάριση στον γεωργικό τομέα. Πράγματι, η διατήρηση των περικοπών θα άφηνε ακάλυπτο ένα μέρος των προβλέψεων για τις γεωργικές δαπάνες.
<P>
Επικροτούμε επίσης τις συναφείς τροπολογίες που υπέβαλαν οι κοινοβουλευτικές επιτροπές. " γραμμή που ακολούθησε το Κοινοβούλιο, όπως επισημάνθηκε από την εισηγήτρια κ. Jędrzejewska, είναι απολύτως σαφής. Αφορά τις οριζόντιες τροπολογίες και τις πολιτικές προτεραιότητες σχετικά με τη νεολαία και την κινητικότητα των νέων που τίθενται υπό τον τομέα 3β των προβλέψεων.
<P>
Προτείνονται και άλλες τροπολογίες που υπερβαίνουν το προσχέδιο προϋπολογισμού και η εκτέλεση ορισμένων εξ αυτών θα ήταν δυνατή εάν υπήρχε νομική βάση. Θα αποστείλουμε την επιστολή εκτελεσιμότητας που θα συντάξουμε επί αμφότερων των εν λόγω τροπολογιών, καθώς και επί των πιλοτικών σχεδίων και των κοινοβουλευτικών προπαρασκευαστικών δράσεων που ψηφίστηκαν σε επίπεδο κοινοβουλευτικής επιτροπής.
<P>
Λυπούμαστε για το γεγονός ότι το Κοινοβούλιο έχει προβεί σε σημαντικό αριθμό εγγραφών σε αποθεματικά. Ανησυχίες προκαλεί τόσο το μέγεθος των αποθεματικών για τους μισθούς (75 εκατομμύρια ευρώ, εκ των οποίων 41 εκατομμύρια ευρώ δεν συνδέονται με τη μισθολογική προσαρμογή της τάξης του 1,85%) όσο και ο αριθμός των συναφών προϋποθέσεων, οι οποίες ορισμένες φορές δεν σχετίζονται καν με θέματα προσωπικού.
<P>
Καταβάλλουμε κάθε δυνατή προσπάθεια για την εκπλήρωση αυτών των προϋποθέσεων και η αποδέσμευση των αποθεματικών θα μπορούσε να γίνει το αργότερο κατά τη διαδικασία συνδιαλλαγής.
<P>
Τέλος, η Επιτροπή εκτιμά την προσέγγιση που ακολούθησε το Κοινοβούλιο να μην υπερβεί τα ανώτατα όρια του πολυετούς δημοσιονομικού πλαισίου. Το τίμημα ήταν ορισμένες περικοπές επί του προγράμματος ITER, για παράδειγμα, για το οποίο χρειαζόμαστε περισσότερα χρήματα και όχι λιγότερα, καθώς και επί των εξωτερικών δράσεων, για τις οποίες χρειαζόμαστε επίσης περισσότερα χρήματα και όχι λιγότερα.
<P>
Αυτό το εκλαμβάνω ως πρόσκληση σε διάλογο και το ζήτημα θα διευθετηθεί κατά τη διαδικασία συνδιαλλαγής επί της συνολικής δέσμης μέτρων.
<P>
Επί τη ευκαιρία, θα ήθελα να αναφερθώ και στον διορθωτικό προϋπολογισμό αριθ. 3, για τον οποίο έχει κάνει ήδη λόγο ο εισηγητής κ. Surjan. Πρόκειται για τη λήψη συνοδευτικών μέτρων στον τομέα της μπανάνας και, μέχρι στιγμής, ο εισηγητής του Κοινοβουλίου επαναβεβαιώνει τη θέση του παρόντος Σώματος, η οποία αποκλίνει σημαντικά από τη θέση του Συμβουλίου. Το Συμβούλιο τάσσεται υπέρ της αναδιάταξης των πόρων, ενώ το Κοινοβούλιο τάσσεται υπέρ της ευρύτερης χρήσης των μέσων ευελιξίας, αλλά, εν προκειμένω, διακυβεύεται για μία ακόμα φορά η αξιοπιστία των θεσμικών μας οργάνων έναντι των χωρών ΑΚΕ. Ως εκ τούτου, θα πρέπει να επιδιώξουμε την εξεύρεση συμβιβαστικής λύσης κατά την επερχόμενη διαδικασία συνδιαλλαγής.
<P>
Ως είθισται, στο προσχέδιο προϋπολογισμού θα προσαρτηθούν ή έχουν ήδη προσαρτηθεί, πέραν του διορθωτικού προϋπολογισμού για το τρέχον έτος και του διορθωτικού προϋπολογισμού στον τομέα της μπανάνας για το προσεχές έτος, διορθωτική επιστολή σχετικά με την Ευρωπαϊκή Υπηρεσία Εξωτερικής Δράσης, διορθωτική επιστολή σχετικά με τις νέες εποπτικές υπηρεσίες, για τις οποίες έχει ήδη επιτευχθεί πολιτική συναίνεση, και, αύριο, η Επιτροπή θα εγκρίνει και θα διαβιβάσει στο Κοινοβούλιο διορθωτική επιστολή η οποία περιέχει τις συνήθεις επικαιροποιημένες εκτιμήσεις για τις γεωργικές και αλιευτικές συμφωνίες.
<P>
Τέλος, γνωρίζω ότι η θεσμική διάσταση θα πρέπει να διαδραματίσει μείζονα ρόλο στο πλαίσιο της επικείμενης συνδιαλλαγής. Οφείλουμε στους πολίτες μας να καταλήξουμε σε συμβιβαστική λύση και να αποδείξουμε ότι η Συνθήκη της Λισαβόνας λειτουργεί προς το δικό τους συμφέρον για την εκκαθάριση διαφορών μέσω της χρήσης του πολύπλοκου συστήματος της Ευρωπαϊκής Ένωσης. Θα αναλάβω, λοιπόν, τον ρόλο του έντιμου μεσολαβητή εν αναμονή της τελικής συμφωνίας.
<SPEAKER ID="244" NAME="Melchior Wathelet" LANGUAGE="FR">
Κύριε Πρόεδρε, κύριε Επίτροπε, κυρίες και κύριοι, καταρχάς θα ήθελα να ζητήσω συγγνώμη για τη μικρή μου καθυστέρηση, η οποία οφείλεται στα κυκλοφοριακά προβλήματα τα οποία όλοι βιώνουμε αυτές τις ημέρες.
<P>
Άκουσα το τέλος της ομιλίας του κυρίου Επιτρόπου. Ενημερώθηκα επίσης για την ομιλία της εισηγήτριας. Είναι γεγονός ότι, εν προκειμένω, θα αρκεστώ προφανώς να σας ενημερώσω σχετικά με τα βασικά στοιχεία της θέσης του Συμβουλίου, και θα είμαστε, φυσικά, σε θέση να υπεισέλθουμε στις λεπτομέρειες όλων των πολιτικών θέσεων στο πλαίσιο της διαδικασίας συνδιαλλαγής, η οποία θα πραγματοποιηθεί σε περίπτωση που η Συνέλευσή σας υπερψηφίσει όλες τις τροπολογίες - όλα είναι πιθανά. Θα μιλήσω, συνεπώς, για τις τροπολογίες του Κοινοβουλίου, καθώς και για τις τροπολογίες επί των οποίων πρόκειται να ψηφίσει το Κοινοβούλιο.
<P>
Μολαταύτα, θα ήθελα να εκμεταλλευθώ την ευκαιρία για να σας μιλήσω σχετικά με ορισμένες αρχικές αντιδράσεις, αλλά και να σας υπενθυμίσω τις ανησυχίες του Συμβουλίου στο πλαίσιο της παρούσας δημοσιονομικής διαδικασίας για το έτος 2011. Οφείλω, πρωτίστως, να επισημάνω ότι η παρούσα δημοσιονομική διαδικασία λαμβάνει χώρα σε μία περίοδο εξόδου από οικονομική κρίση, και ακόμη κι αν ο ευρωπαϊκός προϋπολογισμός μπορεί και πρέπει να συμβάλει στην έξοδο από αυτήν την κρίση, οφείλουμε να έχουμε οπωσδήποτε κατά νου τους σημαντικούς δημοσιονομικούς περιορισμούς που επιβάλλονται επί των εθνικών μας προϋπολογισμών. Είναι προφανές ότι η κατάσταση αυτή προϋποθέτει αυστηρό έλεγχο επί των δαπανών. Ακριβώς λόγω αυτών των συνθηκών, το Συμβούλιο δεν αποδίδει ύψιστη σημασία μόνο στην τήρηση των ανώτατων ορίων των διαφόρων τομέων του πολυετούς δημοσιονομικού πλαισίου, αλλά, κυρίως, στη διατήρηση επαρκών περιθωρίων, ούτως ώστε να είμαστε σε θέση να αντεπεξέλθουμε σε απρόβλεπτες περιστάσεις.
<P>
Με αυτήν την προοπτική, το Συμβούλιο επικρότησε την αυτοσυγκράτηση που επέδειξε η Επιτροπή όσον αφορά τις πιστώσεις ανάληψης υποχρεώσεων στο προσχέδιο προϋπολογισμού της. Από την άλλη πλευρά, είναι εύλογο ότι μας ανησυχεί πολύ περισσότερο το γεγονός ότι οι τροπολογίες του Ευρωπαϊκού Κοινοβουλίου ενδέχεται να μειώσουν αισθητά ορισμένα περιθώρια.
<P>
Ομοίως, είναι ευνόητο ότι το Συμβούλιο εκφράζει τη λύπη του για τις αυξήσεις στο επίπεδο των πιστώσεων πληρωμών τις οποίες προτίθεται να υπερψηφίσει το Κοινοβούλιο, πολλώ δε μάλλον καθόσον αυτό το επίπεδο των πιστώσεων υπερβαίνει το προσχέδιο προϋπολογισμού της Επιτροπής. Το επίπεδο των πιστώσεων πληρωμών πρέπει να είναι επαρκές, χωρίς ωστόσο να υπερεκτιμάται, και πρέπει να λαμβάνει υπόψη την προηγούμενη εκτέλεση του προϋπολογισμού και τις πραγματικές ανάγκες για το έτος 2011. Πρέπει, πάση θυσία, να αποφύγουμε να αποστείλουμε εσφαλμένο μήνυμα σε μία περίοδο κατά την οποία τα δημόσια οικονομικά των κρατών μελών βρίσκονται σε φάση ανάκαμψης. Θα ήθελα να σας υπενθυμίσω δε ότι, λόγω αυτών των δυσκολιών, στο Συμβούλιο κατέστη δυνατό να επιτευχθεί συμφωνία, με πολύ μικρή πλειοψηφία, μόνο επί ποσοστού αύξησης των πιστώσεων πληρωμών 2,91% σε σύγκριση με τον προϋπολογισμό του 2010.
<P>
Θα ήθελα τώρα να επιστήσω την προσοχή σας πιο συγκεκριμένα σε ορισμένα σημεία. Το Συμβούλιο έλαβε υπό σημείωση την πρόθεση του Ευρωπαϊκού Κοινοβουλίου να διατηρήσει τα ανώτατα όρια των διαφόρων τομέων του πολυετούς δημοσιονομικού πλαισίου, αλλά δεν μπορεί να αποδεχθεί ότι η προσέγγιση που υιοθετήθηκε για τις πιστώσεις ανάληψης υποχρεώσεων θα είναι εις βάρος σημαντικών προγραμμάτων, ιδίως στον τομέα 1α σχετικά με την ανταγωνιστικότητα για απασχόληση και ανάπτυξη, καθώς και εις βάρος ζητημάτων που αφορούν τον τομέα 4 σχετικά με την Ευρωπαϊκή Ένωση ως παγκόσμιο παράγοντα.
<P>
Επιτρέψτε μου να δηλώσω, εν προκειμένω, ότι εκπλήσσομαι από την πρόταση του Ευρωπαϊκού Κοινοβουλίου για μείωση των πιστώσεων στον τομέα της κοινής εξωτερικής πολιτικής και πολιτικής ασφάλειας σε μία συγκυρία στην οποία καταβάλλεται κάθε δυνατή προσπάθεια για την άμεση συγκρότηση της Ευρωπαϊκής Υπηρεσίας Εξωτερικής Δράσης.
<P>
Παρόμοια, έκπληξη προκαλεί στο Συμβούλιο και η μείωση των πιστώσεων για το πρόγραμμα του διεθνούς θερμοπυρηνικού πειραματικού αντιδραστήρα (ITER) κατά το έτος 2011, ενώ εξακολουθούμε να εξετάζουμε τρόπους αποδέσμευσης πόρων, ούτως ώστε να αντεπεξέλθουμε στις χρηματοδοτικές δυσκολίες του προγράμματος για τα έτη 2010, 2012 και 2013. Παρ' όλα αυτά, το Συμβούλιο έλαβε υπόψη τις προτεραιότητες του Ευρωπαϊκού Κοινοβουλίου όσον αφορά τη νεολαία, την εκπαίδευση και την κινητικότητα και ενδέχεται να εξετάσει αυτές τις προτεραιότητες στο πλαίσιο γενικής συμφωνίας. Προτάσεις θα υποβληθούν κατά τις προσεχείς συζητήσεις.
<P>
Όσον αφορά τις πιστώσεις πληρωμών, θα ήθελα να σας εκφράσω τις ανησυχίες του Συμβουλίου όσον αφορά τις πραγματικές ικανότητες απορρόφησης υπό τον τομέα 1β σχετικά με τη συνοχή για ανάπτυξη και ανταγωνιστικότητα. Σε περίπτωση που οι τροπολογίες του Ευρωπαϊκού Κοινοβουλίου επαναφέρουν το προσχέδιο του προϋπολογισμού, αυξάνοντας, συνεπώς, τις πιστώσεις, ενδέχεται να ανακύψουν προβλήματα απορρόφησης αυτών των ποικίλων πιστώσεων. Πράγματι, θα ήθελα να επισημάνω ότι το Συμβούλιο αποδέχθηκε αύξηση της τάξης του 14% στις πιστώσεις πληρωμών, κατόπιν ενδελεχούς μελέτης των προτάσεων της Επιτροπής και λαμβάνοντας υπόψη την εκτέλεση των πιστώσεων για το έτος 2010, διότι αυτή είναι η καλύτερη βάση.
<P>
Θα ήθελα να θίξω ένα τελευταίο ζήτημα που αφορά την πρόθεση του Ευρωπαϊκού Κοινοβουλίου να δημιουργήσει οκτώ νέες γραμμές του προϋπολογισμού, χωρίς εγγραφή πιστώσεων σε σχέση, αφενός, με δαπάνες για την εφαρμογή της Συνθήκης της Λισαβόνας και, αφετέρου, με έσοδα από ιδίους πόρους. Θεωρώ ότι ο προϋπολογισμός του έτους 2011 δεν ενδείκνυται για τη μετατροπή σε δημοσιονομικό μέσο των συμπερασμάτων των σημαντικών συζητήσεων και των δύσκολων αποφάσεων που θα πρέπει να ληφθούν για τη μελλοντική χρηματοδότηση της Ευρωπαϊκής Ένωσης κατά τις διαπραγματεύσεις του προσεχούς πολυετούς δημοσιονομικού πλαισίου. Πρόκειται για μακρά και σύνθετη συζήτηση, και δεν είναι δυνατή η εξεύρεση λύσης εντός των προσεχών εβδομάδων, στο σχετικά περιορισμένο πλαίσιο της διαδικασίας του προϋπολογισμού για το έτος 2011.
<P>
Παρατηρώ, εντούτοις, και τούτο είναι απολύτως κατανοητό και αναμενόμενο δεδομένων των νέων αρμοδιοτήτων του Κοινοβουλίου, ότι έχουν συμπεριληφθεί διάφορα άλλα θέματα στην πολιτική συζήτηση επί του προϋπολογισμού του 2011. Ορισμένα συνδέονται άμεσα με τον προϋπολογισμό του τρέχοντος έτους ή των προσεχών ετών, έως τη λήξη του πολυετούς δημοσιονομικού πλαισίου 2007-2013. Ειδικότερα, άπτονται του προγράμματος ITER, αλλά και της ολοκλήρωσης της διαδικασίας έγκρισης των κανόνων για τη διαχείριση του πολυετούς δημοσιονομικού πλαισίου βάσει των διατάξεων της Συνθήκης της Λισαβόνας∙ οφείλουμε δε να καταλήξουμε σε συμφωνία επί των δύο αυτών ζητημάτων. " Επιτροπή υπέβαλε προτάσεις που έγιναν ευρέως αποδεκτές από το Συμβούλιο, το οποίο θα διεξαγάγει πολύ συντόμως συζήτηση επί μίας πρότασης της Προεδρίας σχετικά με το ευαίσθητο ζήτημα της ευελιξίας, θέμα που θεωρώ απαραίτητο.
<P>
Όσον αφορά τα λοιπά ζητήματα, όπως η αξιοποίηση της παρούσας προσαρμογής για αισθητή αύξηση των πόρων του προϋπολογισμού του πολυετούς δημοσιονομικού πλαισίου ώστε να ληφθούν υπόψη οι νέες κατανομές που απορρέουν από τη Συνθήκη, από ρεαλιστική σκοπιά οφείλω να σας δηλώσω ότι τούτο δεν θα είναι εφικτό πέραν του υφιστάμενου χρηματοδοτικού επιπέδου των κρατών μελών. Δεν το επιτρέπει η ανάγκη εξόδου από την κρίση και οι εθνικές δημοσιονομικές πολιτικές, οι οποίες επηρεάζονται και ελέγχονται σε μεγάλο βαθμό από την Ευρωπαϊκή Ένωση.
<P>
Όπως γνωρίζουμε, κατά τη διάρκεια των εν λόγω διαπραγματεύσεων θα τεθούν και άλλα ζητήματα. " Επιτροπή θα τα επισημάνει στην ανακοίνωσή της σχετικά με την επανεξέταση του προϋπολογισμού. Το Συμβούλιο είναι, εκ φύσεως, ένα όργανο που ακούει, εξετάζει και προσπαθεί να παράσχει απαντήσεις. Είναι προφανές ότι δεν θα υιοθετήσει διαφορετική συμπεριφορά στο πλαίσιο της παρούσας συζήτησης. Θα ακούσει τις προτάσεις και θα διαμορφώσει άποψη. Εν συνεχεία, θα έρθει ασφαλώς η ώρα να απαντήσει στα αντίστοιχα ερωτήματα και να λάβει αποφάσεις. Δεδομένου ότι πρόκειται για σύνθετα ζητήματα που θα απαιτήσουν σημαντικούς μηχανισμούς και πόρους, γνωρίζουμε ότι οι απαντήσεις δεν θα δοθούν στο πλαίσιο της συζήτησης για τον προϋπολογισμό του 2011, αλλά κατά τις διαβουλεύσεις επί του επόμενου πολυετούς πλαισίου. Ωστόσο, για ορισμένα από αυτά τα προβλήματα είναι φυσικό να αναμένεται από το Συμβούλιο να είναι διατεθειμένο να προτείνει κάποιες πρωτοβουλίες ή να διατυπώσει παρατηρήσεις.
<P>
Θα ήθελα να ολοκληρώσω επισημαίνοντας απλώς την ιδιαίτερη σημασία της επίτευξης συναίνεσης επί του προϋπολογισμού για το έτος 2011 κατά τις επερχόμενες εβδομάδες. Προς τον σκοπό αυτόν, η Προεδρία θα συνεχίσει να συμβάλλει ενεργά στη διατήρηση του εξαίρετου κλίματος συνεργασίας που έχει επικρατήσει μέχρι στιγμής, και θεωρώ ότι, στα μάτια των ευρωπαίων πολιτών, θα ήταν εξαιρετικά επιζήμια για την εικόνα της Ευρωπαϊκής Ένωσης η αποτυχία επίτευξης συναίνεσης επί αυτού του πρώτου προϋπολογισμού που θα τεθεί σε ψηφοφορία στην εποχή της νέας Συνθήκης της Λισαβόνας.
<P>
Κύριε Πρόεδρε, αξιότιμοι βουλευτές, σας ευχαριστώ για την προσοχή σας.
<SPEAKER ID="246" NAME="Jose Ignacio Salafranca Sanchez-Neyra" LANGUAGE="ES">
Κύριε Πρόεδρε, κύριε Wathelet, κύριε Επίτροπε, κυρίες και κύριοι, θα ήθελα να ξεκινήσω εκφράζοντας τις ευχαριστίες μου για το έργο που επιτέλεσε η γενική εισηγήτρια για τον προϋπολογισμό.
<P>
Μολονότι στην Επιτροπή Εξωτερικών Υποθέσεων τηρήσαμε μετριοπαθή στάση και γνωρίζαμε ότι οι πιστώσεις υπό τον τομέα 4 αυξάνονται αισθητά πάνω από τον μέσο όρο, θεωρούμε ότι δεν είναι επαρκείς για τη διασφάλιση μιας συνεκτικής, ορατής και αποτελεσματικής εξωτερικής πολιτικής, εναρμονισμένης με τις φιλοδοξίες που διατυπώνονται στη Συνθήκη της Λισαβόνας.
<P>
Μας εκπλήσσει επίσης το γεγονός ότι το Συμβούλιο εκφράζει τη δική του έκπληξη έναντι ορισμένων τακτικών περικοπών που προτείνονται από το Κοινοβούλιο, δεδομένης της σημασίας των εν λόγω περικοπών όσον αφορά τόσο τις πιστώσεις ανάληψης υποχρεώσεων όσο και τις πιστώσεις πληρωμών, τις οποίες εισηγήθηκε το ίδιο το Συμβούλιο.
<P>
Θα ήθελα να ευχαριστήσω την Επιτροπή Προϋπολογισμών, η οποία εκπροσωπείται στη σημερινή συζήτηση από τον πρόεδρό της, για την εγγραφή των πιστώσεων που αφορούν τις νέες θέσεις του προϋπολογισμού για την Ευρωπαϊκή Υπηρεσία Εξωτερικής Δράσης σε αποθεματικό.
<P>
Φυσικά, κύριε Πρόεδρε, τούτο δεν σημαίνει ότι δεν θα τηρήσουμε θετική και εποικοδομητική στάση, αλλά είναι εμφανές ότι, κατά τη διαδικασία συνδιαλλαγής, το Κοινοβούλιο θα πρέπει να επιδείξει μεγάλη αποφασιστικότητα απαιτώντας τις προτεραιότητές του, με απώτερο σκοπό τη δυνατότητα κατάρτισης προϋπολογισμού για το έτος 2011, όπως ακριβώς δήλωσε μόλις τώρα ο ασκών την Προεδρία του Συμβουλίου.
<SPEAKER ID="248" NAME="Thijs Berman" LANGUAGE="NL">
Κύριε Πρόεδρε, οι πόροι που έχουν διατεθεί για την αναπτυξιακή συνεργασία πρέπει πράγματι να εξυπηρετούν αναπτυξιακούς σκοπούς, ούτως ώστε να μπορέσουμε να συνδράμουμε στον μετριασμό του πλήγματος που υφίστανται οι φτωχές χώρες από τη χρηματοπιστωτική και οικονομική κρίση, για την οποία ουδόλως ευθύνονται.
<P>
Εάν διασφαλίσουμε την ενσωμάτωσή τους στην παγκόσμια οικονομία, θα αποτελέσουν νέα αγορά και, κατά συνέπεια, μέρος της λύσης. Οι αναπτυξιακοί πόροι -πόροι από το μέσο αναπτυξιακής συνεργασίας (DCI)- έχουν δημιουργηθεί για αυτόν ακριβώς τον σκοπό, και όχι για την καταπολέμηση της φτώχειας, ούτε για τη συνεργασία της ΕΕ με εκβιομηχανισμένες χώρες.
<P>
Ούτε όμως πρέπει η αποδέσμευση των εν λόγω πόρων για τη μεταρρύθμιση της παραγωγής στον τομέα της μπανάνας "Συνοδευτικά μέτρα στον τομέα της μπανάνας" (ΣΜΜ)- να αποβεί εις βάρος υφιστάμενων αναπτυξιακών προγραμμάτων. Επιπλέον, πρέπει να διατηρηθούν ποσά για την ενίσχυση της δημοκρατίας και των ανθρωπίνων δικαιωμάτων στο πλαίσιο του ευρωπαϊκού μέσου για τη δημοκρατία και τα δικαιώματα του ανθρώπου (EIDHR).
<P>
Οι πρόσφατες πλημμύρες στο Πακιστάν κατέδειξαν για ακόμα μία φορά ότι απαιτείται ταχεία, αποτελεσματική αντίδραση -και τούτο όχι με τις δαπάνες πόρων από τον προϋπολογισμό υπό τη μορφή μέτρου έκτακτης ανάγκης, αλλά, αντιθέτως, μέσω ενός διαρθρωτικού ποσού στο πλαίσιο της ανθρωπιστικής βοήθειας. " ΕΕ πρέπει να σε θέση να δρα άμεσα και πρέπει να είναι σε θέση να συνεχίσει τη συνεισφορά της.
<SPEAKER ID="250" NAME="Bogusław Liberadzki" LANGUAGE="PL">
Λαμβάνοντας τον λόγο εξ ονόματος της Επιτροπής Ελέγχου του Προϋπολογισμού, θα ήθελα να επιστήσω την προσοχή στα ακόλουθα ζητήματα. Το πρώτο αφορά το ποσοστό των σφαλμάτων που παρουσιάζονται κατά την κατάρτιση και την εκτέλεση του προϋπολογισμού. Δύο τομείς κεφαλαιώδους σημασίας είναι η εξωτερική δράση και τα διαρθρωτικά ταμεία. Ένα άλλο ζήτημα, το οποίο είναι, κατά την άποψή μας, καίριας σημασίας, αφορά τα ποσά που κατανέμονται κατά τον παραδοσιακό τρόπο, με τη χρήση ενός κριτηρίου που βασίζεται στην αξιολόγηση των αποτελεσμάτων των χρησιμοποιηθέντων πόρων. Αυτή η δεύτερη πτυχή συχνά λείπει κατά τη λήψη δημοσιονομικών αποφάσεων. Ο τρίτος τομέας είναι ο εναρμονισμένος προϋπολογισμός, για παράδειγμα, το Ταμείο Συνοχής και τα διευρωπαϊκά δίκτυα μεταφορών. Όπως φαίνεται, κατά την κατάρτιση του προϋπολογισμού χρησιμοποιούμε ελάχιστα την ευρωπαϊκή μεθοδολογία και καταφεύγουμε υπερβολικά συχνά στον εθνικό κατακερματισμό του προϋπολογισμού. Ο τελευταίος παράγοντας που συνδέεται με τον προϋπολογισμό είναι ένα αίτημα για τη συνεκτίμηση πληροφοριών όπως οι εθνικές εκθέσεις σχετικά με την υλοποίηση των στόχων του προϋπολογισμού του προηγούμενου έτους. Επί του παρόντος, λιγότερα από τα μισά κράτη μέλη υποβάλλουν αυτές τις εκθέσεις, και οι εκθέσεις που υποβάλλονται εκπονούνται με τη χρήση πολύ διαφορετικών μεθοδολογιών.
<SPEAKER ID="252" NAME="Pervenche Berès" LANGUAGE="FR">
Κύριε Πρόεδρε, κύριε Wathelet, κύριε Επίτροπε, όσον αφορά τον προϋπολογισμό του 2011, η Επιτροπή Απασχόλησης και Κοινωνικών Υποθέσεων εκφράζει τη βαθιά της ικανοποίηση για το γεγονός ότι η Επιτροπή Προϋπολογισμών επανέφερε τις πιστώσεις για το Ευρωπαϊκό Ταμείο Προσαρμογής στην Παγκοσμιοποίηση. Τούτο κρίνεται, κατά την άποψή μας, απολύτως καίριας σημασίας κατά την τρέχουσα περίοδο κρίσης, και καλούμε το Συμβούλιο να ακολουθήσει συνετή τακτική ενόψει της παρούσας συγκυρίας.
<P>
Επίσης, απευθύνουμε έκκληση για την εστίαση ιδιαίτερης προσοχής στο ποσοστό εκτέλεσης των πιστώσεων από το Ευρωπαϊκό Κοινωνικό Ταμείο, ειδάλλως το ταμείο δεν θα είναι σε θέση να εκπληρώσει τους στόχους του.
<P>
Ζητούμε, επιπλέον, τη διάθεση περισσότερων πόρων για τη διεξαγωγή κοινωνικού διαλόγου, διότι η εμπειρία των σημερινών διαδικασιών αναδιάρθρωσης μάς δίδαξε ότι όπου υπάρχει κοινωνικός διάλογος, τα πράγματα εξελίσσονται αρμονικότερα και είναι δυνατή η εξεύρεση καλύτερων λύσεων. Πρόκειται για σημαντικό ζήτημα.
<P>
Τέλος, μας χαροποιεί το γεγονός ότι η Επιτροπή Προϋπολογισμών τάχθηκε υπέρ της πρωτοβουλίας με τίτλο "" πρώτη σας δουλειά στο EURES", καθόσον αποτελεί πραγματική συμβολή του Ευρωπαϊκού Κοινοβουλίου στην εμβληματική πρωτοβουλία με τίτλο "Νεολαία σε κίνηση", αλλά συνιστά εξίσου μέσο ενίσχυσης της κοινωνικής καινοτομίας, την οποία πρέπει να αναπτύξουμε.
<SPEAKER ID="254" NAME="Jutta Haug" LANGUAGE="DE">
Κύριε Πρόεδρε, κύριε Wathelet, κύριε Επίτροπε, κυρίες και κύριοι, ως συντάκτρια γνωμοδότησης της Επιτροπής Περιβάλλοντος, Δημόσιας Υγείας και Ασφάλειας των Τροφίμων για τον προϋπολογισμό, δεν πρόκειται να πω σε κανέναν από τους παρισταμένους κάτι καινούριο. Παρ' όλα αυτά, θα ήθελα να επισημάνω εκ νέου ότι η Επιτροπή Περιβάλλοντος, Δημόσιας Υγείας και Ασφάλειας των Τροφίμων είναι υπεύθυνη για ποσοστό μικρότερο του 1% επί του συνολικού προϋπολογισμού, μικρότερο του 1% για όλες τις δράσεις για την προστασία του περιβάλλοντος, για τη βιοποικιλότητα και για την καταπολέμηση της κλιματικής αλλαγής. Είναι υπεύθυνη για ολόκληρο τον τομέα της δημόσιας υγείας, για την ασφάλεια των τροφίμων και των ζωοτροφών, για τα κτηνιατρικά μέτρα, καθώς και για το εξαιρετικά σημαντικό έργο πέντε ευρωπαϊκών οργανισμών. 1%! Εν προκειμένω, λοιπόν, είναι ασφαλώς αδύνατον να συζητούμε για υπέρογκα χρηματικά ποσά. Κατά συνέπεια, αυτό το μικρό χρηματικό ποσό είναι απολύτως αναγκαίο για την εκτέλεση του έργου μας. Σε κανέναν, λοιπόν, δεν θα προκαλέσει έκπληξη το γεγονός ότι αδυνατούμε να αποδεχθούμε τις περικοπές του Συμβουλίου. Χρειαζόμαστε αυτούς τους πόρους.
<SPEAKER ID="256" NAME="Heide Rühle" LANGUAGE="DE">
Κύριε Πρόεδρε, κύριε Wathelet, κύριε Επίτροπε, θα ήθελα να συνταχθώ με την άποψη της προηγούμενης ομιλήτριας. Ως Επιτροπή Εσωτερικής Αγοράς και Προστασίας των Καταναλωτών, είμαστε υπεύθυνοι για τον περιορισμένο τομέα των τελωνείων, της εσωτερικής αγοράς και της προστασίας των καταναλωτών. Προσπαθήσαμε επιμόνως να εστιάσουμε ιδιαιτέρως την προσοχή μας στα αριθμητικά στοιχεία και να εγγράψουμε μόνο τα απολύτως απαραίτητα. Εντούτοις, σε περιόδους κρίσης απαιτούνται ασφαλώς χρήματα για την προστασία των καταναλωτών, τα τελωνεία, την κατάρτιση των τελωνειακών υπαλλήλων, κ.ο.κ. Είμαστε, επομένως, της άποψης ότι πρέπει να επαναφερθούν τα παλαιά στοιχεία.
<P>
Θα θέλαμε να ευχαριστήσουμε την Επιτροπή Προϋπολογισμών για την εξαίρετη συνεργασία που είχαμε μέχρι στιγμής και προσβλέπουμε στη συνέχισή της.
<SPEAKER ID="258" NAME="Mairead McGuinness" LANGUAGE="EN">
Κύριε Πρόεδρε, θα ήθελα να ευχαριστήσω την εισηγήτρια για το φιλόπονο έργο της επί του προϋπολογισμού για το έτος 2011.
<P>
Επιτρέψτε μου να θίξω απευθείας ένα συγκεκριμένο θέμα ανησυχίας όσον αφορά τον προϋπολογισμό για τη γεωργία, ήτοι τη γραμμή της λογιστικής εκκαθάρισης. Ως επιτροπή, υποβάλαμε εκ νέου μία τροπολογία και απευθύνουμε έκκληση στο Κοινοβούλιο να στηρίξει πλήρως την εν λόγω τροπολογία. Το Συμβούλιο προέβη σε δημιουργικούς λογιστικούς χειρισμούς για την ανεύρεση 420 εκατομμυρίων ευρώ. Εάν δεν επιτύχουμε την έγκριση της τροπολογίας μας, θα βρεθούμε αντιμέτωποι με τεράστιο πρόβλημα στον προϋπολογισμό του επόμενου έτους και θα επέλθουν περικοπές σε όλες τις γραμμές του προϋπολογισμού για τη γεωργία.
<P>
Ως Κοινοβούλιο, δεν μπορούμε να επιτρέψουμε αυτήν την εξέλιξη και πρέπει να ζητήσουμε την απόλυτη υποστήριξη όλων σας, από όλες τις πολιτικές Ομάδες, για την εν λόγω τροπολογία. Θα ήθελα να ευχαριστήσω την Επιτροπή Προϋπολογισμών για την κατανόηση και την υποστήριξή της όσον αφορά τις τροπολογίες της Επιτροπής Γεωργίας σχετικά με το ταμείο γαλακτοκομικών, τη χρηματοδότησή μας για το σχέδιο προώθησης διανομής γάλακτος και κατανάλωσης φρούτων στα σχολεία, για τους πληθυσμούς των μελισσών και το πρόγραμμα για τους ενδεείς.
<P>
Ευελπιστώ να αποδειχθεί ορθή η αισιοδοξία της Ευρωπαϊκής Επιτροπής σχετικά με τις γαλακτοκομικές αγορές. Με ανησυχεί η αστάθεια.
<SPEAKER ID="260" NAME="Morten Lokkegaard" LANGUAGE="DA">
Κύριε Πρόεδρε, ως εισηγητής επί του προϋπολογισμού για την Επιτροπή Πολιτισμού και Παιδείας, είμαι υπερήφανος που μπορώ να δηλώσω ότι, ως βουλευτές του Κοινοβουλίου, κατορθώσαμε να επιτύχουμε αυτό που δεν μπόρεσε να επιτύχει η Επιτροπή και αυτό που δεν θέλησε να κάνει το Συμβούλιο, ήτοι να λάβουμε υπόψη τις υποχρεώσεις βάσει της νέας στρατηγικής "Ευρώπη 2020" και να δώσουμε συνέχεια σε αυτές μέσω χρηματοδοτικής στήριξης για την υλοποίηση των στόχων που καθορίζονται στην εν λόγω στρατηγική.
<P>
Είναι ζωτικής σημασίας να επενδύσουμε στην παιδεία και τη διά βίου μάθηση, ούτως ώστε να δημιουργήσουμε τις "νέες δεξιότητες για νέες θέσεις εργασίας", οι οποίες συνιστούν βασικό στοιχείο της στρατηγικής. Ως εκ τούτου, θα θέλαμε και το Συμβούλιο να στηρίξει τη θέση στον προϋπολογισμό του 2011 που αναμένεται να εγκριθεί αύριο στο Κοινοβούλιο. Φυσικά, στη θέση αυτή περιλαμβάνεται, ειδικότερα, το πρόσθετο ποσό των 18 εκατομμυρίων ευρώ για το πρόγραμμα της διά βίου μάθησης. Το ποσό αυτό θα παράσχει τη δυνατότητα σε περισσότερους από 3.500 ευρωπαίους σπουδαστές να συμμετάσχουν σε προγράμματα ανταλλαγής Erasmus. Θέλουμε να αυξηθεί ο αριθμός των σπουδαστών επαγγελματικής κατάρτισης που έχει πρόσβαση σε περιόδους πρακτικής άσκησης. Θέλουμε να συμμετέχουν περισσότεροι ενήλικες σε προγράμματα επιμόρφωσης που χρηματοδοτούνται από την ΕΕ. Επίσης, υπάρχουν 10 εκατομμύρια ευρώ για το πρόγραμμα "Άνθρωποι", το οποίο αποβλέπει στην αύξηση της κινητικότητας υποψήφιων διδακτόρων και φοιτητών που παρακολουθούν διδακτορικά προγράμματα, στην παροχή της δυνατότητας στενότερης συνεργασίας με τον βιομηχανικό κλάδο και στον εκσυγχρονισμό των πανεπιστημίων της ΕΕ, καθώς και στη διάθεση χρημάτων για τον τομέα της επικοινωνίας. Θα ήμασταν ευγνώμονες εάν το Συμβούλιο παρείχε την υποστήριξή του σε αυτό.
<SPEAKER ID="262" NAME="Juan Fernando Lopez Aguilar" LANGUAGE="ES">
Κύριε Πρόεδρε, θα ήθελα να αναφέρω εν συντομία τη συνεισφορά της Επιτροπής Πολιτικών Ελευθεριών, Δικαιοσύνης και Εσωτερικών Υποθέσεων στις διαβουλεύσεις επί του προϋπολογισμού, για την οποία είναι ενήμερο το παρόν Σώμα. Θα προβώ σε τέσσερις παρατηρήσεις.
<P>
" πρώτη παρατήρηση αφορά τη Europol, διότι η επιτροπή μας επανέφερε τον προϋπολογισμό της, δεδομένων των περικοπών που προτάθηκαν από το Συμβούλιο, και προτείναμε επίσης αύξηση της τάξης των 500.000 ευρώ, ούτως ώστε να είναι σε θέση να αναλάβει τις ευθύνες που έχουν ανακύψει συνεπεία της έναρξης ισχύος της δεύτερης έκδοσης του προγράμματος παρακολούθησης της χρηματοδότησης της τρομοκρατίας.
<P>
Δεύτερον, ζητήσαμε να αποδεσμευθούν οι πιστώσεις σε αποθεματικό και να καταστεί διαθέσιμη η προταθείσα αύξηση στη Europol.
<P>
Αποφασίσαμε επίσης την εγγραφή των πιστώσεων που προορίζονται για το Σύστημα Πληροφοριών Σένγκεν δεύτερης γενιάς σε αποθεματικό, υπό τον όρο ότι θα αποδεσμευθούν μόλις αποκτήσουμε τις απαραίτητες πληροφορίες σχετικά με τα μέτρα που θα πρέπει να ληφθούν στο μέλλον.
<P>
Επιπλέον, δεδομένου ότι τις θεωρούμε υψίστης σημασίας για τον χώρο ελευθερίας, ασφάλειας και δικαιοσύνης, προτείναμε την επαναφορά των πιστώσεων για τα τρία ταμεία που αφορούν τη μετανάστευση και την ενσωμάτωση: το Ευρωπαϊκό Ταμείο Εξωτερικών Συνόρων, το Ευρωπαϊκό Ταμείο Επιστροφών και το Ευρωπαϊκό Ταμείο Ένταξης Υπηκόων Τρίτων Χωρών.
<P>
Τέλος, επαναφέραμε επίσης τον προβλεπόμενο προϋπολογισμό για τη μονάδα Eurojust, τα καθήκοντα της οποίας επεκτάθηκαν πρόσφατα, διότι πρόκειται για σημαντικό μέσο όσον αφορά την ανάπτυξη δικαστικής συνεργασίας στην Ευρώπη.
<SPEAKER ID="264" NAME="Algirdas Saudargas" LANGUAGE="LT">
Θα ήθελα να συγχαρώ την εισηγήτρια για την ισόρροπη θέση που πέτυχε. Θεωρώ ότι η πρόταση για τον προϋπολογισμό του 2011, επί της οποίας θα ψηφίσουμε αύριο, επιτυγχάνει άριστη εξισορρόπηση μεταξύ της εξοικονόμησης πόρων από τον προϋπολογισμό και της οικονομικής τόνωσης, ανταποκρίνεται δε στις προτεραιότητες του Ευρωπαϊκού Κοινοβουλίου, οι οποίες έχουν επισημανθεί επανειλημμένως. Κατανοώ τον στόχο των κρατών μελών για τις περικοπές δαπανών στην προσπάθεια μείωσης του δημοσιονομικού τους ελλείμματος στον μέγιστο δυνατό βαθμό, αλλά πολλές από τις περικοπές που πρότεινε το Συμβούλιο είναι αβάσιμες. Δεν πρέπει να λησμονούμε ότι οι δημοσιονομικοί στόχοι της Ευρωπαϊκής Ένωσης είναι διαφορετικοί. Τα χρήματα από τον προϋπολογισμό της ΕΕ διοχετεύονται προς τις μελλοντικές μας επενδύσεις. Ο τρόπος με τον οποίο θα ξεπεράσουμε την κρίση θα εξαρτηθεί από την ορθή κατανομή και χρήση αυτών των χρημάτων. " ενέργεια, οι καινοτομίες, η επιστημονική έρευνα, η εκπαίδευση και η κινητικότητα αποτελούν τα θεμέλια της οικονομικής μας ανάπτυξης και της δημιουργίας νέων θέσεων απασχόλησης. Για τον λόγο αυτόν, δεν οφείλουμε να εξασφαλίσουμε μόνο τη συνέχιση των αποτελεσματικών προγραμμάτων που ήδη υπάρχουν, αλλά και την κατάλληλη χρηματοδότηση νέων τομέων πολιτικής που συμπεριλαμβάνονται στη Συνθήκη της Λισαβόνας. Απευθύνω έκκληση στους συναδέλφους βουλευτές να εγκρίνουν το προσχέδιο προϋπολογισμού.
<SPEAKER ID="266" NAME="Peter Šťastný" LANGUAGE="EN">
Κύριε Πρόεδρε, η Συνθήκη της Λισαβόνας έχει εκχωρήσει στο Ευρωπαϊκό Κοινοβούλιο νέες αρμοδιότητες στον τομέα των διεθνών εμπορικών συμφωνιών και η Επιτροπή Διεθνούς Εμπορίου προτίθεται να αξιοποιήσει θετικά αυτές τις νέες αρμοδιότητες.
<P>
" χρήση ενός μέσου ευελιξίας για τα συνοδευτικά μέσα στον τομέα της μπανάνας θα συνδράμει τις παραγωγούς χώρες στην αντιμετώπιση νέων προκλήσεων και θα ωφελήσει τους καταναλωτές της ΕΕ και τις λιγότερο ανεπτυγμένες χώρες. " βοήθεια που συνδέεται με το εμπόριο, όπως οι συμφωνίες οικονομικής εταιρικής σχέσης (ΣΟΕΣ) και η βοήθεια στο εμπόριο, θα τονώσει την οικονομική ανάπτυξη μέσω των εμπορικών συναλλαγών, όχι μόνο με την ΕΕ, αλλά και στο εσωτερικό των περιφερειών.
<P>
Εν κατακλείδι, θα ήθελα να αναφερθώ στην εστίασή μας στην κοινοβουλευτική συνιστώσα του ΠΟΕ και τα εξωτερικά επιχειρηματικά συμφέροντα στην Ινδία, τα κράτη του ASEAN και την Κίνα. Οι σχέσεις με ταχέως αναπτυσσόμενες χώρες μέσω κέντρων αυτού του τύπου θα είναι ευεργετικές για τις οικονομίες μας εν γένει, και για τις ΜΜΕ ειδικότερα.
<SPEAKER ID="268" NAME="Dominique Riquet" LANGUAGE="FR">
Κύριε Πρόεδρε, η Επιτροπή Μεταφορών και Τουρισμού, η οποία επέδειξε ιδιαίτερη σύνεση στις προτάσεις της κατά τη διάρκεια της κρίσης, θα ήθελε να επισημάνει ότι οι μεταφορές και ο τουρισμός παράγουν αναμφισβήτητα άνω του 10% του ΑΕγχΠ της ΕΕ και αποτελούν θεμελιώδεις τομείς ευρωπαϊκής οικονομικής ανάπτυξης υψηλής προστιθέμενης αξίας.
<P>
Συγκεκριμένα, αξίζει να επισημανθούν τρία στοιχεία, και θα επιθυμούσαμε να τύχουν υποστήριξης. Πρώτον, η χρηματοδότηση των οργανισμών. Πράγματι, ποιο είναι το νόημα της θέσπισης νομοθεσίας, εάν δεν υπάρχουν εκ των προτέρων κριτήρια ή εκ των υστέρων μέσα επιχειρησιακής θέσης σε λειτουργία; Οι εν λόγω τροπολογίες αποβλέπουν στην παροχή των πόρων που χρειάζονται οι οργανισμοί για την εκτέλεση της εντολής τους και, συνακολούθως, των εντολών της Ευρώπης.
<P>
Δεύτερον, ο τουρισμός, στο πλαίσιο του οποίου η Ένωση αποτελεί τον υπ' αριθμόν ένα προορισμό παγκοσμίως, συνιστά πλέον πραγματική αρμοδιότητα μετά την έναρξη ισχύος της Συνθήκης της Λισαβόνας, αλλά δεν διαθέτει ξεχωριστό τομέα στον προϋπολογισμό. Δεν αρκεί να συνεχίσουμε απλώς με δύο υφιστάμενες προπαρασκευαστικές δράσεις. Θέλουμε να αναβαθμίσουμε τη δράση μας, τουλάχιστον συμβολικά, στηρίζοντας νέα πιλοτικά σχέδια, ιδίως όσον αφορά τον βιομηχανικό και πολιτιστικό τουρισμό.
<P>
Τέλος, η έκρηξη του ισλανδικού ηφαιστείου μάς κατέδειξε τη σημασία της καθιέρωσης ενιαίας ευρωπαϊκής διασύνδεσης για την παροχή πληροφοριών και την κράτηση θέσεων για όλους τους τρόπους μεταφοράς, και αυτό είναι το αντικείμενο του τελευταίου μας αιτήματος.
<SPEAKER ID="270" NAME="László Surján" LANGUAGE="HU">
Κύριε Πρόεδρε, σας ευχαριστώ που μου παραχωρείτε τον λόγο. Το Συμβούλιο αφαιρεί 4 δισεκατομμύρια ευρώ και επικαλείται την οικονομική κρίση. Ποιο πρόβλημα μπορούν να επιλύσουν με αυτούς τους πόρους; Ασφαλώς όχι την κρίση. Εκείνο, όμως, που μπορεί να επιτύχει αυτή η ενέργεια είναι να καταστρέψει την αλληλεγγύη μεταξύ των κρατών μελών και να καταστήσει ανέφικτη την εφαρμογή υφισταμένων προγραμμάτων. Κύριε Πρόεδρε, κύριε υπουργέ, δεν αξίζει τον κόπο. Για τον λόγο αυτόν, η επιτροπή μας είναι της άποψης ότι, στο κεφάλαιο 1Β του προϋπολογισμού του 2011, πρέπει να επανέλθουμε στις προτάσεις της Επιτροπής, εννοώ της Ευρωπαϊκής Επιτροπής, διότι βασίζονται στις προβλέψεις των κρατών μελών. Τα κράτη μέλη δεν θα πρέπει να διακινδυνεύσουν την εφαρμογή δύο αντιφατικών λύσεων. Σας ευχαριστώ για την προσοχή σας.
<SPEAKER ID="272" NAME="Paul Rübig" AFFILIATION="PPE">
(DE) Κύριε Πρόεδρε, θα ήθελα να ρωτήσω για ποιον λόγο δεν έχει υποβληθεί γνωμοδότηση από την Επιτροπή Βιομηχανίας, Έρευνας και Ενέργειας. Πρόκειται για τους τομείς στους οποίους πραγματοποιούνται οι μεγαλύτερες περικοπές. Για ποιον λόγο δεν έχει ορισθεί κανένας ομιλητής στην παρούσα συζήτηση;
<SPEAKER ID="273" NAME="Πρόεδρος">
Εύστοχο το ερώτημά σας, κύριε Rübig. " παρούσα έκθεση δεν έχει προβλέψει γνωμοδότηση της Επιτροπής Βιομηχανίας, Έρευνας και Ενέργειας. Κρατώ ανά χείρας την κατάσταση όλων των επιτροπών που όφειλαν να συντάξουν γνωμοδότηση και διαπιστώνω ότι η Επιτροπή Βιομηχανίας, Έρευνας και Ενέργειας δεν συμπεριλαμβάνεται σε αυτήν την κατάσταση.
<P>
Εν πάση περιπτώσει, θα φροντίσουμε να ενημερωθούμε σχετικά, κύριε Rubig.
<SPEAKER ID="274" NAME="Salvador Garriga Polledo" LANGUAGE="ES">
Κύριε Πρόεδρε, άριστη δημοσιονομική πολιτική δεν είναι εκείνη που καταρτίζει μεγαλύτερο προϋπολογισμό, αλλά εκείνη που καταρτίζει καλό ή έξυπνο προϋπολογισμό, όπως δήλωσε ο Επίτροπος στην ανακοίνωσή του.
<P>
Με ικανοποιεί ο τρόπος με τον οποίο έχει καταρτίσει η Ευρωπαϊκή Επιτροπή τον προϋπολογισμό του 2011, αλλά υπάρχουν περιθώρια για βελτιώσεις. Δεν με ικανοποιεί, και ουδέποτε με ικανοποιούσε, ο τρόπος με τον οποίο αντιμετωπίζει το Συμβούλιο τους ευρωπαϊκούς προϋπολογισμούς. " συλλήβδην επιβολή περικοπών σε οιοδήποτε πρόγραμμα προέρχεται από την Ευρωπαϊκή Επιτροπή ή το Κοινοβούλιο δεν συνιστά δημοσιονομική τεχνική, αλλά πραγματικό δημοσιονομικό σφαγιασμό.
<P>
Παρεμπιπτόντως, θα θέλαμε να ρωτήσουμε τον εκπρόσωπο του Συμβουλίου εάν άκουσε ή όχι τον Επίτροπο Lewandowski να μιλά για την ανάγκη πιστώσεων πληρωμών.
<P>
" Ομάδα μου εκτιμά ότι είναι εφικτή η επίτευξη ισορροπίας μεταξύ της δημοσιονομικής λιτότητας και της ευρωπαϊκής ώθησης. Είναι σαφές ότι η Ομάδα της Προοδευτικής Συμμαχίας των Σοσιαλιστών και Δημοκρατών στο Ευρωπαϊκό Κοινοβούλιο δεν πιστεύει ότι είναι εφικτή αυτή η εξισορρόπηση και, ως εκ τούτου, υποβάλλει τροπολογίες οι οποίες θα υπερέβαιναν τα ανώτατα όρια του προϋπολογισμού και θα καθιστούσαν αναπόφευκτη τη διαμάχη με το Συμβούλιο.
<P>
Ζητώ, λοιπόν, από το Σώμα να μην συμμετάσχει σε αυτήν τη στρατηγική και να στηρίξει πλήρως τη στρατηγική της εισηγήτριας, η οποία κέρδισε ήδη τη στήριξη της πλειοψηφίας στην Επιτροπή Προϋπολογισμών την προηγούμενη εβδομάδα.
<SPEAKER ID="276" NAME="Göran Färm" LANGUAGE="SV">
Θα ήθελα να απευθύνω τις θερμές ευχαριστίες μου στην εισηγήτρια, την κ. Jędrzejewska. Επιτέλεσε εξαίρετο έργο και κατά βάση συμφωνούμε, στην πραγματικότητα, με την Επιτροπή Προϋπολογισμών, μολονότι υπάρχουν ορισμένοι τομείς -και θα επανέλθω σε αυτό το θέμα- επί των οποίων εμείς, ως Ομάδα της Προοδευτικής Συμμαχίας των Σοσιαλιστών και Δημοκρατών στο Ευρωπαϊκό Κοινοβούλιο, έχουμε ελαφρώς διαφορετική άποψη.
<P>
Έχουμε απόλυτη επίγνωση της κρίσιμης κατάστασης στην οποία βρίσκονται τα δημόσια οικονομικά των κρατών μελών. Παρά ταύτα, υπερασπιζόμαστε ουσιαστικά τον προϋπολογισμό της ΕΕ, μολονότι διατηρούμε επί του παρόντος ιδιαίτερα χαμηλά επίπεδα, κυρίως όσον αφορά νέες δεσμεύσεις πολιτικής για το επόμενο έτος, στις οποίες και το Κοινοβούλιο διατηρεί τις αυξήσεις του σε ποσοστό χαμηλότερο του 1%. Πρόκειται για εξαιρετικά συντηρητικό ποσοστό.
<P>
Όσον αφορά τις πληρωμές, το ποσοστό των αυξήσεων είναι υψηλότερο, και τούτο είναι επίσης εύλογο. " προσπάθεια να συγκρατηθούν τώρα οι πληρωμές από τα διαρθρωτικά ταμεία θα έπληττε άμεσα τις χώρες με τα μεγαλύτερα προβλήματα από πλευράς θέσεων απασχόλησης και οικονομικής ανάπτυξης. Δεν πρέπει να λησμονούμε ότι χώρες όπως η Ελλάδα, η Ιρλανδία, η Πορτογαλία, η Ισπανία και η Λετονία αποτελούν όλες καθαρούς αποδέκτες πόρων από τον προϋπολογισμό της ΕΕ. Οι περικοπές επί του προϋπολογισμού δεν θα τις ωφελήσουν. Δεν πρέπει να το ξεχνούμε αυτό.
<P>
Καταρχάς, λοιπόν, υφιστάμεθα περιορισμούς. Εξετάζοντας τον προϋπολογισμό της ΕΕ κατά τα τελευταία 20 έτη, διαπιστώνουμε ότι ουσιαστικά έχει αυξηθεί με σαφώς βραδύτερους ρυθμούς από ό,τι οι προϋπολογισμοί των κρατών μελών. Ούτε αυτό πρέπει να το λησμονούμε.
<P>
Δεύτερον, ως Σοσιαλδημοκράτες, δεν αποδεχόμαστε την άποψη ότι τα μέτρα λιτότητας αποτελούν τον μοναδικό τρόπο αντιμετώπισης της κρίσης. Κατά συνέπεια, πασχίζουμε για αυξήσεις, ιδιαίτερα στον τομέα 1α, ο οποίος περιλαμβάνει τις επενδύσεις, την έρευνα και ανάπτυξη, καθώς και τις πρωτοβουλίες στην αγορά εργασίας. Εδώ πρέπει να γίνουν αυξήσεις. Ωστόσο, δεν συμφωνούμε απολύτως με το Συμβούλιο και την Ευρωπαϊκή Επιτροπή όσον αφορά το πρόγραμμα ITER. Τασσόμαστε υπέρ του εν λόγω προγράμματος, αλλά δεν πρέπει να αποτελεί τη μοναδική προτεραιότητα στο πλαίσιο της έρευνας και της ανάπτυξης. Δεν πρέπει να επιτρέψουμε να παραγκωνίσει όλες τις άλλες δράσεις. Συνεπώς, εάν θέλουμε να προχωρήσουμε με το πρόγραμμα ITER, θα πρέπει να προβούμε σε περαιτέρω επανεξετάσεις, ενώ θα απαιτηθούν επίσης περισσότερα χρήματα.
<P>
Τρίτον, και τούτο είναι εξίσου σημαντικό, πρέπει να διατηρήσουμε αλληλεγγύη κατά την παρούσα κρίση. Εάν οι βαρύτερα πληττόμενοι από τις περικοπές στα διαρθρωτικά ταμεία είναι εκείνοι που έχουν πραγματικά ανάγκη στήριξης, τότε η συγκεκριμένη πολιτική είναι απαράδεκτη.
<P>
Τέταρτον, εκτιμούμε επίσης ότι ορισμένου βαθμού αύξηση δικαιολογείται βάσει της Συνθήκης της Λισαβόνας. Στην ΕΕ ανατίθενται ορισμένα νέα καθήκοντα σε σχέση με την Υπηρεσία Εξωτερικής Δράσης, με νέα χρηματοπιστωτικά ιδρύματα, με την ενέργεια και το κλίμα. Δεν μπορούμε να αναθέτουμε νέα καθήκοντα στην ΕΕ και στη συνέχεια να μην τα χρηματοδοτούμε.
<P>
Τέλος, θα ήθελα να αναφερθώ στον προϋπολογισμό της εξωτερικής πολιτικής, που σαφώς υποχρηματοδοτείται. Εάν επιδιώκουμε να έχουμε την οικονομική δυνατότητα να παράσχουμε βοήθεια στην Παλαιστίνη και να αντλήσουμε τους απαραίτητους πόρους για τη διεύρυνση, χρειαζόμαστε περισσότερα χρήματα. Επομένως, εξίσου σημαντικό για τους Σοσιαλδημοκράτες ήταν να συνδέσουμε τον προϋπολογισμό του 2011 με μία συζήτηση με μια πιο μακροπρόθεσμη προοπτική: σχετικά με τους ιδίους πόρους, τα ανώτατα όρια των προϋπολογισμών για τα έτη 2012 και 2013 και τη χρηματοδότηση του νέου μηχανισμού χρηματοδοτικής στήριξης. Για την επίτευξη αυτού του σκοπού, επικροτώ την αναφορά του Επιτρόπου στην ευελιξία ως πιθανή λύση. Είμαι απολύτως βέβαιος ότι οι παρούσες διαπραγματεύσεις επί του προϋπολογισμού δεν θα έχουν επιτυχή έκβαση εάν δεν βρούμε κάποιον τρόπο να προβούμε είτε σε αναθεώρηση των ανώτατων ορίων του προϋπολογισμού είτε στη χρήση του μέσου ευελιξίας. Θεωρώ ότι αυτό είναι απολύτως αναγκαίο.
<SPEAKER ID="278" NAME="Anne E. Jensen" LANGUAGE="DA">
Κύριε Πρόεδρε, κύριε Wathelet, κύριε Επίτροπε, ο άξονας των περικοπών στρέφεται γύρω από τους κρατικούς προϋπολογισμούς των περισσότερων κρατών μελών. Δεν θα έπρεπε, λοιπόν, να περιορίσουμε και τον προϋπολογισμό της ΕΕ; Ναι, θα έπρεπε∙ και αυτό ακριβώς κάνουμε σε κάποιον βαθμό. Αυτό είναι το κοινό θέμα που πραγματεύεται η πρόταση του Κοινοβουλίου για τον προϋπολογισμό του επόμενου έτους. Διατηρήσαμε τον προϋπολογισμό κάτω από τα ανώτατα όρια που καθορίζονται στο πολυετές δημοσιονομικό πλαίσιο, αλλά τούτο θα καταστεί δυνατό μόνον εάν προβούμε σε περικοπές επί συγκεκριμένων προτεραιοτήτων και επί διεθνών δεσμεύσεων. Διαφορετικά, δεν θα μπορέσουμε να εξασφαλίσουμε επαρκείς πιστώσεις για την έρευνα, την ενέργεια και τη βοήθεια προς την Παλαιστίνη. Ειδικότερα, έπρεπε να επιβάλουμε περικοπές σε πιστώσεις για το πρόγραμμα πυρηνικής σύντηξης ITER, στην κοινή εξωτερική πολιτική και πολιτική ασφαλείας, καθώς και στη βοήθεια προς τις χώρες παραγωγούς μπανάνας και τη συνεργασία με προσφάτως εκβιομηχανισμένες χώρες. Θεωρώ ότι εδώ αποτυπώνεται το γεγονός ότι το πολυετές δημοσιονομικό πλαίσιο είναι υπερβολικά περιοριστικό, και θα ήθελα να εκφράσω για μία ακόμα φορά σήμερα τη λύπη μου, διότι η Επιτροπή δεν προέβη, όπως είχε υποσχεθεί, σε μια πραγματική ενδιάμεση αναθεώρηση του πλαισίου. Πρέπει να αναθεωρήσουμε τις δημοσιονομικές προοπτικές έως το 2013. Ειδάλλως, θα βρεθούμε αντιμέτωποι με προβλήματα. " Επιτροπή μάς παρουσίασε μόλις τώρα ανακοίνωση σχετικά με την επανεξέταση του προϋπολογισμού, στην οποία καθορίζει τις γραμμές για αρκετά από τα επόμενα έτη, αλλά δεν διευκρινίζει με ποιον τρόπο θα αντεπεξέλθουμε στις ανάγκες κατά τα έτη 2011, 2012 και 2013.
<P>
Εξ ονόματος της Ομάδας της Συμμαχίας Φιλελευθέρων και Δημοκρατών για την Ευρώπη, θα ήθελα να ευχαριστήσω την κ. Jędrzejewska για τη δεξιοτεχνική της διαχείριση της ψηφοφορίας επί του προϋπολογισμού. Εκφράζουμε την ικανοποίησή μας για το αποτέλεσμα. Θα προτιμούσαμε όμως να ήταν διαφορετικά μερικά αριθμητικά μεγέθη σε ορισμένα τμήματα του γεωργικού προϋπολογισμού. Δεν θέλαμε 300 εκατομμύρια ευρώ για το ταμείο γαλακτοκομικών. Σκόπιμο θα ήταν επίσης να συνδράμουμε στη διευθέτηση του προβλήματος της λογιστικής εκκαθάρισης. " ψήφος μας ήταν εσφαλμένη εν προκειμένω. Υπάρχουν και κάποιες θέσεις του προϋπολογισμού του Κοινοβουλίου στις οποίες θα προτιμούσαμε επίσης να είχαν εξοικονομηθεί πόροι, αλλά, εν γένει, είμαστε ικανοποιημένοι με το έγγραφο που έχουμε μπροστά μας και προσβλέπω σε γόνιμες διαπραγματεύσεις με το Συμβούλιο.
<SPEAKER ID="280" NAME="Isabelle Durant" LANGUAGE="FR">
Κύριε Πρόεδρε, κύριε υπουργέ, κύριε Επίτροπε, θα ήθελα και εγώ να αποδώσω τα εύσημα στους εισηγητές, ειδικότερα δε στην κ. Jędrzejewska και την κ. Trupel. Θεωρώ ότι η κ. Trupel επιτέλεσε έξοχο έργο, πραγματικά σπουδαίο έργο, δίνοντας τη δυνατότητα ακόμα και σε "βετεράνους" του προϋπολογισμού, ανθρώπους που καταρτίζουν προϋπολογισμούς επί σειρά ετών στο παρόν Σώμα, να εργασθούν υπό νέους όρους -τους όρους που θέτει η Συνθήκη της Λισαβόνας- με μία μόνο ανάγνωση. Εν πάση περιπτώσει, έχει επιτελεσθεί άριστο έργο -σας ευχαριστώ.
<P>
" διαδικασία αυτή αποτέλεσε επίσης πραγματικό μαραθώνιο, στον οποίο έλαβαν μέρος σε κάποιο βαθμό όλοι οι πρόεδροι των Ομάδων μας -εκ των οποίων μόνον ένας έχει απομείνει πλέον στην αίθουσα. Κάποιες στιγμές, ανησυχήσαμε ότι τα πράγματα θα έπαιρναν άσχημη τροπή, αλλά, ευτυχώς, ουδόλως συνέβη κάτι τέτοιο, χάρη στους εισηγητές και τον Πρόεδρό μας. Ίσως είναι ανορθόδοξο, αλλά θα ήθελα να εξάρω και το δικό του έργο. Επωφεληθήκαμε από το γεγονός ότι οι πρόεδροι των Ομάδων επιθυμούν να υποβάλουν μαζί μας φιλόδοξο προϋπολογισμό και, πάνω από όλα, να δημιουργήσουν μια σύνδεση με τη συνέχεια που θα δοθεί περαιτέρω, με τις επακόλουθες εξελίξεις, στην ειδική επιτροπή για τις πολιτικές προκλήσεις και τους δημοσιονομικούς πόρους για μία βιώσιμη Ευρωπαϊκή Ένωση μετά το 2013 (SURE), και στο πλαίσιο των επικείμενων δημοσιονομικών προοπτικών, διότι, ασφαλώς, ο προϋπολογισμός του 2011 είναι σημαντικός, αλλά η συνέχεια είναι πολύ σημαντικότερη. Είμαι ευτυχής που, από κοινού, οι πρόεδροι των Ομάδων και η Επιτροπή Προϋπολογισμών καταλήξαμε σε συμφωνία.
<P>
Θα δούμε πώς θα εξελιχθούν τα πράγματα! Γεγονός παραμένει ότι, προς το παρόν, διαθέτουμε κοινοβουλευτική θέση, και έχοντας ακούσει τις δηλώσεις του κ. Wathelet σχετικά με τις απόψεις του Συμβουλίου, έχω, προφανώς, ορισμένες ανησυχίες όσον αφορά αυτά που θα αντιμετωπίσουμε στη διαδικασία συνδιαλλαγής. Τα πράγματα δεν θα είναι εύκολα, διότι θα πασχίσουμε να επιτύχουμε συμφωνία μεταξύ των αιτημάτων που υπέβαλε το Συμβούλιο και των αιτημάτων που υπέβαλε το Κοινοβούλιο. Υπολογίζω στη βοήθειά σας τόσο σε αυτό το θέμα όσο και στις προσπάθειες για την έγκριση ενός πραγματικά φιλόδοξου προϋπολογισμού.
<P>
Τα μέλη του Συμβουλίου που επικρίνουν, για παράδειγμα, την αύξηση στις πιστώσεις πληρωμών αδικούν τον παρόντα προϋπολογισμό. Αφορούν παρελθούσες αναλήψεις υποχρεώσεων∙ είναι ζήτημα αξιοπιστίας: όταν πληρώνουμε αυτά που δηλώσαμε ότι θα πληρώναμε, πράττουμε απλώς το καθήκον μας, ακόμα και εάν αυτό συνεπάγεται υπέρβαση των πιστώσεων πληρωμών. Νομίζω ότι θα πρέπει φροντίσουμε να μην μας διαφύγει το νόημα εν προκειμένω.
<P>
Μολονότι θα ταχθούμε υπέρ του ψηφίσματος αύριο, θεωρώ ότι υπάρχουν ορισμένες ασυνέπειες στον παρόντα προϋπολογισμό, και θα ήθελα να επισημάνω δύο από αυτές που είναι, κατ' εμέ, βασικές.
<P>
Πριν από λίγους μήνες, ψηφίσαμε όλοι επί του μείζονος ψηφίσματος σχετικά με το πρόγραμμα 2020, στο οποίο αποφασίσαμε να συμπεριλάβουμε στοιχεία όπως η στροφή προς την πράσινη οικονομία, η στήριξη των ανανεώσιμων πηγών ενέργειας, οι πράσινες τεχνολογίες και ούτω καθεξής, καθώς κα οτιδήποτε δημιουργεί τομείς εργασίας και θέσεις απασχόλησης. Με αυτό το σκεπτικό, προκειμένου να επισημοποιήσουμε τις προθέσεις μας, υποβάλαμε τροπολογία ειδικά για τη διασφάλιση της εξαίρεσης κριτηρίων βιώσιμης ανάπτυξης από το πρόγραμμα LIFE, αλλά της προσθήκης τους σε όλους τους άλλους τομείς. Εκτιμώ ότι η τροπολογία αυτή θα απορριφθεί αύριο. Μολαταύτα, σας καλώ να υποστηρίξετε την τροπολογία μας, ούτως ώστε τα κριτήρια βιώσιμης ανάπτυξης να τεθούν σε πρακτική εφαρμογή και να μην παραμείνουν απλές διατυπώσεις.
<P>
Θα περάσω τώρα στη δεύτερη αντίφαση: τον διεθνή θερμοπυρηνικό πειραματικό αντιδραστήρα (ITER). Ο προϋπολογισμός του ITER μειώθηκε κατά 45 εκατομμύρια. Κάτι είναι και αυτό. Πρωτίστως, όμως, κατεβλήθησαν προσπάθειες για την αφαίρεση πόρων από τη γεωργική πολιτική∙ ευτυχώς, δεν αφαιρέθηκαν εντέλει από αυτόν τον τομέα, αλλά από την έρευνα, πράγμα που είναι εξίσου άσχημο. Αναφέρομαι και πάλι σε όσα μας είπε ο κ. Ban Ki-moon σήμερα το πρωί. Μας απηύθυνε έκκληση να πρωτοστατήσουμε, ως Ευρωπαίοι, στο πεδίο των ανανεώσιμων πηγών ενέργειας, να προωθήσουμε δυναμικά νέους τύπους ενέργειας και όχι αυτούς του παρελθόντος, όχι αυτούς που αποφέρουν χρηματικά κέρδη πρωτίστως στους μετόχους ενώ αδυνατούν να βοηθήσουν τους ευρωπαίους καταναλωτές ή τις μελλοντικές γενιές των Ευρωπαίων, οι οποίοι θα κληθούν να συνεχίσουν να φέρνουν εις πέρας τη διαχείριση των αποβλήτων. Αυτή η στρατηγική του "όλα ή τίποτα" όσον αφορά το ITER -στρατηγική που θα στοιχίσει εντέλει 1,5 δισεκατομμύριο ευρώ- είναι, κατά την άποψή μου μείζον σφάλμα, και πιστεύω ότι δεν ενεργούμε βάσει των εξαγγελιών μας στο ψήφισμα για το πρόγραμμα 2020.
<P>
Τέλος, και ολοκληρώνω με αυτό, εγείρονται μερικά ζητήματα ως προς τον καθορισμό χρονοδιαγραμμάτων: έχουμε επίσης την οικονομική διακυβέρνηση, το τέλος της ομάδας εργασίας του Συμβουλίου και τις προτάσεις της Επιτροπής∙ θα απαιτηθεί μεγάλος όγκος εργασιών για τη σύνδεση του παρόντος προϋπολογισμού με τους μελλοντικούς προϋπολογισμούς και τις δημοσιονομικές προοπτικές.
<SPEAKER ID="282" NAME="Michał Tomasz Kamiński" LANGUAGE="PL">
" παρούσα συζήτηση επί του προϋπολογισμού, καθώς και ολόκληρη η σειρά των συζητήσεων που ξεκινούμε, αποτελούν σημαντική δοκιμασία για την ευρωπαϊκή ελίτ. Προσφέραμε στην Ευρώπη τη Συνθήκη της Λισαβόνας, και αυτή η Συνθήκη προσφέρει στους πολίτες περισσότερη Ευρώπη. Θα ήθελα να καταστήσω απολύτως σαφές ότι δεν πρέπει να δηλώνουμε πως θέλουμε περισσότερη Ευρώπη χωρίς να παρέχουμε περισσότερα χρήματα προς τον σκοπό αυτόν. Αυτή είναι η παρατήρηση από την οποία θα ήθελα να ξεκινήσω. Δεν μπορούμε να δηλώνουμε ειλικρινώς ότι θέλουμε περισσότερη Ευρώπη, αλλά ότι δεν θέλουμε να πληρώσουμε για να αποκτήσουμε περισσότερη Ευρώπη. " Ευρώπη στοιχίζει, και εάν παρατηρήσουμε τη διάρθρωση των δαπανών για τον ευρωπαϊκό προϋπολογισμό στη διάρθρωση των δαπανών των μεγαλύτερων συνεισφερόντων, διαπιστώνουμε ότι οι δαπάνες για την Ευρώπη δεν αποτελούν μείζονα δαπάνη. Ως εκπρόσωπος της Πολωνίας και ως εκπρόσωπος της κεντρικής και ανατολικής Ευρώπης, θα ήθελα να θίξω ακόμα ένα ζήτημα: όλοι οι πόροι που διοχετεύονται στην ανάπτυξη της περιφέρειάς μας, η οποία συνιστά τεράστιο καταναλωτή αγαθών που σχεδιάζονται και παράγονται στη δυτική Ευρώπη, όπως και όλα τα χρήματα που επενδύονται στις νέες χώρες της Ευρώπης, αποτελούν χρήματα που επενδύονται στο μέλλον της Ευρώπης. " εξασφάλιση μεγαλύτερης ευημερίας στην κεντρική και ανατολική Ευρώπη και στις νέες χώρες της Ευρώπης θα αποφέρει επίσης οφέλη σε εκείνες τις χώρες της δυτικής Ευρώπης για τις οποίες τρέφουμε τεράστιο σεβασμό και οι οποίες συνιστούν καθαρούς συνεισφέροντες στον προϋπολογισμό της Ευρωπαϊκής Ένωσης. Χρειαζόμαστε περισσότερη ευρωπαϊκή αλληλεγγύη και στην παρούσα συζήτηση.
<SPEAKER ID="284" NAME="Miguel Portas" LANGUAGE="PT">
Κύριε Πρόεδρε, θα ήθελα να είμαι απολύτως ειλικρινής στην παρούσα συζήτηση. Δεν πρόκειται για συζήτηση μεταξύ λογιστών, αλλά για ζήτημα σχεδίων και επιλογών για το μέλλον.
<P>
" άποψη των κυβερνήσεων είναι πολύ απλή: ενδίδουν όλες στη νέα συναίνεση των Βρυξελλών. Σε εθνικό επίπεδο, οι προϋπολογισμοί διέπονται από ένα ενιαίο σύνθημα: λιτότητα. Σε ευρωπαϊκό επίπεδο, το αποτέλεσμα αυτής της κατάστασης είναι πολύ απλό: ο υπολειμματικός προϋπολογισμός.
<P>
Θα ήθελα να επισημάνω στο Συμβούλιο ότι η κρίση δεν έχει περάσει ακόμα, αλλά, εν τω μεταξύ, αποσύρονται ουσιαστικά σε εθνικό επίπεδο όλα τα κοινωνικά μέτρα. " κρίση δεν έχει περάσει, αλλά οι εθνικοί προϋπολογισμοί μας στοχεύουν όλοι στο πάγωμα ή τη μείωση των μισθών, σε μειώσεις των συνταξιοδοτικών παροχών και σε αυξήσεις του πλέον άδικου από όλους τους φόρους: του ΦΠΑ.
<P>
Σε αυτό το πλαίσιο, οι κυβερνήσεις αρνούνται να διαθέσουν έστω και ένα ευρώ παραπάνω στον ευρωπαϊκό προϋπολογισμό. " πρότασή τους είναι κατά 3 δισεκατομμύρια ευρώ μικρότερη από την πρόταση που συζητούμε σήμερα εδώ. Θα πρέπει όμως να έχουμε κατά νου ότι η πρόταση που συζητούμε σήμερα εδώ είναι εξίσου συντηρητική και στερείται τόλμης.
<P>
Στην πραγματικότητα, εκείνο που χρειαζόμασταν ήταν ένας ευρωπαϊκός προϋπολογισμός ο οποίος θα μπορούσε να αντισταθμίσει τις πολιτικές που ασκούνται σε εθνικό επίπεδο, με σαφείς επενδύσεις προσανατολισμένες προς τη δημιουργία θέσεων απασχόλησης. Χρειαζόμασταν έναν ευρωπαϊκό προϋπολογισμό ο οποίος θα μπορούσε να εξουδετερώσει τις αρνητικές επιπτώσεις των δημοσιονομικών πολιτικών σε εθνικό επίπεδο.
<P>
Αυτή η λύση αποκλείστηκε. Οι κυβερνήσεις μεταφέρουν νέες αρμοδιότητες στην Ευρώπη χωρίς να μεταφέρουν πόρους, αποκόπτοντας με τον τρόπο αυτόν τους δεσμούς, και, παρά ταύτα, μπορούν να εξακολουθούν να προτείνουν αυξήσεις, οι οποίες μπορούν να δικαιολογηθούν από το γεγονός ότι εξαρτώνται από ομάδες πίεσης. Αυτό συμβαίνει στην περίπτωση του ποσού των 350 εκατομμυρίων ευρώ, το οποίο προτάθηκε για τη χρηματοδότηση του οργανισμού πυρηνικής σύντηξης, επένδυση που εμπνέει σοβαρές επιφυλάξεις δεδομένης της παρούσας συγκυρίας.
<P>
Το πραγματικό σκεπτικό είναι, ωστόσο, το εξής: σε εθνικό επίπεδο, η δημοσιονομική πειθαρχία βασίζεται σε ανόητες κυρώσεις όπως αυτές που επιχειρεί να δηλώσει και να επικυρώσει σήμερα το γαλλογερμανικό δελτίου Τύπου. Σε ευρωπαϊκό επίπεδο, υπάρχει ένας υπολειμματικός και μέτριος προϋπολογισμός που υποχρηματοδοτείται σε μόνιμη βάση.
<P>
Υπό αυτές τις συνθήκες, επομένως, κρίνεται υψίστης σημασίας η διεξαγωγή συζήτησης σχετικά με τους ίδιους πόρους της Ευρωπαϊκής Ένωσης και την ανάγκη επιβολής φόρου επί των χρηματοπιστωτικών συναλλαγών σε ευρωπαϊκό επίπεδο, που θα μπορούσαν να προσδώσουν στοιχειώδες αίσθημα δικαιοσύνης στην οικονομία. Σήμερα, η Ευρώπη βρίσκεται σε απόγνωση. Πρόκειται για μία Ευρώπη όπου πραγματοποιούνται γενικές απεργίες στην Ελλάδα, την Ισπανία και τη Γαλλία, ακόμα και τη σημερινή ημέρα. Στην Πορτογαλία και την Ιταλία ετοιμάζονται επίσης απεργίες για τον επόμενο μήνα. Οφείλουμε στην Ευρώπη, στην Ευρώπη που αγωνίζεται και απελπίζεται, μία απάντηση η οποία θα βασίζεται στη δικαιοσύνη, τις επενδύσεις και τη δημιουργία θέσεων απασχόλησης.
<SPEAKER ID="286" NAME="Marta Andreasen" LANGUAGE="EN">
Κύριε Πρόεδρε, το παρόν Κοινοβούλιο συντάχθηκε με το αίτημα της Ευρωπαϊκής Επιτροπής για αύξηση της τάξης σχεδόν του 6% επί του προϋπολογισμού για το 2011, σε μία συγκυρία κατά την οποία οι εθνικές κυβερνήσεις προτείνουν σημαντικές περικοπές στους προϋπολογισμούς τους.
<P>
Όσοι τάσσονται υπέρ αυτής της αύξησης ισχυρίζονται ότι η πρόσθετη χρηματοδότηση είναι απαραίτητη για την κάλυψη των νέων αρμοδιοτήτων που απορρέουν από τη Συνθήκη της Λισαβόνας. " αλήθεια είναι πως δεν θυμάμαι να είχα πληροφορηθεί -ή να είχα ακούσει οιαδήποτε αναφορά κατά την περίοδο της επικύρωσης- ότι προβλέπονταν δαπάνες σε σύνδεση με τη Λισαβόνα, ούτε ποιο θα ήταν το ύψος αυτών των δαπανών. Ακόμα και σήμερα δεν έχουμε σαφή εικόνα επί του κόστους της εφαρμογής της Συνθήκης της Λισαβόνας για τους φορολογούμενους.
<P>
Διατυπώνονται επίσης ισχυρισμοί ότι η λιτότητα δεν συνιστά την ενδεδειγμένη απάντηση εν μέσω κρίσης, και ότι απαιτούνται μεγαλύτερες δαπάνες για την εκπαίδευση, τις ανανεώσιμες πηγές ενέργειας, κ.λπ. Από την εξέταση των μη δαπανηθέντων ποσών χρηματοδότησης κατά τα τελευταία έτη καθίσταται σαφές ότι η ΕΕ απέτυχε να δημιουργήσει αποδοτικό προϋπολογισμό. " αποτυχία αυτή συνδέεται με τις παρατυπίες που εντοπίζονται κάθε χρόνο από το Ευρωπαϊκό Ελεγκτικό Συνέδριο. Μολαταύτα, η μεγαλύτερη αύξηση που προτείνεται -της τάξης του 17%- αφορά το Ταμείο Συνοχής, τον τομέα στον οποίο η έκθεση του Ελεγκτικού Συνεδρίου αναφέρει τον υψηλότερο αριθμό παρατυπιών.
<P>
Μολονότι μένω εμβρόντητη από το γεγονός ότι, μεσούσης της κρίσης, αυτή η ΕΕ επιδιώκει να αυξήσει τον δικό της προϋπολογισμό, δυσκολεύομαι ακόμα περισσότερο να αιτιολογήσω το γεγονός ότι το Ευρωπαϊκό Κοινοβούλιο θέλει να διπλασιάσει τον δικό του προϋπολογισμό παραστάσεως. Εννοούμε, δηλαδή, ότι το "νωμένο Βασίλειο προβαίνει σε δραστικές περικοπές των επιδομάτων τέκνων και της χρηματοδότησης των πανεπιστημίων, αναβάλλει έργα ανέγερσης σχολικών κτιρίων και επιβάλλει άλλες οδυνηρές περικοπές, απλώς και μόνο για να χρηματοδοτηθούν μεγαλύτερες αγορές σαμπάνιας και στρειδιών για το Ευρωπαϊκό Κοινοβούλιο; Είναι λογικό το "νωμένο Βασίλειο να προβαίνει σε περικοπές των στρατιωτικών δαπανών του, ενώ η καθαρή συνεισφορά του στην Ευρωπαϊκή Ένωση θα αυξηθεί από περίπου 6 δισεκατομμύρια λίρες στερλίνες σε 8 δισεκατομμύρια λίρες στερλίνες κατά τα αμέσως επόμενα έτη; " κατάσταση αυτή είναι απλώς απαράδεκτη για τους βρετανούς πολίτες.
<P>
(Χειροκροτήματα από την Ομάδα EFD)
<SPEAKER ID="288" NAME="Lucas Hartong" AFFILIATION="NI">
(NL) Κύριε Πρόεδρε, ακούγοντας τις παρατηρήσεις επί του προϋπολογισμού για το 2011 στις οποίες προβαίνουν ειδικότερα η Ομάδα του Ευρωπαϊκού Λαϊκού Κόμματος (Χριστιανοδημοκράτες) και η Ομάδα της Προοδευτικής Συμμαχίας των Σοσιαλιστών και Δημοκρατών στο Ευρωπαϊκό Κοινοβούλιο, καταλαμβάνομαι από το ταπεινωτικό συναίσθημα ότι δεν θέλω να ανήκω στο Ευρωπαϊκό Κοινοβούλιο. Ενώ οι πολίτες στις πατρίδες μας δεν αισθάνονται καμία βεβαιότητα για τις δουλειές και τα εισοδήματά τους και προσδοκούν από εμπνευσμένους πολιτικούς να εξοικονομήσουν πόρους από οπουδήποτε είναι δυνατόν και να επενδύσουν οπουδήποτε κρίνεται απολύτως αναγκαίο, η Επιτροπή και το Κοινοβούλιο κατόρθωσαν ουσιαστικά να αυξήσουν σχεδόν σε όλους τους τομείς δαπάνες για κάθε είδους άχρηστα και περιττά πάρεργα.
<P>
Παρότι ο Επίτροπος Barroso καλεί τα κράτη μέλη να εξοικονομήσουν πόρους, η Επιτροπή του και το Ευρωπαϊκό Κοινοβούλιο αυξάνουν τον προϋπολογισμό για το έτος 2011. Αυτά δεν είναι πλέον σοβαρά πράγματα, και όμως, συμβαίνουν. Κατά τα φαινόμενα, το παρόν Σώμα δεν συνειδητοποιεί ποια είναι τα προβλήματα που απασχολούν πραγματικά τους πολίτες στις επιμέρους χώρες. Με μία και μοναδική θετική εξαίρεση, αποτελεί ένα ζοφερό, απρόσωπο και δαπανηρό δημιούργημα.
<P>
Α, σκέφτονται ορισμένοι στην παρούσα αίθουσα, πρόκειται απλώς για τις απόψεις αυτού του παράξενου Κόμματος για την Ελευθερία (PVV) -και είναι αλήθεια, κύριε Πρόεδρε, ότι κοιταζόμαστε στον καθρέφτη και διερωτώμεθα: "Είναι άραγε απαραίτητο να κατασπαταλούμε τα χρήματα των πολιτών μας σε ακριβά επίσημα αυτοκίνητα, και για ιδιωτική χρήση; Είναι άραγε απαραίτητο να σκορπίζουμε χρήματα σε εορτασμούς, ενώ η Ευρώπη βρίσκεται εν μέσω βαθιάς οικονομικής κρίσης; Είναι άραγε απαραίτητο να δημιουργούμε μία δαπανηρή Υπηρεσία Εξωτερικής Δράσης, ενώ όλα τα κράτη μέλη είναι απολύτως ικανά να το πράξουν μόνα τους; Είναι άραγε απαραίτητο να διατηρούμε εν ενεργεία δαπανηρές επιτροπές και να στέλνουμε ακόμα περισσότερα χρήματα στην Υεμένη και τα παλαιστινιακά εδάφη;"
<P>
Πρόκειται απλώς για τις απόψεις του PVV. Οφείλω, ωστόσο, να σας προειδοποιήσω: το PVV δεν είναι πλέον απομονωμένο στην Ευρώπη. Αγωνιζόμαστε για τον πολίτη, και θέλουμε να του δώσουμε φωνή σε αυτό το πανάκριβο τσίρκο. Είμαι υπερήφανος για τη χώρα μου και τους πολίτες της, και θα συνεχίσω να το δηλώνω ευθαρσώς, επειδή πρέπει να δηλώνεται, και επειδή θέλω να το δηλώνω. Ως εκ τούτου, θα καταψηφίσω τον προϋπολογισμό του 2011.
<P>
(Ο ομιλητής δέχεται να απαντήσει σε ερώτηση στο πλαίσιο της διαδικασίας της γαλάζιας κάρτας σύμφωνα με το άρθρο 149, παράγραφος 8, του Κανονισμού)
<SPEAKER ID="290" NAME="Gerben-Jan Gerbrandy" AFFILIATION="ALDE">
(NL) Κύριε Πρόεδρε, λαμβάνοντας υπόψη την επιχειρηματολογία του κ. Hartong και τις τροπολογίες του κόμματός του, μπορούμε να πούμε ότι το Ολλανδικό Κόμμα για την Ελευθερία (PVV) είναι ένα αντιευρωπαϊκό κόμμα. Το κόμμα PVV αυτοανακηρύσσεται επίσης κόμμα που μάχεται κατά της εγκληματικότητας και θέλει να στείλει ανθρώπους πίσω στις πατρίδες τους. Το ερώτημά μου προς τον κ. Hartong είναι το εξής: πώς θα μπορέσετε να το πράξετε αυτό, εάν μηδενίζετε ολόκληρο τον προϋπολογισμό της Europol, εάν προβαίνετε σε εξοικονόμηση πόρων από το Σύστημα Πληροφοριών Σένγκεν μέχρι αφανισμού του και εάν ακυρώνετε εξ ολοκλήρου 113 εκατομμύρια ευρώ από το Ευρωπαϊκό Ταμείο Επιστροφών;
<SPEAKER ID="291" NAME="Lucas Hartong" AFFILIATION="NI">
(NL) Κύριε Πρόεδρε, ευχαριστώ θερμά για το ερώτημα που έθεσε ο συνάδελφος. Όπως επίσης γνωρίζει ο κ. Gerbrandy, η αντιτρομοκρατική δράση και η συναφής πολιτική αποτελεί ζήτημα των κρατών μελών, και φρονούμε ότι δεν εμπίπτει στο πεδίο αρμοδιοτήτων της Ευρωπαϊκής Ένωσης. Πέραν τούτου, και είμαι βέβαιος ότι το γνωρίζει επίσης ο αξιότιμος συνάδελφος, τα τελευταία έτη διαπιστώθηκε τεράστιος αριθμός κρουσμάτων απάτης στο πλαίσιο της Europol -φαινόμενο το οποίο συζητήσαμε πρόσφατα στο παρόν Σώμα- και τούτο αποτελεί, κατ' εμέ, επαρκή λόγο για την επαναφορά της αστυνομικής πολιτικής στην αρμοδιότητα των κρατών μελών.
<P>
(Ο ομιλητής δέχεται να απαντήσει σε ερώτηση στο πλαίσιο της διαδικασίας της γαλάζιας κάρτας σύμφωνα με το άρθρο 149, παράγραφος 8, του Κανονισμού)
<SPEAKER ID="293" NAME="Andreas Mölzer" AFFILIATION="NI">
(DE) Κύριε Πρόεδρε, θα ήθελα και εγώ να θέσω ένα ερώτημα στον κ. Hartong. Θα ήθελα παρά πολύ να μάθω εάν, λόγω της επικριτικής στάσης έναντι των οικονομικών της ΕΕ, το κόμμα του -το οποίο κατέχει, ασφαλώς, επί του παρόντος καίρια θέση στο ολλανδικό κοινοβούλιο όσον αφορά την παροχή στήριξης προς την κυβέρνηση- επιθυμεί οι Κάτω Χώρες, που είναι επίσης καθαρός συνεισφέρων, να μειώσουν το ποσό των καθαρών εισφορών που καταβάλλουν.
<SPEAKER ID="295" NAME="Lucas Hartong" AFFILIATION="NI">
(NL) Πρόκειται για ένα πολύ ενδιαφέρον ερώτημα, και πρόκειται επίσης για ένα θέμα επί του οποίου θα διεξαχθεί εκτενής συζήτηση στο παρόν Σώμα. Πράγματι, η κυβέρνηση των Κάτω Χωρών έχει θέσει μεταξύ των προτεραιοτήτων της τη μείωση της συνεισφοράς της προς την Ευρωπαϊκή Ένωση, και εκφράζω τόσο τη χαρά μου όσο και την ευγνωμοσύνη μου γι' αυτό. Επιπλέον, θα παράσχουμε αναμφισβήτητα περαιτέρω πληροφορίες κατά τη συζήτηση που θα διεξαχθεί επί του πολυετούς δημοσιονομικού πλαισίου του παρόντος Σώματος. Κατά συνέπεια, μπορείτε να είστε βέβαιοι ότι θα είμαστε εξαιρετικά επικριτικοί έναντι περαιτέρω αυξήσεων στους προϋπολογισμούς για το 2011 και τα επόμενα έτη.
<SPEAKER ID="297" NAME="Jose Manuel Fernandes" AFFILIATION="PPE">
(PT) Κύριε Πρόεδρε, κύριε Wathelet, κύριε Επίτροπε, κυρίες και κύριοι, ο προϋπολογισμός του 2011 που προτείνει το Κοινοβούλιο είναι φιλόδοξος, έξυπνος και τηρεί τις δεσμεύσεις που έχει αναλάβει με σθεναρό και ρεαλιστικό τρόπο. Γνωρίζω πολύ καλά ότι αυτή η έξυπνη φιλοδοξία είναι υλοποιήσιμη, διότι ο προϋπολογισμός της ΕΕ εξακολουθεί να ανέρχεται περίπου στο 1% του ακαθάριστου εθνικού εισοδήματος.
<P>
Ακόμα, ο παρών προϋπολογισμός αναδεικνύει την ανάγκη αναθεώρησης του πολυετούς δημοσιονομικού πλαισίου, δεδομένων των στενών περιθωρίων που παρουσιάζουν οι θέσεις του, ιδίως δε οι θέσεις 1Α, 3Β και 4. Καθίσταται δε εξίσου σαφές ότι επιβάλλεται να διεξαχθεί επειγόντως συζήτηση σχετικά με τη ανάγκη νέων πόρων για τον προϋπολογισμό της ΕΕ.
<P>
" εκτέλεση των πολιτικών και των προγραμμάτων που έχουν συμφωνηθεί από τα θεσμικά όργανα της ΕΕ διασφαλίζεται, παρά τη θέληση του Συμβουλίου, το οποίο προτείνει οδυνηρές και αυθαίρετες περικοπές τόσο στις πιστώσεις πληρωμών όσο και στις πιστώσεις πληρωμών που δεν συνάδουν με τη χρηματοοικονομική και δημοσιονομική διαχείριση. Το χείριστο δε όλων είναι ότι θέτει εν αμφιβόλω την εκτέλεση πρωτοβουλιών και επενδύσεων που αποφέρουν οφέλη και προστιθέμενη αξία για την ΕΕ.
<P>
Το ευτύχημα είναι -και συγχαίρω την εισηγήτρια- ότι αποδίδουμε προτεραιότητα σε πολιτικές που αφορούν τη νεολαία, την εκπαίδευση και την κινητικότητα. Αυξήσαμε τη χρηματοδότηση για τα προγράμματα διά βίου μάθησης, το πρόγραμμα PESSOA, το πρόγραμμα για την κινητικότητα των ερευνητών, το πρόγραμμα Erasmus Mundus, καθώς και για το πρόγραμμα-πλαίσιο για την ανταγωνιστικότητα και την καινοτομία. Ως προς την επαγγελματική κινητικότητα των νέων, θα ήθελα να επισημάνω το πιλοτικό πρόγραμμα στο οποίο συμμετέχω προσωπικά: "" πρώτη σας εργασία στο εξωτερικό".
<P>
Επιπροσθέτως, θα ήταν παράλειψη εκ μέρους μου να μην επισημάνω τον στόχο του Κοινοβουλίου σχετικά με τη νομοθετική αριστεία, ο οποίος συνδυάστηκε με την ακρίβεια, όπως αποδεικνύεται και από τις περικοπές ύψους 25 εκατομμυρίων ευρώ επί του παρόντος προϋπολογισμού, σε σύγκριση με την αρχική πρόταση πριν από τη συνεδρίαση με το Προεδρείο.
<SPEAKER ID="299" NAME="Derek Vaughan" AFFILIATION="S&amp;D">
(EN) Κύριε Πρόεδρε, καταρχάς θα ήθελα να ευχαριστήσω τους εισηγητές για το έργο τους επί του προϋπολογισμού. Κάθε προϋπολογισμός είναι δύσκολος, στο πλαίσιο, ωστόσο, των περικοπών που λαμβάνουν χώρα στα κράτη μέλη, ο παρών προϋπολογισμός είναι ενδεχομένως πιο δύσκολος από ό,τι συνήθως.
<P>
Πράγματι, η κυβέρνηση συνασπισμού στο "νωμένο Βασίλειο θα εξαγγείλει αύριο σκληρές περικοπές ύψους 83 δισεκατομμυρίων λιρών στερλινών, οι οποίες θα πλήξουν όλους ανεξαιρέτως τους πολίτες του "νωμένου Βασιλείου. Εκτιμούμε ότι το μέτρο αυτό είναι υπέρ το δέον άμεσο, πρόωρο και υπερβολικό.
<P>
Εντούτοις, όλοι γνωρίζουμε ότι πρέπει να είμαστε προσεκτικοί με τις δαπάνες της ΕΕ και πρέπει, συνεπώς, να διασφαλίζουμε ότι η ΕΕ δαπανά τα χρήματά της με συνετό τρόπο. Επίσης, πρέπει να διασφαλίσουμε ότι η ΕΕ και το Ευρωπαϊκό Κοινοβούλιο είναι σε θέση να εκτελούν τα καθήκοντά τους και ότι εμείς είμαστε σε θέση να χρηματοδοτούμε τις προτεραιότητές μας - προτεραιότητες όπως τα διαρθρωτικά ταμεία και ο τομέας της έρευνας και ανάπτυξης, που αποφέρουν οφέλη στους επιμέρους πολίτες, τις κοινότητες και τις ΜΜΕ σε ολόκληρη την ΕΕ. Επιπλέον, όλα αυτά τα στοιχεία θα μας βοηθήσουν να βγούμε σταδιακά από το έλλειμμα και το χρέος. Αυτές οι θέσεις του προϋπολογισμού δεν πρέπει να αντιμετωπίζονται ως περιττές δαπάνες, αλλά ως επενδύσεις στο μέλλον μας.
<P>
Ενώ τα κράτη μέλη θέλουν να βρουν διέξοδο στην κρίση, εμείς πιστεύουμε ότι μπορούμε να συμβάλουμε στη δημιουργία διαφορετικής στρατηγικής: μίας στρατηγικής η οποία θα βασίζεται στις δυνατότητές μας να αντεπεξέλθουμε σε δυσκολίες όπως το χρέος, το έλλειμμα και η αυξανόμενη ανεργία. Καθώς πρέπει να αντλήσουμε πόρους χρηματοδότησης για αυτές τις προτεραιότητες, πρέπει, ασφαλώς, να ελέγχουμε τα περιττά έξοδα κα τις διοικητικές δαπάνες. Εφόσον οι πρόσθετες δαπάνες είναι αιτιολογημένες, οφείλουμε να τις στηρίζουμε. Ας μην λησμονούμε ότι ορισμένες πρόσθετες δαπάνες που έχει τώρα η ΕΕ είναι αποτέλεσμα αποφάσεων που έχουν στηρίξει τα κράτη μέλη, όπως η Υπηρεσία Εξωτερικής Δράσης και η δημιουργία τριών νέων οργανισμών οικονομικής διακυβέρνησης.
<P>
Εάν οι δαπάνες κρίνονται περιττές, πρέπει να τις απορρίπτουμε. Τούτο ισχύει και για τον γενικό προϋπολογισμό, και για τον προϋπολογισμό του Ευρωπαϊκού Κοινοβουλίου. " εισηγήτρια μάς έδωσε ήδη ορισμένα παραδείγματα τομέων στους οποίους καταβάλαμε προσπάθειες να εξοικονομήσουμε πόρους στο πλαίσιο του προϋπολογισμού του Ευρωπαϊκού Κοινοβουλίου. Θα παραθέσω μόνο έναν: η αποδέσμευση, στο δεύτερο τμήμα, του αποθεματικού ύψους 1.500 ευρώ μηνιαίως ανά βουλευτή. Οφείλουμε να γνωρίζουμε τις πλήρεις δαπάνες που συνεπάγεται η απασχόληση πρόσθετων μελών προσωπικού πριν εξετάσουμε το ενδεχόμενο αποδέσμευσης του αποθεματικού, και ευελπιστώ οι συνάδελφοι να ταχθούν υπέρ αυτής της άποψης.
<P>
Ελπίζω δε ότι, κατά την αυριανή ψηφοφορία, οι βουλευτές θα μελετήσουν ενδελεχώς κάθε τροπολογία ώστε να βεβαιωθούν ότι τηρείται η ορθή ισορροπία μεταξύ, αφενός, των επενδύσεων και της εκτέλεσης των καθηκόντων μας ως Κοινοβουλίου και, αφετέρου, των συνετών δημόσιων δαπανών. Έχω τη βεβαιότητα ότι όλοι οι βουλευτές θέλουν να διασφαλισθεί ότι η ΕΕ προσδίδει προστιθέμενη αξία στις δαπάνες των κρατών μελών, καθώς και στους επιμέρους πολίτες και τις κοινότητες.
<P>
Τέλος, αισιοδοξώ ότι, κατά τις συνεδριάσεις συνδιαλλαγής, το Συμβούλιο θα αναγνωρίσει ότι δεν πρέπει να εξετάζει μόνο περικοπές, αλλά και επενδύσεις, καθώς και την αύξηση των θέσεων απασχόλησης σε ολόκληρη την ΕΕ, στοιχεία τα οποία χρειαζόμαστε επειγόντως.
<SPEAKER ID="301" NAME="Carl Haglund" AFFILIATION="ALDE">
(SV) Θα ήθελα να ευχαριστήσω την εισηγήτρια, η οποία επιτέλεσε άριστο έργο. Θα ήθελα επίσης να ευχαριστήσω την εισηγήτρια της Επιτροπής Προϋπολογισμών, η οποία ηγήθηκε των διαπραγματεύσεων με εξαίρετο τρόπο.
<P>
Επί του παρόντος, βιώνουμε χαλεπούς οικονομικούς, καιρούς, γεγονός το οποίο επεσήμαναν τεκμηριωμένα οι συνάδελφοι βουλευτές. Εξ ονόματος της Ομάδας μου, ανέλαβα την ευθύνη για την κατάρτιση των επονομαζόμενων "λοιπών τμημάτων του προϋπολογισμού". Σε δύσκολες οικονομικά εποχές, εύκολα καταλήγει κανείς σε συμβολική συζήτηση σχετικά με τις δαπάνες και τις αυξήσεις των δαπανών του ίδιου του Κοινοβουλίου. Αυτό εύκολα ερμηνεύεται ως λαϊκισμός, αλλά, όπως επεσήμαναν οι βουλευτές από το "νωμένο Βασίλειο, παρότι οι επικουρικές δαπάνες και τα έξοδα παραστάσεως του Προέδρου είναι αδιαμφισβήτητα περιορισμένα εάν ληφθεί υπόψη το ευρύτερο πλαίσιο και ο προϋπολογισμός της ΕΕ, δεν παύουν να έχουν συμβολική σημασία. Θα πρέπει πιθανότατα να εξετάσουμε και τις δικές μας δαπάνες και να μην τις αυξάνουμε σε δύσκολες οικονομικές περιόδους.
<P>
Όσον αφορά το προσχέδιο προϋπολογισμού εν γένει, θα ήθελα να δηλώσω την επικριτική στάση μου έναντι του Συμβουλίου. Κατανοώ ότι το Συμβούλιο θέλησε να προβεί σε ορισμένες περικοπές επί του προϋπολογισμού του τρέχοντος έτους. Είναι απολύτως εύλογο να μην επιθυμούμε αύξηση της τάξης του 6%, για παράδειγμα, αλλά ταυτόχρονα δεν είναι ιδιαίτερα συνεπές εκ μέρους μας να προβαίνουμε σε περικοπές στους τομείς της έρευνας και ανάπτυξης και της καινοτομίας, εφόσον μόλις την προηγούμενη άνοιξη καταλήξαμε από κοινού σε συμφωνία σχετικά με τη στρατηγική "Ευρώπη 2020", της οποίας οι εν λόγω τομείς αποτελούσαν επίκεντρο. Επομένως, οι προτεραιότητες του Συμβουλίου για τον προϋπολογισμό του 2011 φαίνεται να στερούνται κατά κάποιον τρόπο λογικής ακολουθίας.
<P>
Τέλος, όσον αφορά τη συζήτηση επί των ιδίων πόρων, πολλοί από τους βουλευτές της Ομάδας της Συμμαχίας Φιλελευθέρων και Δημοκρατών για την Ευρώπη θεωρούμε εξαιρετικά ευπρόσδεκτη τη διεξαγωγή αυτής της συζήτησης. Κρίνεται απαραίτητη. Επί του παρόντος, διεξάγεται ένα είδος αγώνα ισχύος επί της χρηματοδότησης του προϋπολογισμού, ο οποίος δεν είναι ιδιαίτερα εποικοδομητικός. Είναι θετικό ότι μπορούμε πλέον να συζητούμε για άλλα μοντέλα για την εξασφάλιση του μελλοντικού προϋπολογισμού της ΕΕ.
<SPEAKER ID="303" NAME="Francois Alfonsi" AFFILIATION="Verts/ALE">
(FR) Κύριε Πρόεδρε, ο προϋπολογισμός του 2011 είναι ο πρώτος προϋπολογισμός της Ένωσης που καταρτίζεται βάσει των νέων διατάξεων της Συνθήκης της Λισαβόνας. Οι εισηγητές μας επιτέλεσαν άρτιο έργο εξ ονόματος των ευρωπαϊκών θεσμικών οργάνων, και τους ευχαριστώ για αυτό. Το Κοινοβούλιό μας κατόρθωσε να αντισταθεί στις πιέσεις για την επιβολή δημοσιονομικής λιτότητας εις βάρος των προτεραιοτήτων μας, ιδίως στον τομέα της βιώσιμης ανάπτυξης. Επικροτούμε ορισμένες από τις τροπολογίες που εγκρίθηκαν.
<P>
Ως κορσικανός βουλευτής, επιδοκιμάζω ως εκ τούτου το γεγονός ότι διατίθενται εφεξής ευρωπαϊκοί πόροι για τις γλώσσες που κινδυνεύουν στην Ευρώπη, ανεξαρτήτως του καθεστώτος τους στο εσωτερικό των αντίστοιχων κρατών μελών. Φρονούμε, επίσης, ότι ο παρών προϋπολογισμός της ΕΕ εγείρει συζητήσεις καίριας σημασίας για το μέλλον της Ευρώπης. " υπερψήφιση του προϋπολογισμού για το 2011, αποτελεί, κατά τη δική μας άποψη, ένα πρώτο βήμα. Το έργο του Κοινοβουλίου είναι απλώς η αρχή.
<P>
Πρώτον, πρέπει να θέσουμε σε εφαρμογή τις νέες μας αρμοδιότητες. " Επιτροπή και οι αρχηγοί κρατών έλαβαν ενδιαφέροντα μηνύματα εν προκειμένω, κυρίως όσον αφορά το πρόγραμμα ITER.
<P>
Δεύτερον, πρέπει να δρομολογήσουμε τη διεξαγωγή συζήτησης, και να επιτύχουμε συνακολούθως εξισορρόπηση δυνάμεων, επί της αύξησης των πόρων μας με την ευκαιρία του επικείμενου πολυετούς δημοσιονομικού πλαισίου για την περίοδο 2014-2020. " Ένωση πρέπει να αποκτήσει ιδίους πόρους, μέσω, π.χ., της επιβολής φόρου επί των χρηματοπιστωτικών συναλλαγών ή της θέσπισης ευρωπαϊκού φόρου διοξειδίου του άνθρακα.
<P>
Ως εκ τούτου, ο προϋπολογισμός για το 2011 παρουσιάζει σαφώς θέματα προς συζήτηση, ακόμα και αν τούτα καταγράφονται μόνο συμβολικά. Μέσω του παρόντος προϋπολογισμού, το Κοινοβούλιο αντελήφθη το μέγεθος των νέων ευθυνών του και προετοιμάζεται για τις συζητήσεις οι οποίες θα καθορίσουν το μέλλον της Ένωσης.
<SPEAKER ID="305" NAME="Lajos Bokros" AFFILIATION="ECR">
(EN) Κύριε Πρόεδρε, ο προϋπολογισμός της ΕΕ για το 2011 είναι ο πρώτος προϋπολογισμός που καταρτίζεται δυνάμει της Συνθήκης της Λισαβόνας, αλλά όχι και ο πρώτος προϋπολογισμός κατά την περίοδο της λιτότητας. " παγκόσμια χρηματοπιστωτική κρίση αποκάλυψε τις βαθιές διαρθωτικές αδυναμίες του ευρωπαϊκού μοντέλου ανάπτυξης, το οποίο βασίζεται σε υψηλούς φόρους, υψηλή φορολογική ανακατανομή, άκαμπτες αγορές εργασίας και περιττές εκτενείς παροχές κοινωνικής προστασίας. Είναι πλέον καιρός να επανεξετάσουμε και να αναδιαρθρώσουμε τον δημοσιονομικό τομέα, όχι μόνο σε εθνικό επίπεδο, αλλά και σε ευρωπαϊκό επίπεδο.
<P>
Ο προϋπολογισμός της ΕΕ για το 2011 παρουσιάζει κάποια στοιχεία λιτότητας, αλλά δεν προχωρά αρκετά σε διαρθρωτικές αλλαγές. Τούτο συνδέεται με το γεγονός ότι πολλοί πιστεύουν πώς ποιότητα σημαίνει ποσότητα, ήτοι όσο μεγαλύτερες είναι οι δαπάνες τόσο καλύτερο είναι το αποτέλεσμά τους στην ευρωπαϊκή οικονομία και την κοινωνία. Επιπλέον, ζητούν πρόσθετους πόρους επειδή η Συνθήκη της Λισαβόνας και η στρατηγική "Ευρώπη 2020" έχουν αναθέσει νέες εντολές στην Κοινότητα.
<P>
Υπάρχει, ωστόσο, μία θεμελιώδης παρανόηση σε αυτήν την αντίληψη. Ο προϋπολογισμός της ΕΕ είναι χαμηλός σε σύγκριση με τους εθνικούς προϋπολογισμούς -και δικαίως. Δεν είναι απαραίτητο να αυξηθεί για να ανταποκριθεί στις υποχρεώσεις του. Εκείνο που έχει μέγιστη σημασία είναι η διάρθρωση του προϋπολογισμού και η αποδοτικότητα των δαπανών. Αρκεί η αυστηρή εστίαση στην καινοτομία, την Ε&Α, την τριτοβάθμια εκπαίδευση, σε επιλεγμένους τομείς της μεταφοράς ενέργειας, στη γεωργία και την ανάπτυξη της υπαίθρου. Ο δικός μας προϋπολογισμός είναι εντελώς διαφορετικός από τους εθνικούς προϋπολογισμούς, οι οποίοι διαθέτουν ελάχιστες μη υποχρεωτικές δαπάνες. Εμείς, απεναντίας, διαθέτουμε μεγάλη διακριτική ευχέρεια. Ο προϋπολογισμός της ΕΕ θα πρέπει να θεωρείται ως κεφαλαιουχικός προϋπολογισμός και όχι ως τακτικός προϋπολογισμός. Θα πρέπει να επικεντρώνεται αποκλειστικά σε επενδύσεις για το κοινό ευρωπαϊκό μέλλον.
<P>
Αυτός είναι ο λόγος για τον οποίο η Ομάδα μας πιστεύει ακράδαντα ότι ο προϋπολογισμός της ΕΕ δεν χρειάζεται να αυξηθεί. Δεν υποκαθιστά επ' ουδενί λόγω τους εθνικούς προϋπολογισμούς, οι οποίοι αντιπροσωπεύουν την εθνική κυριαρχία. Δεν συντρέχει κανένας λόγος θέσπισης φόρου σε ευρωπαϊκό επίπεδο. Οι φόροι σε ευρωπαϊκό επίπεδο δεν αναμένεται να υποκαταστήσουν, αλλά αναπόδραστα να συμπληρώσουν την εθνική φορολόγηση, αυξάνοντας περαιτέρω τα φορολογικά μειονεκτήματα που παρουσιάζει ο ευρωπαϊκός χώρος έναντι του υπόλοιπου κόσμου.
<P>
" Ομάδα ECR δηλώνει "όχι" και στην έκδοση ομολόγων. Οι χρεωστικοί τίτλοι συνεπάγονται χρέος και αφήνουν ανοικτό το ενδεχόμενο εμφάνισης ελλειμμάτων βάσει του χρέους. Έχουμε ήδη αρκετά υψηλό ποσοστό χρέους σε εθνικό επίπεδο και ακόμα υψηλότερο ποσοστό μη χρηματοδοτούμενων υποχρεώσεων. Δεν χρειαζόμαστε πρόσθετες βαθμίδες χρέους, οι οποίες αναμένεται να καταστρέψουν το μέλλον των νέων της Ευρώπης και να οδηγήσουν αναπόφευκτα την Ευρώπη στον οριστικό μαρασμό της. " Ομάδα ECR συμφωνεί με τις προτεραιότητες του προϋπολογισμού για το 2011, όπως δηλώνονται από την εισηγήτρια -νεολαία, εκπαίδευση και κινητικότητα- αλλά εάν λάβουμε σοβαρά υπόψη αυτούς τους στόχους, συνάγεται το λογικό συμπέρασμα ότι εκείνο που χρειάζονται οι νέοι μας σε μία εποχή δυσμενών δημογραφικών μεταβολών είναι μεγαλύτερη αλληλεγγύη και επενδύσεις στο κοινό μέλλον μας, και όχι, ασφαλώς, μεγαλύτερη φορολογική επιβάρυνση.
<SPEAKER ID="307" NAME="Joao Ferreira" AFFILIATION="GUE/NGL">
(PT) Κύριε Πρόεδρε, κύριε Επίτροπε, ο παρών προϋπολογισμός, όπως άλλωστε και οι υπόλοιποι, καθορίζεται από τα όρια ενός αυστηρότατου πολυετούς δημοσιονομικού πλαισίου, το οποίο καταδικάζει, πρακτικά, σε αποτυχία κάθε πιθανότητα οικονομικής και κοινωνικής συνοχής. Ως εκ τούτου, απαιτείται επειγόντως ενδιάμεση αναθεώρηση αυτού του δημοσιονομικού πλαισίου, όπως δήλωσαν εν προκειμένω και άλλοι ομιλητές. Εντούτοις, ο προτεινόμενος προϋπολογισμός υπολείπεται για ακόμα μία φορά των συμφωνηθέντων ποσών δυνάμει του πολυετούς δημοσιονομικού πλαισίου. Επομένως, αντιμέτωποι με την ολοένα επιδεινούμενη κατάσταση της κρίσης, της ανεργίας και των συνθηκών διαβίωσης εκατομμυρίων ανθρώπων, όλοι εμείς κατανοούμε για άλλη μία φορά τι σημαίνει πραγματικά για κάποιους αυτή η περιλάλητη ευρωπαϊκή αλληλεγγύη.
<P>
Είτε ο προϋπολογισμός αποτελεί μέσο αλληλεγγύης, μείωσης των ανισοτήτων, προώθησης της οικονομικής και κοινωνικής συνοχής, της απασχόλησης και της κοινωνικής προόδου, υπηρετώντας, συνεπώς, τα συμφέροντα των εργαζομένων και των πολιτών εν γένει, είτε αποτελεί μέσο ανισότητας, περαιτέρω νεοφιλελεύθερων σκοπιμοτήτων, εργασιακής ανασφάλειας, ανεργίας, ξένου παρεμβατισμού και πολέμου, θίγοντας, συνεπώς, τα συμφέροντα των εργαζομένων και των πολιτών εν γένει.
<P>
Αυτό είναι επίσης το μήνυμα που κομίζουν οι εντεινόμενες κινητοποιήσεις σε ολόκληρη την Ευρώπη. Ευθύς εξαρχής, το μικρό μέγεθος του παρόντος προϋπολογισμού θέτει σε κίνδυνο τον ανακατανεμητικό του ρόλο, του στερεί το αίσθημα δικαίου και οξύνει τις ολέθριες επιπτώσεις των πολιτικών που ακολουθεί η ΕΕ.
<P>
Θα θέλαμε, λοιπόν, να επισημάνουμε ότι υπάρχει εναλλακτική λύση για τον παρόντα προϋπολογισμό, και μάλιστα μία λύση η οποία δεν είναι απλά εφικτή, αλλά αποτελεί επίσης εντεινόμενη ανάγκη. Σε αυτό το πλαίσιο, οι διάφορες τροπολογίες που υποβάλαμε περιλαμβάνουν τη δημιουργία ενός ευρωπαϊκού προγράμματος για την απασχόληση και τη βιώσιμη ανάπτυξη, με χρηματοδότηση της τάξης του 1% από το ακαθάριστο εγχώριο προϊόν της ΕΕ, καθώς και με συμπληρωματικά κεφάλαια από τα κράτη μέλη. Ο στόχος του προγράμματος αυτού θα ήταν η επίτευξη πραγματικής σύγκλισης, η προαγωγή των δυνατοτήτων κάθε χώρας, η βιώσιμη χρήση των πόρων της, οι επενδύσεις στον παραγωγικό τομέα και η δημιουργία θέσεων απασχόλησης με δικαιώματα.
<SPEAKER ID="309" NAME="Bastiaan Belder" AFFILIATION="EFD">
(NL) Κυρία Πρόεδρε, η οικονομική κρίση μάς εξανάγκασε σε εξοικονόμηση πόρων, όπως καθίσταται απολύτως σαφές από τους προϋπολογισμούς των κρατών μελών. Το Ευρωπαϊκό Κοινοβούλιο, από την άλλη πλευρά, επιλέγει να αυξήσει τον προϋπολογισμό της Ευρωπαϊκής Ένωσης για το έτος 2011. Δεν υπάρχει καμία δικαιολογία για το γεγονός ότι οι εισηγητές υψηλού πολιτικού επιπέδου εξακολουθούν να δέχονται κατηγορίες επειδή προτείνουν υπερβολικά χαμηλά χρηματικά ποσά.
<P>
Επιπροσθέτως, το Κοινοβούλιο έχει εκφράσει επανειλημμένως την επιθυμία του για μεγαλύτερη ανεξαρτησία της Ευρωπαϊκής Ένωσης όσον αφορά τη συγκέντρωση των ιδίων πόρων της. Κατά συνέπεια, η αρχή της χρηματοδότησης της Ευρωπαϊκής Ένωσης από τα κράτη μέλη βρίσκεται στο στόχαστρο επικρίσεων. " Ομάδα της Προοδευτικής Συμμαχίας των Σοσιαλιστών και Δημοκρατών στο Ευρωπαϊκό Κοινοβούλιο προτείνει την επιβολή φόρου επί των χρηματοπιστωτικών συναλλαγών, τα έσοδα του οποίου θα πηγαίνουν στον προϋπολογισμό της ΕΕ. Πλην όμως, η επιβολή κοινοτικού φόρου δεν θα ήταν επιθυμητή. Σε περίπτωση που θεσπιζόταν φόρος επί των τραπεζών, τα αντίστοιχα έσοδα θα έπρεπε να διοχετευθούν στην αποπληρωμή των υψηλών επιπέδων δημόσιου χρέους στα κράτη μέλη. Διότι, εντέλει, τα κράτη μέλη είναι αυτά που υποχρεώθηκαν να δαπανήσουν υψηλά χρηματικά ποσά για τη διάσωση των τραπεζών.
<SPEAKER ID="311" NAME="Angelika Werthmann" AFFILIATION="NI">
(DE) Κυρία Πρόεδρε, κυρίες και κύριοι, ο προϋπολογισμός της ΕΕ για το έτος 2011 αποτελεί πρόκληση για όλους: για το Κοινοβούλιο, για το Συμβούλιο και για την Επιτροπή. Μετά την έναρξη ισχύος της Συνθήκης της Λισαβόνας, το Ευρωπαϊκό Κοινοβούλιο απέκτησε μεγαλύτερη ευθύνη και μεγαλύτερο νομοθετικό έργο. Καταρχάς, θα ήθελα να επισημάνω ότι ο προϋπολογισμός της ΕΕ ανέρχεται επί του παρόντος σε ποσοστό κατά τι άνω του 1% επί του ΑΕΙ.
<P>
Θα ήθελα να προβώ ειδικότερα σε τρεις παρατηρήσεις.
<P>
Πρώτον, ο προϋπολογισμός της ΕΕ για το 2011 έχει θέσει προτεραιότητες, οι οποίες πρέπει να ενισχυθούν υπό το πρίσμα των οικονομικών προβλημάτων που ανέκυψαν σε ολόκληρη την Ευρώπη συνεπεία της διαρθρωτικής κρίσης των τελευταίων ετών. Πάνω από όλα, πρέπει να διατηρηθεί στο επίκεντρο των προσπαθειών μας η μείωση του υφιστάμενου ποσοστού ανεργίας στην Ευρώπη, για παράδειγμα, μέσω επενδύσεων στην οικονομία, τη βιομηχανία, τον τουρισμό και την ενέργεια, καθώς και στην πολιτική για την κλιματική αλλαγή, αλλά και μέσω της διασφάλισης των υφιστάμενων θέσεων απασχόλησης και της δημιουργίας νέων. Σε αυτό το πλαίσιο, αναφέρομαι συγκεκριμένα στις προτεραιότητες για τη νεολαία, την εκπαίδευση και την κινητικότητα. Πρέπει να επικεντρώσουμε την προσοχή μας σε προγράμματα όπως το πρόγραμμα για τη διά βίου μάθηση ή το πρόγραμμα "Νεολαία σε κίνηση", καθώς στηρίζουν τη στρατηγική της ΕΕ για την οικονομική ανάκαμψη και τη στρατηγική ΕΕ 2020. Μέσω της καλύτερης εκπαίδευσης -ιδίως της εκπαίδευσης που παρέχει στους νέους επαγγελματικά προσόντα- ανοίγονται για τη νεολαία σαφώς καλύτερες δυνατότητες στην αγορά εργασίας. Το πρόγραμμα Erasmus δεν ευνοεί μόνο την εκμάθηση γλωσσών, αλλά και την κινητικότητα -η οποία είναι ουσιώδης στην εποχή της παγκοσμιοποίησης. Όσον αφορά, ωστόσο, την κινητικότητα, οι νέοι καλούνται εξίσου να αναλάβουν ευθύνες, και καλό θα ήταν το εν λόγω πρόγραμμα να αξιοποιηθεί πολύ περισσότερο.
<P>
Δεύτερον, ο βασικός στόχος της κοινής γεωργικής πολιτικής πρέπει να συνεχίσει να είναι η διατήρηση της σταθερότητας της αγοράς και της επισιτιστικής ασφάλειας.
<P>
Τελευταία, αλλά εξίσου σημαντική, η τρίτη παρατήρησή μου αφορά το γεγονός ότι τα χρήματα δεν περισσεύουν στην παρούσα συγκυρία οικονομικής δυσπραγίας. Όπως έχω ήδη δηλώσει κατ' επανάληψη, πρέπει να απλοποιήσουμε τη γραφειοκρατία σε κάθε δυνατό τομέα, και πρέπει να επιτύχουμε συνέργειες με τα κράτη μέλη και να τις χρησιμοποιήσουμε.
<SPEAKER ID="313" NAME="Alain Lamassoure" AFFILIATION="PPE">
(FR) Κυρία Πρόεδρε, κύριοι υπουργοί, κύριε Επίτροπε, με την έγκριση των συγκεκριμένων τροπολογιών επί του προσχεδίου προϋπολογισμού για το έτος 2011, η Επιτροπή Προϋπολογισμών επεδίωξε να ενεργήσει με υπευθυνότητα. Κατανοούμε, κύριε υπουργέ, τη θέση των κυβερνήσεων.
<P>
Σε όλες τις χώρες εφαρμόζονται σθεναρές και δυσάρεστες στους πολίτες πολιτικές για τη μείωση των ελλειμμάτων, το ύψος των οποίων είναι πλέον απαράδεκτο. Το Ευρωπαϊκό Κοινοβούλιο παρέσχε τη στήριξή του σε αυτές τις πολιτικές. Υπό τις παρούσες συνθήκες, δεν μπορούμε να ζητήσουμε από τα κράτη μέλη να αυξήσουν τους φόρους ή το χρέος τους για να χρηματοδοτήσουν σημαντικές αυξήσεις στον ευρωπαϊκό προϋπολογισμό.
<P>
Ως εκ τούτου, για πρώτη φορά μετά από είκοσι χρόνια, το Ευρωπαϊκό Κοινοβούλιο δεν θα ψηφίσει καμία τροπολογία η οποία υπερβαίνει τα ανώτατα όρια των υφιστάμενων δημοσιονομικών προοπτικών. Ομοίως, όπου το Συμβούλιο έχει καταλήξει σε συμβολική αύξηση της τάξης του 0,2% επί των πιστώσεων ανάληψης υποχρεώσεων, η Επιτροπή Προϋπολογισμών προτείνει ποσοστό 0,8% στην τρέχουσα ισοτιμία του ευρώ, ήτοι σε μείωση του όγκου τους. Όσον αφορά δε τις πληρωμές, το Ευρωπαϊκό Κοινοβούλιο θα ακούσει με προσοχή το Συμβούλιο, το ξεκάθαρο μήνυμα του οποίου έχει γίνει κατανοητό.
<P>
Σε ανταπόδοση, το Ευρωπαϊκό Κοινοβούλιο αναμένει από το Συμβούλιο να επιδείξει ανάλογο αίσθημα ευθύνης. " Συνθήκη της Λισαβόνας αναθέτει στην Ευρωπαϊκή Ένωση νέες ή ευρύτερες αρμοδιότητες: κοινή ενεργειακή πολιτική, κοινή εξωτερική πολιτική και πολιτική ασφάλειας, κοινή μεταναστευτική πολιτική, κοινή διαστημική πολιτική, κ.ο.κ. Θα ήταν άραγε υπεύθυνο εκ μέρους μας να πιστεύουν οι πολίτες ότι οι εν λόγω πολιτικές πρέπει να εφαρμοσθούν χωρίς τη διάθεση ούτε ενός ευρώ έως τα μέσα της δεκαετίας; Το φιλόδοξο πρόγραμμα "Ευρώπη 2020" εγκρίθηκε ομόφωνα από το Ευρωπαϊκό Συμβούλιο τον προηγούμενο Ιούλιο. Είναι άραγε υπεύθυνο εκ μέρους μας να παρουσιαζόμαστε έξι μήνες αργότερα χωρίς να έχουμε την παραμικρή ιδέα για τον τρόπο χρηματοδότησής του; Παρατηρούμε ότι η χρηματοδότηση του ευρωπαϊκού προϋπολογισμού μέσω εισφορών από τους εθνικούς προϋπολογισμούς μάς έχει οδηγήσει επί του παρόντος σε πολιτικό και οικονομικό αδιέξοδο. Θα ήταν άραγε υπεύθυνο εκ μέρους μας να αρνηθούμε να αναπτύξουμε περαιτέρω αυτό το σύστημα;
<P>
Κατά την άποψή μας, οι διαπραγματεύσεις επί του προϋπολογισμού για το έτος 2011, του πρώτου προϋπολογισμού δυνάμει των διατάξεων της Συνθήκης της Λισαβόνας, θα πρέπει να συνοδεύεται επίσης από πολιτική συμφωνία για τη διασφάλιση της μελλοντικής χρηματοδότησης των πολιτικών της Ένωσης, από συμφωνία για την αναθεώρηση, από το έτος 2012, των δημοσιονομικών προοπτικών με στόχο τη συμπληρωματική χρηματοδότηση προγραμμάτων που βρίσκονται ήδη σε εξέλιξη, όπως το ITER ή το Galileo, καθώς και για την έναρξη της χρηματοδότησης νέων αρμοδιοτήτων που απορρέουν από τη Συνθήκη της Λισαβόνας και τις προτεραιότητες της στρατηγικής "Ευρώπη 2020", σε συνδυασμό με συμφωνία για την έναρξη διαλόγου επί της μεταρρύθμισης των ιδίων πόρων. Το Κοινοβούλιο απηύθυνε έκκληση για την εν λόγω μεταρρύθμιση πριν από τρία χρόνια. Χαιρόμαστε που η Ευρωπαϊκή Επιτροπή προβαίνει σε ορισμένα δειλά πρώτα βήματα ώστε να τεθούν στο τραπέζι κάποιες εναλλακτικές δυνατότητες.
<P>
Ας συμφωνήσουμε να εργαστούμε από κοινού προς αυτήν την κατεύθυνση, μέσω της συνεργασίας μεταξύ των τριών θεσμικών οργάνων και με τη συνδρομή των εθνικών κοινοβουλίων. Χρειαζόμαστε μία συμφωνία επί της διαδικασίας και ένα χρονοδιάγραμμα στο πλαίσιο αυτής της γενικής συμφωνίας, την οποία υποστηρίζουμε, όπως και το Συμβούλιο, με ζήλο.
<SPEAKER ID="315" NAME="Ivailo Kalfin" AFFILIATION="S&amp;D">
(BG) Όπως ανέφεραν ήδη οι συνάδελφοι, ο προϋπολογισμός της Ευρωπαϊκής Ένωσης για το έτος 2011 εγκρίνεται με τη χρήση νέας διαδικασίας, επί της οποίας το Ευρωπαϊκό Κοινοβούλιο και το Συμβούλιο πρέπει να επιτύχουν συναίνεση. Το Ευρωπαϊκό Κοινοβούλιο αναγνωρίζει πλήρως αυτήν την ιδιαιτερότητα.
<P>
Κατά τη διάρκεια των συζητήσεων στην Επιτροπή Προϋπολογισμών, υιοθετήσαμε πολύ υπεύθυνη στάση και δεν πράξαμε το απολύτως αναμενόμενο για έκαστο βουλευτή κάθε κοινοβουλίου, ήτοι να ζητήσουμε περισσότερους πόρους, διότι, στην περίπτωση αυτή, ερχόμαστε σε αντίθεση με τους εκπροσώπους της εκτελεστικής εξουσίας.
<P>
Αντιθέτως, αναγνωρίσαμε ότι, υπό τις συνθήκες της οικονομικής ύφεσης, στο πλαίσιο της οποίας οι εθνικοί προϋπολογισμοί δέχονται τη συνεχή πίεση περιορισμών, ο προϋπολογισμός της Ευρωπαϊκής Ένωσης πρέπει να αποτελέσει εν προκειμένω παράδειγμα προς μίμηση. " έκκληση των κρατών μελών, στην οποία αντικατοπτρίζεται και η έκκληση των ευρωπαίων πολιτών, αφορά την αξιοποίηση κάθε δυνατής ευκαιρίας για την επίδειξη σύνεσης και μεγαλύτερης αποδοτικότητας όσον αφορά τις δαπάνες των δημόσιων πόρων.
<P>
Αξιοποιήσαμε κάθε δυνατή ευκαιρία για την αύξηση της αποδοτικότητας. Το αποτέλεσμα αποτυπώνεται στις προτάσεις μας. Είναι η πρώτη φορά που το Ευρωπαϊκό Κοινοβούλιο υιοθετεί τόσο υπεύθυνη στάση ήδη από την έναρξη των διαβουλεύσεων επί του προϋπολογισμού. Ταυτόχρονα, προσδοκώ από το Συμβούλιο να προβεί επίσης σε επανεκτίμηση των θέσεών του.
<P>
Δεν πρέπει να λησμονούμε ότι υπάρχουν όρια στην αυξημένη αποδοτικότητα. Μείωση των πόρων σημαίνει μείωση των πολιτικών φιλοδοξιών. Τι είδους μήνυμα δίνει το Συμβούλιο προτείνοντας δραστική μείωση των πόρων υπό τον τομέα 1α; Πρόκειται για τους πόρους που προορίζονται συγκεκριμένα για την καινοτομία και την έξυπνη ανάπτυξη, που παρέχουν επίσης τη βάση για όλα τα εθνικά προγράμματα εξόδου από την ύφεση και για τη στρατηγική "Ευρώπη 2020".
<P>
Πώς είναι δυνατή η επίτευξη των στόχων αυτών με μειωμένο προϋπολογισμό; Πρακτικά, τούτο σημαίνει ότι απορρίπτουμε αρκετές προτεραιότητες της Ευρώπης. Πότε είμαστε ειλικρινείς απέναντι στους ευρωπαίους πολίτες; Όταν το Συμβούλιο εξαγγέλλει επισήμως νέες πολιτικές και εκχωρεί στα ευρωπαϊκά θεσμικά όργανα νέα καθήκοντα ή όταν δεν επιτυγχάνεται συμφωνία επί της μείωσης των πόρων;
<P>
Κατά τα τελευταία έτη, ο ευρωπαϊκός προϋπολογισμός καταλαμβάνει ολοένα μικρότερη θέση στην οικονομία της ΕΕ. Παράλληλα, αυξάνεται ο αριθμός των καθηκόντων που ανατίθενται στην Ευρωπαϊκή Ένωση. Κατά συνέπεια, εγείρεται το ζήτημα του προϋπολογισμού ως βασικού μέσου για την υλοποίηση ορισμένων πολιτικών στόχων. Δεν συνιστά αυτοσκοπό. Ο ευρωπαϊκός προϋπολογισμός παρέχει προστιθέμενη αξία στους φορολογούμενους. Αποδίδει σαφώς περισσότερα αποτελέσματα από όσα θα απέδιδαν οι ίδιοι πόροι εάν δαπανούνταν από τα 27 κράτη μέλη.
<P>
Δεν είναι δυνατή η άμεση συσχέτιση μεταξύ του ευρωπαϊκού προϋπολογισμού και των εθνικών προϋπολογισμών. " παρούσα μείωση των δαπανών στους εθνικούς προϋπολογισμούς αποτελεί συνέπεια της αύξησής τους κατά το προηγούμενο έτος. Δεν συνέβη το ίδιο και με τον ευρωπαϊκό προϋπολογισμό, ο οποίος παρουσιάζει πολύ μεγαλύτερη σταθερότητα.
<SPEAKER ID="317" NAME="Alexander Alvaro" AFFILIATION="ALDE">
(DE) Κυρία Πρόεδρε, θα ήθελα να ευχαριστήσω, ιδίως, τις δύο εισηγήτριες. Όπως δήλωσαν ήδη πολλοί συνάδελφοι, φαίνεται να χρησιμοποιούμε την εξίσωση "περισσότερα χρήματα ίσον καλύτερες πολιτικές". Ωστόσο, πιστεύω ότι αληθεύει ακριβώς το αντίθετο, ότι, δηλαδή, οι καλύτερες πολιτικές δικαιολογούν περισσότερα χρήματα. Εκείνο που πρέπει να συμβαίνει είναι να δαπανώνται με αποδοτικό τρόπο τα χρήματα που καθιστούμε διαθέσιμα. " θεώρηση αυτού του στοιχείου ως βασικού κριτηρίου, σε συνδυασμό με τους αντίστοιχους ελέγχους, θα οδηγήσει και στην επιτυχία. Δεν έχει κανένα νόημα να χρηματοδοτούμε τομείς ταμπού, όπως είναι ο γεωργικός προϋπολογισμός ή η διαρθρωτική πολιτική και η πολιτική συνοχής, εάν δεν προβαίνουμε, ταυτόχρονα, σε μεταρρύθμιση και εκσυγχρονισμό αυτών των τομέων. Πολλοί από τους συναδέλφους δήλωσαν -και συμφωνώ απολύτως μαζί τους- ότι πρέπει να εστιάσουμε στους τομείς της έρευνας και ανάπτυξης, των ανανεώσιμων πηγών ενέργειας, της ενεργειακής ασφάλειας και της εκπαιδευτικής κινητικότητας.
<P>
Ως προς το θέμα της πειθαρχίας, επιτρέψτε μου να επανέλθω, για μία ακόμα φορά, στη συμφωνία που επετεύχθη στη Deauville, διότι η πειθαρχία αποτελεί ένα στοιχείο το οποίο πρέπει να το περιμένουμε και από τα κράτη μέλη. Το ειδησεογραφικό πρακτορείο AFP παρέθεσε το ακόλουθο σχόλιο ενός γάλλου εκπροσώπου: "Στη Γερμανία, υπάρχουν αγιατολάχ οι οποίοι ακολουθούν πρωσική σκληρή τακτική επί τέτοιων θεμάτων", δήλωσε αναφερόμενος στην ανυποχώρητη θέση της γερμανικής κυβέρνησης. Προσωπικά, αμφιβάλλω εάν ο εν λόγω γάλλος εκπρόσωπος της Ευρώπης θεωρεί ότι το savoir vivre σημαίνει πως πρέπει να διατεθούν αφειδώς χρήματα που δεν έχουμε και να υποχρεωθούν οι μελλοντικές γενιές να πληρώσουν τα χρέη που δημιουργήθηκαν σήμερα. Αδυνατώ να πιστέψω ότι αυτό θέλουν να πράξουν τα κράτη μέλη, και είναι επίσης πλέον καιρός να το αποδείξουμε στις συναφείς διαπραγματεύσεις επί του προϋπολογισμού, επιδεικνύοντας την πειθαρχία που ζητήσαμε και επιδείξαμε τον Μάιο.
<SPEAKER ID="319" NAME="James Elles" AFFILIATION="ECR">
(EN) Κυρία Πρόεδρε, συγχαρητήρια στους εισηγητές υπό τις παρούσες ιδιαίτερα επίπονες και δύσκολες συνθήκες, όπως ακούσαμε στη συζήτηση που διεξάγεται σήμερα το απόγευμα.
<P>
Σε μία συγκυρία κατά την οποία η βρετανική κυβέρνηση προτείνει τις πλέον ευρείες περικοπές σε μία γενιά, εμείς, ως Συντηρητικοί, απευθύνουμε έκκληση για πάγωμα των ευρωπαϊκών δαπανών. Εκτιμούμε ότι ο προϋπολογισμός της Ευρωπαϊκής Ένωσης πρέπει να χρησιμοποιηθεί για να προσδώσει πραγματική προστιθέμενη αξία σε τομείς όπως η διασφάλιση της οικονομικής μεγέθυνσης σήμερα και η ανάκαμψη στο μέλλον, η σταθερότητα στην ΕΕ και σε ολόκληρο τον κόσμο, η μείωση της παγκόσμιας φτώχειας και η αντιμετώπιση της κοινής πρόκλησης της κλιματικής αλλαγής.
<P>
Επιπλέον, έχουμε υποβάλει τροπολογίες επί του ψηφίσματος σχετικά με τον προϋπολογισμό, στον οποίο θα θέλαμε διευκρινίσεις επί τριών συγκεκριμένων τομέων: επί των δαπανών, για παράδειγμα, των εξωτερικών γραφείων του Κοινοβουλίου στα κράτη μέλη, επί της ανησυχίας σχετικά με τη χρηματοδότηση των μη κυβερνητικών οργανώσεων, για την οποία θα επιθυμούσαμε να υποβάλει σχετική έκθεση η Ευρωπαϊκή Επιτροπή, και τέλος, επί των γενναιόδωρων προσαρμογών των συντάξεων στον κανονισμό υπηρεσιακής κατάστασης, συμπεριλαμβανομένων των παροχών των συνταξιοδοτούμενων Επιτρόπων. Πρόκειται για ζητήματα επί των οποίων θα θέλαμε διευκρινίσεις κατά τους προσεχείς μήνες.
<P>
Όσον αφορά την ευρύτερη θεώρηση της κατάστασης, σήμερα το απόγευμα δημοσιεύθηκε δελτίο Τύπου από την Ευρωπαϊκή Επιτροπή.
<P>
Καταρχάς, πιστεύουμε ότι δεν είναι η κατάλληλη στιγμή να εξετάσουμε το ενδεχόμενο πρόσθετων ιδίων πόρων μεσούσης της χειρότερης χρηματοπιστωτικής κρίσης που έχουμε βιώσει τα τελευταία 70 χρόνια.
<P>
Δεύτερον, κύριε Επίτροπε, λέγοντας "ναι", χρειαζόμαστε περισσότερη ευελιξία, και "ναι", θέλουμε να δοθεί μεγαλύτερη έμφαση στα αποτελέσματα και στην παροχή πληροφοριών, πώς συμβιβάζεται αυτό με το αίτημα για δεκαετείς δημοσιονομικές προοπτικές, τη στιγμή που διαπιστώνουμε ότι τα αποτελέσματα της ενδιάμεσης αναθεώρησης αποβαίνουν εντελώς ατελέσφορα στο πλαίσιο της τακτικής που ακολουθούμε; Δεν μπορούμε να ορίσουμε οικονομικά μεγέθη για την επόμενη δεκαετία όταν δεν είμαστε σε θέση να γνωρίζουμε πώς θα εξελιχθεί η ευρωπαϊκή οικονομία κατά τα δύο προσεχή έτη.
<P>
Τέλος, όσον αφορά ειδικότερα την γενέτειρά μου, οι καθαρές εισφορές μας πρόκειται να αυξηθούν κατά 60% την προσεχή διετία, αλλά δεν είχαμε καμία σχετική αλλαγή στην ΚΓΠ. Για ποιον λόγο να αλλάξει κάτι αυτήν τη χρονιά; Πρέπει να ζητήσουμε τη θέσπιση καθαρού ανώτατου ορίου επί των εισφορών μας έως ότου αποκτήσουμε δίκαιο καθεστώς για τον προϋπολογισμό της ΕΕ.
<SPEAKER ID="321" NAME="Κυριάκος Τριανταφυλλίδης" AFFILIATION="GUE/NGL">
Κυρία Πρόεδρε, γνωρίζουμε ότι ο προϋπολογισμός της Ευρωπαϊκής Ένωσης αποτελεί το κατ' εξοχήν εργαλείο για την υλοποίηση πολιτικών προσανατολισμών και προτεραιοτήτων. Γνωρίζουμε ακόμα ότι ο χαρακτήρας του στην ουσία έχει προαποφασισθεί με βάση το δημοσιονομικό πλαίσιο 2007-2013. Άρα, από πολιτικής άποψης, είναι ένα άκαμπτο εργαλείο. Εκείνο, όμως, που δεν κατανοούμε -επιτρέψτε μου να πω- είναι ο εξής παραλογισμός: μεσούσης της μεγαλύτερης οικονομικής κρίσης που θυματοποιεί οικογένειες και εργαζομένους, μικρομεσαίους και νέους, όλες οι προτάσεις, από την Επιτροπή μέχρι το Συμβούλιο, εξαντλούνται σε κίνητρα προς τις επιχειρήσεις και τον ιδιωτικό τομέα. Μα όλα αυτά τα χρόνια, δεν είναι ο δογματισμός στη λεγόμενη ελεύθερη αγορά καθώς και η λεγόμενη φιλόδοξη στρατηγική της Λισαβόνας που επέτρεψαν τα οξεία φαινόμενα της σημερινής ανεργίας, την αύξηση της φτώχειας και της υποαπασχόλησης; Πού μας οδήγησαν τόσα χρόνια η έμφαση στους εξοπλισμούς και η στρατιωτική προσέγγιση στις διεθνείς σχέσεις, η οποία διαιωνίζεται στον προτεινόμενο προϋπολογισμό; Γιατί λοιπόν δεν προτείνονται θαρραλέες κοινωνικές αλλαγές όταν το υφιστάμενο μοντέλο αποτυγχάνει;
<P>
Τέλος, αγαπητοί συνάδελφοι, θέλω να επιστήσω την προσοχή σας στο πρόβλημα των αγνοουμένων της κυπριακής τραγωδίας, απόρροια της τουρκικής εισβολής, αλλά και των δικοινοτικών γεγονότων της περιόδου 1963-1967. Θέλουμε να χαιρετίσουμε το γεγονός ότι το Ευρωπαϊκό Κοινοβούλιο εγκρίνει ξανά κονδύλι 3 εκατομμυρίων ευρώ για τη διερευνητική επιτροπή αγνοουμένων. Αυτό θα είναι υπόθεση τόσο των τουρκοκυπρίων συμπατριωτών μας όσο και των ελληνοκυπρίων. Αλλά, πρέπει να τονίσω ότι η Τουρκία χρειάζεται να επιτρέψει με συστηματικό και αφοσιωμένο τρόπο την πλήρη διαλεύκανση της τύχης των αγνοουμένων μας, να δώσει όλες τις πληροφορίες, που με στρατιωτικούς όρους χαρακτηρίζονται ως απόρρητες.
<SPEAKER ID="323" NAME="Frank Vanhecke" AFFILIATION="NI">
(NL) Κυρία Πρόεδρε, εκπροσωπώ στο παρόν Σώμα τον πληθυσμό ο οποίος καταβάλλει στην Ευρωπαϊκή Ένωση αναλογικά το υψηλότερο ποσοστό καθαρών εισφορών από τα χρήματα των φορολογουμένων. Κάθε Φλαμανδός καταβάλλει καθαρή εισφορά της τάξης περίπου των 290 ευρώ ετησίως για τη διασφάλιση της λειτουργίας των ευρωπαϊκών θεσμικών οργάνων. Ως Φλαμανδοί, είμαστε οι πρωταθλητές μεταξύ των ευρωπαίων φορολογουμένων.
<P>
Ως εκ τούτου, θεωρώ απολύτως απαράδεκτο το γεγονός ότι, ήδη από τις πρώτες παραγράφους, η παρούσα έκθεση επικρίνει όσους τολμούν να θέτουν ερωτήματα- δικαιολογημένα ερωτήματα- σχετικά με το μέγεθος της συνεισφοράς της Ευρωπαϊκής Ένωσης και τα οφέλη μεγάλου μέρους των δαπανών της. Δεν είναι καθόλου βέβαιο ότι τα χρήματα των φορολογουμένων δαπανώνται με αποδοτικότερο τρόπο σε ευρωπαϊκό επίπεδο από ό,τι σε άλλα επίπεδα εγγύτερα των φορολογουμένων∙ για την ακρίβεια, μάλιστα, ισχύει μάλλον το αντίθετο.
<P>
Κατά την προσωπική μου άποψη, εξίσου απαράδεκτος είναι και ο τρόπος με τον οποίο εξακολουθεί να διευρύνεται ο διοικητικός κολοσσός της ΕΕ, ιδιαίτερα τώρα που καταβάλλονται πριγκηπικοί μισθοί και επιδόματα σε όλα τα ευρωπαϊκά θεσμικά όργανα. Χωρίς να αναφέρονται βέβαια οι ευρωπαϊκές επιδοτήσεις∙ παραδείγματος χάριν, ένα δισεκατομμύριο ευρώ ετησίως για ΜΚΟ, επί των οποίων δεν εφαρμόζεται σχεδόν κανένα κριτήριο αποδοτικότητας.
<P>
Όλα τα κράτη μέλη βρίσκονται αντιμέτωπα με την ανάγκη να καταβάλουν τεράστιες δημοσιονομικές προσπάθειες και εξοικονομήσεις. Θα μπορούσαμε να περιμένουμε πολύ μεγαλύτερες προσπάθειες εκ μέρους της Ευρωπαϊκής Ένωσης, αλλά, προφανώς, θεωρούμε εαυτούς ανώτερους από τον "όχλο". Πρόκειται για άλλη μία χαμένη ευκαιρία για το Κοινοβούλιο και την Ευρωπαϊκή Ένωση.
<SPEAKER ID="325" NAME="Reimer Böge" AFFILIATION="PPE">
(DE) Κυρία Πρόεδρε, όσον αφορά τις παρατηρήσεις του κ. Vanhecke, μπαίνω στον πειρασμό να σχολιάσω πόσο χαμηλά "ασφάλιστρα" καταβάλλουν οι φλαμανδοί πολίτες της ΕΕ, διότι η ΕΕ διασφαλίζει την ειρήνη, την ελευθερία, την ευημερία και, αισιοδοξούμε, τον σεβασμό και την ανοχή για όλους στην Ευρωπαϊκή Ένωση.
<P>
Συζητούμε τον προϋπολογισμό του έτους 2011 σε μία περίοδο εξυγίανσης των κρατικών μας προϋπολογισμών. Μολονότι η διάρθρωση του ευρωπαϊκού προϋπολογισμού δεν είναι, ασφαλώς, καθόλου συγκρίσιμη με τη διάρθρωση των εθνικών προϋπολογισμών, πρέπει και εμείς να περιοριστούμε, και πρέπει, παρ' όλα αυτά, να συζητήσουμε για τομείς επί των οποίων θα πρέπει να επικεντρωθούμε στο μέλλον. Σε αυτό ακριβώς το σημείο έγκειται πράγματι η πράξη εξισορρόπησης. " άρνηση της Επιτροπής και του Συμβουλίου να προβούν σε επανεξέταση και αναθεώρηση θα οδηγούσε εκ των πραγμάτων σε καθυστέρηση της έναρξης ισχύος των δημοσιονομικών πτυχών της Συνθήκης της Λισαβόνας. Στην εποχή της παγκοσμιοποίησης, στην οποία το ζητούμενο είναι η οικονομική και πολιτική επιβίωση της Ευρωπαϊκής Ένωσης, η άρνηση αυτή δεν αποτελεί την κατάλληλη απάντηση σε ερωτήματα που αφορούν το μέλλον. Κατά τη διαδικασία συνδιαλλαγής, ευελπιστώ να έχουμε τελικά τη δυνατότητα να συζητήσουμε επί συνετής και ισότιμης βάσης σχετικά με τα θέματα της προστιθέμενης αξίας και της επικουρικότητας, των θετικών και των αρνητικών προτεραιοτήτων και, ταυτόχρονα, σχετικά με το θέμα των επειγουσών πολιτικών απαιτήσεων.
<P>
Παράλληλα, πρέπει επίσης να συζητήσουμε την αναπροσαρμογή της διοργανικής συμφωνίας (ΔΣ) επί του προϋπολογισμού. Πρέπει να καταλήξουμε σε συμφωνία όσον αφορά τη διαδικασία για το πώς θα συζητούμε και θα αποφασίζουμε, στο μέλλον, από κοινού το πολυετές δημοσιονομικό πλαίσιο. Χρειαζόμαστε μεγαλύτερη ευελιξία επί τη βάσει των σημείων 21 και 23 της ΔΣ. Περαιτέρω -ζητώ συγγνώμη από την Επιτροπή- εάν στο έγγραφό σας δηλώνεται ότι η χρήση του προϋπολογισμού της ΕΕ για τον μηχανισμό σταθερότητας συνιστά καινοτόμο χρήση του ευρωπαϊκού προϋπολογισμού, τότε θα έλεγα ότι, καταρχήν, τούτο συνιστά παράκαμψη του Κοινοβουλίου. Το στοιχείο αυτό αποτελεί ακόμα ένα ζήτημα για το οποίο πρέπει να εργαστούμε.
<P>
Θα ήθελα να απευθύνω μία τελευταία και πολύ σημαντική παρατήρηση προς το Συμβούλιο. Διαμαρτύρεστε ότι έχουμε επιφέρει μειώσεις σε σχέση με το πρόγραμμα ITER. Παρά ταύτα, επιθυμούμε μία αξιόπιστη πολυετή λύση για το ITER, εσείς όμως δεν θα έπρεπε να διαμαρτύρεστε για τις υφιστάμενες περικοπές, εφόσον οι διοικητικές δομές του ITER παρουσιάζουν αδυναμίες. Αυτό το ζήτημα πρέπει πρώτα να διευθετηθεί, και κατόπιν θα βρούμε κάποια συνετή λύση∙ όχι όμως μία λύση η οποία αφορά τη διαίρεση σε μικρές δόσεις που κατανέμονται σε χρονικό διάστημα τριών ετών.
<SPEAKER ID="327" NAME="Eider Gardiazabal Rubial" AFFILIATION="S&amp;D">
(ES) Κυρία Πρόεδρε, εφαρμόζουμε νέες πολιτικές, ανταποκρινόμαστε σε νέες προκλήσεις, αναλαμβάνουμε δεσμεύσεις έναντι τρίτων χωρών, αλλά όταν φθάνει η στιγμή της αλήθειας, δεν θέλετε να τις χρηματοδοτήσετε με νέους πόρους.
<P>
Κατά τα φαινόμενα, οι οδηγίες του Συμβουλίου και της Επιτροπής συνίστανται στη μέριμνα για τις νέες προτεραιότητες, αλλά στην περικοπή των προηγούμενων προτεραιοτήτων. Δεν συμφωνούμε με αυτήν τη στάση. Επιπλέον, θεωρώ ότι αυτό μπορεί να έχει μόνο δύο εξηγήσεις: είτε υπάρχει έλλειμμα υπευθυνότητας όσον αφορά της πραγματικές αποφάσεις που έχουν ληφθεί είτε θα μπορούσαμε να πιστέψουμε ότι υπάρχει αντιευρωπαϊκό συναίσθημα, το οποίο, κατά το μάλλον ή ήττον, αποκρύπτεται.
<P>
Σε εκείνους που ανήκουν στην πρώτη κατηγορία, θα ήθελα να δηλώσω ότι, αφ' ης στιγμής αναλαμβάνεται μία δέσμευση, πρέπει εν συνεχεία να εκπληρώνεται. Ως εκ τούτου, δεν μπορούμε να αποδεχθούμε το γεγονός ότι η πλέον πρόσφατη ανάγκη καλύπτεται κατά 100%, ενώ λησμονούνται οι ανάγκες που δεν είναι προφανώς τόσο πρόσφατες.
<P>
Όσον αφορά εκείνους οι οποίοι αποβλέπουν αποκλειστικά στις περικοπές επί του προϋπολογισμού της Ευρωπαϊκής Ένωσης, θα ήθελα να τους ζητήσω να το ξανασκεφθούν. Γνωρίζω ότι ορισμένοι το πράττουν επειδή δεν πιστεύουν στην ευρωπαϊκή ολοκλήρωση. Στην πραγματικότητα, σε κάποιους δεν αρέσει, όπως διαπιστώνουμε δυστυχώς στο παρόν Σώμα, η προοπτική εν γένει της από κοινού ανάπτυξης. Προτιμούν να εργάζονται ανεξάρτητα, αδιαφορώντας για τους γείτονές τους. Ωστόσο, προς το παρόν, αποτελούν μειονότητα.
<P>
Εν πάση περιπτώσει, η επιτροπή συνδιαλλαγής θα κληθεί να λάβει απόφαση, και συμφωνούμε επί των θεμελιωδών ζητημάτων. Και εμείς επιθυμούμε τη χρηματοδότηση του διεθνούς θερμοπυρηνικού πειραματικού αντιδραστήρα (ITER). Το ερώτημα είναι με ποιον τρόπο θα χρηματοδοτηθεί. Θα χρηματοδοτήσουμε τις νέες προτεραιότητες, περιστέλλοντας τις προηγούμενες, σύμφωνα με την επιθυμία του Συμβουλίου και της Επιτροπής, ή θα το πράξουμε ορθά;
<P>
Επιτύχαμε συναίνεση και αντλήσαμε 1,8 δισεκατομμύρια ευρώ για το ευρωπαϊκό σχέδιο για την ανάκαμψη της οικονομίας. Για ποιον λόγο καλούμαστε τώρα να προβούμε σε περικοπές του προγράμματος-πλαισίου για την έρευνα, ούτως ώστε να χρηματοδοτηθεί το ITER; Ας είμαστε συνεπείς.
<P>
Δεν μπορούμε να εξαγγέλλουμε τη στρατηγική "Ευρώπη 2020" δίνοντάς της μεγάλη δημοσιότητα, επιζητώντας βιώσιμη ανάπτυξη από οικονομικής, κοινωνικής και περιβαλλοντικής πλευράς και επιχειρώντας την υλοποίηση των στόχων που απέτυχε να επιτύχει η Συνθήκη της Λισαβόνας, και να προβαίνουμε αμέσως μετά σε περικοπές, για παράδειγμα, των ερευνητικών δαπανών, προκειμένου να χρηματοδοτήσουμε άλλες ερευνητικές δαπάνες. Μας προβάλλουν τη δικαιολογία ότι διερχόμαστε περίοδο περικοπών.
<P>
Το πρόβλημα, ωστόσο, είναι ότι προβαίνουν σε περικοπές κάθε χρόνο, και το υφιστάμενο δημοσιονομικό πλαίσιο εγκρίθηκε το 2005, όταν διανύαμε περίοδο οικονομικής άνθησης! Αυτός είναι ο λόγος για τον οποίο διαπληκτιζόμαστε για μερικές εκατοντάδες εκατομμύρια ευρώ: εξαιτίας της έλλειψης φιλοδοξίας εκ μέρους τους το 2005 και εξαιτίας της περιόδου κρίσης που διερχόμαστε.
<P>
Δεν θα έπρεπε να μας δηλώνουν ότι τα δημόσια ταμεία των κρατών μελών θα χρεοκοπήσουν λόγω των προσπαθειών που ζητούμε να καταβληθούν. Θα ήθελα απλώς να επισημάνω ότι συζητούμε για μία δημοσιονομική προσπάθεια η οποία ισοδυναμεί προς το 0,003% του ακαθάριστου εθνικού προϊόντος της Ένωσης. Νομίζω ότι τούτο είναι απολύτως αποδεκτό.
<SPEAKER ID="329" NAME="Riikka Manner" AFFILIATION="ALDE">
(FI) Κυρία Πρόεδρε, κύριε Επίτροπε, κατά τη διαδικασία κατάρτισης του παρόντος προσχεδίου προϋπολογισμού, ακούγαμε από διάφορους κύκλους ότι η Ευρωπαϊκή Ένωση οφείλει να "σφίξει το ζωνάρι της" ενόψει της τρέχουσας οικονομικής αναταραχής. Δεν μπορούμε, ωστόσο, να αρκεστούμε σε έναν προϋπολογισμό ύφεσης, βάσει του οποίου θα πρέπει να υπαναχωρήσουμε έναντι των κοινών, ενδεχομένως δε και των διεθνών, δεσμεύσεών μας.
<P>
Το πλέον ανησυχητικό στοιχείο στις περικοπές του Συμβουλίου ήταν ειδικότερα το γεγονός ότι οι περικοπές αυτές αφορούν, μεταξύ άλλων, την έρευνα και την ανάπτυξη, όπως προαναφέρθηκε. " επιθυμία των κρατών μελών για οικονομική μεγέθυνση και μείωση του δημόσιου χρέους δεν αρκεί για να μας δώσει το δικαίωμα να εγκαταλείψουμε τις προτεραιότητές μας. Μεσούσης της αναταραχής, πρέπει να είμαστε σε θέση να στρέψουμε το βλέμμα μας προς το μέλλον με μεγαλύτερη αποφασιστικότητα. Στη γενέτειρά μου, για παράδειγμα, τη Φινλανδία, η τακτική αυτή απεδείχθη ικανοποιητική.
<P>
Στους στόχους της Λισαβόνας αναφερόταν ως στόχος για την έρευνα και την ανάπτυξη το ποσοστό του 3% επί του ΑΕγχΠ. Επί του παρόντος, ανέρχεται περίπου στο 1,9% στην ΕΕ συνολικά. Σύμφωνα με εκτιμήσεις, η αύξησή του κατά 1% αναμένεται να δημιουργήσει αρκετά εκατομμύρια θέσεις απασχόλησης. Έχουμε, συνεπώς, κάθε λόγο να προσπαθήσουμε να επιτύχουμε αυτόν τον πολύ σημαντικό και φιλόδοξο στόχο.
<P>
Κατά την άποψή μου, ο προϋπολογισμός του 2011, ο οποίος θα τεθεί σε ψηφοφορία αύριο, καθιστά φανερό ότι η Επιτροπή Προϋπολογισμών κρίνει εξίσου σημαντική την καταβολή προσπαθειών εκ μέρους μας στο μέλλον για τη δημιουργία οικονομικής μεγέθυνσης μέσω των περιφερειών. Αυτός είναι ο λόγος για τον οποίο οι περικοπές του Συμβουλίου στην περιφερειακή ανάπτυξη είναι εντελώς αδικαιολόγητες. Ευελπιστώ να εκτιμήσει και το Συμβούλιο τη σημασία της περιφερειακής πολιτικής και την ισχυρή σύνδεσή της με τη στρατηγική "Ευρώπη 2020".
<SPEAKER ID="331" NAME="Hynek Fajmon" AFFILIATION="ECR">
(CS) Θα ήθελα να προβώ σε τρεις παρατηρήσεις σχετικά με την κατάρτιση του ευρωπαϊκού προϋπολογισμού για το επόμενο έτος. Κατά την άποψή μου, πρέπει να αναλάβουμε την ακόλουθη δράση: πρώτον, το Ευρωπαϊκό Κοινοβούλιο πρέπει να λάβει υπόψη την πραγματική οικονομική κατάσταση που επικρατεί στα κράτη μέλη -το γεγονός ότι, στην πλειονότητα των κρατών της Ευρωπαϊκής Ένωσης, η οικονομία είτε παρακμάζει είτε αποτελματώνεται, και ότι σε ελάχιστα μόνο κράτη παρουσιάζει ανάπτυξη. Πρέπει να έχουμε κατά νου αυτό το γεγονός, και δεν μπορούμε, συνεπώς, να ζητούμε αύξηση των ευρωπαϊκών δαπανών σε μία συγκυρία κατά την οποία οι πόροι είναι ανεπαρκείς. Δεύτερον, το Ευρωπαϊκό Κοινοβούλιο πρέπει να συνεχίσει την παράδοση της εξισορροπημένης διαχείρισης των ευρωπαϊκών προϋπολογισμών. Είναι θετικό το γεγονός ότι διαθέτουμε ισοσκελισμένους προϋπολογισμούς, και ότι δεν υποχρεωνόμαστε να αντιμετωπίσουμε την ανάγκη παροχής εγγυήσεων για τα χρέη μας, όπως συμβαίνει σε όλα σχεδόν τα κράτη μέλη. Τρίτον, το Ευρωπαϊκό Κοινοβούλιο θα πρέπει να διεξαγάγει τη συζήτηση επί του προϋπολογισμού κατά τέτοιον τρόπο ώστε να μπορέσουμε να προχωρήσουμε, ως είθισται, στην έγκρισή του κατά την τελική σύνοδο της Ολομέλειας πριν από τα Χριστούγεννα. " βεβαιότητα της έγκρισης του προϋπολογισμού είναι σημαντική για την οικονομική σταθερότητα στην Ευρώπη, και θα πρέπει να είμαστε σε θέση να την στηρίξουμε με αυτόν τον τρόπο.
<SPEAKER ID="333" NAME="Giovanni La Via" AFFILIATION="PPE">
(IT) Κυρία Πρόεδρε, κύριε Wathelet, κύριε Επίτροπε, κυρίες και κύριοι, καταρχάς θα ήθελα να ευχαριστήσω την κ. Jędrzejewska και τους λοιπούς βουλευτές για το άριστο έργο που επιτέλεσαν τους τελευταίους μήνες, το οποίο κατέστησε δυνατή τη διαμόρφωση θέσης επί του προϋπολογισμού για το 2011 -πρώτα επί του προϋπολογισμού της Επιτροπής και, αύριο, επί του προϋπολογισμού του Κοινοβουλίου.
<P>
Κατά τη γνώμη μου, σημείο αφετηρίας για την ευρωπαϊκή δράση επί του προϋπολογισμού πρέπει να αποτελέσει η έννοια της ευρωπαϊκής προστιθέμενης αξίας, η οποία, όπως γνωρίζετε, σημαίνει ότι οι δαπάνες της Ευρώπης πρέπει να αποφέρουν σαφή, ορατά οφέλη για την Ένωση και τους πολίτες της. Από αυτήν την άποψη, πρέπει να επισημανθεί ότι η θέσπιση νέων πολιτικών και η ενίσχυση των ήδη αναγνωρισμένων αρμοδιοτήτων σε ολόκληρη την Ένωση, όπως τα αποτελέσματα της έναρξης ισχύος της Συνθήκης της Λισαβόνας, κατέστησαν πιο εμφανή από ποτέ άλλοτε την ανάγκη επαρκούς προϋπολογισμού.
<P>
Ως εκ τούτου, θεωρώ ότι ο ευρωπαϊκός προϋπολογισμός θα πρέπει να παραμείνει αρκετά υψηλός, ούτως ώστε να επιτευχθούν τα αποτελέσματα που δεν κατέστη δυνατόν να επιτευχθούν μέσω οιωνδήποτε άλλων δαπανών σε εθνικό ή τοπικό επίπεδο. Τούτο δε αποκτά ακόμα μεγαλύτερη σημασία εν μέσω περιόδου κρίσης όπως σήμερα, διότι, αφενός, τα κράτη μέλη δεσμεύονται να εκτελέσουν τα δύσκολα καθήκοντα της διατήρησης των δαπανών τους υπό έλεγχο και του ισοσκελισμού των προϋπολογισμών τους και, αφετέρου, η Επιτροπή Προϋπολογισμών απέδειξε ευρέως ότι ασκεί επιμελώς και υπεύθυνα την πολιτική της, παραμένοντας για πρώτη φορά κατά την τελευταία εικοσαετία εντός των ορίων του πολυετούς δημοσιονομικού πλαισίου.
<P>
Το Κοινοβούλιο αποφάσισε να ακολουθήσει εν πολλοίς την αρχική θέση της Ευρωπαϊκής Επιτροπής, προβλέποντας παράλληλα ορισμένες αυξήσεις στις δικές του προτεραιότητες, τις οποίες έχει προτείνει ήδη από τον Μάρτιο του 2010, όπως είναι η νεολαία, η κινητικότητα, η έρευνα και η καινοτομία. Απέρριψε, λοιπόν, τις προταθείσες περικοπές από το Συμβούλιο, οι οποίες επιβάλλονταν συχνά αδιακρίτως, ακόμα δε και σε στρατηγικές γραμμές του προϋπολογισμού, όπως στην περίπτωση της λογιστικής εκκαθάρισης υπό τον τομέα 2, γεγονός το οποίο αποκαλύπτει ότι η εν λόγω πρόταση δεν βασίστηκε σε διαδικασία λήψης σαφούς, σταθμισμένης πολιτικής απόφασης.
<P>
Θεωρώ επίσης ότι ο προϋπολογισμός για την κοινή γεωργική πολιτική (ΚΓΠ) πρέπει να διατηρηθεί στο υφιστάμενο επίπεδο, ιδίως ενόψει της επικείμενης αναθεώρησης της ΚΓΠ, η οποία προβλέπεται μετά το έτος 2013, διαδικασία που θα απαιτήσει επαρκές επίπεδο χρηματοδότησης, το οποίο θα πρέπει να συνάδει, συνεπώς, με το ποσό που προβλέπεται στον τρέχοντα προϋπολογισμό.
<SPEAKER ID="335" NAME="Edit Herczog" AFFILIATION="S&amp;D">
(EN) Κυρία Πρόεδρε, δεν γνωρίζω τι έχει συμβεί ακριβώς, αλλά θα ήθελα να λάβω τον λόγο ως συντάκτρια γνωμοδότησης της Επιτροπής Βιομηχανίας, Έρευνας και Ενέργειας (ITRE). Είμαι ιδιαίτερα ευτυχής που προσφέρω χρόνο ομιλίας στην Ομάδα PSE, διότι πρόκειται για μία από τις σπάνιες περιπτώσεις κατά τις οποίες οι ευρωπαίοι Σοσιαλιστές, η επιτροπή ITRE και η Επιτροπή Προϋπολογισμών συμφώνησαν ομόφωνα. Μπορώ, λοιπόν, να λάβω τον λόγο εξ ονόματος οποιουδήποτε εκ των τριών. Υπάρχει ομόφωνη συμφωνία.
<P>
Όσον αφορά το κεφάλαιο 1α και το κεφάλαιο 5 σχετικά με τη διαχείριση της Ε&Α, θεωρούμε όλοι ότι είναι απλώς απαράδεκτο να προβούμε στις περικοπές που εισηγήθηκε το Συμβούλιο επί της πρότασης στο προσχέδιο της Ευρωπαϊκής Επιτροπής. Είναι απλώς αδύνατον να γίνουν αποδεκτές περικοπές στους τομείς της οικονομικής ανάκαμψης και της οικονομικής τόνωσης, σε οιεσδήποτε πολιτικές αφορούν τους επιχειρηματίες και τις ΜΜΕ, το ψηφιακό θεματολόγιο, την καινοτομία, την Ε&Α, το διάστημα, καθώς και προγράμματα όπως το ITER.
<P>
Ο προϋπολογισμός πρέπει να εναρμονίζεται με τις ευγενείς διατυπώσεις της Συνθήκης μας και των πολιτικών μας όπως η ΕΕ 2020, η μεγαλόπνοη "Ένωση καινοτομίας", η ψηφιακή πρόσβαση σε όλους, το δίκτυο της επόμενης γενιάς, και ούτω καθεξής.
<P>
Οι εξαγγελίες μας πρέπει να εναρμονίζονται με τα μεγέθη που προβλέπονται στον προϋπολογισμό. Κατά συνέπεια, ο προϋπολογισμός πρέπει να εναρμονίζεται με τις προκλήσεις του παγκοσμιοποιημένου πλανήτη του 21 ου αιώνα.
<P>
Μπορούμε να αναχαιτίσουμε την εξέλιξη της Ευρώπης, αλλά δεν μπορούμε να αναχαιτίσουμε την εξέλιξη του πλανήτη∙ και αυτός είναι ο λόγος για τον οποίο καταλήξαμε σε ομόφωνη συμφωνία στην επιτροπή μας -καταρχάς ως προς το αίτημα για την επαναφορά του προϋπολογισμού στην πρόταση της Ευρωπαϊκής Επιτροπής, η οποία αποτελούσε ήδη συμβιβαστική λύση, δεδομένου ότι θα χρειαζόμασταν σαφώς περισσότερους πόρους- και, εν συνεχεία, ως προς την ανεύρεση συμπληρωματικών πόρων για τις νέες πολιτικές δυνάμει της Συνθήκης της Λισαβόνας, ήτοι τη διαστημική πολιτική και το πρόγραμμα ITER.
<P>
Πρέπει να συνεχίσουμε το έργο μας. Στο πλαίσιο της διαδικασίας συνδιαλλαγής, είμαστε διατεθειμένοι να καταλήξουμε σε συμβιβαστική λύση, η οποία θα είναι η καλύτερη δυνατή για τους ευρωπαίους πολίτες που ζουν στον 21ο αιώνα.
<SPEAKER ID="337" NAME="Gerben-Jan Gerbrandy" AFFILIATION="ALDE">
(NL) Κυρία Πρόεδρε, το κόμμα μου θεωρεί ότι δεν υπάρχει καμία ανάγκη αύξησης του προϋπολογισμού του 2011 έναντι του προϋπολογισμού του 2010∙ δεν είναι απαραίτητη. Εκείνο που θέλουμε, ωστόσο, είναι να δαπανώνται οι πόροι με πολύ πιο έξυπνο τρόπο, με τέτοιον τρόπο ώστε να μπορέσουμε να επιτύχουμε πραγματικά ευρωπαϊκή προστιθέμενη αξία.
<P>
Δυστυχώς, το Συμβούλιο δεν το έκανε αυτό. Αντιθέτως, διατήρησε ακριβώς εκείνους τους τομείς στους οποίους δεν στηρίζεται το μέλλον -τη γεωργία και τη συνοχή- και εξοικονομεί πόρους από τους τομείς της γνώσης, της καινοτομίας, της αειφορίας και της ενέργειας: από τις επενδύσεις οι οποίες θα καθορίσουν την ανταγωνιστικότητά μας στο μέλλον. Δεν με εκπλήσσει, λοιπόν, το γεγονός ότι επτά κράτη μέλη καταψήφισαν την κοινή θέση του Συμβουλίου.
<P>
Όπως όλοι γνωρίζετε, ο προϋπολογισμός είναι οριστικός, και εμείς, ως Κοινοβούλιο, δεν διαθέτουμε πρακτικά καμία ευελιξία αναπροσαρμογής μεταξύ των κεφαλαίων. Και το Συμβούλιο, από την πλευρά του, έχει ήδη διαμαρτυρηθεί συναφώς. Εξίσου λυπηρό είναι το γεγονός ότι η αναθεώρηση των υφιστάμενων δημοσιονομικών προοπτικών κατέστη διαθέσιμη μόλις τώρα, ήτοι υπερβολικά αργά για την εφαρμογή αυτής της ευελιξίας. Το αποτέλεσμα όλων αυτών είναι, κατά την προσωπική μου άποψη, ότι το Κοινοβούλιο δεν έχει επιλογή. Πρέπει πράγματι να αυξήσουμε τις απαραίτητες επενδύσεις στη γνώση, την καινοτομία, την αειφορία και την ενέργεια, οι οποίες συνεπάγονται υψηλότερο προϋπολογισμό∙ το Συμβούλιο, όμως, δεν μας αφήνει περιθώρια επιλογής.
<P>
Τέλος, κυρία Πρόεδρε, πρέπει να αποκτήσουμε ιδίους πόρους, διότι πρόκειται για τον μοναδικό τρόπο με τον οποίο θα κατορθώσουμε να πείσουμε το Συμβούλιο να αλλάξει γνώμη.
<SPEAKER ID="339" NAME="Konrad Szymański" AFFILIATION="ECR">
(PL) Συζητούμε τον νέο προϋπολογισμό της Ευρωπαϊκής Ένωσης στο πλαίσιο της κρίσης των δημόσιων οικονομικών σε πολύ μεγάλο αριθμό κρατών μελών και στο πλαίσιο των σοβαρότατων περικοπών επί των εθνικών προϋπολογισμών, επομένως, δεν είναι παράξενο το γεγονός ότι εξετάζουμε το ενδεχόμενο ανάλογων περικοπών και στον προϋπολογισμό της Ένωσης. Θα ήθελα απλώς να επιστήσω την προσοχή σας στο γεγονός ότι το πλέον αποτελεσματικό και ισχυρό μέσο κατά της κρίσης που έχουμε στη διάθεσή μας είναι η κοινή αγορά. " επίτευξη βιώσιμης κοινής αγοράς μπορεί να πραγματοποιηθεί ταχύτερα με τη χρήση επενδύσεων στον τομέα της πολιτικής συνοχής, καθώς και με διαρθρωτικές επενδύσεις. Για τον λόγο αυτόν, θα παρακαλούσα να μην επιδιώκετε περικοπές στους τομείς στους οποίους δεν έχουμε να κάνουμε ούτε με πολιτικές κοινωνικής πρόνοιας ούτε με διασπάθιση χρήματος, αλλά με επενδύσεις που μας βοηθούν να αποκομίσουμε όλα τα οφέλη της κοινής αγοράς, μίας αγοράς που διευρύνθηκε τα έτη 2004 και 2007.
<P>
Θα ήθελα να επισημάνω και κάτι άλλο. Σήμερα συζητούμε τον νέο προϋπολογισμό στο πλαίσιο της δημιουργίας διπλωματικών θεσμικών οργάνων. Θα παρακαλούσα, λοιπόν, να μην προσβλέπετε στην άνευ όρων υποστήριξη της αύξησης των δαπανών για την Υπηρεσία Εξωτερικής Δράσης από τους βουλευτές του ΕΚ της κεντρικής Ευρώπης υπό καθεστώς μη ισότιμης εκπροσώπησης των συμφερόντων και των χωρών τους στο πλαίσιο των εν λόγω νέων θεσμικών οργάνων.
<SPEAKER ID="341" NAME="Ingeborg Gräßle" AFFILIATION="PPE">
(DE) Κυρία Πρόεδρε, κύριε Wathelet, κύριε Επίτροπε, κυρίες και κύριοι, το σημαντικότερο όσον αφορά τον προϋπολογισμό του 2011 είναι η κοινή γνώμη στα κράτη μέλη, και οφείλουμε να αποδώσουμε τα εύσημα στο Συμβούλιο γι' αυτό -επιτελέσατε αξιόλογο έργο εν προκειμένω. Παρουσιάσατε στοιχεία μειωμένα κατά 2,77%, αλλά αυτό δεν σημαίνει απολύτως τίποτα για τα εθνικά κοινοβούλια, τα οποία δεν είναι εξοικειωμένα με αυτήν τη διαδικασία. Με άλλα λόγια, έχετε επιφέρει περικοπές σε τομείς όπου διακυβεύονταν ούτως ή άλλως υπερβολικά μεγάλα χρηματικά ποσά, και, κατόπιν, το Ευρωπαϊκό Κοινοβούλιο, το οποίο προσπαθεί καλή τη πίστει να ακυρώσει αυτές τις περικοπές, εμφανίζεται να διαδραματίζει τον ρόλο του "κακούργου", τρόπος του λέγειν, και θεωρείται υπεύθυνο για όλα αυτά. Όλα αυτά είναι ιδιαίτερα ευρηματικά, πλην όμως υπερβολικά διαφανή ώστε να είστε σε θέση να τα επιτύχετε. Ως μέλος της Επιτροπής Ελέγχου του Προϋπολογισμού, αδυνατώ να διακρίνω έστω και μία ένδειξη ότι το Συμβούλιο ενδιαφέρεται για καλύτερο προϋπολογισμό της ΕΕ σε μακροπρόθεσμο ορίζοντα. Πού είναι, λοιπόν, η κοινή μας παρακολούθηση και ο κοινός μας έλεγχος επί του προϋπολογισμού; Από την πλευρά του Συμβουλίου, η διαδικασία αυτή δεν αποφέρει τα επιθυμητά αποτελέσματα.
<P>
Θα ήθελα να ζητήσω -και απευθύνω εν προκειμένω έκκληση ειδικότερα στους συναδέλφους, καθότι αύριο θα συζητήσουμε και το θέμα των αποθεματικών- να τελειοποιήσουμε τους ελεγκτικούς μηχανισμούς μας. " ανησυχία μου ως προς αυτό αφορά, πρωτίστως, τον διοικητικό προϋπολογισμό, διότι απλούστατα σε αυτόν επικεντρώνεται πάντα ιδιαιτέρως το ενδιαφέρον και στα κράτη μέλη. Από το 2007 και εξής, ελέγχουμε το προσωπικό στον τομέα της διοίκησης και στον τομέα του συντονισμού. Πρέπει να συνεχίσουμε τη διενέργεια αυτού του ελέγχου. Για μία ακόμα φορά, δημιουργήσαμε αποθεματικό προς τον σκοπό αυτόν. " Ευρωπαϊκή Επιτροπή διαθέτει 100 επίσημες θέσεις γενικού διευθυντή -100 από το καλοκαίρι και εξής. Σύμφωνα με το δικό της σημείο αναφοράς, ωστόσο, επιτρέπεται να διαθέτει 87 τέτοιες θέσεις. Ένα άλλο αποθεματικό θα εξυπηρετούσε το αίτημα επαναφοράς της Επιτροπής στο μέγεθος των 87 θέσεων που η ίδια έχει καθορίσει. Έχουμε δηλώσει ότι χρειαζόμαστε καλύτερο έλεγχο της εφαρμογής της κοινοτικής νομοθεσίας στα κράτη μέλη, διότι η συμμόρφωση προς το δίκαιο αποτελεί ακρογωνιαίο λίθο της Ευρωπαϊκής Ένωσης. Και για αυτό υπάρχει αντίστοιχο αποθεματικό. Οφείλουμε να αναρωτηθούμε τι θα απογίνει η Γενική Διεύθυνση Ανάπτυξης μετά τη συγκρότηση της Υπηρεσίας Εξωτερικής Δράσης, καθώς και τι θα συμβεί με το Γραφείο συνεργασίας EuroAid. Πολλοί είναι οι υπάλληλοι που δεν έχουν αντικείμενο εργασίας εκεί, και εάν δεν προσέξουμε, εξίσου πολλοί υπάλληλοι θα εξακολουθήσουν να μην έχουν αντικείμενο εργασίας και στις αντιπροσωπείες, τόσο από την Επιτροπή όσο και από την Υπηρεσία Εξωτερικής Δράσης. Προς το παρόν, έχουμε επιτύχει στην Υπηρεσία Εξωτερικής Δράσης αύξηση της αποδοτικότητας της τάξης μόλις του 1%, ενώ ο στόχος είναι 10%. Και σε αυτόν τον τομέα θα είχαμε ένα κοινό καθήκον το οποίο θα δικαίωνε τους κόπους μας, και καλώ το Συμβούλιο να προβεί στην εκτέλεσή του.
<SPEAKER ID="343" NAME="Jens Geier" AFFILIATION="S&amp;D">
(DE) Κυρία Πρόεδρε, κύριε Wathelet, κύριε Επίτροπε, πιστεύω πως όλοι συμφωνούμε -ακόμα και οι κύριοι και οι ελάχιστες κυρίες μεταξύ των ευρωσκεπτικιστών, αλλά και των αντιευρωπαϊκών ομάδων του παρόντος Σώματος- ότι η ΕΕ εκτελεί σημαντικά καθήκοντα και ότι η εκτέλεση αυτών των καθηκόντων αντιπροσωπεύει ευρωπαϊκή προστιθέμενη αξία, διότι είτε τα εθνικά κράτη αδυνατούν να τα εκτελέσουν είτε οι τελικοί αποδέκτες δεν θα λάμβαναν τα αντίστοιχα χρήματα από τα εθνικά κράτη. " τελευταία εκδοχή απορρέει κυρίως από το γεγονός ότι τα κράτη μέλη δεν θα προέβαιναν σε επενδύσεις των αποταμιεύσεων, αλλά θα έπρεπε να τις χρησιμοποιήσουν για τη μείωση του χρέους, ενώ ο ευρωπαϊκός προϋπολογισμός έχει κατά μείζονα λόγο επενδυτικό χαρακτήρα. Ως εκ τούτου, εάν θέλουμε να υλοποιήσουμε τους στόχους που τίθενται στην παρούσα αίθουσα κάθε εβδομάδα, χρειαζόμαστε φιλόδοξο προϋπολογισμό, και τούτο δεν σημαίνει λιγότερα, αλλά περισσότερα χρήματα στο μέλλον. Σε συνάρτηση με αυτό, πιστεύω ότι είναι σημαντικό να επισημανθεί ότι οι εθνικοί προϋπολογισμοί και ο ευρωπαϊκός προϋπολογισμός αλληλοσυμπληρώνονται.
<P>
Από τη συμπεριφορά τους, το Συμβούλιο και τα κράτη μέλη αφήνουν να εννοηθεί ότι θεωρούν πως τα χρήματα που εγγράφονται στον ευρωπαϊκό προϋπολογισμό εξαφανίζονται κατά το μάλλον ή ήττον σε μία μεγάλη μαύρη τρύπα. Δεν ισχύει κάτι τέτοιο∙ τα χρήματα αυτά επενδύονται σε στόχους επί των οποίων έχουμε προηγουμένως συμφωνήσει εδώ. Αυτός είναι ο λόγος για τον οποίο πρέπει, όπως προτείνει ο κ. Boge, να προβούμε σε κριτική εξέταση του μεσοπρόθεσμου δημοσιονομικού προγράμματος. " εξέταση αυτή, φυσικά, θα χρησιμεύσει αποκλειστικά και μόνο για να αποδείξουμε ότι το Συμβούλιο δεν μπορεί να δηλώνει, από τη μία πλευρά, "ναι" στη Συνθήκη της Λισαβόνας και να προτείνει, από την άλλη, διάφορα προγράμματα προς χρηματοδότηση, προβαίνοντας, εν συνεχεία, στην ακόλουθη δήλωση: Δεν πρόκειται, ωστόσο, να λάβετε χρήματα για την υλοποίησή τους. Εάν κάτι τέτοιο δεν είναι εφικτό, τότε θα καταφύγουμε στην απαραίτητες διαγραφές από τις γραμμές του προϋπολογισμού που δεν συγκαταλέγονται μεταξύ των προτεραιοτήτων του Κοινοβουλίου.
<P>
Κυρίες και κύριοι, θα επανερχόμαστε συνεχώς σε αυτήν τη συζήτηση όσο η ΕΕ δεν διαθέτει επαρκείς ιδίους πόρους. Εκείνο που είναι σημαντικό -όχι σημαντικό, θεμελιώδες- είναι ότι οι εν λόγω ίδιοι πόροι δεν επιβάλλουν καμία πρόσθετη επιβάρυνση στους μέσους μισθωτούς. Ως Σοσιαλδημοκράτης, τάσσομαι υπέρ της θέσπισης φόρου επί των χρηματοπιστωτικών συναλλαγών, διότι, δεν πρόκειται, εν γένει, να πλήξει τους μέσους μισθωτούς και θα βοηθήσει στην αναχαίτιση της χρηματοπιστωτικής αγοράς. Πιστεύουμε ακράδαντα ότι εκείνοι που πυροδότησαν μια κρίση που ουδέποτε βιώσαμε κατά το παρελθόν, και το κόστος της οποίας θα πρέπει να πληρώσουμε όλοι μέσω των κρατικών προϋπολογισμών των κρατών μελών μας θα πρέπει να κληθούν να αποζημιώσουν τις εν λόγω απώλειες.
<SPEAKER ID="345" NAME="Oldřich Vlasák" AFFILIATION="ECR">
(CS) Εξοικονόμηση πόρων επιβάλλεται σε όλα τα επίπεδα διακυβέρνησης, αρχής γενομένης από τις τοπικές αρχές. Όλες οι ευρωπαϊκές κυβερνήσεις, ανεξαιρέτως, αναγκάζονται να μειώσουν τις κρατικές δαπάνες. Τούτο δεν ισχύει μόνο για την πολυσυζητημένη κατάσταση στην Ελλάδα, η οποία κατόρθωσε να μειώσει το δημοσιονομικό της έλλειμμα κατά 46% για το πρώτο εξάμηνο του τρέχοντος έτους, αλλά και για την Τσεχική Δημοκρατία, τη Γερμανία, την Ιρλανδία και όλες τις άλλες χώρες. Παρεμπιπτόντως, η ίδια η Ευρωπαϊκή Επιτροπή λέει συχνά στα κράτη μέλη: "Χαλιναγωγήστε άμεσα τα δημόσια οικονομικά σας!"
<P>
Κατά συνέπεια, θεωρώ άκρως παράλογο το γεγονός ότι, σε περίοδο εμμένουσας οικονομικής κρίσης, η Ευρωπαϊκή Επιτροπή προτείνει για μία ακόμα φορά αύξηση του ευρωπαϊκού προϋπολογισμού για το 2011. Εντέλει, πρέπει και η Ευρώπη να προβεί σε εξοικονόμηση πόρων. Για ευνόητους λόγους, φυσικά, δεν έχει επιτευχθεί συναίνεση επί των τομέων στους οποίους πρέπει να εξοικονομηθούν πόροι. Κατά την άποψή μου, δεν πρέπει να εξοικονομηθούν πόροι στον τομέα της περιφερειακής πολιτικής, αλλά μάλλον στην ευρωπαϊκή διοίκηση, στις δαπάνες προώθησης και τις δαπάνες που συνδέονται με τη γραφειοκρατία των Βρυξελλών, οι οποίες ανέρχονται σχεδόν στο 7%. Κατά παράδοση, οι διοικητικές δαπάνες είναι εκείνες που οδηγούν στις μεγαλύτερες διαφωνίες, και επί αυτού του ζητήματος, δυστυχώς, η αντίληψή μου διαφέρει από την αντίληψη της πλειονότητας του Κοινοβουλίου.
<SPEAKER ID="347" NAME="Veronique Mathieu" AFFILIATION="PPE">
(FR) Κυρία Πρόεδρε, σε συνέχεια της απόφασης του Κοινοβουλίου της προηγούμενης εβδομάδας να αρνηθεί τη χορήγηση απαλλαγής για το έτος 2008 στην Ευρωπαϊκή Αστυνομική Ακαδημία (CEPOL), το Κοινοβούλιο θα ενισχύσει τώρα τη θέση του, δεσμεύοντας τμήμα από τον προϋπολογισμό της CEPOL.
<P>
Θα πασχίσουμε να διασφαλίσουμε την υλοποίηση του στόχου του αποθεματικού που πρότεινε η Επιτροπή Προϋπολογισμών. Με άλλα λόγια, θα πασχίσουμε να διασφαλίσουμε την αποδέσμευση τμήματος από τον προϋπολογισμό για τη CEPOL, αναλόγως των απαντήσεων που θα παράσχει η εν λόγω υπηρεσία στα αιτήματά μας στο πλαίσιο της αίτησης απαλλαγής. Επομένως, η ψηφοφορία που θα διεξαγάγουμε την Τετάρτη αποτελεί ακόμα ένα εργαλείο που έχει στη διάθεσή του το Κοινοβούλιο, ούτως ώστε να υποχρεώσει την Ακαδημία να παράσχει αποδείξεις για την αξιοπιστία της.
<P>
Θα ήθελα να επισημάνω εν προκειμένω την αύξηση των πρόσθετων εισφορών προς τις αποκεντρωμένες υπηρεσίες της τάξης του 610%, κατά την περίοδο 2000-2010. Κατά συνέπεια, οι εισφορές αυξήθηκαν από 95 σε 579 εκατομμύρια ευρώ, παρότι ο αριθμός των μελών προσωπικού των εν λόγω υπηρεσιών αυξήθηκε κατά περίπου 271%. Το 2000 οι υπηρεσίες αυτές απασχολούσαν 1.219 υπαλλήλους και σήμερα απασχολούν 4.794 άτομα.
<P>
Ενώ η Ευρώπη βρίσκεται αντιμέτωπη με δημοσιονομικούς περιορισμούς που εφαρμόζονται σε εθνικό επίπεδο, κρίνεται σκόπιμος ο εξορθολογισμός των υπηρεσιών όσον αφορά τις εξουσίες, την αποτελεσματικότητα και την αξιολόγηση των αρμοδιοτήτων τους, και το Κοινοβούλιο πρέπει να θέσει επί τάπητος προτάσεις. Το ερώτημα που τίθεται σήμερα είναι εάν, υπό τις παρούσες συνθήκες, πρέπει να συνεχίσει να υπάρχει η CEPOL.
<P>
Οφείλουμε, ως πολιτικοί, να καθορίσουμε τους ευρωπαϊκούς κανόνες για την καλύτερη δυνατή δαπάνη του προϋπολογισμού που χορηγείται στις υπηρεσίες της Κοινότητας.
<SPEAKER ID="349" NAME="Roberto Gualtieri" AFFILIATION="S&amp;D">
(IT) Κυρία Πρόεδρε, κυρίες και κύριοι, είναι πολύ σημαντικό να εξασφαλίσουμε την επιτυχή έκβαση της παρούσας διαδικασίας του προϋπολογισμού, όχι μόνο επειδή πρόκειται για τον πρώτο προϋπολογισμό δυνάμει της Συνθήκης της Λισαβόνας, με νέα διαδικασία και νέα καθήκοντα για την Ευρωπαϊκή Ένωση, αλλά κυρίως επειδή λαμβάνει χώρα σε κρίσιμη καμπή για το μέλλον της Ευρώπης, η οποία έχει υποστεί το πλήγμα σοβαρότατης κρίσης.
<P>
Αντιμέτωπες με την κρίση, πολλές κυβερνήσεις εξετάζουν το ενδεχόμενο ενός μοντέλου οικονομικής διακυβέρνησης το οποίο θα βασίζεται εξ ολοκλήρου σε μηχανισμούς σταθερότητας, πράγμα που συνεπάγεται περικοπές επί των εθνικών προϋπολογισμών τους και, ενδεχομένως, και επί του ευρωπαϊκού προϋπολογισμού. Εμείς, από την πλευρά μας, θεωρούμε ότι η κατάρτιση ενισχυμένου προϋπολογισμού, ο οποίος θα στηρίζεται σε ιδίους πόρους, αλλά και σε έναν φόρο επί των χρηματοπιστωτικών συναλλαγών, αποτελεί αναγκαία προϋπόθεση για την αποτελεσματική ευρωπαϊκή οικονομική διακυβέρνηση και την επίτευξη μεγαλύτερης πειθαρχίας στο πλαίσιο των εθνικών προϋπολογισμών. Πρέπει, συνεπώς, να αποφασίσουμε ποια οδό θα ακολουθήσουμε, και προς τον σκοπό αυτόν, οι τροπολογίες που ο ασκών την Προεδρία του Συμβουλίου έκρινε άστοχες είναι, στην πραγματικότητα, κεφαλαιώδους σημασίας.
<P>
Εντούτοις, οι μεγαλύτερες διαφωνίες αφορούν, φυσικά, τα μεγέθη. Επί αυτού του θέματος, θα ήθελα να παροτρύνω το Συμβούλιο να λάβει τελικά απόφαση, διότι δεν είναι δυνατόν να τηρεί αυστηρά τα περιθώρια, αναμένοντας ταυτόχρονα από το Κοινοβούλιο να μην θέσει τις δικές του προτεραιότητες στο προσκήνιο. " Συνθήκη της Λισαβόνας είναι σαφέστατη εν προκειμένω: το Συμβούλιο έχει ύψιστη βαρύτητα όσον αφορά την ποσότητα των δαπανών, ενώ το Κοινοβούλιο έχει τον τελευταίο λόγο επί της ποιότητας των δαπανών. Σχετικά με τον τομέα 4, δεν τασσόμαστε κατά της αύξησης της χρηματοδότησης για την κοινή εξωτερική πολιτική και πολιτική ασφαλείας (ΚΕΠΠΑ) ή για το μέσο για τις εκβιομηχανισμένες χώρες (ICI+), αλλά δεν θέλουμε να πραγματοποιηθεί εις βάρος των προτεραιοτήτων μας: προέχει η Παλαιστίνη και έπεται η αναπτυξιακή συνεργασία.
<P>
Το Συμβούλιο καλείται, λοιπόν, να επιλέξει μεταξύ των τριών ακόλουθων δυνατοτήτων: μπορεί να αποδεχθεί τις προτεραιότητες του Κοινοβουλίου, να συμφωνήσει επί της αναθεώρησης των περιθωρίων ή να δεχθεί μεγαλύτερη ευελιξία επί του προϋπολογισμού και εντός του προϋπολογισμού, γνωρίζοντας ότι το Κοινοβούλιο θα παραμείνει ενωμένο όσον αφορά την υπεράσπιση των προνομίων και των προτεραιοτήτων του.
<SPEAKER ID="351" NAME="Maria Da Graca Carvalho" AFFILIATION="PPE">
(PT) Κυρία Πρόεδρε, κύριε υπουργέ, κύριε Επίτροπε, η οικονομική ανάκαμψη της Ευρώπης μπορεί να επιτευχθεί μόνο μέσω ενός φιλόδοξου προϋπολογισμού ο οποίος ενισχύει καίριους τομείς όπως η εκπαίδευση, η νεολαία και η επιστημονική έρευνα και καινοτομία.
<P>
Εκφράζω την ικανοποίησή μου για το προσχέδιο προϋπολογισμού για το 2011, το οποίο συζητούμε σήμερα, διότι ασχολείται ακριβώς με αυτές τις δεδηλωμένες προτεραιότητες, και συγχαίρω για αυτό την εισηγήτρια. Είναι η πρώτη φορά που το Κοινοβούλιο αντιμετωπίζεται επί ίσοις όροις με το Συμβούλιο όσον αφορά τα εν λόγω ζητήματα. Πρόκειται για τον πρώτο προϋπολογισμό που καταρτίζεται σύμφωνα με τη Συνθήκη της Λισαβόνας. Για τον λόγο αυτόν, αλλά και λόγω της κρίσης που βιώνει η Ευρώπη, είναι σημαντική η επιτυχής έκβαση της διαδικασίας συνδιαλλαγής.
<P>
Είναι ζωτικής σημασίας η έγκριση ενός κοινοτικού προϋπολογισμού για την υλοποίηση των τομέων προτεραιότητας και των νέων αρμοδιοτήτων που εκχωρήθηκαν δυνάμει της Συνθήκης, όπως η ενέργεια, το διάστημα και η εξωτερική πολιτική. Είναι σημαντικό να αγωνιστούμε για τις πεποιθήσεις μας, για έναν διορατικό προϋπολογισμό εν μέσω κρίσης. Στην πρόταση του Κοινοβουλίου αποτυπώνεται αυτή η φιλοδοξία. Μόνο μέσω της ενίσχυσης των εν λόγω τομέων, όπως η επιστήμη και η καινοτομία, καθώς και μέσω της συμβολής στην οικονομική ανάπτυξη και στη διασφάλιση περισσότερων και καλύτερων θέσεων απασχόλησης, θα μπορέσουμε να αυξήσουμε την ελκυστικότητα της Ευρώπης ως χώρου διαμονής και εργασίας.
<SPEAKER ID="353" NAME="Estelle Grelier" AFFILIATION="S&amp;D">
(FR) Κυρία Πρόεδρε, κυρίες και κύριοι, όπως καταδεικνύεται και πάλι από τη συζήτησή μας, όλοι συμφωνούμε επί ενός σημείου: όσο μεγαλύτερη είναι η διεύρυνση της Ευρώπης, τόσο μεγαλύτερες είναι και οι αρμοδιότητες που της ανατίθενται, τόσο περισσότερο προβάλλει τις φιλοδοξίες της και τόσο λιγότεροι είναι οι πόροι που έχει στη διάθεσή της για την εκπλήρωσή τους. Όλοι συμφωνούμε, λοιπόν, επί της διάγνωσης, αλλά είναι σαφές ότι διαφωνούμε ως προς το τι πρέπει να κάνουμε για να απεγκλωβιστούμε από αυτό το οικονομικό αδιέξοδο. Καθώς το βραχυπρόθεσμο διαρκεί, ο προϋπολογισμός της Ένωσης κατέληξε δέσμιος των εθνικών εισφορών, οι οποίες αντιπροσωπεύουν σχεδόν το 75% των πόρων του.
<P>
Εάν αποφασίζαμε σήμερα να αυξήσουμε το ανώτατο όριο των δαπανών στο μέγιστο επιτρεπόμενο όριο που προβλέπεται από τις Συνθήκες, τούτο θα συνεπαγόταν πρόσθετες καταβολές εισφορών άνω των 5 δισεκατομμυρίων από χώρες όπως η Γαλλία και η Γερμανία. Είναι ολοφάνερο ότι όλοι οι παριστάμενοι συμφωνούν πως κάτι τέτοιο είναι αδύνατον. Το ζητούμενο δεν είναι να επιτείνουμε την πειθαρχία, διότι οι πολίτες, και. ειδικότερα, οι φτωχότεροι πολίτες είναι εκείνοι που πληρώνουν το βαρύτερο τίμημα των επιπτώσεων αυτών των εθνικών πολιτικών λιτότητας.
<P>
Θεωρώντας ότι ο χρηματοπιστωτικός τομέας φέρει τη βασική ευθύνη για την κρίση και την εκτίναξη του δημόσιου χρέους στα ύψη, η Ομάδα της Προοδευτικής Συμμαχίας των Σοσιαλιστών και Δημοκρατών στο Ευρωπαϊκό Κοινοβούλιο προτείνει τη δημιουργία μίας γραμμής "ιδίων πόρων" στον προϋπολογισμό, χρηματοδοτούμενη από έναν φόρο επί των χρηματοπιστωτικών συναλλαγών∙ η πρόταση αυτή απορρίφθηκε στο πλαίσιο της Επιτροπής Προϋπολογισμών από τη Δεξιά, η οποία ενδέχεται να επανορθώσει αύριο και να εναρμονίσει τις ενέργειές της με τις πολυάριθμες δηλώσεις που έκανε στα μέσα ενημέρωσης τασσόμενη υπέρ αυτού του μέτρου.
<P>
Έχουν παρέλθει λίγο περισσότερα από δύο χρόνια από την κατάρρευση του ομίλου "Lehman Brothers", και το Κοινοβούλιο δεν πρέπει να αφήσει ανεκμετάλλευτη την ιστορική ευκαιρία να θέσει τα θεμέλια ενός νέου αναπτυξιακού μοντέλου, το οποίο θα βασίζεται σε πιο βιώσιμους και ασφαλώς σε πιο δίκαιους πόρους από πλευράς ανακατανομής του πλούτου και αλληλεγγύης.
<P>
Για τον πρώτο προϋπολογισμό που ψηφίζεται δυνάμει της Συνθήκης της Λισαβόνας, τούτο θα αποτελούσε ισχυρό μήνυμα εκ μέρους του Κοινοβουλίου μας, το οποίο δεν προτίθεται να αρκεστεί στη χρησιμοποίηση των νέων αρμοδιοτήτων συναπόφασης που διαθέτει για τη διαχείριση των ελλείψεων, δηλαδή να επιλέξει ποιος τομέας θα μείνει χωρίς πόρους. Εάν εξασφαλίσουμε τα δικά μας μέσα, αρχής γενομένης από αύριο, για την αύξηση του μεγέθους του κοινοτικού προϋπολογισμού, εξασφαλίζουμε τα μέσα για την άσκηση φιλόδοξων πολιτικών στους τομείς της οικονομικής ανάκαμψης, της έρευνας, της βιομηχανίας και της απασχόλησης. Ας φροντίσουμε να εκμεταλλευθούμε αυτήν την ευκαιρία, ανταποκρινόμενοι στις ελπίδες των ευρωπαίων πολιτών και, αναμφισβήτητα, στις προσδοκίες των χρηματοπιστωτικών φορέων εκμετάλλευσης.
<SPEAKER ID="355" NAME="Γεώργιος Σταυρακάκης" AFFILIATION="S&amp;D">
Κυρία Πρόεδρε, κύριε προεδρεύοντα του Συμβουλίου, κύριε Επίτροπε, αγαπητοί συνάδελφοι, όλοι συμφωνούμε ότι στη σημερινή κρίσιμη οικονομική συγκυρία το τρέχον πολυετές δημοσιονομικό πλαίσιο έχει αποδείξει επανειλημμένα, την ανεπάρκειά του, όσον αφορά τη χρηματοδότηση πολλών σημαντικών πολιτικών προτεραιοτήτων. Οι διαπραγματεύσεις για τον προϋπολογισμό του 2011 γίνονται εν μέσω μιας εξαιρετικά δύσκολης περιόδου. Από τη μία πλευρά, αρκετά κράτη μέλη πιέζουν για περικοπές, λόγω της οικονομικής κρίσης, και από την άλλη, σε σημαντικούς τομείς του προϋπολογισμού όπως η ανάπτυξη, η απασχόληση και οι εξωτερικές σχέσεις υπάρχουν ήδη σημαντικές ελλείψεις. " οικονομική και κοινωνική κρίση μαστίζει όλη την Ευρώπη, άρα και η απάντηση δεν μπορεί να είναι παρά ευρωπαϊκή, μέσω ενός κοινοτικού προϋπολογισμού που διαθέτει όλα τα απαιτούμενα μέσα.
<P>
Για αυτόν τον λόγο οι Σοσιαλιστές καταθέσαμε προτάσεις υπέρ μιας πιο φιλόδοξης προσέγγισης από αυτή του Συμβουλίου στις αναλήψεις υποχρεώσεων, ιδιαίτερα για θέματα απασχόλησης, καινοτομίας και έρευνας. Οι αναλήψεις υποχρεώσεων είναι η έκφραση του επιπέδου της πολιτικής φιλοδοξίας της Ευρωπαϊκής Ένωσης. Ο προϋπολογισμός της είναι προϋπολογισμός που υποστηρίζει τις επενδύσεις. Δεν μπορεί να θεωρηθεί ως βάρος στους εθνικούς προϋπολογισμούς, αλλά αντίθετα αντιπροσωπεύει μια προστιθέμενη αξία στον προϋπολογισμό των κρατών μελών. Είναι μια έκφραση αλληλεγγύης μεταξύ των κρατών μελών, ιδιαίτερα σε περιόδους κρίσεις, όπου ο προϋπολογισμός της Ευρωπαϊκής Ένωσης μπορεί να παίξει έναν καθοριστικό ρόλο για την αντιμετώπιση της οικονομικής κατάστασης σε όλη την Ευρωπαϊκή Ένωση και ιδιαίτερα στα κράτη μέλη που αντιμετωπίζουν τις μεγαλύτερες δυσκολίες.
<SPEAKER ID="357" NAME="Vladimír Maňka" AFFILIATION="S&amp;D">
(SK) Στην πατρίδα μου, είμαι επικεφαλής μίας περιφερειακής αρχής. Συνεπεία της οικονομικής κρίσης, ο περιφερειακός μας προϋπολογισμός μειώθηκε κατά 25% έναντι του προϋπολογισμού του προηγούμενου έτους. Επομένως, δεν θα πρέπει να απορούμε με τις φωνές που υψώνονται από τις περιφέρειες, υποστηρίζοντας την ανάγκη περικοπών και στον προϋπολογισμό της Ευρωπαϊκής Ένωσης.
<P>
Πλην όμως, είναι βέβαιο πως όλοι γνωρίζουμε ότι η χρηματοδότηση πολλών πολιτικών θα ήταν λιγότερο δαπανηρή και περισσότερο αποτελεσματική εάν αποφεύγαμε τον κατακερματισμό των δυνάμεών μας και εάν τις χρηματοδοτούσαμε από κοινό ευρωπαϊκό προϋπολογισμό, και όχι από τους προϋπολογισμούς των κρατών μελών. Αυτούς τους πόρους επιζητούμε. Κυρίες και κύριοι, η Συνθήκη της Λισαβόνας έχει αντίκτυπο στο έργο αρκετών ευρωπαϊκών θεσμικών οργάνων. Ήδη κατά τις διαπραγματεύσεις στο πλαίσιο της διαδικασίας του προϋπολογισμού για το 2010, συμφωνήσαμε να προβούμε σε προνομιακή χρήση του αποθεματικού υπό τον τομέα 5 για τη χρηματοδότηση των δαπανών που προκύπτουν από τη Συνθήκη της Λισαβόνας.
<P>
Ως βασικός εισηγητής επί του προϋπολογισμού της Ευρωπαϊκής Ένωσης για το 2010 για άλλα θεσμικά όργανα, κατά τη διάρκεια του τριμερούς διαλόγου της 30ής Ιουνίου, ζήτησα από το Συμβούλιο να λάβει θέση έναντι του διορθωτικού προϋπολογισμού σχετικά με τις επιπτώσεις της Συνθήκης της Λισαβόνας για την Ευρωπαϊκή Οικονομική και Κοινωνική Επιτροπή, καθώς και για την Επιτροπή των Περιφερειών. Μέχρι στιγμής, το Συμβούλιο δεν έχει λάβει ακόμα θέση επί του εν λόγω προϋπολογισμού. " προσέγγιση αυτή δημιουργεί σοβαρά προβλήματα όσον αφορά την εκπλήρωση των καθηκόντων που ανατίθενται στα ανωτέρω θεσμικά όργανα. " λύση, η οποία δεν αναμένεται να δοθεί, δυστυχώς, πριν από κάποια μελλοντική ημερομηνία, θα μπορούσε να είναι η αναθεώρηση των χρηματοδοτικών μέσων, καθώς η ίδια προσέγγιση που εφαρμόζεται επί του προϋπολογισμού πρέπει να εφαρμοστεί και επί των διορθωτικών προϋπολογισμών.
<SPEAKER ID="359" NAME="Andreas Schwab" LANGUAGE="DE">
Κυρία Πρόεδρε, κύριε Wathelet, κύριε Επίτροπε, κύριε Lewandowski, κατά την τρέχουσα κοινοβουλευτική περίοδο έχω ορισθεί εισηγητής της Επιτροπής Οικονομικής και Νομισματικής Πολιτικής σε θέματα του προϋπολογισμού και μπορώ να σας διαβεβαιώσω ότι αδυνατώ να κατανοήσω πλήρως ορισμένες από τις ομιλίες που μόλις άκουσα.
<P>
Ασφαλώς, ως βουλευτές του Ευρωπαϊκού Κοινοβουλίου, θεωρούμε ότι τηρούμε αλληλέγγυα στάση έναντι των κρατών μελών, τα οποία καλούνται να αντιμετωπίσουν και να εξαγγείλουν μέτρα σημαντικής οπισθοδρόμησης στο πλαίσιο των προϋπολογισμών τους. Επίσης, είμαστε φυσικά διατεθειμένοι να συνεχίσουμε αυτήν τη δύσκολη πορεία όσον αφορά την ανακοίνωση των εν λόγω αποφάσεων. Εντούτοις, εάν εξετάσουμε τον προϋπολογισμό για τους νέους ευρωπαϊκούς οργανισμούς, επί παραδείγματι, θα ανακαλύψουμε ότι δεν είναι δυνατόν να προβούμε σε περικοπές, διότι καλούμαστε, αντιθέτως, να ανταποκριθούμε σε πρόσθετες δαπάνες.
<P>
Όσον αφορά το δεύτερο ζήτημα σχετικά με τις ευρωπαϊκές στατιστικές, το Συμβούλιο επιχειρεί επί σειρά ετών να τις αντιπαρέλθει έως κάποιον βαθμό και να τις αποφύγει. Σήμερα μπορούμε να διαπιστώσουμε ότι η διάθεση πόρων για τις ευρωπαϊκές στατιστικές θα μπορούσε να ήταν υγιής επένδυση.
<P>
Δεν το επισημαίνω αυτό με σκοπό να καταλογίσω ευθύνες αποκλειστικά σε εσάς. Θεωρώ, ωστόσο, ότι κατά τις προσεχείς εβδομάδες πρέπει να διεξαγάγουμε μία συζήτηση στην οποία θα αναλύσουμε τα επιμέρους ειδικά στοιχεία, χωρίς να εστιάσουμε στα ποσοστά εξοικονόμησης πόρων στην Ευρώπη, διότι, εντέλει, στόχος μας πρέπει να είναι η διασφάλιση κοινών οφελών για τους πολίτες της Ευρώπης από την άσκηση κοινής δημοσιονομικής πολιτικής εκ μέρους των κρατών μελών και της Ευρωπαϊκής Ένωσης. Αναμένουμε εν προκειμένω τις προτάσεις σας.
<SPEAKER ID="361" NAME="Giovanni Collino" AFFILIATION="PPE">
(IT) Κυρία Πρόεδρε, κυρίες και κύριοι, το παρόν Σώμα ετοιμάζεται να προβεί σε ψηφοφορία επί του πρώτου προϋπολογισμού της εποχής της Λισαβόνας. Αυτό το ισχυρό μέσο που θέτει η Συνθήκη στη διάθεσή μας συμπίπτει με τη χειρότερη οικονομική κατάσταση στην οποία έχει περιπέσει η Ευρώπη από το 1929. Οφείλουμε να διασφαλίσουμε ότι η παρούσα ολέθρια οικονομική κρίση δεν θα μετατραπεί σε μια ακόμα πιο φρικτή πολιτική κρίση.
<P>
Εάν ο τριμερής διάλογος δεν ήταν επιτυχής και τα διαθέσιμα ποσά στον προϋπολογισμό του 2011 ήταν τα ποσά του 2010 χωρισμένα σε δωδεκατημόρια, τότε η κατανομή και η διαχείριση των διαρθρωτικών ταμείων θα γινόταν πολύ πολύπλοκη και θα υπήρχε ακόμα και ο κίνδυνος να μην ξεκινήσει καν η υλοποίηση της Ευρωπαϊκής Υπηρεσίας Εξωτερικής Δράσης. Όλα αυτά θα έπρεπε να μας προβληματίσουν.
<P>
Επικροτούμε το σημαντικό έργο της εισηγήτριας, κ. Jędrzejewska, στην οποία είμαστε ευγνώμονες, μεταξύ άλλων, κυρίως για τις προσπάθειές της να επικεντρωθούν οι πόροι της Ευρωπαϊκής Ένωσης στη νεολαία, την έρευνα και την καινοτομία. Δεν πρέπει να λησμονούμε ποτέ, ωστόσο, πόσο σημαντικό είναι για εμάς να δίνουμε, πρωτίστως, το παράδειγμα όσον αφορά την υγιή, πειθαρχημένη διαχείριση των οικονομικών μας, αποφεύγοντας στο μέτρο του δυνατού σπατάλες, ενδεχομένως δε ακόμα και διαρθρωτικές επικαλύψεις, τις οποίες δεν θα ήταν σε θέση να κατανοήσουν οι πολίτες μας και οι οποίες δεν θα ήταν ασφαλώς επωφελείς για το μέλλον της Ευρώπης.
<SPEAKER ID="363" NAME="Andrew Henry William Brons" AFFILIATION="NI">
(EN) Κυρία Πρόεδρε, στην έκθεση αναφέρεται ότι "ο προϋπολογισμός της ΕΕ δεν θα πρέπει σε καμία περίπτωση να θεωρείται ως επιβάρυνση στους εθνικούς προϋπολογισμούς". Για χώρες όπως το "νωμένο Βασίλειο, οι οποίες αναγκάζονται να υποστούν περικοπές των δαπανών τους σε εθνικό επίπεδο, οιαδήποτε αύξηση στον προϋπολογισμό της ΕΕ θα ήταν άστοχη, πολύ δε περισσότερο η αύξηση του 5,9% που προτάθηκε αρχικά. " πιο ενδεδειγμένη λύση θα ήταν πιθανότατα η μείωση ή το πάγωμα των διατιθέμενων πόρων.
<P>
Το "νωμένο Βασίλειο δέχθηκε διπλό πλήγμα. Πέρυσι μόνο, επιβλήθηκε μείωση των επιστροφών μας κατά ένα τρίτο, γεγονός το οποίο μας κατέστησε ακόμα μεγαλύτερο καθαρό συνεισφέροντα από ό,τι ήδη ήμασταν. Διατυπώθηκε η άποψη ότι, ενώ η ΕΕ είναι καθαρός συνεισφέρων, τα νέα κράτη μέλη είναι καθαροί αποδέκτες, κατάσταση για την οποία δεν ευθύνονται, ασφαλώς, οι λαοί τους. Υπό το πρίσμα αυτού του αναμφισβήτητου γεγονότος, δεν θα ήταν παραφροσύνη να συνεχίσουμε να επιδιώκουμε τη διεύρυνση, συμπεριλαμβάνοντας ακόμα φτωχότερες, και αδιαμφισβήτητα επαχθείς χώρες όπως η Τουρκία, οι οποίες δεν είναι ούτε κατά διάνοια ευρωπαϊκές;
<SPEAKER ID="365" NAME="Milan Zver" AFFILIATION="PPE">
(SL) Κατανοώ ότι ο προϋπολογισμός πρέπει να εγκριθεί και κατανοώ επίσης το επιχείρημα ότι δεν πρέπει να διογκωθεί και ότι επιβάλλεται να είναι λογικός. Εκείνο, όμως, που δεν κατανοώ είναι ο λόγος για τον οποίο, αυτήν τη δεδομένη στιγμή, μετά την επικύρωση της Συνθήκης της Λισαβόνας, το Συμβούλιο δεν κατέβαλε μεγαλύτερη προσπάθεια για τον συντονισμό του προϋπολογισμού, ήτοι των γραμμών του προϋπολογισμού, με το Κοινοβούλιο.
<P>
Μπορώ επίσης να κατανοήσω τις περικοπές που πραγματοποιήθηκαν σε ορισμένους τομείς της κοινής μας πολιτικής, αλλά δεν κατανοώ για ποιον λόγο πρέπει η εκπαίδευση και η κινητικότητα, ειδικότερα, να αποτελέσουν τα θύματα περικοπών σε αυτό που είναι γνωστό ως ήπια πολιτική.
<P>
Όπως γνωρίζετε, το πρόγραμμα Erasmus εγκαινιάστηκε το 1987, με τη συμμετοχή 3.000 σπουδαστών. Έως το 2012, όμως, ο αριθμός αυτός αναμένεται να έχει αυξηθεί σε 3 εκατομμύρια και για το 2020 προγραμματίζουμε δυνατότητες ανταλλαγής για περίπου 15 εκατομμύρια σπουδαστές.
<P>
Εκείνο που μας επιτρέπει η κινητικότητα να κάνουμε είναι να ενισχύσουμε την ευρωπαϊκή διάσταση και συνακόλουθα να βελτιώσουμε την ποιότητα των εκπαιδευτικών συστημάτων και της γνώσης εν γένει.
<P>
Πώς είναι δυνατόν, λοιπόν, να υλοποιήσουμε τους μείζονες στόχους που καθορίσαμε στο πλαίσιο της στρατηγικής "Ευρώπη 2020", όταν περικόπτουμε την ίδια στιγμή τη χρηματοδότηση στους εν λόγω τομείς;
<SPEAKER ID="367" NAME="Janusz Lewandowski" LANGUAGE="EN">
Κυρία Πρόεδρε, μόνο μία σύντομη απάντηση στην κ. Andreasen και τους κκ. Hartong, Belder, Vanhecke, Fajmon, Vlasak και Brons -ο τελευταίος εκ των οποίων τάσσεται κατά της θέσης του Κοινοβουλίου επί του προϋπολογισμού και της πρότασης της Επιτροπής.
<P>
Το 96% της συντηρητικής αύξησης στον προϋπολογισμό του 2011 επικεντρώνεται στον τομέα που προάγει την οικονομική ανάπτυξη και τις θέσεις απασχόλησης. Πρόκειται για λογαριασμούς που πρέπει να εξοφληθούν, ένα είδος νομικής υποχρέωσης. Επιπλέον, καλύπτει το κενό στις επενδύσεις, μία έλλειψη στην πιστωτική αγορά σε εθνικό επίπεδο, όπου περικόπτονται πρωτίστως οι επενδύσεις. Ως εκ τούτου, θεωρώ ότι υπάρχει προστιθέμενη αξία σε αυτές τις άκρως συντηρητικές αυξήσεις και στο μέτρο των ευθυνών, λαμβάνοντας υπόψη ότι το πρόγραμμα είναι κατά 4 δισεκατομμύρια ευρώ μικρότερο από το ανώτατο όριο που είχε συμφωνηθεί για το έτος 2011 κατά την περίοδο 2005-2006.
<P>
Εκείνο που πρέπει να γίνει γνωστό είναι ότι το 6% του συνολικού ποσού αφορά διοικητικές δαπάνες επί συνολικού προϋπολογισμού ο οποίος ισοδυναμεί προς το 1% του ΑΕγχΠ. Τούτο σημαίνει ότι το 94% αποδίδεται στους δικαιούχους. Αυτό το στοιχείο πρέπει να καταστεί σαφές στο πλαίσιο των συζητήσεων για το μέλλον του ευρωπαϊκού προϋπολογισμού.
<P>
Καλώ αμφότερα τα σκέλη της αρμόδιας για τον προϋπολογισμό αρχής να συγκλίνουν τις απόψεις τους κατά τις προσεχείς εβδομάδες, όταν θα αρχίσει η συνδιαλλαγή, και να αποδείξουν ότι η Συνθήκη της Λισαβόνας αποτελεί συμβιβαστικό μηχανισμό.
<SPEAKER ID="369" NAME="Melchior Wathelet" LANGUAGE="FR">
Κυρία Πρόεδρε, είναι αδύνατον να απαντήσω σε όλες τις ερωτήσεις που απευθύνθηκαν προς το Συμβούλιο. Θα επαναλάβω απλώς ορισμένες αρχές, τις οποίες είχα επισημάνει στο παρόν Σώμα, στο πλαίσιο της συζήτησης κατά την παρουσίαση του προϋπολογισμού του Συμβουλίου. Πρέπει να επαναληφθεί ότι όλες οι πιστώσεις που εγκρίθηκαν από το Συμβούλιο βασίζονται στην εκτέλεση του προϋπολογισμού του έτους 2010 και ότι έχει προβλεφθεί, για όλες ουσιαστικά τις γραμμές του προϋπολογισμού, η δυνατότητα υποβολής σειράς τροπολογιών, μέσω διορθωτικών επιστολών στο πλαίσιο της εκτέλεσης του προϋπολογισμού του έτους 2011.
<P>
Διανύουμε ιδιαίτερα δύσκολη περίοδο, στην οποία οι αυξήσεις στους προϋπολογισμούς είναι περιορισμένες και, όπως γνωρίζετε, η αύξηση της τάξης του 2,91%, η οποία συμφωνήθηκε στο Συμβούλιο, επετεύχθη με οριακή πλειοψηφία. Το περιθώριο για πρόσθετη ή άλλης μορφής πλειοψηφία είναι πρακτικά ανύπαρκτο. Για τον λόγο αυτόν, θα πρέπει να είμαστε σε θέση να διατηρήσουμε ανοικτό το ενδεχόμενο, καθ' όλη τη διάρκεια του έτους, να αναπτύξουμε περαιτέρω τον προϋπολογισμό μέσω διορθωτικών επιστολών, κατά το στάδιο εκτέλεσής του.
<P>
Αναφέρθηκε αρκετές φορές ο τομέας 1β. Σας υπενθυμίζω ότι, σε δήλωσή του, το Συμβούλιο δεσμεύθηκε να διασφαλίσει την αξιολόγηση της εν εξελίξει εκτέλεσης του προϋπολογισμού για τον τομέα 1β, και αυτός είναι ο λόγος για τον οποίο επιθυμούμε να εμμείνουμε σε αυτό και να παρακολουθήσουμε την πραγματική του εκτέλεση.
<P>
Ωστόσο, όπως δήλωσα και στην εναρκτήρια ομιλία μου, η συζήτηση επί του προϋπολογισμού για το 2011 δεν θα αφορά αποκλειστικά τον προϋπολογισμό του 2011 αυτόν καθαυτόν. Θα τεθούν υπό συζήτηση και τα λοιπά στοιχεία που συνδέονται με τον προϋπολογισμό. Θα διεξαγάγουμε συζήτηση σχετικά με την επανεξέταση του προϋπολογισμού. Είναι ευνόητο ότι όλα τα ζητήματα που θα τεθούν στο πλαίσιο της επανεξέτασης του προϋπολογισμού, και ιδίως εκείνα που αφορούν τους ιδίους πόρους, θα τοποθετηθούν στο επίκεντρο των συζητήσεων που πρέπει να πραγματοποιήσουμε από κοινού. Ένα άλλο στοιχείο σχετικά με την επανεξέταση του προϋπολογισμού, το ζήτημα της ευελιξίας, για παράδειγμα, θα είναι ένα από τα θέματα που πρέπει να συζητήσουμε.
<P>
Ευελπιστώ, εξασφαλίζοντας τη διεξαγωγή αυτής της γενικής συζήτησης, να είμαστε σε θέση να καταδείξουμε ότι ο προϋπολογισμός του 2011, βάσει αυτής της νέας διαδικασίας της Λισαβόνας, θα στεφθεί με επιτυχία, και σας υπενθυμίζω απλώς ότι, σε περίπτωση που δεν κατορθώσουμε να καταλήξουμε σε συμφωνία επί του προϋπολογισμού για το 2011, οι προοπτικές για πρόσθετες δαπάνες κατά το έτος 2011 θα συρρικνωθούν ακόμα περισσότερο και δεν θα εναρμονίζονται με τις προτάσεις που υποβάλλει σήμερα το Συμβούλιο. Πρέπει να έχουμε όλοι επίγνωση αυτών των στοιχείων, ούτως ώστε να διασφαλισθεί ότι η πρώτη διαδικασία του προϋπολογισμού της Λισαβόνας για το 2011 θα έχει επιτυχή έκβαση, την οποία θα εξασφαλίσουμε από κοινού.
<SPEAKER ID="371" NAME="Sidonia Elżbieta Jędrzejewska" LANGUAGE="PL">
Θα ήθελα να υπογραμμίσω ένα στοιχείο, το οποίο θα μπορούσε να συνοψίσει όλα όσα αναφέρθηκαν από τους ομιλητές που υπεισήλθαν σε λεπτομέρειες επί θεμάτων που άπτονται των τομέων εξειδίκευσής τους. Καταρχάς, η ανάγνωση του προϋπολογισμού για το 2011, ο οποίος θα εγκριθεί αύριο από το Κοινοβούλιο, αποτελεί εξαιρετικά πειθαρχημένη ανάγνωση. Είναι η πρώτη φορά μετά από πολλά χρόνια που το Ευρωπαϊκό Κοινοβούλιο δεν προτείνει τίποτα περισσότερο από ό,τι είχε προγραμματιστεί το 2006 στο πολυετές δημοσιονομικό πλαίσιο. Πρέπει να επισημανθεί ότι πρόκειται για μάλλον εξαιρετική περίπτωση, η οποία είναι ενδεικτική της πειθαρχίας που επιδεικνύουμε ως Ευρωπαϊκό Κοινοβούλιο. Κατανοούμε, όμως, και τις επιφυλάξεις του Συμβουλίου. Θα ήθελα να τονίσω ότι ο προϋπολογισμός της Ευρωπαϊκής Ένωσης δεν είναι ένας προϋπολογισμός του ίδιου είδους με τους εθνικούς προϋπολογισμούς. Είναι ένας προϋπολογισμός που προσανατολίζεται προς τις επενδύσεις και αποτελεί μέσο κατά των κρίσεων. Αξίζει να εκμεταλλευθούμε την ευκαιρία που συνιστά. Θα ήθελα δε να επισημάνω ότι ως γενική εισηγήτρια ελπίζω, φυσικά, ότι θα μπορέσουμε συνεργαζόμενοι να καταλήξουμε στην επιτυχή και αποδοτική έγκριση του προϋπολογισμού για το 2011, και ευελπιστώ να εγκριθεί κατά τέτοιον τρόπο, ώστε να είμαστε σε θέση να εφαρμόσουμε την πολιτική της Ένωσης από τις αρχές του Ιανουαρίου, σύμφωνα με τις αποφάσεις που είχαν ληφθεί το 2006 και επίσης σύμφωνα με το έργο που έχουμε επιτελέσει καθ' όλη τη διάρκεια του τρέχοντος έτους.
<P>
Το Συμβούλιο θα πρέπει να λάβει υπόψη τα ζητήματα στα οποία δώσαμε ιδιαίτερη έμφαση κατά την ανάγνωση του προϋπολογισμού στο Κοινοβούλιο. Δεν είναι βέβαιο εάν θα πρέπει να προσθέσουμε νέα καθήκοντα και νέες φιλοδοξίες, εφόσον δεν διαπιστώνεται προθυμία αποδοχής νέων δημοσιονομικών υποχρεώσεων. Όσον αφορά το Συμβούλιο, απευθύνω έκκληση στον Πρόεδρό του, ο οποίος βρίσκεται σήμερα εδώ, να ληφθεί υπόψη από το Συμβούλιο η καλή θέληση που επέδειξε το Ευρωπαϊκό Κοινοβούλιο κατά τη διαδικασία ανάγνωσης. Αισιοδοξώ ότι κατά τη διάρκεια της βελγικής Προεδρίας, το Συμβούλιο θα κατορθώσει να λάβει μεγαλύτερη στήριξη για την αρχική ιδέα της Ευρωπαϊκής Επιτροπής σχετικά με τον προϋπολογισμό του 2011 και τις προτάσεις της. Το ζητούμενο, εντέλει, όπως και η πρόταση του Ευρωπαϊκού Κοινοβουλίου, δεν είναι απλό προϊόν ταχυδακτυλουργικού τεχνάσματος, αλλά το αποτέλεσμα του προγενέστερου έργου μας, και θεωρώ ότι, στην πραγματικότητα, ο σκεπτικισμός του Συμβουλίου οφείλεται εν πολλοίς στο γεγονός ότι το Συμβούλιο ενέκρινε την ανάγνωσή του μέσω γραπτής διαδικασίας, διότι είναι σαφώς ευκολότερο να είναι κανείς αρνητικός στον γραπτό λόγο παρά στο πλαίσιο προφορικής συζήτησης. Προσβλέπω στη διεξαγωγή ανοικτού και άμεσου διαλόγου, ο οποίος θα μας επιτρέψει να εγκρίνουμε έναν λογικό και συνετό προϋπολογισμό για το έτος 2011.
<SPEAKER ID="373" NAME="Helga Trüpel" LANGUAGE="DE">
Κυρία Πρόεδρε, κύριε Wathelet, κύριε Επίτροπε, κυρίες και κύριοι, θα ήθελα να ευχαριστήσω όλους τους παριστάμενους στην αίθουσα οι οποίοι έλαβαν τον λόγο στη συζήτηση, και θα ήθελα να ευχαριστήσω επίσης ακόμα μία φορά τους συναδέλφους μου από την Επιτροπή Προϋπολογισμών για την προθυμία τους όσον αφορά την εξεύρεση συμβιβαστικής λύσης, πράγμα που μας επέτρεψε να καταλήξουμε -για τον προϋπολογισμό τόσο του Κοινοβουλίου όσο και των λοιπών θεσμικών οργάνων- σε πολύ υπεύθυνη εξισορρόπηση μεταξύ, αφενός, των νέων χρηματοδοτικών αναγκών που αποκτήσαμε μέσω της Συνθήκης της Λισαβόνας, σε συνδυασμό με νέες αρμοδιότητες, και αφετέρου, μίας στοχοθετημένες αυτοσυγκράτησης. Θα ήθελα να επισημάνω και πάλι πως είμαι πεπεισμένη ότι ορθώς δείξαμε την προθυμία μας να βάλουμε τις δαπάνες μας στο μικροσκόπιο, αλλά και ότι, ασφαλώς, θα πρέπει να ζητήσουμε τα μέσα που χρειαζόμαστε για να ανταποκριθούμε στις νέες απαιτήσεις μας με απόλυτη αυτοπεποίθηση και να αγωνιστούμε για τον σκοπό αυτόν, ώστε να εξασφαλίσουμε την απαιτούμενη χρηματοδότηση. Εάν μου επιτρέπεται, θα ήθελα να προσθέσω ένα πολιτικό μήνυμα. Μετά την ψηφοφορία που θα διεξαχθεί αύριο, θα ξεκινήσουμε περίοδο διαβούλευσης με το Συμβούλιο διάρκειας τριών εβδομάδων, στο πλαίσιο της οποίας αισιοδοξούμε να καταλήξουμε σε συμφωνία.
<P>
Είναι, ασφαλώς, η πρώτη φορά που ακολουθούμε αυτήν τη νέα διαδικασία μετά την έναρξη ισχύος της Συνθήκης της Λισαβόνας, αλλά πιστεύω ότι όλοι μας, ακόμα και οι Ομάδες των πραγματικά αντιευρωπαϊκών βουλευτών και των ευρωσκεπτικιστών, οφείλουμε, παρ' όλη την κριτική, συμπεριλαμβανομένων των ειδικώς στοχευμένων επικρίσεων, να έχουμε ξεκάθαρα κατά νου για ακόμα μία φορά ότι η ΕΕ μάς καθιστά ισχυρότερους. Έκαστος εξ ημών και όλα τα κράτη μέλη απολαμβάνουμε οφέλη που απορρέουν από το γεγονός ότι έχουμε την Ευρωπαϊκή Ένωση, ιδίως δε ενόψει των μεταβαλλόμενων προκλήσεων σε παγκόσμιο επίπεδο. Είναι σαφές σε όλους ότι κάθε επιμέρους κράτος μέλος θα ήταν ασθενέστερο εάν λειτουργούσε αυτόνομα ενόψει της παγκόσμιας κατάστασης. Αυτό το στοιχείο πρέπει να αποτελέσει το κοινό σημείο εκκίνησής μας, και αυτός είναι ο λόγος για τον οποίο είναι σωστό να πασχίσουμε για περισσότερους πόρους στην Ευρωπαϊκή Ένωση και να εξετάσουμε από κοινού πολύ προσεκτικά ποιες είναι οι μείζονες χρηματοδοτικές μας ανάγκες, πώς μπορούμε να καταστήσουμε πιο βιώσιμο τον προϋπολογισμό μας και πώς μπορούμε να τον κάνουμε πιο κοινωνικό και μελλοντοστραφή.
<P>
Αισιοδοξώ ότι ως Κοινοβούλιο μπορούμε να επιτύχουμε συναίνεση με το Συμβούλιο ακολουθώντας αυτήν την προσέγγιση, και ότι συνεπεία τούτου θα αποκομίσουν οφέλη και οι ευρωπαίοι πολίτες.
<SPEAKER ID="375" NAME="László Surján" LANGUAGE="HU">
Θα ήθελα να προσφέρω από μία μπανάνα σε καθέναν από εσάς που επωμιστήκατε αυτό το επαχθές έργο. Καταρχάς στις επικεφαλής εισηγήτριες, οι οποίες αποτελούν και τους "κύριους του έργου" του προϋπολογισμού για το 2011, αλλά θα ήθελα επίσης να προσφέρω με αγάπη μία μπανάνα στο Συμβούλιο, με την ελπίδα ότι η γεύση της δεν θα ικανοποιήσει μόνο τον ουρανίσκο του, αλλά θα αφυπνίσει και τη δέουσα προθυμία του για την εξεύρεση συμβιβαστικής λύσης, ούτως ώστε να κλείσουμε επιτέλους αυτό το θέμα για τον τομέα της μπανάνας. Μία μεγάλη νόστιμη μπανάνα αξίζει και στον Janusz Lewandowski για την παρουσίαση του προϋπολογισμού του 2011, ο οποίος συγκλίνει πολύ περισσότερο με τον τρόπο σκέψης του Κοινοβουλίου. Δεν είναι τυχαίο ότι συνεργαστήκαμε επί πέντε έτη. Σας ευχαριστώ, κύριε Επίτροπε! Επίσης, οφείλουμε να εκφράσουμε την ευγνωμοσύνη μας και στους ομιλητές που σκιαγράφησαν με απόλυτη σαφήνεια τη θέση του Κοινοβουλίου. Δεν ήταν απολύτως ομόφωνη θέση, αλλά αποτύπωνε, μολαταύτα, μία γενική τάση. Θα θέλαμε έναν καλύτερο και αποδοτικότερο προϋπολογισμό, ούτως ώστε να μην χρειάζεται να αναλώνουμε αρκετούς μήνες ή ολόκληρα εξάμηνα συζητώντας θέματα όπως εάν έχουμε ή όχι την οικονομική δυνατότητα να δαπανήσουμε 75 εκατομμύρια ευρώ για την αποζημίωση των χωρών παραγωγής μπανάνας.
<P>
Εκτιμώ πως η ουσία της συζήτησής μας είναι ότι, κατά την άποψή μας, όπως αναφέρεται στον προϋπολογισμό του 2010, ο ευρωπαϊκός προϋπολογισμός αποτελεί μέσο διαχείρισης της κρίσης, και όχι κάποιο είδος αιτίου για την κρίση. Επί αυτού του σημείου πρέπει να συμφωνήσουμε, και ζητώ από το Συμβούλιο να λάβει υπό σημείωση τη δέσμευση που ενέχεται εν προκειμένω, διότι συνεπάγεται την πρόθεση του Κοινοβουλίου να συνεργαστεί με την Επιτροπή ώστε να παρακινηθούν τα κράτη μέλη να επιτελούν πιο παραγωγικό έργο. Αυτό το έργο πρέπει ουσιαστικά να προσανατολίζεται προς την υλοποίηση των στόχων, την αύξηση της παραγωγής και του αριθμού των θέσεων απασχόλησης. Εάν επιτευχθεί αυτό, τότε θα αξίζει να διατηρηθεί ο προϋπολογισμός της Ευρωπαϊκής Ένωσης σε κατάλληλο επίπεδο. Σας ευχαριστώ για την προσοχή σας. Απολαύστε τις μπανάνες σας!
<SPEAKER ID="377" NAME="Göran Färm" AFFILIATION="S&amp;D">
(EN) Κυρία Πρόεδρε, θα ήθελα να αναφέρω ένα πρόβλημα σχετικά με την κατανομή του χρόνου ομιλίας κατά την παρούσα συζήτηση. " κ. Herczog επεσήμανε ότι δεν παραχωρήθηκε καθόλου χρόνος ομιλίας στην Επιτροπή Βιομηχανίας, Έρευνας και Ενέργειας. Αυτό οφείλεται στο γεγονός ότι κατέθεσε τις τροπολογίες της επί του προϋπολογισμού υπό διαφορετική μορφή, και δεν υπέβαλε ουσιαστικά επίσημη γνωμοδότηση. Δεν είναι λογικό να τιμωρείται η εν λόγω επιτροπή επειδή επέλεξε πιο αποτελεσματικό τρόπο εργασίας από την κατάθεση επίσημης γνωμοδότησης.
<P>
Επικράτησε επίσης κάποια σύγχυση μεταξύ των δύο μερών της συζήτησης -της παρούσας συζήτησης για τον προϋπολογισμό του 2011 και της συζήτησης επί της επανεξέτασης του προϋπολογισμού, η οποία ακολουθεί. Όπως θα παρατηρήσατε ενδεχομένως, από τους πέντε τελευταίους ομιλητές που έλαβαν τον λόγο κατά την προηγούμενη συζήτηση, οι τέσσερις μίλησαν εξ ονόματος της Ομάδας S&D. Κατά τη συζήτηση που ακολουθεί, θα έχουμε μόνο έναν ομιλητή από την Ομάδα S&D, αλλά νομίζω δώδεκα περίπου από την Ομάδα PPE. Ορισμένου βαθμού σύγχυση επικράτησε επίσης μεταξύ της γραμματείας, της Προέδρου και των πολιτικών Ομάδων. Δεν ξέρω ποιος ευθύνεται για τα σφάλματα -εμείς ίσως- αλλά ας το εξετάσουμε για το μέλλον, ούτως ώστε να εξασφαλίσουμε πιο εύλογη κατανομή του χρόνου ομιλίας σε ανάλογες συζητήσεις.
<SPEAKER ID="378" NAME="Πρόεδρος">
Σας ευχαριστώ για τις παρατηρήσεις σας. Καταβάλαμε κάθε δυνατή προσπάθεια ώστε να ελέγξουμε το θέμα σε σχέση με την Επιτροπή Βιομηχανίας, Έρευνας και Ενέργειας (ITRE) και δεν υπήρξε επίσημη θέση∙ προφανώς, όμως, η παρατήρησή σας θα ληφθεί υπόψη. Όσον αφορά δε τον χρόνο ομιλίας, πρόκειται, σαφώς, για ζήτημα που καλούνται να διευθετήσουν οι πολιτικές Ομάδες και να κατανείμουν αναλόγως τον χρόνο ομιλίας.
<P>
" συζήτηση έληξε.
<P>
Οι ψηφοφορίες θα διεξαχθούν την Τετάρτη.
<P>
Γραπτές δηλώσεις (άρθρο 149 του Κανονισμού)
<SPEAKER ID="806" NAME="Cătălin Sorin Ivan" LANGUAGE="RO">
" διαδικασία του προϋπολογισμού για το έτος 2011 ξεκίνησε με μία αποθαρρυντική πρόταση εκ μέρους της Επιτροπής. Εντούτοις, η εισηγήτρια, κ. Jędrzejewska, μας υποσχέθηκε ότι θα είναι φιλόδοξη και θα πασχίσει για την επίτευξη ενός προϋπολογισμού ο οποίος θα προστατεύσει τις πολιτικές προτεραιότητες του Κοινοβουλίου, ειδικότερα δε τις πολιτικές που απευθύνονται στους νέους.
<P>
Το Συμβούλιο παρουσίασε τώρα τη θέση του, επιδεικνύοντας παντελή έλλειψη φιλοδοξίας ή, ακριβέστερα, τη λαϊκιστική προσέγγισή του, η οποία εμπεριέχει μεν φιλόδοξες στρατηγικές, όπως η στρατηγική "Ευρώπη 2020", ενώ ταυτόχρονα αρνείται να διαθέσει επαρκείς πόρους ώστε να διασφαλισθεί ότι η στρατηγική αυτή έχει κάποιες πιθανότητες επιτυχίας.
<P>
Μολαταύτα, σήμερα εξετάζουμε τη θέση του Κοινοβουλίου. Εν προκειμένω, διαπιστώνουμε επίσης έλλειψη φιλόδοξου οράματος για τον προϋπολογισμό του 2011. Διανύουμε, ομολογουμένως, περίοδο ύφεσης. Ωστόσο, δεν θα μπορέσουμε να εξέλθουμε από αυτήν με ένα ταπεινό σχέδιο προϋπολογισμού, αλλά με ευρηματικότητα, πολιτικό σθένος και με την εξασφάλιση των απαιτούμενων χρημάτων ώστε να επιφέρουμε πραγματική αλλαγή.
<SPEAKER ID="805" NAME="Elisabeth Köstinger" LANGUAGE="DE">
" αποτελεσματικότητα της Ευρωπαϊκής Ένωσης εξαρτάται ολοκληρωτικά από τον προϋπολογισμό της. Υποστηρίζω τις εν λόγω προτάσεις για τον προϋπολογισμό του 2011, διότι λαμβάνουν υπόψη σημαντικούς τομείς πολιτικής και τις επιμέρους απόψεις. Πρέπει να καταστεί σαφές ότι η ΕΕ δεν θα είναι σε θέση να επιτελέσει τα εκτενή της καθήκοντα στο μέλλον με λιγότερους πόρους χρηματοδότησης. Ως εκπρόσωπος των γεωργών, τάσσομαι κατηγορηματικά κατά της αφαίρεσης χρηματοδοτικών πόρων από τη γεωργία. Οι δημοσιονομικές ανακτήσεις θα πρέπει να χρησιμοποιηθούν για την παροχή ασφάλειας προγραμματισμού στους γεωργούς μας και όχι να ανακατανεμηθούν σε άλλους τομείς πολιτικής. Επί του παρόντος, προβλέπεται η αφαίρεση πόρων από τη γεωργία και η χρήση τους για τη χρηματοδότηση του πυρηνικού ερευνητικού προγράμματος ITER. Το παράδειγμα αυτό καταδεικνύει ότι η χρηματοδότηση ερευνητικών προγραμμάτων μεγάλης κλίμακας εξαρτάται από τις ανακτήσεις από άλλους τομείς, το ποσό των οποίων είναι δύσκολο να καθορισθεί εκ των προτέρων. Δεν θα πρέπει να συμβαίνει να μη δημιουργούνται μακροπρόθεσμα και επιμελώς καταρτισμένα σχέδια για τη χρηματοδότηση της ευρωπαϊκής έρευνας. " γεωργική πολιτική έχει εξίσου μακροπρόθεσμες βλέψεις και αντίστοιχα σχέδια, και αυτός ο τύπος ασφάλειας πρέπει να συμπεριληφθεί στα γεωργικά μας εγχειρήματα. Δεδομένου ότι οι γεωργοί αντιπροσωπεύουν τον ασθενέστερο κρίκο στη διατροφική αλυσίδα, χρειάζονται ασφάλεια ώστε να είναι σε θέση να καταρτίζουν σχέδια για την εξασφάλιση της επιβίωσής τους. " προβλεπόμενη προς τον σκοπό αυτόν οριοθέτηση των χρηματοδοτικών πόρων είναι απαραίτητη για την ενίσχυση της ανταγωνιστικότητας της γεωργίας στην ΕΕ. Οι επενδύσεις στη γεωργική έρευνα και την πράσινη τεχνολογία είναι επενδύσεις του μέλλοντος και θα δημιουργήσουν νέες θέσεις απασχόλησης.
<SPEAKER ID="804" NAME="Veronique Mathieu" LANGUAGE="FR">
Το πρόγραμμα για την κατανάλωση φρούτων στα σχολεία, το οποίο ξεκίνησε στις αρχές του ακαδημαϊκού έτους 2009, αποτελεί συγκεκριμένη ευρωπαϊκή πρωτοβουλία και πρέπει να επισημανθούν τα θετικά και άμεσα αποτελέσματά του για τους πολίτες μας.
<P>
" υποστήριξη της χρηματοδότησης για το εν λόγω πρόγραμμα συνιστά έναν αποδοτικό τρόπο με τον οποίο μπορούμε να επενδύσουμε στην υγεία των νεαρών Ευρωπαίων. Στην πραγματικότητα, η αύξηση του ποσοστού παχυσαρκίας μεταξύ των παιδιών είναι εξαιρετικά ανησυχητική στην Ευρώπη. Παρά την άνοδο του κόστους διαβίωσης, τα φρούτα θα πρέπει να εξακολουθήσουν να αποτελούν βασικό στοιχείο της διατροφής των παιδιών σε ολόκληρη την Ευρωπαϊκή Ένωση. " βελτίωση της θρεπτικής αξίας της διατροφής τους παρέχει επίσης προστασία από τις καρδιαγγειακές παθήσεις, τον καρκίνο και τον σακχαρώδη διαβήτη.
<P>
Το πρόγραμμα για την κατανάλωση φρούτων στα σχολεία θέτει το παράδειγμα μίας Ευρώπης η οποία βρίσκεται κοντά στους πολίτες της και ανταποκρίνεται στις καθημερινές προκλήσεις των πολιτών της, και εύχομαι να είναι μακρόβιο.
