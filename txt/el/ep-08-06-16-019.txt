<CHAPTER ID="019">
Αναθεώρηση της οδηγίας-πλαίσιο για τα απόβλητα (συζήτηση)
<SPEAKER ID="065" NAME="Πρόεδρος">
" ημερήσια διάταξη προβλέπει τη σύσταση για τη δεύτερη ανάγνωση της Επιτροπής Περιβάλλοντος, Δημόσιας Υγείας και Ασφάλειας των Τροφίμων σχετικά με την κοινή θέση του Συμβουλίου για την έκδοση οδηγίας του Ευρωπαϊκού Κοινοβουλίου και του Συμβουλίου για τα απόβλητα και για την κατάργηση ορισμένων οδηγιών (11406/4/2007 - C6-0056/2008 - (εισηγήτρια: η κ. Caroline Jackson).
<SPEAKER ID="066" NAME="Caroline Jackson">
εισηγήτρια. - (EN) Κυρία Πρόεδρε, μετά την απόφασή σας ότι δεν υπάρχει χρόνος για παρεμβάσεις επί του Κανονισμού, θα συνεχίσω την ομιλία μου σχετικά με την οδηγία πλαίσιο για τα απόβλητα. Μου είναι κάπως δύσκολο να το πράξω σε αυτό το πλαίσιο, όμως θα το υπομείνω.
<P>
Δεδομένου ότι για το θέμα αυτό έγιναν προσφάτως ορισμένα σχόλια στον βρετανικό Τύπο, μπορώ να ξεκινήσω εφιστώντας την προσοχή για μια ακόμη φορά στη δήλωση οικονομικών συμφερόντων μου, την οποία έχω καταθέσει επισήμως, και η οποία αναφέρει τη συμμετοχή μου στη συμβουλευτική επιτροπή για θέματα περιβάλλοντος της Shanks ΑΕ. " εν λόγω επιχείρηση εφαρμόζει ευρύ φάσμα τεχνολογιών διαχείρισης αποβλήτων στη Βρετανία και την ηπειρωτική Ευρώπη, και πρωταρχικός ρόλος της συμβουλευτικής επιτροπής της για θέματα περιβάλλοντος είναι να πραγματοποιεί ανεξάρτητους ελέγχους της λειτουργίας των εγκαταστάσεών της.
<P>
Μεταξύ των συναδέλφων μου στην εν λόγω επιτροπή περιλαμβάνονται ο πρόεδρος της συμβουλευτικής επιστημονικής επιτροπής της ΕΕ για τους ανακύπτοντες και τους πρόσφατα εντοπιζόμενους κινδύνους για την υγεία και ένα μέλος της Πράσινης Συμμαχίας.
<P>
Όπως πολλοί βουλευτές, είμαι ευτυχής για την ευκαιρία που μου έχει προσφέρει αυτή η εμπειρία να ενημερωθώ από πρώτο χέρι για τα ζητήματα και τα προβλήματα που αντιμετωπίζει αυτή η βιομηχανία και όσοι εργάζονται σε αυτήν.
<P>
Επανερχόμενη στο θέμα της οδηγίας, η διαδικασία αυτής της δεύτερης ανάγνωσης υπήρξε μακρά και δύσκολη και συγχαίρω όσες και όσους από τους συναδέλφους μου με συνόδευσαν μέχρι τέλους. Το θέμα είναι πολύ σημαντικό. Διάφορες αποφάσεις του Δικαστηρίου σχετικά με το καθεστώς των αποβλήτων που προορίζονται για επεξεργασία σε εγκαταστάσεις παραγωγής ενέργειας από απόβλητα έπρεπε να διευκρινιστούν. Απαιτούνταν νέοι ορισμοί. Δύο υφιστάμενες οδηγίες για τα επικίνδυνα απόβλητα και για τα απόβλητα πετρελαιοειδών ακυρώθηκαν και οι διατάξεις τους μεταφέρθηκαν στην οδηγία πλαίσιο για τα απόβλητα. Εντούτοις, η αρμόδια επιτροπή δεν ήταν ικανοποιημένη από αυτές τις αρχικές προτάσεις, και γι' αυτό προχώρησε στη μετατροπή της οδηγίας από τεχνική οδηγία σε οδηγία εκστρατείας. Θέλω δε να συγχαρώ γι' αυτό τους συναδέλφους μου.
<P>
Οφείλω να πω ότι η διάθεση στο Συμβούλιο ήταν πολύ ψυχρή, αντανακλώντας ενδεχομένως την περίοδο που διανύουμε από οικονομική άποψη. Εκδηλώθηκε έντονη αντίσταση στις επιδιώξεις μας και το Συμβούλιο διαπραγματεύτηκε πολύ σκληρά, όμως επιτύχαμε τα ακόλουθα.
<P>
Πρώτον, έχουμε προσθέσει στόχους ανακύκλωσης στο κείμενο. Αυτό είναι ένα πολύ σημαντικό επίτευγμα δεδομένου ότι τέτοιοι στόχοι δεν περιλαμβάνονταν στην αρχική πρόταση, είναι δε η πρώτη φορά που εμφανίζονται στόχοι ανακύκλωσης για τα οικιακά απόβλητα στη νομοθεσία της ΕΕ. Το γεγονός ότι οι εν λόγω στόχοι υπάρχουν στο κείμενο οφείλεται εξ ολοκλήρου στο Κοινοβούλιο.
<P>
Το νέο άρθρο 8 α απαιτεί από τα κράτη μέλη να λάβουν τα απαραίτητα μέτρα προκειμένου να επιτύχουν συνολικό ποσοστό ανακύκλωσης 50% έως το 2020 για το χαρτί, το μέταλλο, το πλαστικό και το γυαλί οικιακών και παρόμοιων αποβλήτων. Υπάρχουν ορισμένα κράτη μέλη, όπως η Γερμανία, για τα οποία ο στόχος αυτός είναι συντηρητικός, υπάρχουν όμως και πολλά για τα οποία είναι πολύ απαιτητικός, και πρέπει να τα λάβουμε επίσης υπόψη.
<P>
Το ίδιο άρθρο απαιτεί επίσης, έως το 2020, να ανακυκλώνεται το 70% των αποβλήτων κατασκευών και κατεδαφίσεων. Οι Πράσινοι και οι υποστηρικτές τους ισχυρίζονται ότι οι στόχοι δεν είναι εφαρμόσιμοι. Μπορεί ακόμη και να το πιστεύουν, όμως -όσο και αν αυτό μοιάζει ίσως απίστευτο- απορρίπτουν έτσι το ίδιο το επίτευγμά τους. " Επιτροπή έχει εκδώσει δήλωση για να τους βοηθήσει, και ο κ. Δήμας θα το επιβεβαιώσει. " δήλωση αναφέρει πολύ σαφώς ότι, εάν το 2020 δεν έχουν επιτευχθεί οι στόχοι, αυτό θα αποτελεί σοβαρή ένδειξη για την Επιτροπή ότι το αντίστοιχο κράτος μέλος δεν έχει λάβει τα απαραίτητα μέτρα για την επίτευξή τους. Επί αυτής της βάσης, που υποστηρίζεται από συμπεράσματα στις τετραμηνιαίες εθνικές εκθέσεις προόδου, η Επιτροπή μπορεί να παραπέμψει τα κράτη μέλη στο Δικαστήριο για μη συμμόρφωση με τις απαιτήσεις της οδηγίας.
<P>
Μπορεί να είναι σημαντικό για τους Πράσινους να μην είναι ευχαριστημένοι, μιας και οι Πράσινοι αρέσκονται να διοργανώνουν αέναες εκστρατείες, όμως πρέπει να λάβουν έστω υπόψη τα όσα επισημαίνει η Επιτροπή στην προαναφερθείσα δήλωση.
<P>
Δεύτερον, έχουμε προσθέσει νέες διατάξεις για την πρόληψη της δημιουργίας αποβλήτων, στο άρθρο 8 α. Αυτές ορίζουν ότι η Επιτροπή πρέπει να υποβάλει έκθεση σχετικά με την εξέλιξη της παραγωγής αποβλήτων στην ΕΕ και τις δυνατότητες πρόληψης της δημιουργίας αποβλήτων έως το 2011, ενώ έως το 2014 πρέπει να παρουσιάσει προτάσεις για την πρόληψη της παραγωγής αποβλήτων, καθώς και στόχους αποσύνδεσης για το 2020. Αποδείχθηκε αδύνατο να επιτευχθεί συμφωνία μεταξύ Συμβουλίου και Επιτροπής σχετικά με τους ποσοτικούς στόχους πρόληψης της δημιουργίας αποβλήτων σε αυτή την οδηγία, εν μέρει επειδή απουσιάζουν τα απαραίτητα στοιχεία για τον ορισμό τέτοιων στόχων, όμως το Κοινοβούλιο, μέσω των τροπολογιών του, έχει δημιουργήσει τη δυναμική για μια μελλοντική πολιτική η οποία θα μπορεί να περιλαμβάνει στόχους πρόληψης της παραγωγής αποβλήτων.
<P>
Το νέο άρθρο συνιστά επομένως σημαντικό επίτευγμα. Είναι κάτι που οι συνάδελφοι που θα μας διαδεχθούν θα μπορούν να χρησιμοποιήσουν ως βάση για περαιτέρω προσπάθεια. Δεν μπορούμε να τα κάνουμε όλα σε αυτή την οδηγία, πρέπει να αφήσουμε και ορισμένα στοιχεία σε όσους θα μας διαδεχθούν την προσεχή δεκαετία.
<P>
Τρίτον, για πρώτη φορά κατοχυρώνουμε τη διάσημη κοινοτική ιεράρχηση των αποβλήτων στην κοινοτική νομοθεσία. Μιλούμε γι' αυτό επί χρόνια, όμως αν ελέγξετε τη νομοθεσία της ΕΕ θα δείτε ότι δεν την περιλαμβάνει. Εντούτοις, σύντομα θα την περιλαμβάνει, και μπορούμε να είμαστε ευτυχείς για μια μικρή νίκη, καθώς καταφέραμε να συμφωνήσει το Συμβούλιο ώστε η ιεράρχηση να τεθεί σε "σειρά προτεραιότητας" στη νομοθεσία για την πρόληψη και τη διαχείριση των αποβλήτων.
<P>
Τέταρτον, εξασφαλίσαμε συμφωνία ως προς την ανάγκη να δοθεί μεγαλύτερη έμφαση στη διαχείριση των επικίνδυνων αποβλήτων, όπως επιθυμούσαν αρκετοί συνάδελφοι.
<P>
Πέμπτον, εξασφαλίσαμε επίσης ότι θα συνεχίσει να δίδεται προτεραιότητα στην αναγέννηση των αποβλήτων ελαίων - αν και δεν επιτεύχθηκε η στήριξη μιας πολιτικής, την οποία γνωρίζω ότι επιθυμούσαν ορισμένοι συνάδελφοι, σύμφωνα με την οποία η αναγέννηση θα είχε καταστεί υποχρεωτική σε όλα τα κράτη μέλη. Εξασφαλίσαμε την υποστήριξη του Συμβουλίου για την τροπολογία που κατατέθηκε από την κ. Hennicot-Schoepges και άλλους συναδέλφους με σκοπό να διευκολυνθούν οι ΜΜΕ ως προς τη χρήση του καταλόγου αποβλήτων, ενώ επιτύχαμε επίσης την υποστήριξη ενός νέου άρθρου σχετικά με τα βιολογικά απόβλητα.
<P>
Εν κατακλείδι, η οδηγία διευκρινίζει τα κριτήρια ενεργειακής απόδοσης για την αποτέφρωση, κατατάσσοντας την ανάκτηση ενέργειας στις δραστηριότητες ανάκτησης παρά διάθεσης. Αυτή είναι η καλύτερη διαθέσιμη συμφωνία. Οποιοσδήποτε νομίζει ότι μπορούσαμε να επιτύχουμε καλύτερα αποτελέσματα αν προχωρούσαμε σε διαδικασία συνδιαλλαγής τρέφει αυταπάτες. Για να χρησιμοποιήσω μια διάσημη φράση του Jack Nicholson: "this is as good as it gets" ["καλύτερα δεν γίνεται"].
<SPEAKER ID="067" NAME="Σταύρος Δήμας">
Μέλος της Επιτροπής. - Κυρία Πρόεδρε, αξιότιμα μέλη του Ευρωπαϊκού Κοινοβουλίου, θα ήθελα κατ' αρχάς να ευχαριστήσω και να συγχαρώ την εισηγήτρια κ. Jackson για την εξαιρετική συμβολή της στην αναθεώρηση της οδηγίας πλαίσιο για τα απόβλητα, καθώς και τους σκιώδεις εισηγητές και την Επιτροπή Περιβάλλοντος για τη θετική και εποικοδομητική συμβολή τους.
<P>
Με τη συγκεκριμένη οδηγία η Κοινότητα κάνει το πρώτο ουσιαστικό βήμα προς τη δημιουργία μιας κοινωνίας της ανακύκλωσης. " οδηγία εισάγει μια σύγχρονη αντίληψη στη διαχείριση των αποβλήτων. Αντιμετωπίζει τα απόβλητα ως εκμεταλλεύσιμες πρώτες ύλες. Παρέχει σαφέστερους ορισμούς, απλουστευμένες διατάξεις, αλλά και νέους φιλόδοξους στόχους.
<P>
Με την ενσωμάτωση των διατάξεων της οδηγίας για τα επικίνδυνα απόβλητα και της οδηγίας για τα χρησιμοποιημένα ορυκτέλαια, η οδηγία συντελεί στην ευρύτερη προσπάθεια βελτίωσης της νομοθεσίας και απλοποίησης του κοινοτικού κεκτημένου. Το επόμενο βήμα, βεβαίως, θα είναι η επιτυχής εφαρμογή της.
<P>
" προσπάθεια και η επιμονή του Κοινοβουλίου ήταν σημαντικές και απέδωσαν καρπούς. Δεν ήταν εύκολο να πεισθούν τα κράτη μέλη να αποδεχθούν τους νέους στόχους ανακύκλωσης και να συμφωνήσουν στους στόχους πρόληψης. Παρ' όλα αυτά, ο σκοπός αυτός επιτεύχθηκε πλήρως.
<P>
Εκφράστηκαν ορισμένες αμφιβολίες κατά πόσον οι στόχοι θα εφαρμοστούν από τα κράτη μέλη. Θα ήθελα να επισημάνω ότι, με την τρέχουσα διατύπωση των ποσοτικών στόχων, η Επιτροπή έχει τη δυνατότητα και την πολιτική βούληση να παραπέμψει τα κράτη μέλη στο Ευρωπαϊκό Δικαστήριο, εφόσον αυτά δεν έχουν λάβει τα μέτρα που είναι αναγκαία για την επίτευξη των στόχων ανακύκλωσης.
<P>
Πολλά άλλα σημαντικά στοιχεία ενσωματώθηκαν από το Κοινοβούλιο στο κείμενο της οδηγίας. Μεταξύ αυτών είναι η ιεράρχηση των αποβλήτων σε 5 κατηγορίες, νέες διατάξεις σχετικά με τη χωριστή συλλογή βιο-αποβλήτων και επικινδύνων αποβλήτων καθώς και πολλές χρήσιμες αποσαφηνίσεις. Τα στοιχεία αυτά εμπλουτίζουν την αρχική πρόταση της Επιτροπής και βελτιώνουν το κείμενο, ώστε να καταστεί ένα φιλόδοξο νομοθετικό εργαλείο για τις μελλοντικές γενιές. Είναι ιδιαίτερα ικανοποιητικό, φυσικά, το γεγονός ότι κατέστη δυνατή η επίτευξη συμφωνίας στη δεύτερη ανάγνωση. Θα ήθελα να επισημάνω για άλλη μια φορά τον εποικοδομητικό ρόλο του Ευρωπαϊκού Κοινοβουλίου στην εν λόγω διαδικασία.
<P>
" συγκεκριμένη οδηγία διαμορφώνει ένα νέο πλαίσιο διαχείρισης των αποβλήτων και συνιστά ένα στέρεο θεμέλιο για άλλες πρωτοβουλίες κοινοτικής πολιτικής. " Ευρωπαϊκή Επιτροπή είναι σε θέση να υποστηρίξει τη συμβιβαστική δέσμη προκειμένου να επιτευχθεί συμφωνία σε δεύτερη ανάγνωση.
<SPEAKER ID="068" NAME="John Bowis">
εξ ονόματος της Ομάδας PPE-DE. - (EN) Κυρία Πρόεδρε, αν δεν γελιέμαι, η Caroline Jackson ανέφερε μια φράση του Jack Nicholson. Γνωρίζοντας τις επιδόσεις της στο γκολφ, νόμιζα ότι η φράση θα ανήκε στον Jack Nicklaus, δεν αμφιβάλλω όμως ότι θα χρησιμοποιούσαν την ίδια περίπου φράση: "This is about as good as it gets" ["Μην περιμένετε τίποτε καλύτερο"]. Αυτό τιμά ιδιαίτερα τις ικανότητες της εισηγήτριάς μας, και την χαιρετίζω εξ ονόματος της πολιτικής μας ομάδας.
<P>
Επιβάλλεται να την στηρίξουμε και να λάβουμε μέτρα. Το αποτέλεσμα δεν είναι όσο καλό φανταζόμασταν ότι θα μπορούσε να είναι σε κάποιο σημείο. Εντούτοις, έχουμε σημειώσει τεράστια πρόοδο. Κύριε Επίτροπε, από εσάς εξαρτάται τώρα να εξασφαλίσετε την εφαρμογή και να προωθήσετε τις συνακόλουθες διατάξεις για την πρόληψη σε συνδυασμό με τον στόχο σας για το 2014. Γνωρίζω ότι θα ξεκινήσετε την εν λόγω διαδικασία, και αυτό είναι εξίσου σημαντικό.
<P>
Είναι σημαντικό διότι έχουμε εξετάσει μια ολόκληρη σειρά προτάσεων για τα απόβλητα όσο βρίσκομαι σε τούτο το Κοινοβούλιο: έχουμε ασχοληθεί με τα οχήματα, τον ηλεκτρικό και ηλεκτρονικό εξοπλισμό, τις μπαταρίες, τις συσκευασίες και ούτω καθεξής. Ωστόσο, τα απόβλητα εξακολουθούν να αυξάνονται· αυξάνονται ταχύτερα από τον ρυθμό μεγέθυνσης των οικονομιών μας. Αυξάνονται δε ταχύτερα σε ορισμένους τομείς όπως τα αστικά απόβλητα, και γι' αυτό πρέπει να λάβουμε αμέσως μέτρα.
<P>
" χώρα μου προσφέρει ένα από τα χειρότερα παραδείγματα όσον αφορά τα απόβλητα. Χαιρετίζουμε τις Κάτω Χώρες διότι προσφέρουν το καλύτερο παράδειγμα. Ωστόσο, πρέπει όλοι να φτάσουμε στο ίδιο επίπεδο. Όλοι χρειαζόμαστε περισσότερη ανακύκλωση ώστε να ανταποκριθούμε στους όρους της ιεράρχησης: πρέπει να επιτύχουμε τους στόχους ως προς την ανακύκλωση και την πρόληψη και ούτω καθεξής. Φρονώ ότι το μέτρο αυτό θα μας βοηθήσει να ακολουθήσουμε αυτή την πορεία υιοθετώντας καλύτερες νοοτροπίες από ό,τι στο παρελθόν, με τη σπάταλη οικονομία μας, τη σπάταλη κοινωνία μας και τις σπάταλες πολιτικές μας.
<SPEAKER ID="069" NAME="Guido Sacconi">
εξ ονόματος της Ομάδας PSE. - (IT) Κυρία Πρόεδρε, κυρίες και κύριοι, θεωρώ ενισχυτικό της θέσης μου το γεγονός ότι η κ. Jackson και ο Επίτροπος Δήμας παρείχαν πλήρεις εξηγήσεις σχετικά με τις κύριες συνιστώσες αυτού του συμβιβασμού, τον οποίο υποστηρίζω και εγώ. Επιτρέψτε μου λοιπόν να σας καταθέσω ορισμένες κατεξοχήν πολιτικές σκέψεις.
<P>
Είμαι διαπραγματευτής και πάντα με απασχολεί το κατά πόσον ο συμβιβασμός που έχει επιτευχθεί είναι βάσιμος ή όχι. Ξαναδιάβασα λοιπόν τα κείμενα με φρέσκο μυαλό, μετά τη νύχτα των διαπραγματεύσεων. Είναι πράγματι απορίας άξιον γιατί οι διαπραγματεύσεις πρέπει πάντα να ολοκληρώνονται τη νύχτα. Έχουν μήπως μικρότερη αξία οι συμφωνίες που επιτυγχάνονται το πρωί; Πρέπει και αυτό να μας δώσει τροφή για σκέψη. Με κάθε ειλικρίνεια -και αυτό το απευθύνω στους συναδέλφους μας των Πρασίνων και της Ευρωπαϊκής Ενωτικής Αριστεράς, καθώς και στον Karl-Heinz Florenz, που βλέπω ότι έχει καταθέσει εκ νέου μια τροπολογία της Επιτροπής Περιβάλλοντος που είχε την υπογραφή μου και ως εκ τούτου δεν μπορώ παρά να υποστηρίξω- με κάθε ειλικρίνεια, εξετάζοντας τόσο τον συμβιβασμό όσο και τα κείμενα της Επιτροπής Περιβάλλοντος, έχουμε επιτύχει -και αυτό το οφείλουμε κυρίως σε εσάς, κυρία Jackson- ένα πραγματικά εκπληκτικό αποτέλεσμα.
<P>
Γνωρίζουμε ότι δεν υπήρχε τίποτε σχετικά με την ανακύκλωση στην πρόταση της Επιτροπής, και ακολούθως στην κοινή θέση; Το μόνο που υπήρχε ήταν μια αιτιολογική σκέψη που ανέφερε την κοινωνία της ανακύκλωσης χωρίς να υπεισέρχεται σε περαιτέρω λεπτομέρειες. Δεν υπήρχε τίποτε άλλο! Τώρα έχουμε συγκεκριμένους στόχους· έχουμε μια αναθεώρηση το 2014, οπότε θα μπορούν να συμπεριληφθούν και άλλα υλικά, τα οποία δεν καλύπτονται προς το παρόν· γνωρίζουμε με βεβαιότητα, όπως μόλις επιβεβαίωσε ο Επίτροπος Δήμας, ότι μπορεί να αναληφθεί νομική δράση κατά των κρατών τα οποία δεν εφαρμόζουν τα μέτρα που έχουν σχεδιαστεί για την επίτευξη αυτών των στόχων.
<P>
Αυτό είναι, κατ' εμέ, πολύ σημαντικό. Είναι επίσης πολύ σημαντικό το γεγονός ότι τίθεται επιτέλους σε εφαρμογή μια πολιτική και νομική διαδικασία που να υποχρεώνει τα κράτη να καταρτίζουν γνήσια σχέδια πρόληψης της δημιουργίας αποβλήτων, καθώς και το γεγονός ότι έχει συμπεριληφθεί επιτέλους στην ευρωπαϊκή νομοθεσία, και είναι νομικώς δεσμευτική, μια ιεράρχηση της διάθεσης αποβλήτων που σέβεται το περιβάλλον, καθιστώντας πλέον τα απόβλητα όχι μόνον πρόβλημα αλλά και πλουτοπαραγωγικό πόρο.
<P>
Με κάθε ειλικρίνεια, λοιπόν, και επωμιζόμενοι πλήρως τις ευθύνες μας, πιστεύω ότι η απόρριψη αυτού του συμβιβασμού και η παραπομπή του θέματος σε μια επικίνδυνη συνδιαλλαγή δεν θα ήταν προς όφελος των ευρωπαίων πολιτών, αλλά θα μετέτρεπε την επίτευξη και καθιέρωση αυτών των στόχων, οι οποίοι ορίζονται εδώ με σαφή και απολύτως αδιαμφισβήτητο τρόπο, σε ένα είδος ρωσικής ρουλέτας.
<SPEAKER ID="070" NAME="Mojca Drčar Murko">
εξ ονόματος της Ομάδας ALDE. - (EN) Κυρία Πρόεδρε, με αυτό το κείμενο ελπίζουμε να αντιστρέψουμε την τάση της παραγωγής περισσότερων αποβλήτων από όσα ανακυκλώνουμε. Είναι αποτέλεσμα πολυετών συζητήσεων και συνυπολογισμού της πραγματικότητας που επικρατεί σε δύο σημαντικές ομάδες κρατών μελών ως προς τα συστήματα διαχείρισης των αποβλήτων: των κρατών που εφαρμόζουν την ανακύκλωση και των κρατών που εφαρμόζουν την υγειονομική ταφή.
<P>
Ο επιτευχθείς συμβιβασμός πρέπει να προσεγγιστεί υπό αυτό το πρίσμα. Για πρώτη φορά, στην οδηγία προσδίδεται πρωταρχικός ρόλος στην πρόληψη και την ανακύκλωση. Επιπλέον, το κείμενο διαθέτει την αναγκαία δυναμική που επιτρέπει την προσαρμογή σε υψηλότερους στόχους καθώς και σε στόχους για νέα ρεύματα αποβλήτων. Πρόκειται για έναν προσεκτικά ισορροπημένο συμβιβασμό, ο οποίος είναι εφαρμόσιμος και ρεαλιστικός. Όσον αφορά τις τροπολογίες, δεν θεωρούμε ότι στο σύνολό τους υπονομεύουν την εν γένει συμφωνία.
<P>
Όσον αφορά τα υποπροϊόντα -το άρθρο στο σώμα της οδηγίας και το άρθρο για τον αποχαρακτηρισμό των αποβλήτων- οι περισσότεροι επικριτές φοβούνται το ενδεχόμενο εικονικής ανάκτησης. Δεδομένου ότι δεν υπάρχει συμφωνία σε διεθνές επίπεδο επί του θέματος, ο κίνδυνος είναι πραγματικός. Πρέπει, επομένως, να καταστεί σαφές ότι η Επιτροπή θα χρησιμοποιήσει τις κατευθυντήριες γραμμές του Φεβρουαρίου του 2007 ώστε να αποτρέψει ένα τέτοιο ενδεχόμενο.
<P>
Πολύ θα το εκτιμούσα αν ο κ. Δήμας μας έδινε σήμερα τη διαβεβαίωση ότι μια ουσία ή αντικείμενο θα αποστέλλεται ως υποπροϊόν εκτός της Κοινότητας μόνον εφόσον πληρούνται οι όροι του άρθρου 4, παράγραφος 1, στην Κοινότητα.
<P>
Το ίδιο ισχύει για τον αποχαρακτηρισμό των αποβλήτων. Όταν ορισμένα απόβλητα παύουν να είναι απόβλητα, η ουσία ή το αντικείμενο που προκύπτει μπορεί να αποσταλεί υπό αυτό το καθεστώς σε χώρες εκτός της Κοινότητας μόνον εφόσον πληρούνται οι όροι του άρθρου 5 στην Κοινότητα. Αυτό θα διευκόλυνε πολλούς βουλευτές του ΕΚ να υπερψηφίσουν τον συμβιβασμό.
<P>
Εν κατακλείδι, θέλω να εκφράσω τις θερμές ευχαριστίες μου στην εισηγήτρια και τους σκιώδεις εισηγητές για τη γόνιμη συνεργασία τους προς όφελος των πολιτών της Ευρώπης.
<SPEAKER ID="071" NAME="Jill Evans">
εξ ονόματος της Ομάδας Verts/ALE. - (EN) Κυρία Πρόεδρε, θέλω και εγώ να ευχαριστήσω την κ. Jackson. Μπορεί να καταλήξαμε σε διαφωνία σχετικά με τον φόρο, όμως θεωρώ ότι δεν υπάρχει καμία αμφιβολία ως προς το ότι η συνεργασία καθ' όλη τη διάρκεια των συζητήσεων υπήρξε άψογη. Δεν είμαστε ικανοποιημένοι σήμερα -αν και θα ήθελα να ήμαστε- και θέλω να αναφέρω ορισμένους από τους λόγους για τους οποίους δεν είμαστε ικανοποιημένοι από τον συμβιβασμό.
<P>
Υποστηρίξαμε 30 από τις συμβιβαστικές τροπολογίες και καταθέσαμε ορισμένες άλλες τροπολογίες με τις οποίες προσπαθήσαμε να ενισχύσουμε τον συμβιβασμό ως προς τα επικίνδυνα απόβλητα, τον αποχαρακτηρισμό των αποβλήτων, τα υποπροϊόντα και τη χωριστή συλλογή των βιολογικών αποβλήτων. Εξαρχής, όμως, τα πρωτεύοντα θέματα για εμάς ήταν η υιοθέτηση δεσμευτικών στόχων για τη μείωση και ανακύκλωση των αποβλήτων και η αντίθεση στην αναταξινόμηση της αποτέφρωσης ως συστήματος ανάκτηση ενέργειας. Ο τελικός συμβιβασμός δεν προβλέπει νομικώς δεσμευτικό στόχο μείωσης των αποβλήτων. Μια μελέτη για την πρόληψη της δημιουργίας αποβλήτων δεν αποτελεί εναλλακτική λύση που να υποκαθιστά τα μέτρα σταθεροποίησης· η διαρκής αύξηση του όγκου των αποβλήτων είναι μη βιώσιμη και χωρίς αυτό το μέτρο η αύξηση θα συνεχιστεί.
<P>
Παρότι έχουν τεθεί στόχοι ανακύκλωσης και επαναχρησιμοποίησης κατά 50% και 70% και τα κράτη μέλη υποχρεώνονται από τη νομοθεσία να εφαρμόσουν μέτρα για την επίτευξη αυτών των στόχων, οι ίδιοι οι στόχοι δεν είναι δεσμευτικοί. Είμαι ευγνώμων για την εξήγηση που μας έδωσε ο κ. Δήμας, όμως γιατί υπήρξε τόσο μεγάλη συζήτηση σχετικά με τη συγκεκριμένη διατύπωση; Ο λόγος είναι ότι έτσι αποφεύγεται να καταστούν δεσμευτικοί οι εν λόγω στόχοι.
<P>
Τα απόβλητα μεταποίησης και τα βιομηχανικά απόβλητα, τα οποία προσφέρουν τεράστιες δυνατότητες επαναχρησιμοποίησης και ανακύκλωσης, έχουν εξαιρεθεί τελείως. " αποτέφρωση δεν μπορεί να θεωρείται μέθοδος διαχείρισης των αποβλήτων ισάξια με την ανακύκλωση και την επαναχρησιμοποίηση· αυτό θα προσελκύσει απλώς περαιτέρω επενδύσεις για αποτεφρωτήρες και θα υπονομεύσει άμεσα την ιεράρχηση των αποβλήτων. Εφόσον υιοθετηθεί αυτός ο αποδυναμωμένος συμβιβασμός, θα έχουμε χάσει την ευκαιρία να εξασφαλίσουμε πραγματική δράση και επίδειξη ηγετικού πνεύματος σε επίπεδο ΕΕ στον τομέα της πολιτικής για τα απόβλητα τη στιγμή ακριβώς που την χρειαζόμαστε επειγόντως.
<SPEAKER ID="072" NAME="Bairbre de Brún">
εξ ονόματος της Ομάδας GUE/NGL. - (GA) Κυρία Πρόεδρε, ευχαριστώ την κ. Jackson για το έργο που επιτέλεσε. Συνεργαστήκαμε καλά μαζί της στην προσπάθεια να επιφέρουμε ορισμένες βελτιώσεις στην αρχική πρόταση της Επιτροπής, αν και δεν συμφωνούμε σε όλα.
<P>
" πρόταση να "ανακαταταχθούν" οι αποτεφρωτήρες ως μέθοδος ανάκτησης εφόσον πληρούν ορισμένα κριτήρια απόδοσης θα ανησυχήσει πολλούς ανθρώπους σε όλη την Ένωση. Παραμένουμε αντίθετοι σε αυτή την αλλαγή κατηγορίας της αποτέφρωσης και έχουμε καταθέσει τροπολογία για τη διαγραφή αυτής της πρότασης.
<P>
Όσον αφορά την ανακύκλωση, η τελευταία πρόταση στο πλαίσιο της διαπραγμάτευσης ορίζει στόχους οι οποίοι μπορεί να είναι πολύ δύσκολο να επιβληθούν λόγω της ασάφειας στη διατύπωση, σύμφωνα με την οποία: "τα κράτη μέλη λαμβάνουν τα αναγκαία μέτρα ώστε να εξασφαλιστεί η επίτευξη των στόχων ανακύκλωσης."
<P>
" βελτίωση της νομοθεσίας απαιτεί να είμαστε πιο ακριβείς στη διατύπωση των στόχων μας και να μην αφήνουμε την ερμηνεία στο Δικαστήριο των Ευρωπαϊκών Κοινοτήτων. Ως εκ τούτου, επιθυμούμε να προστατεύσουμε και να διατηρήσουμε τη διατύπωση όπως ψηφίστηκε από την αρμόδια επιτροπή.
<P>
Οι προτάσεις σχετικά με την πρόληψη της δημιουργίας αποβλήτων έχουν αποδυναμωθεί σε τέτοιο σημείο ώστε να μην μπορούν να προσφέρουν αρκετά ουσιαστική συμβολή ή να βοηθήσουν σαφώς τα κράτη μέλη να σταθεροποιήσουν και να μειώσουν τον όγκο των αποβλήτων τους. " πολύ αποδυναμωμένη αναφορά στους στόχους πρόληψης σημαίνει ότι δεν κατοχυρώνεται ακόμη νομοθετικώς μια εναρμονισμένη πρωτοβουλία για την πρόληψη και τον καθορισμό συναφών δεικτών.
<P>
Συνεπώς, μπορούμε να συνυπογράψουμε μέρος του έργου που επιτελέσαμε από κοινού. Εντούτοις, όσον αφορά άλλες πτυχές του εν λόγω έργου, θεωρούμε ότι οφείλουμε να καταθέσουμε τροπολογίες. Επιτρέψτε μου, για μια ακόμη φορά, να ευχαριστήσω την κ. Jackson για τον ανοικτό και περιεκτικό τρόπο με τον οποίο συνεργάστηκε με τους σκιώδεις εισηγητές.
<P>
(Χειροκροτήματα)
<SPEAKER ID="073" NAME="Johannes Blokland">
εξ ονόματος της Ομάδας IND/DEM. - (NL) Κυρία Πρόεδρε, η Επιτροπή Περιβάλλοντος, Δημόσιας Υγείας και Ασφάλειας των Τροφίμων έχει εκπονήσει μια πολύ καλή έκθεση ως σύσταση για δεύτερη ανάγνωση. Αναφέρομαι κυρίως στην προεξέχουσα θέση που δίνεται στην ιεράρχηση των αποβλήτων, στην κατάργηση της κατηγορίας των υποπροϊόντων, στον προσεκτικό χειρισμό της έννοιας του αποχαρακτηρισμού των αποβλήτων, στους κανόνες προστασίας για τα επικίνδυνα απόβλητα και στους στόχους πρόληψης, επαναχρησιμοποίησης και ανακύκλωσης.
<P>
" μόνη αρνητική πτυχή της έκθεσης της Επιτροπής Περιβάλλοντος ήταν η τροπολογία που αποβλέπει στην ενθάρρυνση της αποτέφρωσης αποβλήτων, θεωρώντας την αποδοτική χρήση εάν ανακτάται αρκετή ενέργεια.
<P>
Στο αποτέλεσμα της διαπραγμάτευσης που επιτεύχθηκε μετά από δύο μήνες, δεν απέμεναν πολλά στοιχεία από τη σύσταση της Επιτροπής Περιβάλλοντος, και αυτό δεν οφειλόταν στην εισηγήτρια, αλλά στην αδιάλλακτη στάση του Συμβουλίου.
<P>
Το άρθρο σχετικά με τα υποπροϊόντα δεν έχει τροποποιηθεί και τα κράτη μέλη μπορούν να αποφασίζουν με δική τους πρωτοβουλία πότε τα απόβλητα παύουν να είναι απόβλητα, με όλες τις στρεβλώσεις του ανταγωνισμού που συνεπάγεται αυτό. Επιπλέον, δεν έχει τεθεί κανένας στόχος πρόληψης ενώ οι στόχοι επαναχρησιμοποίησης και ανακύκλωσης έχουν αποδυναμωθεί σημαντικά. Αυτοί είναι οι λόγοι για τους οποίους δεν υποστήριξα τη συμβιβαστική συμφωνία. Εντούτοις, δεν παύω να ελπίζω ότι, όταν ψηφίσουμε αύριο, θα υιοθετήσουμε τα καλύτερα στοιχεία της έκθεσης της Επιτροπής Περιβάλλοντος. Αναφέρομαι ειδικότερα στις τροπολογίες της Ομάδας GUE/NGL και των Πρασίνων. Το περιβάλλον αξίζει να προχωρήσουμε σε περαιτέρω διαδικασία διαμεσολάβησης για την επίτευξη αυτού του στόχου, στην οποία θα πείσουμε πραγματικά το Συμβούλιο να προβεί στις αναγκαίες βελτιώσεις. Εάν, ως Κοινοβούλιο, πείθουμε για τις θέσεις μας, πρέπει να είναι δυνατό, υπό την ηγεσία της κ. Jackson, να κάνουμε περισσότερα από όσα επιτυγχάνουμε σήμερα. Θέλω να ευχαριστήσω την κ. Jackson και τους υπόλοιπους σκιώδεις εισηγητές για την άριστη συνεργασία τους και ελπίζω ότι η αυριανή ψηφοφορία θα έχει αίσια έκβαση.
<SPEAKER ID="074" NAME="Luca Romagnoli" AFFILIATION="NI">
(IT) Κυρία Πρόεδρε, κυρίες και κύριοι, χαιρετίζω και στηρίζω όλες τις τροπολογίες που αποβλέπουν στη θέσπιση στόχων, οι οποίοι είναι επιβεβλημένοι για την πρόληψη με σκοπό τη βελτιωμένη ανακύκλωση. Φυσικά, υποστηρίζω επίσης την εμμονή σε μια σαφώς καθορισμένη και σαφώς διαρθρωμένη ιεράρχηση των αποβλήτων. Επιβάλλεται επίσης να είμαστε σε θέση να αντλούμε ακριβή και συγκρίσιμα στατιστικά στοιχεία προκειμένου να επιτευχθεί περαιτέρω πρόοδος όσον αφορά τόσο την πρόληψη όσο και την ανακύκλωση των βιομηχανικών αποβλήτων.
<P>
Κυρίες και κύριοι, θεωρώ ότι στο Κοινοβούλιο πρέπει να υποστηρίξουμε με συνέπεια την εφαρμογή της αρχής της ιεράρχησης ως γενικό κανόνα, και όχι ως κατευθυντήρια αρχή όπως προτιμά το Συμβούλιο. " οδηγία πρέπει να διευκρινίζει λεπτομερώς τα κριτήρια που πρέπει να χρησιμοποιούνται για τυχόν αποκλίσεις, οι οποίες, κατά τη γνώμη μου, πρέπει όπου είναι απαραίτητο να διατυπώνονται με συντεταγμένο και σαφή τρόπο, έτσι ώστε να μην υπάρχει καμία αμφιβολία για το τι θεωρείται ανάκτηση και τι θεωρείται διάθεση αποβλήτων.
<P>
Συμφωνώ με την εισηγήτρια ότι η ενέργεια από εγκαταστάσεις διαχείρισης αποβλήτων μπορεί να διαδραματίσει σημαντικό ρόλο στη διαχείριση των μετά την ανακύκλωση αποβλήτων και ότι βρισκόμαστε πλέον αντιμέτωποι με μια σημαντική επιλογή σε αυτόν τον τομέα, αν λάβουμε υπόψη την εξάρτηση της Ευρωπαϊκής Ένωσης από επισφαλείς εισαγωγές ενέργειας από πολλά άλλα μέρη του κόσμου. Επιτρέψτε μου να ολοκληρώσω την παρέμβασή μου λέγοντας ότι χαιρετίζω επίσης τις τροπολογίες σχετικά με την αναγέννηση των αποβλήτων ελαίων, τα οποία είχαν αρχικά εξαιρεθεί.
<SPEAKER ID="075" NAME="Karl-Heinz Florenz" AFFILIATION="PPE-DE">
(DE) Κυρία Πρόεδρε, κύριε Επίτροπε, επιτρέψτε μου να πω στην Caroline Jackson ότι δεν έχω μείνει ικανοποιημένος από τον συμβιβασμό, όμως αυτό δεν οφείλεται σε έλλειψη διαπραγματευτικής ικανότητας από την πλευρά της κ. Jackson. Στην προκειμένη περίπτωση, πρέπει να πω στον Σταύρο Δήμα ότι η δυσαρέσκειά μου αφορά τον ρόλο της Επιτροπής, κάτι που δεν συμβαίνει πολύ συχνά.
<P>
Στην περίπτωση των αεροσκαφών, της βιομηχανίας και των μηχανοκίνητων οχημάτων, η Ευρωπαϊκή Επιτροπή είναι εξαιρετικά αυστηρή, παζαρεύοντας για κάθε γραμμάριο μείωσης των εκπομπών CO2, και πολύ ορθώς πράττει. Στην περίπτωση της πολιτικής διαχείρισης των αποβλήτων, ωστόσο, το CO2 δεν τίθεται καν προς συζήτηση. Τα στοιχεία συγκλίνουν σε δυνητική μείωση των εκπομπών CO2 κατά 100 εκατ. τόνους. Αυτή είναι μια χρυσή ευκαιρία, όμως το παρόν έγγραφο την αφήνει να πάει τελείως χαμένη.
<P>
Ο δεύτερος λόγος για τον οποίο εκφράζω τη δυσαρέσκειά μου είναι το γεγονός ότι έχουμε γίνει ένα είδος εταιρείας σκυροδέτησης. Ρίχνουμε σκυρόδεμα πάνω από τις αποκλίσεις στην Ευρώπη αντί να στοχεύουμε στην εναρμόνιση. Ενώ καθορίζουμε στόχους, αυτοί δεν είναι δεσμευτικοί. Κατά τη διάρκεια της προσεχούς 20ετίας δεν θα έχουμε κανέναν πραγματικά εναρμονισμένο στόχο στην Ευρώπη. Αυτό είναι το στοιχείο της έκθεσης που με ενοχλεί. Μια εικοσαετία είναι σχεδόν μισή γενιά. Έπρεπε να είχαμε φανεί πολύ πιο καινοτόμοι, και μπορούσαμε να το επιτύχουμε.
<P>
Πιστεύω, κύριε Επίτροπε, ότι υπάρχει ένα μόνο σοβαρό πρόβλημα, συγκεκριμένα το άρθρο 14. Θα ήμουν ευτυχής αν μπορούσατε να μιλήσετε λίγο περισσότερο γι' αυτή τη διάταξη. Σε ένα ομοσπονδιακό κράτος, το θέμα αυτό μπορεί να είναι ιδιαίτερα σύνθετο. Αφορά το θέμα της διαχείρισης των σύμμεικτων ή μη αναμεμειγμένων αποβλήτων και τον τρόπο χειρισμού τους σύμφωνα με την αρχή της αυτάρκειας. Σας παρακαλώ να σχολιάσετε περεταίρω και εις βάθος αυτό το θέμα στην καταληκτική σας παρέμβαση.
<P>
Αυτή την περίοδο, φυσικά, ένα ή δύο άτομα ισχυρίζονται ότι θα εξασφαλίσουμε μεγάλη πλειοψηφία, όμως, εάν δεν επιλυθούν αυτά τα ζητήματα, ορισμένες από τις μεγάλες χώρες θα δυσκολευτούν αναμφίβολα να αποφασίσουν για την τελική ψήφο τους. Παρακαλώ να λάβετε υπόψη ότι δεν έχουμε μόνο την αυριανή ανάγνωση· θα ακολουθήσει και τρίτη ανάγνωση, και η ύπαρξη ήδη 64 τροπολογιών είναι αρκετή για μια διαδικασία συνδιαλλαγής.
<P>
Εάν λοιπόν εκμεταλλευτείτε αυτή την ευκαιρία, κύριε Επίτροπε, για να εξηγήσετε ένα ή δύο πράγματα γι' αυτά τα εκκρεμή ζητήματα, φαντάζομαι ότι θα μπορέσουμε να καταλήξουμε σε θετικό αποτέλεσμα.
<SPEAKER ID="076" NAME="Gyula Hegyi" AFFILIATION="PSE">
(EN) Κυρία Πρόεδρε, στην Ευρώπη ανακυκλώνουμε αυτή την περίοδο μόνο το 27% των αποβλήτων μας και σχεδόν τα μισά απόβλητά μας καταλήγουν σε χώρους υγειονομικής ταφής. Αυτό καταδεικνύει ότι πρέπει να αλλάξουμε εντελώς τον τρόπο διαχείρισης των αποβλήτων μας. Επιπλέον, πρέπει να ενθαρρύνουμε την πρόληψη της δημιουργίας αποβλήτων, να ενισχύσουμε την επαναχρησιμοποίηση και την ανακύκλωση και να ελαχιστοποιήσουμε την ποσότητα των αποβλήτων προς υγειονομική ταφή. Επομένως, χαιρετίζω το γεγονός ότι η ιεράρχηση των αποβλήτων διατηρήθηκε στο νέο συμβιβαστικό κείμενο μετά από κάποια συζήτηση.
<P>
Όσον αφορά την πρόληψη -τον κύριο στόχο της νομοθεσίας- νοσταλγώ τους στόχους του προηγούμενου κειμένου ως προς τη σταθεροποίηση του όγκου των αποβλήτων, όμως τους είχαμε εγκρίνει ήδη στην πρώτη ανάγνωση. Στα παλαιά κράτη μέλη κάθε άτομο παράγει σχεδόν διπλάσια οικιακά απόβλητα -570 κιλά ετησίως- από ό,τι οι κάτοικοι των νέων κρατών μελών - 300 έως 350 κιλά ετησίως. Έτσι, τα πλούσια κράτη πρέπει πρώτα να αρχίσουν να μειώνουν την παραγωγή αποβλήτων.
<P>
" ποσότητα των παραγόμενων αποβλήτων αυξάνεται σε ευρωπαϊκό επίπεδο. Συνεπώς, τα προγράμματα πρόληψης, τα οποία προτείνονται στη συμβιβαστική θέση, δεν επαρκούν: πρέπει να θέσουμε δεσμευτικούς στόχους για την ανάσχεση της αυξανόμενης παραγωγής αποβλήτων. Γι' αυτό σκέφτομαι να υποστηρίξω την τροπολογία αριθ. 48 με την οποία επανεισάγεται ο στόχος της σταθεροποίησης του όγκου των αποβλήτων. Επικροτώ τους υποχρεωτικούς στόχους επαναχρησιμοποίησης και ανακύκλωσης αποβλήτων, αλλά φοβάμαι ότι το νέο κείμενο, που αναφέρει ότι τα κράτη μέλη πρέπει να "λάβουν τα αναγκαία μέτρα" ώστε να εξασφαλιστεί η επίτευξη των στόχων, δεν είναι αρκετό. Χρειαζόμαστε συγκεκριμένους, εκτελέσιμους και δεσμευτικούς στόχους, τόσο για τα οικιακά όσο και για τα βιομηχανικά απόβλητα. Προτείνω λοιπόν να υποστηριχθεί η τροπολογία 82, ώστε να εξασφαλιστεί η επιβολή των στόχων ανακύκλωσης.
<P>
Τούτων λεχθέντων, επικροτώ την έκθεση και το έργο της κ. Jackson, του φίλου μου Guido Sacconi και άλλων.
<SPEAKER ID="077" NAME="Chris Davies" AFFILIATION="ALDE">
(EN) Κυρία Πρόεδρε, αυτή η συμφωνία είναι ό,τι καλύτερο μπορούσαμε να επιτύχουμε, όπως υποστηρίζει η εισηγήτρια, και της απονέμω εύσημα για τα όσα έχει επιτύχει. Κατά τη διάρκεια των συνεδριάσεων συνδιαλλαγής που γίνονται στις 3 η ώρα το πρωί μπορούν να εξασφαλιστούν οφέλη τα οποία είναι αδύνατα σε άλλα σημεία της διαδικασίας διαπραγμάτευσης.
<P>
Όλοι αναγνωρίζουμε ότι το μέγεθος του βουνού των αποβλήτων μας πρέπει να μειωθεί. Ένα βρετανικό σουπερμάρκετ ανήγγειλε πρόσφατα ότι έως το 2012 σκοπεύει να μειώσει τη χρήση συσκευασιών κατά 25% και τη χρήση τσαντών μεταφοράς κατά 33%. Θέλει να εξασφαλίσει ότι τα απόβλητα τρόφιμα θα μετατρέπονται σε ενέργεια μέσω αναερόβιας ζύμωσης. Θέλει να περιορίσει τον αριθμό υλικών που χρησιμοποιούνται στις συσκευασίες σε μόνον τέσσερα τα οποία να είναι εύκολο να ανακυκλωθούν ή να λιπασματοποιηθούν και θέλει επίσης να τυπώσει απλά σύμβολα σε όλες τις συσκευασίες ώστε να διευκολύνει τους πελάτες που επιθυμούν να ανακυκλώσουν ή να λιπασματοποιήσουν τα απόβλητά τους.
<P>
Όλα αυτά είναι θέματα πολιτικής βούλησης. " μείωση των αποβλήτων είναι θέμα πολιτικής βούλησης, την οποία μπορούμε να ενισχύσουμε μέσω της κοινοτικής νομοθεσίας.
<P>
Υποψιάζομαι ότι μπορούσαμε να είχαμε καταφέρει τουλάχιστον να συμφωνήσει το Συμβούλιο να επισπεύσει την ημερομηνία κατά την οποία θα δημοσιεύσει τις προτάσεις μείωσης των αποβλήτων, από το 2014 σε μερικά χρόνια νωρίτερα. Το Κοινοβούλιο έπραξε σωστά. Θα μπορούσε, ίσως, να έχει επιτύχει περισσότερα.
<SPEAKER ID="078" NAME="Hiltrud Breyer" AFFILIATION="Verts/ALE">
(DE) Κυρία Πρόεδρε, κυρίες και κύριοι, η πρόταση είναι απογοητευτική. Ούτε λίγο ούτε πολύ, συνιστά αδυναμία ανταπόκρισης στην ανάγκη να καταβληθεί περισσότερη προσπάθεια για την αντιμετώπιση της αλλαγής του κλίματος και τη διατήρηση των φυσικών πόρων. Γνωρίζουμε ότι η Ευρωπαϊκή Υπηρεσία Περιβάλλοντος έχει προβλέψει αύξηση κατά 50% του όγκου των αποβλήτων έως το 2020. Σε αυτό το πλαίσιο, το γεγονός ότι δεν έχουν οριστεί δεσμευτικά επίπεδα σταθεροποίησης ή δεσμευτικοί στόχοι ανακύκλωσης συνιστά παταγώδη αποτυχία, υποχώρηση στις πιέσεις των κρατών μελών. Λόγω αυτών των πιέσεων, το μέσο που ήταν επιβεβλημένο να εγκρίνουμε έχει αναμφίλεκτα αποδυναμωθεί.
<P>
Είναι επίσης απογοητευτικό το γεγονός ότι η αποτέφρωση αποβλήτων μετατρέπεται όλο και περισσότερο σε ύστατο μέσο καταφυγής, εις βάρος της πρόληψης των αποβλήτων. Οι ποσοστώσεις για την ανακύκλωση και η σταθεροποίηση του όγκου των αποβλήτων θα είχαν συμβάλει στην αντιστάθμιση αυτής ακριβώς της ανισορροπίας. Ελπίζω ότι, εγκρίνοντας τις αντίστοιχες τροπολογίες, μπορούμε ακόμα να επιφέρουμε ορισμένες βελτιώσεις σε αυτό το σχέδιο και να κάνουμε αυτό που είναι πραγματικά απαραίτητο: να καταρτίσουμε το είδος της φιλόδοξης πολιτικής διαχείρισης των αποβλήτων που έχουμε ανάγκη στην Ευρωπαϊκή Ένωση.
<SPEAKER ID="079" NAME="Roberto Musacchio" AFFILIATION="GUE/NGL">
(IT) Κυρία Πρόεδρε, κυρίες και κύριοι, λυπάμαι αλλά οφείλω να ασκήσω κριτική σε ορισμένες από τις συμβιβαστικές θέσεις στις οποίες καταλήξαμε καθώς, σε μερικές περιπτώσεις, δημιουργούν κίνδυνο υπονόμευσης του κειμένου που πολύ ορθώς είχε εγκρίνει κατά την πρώτη ανάγνωση το Κοινοβούλιο.
<P>
Λυπάμαι επίσης διότι αυτές οι αλλαγές προς το χειρότερο έχουν επιβληθεί από το Συμβούλιο και είναι εσφαλμένες και επικίνδυνες. Αυτό το αναφέρω έχοντας υπόψη και την προσωπική μου εμπειρία, δεδομένου ότι ζω στην Ιταλία. Στην προκειμένη περίπτωση, η Ιταλία προσφέρει δυστυχώς ένα κακό παράδειγμα διαχείρισης αποβλήτων, αδυνατώντας να σεβαστεί το πνεύμα και το γράμμα της ευρωπαϊκής νομοθεσίας βάσει της οποίας η ορθή ιεράρχηση, που περιλαμβάνει σειρά μέτρων, από τη μείωση ώς την ανακύκλωση, έχει καθιερωθεί εδώ και αρκετό διάστημα.
<P>
" εν λόγω ιεράρχηση πρέπει να ενισχυθεί μέσω ποσοτικοποιημένων και συγκεκριμένων στόχων -μείωσης και ανακύκλωσης- που θα αφορούν και τα βιομηχανικά απόβλητα, και όχι να αποδυναμώνεται, όπως συμβαίνει σε κάποιο βαθμό εν προκειμένω, αφήνοντας περιθώρια για πολιτικές διάθεσης οι οποίες υπονομεύουν τη φιλοσοφία της. " Ιταλία, λόγου χάρη, έχει προσφέρει δισεκατομμύρια ευρώ για κίνητρα με σκοπό την αποτέφρωση αποβλήτων τα τελευταία χρόνια, με αποτελέσματα που είναι εμφανή στον καθένα και σε καμία περίπτωση δεν μπορούν να θεωρηθούν θετικά.
<SPEAKER ID="080" NAME="Jim Allister" AFFILIATION="NI">
(EN) Κυρία Πρόεδρε, σε ολόκληρη την Ευρώπη, όλα τα κράτη μέλη πασχίζουν να ανταποκριθούν στις ανεξέλεγκτες τιμές της ενέργειας. Συνεπώς, η αντιμετώπιση των αποβλήτων ως δυνητικώς σημαντικών καυσίμων είναι, πιστεύω, και λογική και απαραίτητη. Είναι σίγουρα μια μέθοδος επωφελής από όλες τις απόψεις - και για τη διαχείριση του τεράστιου όγκου των αποβλήτων μας και για την εξασφάλιση μιας εναλλακτικής πηγής ενέργειας, ιδίως ενόψει της ενεργειακής κρίσης που διανύουμε και της αυξανόμενης εξάρτησης από επισφαλείς προμήθειες πετρελαίου από τρίτες χώρες.
<P>
Ως εκ τούτου, δεν κατανοώ την επιφυλακτικότητα ορισμένων ως προς την αντιμετώπιση του προφανούς πλεονεκτήματος που προσφέρει η ενέργεια από απόβλητα. Φοβάμαι ότι ορισμένοι συνάδελφοι αισθάνονται τόσο προσκολλημένοι στα δόγματά τους υπέρ της ανακύκλωσης και κατά της αποτέφρωσης ώστε να είναι έτοιμοι να θυσιάσουν την ευκαιρία να εξασφαλίσουμε θερμότητα και ηλεκτρισμό από απόβλητα. Επ' αυτού, οφείλω να πω ότι διαπράττουν μείζον σφάλμα.
<P>
Όσον αφορά ένα σχετικό θέμα, επιτρέψτε μου να επισημάνω ότι υποστηρίζω πολύ έντονα τη διεύρυνση του ορισμού της "ανάκτησης" στο πλαίσιο της οδηγίας, έτσι ώστε να καθίσταται αναντίρρητα σαφές ότι η ενέργεια από απόβλητα συνιστά ανάκτηση και όχι διάθεση αποβλήτων. Αυτό πρέπει να το εφαρμόσουμε ιδιαίτερα στο γεωργικό μας τομέα, όπου υπάρχουν πολλές ευκαιρίες χρήσης αυτής της μεθόδου.
<SPEAKER ID="081" NAME="Françoise Grossetête" AFFILIATION="PPE-DE">
(FR) Κυρία Πρόεδρε, θέλω καταρχάς να ευχαριστήσω θερμώς την εισηγήτριά μας, Caroline Jackson, για το αξιόλογο έργο που έχει επιτελέσει, το οποίο αντικατοπτρίζει την ποιότητα της εμπειρογνωμοσύνης της ως προς το ευαίσθητο ζήτημα της διαχείρισης των αποβλήτων. Την συγχαίρω επίσης διότι άκουσε πολύ προσεκτικά τις διάφορες απόψεις, κάτι που έκανε καθ' όλη τη διάρκεια των διαπραγματεύσεων, και χάρη σε αυτό μπορέσαμε να καταλήξουμε σε αυτόν τον δύσκολο συμβιβασμό με το Συμβούλιο και την Επιτροπή.
<P>
Έχουμε έτσι μια νέα οδηγία με την οποία επιχειρείται η διασάφηση διαφόρων σημείων. Χαιρετίζουμε τη διαχείριση και την ιεράρχηση των αποβλήτων καθώς και τους φιλόδοξους στόχους ως προς την ανακύκλωση που έχουν τεθεί για τα κράτη μέλη - 50% για τα οικιακά απόβλητα μέχρι το έτος 2020. " διαχείριση των αποβλήτων πρέπει να βασιστεί στην πρόληψη, την επαναχρησιμοποίηση, την ανακύκλωση, την ανάκτηση και, τέλος, τη διάθεση, και αυτή η ιεράρχηση πρέπει να αποτελεί κατευθυντήρια αρχή. Είναι επίσης σημαντικό οι αποτεφρωτήρες να υπόκεινται σε κριτήρια ενεργειακής απόδοσης, όπως ορίζεται στο κείμενο, υπό τον όρο, φυσικά, ότι η αποτέφρωση χρησιμοποιείται μόνο όταν καμία άλλη μέθοδος δεν είναι εφικτή.
<P>
Σε αυτή τη βάση, θεωρώ πολύ θετικό το γεγονός ότι το κείμενο επιτρέπει επίσης πολύ αυστηρούς ελέγχους των επικίνδυνων αποβλήτων και πιο αυστηρά μέτρα ανιχνευσιμότητας.
<P>
Πρόκειται, φυσικά, περί συμβιβασμού καθώς θα προτιμούσαμε να είχαμε προχωρήσει περισσότερο σε ορισμένα σημεία, όπως η προσθήκη περιβαλλοντικών κριτηρίων στον ορισμό της ανάκτησης και ο καθορισμός πιο αυστηρών προϋποθέσεων για τον αποχαρακτηρισμό των αποβλήτων· έπειτα υπάρχει το θέμα των υποπροϊόντων, ο ορισμός των οποίων δημιουργεί κάποια προβλήματα. Εντούτοις, πρέπει οπωσδήποτε να στηρίξουμε αυτόν τον συμβιβασμό, καθότι γνωρίζουμε πολύ καλά ότι ήταν δύσκολο να επιτευχθεί και ότι, αν προχωρήσουμε σε διαβούλευση, κινδυνεύουμε να ηττηθούμε και να προκαλέσουμε τεράστια καθυστέρηση. Πρέπει να συνειδητοποιήσουμε ότι, καθώς η ευρωπαϊκή πολιτική για τα απόβλητα είναι μέχρι στιγμής αποτυχημένη, είναι πολύ προτιμότερο να συμφωνήσουμε σε μια λύση που φαίνεται λογική, η δε Ευρωπαϊκή Επιτροπή πρέπει να βρίσκεται σε διαρκή επαγρύπνηση προκειμένου να εξασφαλιστεί η ορθή εφαρμογή αυτής της οδηγίας. Θα δούμε αν μπορούμε να προχωρήσουμε περισσότερο μετά από λίγα χρόνια.
<SPEAKER ID="082" NAME="Anne Ferreira" AFFILIATION="PSE">
(FR) Κυρία Πρόεδρε, κύριε Επίτροπε, κυρίες και κύριοι, σε ό,τι με αφορά δεν είμαι ικανοποιημένη ούτε από τη μορφή ούτε από την ουσία αυτού του συμβιβαστικού κειμένου.
<P>
Ως προς τη μορφή, θεωρώ ότι δεν μπορούμε να επιτελέσουμε σωστά το έργο μας όταν, ενώ έχουμε ξοδέψει δύο χρόνια προσπαθώντας να συντάξουμε ένα κείμενο, διαπιστώνουμε ότι οι τελικές αποφάσεις -οι οποίες δεν περιορίζονται επ' ουδενί σε ήσσονος σημασίας προσαρμογές- λαμβάνονται στα κρυφά και προχωρούν πολύ περισσότερο από ό,τι συμφωνήθηκε στην Επιτροπή Περιβάλλοντος, ενώ καταλήγουν στα γραφεία των βουλευτών λίγες μόνον ώρες πριν από την ψηφοφορία.
<P>
Επί της ουσίας, αυτό το συμβιβαστικό κείμενο είναι μια ολομέτωπη υποχώρηση η οποία δεν δίνει σαφή ορισμό της ανάκτησης, δεν επιδιώκει πλέον τη σταθεροποίηση του όγκου των αποβλήτων, δεν καθορίζει φιλόδοξους στόχους ανακύκλωσης και αντικατοπτρίζει, δυστυχώς, την ανικανότητα της Επιτροπής και του Συμβουλίου να κάνουν πράξη τις άκρως φιλόδοξες δηλώσεις που γίνονται σε ευρωπαϊκό και διεθνές επίπεδο.
<P>
Όχι, δεν είμαι ικανοποιημένη· ανησυχώ μάλιστα για την πολιτική ανικανότητά μας να αναλάβουμε γνήσια περιβαλλοντική δράση ή δράση για τη βελτίωση της υγείας μας, και γι' αυτό άλλωστε έχω καταψηφίσει το κείμενο.
<SPEAKER ID="083" NAME="Anne Laperrouze" AFFILIATION="ALDE">
(FR) Κυρία Πρόεδρε, κύριε Επίτροπε, κυρίες και κύριοι, καταρχάς θέλω να αποδώσω εύσημα στην εισηγήτριά μας, Caroline Jackson, και στη Mojka Drčar Murko, την εισηγήτρια της Ομάδας ALDE, για το έργο που έχουν επιτελέσει.
<P>
Το θέμα των επικίνδυνων αποβλήτων εγείρει ζωτικής σημασίας θέματα ανιχνευσιμότητας, μη αραίωσης, ομοιόμορφης αποθήκευσης πληροφοριών για τις μετακινήσεις αποβλήτων κατά τη διάρκεια μεγάλων χρονικών περιόδων, ήτοι πενταετία για όλα τα τμήματα της αλυσίδας· εντούτοις, όλα αυτά τα θέματα αντιμετωπίζονται μάλλον με ελαφρότητα. Αυτό είναι περισσότερο από θλιβερό από την άποψη της υγείας όσο και του περιβάλλοντος.
<P>
Όσον αφορά τα υποπροϊόντα, είμαι εξαιρετικά απογοητευμένη. Δεν είμαι αντίθετη με την έννοια των υποπροϊόντων: απεναντίας, αναγνωρίζω τη σημασία τους· θεωρώ όμως ότι ο ορισμός που δίνεται στην κοινή θέση του Συμβουλίου δεν προσφέρει αρκετές εγγυήσεις και ότι εν τέλει δημιουργείται κίνδυνος αμαύρωσης της ίδιας της έννοιας ως αποτέλεσμα πιθανών καταχρήσεων.
<P>
Άλλα ζητήματα, όπως ο αποχαρακτηρισμός των αποβλήτων και η ανάκτηση των αποβλήτων, νομίζω ότι έχουν θυσιαστεί στο όνομα μιας συμφωνίας στη δεύτερη ανάγνωση.
<SPEAKER ID="084" NAME="Friedrich-Wilhelm Graefe zu Baringdorf" AFFILIATION="Verts/ALE">
(DE) Κυρία Πρόεδρε, κύριε Επίτροπε, κυρία Jackson, θα καταθέσουμε μια διακομματική τροπολογία η οποία είχε κερδίσει τη στήριξη της πλειοψηφίας στο Σώμα κατά την πρώτη ανάγνωση. Αφορά το ακόλουθο πρόβλημα: σε πολλές χώρες της ΕΕ μη επεξεργασμένα, μη αποστειρωμένα υπολείμματα τροφίμων διατίθενται επανειλημμένα ως τροφή στην κτηνοτροφία ή απορρίπτονται παρανόμως. Ξανά και ξανά, οι συμπεριφορές αυτού του είδους δημιουργούν κίνδυνο ασθενειών όπως ο αφθώδης πυρετός. Είναι συνεπώς επιβεβλημένο να εξασφαλιστεί ότι τα υπολείμματα τροφίμων αποστειρώνονται και διατίθενται ακίνδυνα από εγκεκριμένες επιχειρήσεις με εφαρμογή των κατάλληλων μεθόδων. Τα κράτη μέλη πρέπει να έχουν τη δυνατότητα να επιτρέπουν τη διάθεσή τους ως χοιροτροφών μόνον εφόσον έχουν αποστειρωθεί για 20 λεπτά σε θερμοκρασία 133°C και σε πίεση 3 ατμοσφαιρών, και εφόσον τηρούνται πλήρως όλες οι άλλες προϋποθέσεις του κανονισμού 1774/2002. Πιστεύω ακράδαντα ότι, αν το Κοινοβούλιο εγκρίνει αυτή την τροπολογία, το Συμβούλιο θα εντάξει τον συγκεκριμένο κανόνα στη συμβιβαστική θέση.
<SPEAKER ID="085" NAME="Umberto Guidoni" AFFILIATION="GUE/NGL">
(IT) Κυρία Πρόεδρε, κυρίες και κύριοι, ο συμβιβασμός που έχει επιτευχθεί αποτελεί βήμα οπισθοδρόμησης σε σύγκριση με το κείμενο που ενέκρινε η Επιτροπή Περιβάλλοντος.
<P>
Το αρχικό κείμενο ανέφερε ότι η παραγωγή αποβλήτων πρέπει να μειωθεί στα επίπεδα του 2009 από το 2012 και ύστερα, θεσπίζοντας έτσι μια γνήσια πολιτική πρόληψης, με μέτρα τα οποία εφαρμόζονται σταδιακά με την πάροδο του χρόνου. Ο στόχος αυτός έχει ακυρωθεί στο συμβιβαστικό κείμενο, αφήνοντας τα πάντα ασαφή. " Επιτροπή Περιβάλλοντος είχε θέσει ελάχιστους στόχους για την ανακύκλωση των οικιακών και βιομηχανικών αποβλήτων, οι οποίοι έπρεπε να επιτευχθούν εντός καθορισμένων -αν και πολύ μακρινών- προθεσμιών. Και αυτοί οι στόχοι έχουν αποδυναμωθεί, καθώς περιορίζονται μόνο σε ορισμένους τύπους υλικών ενώ αποκλείονται τα βιομηχανικά απόβλητα.
<P>
Μια άλλη αρνητική πτυχή είναι η προώθηση των αποτεφρωτήρων που ξεπερνούν ένα ορισμένο επίπεδο απόδοσης μετατρέποντάς τους από εγκαταστάσεις διάθεσης σε εγκαταστάσεις ανάκτησης. Αυτή η οδηγία φαίνεται να ενδίδει στις επιθυμίες των ισχυρών ομάδων πίεσης. " έκβαση του ιρλανδικού δημοψηφίσματος απέδειξε ότι είτε θα ταχθείτε στο πλευρό των πολιτών, μεριμνώντας για τα θέματα που τους απασχολούν, είτε θα προκαλέσετε κίνδυνο απόρριψης της ιδέας της Ευρώπης και παράλυσης της διαδικασίας ολοκλήρωσης.
<P>
Το Κοινοβούλιο πρέπει να λάβει σοβαρά υπόψη τα χιλιάδες ηλεκτρονικά μηνύματα ευρωπαίων πολιτών, οι οποίοι απαιτούν μεγαλύτερες αναλήψεις υποχρεώσεων και δεσμευτικούς στόχους, ειδάλλως κινδυνεύουμε να χάσουμε μια ακόμη σημαντική ευκαιρία ενίσχυσης της αξιοπιστίας των ευρωπαϊκών οργάνων.
<SPEAKER ID="086" NAME="Péter Olajos" AFFILIATION="PPE-DE">
(HU) Ευχαριστώ πολύ, κυρία Πρόεδρε. Χαιρετίζω τη συμβιβαστική δέσμη, αλλά συγχρόνως θέλω να υπογραμμίσω ότι ο συμβιβασμός είναι μάλλον εύθραυστος. Έχει συνεπώς ζωτική σημασία όλα τα κράτη μέλη να συμπεριφερθούν υπεύθυνα και να μην προσπαθήσουν να εκμεταλλευτούν τυχόν κενά που μπορεί να έχουν παραμείνει στη νομοθεσία. Στην Ουγγαρία, επί του παρόντος, η χωριστή συλλογή αποβλήτων αντιστοιχεί στο 2% του συνόλου. Κατά την άποψή μου, δεν μπορούμε να πούμε τίποτε άλλο γι' αυτό εκτός από το να εκφράσουμε την ελπίδα ότι ο αντίκτυπος της οδηγίας θα συμβάλει εν τέλει στην αντιστροφή της κατάστασης και στην εγκατάλειψη της παρούσας πολύ αποδυναμωμένης θέσης. Στο ανατολικό ήμισυ της Ευρώπης, οι επενδύσεις για τη διαχείριση των αποβλήτων έχουν αυξηθεί τα τελευταία χρόνια, κατά μεγάλο μέρος χάρη σε χρηματοδότηση από το μέσο προενταξιακών διαρθρωτικών πολιτικών (ISPA) και το Ταμείο Συνοχής. " κατασκευή χώρων υγειονομικής ταφής αποτελεί σημαντική δραστηριότητα, όμως σε διάφορες κοινότητες έχει αρχίσει η εφαρμογή προγραμμάτων διαχωρισμού των αποβλήτων, καθώς και μέτρων που αποσκοπούν στη χωριστή συλλογή των οργανικών αποβλήτων σε ορισμένες περιπτώσεις. Από την άλλη πλευρά, δεν προβλέπονται ουσιαστικά μέτρα και επενδύσεις με σκοπό τη μείωση των αποβλήτων, ενώ δεν έχει ακόμη δημιουργηθεί ειδικευμένη βιομηχανία για την επεξεργασία των ανακυκλώσιμων υλικών. Ο χαρακτήρας των κατευθυντήριων γραμμών που θα καθορίσει η Ευρωπαϊκή Ένωση θα είναι συνεπώς κρίσιμος, ιδίως για την Ουγγαρία. Σύμφωνα με τις στατιστικές, κάθε κοινότητα θα μπορούσε κατά βάση να επιτύχει μείωση κατά 50% των αποβλήτων που παράγει από το πρώτο στάδιο εφαρμογής προγράμματος ανακύκλωσης ξηρών αποβλήτων και χωριστής συλλογής των οργανικών αποβλήτων από πόρτα σε πόρτα. Κατά τον καθορισμό, όμως, νέων υποχρεώσεων, πρέπει να εξετάζουμε επίσης τη δυνατότητα επιβολής και τα αντίστοιχα κόστη. Παραδείγματος χάριν, μπορούν οι πρόσθετες επενδύσεις να πραγματοποιηθούν στις ίδιες περιοχές με τα προγράμματα ISPA; Μπορούν να τροποποιηθούν οι αρχικές συμβάσεις; Αν δεν μπορούν, έχει ελάχιστη σημασία το αν υπάρχει ζήτηση για την επέκταση του διαχωρισμού των αποβλήτων ή αν υφίσταται νομοθεσία για τη μείωση του όγκου των αποβλήτων που μεταφέρεται σε χώρους υγειονομικής ταφής· βάσει των εικοσαετών συμβάσεων, τα απόβλητα που συλλέγονται πρέπει να μεταφέρονται στους χώρους υγειονομικής ταφής που έχουν κατασκευαστεί. Εκτός από την έγκριση αυτής της οδηγίας, επομένως, δεν πρέπει να καθυστερήσουμε να στρωθούμε στη δουλειά για την αναζήτηση πιθανών μεθόδων τροποποίησης των υφιστάμενων συμβάσεων. Συγχαίρω την εισηγήτρια για το αξιολογότατο έργο της. Σας ευχαριστώ πολύ.
<SPEAKER ID="087" NAME="Horst Schnellhardt" AFFILIATION="PPE-DE">
(DE) Κυρία Πρόεδρε, πιστεύω ότι μπορούμε να συγχαρούμε την εισηγήτρια. Οπωσδήποτε κατάφερε να επιτύχει ένα αποδεκτό αποτέλεσμα στις διαπραγματεύσεις με το Συμβούλιο. Θέλω δε να υπογραμμίσω ιδιαίτερα τη συμπερίληψη της ιεράρχησης των διαφόρων αποβλήτων.
<P>
Υπάρχουν, ωστόσο, ορισμένα αρνητικά στοιχεία, τα οποία είναι πραγματικά ακατανόητα και εισήχθησαν σε αυτό το κείμενο από το Συμβούλιο. Το πρώτο αφορά τα ζωικά υποπροϊόντα. Είχαμε αποφασίσει στην αρμόδια επιτροπή ότι τα ζωικά υποπροϊόντα θα διαγράφονταν από αυτή την οδηγία πλαίσιο για τα απόβλητα. Αυτό που έκανε τώρα το Συμβούλιο ήταν να δημιουργήσει ένα από εκείνα τα γραφειοκρατικά εμπόδια που οδηγούν τους αγρότες στα οδοφράγματα. Ορίζει ότι η κοπριά που υποβάλλεται σε επεξεργασία για τη μετατροπή της σε βιοαέριο γίνεται ξαφνικά απόβλητο. Ξέρετε τι σημαίνει αυτό; Σημαίνει ότι οι αγρότες θα χρειάζονται άδεια επεξεργασίας αποβλήτων και θα πρέπει να διευκρινίζουν τον ακριβή όγκο και τη φύση των προς επεξεργασία αποβλήτων καθώς και τον χώρο επεξεργασίας.
<P>
Ο κανονισμός σχετικά με τα ζωικά υποπροϊόντα ορίζει ρητώς ότι για την κοπριά ισχύουν εξαιρέσεις. Επομένως, τώρα θα είναι ευκολότερο για έναν αγρότη να απλώσει την κοπριά στα χωράφια του παρά να την επεξεργαστεί για την παραγωγή βιοαερίου. Με άλλα λόγια, δημιουργούμε γραφειοκρατικά εμπόδια σε μια πρακτική την οποία ουσιαστικά επιθυμούμε να ενθαρρύνουμε.
<P>
Το δεύτερο στοιχείο αφορά τα απόβλητα έλαια. " οδηγία για τα απόβλητα έλαια -που, όπως γνωρίζετε, πρόκειται πλέον να καταργηθεί- ορίζει ότι τα απόβλητα έλαια πρέπει να υποβάλλονται σε επεξεργασία και αναγέννηση. Βάσει της οδηγίας αυτής, μεγάλος όγκος ελαίων υποβάλλεται σε επεξεργασία. Έχει καθιερωθεί ήδη, φυσικά, ότι τα απόβλητα έλαια δεν χρειάζεται να υποβάλλονται σε επεξεργασία στις περιπτώσεις στις οποίες η αναγέννηση δεν είναι οικονομικά βιώσιμη ή τεχνικά εφικτή. Τώρα ορίζεται ότι τις αποφάσεις θα τις λαμβάνουν τα κράτη μέλη. Είμαστε λοιπόν ακόμα Ευρωπαϊκή Ένωση ή έχουμε επιστρέψει σε ένα απλό σύνολο κρατών μελών; Γεγονός είναι ότι τεμαχίζουμε σαφέστατα και πάλι την αγορά. Αυτό νομίζω ότι είναι πολύ ανησυχητικό. Επιτρέψτε μου να θίξω τώρα το θέμα της αυξανόμενης αυτάρκειας. Οι τοπικές αρχές θα καθορίζουν πλέον ποιος μπορεί να διαθέτει τι και πότε. Εξυπακούεται ότι ασκήθηκαν έντονες πιέσεις από τοπικές αρχές με πλεονάζουσα ικανότητα αποτέφρωσης. Είναι λάθος, όμως, να κινηθούμε προς μια τέτοια κατεύθυνση. Δεν αποτελεί πρόσφορη επιλογή, και η επέκταση της συγκεκριμένης πρακτικής κάνει την οικονομία της αγοράς να περιέρχεται σε αδιέξοδο στον τομέα της διαχείρισης αποβλήτων.
<SPEAKER ID="088" NAME="Frieda Brepoels" AFFILIATION="PPE-DE">
(NL) Κυρία Πρόεδρε, θεωρώ ότι ο συγκεκριμένος συμβιβασμός αποτελεί σαφώς ένα σημαντικό βήμα προόδου για την ευρωπαϊκή περιβαλλοντική νομοθεσία. Εντούτοις, δεν είμαι τελείως ικανοποιημένη από τον συμβιβασμό. Γιατί; " περιφέρειά μου, η Φλάνδρα, μαζί, λόγου χάρη, με τις Κάτω Χώρες, διαθέτει την καλύτερη πολιτική διαχείρισης των αποβλήτων και διακρίνεται στην ταξινόμηση και την ανακύκλωση, θεωρούμε λοιπόν ότι οι προτεινόμενοι στόχοι για την ανακύκλωση και την πρόληψη είναι εντελώς ανεπαρκείς. Πραγματικά δεν μας ενθαρρύνουν καθόλου να βελτιώσουμε στο μέλλον τις επιδόσεις μας.
<P>
Δεν είμαστε επίσης τελείως ικανοποιημένοι από το ενδεχόμενο να θεωρηθούν οι αποτεφρωτήρες οικιακών αποβλήτων αποδοτική χρήση βάσει του προτύπου της ενεργειακής απόδοσης, κάτι που πιστεύουμε ότι, στην πράξη, θα δημιουργήσει μεγάλη σύγχυση. Εντούτοις, είμαι βέβαιη ότι το συνολικό αποτέλεσμα πρέπει να παραδεχτούμε ότι είναι πολύ θετικό, και γι' αυτό θέλω να ευχαριστήσω ειλικρινώς την κ. Jackson για την τεράστια συμβολή της. Θα στηρίζουμε τον συμβιβασμό.
<SPEAKER ID="089" NAME="Csaba Sándor Tabajdi" AFFILIATION="PSE">
(HU) Κυρία Πρόεδρε, στην παρούσα μορφή της, δυστυχώς, η οδηγία πλαίσιο για τα απόβλητα δημιουργεί κίνδυνο για την επέκταση της χρήσης βιοαερίου. Συμφωνώ πλήρως με τον συνάδελφό μας κ. Schnellhardt της Ομάδας ΕΛΚ-ΕΔ ότι η τρέχουσα οδηγία είναι ανεπαρκής όσον αφορά την παραγωγή βιοαερίου, καθώς και τη χρήση κοπριάς ή αστικών αποβλήτων. Στην παρούσα της μορφή, δυστυχώς, η οδηγία για τα απόβλητα θα θέσει σε κίνδυνο την επέκταση της χρήσης βιοαερίου. Το γεγονός αυτό υπονομεύει την έκθεση Jackson. Στο πλαίσιο της οδηγίας για τα απόβλητα, ο χαρακτηρισμός του ζωικού λιπάσματος που χρησιμοποιείται για την παραγωγή βιοαερίου ως απόβλητο είναι διφορούμενος. Εφόσον περιληφθούν και αυτά τα υλικά στο πεδίο εφαρμογής της οδηγίας, θα καταστεί αδύνατη η παραγωγή βιοαερίου από ζωικό λίπασμα, παρά το γεγονός ότι αυτό θα είχε σημαντικά πλεονεκτήματα από την άποψη της διαχείρισης της ενέργειας, του περιβάλλοντος και της προστασίας του κλίματος. Πρέπει να αποσαφηνίσουμε αυτό το κουβάρι και να αποκαταστήσουμε τη νομοθετική συνέπεια το ταχύτερο δυνατόν· επομένως, πρέπει να υιοθετήσουμε τη θέση της Επιτροπής για την οδηγία όσον αφορά το βιοαέριο.
<SPEAKER ID="090" NAME="Adam Gierek" AFFILIATION="PSE">
(PL) Κυρία Πρόεδρε, συγχαρητήρια στην εισηγήτρια για τη ρεαλιστική αξιολόγηση του εντεινόμενου προβλήματος των αποβλήτων. Οι βασικές παράμετροι στις οποίες στηρίζονται οι προτεινόμενοι κανονισμοί είναι η πρόληψη της παραγωγής αποβλήτων και η ανακύκλωση υλικών. " ανάκτηση ενέργειας είναι απλούστερη, αλλά δεν πρέπει να αντικαταστήσει την ανακύκλωση υλικών, η οποία είναι δυσκολότερη.
<P>
Γι' αυτό είναι απαραίτητο να δημιουργηθούν οι αναγκαίες προϋποθέσεις που να επιτρέπουν την ανακύκλωση των υλικών και να γίνουν ακριβέστερες νομικές διακρίσεις, περιγράφοντας, λόγου χάρη, πότε τα μεταλλικά απορρίμματα δεν είναι απόβλητα, αλλά αποτελούν πρώτη ύλη. Χρειαζόμαστε καλύτερες και φτηνότερες τεχνολογίες ανακύκλωσης υλικών. Τα προϊόντα πρέπει να σχεδιάζονται κατά τέτοιο τρόπο ώστε να απλουστεύεται η διαδικασία της ανακύκλωσης. Απαιτείται επιλεκτική περισυλλογή των απορριμμάτων, η οποία πρέπει να είναι προσαρμοσμένη στην αγορά, έτσι ώστε να ωφελούνται και τα νοικοκυριά και οι δυνητικοί χρήστες των δευτερογενών πρώτων υλών.
<P>
Χωρίς αυτές τις λύσεις κινδυνεύουμε να επαναληφθεί η κατάσταση που επικρατεί σήμερα στη Νάπολη, όπου, δυστυχώς, η αποτέφρωση των αποβλήτων μπορεί να αποδειχθεί η μόνη επιλογή.
<SPEAKER ID="091" NAME="Σταύρος Δήμας">
μέλος της Επιτροπής. - (EN) Κυρία Πρόεδρε, θέλω να ευχαριστήσω όλες και όλους τους ομιλητές σε αυτή τη συζήτηση για τις θετικές παρεμβάσεις τους.
<P>
Βάσει του συμφωνηθέντος κειμένου, τα κράτη μέλη πρέπει τώρα να λάβουν διάφορα μέτρα προκειμένου να βελτιώσουν τη διαχείριση των αποβλήτων τους. " οδηγία περιέχει σαφείς ορισμούς και αρχές διαχείρισης αποβλήτων, οι οποίες ευελπιστώ ότι θα λύσουν τα υπάρχοντα προβλήματα ερμηνείας, θα μειώσουν τον αριθμό των δικαστικών υποθέσεων και θα θέσουν υγιείς νομικές βάσεις για τη λειτουργία του τομέα της επεξεργασίας αποβλήτων.
<P>
Διάφορα στοιχεία κλειδιά έχουν περιληφθεί στη συνολική συμβιβαστική δέσμη που προτείνεται τώρα. Τα σημαντικότερα είναι τα ακόλουθα.
<P>
Καταρχάς, ο περιβαλλοντικός στόχος της οδηγίας είναι τώρα σαφής και φιλόδοξος. Το επίπεδο προστασίας του περιβάλλοντος δεν έχει απλώς διατηρηθεί, αλλά έχει ενισχυθεί σε αρκετές περιπτώσεις, όπως τα επικίνδυνα απόβλητα.
<P>
Οι συννομοθέτες κατέληξαν σε συμφωνία σχετικά με μια σειρά καίριων ορισμών, περιλαμβανομένων των ορισμών των αποβλήτων, της πρόληψης, της ανακύκλωσης και της ανάκτησης. Οι εν λόγω ορισμοί είναι σαφείς και κατανοητοί. Επιπλέον, η οδηγία ενσωματώνει επιτυχώς τις διατάξεις δύο άλλων οδηγιών προκειμένου να καταστεί πιο προσιτή η νομοθεσία, διατηρώντας παράλληλα υψηλά πρότυπα προστασίας του περιβάλλοντος.
<P>
Έχει αποσαφηνιστεί η διάκριση μεταξύ της ανάκτησης και της διάθεσης, με δυνατότητα της Επιτροπής να εξειδικεύσει περαιτέρω αυτή τη διάκριση εφόσον κριθεί αναγκαίο.
<P>
Έχει δημιουργηθεί μια σαφής "ιεράρχηση των αποβλήτων" σε πέντε επίπεδα η οποία προάγει την πρόληψη της δημιουργίας αποβλήτων και επιτρέπει τη διάθεση των μετά την ανακύκλωση αποβλήτων μόνο ως ύστατη λύση. Συγχρόνως, προσφέρεται το αναγκαίο περιθώριο ευελιξίας, που δικαιολογείται από υπεύθυνες εκτιμήσεις σχετικά με τον κύκλο ζωής.
<P>
Θέλω να υπενθυμίσω τη σημασία που έδωσε το Κοινοβούλιο κατά τη διάρκεια των διαπραγματεύσεων στην ενίσχυση των ανώτερων επιπέδων της "ιεράρχησης των αποβλήτων" θεσπίζοντας τους στόχους για την ανακύκλωση. Εάν οι στόχοι αυτοί δεν επιτευχθούν έως το 2020, η Επιτροπή δύναται να παραπέμψει τα κράτη μέλη στο Δικαστήριο για μη συμμόρφωση με τις διατάξεις της οδηγίας. Επιπλέον, η τρέχουσα διατύπωση εισάγει μια πιο τακτική και λεπτομερή διαδικασία παρακολούθησης των μέτρων που λαμβάνουν τα κράτη μέλη για την επίτευξη των αναγκαίων στόχων πριν από την προθεσμία του 2020, αντί του απλού ελέγχου των πραγματικών επιπέδων συμμόρφωσης το 2020 όταν τα συστήματα διαχείρισης των αποβλήτων θα βρίσκονται ήδη σε ισχύ. Μια τέτοια έγκαιρη διαδικασία επιβολής μπορεί να συμβάλει στην αποφυγή δυσάρεστων εκπλήξεων το 2020.
<P>
Τελευταίο αλλά όχι ασήμαντο, η οδηγία εισάγει μια εντελώς νέα διάσταση στην πρόληψη της δημιουργίας αποβλήτων την οποία η Επιτροπή είναι πρόθυμη να ακολουθήσει αμέσως μετά την υιοθέτηση και μεταφορά της. Τα κράτη μέλη θα πρέπει τώρα να καθορίζουν τα εθνικά τους σχέδια και δίκτυα διαχείρισης αποβλήτων, τα οποία πρέπει να αντικατοπτρίζουν τις αρχές και τις νέες υποχρεώσεις που ορίζονται στην αναθεωρημένη οδηγία.
<P>
Το άρθρο 14 της οδηγίας πλαίσιο για τα απόβλητα δεν ορίζει το κατά πόσον πρέπει να μετέχουν ιδιωτικές ή δημόσιες αρχές στη σύσταση και λειτουργία τέτοιων δικτύων, ούτε επηρεάζει με οποιονδήποτε τρόπο το ιδιοκτησιακό καθεστώς -δημόσιο ή ιδιωτικό- των επιχειρήσεων και υποδομών διαχείρισης των αποβλήτων. " κατανομή ευθυνών μεταξύ δημοσίου και ιδιωτικού τομέα είναι εσωτερικό θέμα που μπορεί να αποφασίζεται μόνο από τα κράτη μέλη. Εφόσον βρίσκεται ήδη σε λειτουργία επαρκές δίκτυο μηχανισμών διάθεσης και ανάκτησης -ιδιωτικό, δημόσιο ή μικτό- δεν είναι αναγκαία η λήψη πρόσθετων μέτρων για τη δημιουργία του.
<P>
Όσον αφορά τις ανησυχίες σχετικά με την έλλειψη ενός στόχου ως προς την ανακύκλωση των αποβλήτων μεταποίησης και των βιομηχανικών αποβλήτων, οι υπηρεσίες μου θα εξετάσουν το ενδεχόμενο θέσπισης ενός τέτοιου στόχου ως πρώτη προτεραιότητα στο πλαίσιο της αναθεώρησης του 2014, η οποία προβλέπεται στο άρθρο 8 α (στοιχείο 4).
<P>
Ως προς το θέμα της σίτισης ζώων με ζωικά υποπροϊόντα όπως απόβλητα του τομέα της εστίασης, αυτό ρυθμίζεται από τον κανονισμό για τα ζωικά υποπροϊόντα, ο οποίος αυτή την περίοδο τελεί υπό αναθεώρηση. Πρέπει να εξεταστεί στο πλαίσιο αυτού του κανονισμού, δεδομένου ότι η οδηγία πλαίσιο για τα απόβλητα δεν είναι το κατάλληλο κείμενο για τη ρύθμιση του τρόπου χρησιμοποίησης των αποβλήτων του τομέα της εστίασης.
<P>
Όσο για το εάν οι απαιτήσεις σχετικά με τα υποπροϊόντα και τα κριτήρια αποχαρακτηρισμού των αποβλήτων πρέπει να τηρούνται στην Ευρωπαϊκή Ένωση πριν από την αποστολή σε τρίτες χώρες, η Επιτροπή επιβεβαιώνει ότι αυτό ισχύει.
<P>
Όσον αφορά το κατά πόσον πρέπει να αποκλειστεί η κοπριά από το πεδίο εφαρμογής της οδηγίας πλαίσιο για τα απόβλητα, η κοπριά δεν θεωρείται απόβλητο όταν χρησιμοποιείται ως λίπασμα. Θεωρείται όμως απόβλητο όταν προορίζεται για περαιτέρω επεξεργασία ή διάθεση, λόγου χάρη για αποτέφρωση, παραγωγή βιοαερίου ή λιπάσματος και υγειονομική ταφή. Ο αποκλεισμός της κοπριάς από το πεδίο εφαρμογής της νομοθεσίας περί αποβλήτων θα δημιουργούσε σοβαρό κενό προστασίας του περιβάλλοντος, δεδομένου ότι δεν θα υπήρχαν έννομα μέσα ελέγχου θεμάτων όπως οι εκπομπές στην ατμόσφαιρα και το νερό, οι απαιτήσεις υγειονομικής ταφής, ο θόρυβος, η οσμή κ.ο.κ.
<P>
Τέλος, η Ευρωπαϊκή Ένωση πρέπει να προωθήσει την παραγωγή βιοαερίου και τη λιπασματοποίηση των αποβλήτων. Ωστόσο, οι μονάδες παραγωγής βιοαερίου και οργανικών λιπασμάτων δεν είναι περιβαλλοντικά ουδέτερες. Εκπέμπουν επίσης ρύπους στον αέρα και το νερό και μπορούν να αποτελέσουν πηγή όχλησης, λόγου χάρη λόγω των οσμών ή του θορύβου. Ο αποκλεισμός της κοπριάς που προορίζεται για μονάδες παραγωγής βιοαερίου ή οργανικού λιπάσματος από το πεδίο εφαρμογής της οδηγίας πλαίσιο για τα απόβλητα θα οδηγούσε σε εξαίρεση αυτών των μονάδων από το πεδίο εφαρμογής της οδηγίας IPPC.
<P>
Εν κατακλείδι, θέλω για μια ακόμη φορά να συγχαρώ και να ευχαριστήσω την κ. Jackson για το άριστο έργο της. " Επιτροπή είναι πολύ ικανοποιημένη από την έκβαση των διαπραγματεύσεων και μπορεί να δεχτεί εξ ολοκλήρου τις κατατεθείσες συμβιβαστικές τροπολογίες.
<SPEAKER ID="092" NAME="Caroline Jackson">
εισηγήτρια. - (EN) Κυρία Πρόεδρε, πολύ σύντομα, θέλω να ευχαριστήσω όλες και όλους τους συναδέλφους που μετείχαν στη συζήτηση. Υπάρχει μόνο ένας συνάδελφος στον οποίο θέλω να απαντήσω, και είναι ο κ. Davies -που από τώρα και στο εξής θα είναι γνωστός ως "Chris 'Newsnight' Davies", λόγω του τηλεοπτικού προγράμματος στο οποίο προτιμά να εμφανίζεται- ο οποίος είπε ότι ενέδωσα πολύ εύκολα στο Συμβούλιο. Ελπίζω ότι οι συνάδελφοί μου θα επιβεβαιώσουν τον ισχυρισμό μου ότι δεν ενέδωσα καθόλου εύκολα και ότι δεν έχω ποτέ ενδώσει εύκολα σε τίποτε. Όπως θα επιβεβαιώσει η κ. Laperrouze για το θέμα του νερού, το Συμβούλιο καθίσταται όλο και περισσότερο αδιάλλακτο στις διαπραγματεύσεις. Καθώς η ύφεση δείχνει όλο και πιο πολύ τα δόντια της, συνειδητοποιεί ότι η νομοθεσία αυτή θα κοστίσει και είναι απρόθυμο να δεχτεί τις τροπολογίες του Κοινοβουλίου.
<P>
Αύριο το πρωί έχουμε τη δυνατότητα να επιλέξουμε. Μπορούμε να συμφωνήσουμε με τη δέσμη τροπολογιών που βρίσκεται ενώπιόν μας, και ειλικρινά ελπίζω ότι αυτό θα συμβεί, ή μπορούμε να εγκρίνουμε ορισμένες μείζονες τροπολογίες, λόγου χάρη για τα υποπροϊόντα, με αποτέλεσμα την απόρριψη της συμβιβαστικής δέσμης, οπότε θα προχωρήσουμε σε συνδιαλλαγή. Φαντάζεστε πόσο διασκεδαστικό θα είναι αυτό! Εναλλακτικά, μπορούμε ίσως να συμφωνήσουμε στην έγκριση μιας λιγότερο σημαντικής τροπολογίας, ή μιας τροπολογίας που θα χαρακτηρίζεται ήσσονος σημασίας από αυτούς που θα την καταθέσουν, όπως η τροπολογία 88, για την οποία αναμένω τη γνώμη της Επιτροπής, ίσως απόψε.
<P>
Θεωρώ πραγματικά πολύ αμφίβολο να δεχτεί το Συμβούλιο οιαδήποτε τροπολογία, όσο ήσσονος σημασίας και αν θεωρηθεί, γι' αυτό τάσσομαι υπέρ της έγκρισης της παρούσας δέσμης, χωρίς τροποποιήσεις. Σε τελευταία ανάλυση, η δέσμη πρέπει να έχει κάποια σημασία· διαφορετικά, γιατί αντιστάθηκε τόσο πολύ το Συμβούλιο προτού δεχτεί να την εγκρίνει; Δεν είναι μια ασήμαντη συμβιβαστική δέσμη όπως προσπαθούν να ισχυριστούν οι Πράσινοι· είναι μια δέσμη με δόντια.
<P>
Θέλω εν κατακλείδι να ευχαριστήσω τους σκιώδεις εισηγητές "η Caroline Τζάκσον και οι Σκιώδεις...", μοιάζει με συγκρότημα της δεκαετίας του '60- για τη συνεργασία τους, χωρίς απαραιτήτως να θέλω να τους συναντήσω ξανά και ξανά σε διαδοχικές συνεδριάσεις συνδιαλλαγής. Νομίζω ότι πρέπει να προσπαθήσουμε να τακτοποιήσουμε άπαξ διά παντός αύριο αυτό το θέμα.
<SPEAKER ID="093" NAME="Πρόεδρος">
" συζήτηση έληξε.
<P>
" ψηφοφορία θα διεξαχθεί αύριο, Τρίτη, 17 Ιουνίου.
<P>
Γραπτές δηλώσεις (άρθρο 142 του Κανονισμού)
<SPEAKER ID="999" NAME="Richard Seeber  " AFFILIATION="PPE-DE">
γραπτώς. - (DE) Με τη νέα οδηγία πλαίσιο για τα απόβλητα, το Κοινοβούλιο έχει πλέον εξασφαλίσει την υποστήριξη της καθιέρωσης υψηλών και δεσμευτικών ποσοστώσεων ανακύκλωσης. Ήταν πράγματι απολύτως αναγκαίες, και προσβλέπω με εμπιστοσύνη σε ένα μέλλον στο οποίο ο διαχωρισμός των αποβλήτων και η ανακύκλωση θα εφαρμόζονται σε ολοένα και μεγαλύτερη έκταση σε όλη την Ευρώπη. Φρονώ ότι η ανακύκλωση του 50% των οικιακών αποβλήτων και του 70% των αποβλήτων κατασκευών και κατεδαφίσεων έως το 2020 είναι πολύ καλοί στόχοι που προετοιμάζουν το έδαφος για ένα λειτουργικό σύστημα φιλικής για το περιβάλλον και το κλίμα διαχείρισης αποβλήτων σε όλη την Ευρώπη. Επειδή ακριβώς οι Αυστριακοί είναι ήδη υποδειγματικοί στον τομέα του διαχωρισμού και της ανακύκλωσης των αποβλήτων, με χαροποιεί πάρα πολύ το γεγονός ότι και τα υπόλοιπα κράτη μέλη θα συμμετέχουν πλέον σε τέτοιες διαδικασίες, έτσι ώστε να έρθουμε ένα βήμα πιο κοντά στην αποδοτική προστασία του περιβάλλοντος. Δεν πρέπει να λησμονούμε ότι τα απόβλητα είναι επίσης πρώτες ύλες και ότι η αποδοτικότερη χρήση αυτών των υλικών μπορεί να συμβάλει, μεταξύ άλλων, στην καταπολέμηση της αλλαγής του κλίματος.
<P>
Το μόνο που απομένει τώρα είναι να περιμένουμε την Επιτροπή να καταθέσει τη συγκεκριμένη της πρόταση σχετικά με τον τρόπο με τον οποίο μπορούμε να εξασφαλίσουμε ότι η οικονομική μεγέθυνση δεν θα έχει ως αποτέλεσμα και τη μεγέθυνση του όγκου των αποβλήτων.
