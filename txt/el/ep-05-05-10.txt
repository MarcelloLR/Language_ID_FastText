<CHAPTER ID="1">
<SPEAKER ID="1" LANGUAGE="" NAME="" AFFILIATION="Αντιπροέδρου">
<SPEAKER ID="2" LANGUAGE="" NAME="" AFFILIATION="(Η συνεδρίαση αρχίζει στις 9.05)">
<SPEAKER ID="3" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει την προφορική ερώτηση (B6-0238/2005) προς το Συμβούλιο, εξ ονόματος της Επιτροπής Μεταφορών και Τουρισμού, σχετικά με τη χρηματοδότηση των διευρωπαϊκών δικτύων μεταφορών (ΤΕΝ-Τ) και την προφορική ερώτηση (B6-0239/2005) προς την Επιτροπή, εξ ονόματος της Επιτροπής Μεταφορών και Τουρισμού, σχετικά με τη χρηματοδότηση των διευρωπαϊκών δικτύων μεταφορών (ΤΕΝ-Τ). 
<SPEAKER ID="4" LANGUAGE="IT" NAME="Paolo Costa (ALDE )," AFFILIATION="συντάκτης">
<P>
   . – Κύριε Πρόεδρε, κύριε Επίτροπε, κύριε Schmit, κυρίες και κύριοι, η Επιτροπή Μεταφορών και Τουρισμού, της οποίας έχω την τιμή να προεδρεύω, παρακολουθεί με μεγάλο ενδιαφέρον και κάποια ανησυχία τη διαδικασία υλοποίησης των διευρωπαϊκών δικτύων μεταφορών σύμφωνα με τις κατευθυντήριες γραμμές που συναποφάσισαν το Συμβούλιο και το Κοινοβούλιο τον Απρίλιο του 2004.
<P>
Οι ανησυχίες πηγάζουν από τη διαπίστωση σημαντικών καθυστερήσεων στην υλοποίηση των σχεδίων σύμφωνα με τον πρώτο ορισμό των διευρωπαϊκών δικτύων μεταφορών –όπως είχε αποφασιστεί από κοινού το 1996– και από τον προσδιορισμό της ανεπαρκούς χρηματοδότησης ως βασικής αιτίας αυτών των καθυστερήσεων. Η απόφαση αριθ. 884/2004, για την προσαρμογή του ορισμού των διευρωπαϊκών δικτύων μεταφορών στην Ένωση των είκοσι πέντε, προβλέπει χρηματοδοτικές απαιτήσεις μεγάλου μεγέθους: τουλάχιστον 225 δισ. ευρώ για τα τριάντα σχέδια έως το 2020, εκ των οποίων τουλάχιστον 140 πρέπει να καταβληθούν στην περίοδο που καλύπτεται από τις δημοσιονομικές προοπτικές 2007-2013.
<P>
Λόγω της στρατηγικής σημασίας που έχει η υλοποίηση των διευρωπαϊκών δικτύων, είναι προφανές ότι η κάλυψη των αναγκών αυτών πρέπει να διασφαλισθεί από τώρα και, ει δυνατόν, ακόμη και πριν την κατάρτιση των δημοσιονομικών προοπτικών 2007-2013, ούτως ώστε να αποφευχθούν σημαντικές δυσκολίες για την Ένωση και τα κράτη μέλη τα επόμενα χρόνια.
<P>
Εάν, όπως ελπίζω, η Επιτροπή και το Συμβούλιο αποδείξουν σήμερα ότι συνειδητοποιούν τη στρατηγική σημασία της υλοποίησης των διευρωπαϊκών δικτύων μεταφορών, οι συνακόλουθες διαβεβαιώσεις που ζητά το Κοινοβούλιο αφορούν το κατά πόσον οι πιστώσεις για την κοινοτική συγχρηματοδότηση όλου του δικτύου θα επαρκέσουν για τα 30 συνολικά σχέδια που πρέπει να εκτελεστούν έως το 2020 και, δεύτερον, πότε και πώς είναι σκόπιμο να χρησιμοποιηθεί η κοινοτική συγχρηματοδότηση προκειμένου να υποστηρίξει τις πολύ υψηλότερες χρηματοδοτήσεις εκ μέρους των κρατών μελών, καθώς και, όπου αυτό είναι δυνατόν, τη συνδρομή ιδιωτών σε συμπράξεις δημόσιου και ιδιωτικού τομέα.
<P>
Αναγκαία προϋπόθεση αποτελεί η θέσπιση κοινοτικών κανόνων και αποφάσεων που θα διευκολύνουν την επίτευξη των στόχων αυτών, από την οδηγία για το ευρωπαϊκό σήμα τέλους κυκλοφορίας έως τη σύσταση ενός ειδικού ταμείου εγγύησης δανείων. Υπό αυτές τις συνθήκες και γνωρίζοντας ότι ο προϋπολογισμός που πρότεινε η Επιτροπή για τα διευρωπαϊκά δίκτυα μεταφορών στο πλαίσιο των δημοσιονομικών προοπτικών 2007-2013 ανέρχεται σε 20,3 δισ. ευρώ –ποσό που εξασφαλίζει την κάλυψη του 15% κατά μέσο όρο της χρηματοδότησης για τα διευρωπαϊκά δίκτυα μεταφορών– η Επιτροπή Μεταφορών και Τουρισμού ερωτά μέσω εμού το Συμβούλιο εάν θεωρεί το ποσό αυτό ικανό να διασφαλίσει την αναγκαία και επαρκή κοινοτική συγχρηματοδότηση για το σύνολο των τριάντα σχεδίων. Με άλλα λόγια, εάν το Συμβούλιο μπορεί να εγγυηθεί ότι τα κράτη μέλη είναι σε θέση να καλύψουν με δικούς τους δημόσιους ή ιδιωτικούς πόρους το υπόλοιπο 85% της προβλεπόμενης χρηματοδότησης ή μήπως θα πρέπει να προγραμματίσουμε μεγαλύτερο ποσοστό κοινοτικής συμμετοχής.
<P>
Τόσο στο Συμβούλιο όσο και στην Επιτροπή απευθύνεται ακόμη μια ερώτηση που περιέχει και μια συμβουλή, μια ρητή σύσταση: μήπως θα ήταν φρόνιμο να επικεντρωθεί κατά προτεραιότητα, ή ακόμη και κατ’ αποκλειστικότητα, η κοινοτική χρηματοδότηση στα 48 διασυνοριακά τμήματα των τριάντα σχεδίων, τα οποία βρίσκονται στα σύνορα μεταξύ δύο κρατών μελών και συχνά δεν προχωρούν εξαιτίας των συγκρούσεων αρμοδιοτήτων και συμφερόντων. Τα θετικά αποτελέσματα θα ήταν πολλαπλά: περιορίζοντας τη χρηματοδότηση μόνο στα 48 διασυνοριακά τμήματα, δημιουργούνται οι συνθήκες για να αποκτήσει αξιοπιστία το σχέδιο χρηματοδότησης κατά 30-50% και καθίσταται βέβαιη η έγκαιρη υλοποίηση αυτών των τμημάτων.
<P>
Η θέσπιση όρων για την κοινοτική συγχρηματοδότηση και η αναγκαία έγκριση των διεθνών διμερών συνθηκών θα αναγκάσει τα κράτη μέλη να αναλάβουν ρητές ευθύνες όσον αφορά τα εσωτερικά τμήματα. Καθιστώντας βέβαιη την υλοποίηση των διασυνοριακών τμημάτων, οι επιφυλάξεις θα μετατραπούν σε κίνητρα. Για να αναφέρω ένα παράδειγμα που γνωρίζω καλά, πώς είναι δυνατόν να μην ολοκληρωθεί το εσωτερικό τμήμα από το Τορίνο έως την Τεργέστη, εάν η Ένωση εγγυηθεί το χρονοδιάγραμμα ολοκλήρωσης της σήραγγας του Frejus στη γραμμή Τορίνο-Λυών από την πλευρά της Γαλλίας και της γραμμής Τεργέστη-Ντιβάτσα στην ιταλοσλοβενική πλευρά;
<P>
Ευχόμενος η σύσταση αυτή να γίνει δεκτή και να τεθεί σε εφαρμογή από το Συμβούλιο και την Επιτροπή, ολοκληρώνω ζητώντας από την Επιτροπή να προσδιορίσει με ακρίβεια και διαφάνεια τα 48 διασυνοριακά τμήματα. Κύριε Επίτροπε, κύριε Schmit, ελπίζω οι απαντήσεις σας να είναι θετικές. 
<SPEAKER ID="5" LANGUAGE="FR" NAME="Nicolas Schmit," AFFILIATION="Προεδρεύων του Συμβουλίου">
<P>
Σημειώθηκαν πράγματι καθυστερήσεις. Αυτό είναι ιδιαίτερα λυπηρό δεδομένου ότι αρκετά έργα αποφασίστηκαν στο πλαίσιο ενός προγράμματος που ξεκίνησε γρήγορα. Εκ των προτέρων, τα έργα αυτά έπρεπε να αρχίσουν γρήγορα. Ακριβώς γι’ αυτά τα θέματα και για τις αιτίες των καθυστερήσεων εκπόνησε μελέτες μια ομάδα υψηλού επιπέδου για τα διευρωπαϊκά δίκτυα μεταφοράς, με επικεφαλής τον κ. Karel van Miert, ιδίως όσον αφορά τις καθυστερήσεις που παρατηρήθηκαν στις διασυνοριακές πτυχές των έργων. Για να περιοριστούν κάπως οι εν λόγω καθυστερήσεις, το Συμβούλιο ενέκρινε τον Απρίλιο του 2004 τον κανονισμό αριθ. 807/2004, ο οποίος στοχεύει συγκεκριμένα στην αύξηση του ποσοστού της κοινοτικής χρηματοδότησης ορισμένων έργων. Σαφής στόχος του κανονισμού είναι να διασφαλίσει προσήκουσα συγχρηματοδότηση για τα εν λόγω έργα. Η εφαρμογή του συγκεκριμένου κανονισμού εμπίπτει στην αρμοδιότητα της Επιτροπής και είμαι βέβαιος ότι ο αντιπρόεδρος θα σας δώσει τις απαραίτητες συναφείς εξηγήσεις.
<P>
Στις 27 Ιουλίου 2004, το Συμβούλιο έλαβε νέα πρόταση κανονισμού για το συγκεκριμένο θέμα. Η πρόταση αυτή στοχεύει στη βελτίωση της χρηματοδότησης των διευρωπαϊκών δικτύων μεταφορών και ενέργειας για την περίοδο 2007-2013. Η αρμόδια ομάδα εργασίας του Συμβουλίου εξέτασε το κείμενο μία μόνο φορά. Δεδομένων των σημαντικών χρηματοοικονομικών επιπτώσεων της εν λόγω πρότασης, διάφορες αντιπροσωπείες εξέφρασαν την επιθυμία να τηρηθεί στάση αναμονής μέχρι να ολοκληρωθούν οι συζητήσεις για τις δημοσιονομικές προοπτικές και μετά να ληφθεί η οριστική απόφαση.
<SPEAKER ID="6" LANGUAGE="FR" NAME="Jacques Barrot," AFFILIATION="Αντιπρόεδρος της Επιτροπής">
<P>
Όπως είπατε και εσείς, κύριε Schmit, η εδαφική συνοχή είναι ζωτικής σημασίας για τη διευρυμένη Ευρώπη. Αναφερθήκατε επίσης στον στόχο της ανταγωνιστικότητας της στρατηγικής της Λισαβόνας. Ανήκω σε αυτούς που πιστεύουν ότι η κινητικότητα συνιστά πλέον αναπόσπαστο τμήμα της ανταγωνιστικότητας.
<P>
Προτού απαντήσω στις ερωτήσεις που θέτει ο κ. Costa, ο πρόεδρος της Επιτροπής Μεταφορών και Τουρισμού, θα ήθελα να αναφέρω ορισμένα στοιχεία που επιβεβαιώνουν τη σημασία αυτών των δικτύων. Ο χρόνος που σπαταλήθηκε λόγω κυκλοφοριακής συμφόρησης στην Ευρώπη αντιστοιχεί κατά προσέγγιση στο 1% του ακαθάριστου εγχώριου προϊόντος, δηλαδή σε περισσότερα από 100 δισ. ευρώ· όσο περίπου είναι ο προϋπολογισμός της Ευρωπαϊκής Ένωσης. Η ανάλυση επιπτώσεων που εκπόνησε η Επιτροπή για το 2003 καταλήγει στο συμπέρασμα ότι από την υλοποίηση των μεγάλων έργων στο πλαίσιο των διευρωπαϊκών δικτύων μπορεί να προκύψει επιπλέον οικονομική ανάπτυξη της τάξεως του 0,25% περίπου, γεγονός που σημαίνει ένα εκατομμύριο μόνιμες ιδιαίτερα εξειδικευμένες θέσεις εργασίες.
<P>
Ο κ. Costa αναφέρθηκε στις καθυστερήσεις που σημειώθηκαν κατά την εκτέλεση των έργων του Essen. Η βασική αιτία αυτών των καθυστερήσεων ήταν η ακαταλληλότητα της κοινοτικής βοήθειας. Η τελευταία δεν ήταν ουσιαστικά επαρκής για να πεισθούν οι επενδυτές να κινητοποιηθούν και να συντονίσουν τις προσπάθειές τους, ιδίως για τη δημιουργία διακρατικών συνδέσεων. Είναι απολύτως σαφές ότι αυτά τα έργα δεν θα πραγματοποιηθούν χωρίς κοινοτική οικονομική βοήθεια, την οποία αντιπροσωπεύει ακριβώς αυτή η λογική αύξηση του κοινοτικού προϋπολογισμού για τα διευρωπαϊκά δίκτυα που τόσο καιρό συζητούμε.
<P>
Εάν μου επιτρέπετε, θα ήθελα να αναφερθώ σύντομα σε τρία ζητήματα. Το πρώτο αφορά τις εκτιμήσεις της ομάδας van Miert σχετικά με το σύνολο των 30 έργων προτεραιότητας ύψους 225 δισ. ευρώ για την περίοδο από το 2003 έως το 2020. Μετά από εξέταση των κρατών μελών, η Επιτροπή προσδιόρισε τις οικονομικές ανάγκες για κάθε έργο μέχρι το 2020. Από την πρόσθεση όλων αυτών των απαιτήσεων προκύπτει ένα επενδυτικό προφίλ σύμφωνα με το οποίο, για την περίοδο 2007-2013, η ανάγκη για χρηματοδότηση θα κορυφωθεί στο μέσο της νέας περιόδου των δημοσιονομικών προοπτικών. Σύμφωνα με αυτό το προφίλ, οι επενδυτικές ανάγκες θα είναι της τάξεως των 140 δισ. ευρώ για την περίοδο 2007-2013 και αναμένεται να σημειωθεί σημαντική αύξηση μεταξύ του 2007, με 17 δισ., και του 2010, με 25 δισ., ιδίως λόγω της έναρξης υλοποίησης μεγάλων έργων, όπως οι αλπικές διαβάσεις του Brenner και του Mont Cenis, τα οποία θα απορροφήσουν τεράστια χρηματικά ποσά.
<P>
Ο προϋπολογισμός των 20 000 300 000 ευρώ που προτείνει η Επιτροπή είναι ο ελάχιστος δυνατός. Ουσιαστικά, εάν περιοριστώ στις πτυχές των έργων προτεραιότητας οι οποίες είναι έτοιμες να ξεκινήσουν σήμερα, μπορώ να πω στο Σώμα, κύριε Πρόεδρε, ότι θα απορροφηθεί ολόκληρος ο ετήσιος μέσος προϋπολογισμός που προτείνει η Επιτροπή για την περίοδο 2007-2013. Τα αιτήματα για χρηματοδότηση που έλαβε η Επιτροπή από τα κράτη μέλη το 2003 και το 2004 υπερβαίνουν ήδη τρεις ή τέσσερις φορές τον παρόντα προϋπολογισμό. Το λέω αυτό στην Προεδρία του Λουξεμβούργου διότι πρέπει πράγματι να ξεκαθαρίσουμε τους αριθμούς αυτούς στο μυαλό μας και να κατανοήσουμε ότι αυτά τα χρήματα θα απορροφηθούν αμέσως, υπό τις καλύτερες προϋποθέσεις.
<P>
Εκτός από αυτά τα έργα προτεραιότητας, θα πρέπει να συγχρηματοδοτήσουμε και τα υπόλοιπα έργα του δικτύου, ιδίως δε τα τεχνολογικά έργα όπως το ευρωπαϊκό σύστημα διαχείρισης της σιδηροδρομικής κυκλοφορίας (ERTMS) ή την πρωτοβουλία Sesame για τον έλεγχο της εναέριας κυκλοφορίας.
<P>
Όλα αυτά αποδεικνύουν ξεκάθαρα, κυρίες και κύριοι βουλευτές, πόσο σημαντικό είναι να διατηρηθεί τουλάχιστον ο προτεινόμενος προϋπολογισμός των 20 000 300 000 ευρώ. Αυτά τα χρήματα μπορούν πράγματι να απορροφηθούν αμέσως μόλις τεθούν στη διάθεση της Ευρωπαϊκής Ένωσης. Αυτά είχα να πω για το πρώτο θέμα.
<P>
Το δεύτερο ζήτημα τώρα. Η ανάλυση του προϋπολογισμού θα βασιστεί καταρχάς σε ένα ενδεικτικό πολυετές πρόγραμμα για την περίοδο 2007-2013, το οποίο θα καθορίζει τα ποσά για κάθε έργο και για κάθε περίοδο. Προφανώς, η διάθεση των ποσών θα εξαρτηθεί από την πραγματική πρόοδο των έργων αυτών. Το εν λόγω πρόγραμμα θα πρέπει να εκπονηθεί μέσα στο 2006. Δεύτερον, μέρος του προϋπολογισμού θα διατεθεί μέσω των ετήσιων προσκλήσεων υποβολής προτάσεων. Τα έργα θα επιλεχθούν με κριτήριο την ποιότητα της προετοιμασίας τους, την εξασφάλιση της χρηματοδότησής τους και τις συνέπειές τους στο περιβάλλον. Η Επιτροπή επιδιώκει να αποσπάσει σαφείς δεσμεύσεις από τα κράτη μέλη ώστε να διασφαλιστεί ότι τα έργα προτεραιότητας θα προχωρήσουν σύμφωνα με το πρόγραμμα. Αυτά είχα να πω για το δεύτερο θέμα.
<P>
Σχετικά με το τρίτο ζήτημα, στο οποίο πολύ σωστά έδωσε έμφαση ο κ. Costa, θέλω να επιβεβαιώσω ότι τα 48 διασυνοριακά τμήματα των 30 έργων προτεραιότητας στα οποία αναφέρεστε έχουν και θα συνεχίσουν να έχουν προτεραιότητα όσον αφορά τη διάθεση των κονδυλίων, υπό τον όρο ότι πληρούν τα κριτήρια προετοιμασίας και ωριμότητας που μόλις ανέφερα. Για διασυνοριακά τμήματα που μπορούν ενδεχομένως να είναι επιλέξιμα, επισημαίνω ότι δεν ισχύουν αδιακρίτως οι ίδιες προϋποθέσεις, αλλά ότι ορισμένα διασυνοριακά τμήματα θα μπορούν να είναι επιλέξιμα μέχρι το 50% εάν γίνει δεκτή η πρόταση της Επιτροπής.
<P>
Για να είναι επιλέξιμα για τέτοιο ποσοστό, τα έργα θα πρέπει να πληρούν τα ακόλουθα κριτήρια: πρώτον, θα πρέπει να απαιτούν δράση, κατασκευαστικά έργα, και στις δύο πλευρές των συνόρων μεταξύ δύο κρατών μελών. Δεύτερον, το έργο θα πρέπει να είναι αδιαίρετο από τεχνικής και οικονομικής άποψης. Τέλος, τα ενδιαφερόμενα κράτη μέλη θα πρέπει θα αναλάβουν από κοινού δέσμευση για το έργο και να ορίσουν μια κοινή διάρθρωση. Προσωπικά τάσσομαι υπέρ της παροχής προτεραιότητας σε διασυνοριακά τμήματα. Θέλω να διαβεβαιώσω τον κ. Costa ότι έχουμε τον κατάλογο των εν λόγω έργων και των εν λόγω 48 τμημάτων.
<P>
Φτάνουμε τώρα στο συμπέρασμα, κύριε Πρόεδρε, κυρίες και κύριοι βουλευτές. Ξέρω ότι έχετε ήδη πειστεί για την ανάγκη να διαθέτει η Ευρωπαϊκή Ένωση αποτελεσματικό και αποδοτικό διευρωπαϊκό δίκτυο μεταφορών. Δεν εγκρίνατε τα 30 έργα προτεραιότητας σε αυτή την αίθουσα τον Απρίλιο του 2004; Είναι σαφές, κύριε υπουργέ, ότι οι μελλοντικές δημοσιονομικές προοπτικές για την περίοδο 2007-2013 πρέπει να καταστήσουν δυνατή την πρακτική υλοποίηση αυτών των προοπτικών που τόσο συνετά περιέγραψε το Κοινοβούλιο. Θέλω να είμαι σαφής στο συγκεκριμένο θέμα. Είτε θα διαθέσουν τον αναγκαίο προϋπολογισμό για τα 30 έργα προτεραιότητας το Σώμα και το Συμβούλιο των Υπουργών για να μπορέσουμε να υλοποιήσουμε –είμαι βέβαιος για τούτο και θα κάνω μάλιστα ό,τι μπορώ σχετικά– αυτά τα 30 έργα προτεραιότητας, είτε –δεν νομίζω ότι θα συμβεί αυτό– η απόφασή σας θα παραμείνει νεκρό γράμμα και η μόνη δυνατότητα που θα απομείνει θα είναι η συγχρηματοδότηση σχετικά μικρού τμήματος αυτών των έργων.
<P>
Θα ήθελα επίσης να τονίσω ότι δημιουργήσαμε, από κοινού με τον συνάδελφο κ. Almunia, αυτό το εργαλείο εγγυήσεων, το οποίο, όπως μόλις είπατε, θα μπορεί να χρησιμοποιεί εταιρικές σχέσεις δημόσιου-ιδιωτικού τομέα σε λίγες μόνο περιπτώσεις. Για να είμαι ειλικρινής, όμως, χωρίς αυτά τα 20 000 300 000 ευρώ, δεν θα μπορέσουμε να ανταποκριθούμε σε αυτή την πρόκληση. Ευχαριστώ συνεπώς για άλλη μια φορά το Κοινοβούλιο που αποφάσισε να συζητήσει αυτό το σημαντικό θέμα σήμερα. Παρότι προεξοφλεί τις σημαντικές συζητήσεις για τις δημοσιονομικές προοπτικές, είναι καλό, κυρίες και κύριοι βουλευτές, να μην λησμονούμε ότι υπάρχουν ορισμένες επιταγές τις οποίες δεν μπορούμε να αποφύγουμε. Εάν πιστεύετε ακράδαντα στην επιτυχία της Ευρώπης, στην επιτυχία αυτής της εδαφικής συνοχής που όλοι επιθυμούμε, στην επιτυχία μιας πιο ανταγωνιστικής Ευρώπης, φρονώ ειλικρινά ότι πρέπει να δώσουμε την απαιτούμενη προτεραιότητα στα διευρωπαϊκά δίκτυα, όπως πολύ συνετά τα περιέγραψε το Κοινοβούλιο, τα οποία πιστεύω με κάθε ειλικρίνεια ότι είναι σημαντικά εάν η Ευρώπη επιθυμεί να σημειώσει επιτυχή πρόοδο στα χρόνια που έρχονται.
<SPEAKER ID="7" LANGUAGE="ES" NAME="Luis de Grandes Pascual," AFFILIATION="εξ ονόματος της Ομάδας PPE-DE">
<P>
   . – Κύριε Πρόεδρε, Επίτροπε Barrot, υπουργέ Schmit, κυρίες και κύριοι, ζήτησα να μιλήσω σε αυτή τη συζήτηση, διότι συμφωνώ πλήρως με τους λόγους που οδήγησαν την Επιτροπή Μεταφορών και Τουρισμού να διατυπώσει αυτή την ερώτηση μέσω της εξαιρετικής ομιλίας του κ. Costa.
<P>
Η καθυστέρηση στην υλοποίηση των δεσμεύσεων που αποφασίστηκαν το 1996 μέσω συναπόφασης μεταξύ του Κοινοβουλίου και του Συμβουλίου, σχετικά με τη χρηματοδότηση των διευρωπαϊκών δικτύων μεταφορών, είναι γεγονός. Δεν είναι απλώς μια άποψη. Η πρόταση της Επιτροπής για τη διάθεση ποσού 20 300 εκατομμυρίων ευρώ για τον στόχο αυτόν, στο πλαίσιο των δημοσιονομικών προοπτικών 2007-2013, είναι επίσης μια πραγματικότητα.
<P>
Ρωτάμε το Συμβούλιο αν υπάρχει επαρκής χρηματοδότηση για να ικανοποιηθούν οι δεσμεύσεις που προβλέπονται στην απόφαση 884/2004. Σεβόμαστε την άποψη του Συμβουλίου, όπως εκφράστηκε από τον κ. Schmit, ο οποίος την χαρακτηρίζει, αν μη τι άλλο, κατάλληλη και επαρκή. Ωστόσο, θέτουμε ερωτήσεις, διότι ειλικρινά πιστεύουμε ότι εξαιρετικής σημασίας σχέδια διατρέχουν τον πραγματικό κίνδυνο να μείνουν στα χαρτιά.
<P>
Με τον σημερινό ρυθμό επενδύσεων, θα χρειάζονταν περισσότερα από 20 χρόνια για να ολοκληρωθεί το σύνολο του διευρωπαϊκού δικτύου μεταφορών σύμφωνα με την αναθεώρηση του 2004. Οπότε το συμπέρασμα είναι πολύ ξεκάθαρο· ο κ. Barrot απέδειξε τη φιλοδοξία του και το Συμβούλιο μας είπε ότι αυτός ο προϋπολογισμός είναι επαρκής, ωστόσο εμείς πιστεύουμε ότι, αν δεν συμπληρωθεί κατ’ αυτόν τον τρόπο, θα ματαιωθούν τα μεγάλα σχέδια στα οποία ευελπιστούν περιφερειακές χώρες, όπως η Ισπανία. Έχουμε πίστη στην αποτελεσματικότητα του έργου της Επιτροπής και του Συμβουλίου, με τη συμβολή του παρόντος Κοινοβουλίου. 
<SPEAKER ID="8" LANGUAGE="DE" NAME="Willi Piecyk," AFFILIATION="εξ ονόματος της Ομάδας PSE">
<P>
   . – Κύριε Πρόεδρε, υπάρχει μια τεράστια αντίφαση μεταξύ της γενικής σημασίας των διευρωπαϊκών δικτύων που υπογράμμισε προ ολίγου ο κ. Schmit και της υλοποίησής τους. Γι’ αυτό κινδυνεύουμε να κάνουμε μόνιμο το διευρωπαϊκό πρόβλημα που αφορά αυτά τα δίκτυα και που αντιμετωπίζουμε εδώ και λίγα χρόνια.
<P>
Υπενθυμίζω ότι η κατασκευή των διευρωπαϊκών δικτύων είναι επιταγή της συνθήκης του Μάαστριχτ. Αυτό δεν είναι κάτι που επινοήσαμε αλλά μια υποχρέωση που αναλάβαμε από κοινού. Από τότε που ασχολούμαι με το θέμα, ξεκινώντας από την ομάδα Christophersen και μέχρι την ομάδα εκπροσώπων υψηλού επιπέδου υπό τον Karel Van Miert, πάντα υπήρχε πολύ θερμό κλίμα αλλά λίγα ουσιαστικά πράγματα και λίγα σχέδια βγήκαν από αυτό. Ήδη από τον καιρό της ομάδας Christophersen μας έλεγαν ότι είναι δυνατόν να πραγματοποιηθούν και ότι την επομένη θα μπορούσε να έρθει ο εκσκαφέας. Όμως λίγα μόνο έγιναν.
<P>
Υπενθυμίζω και πάλι ότι πέρυσι, τον Μάιο του 2004, είχαμε ορίσει καταληκτικές ημερομηνίες για τα σχέδια. Αν δεν μπορούν να τηρηθούν, θα ήθελα να πει το Συμβούλιο – δεν εννοώ ολόκληρο το Συμβούλιο παρά τα κράτη μέλη: δεν το θέλουμε αυτό, δεν μπορούμε να το κάνουμε. Δεν θα το υλοποιήσουμε. Τότε θα έπρεπε απλώς να εγκαταλείψουμε τα σχέδια αυτά. Γι’ αυτό, στο συγκεκριμένο ζήτημα απαιτείται περισσότερο θάρρος, ζήλος και ειλικρίνεια από το Συμβούλιο. Αν όσα ακούσαμε σήμερα –ότι η Προεδρία, το Κοινοβούλιο και η Επιτροπή στηρίζουν τις δημοσιονομικές εγγραφές για τις δημοσιονομικές προοπτικές– είναι μια υπόσχεση, τότε εμείς είμαστε πολύ ικανοποιημένοι με μια τέτοια δήλωση. 
<SPEAKER ID="9" LANGUAGE="DE" NAME="Michael Cramer," AFFILIATION="εξ ονόματος της Ομάδας Verts/ALE">
<P>
   . – Κύριε Πρόεδρε, κυρίες και κύριοι, τις τελευταίες ημέρες ανακαλέσαμε στη μνήμη μας την 60ή επέτειο της 8ης Μαΐου 1945. Θυμόμαστε ωστόσο και την 1η Μαΐου 2004, τότε που τερματίστηκε η διαίρεση της Ευρώπης. Τώρα στην Ευρώπη μπορούν να αναπτυχθούν από κοινού χώρες και λαοί που έχουν κοινά στοιχεία, και αυτό εξυπηρετούν τα σχέδια των διευρωπαϊκών δικτύων. Γνωρίζουμε όμως επίσης ότι τα 30 σχέδια των διευρωπαϊκών δικτύων είναι ένας κατάλογος επιθυμιών που υπαγορεύουν οι εθνικοί εγωισμοί. Η γέφυρα πάνω από τον δρόμο της Μεσσήνης δεν έχει καμία σχέση με την ένωση της Ευρώπης, κι όμως περιλαμβάνεται σε αυτά τα σχέδια.
<P>
Γνωρίζουμε ότι η χρηματοδότηση και των 30 σχεδίων που πρέπει να υλοποιηθούν μέχρι το 2020 είναι περίπου 600 δισ. ευρώ. Γνωρίζουμε όμως επίσης ότι, εάν θεωρήσουμε προϋπόθεση ένα ποσοστό 20%, τότε με τον σημερινό δημοσιονομικό σχεδιασμό θα χρειαστούμε 120 χρόνια για να το κάνουμε αυτό. Δεν έχουμε τόσο πολύ καιρό. Όσο ωραίο και να είναι το γεγονός ότι το Συμβούλιο συμφώνησε για το ευρωπαϊκό σήμα τέλους κυκλοφορίας, ξέρουμε ωστόσο ότι το ύψος των διοδίων δεν αρκεί για τη χρηματοδότηση π.χ. της σήραγγας Brenner μεταξύ Αυστρίας και Ιταλίας. Με τα έσοδα της Αυστρίας από τα διόδια, η χώρα θα χρειαζόταν 300 χρόνια για να συγκεντρώσει τα χρήματα που της αναλογούν για τη σήραγγα του Brenner. Για τον λόγο αυτόν χρειαζόμαστε προτεραιότητες. Χρειαζόμαστε σχέδια για τις μεταφορές που θα ενώσουν την Ευρώπη.
<P>
Γι’ αυτό δρομολογήσαμε μια πρωτοβουλία που ξεπερνά τα όρια των κομμάτων και των εθνικών κρατών. Θέλουμε ως πρώτη προτεραιότητα για τη συνένωση της Ευρώπης τη σιδηροδρομική σύνδεση από το Βερολίνο στη Βαρσοβία, το Ταλίν, τη Ρίγα και τη Βίλνα, θέλουμε τη σιδηροδρομική σύνδεση από τη Βιέννη και τη Βενετία μέχρι τη Λιουμπλιάνα, την Μπρατισλάβα, την Πράγα και τη Βουδαπέστη. Με αυτά τα δύο σχέδια θα φθάσουμε και στις 8 πρωτεύουσες των νέων κρατών μελών. Έτσι θα μπορεί να μεγαλώσει η Ευρώπη ενωμένη. Οπωσδήποτε, προτιμάμε να ολοκληρωθούν μέχρι το 2010 αυτά τα δύο έργα παρά να έχουμε μέχρι το 2020 30, 50 ή 48 μισοτελειωμένα έργα. Η Ευρώπη θα μπορέσει να επιτύχει την ολοκλήρωση μόνο αν ορίσουμε προτεραιότητες σε αυτόν τον τομέα. 
<SPEAKER ID="10" LANGUAGE="EN" NAME="Seán Ó Neachtain," AFFILIATION="εξ ονόματος της Ομάδας UEN">
<P>
   . – Κύριε Πρόεδρε, είμαι ο συντάκτης της γνωμοδότησης της Επιτροπής Μεταφορών και Τουρισμού για τους γενικούς κανόνες για τη χορήγηση οικονομικής ενίσχυσης στον τομέα των διευρωπαϊκών δικτύων μεταφορών και ενέργειας. Με την ιδιότητά μου αυτήν δηλώνω ότι δεν πρέπει επ’ ουδενί να μειωθούν τα 20,3 δισ. ευρώ που προτείνονται στο σχέδιο κανονισμού. Το συγκεκριμένο ύψος χρηματοδότησης επιβάλλεται να θεωρείται το κατώτατο επιτρεπτό.
<P>
Η Επιτροπή οφείλει να εγγυηθεί ότι το προτεινόμενο αυτό ύψος χρηματοδότησης θα ανταποκρίνεται στις ανάγκες που δημιουργούν τα υψηλότερα επίπεδα κοινοτικής συγχρηματοδότησης, τα οποία μπορεί να ανέρχονται σε ποσοστό έως και 50%. Πρέπει να είμαστε ρεαλιστές, ώστε να επιτύχουμε τον στόχο προώθησης αυτών των σχεδίων, ιδίως λαμβανομένου υπόψη ότι τα σχέδια προτεραιότητας αυξήθηκαν από 14 σε 30. Αναμφίβολα υφίστανται μεγάλες προσδοκίες όσον αφορά τη θέσπιση σαφέστερων κανόνων για τη χορήγηση ενίσχυσης σε προγράμματα διευρωπαϊκών δικτύων μεταφορών.
<SPEAKER ID="11" LANGUAGE="PL" NAME="Stanisław Jałowiecki (PPE-DE )." AFFILIATION="">
<P>
   – Κύριε Πρόεδρε, κύριε Επίτροπε, θα ήθελα να ξεκινήσω ευχαριστώντας τον κ. Cramer για τα λόγια αλληλεγγύης στην ομιλία του.
<P>
Απ’ ό,τι καταλαβαίνω, για τη δημιουργία των διευρωπαϊκών δικτύων μεταφορών απαιτούνται τρία πράγματα: χρήματα, χρήματα και χρήματα. Πιστεύω, ωστόσο, ότι τα χρήματα δεν είναι το μόνο που χρειάζεται. Κάποτε όλοι οι δρόμοι οδηγούσαν στη Ρώμη, το κέντρο του πολιτισμένου κόσμου, διότι έτσι τους είχαν κατασκευάσει οι Ρωμαίοι. Πού οδηγούν σήμερα οι δρόμοι της ολοένα και περισσότερο ενωμένης Ευρώπης; Δεν σκοπεύω να απαντήσω αυτή την ερώτηση τώρα. Αντιθέτως, θα ήθελα να ασχοληθώ με ένα άλλο ερώτημα που κρύβεται πίσω από αυτό. Το μεταφορικό σύστημα της διευρυμένης ΕΕ, που στο μέλλον θα διευρυνθεί ακόμη περισσότερο, αποτελεί στην πραγματικότητα ένα σύστημα, και μπορεί το ευρωπαϊκό δίκτυο να θεωρηθεί ένα σύνολο; Κατά την άποψή μου, η απάντηση σε αυτό είναι «όχι». Δεκαέξι νέα έργα προτεραιότητας προστέθηκαν στα μέχρι πρόσφατα 14, προκειμένου να ληφθεί υπόψη η προσχώρηση των νέων κρατών μελών στην ΕΕ. Η δράση που θα αναλάβουμε στο μέλλον θα ακολουθήσει αναμφισβήτητα αυτό το μοτίβο, ή με άλλα λόγια θα συνεχίσουμε να προσθέτουμε επιπλέον έργα με αποσπασματικό τρόπο όποτε προσχωρούν νέες χώρες, σαν να επεκτείνουμε ένα σπίτι ή να κατασκευάζουμε ένα μωσαϊκό.
<SPEAKER ID="12" LANGUAGE="ES" NAME="Inés Ayala Sender (PSE )." AFFILIATION="">
<P>
   – Κύριε Πρόεδρε, θα ήθελα και εγώ να ευχαριστήσω τον Επίτροπο κ. Barrot για το θάρρος του και την Προεδρία του Συμβουλίου για την καλή θέληση που επέδειξε, αλλά πέρα από καλή θέληση πρέπει να επιδείξει περισσότερη αδιαλλαξία απαιτώντας μεγαλύτερη χρηματοδότηση, ή τουλάχιστον επαρκή χρηματοδότηση, για τα διευρωπαϊκά δίκτυα.
<P>
Το Κοινοβούλιο ανέκαθεν υποστήριζε τα διευρωπαϊκά δίκτυα και την επαρκή τους χρηματοδότηση και, πράγματι, θεωρεί τα 20 300 εκατομμύρια που προτείνονται στο πλαίσιο των δημοσιονομικών προοπτικών ως ένα ελάχιστο ποσό και καταδικάζει τις καθυστερήσεις και τα εμπόδια, διότι συνιστούν καθυστερήσεις και εμπόδια στην προώθηση της ανάπτυξης και της απασχόλησης καθώς και της κοινωνικής, οικονομικής και της εδαφικής συνοχής.
<P>
Χαίρομαι που δίδεται ιδιαίτερη προσοχή στους διασυνοριακούς άξονες και θέλω να ρωτήσω την Επιτροπή αν έχει εξετάσει κατά πόσον το ποσό –των 20 300 εκατομμυρίων– κρίνεται επαρκές στην ιδανική περίπτωση κατά την οποία, για τα μισά τουλάχιστον διασυνοριακά σχέδια, θα επενδυθεί το πιθανό 50% έως το 2013. Κρίνεται το ποσό αυτό επαρκές για να διασφαλίσει και τη λειτουργία των μέσων εγγύησης που θεσπίζονται από κοινού από τους Επιτρόπους Barrot και Almunia;
<P>
Θα ήθελα τη διαβεβαίωση ότι η Επιτροπή και το Συμβούλιο σκοπεύουν να εστιάσουν στα 30 σχέδια που έχουν ήδη εγκριθεί, διασφαλίζοντας τη σταθερότητά τους και παρέχοντας σε αυτά την απαραίτητη ώθηση, και να μην στραφούν σε άλλα συμφέροντα τα οποία, υπό τη μορφή εναλλακτικών σχεδίων, εμφανίζονται ως αποτέλεσμα της προοπτικής νέων χρημάτων.
<SPEAKER ID="13" LANGUAGE="PL" NAME="Adam Jerzy Bielan (UEN )." AFFILIATION="">
<P>
Όσον αφορά τις προτάσεις της Επιτροπής για τα επίπεδα χρηματοδότησης στο πλαίσιο των δημοσιονομικών προοπτικών για την περίοδο 2007-2013, πρέπει να επισημάνουμε ότι δεν υπάρχει καμία απολύτως αιτιολογία για την επίκληση της διεύρυνσης της ΕΕ ως τον λόγο για τις αυξημένες δαπάνες σε αυτόν τον τομέα. Τα νέα κράτη μέλη εμπλέκονται σε 10 μόνο από τα 30 εγκριθέντα έργα, και λαμβάνουν μόλις το 10% της συνολικής χρηματοδότησης. Επιπλέον, τα 10 νέα κράτη μέλη το θεωρούν ως μια μη ελκυστική επιλογή χρηματοδότησης λόγω του ασυνήθιστα χαμηλού ποσοστού συγχρηματοδότησης από την ΕΕ.
<SPEAKER ID="14" LANGUAGE="FR" NAME="Nicolas Schmit," AFFILIATION="Προεδρεύων του Συμβουλίου">
<P>
Θα πρέπει μάλλον να προσπαθήσω να αμβλύνω την απαισιοδοξία και τις αρνητικές αναλύσεις ορισμένων, διότι, αν και αληθεύει ότι η πρόοδος προς την κατεύθυνση της επίτευξης αυτών των έργων ήταν μέχρι τώρα, μετά τη Συνθήκη του Μάαστριχτ, ανεπαρκής, ορισμένα από αυτά ωστόσο υλοποιήθηκαν ή υλοποιούνται μετά το Ευρωπαϊκό Συμβούλιο του Essen το 1994, εάν θυμάμαι καλά. Το πρώτο βήμα για την ολοκλήρωση των έργων έχει επομένως γίνει ή γίνεται επί του παρόντος.
<SPEAKER ID="15" LANGUAGE="FR" NAME="Jacques Barrot," AFFILIATION="Αντιπρόεδρος της Επιτροπής">
<P>
    Κύριε Πρόεδρε, θα ήθελα κι εγώ με τη σειρά μου, μετά τον κ. Schmit, να ευχαριστήσω όλους τους βουλευτές και ομιλητές που έδειξαν το μεγάλο τους ενδιαφέρον για το θέμα συμμετέχοντας στη σημερινή συζήτηση.
<P>
Θα ήθελα στη συνέχεια να τονίσω ότι έχουμε σχεδόν έτοιμο σχεδιάγραμμα για 27 σημερινά και μελλοντικά κράτη μέλη, και ότι η αναλογία συγχρηματοδότησης θα είναι ίδια για όλα τα κράτη μέλη. Σε γενικές γραμμές, θα χρηματοδοτήσουμε το 50% των μελετών – όπως κάνουμε σήμερα. Όσον αφορά τα έργα, θα προβούμε σε αύξηση από 10% για τα «απλά» έργα σε 30% ενδεχομένως εάν είναι έργα προτεραιότητας. Τα διασυνοριακά έργα, τα οποία μέχρι στιγμής λαμβάνουν το μέγιστο ποσοστό του 20%, ενδέχεται να λάβουν ποσοστό 50% εάν τα θεωρήσουμε έργα ύψιστης προτεραιότητας.
<P>
Θα ήθελα επίσης να επανέλθω στο θέμα της γειτονίας και στους δεσμούς που επιθυμούμε να αναπτύξουμε με ολόκληρη την ευρωπαϊκή ήπειρο. Γνωρίζετε ότι έχω εκμυστηρευτεί στη Loyola de Palacio τις σκέψεις μου περί επέκτασης του διευρωπαϊκού δικτύου σε γειτονικές χώρες – στα Βαλκάνια, τον Καύκασο, τη Ρωσία, την Ουκρανία, τη Μολδαβία, την ανατολική και νότια Μεσόγειο. Έχω πολλές προσδοκίες από αυτό το έργο, το οποίο θα μας επιτρέψει να συλλογιστούμε το μέλλον των σχέσεων σε ολόκληρη την ευρωπαϊκή ήπειρο και το οποίο θα συνεισφέρει επίσης στις σκέψεις που κάνουμε για την πολιτική της γειτνίασης.
<P>
Θα ήθελα και πάλι να ευχαριστήσω το Κοινοβούλιο και την Προεδρία, η οποία τόνισε ότι αναμένει την έκβαση των διαπραγματεύσεων για τις δημοσιονομικές προοπτικές προτού λάβει οποιαδήποτε απόφαση. Θεωρώ ακόμη ότι είναι ευθύνη των βουλευτών να υποδείξουν στους ηγέτες τους και στους ηγέτες των κρατών μελών τους ότι, εάν θέλουμε να δημιουργήσουμε μια πλήρως ανταγωνιστική Ευρώπη με ουσιαστική εδαφική συνοχή, πρέπει και εκείνοι να συμβάλουν στην υλοποίηση αυτών των μεγάλων έργων τα οποία αποτελούν πραγματική ευκαιρία για το μέλλον της Ευρώπης. Θέλω να ευχαριστήσω επίσης τον κ. Costa, ο οποίος, εξ ονόματος της Επιτροπής Μεταφορών και Τουρισμού, ανέλαβε την πρωτοβουλία για τη συγκεκριμένη συζήτηση η οποία ήταν πολύ χρήσιμη και για μένα. 
<SPEAKER ID="16" LANGUAGE="" NAME="Πρόεδρος." AFFILIATION="">
<SPEAKER ID="17" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης της κ. Hennis-Plasschaert που αφορά την ενίσχυση της ασφάλειας των λιμένων (COM(2004)0393 – C6-0072/2004 – 2004/0031(COD)).
<SPEAKER ID="18" LANGUAGE="FR" NAME="Jacques Barrot," AFFILIATION="Αντιπρόεδρος της Επιτροπής">
<P>
Η εν λόγω πρόταση οδηγίας σκοπεύει βασικά να συμπληρώσει, σε επίπεδο λιμένων, τα μέτρα που θεσπίστηκαν το 2004 μόνο για τους λιμενικούς τερματικούς σταθμούς, στο πλαίσιο του κανονισμού για την ασφάλεια των πλοίων και των λιμενικών εγκαταστάσεων. Θα θυμάστε ότι αυτός ο κανονισμός μεταφέρει σε κοινοτικό επίπεδο τα μέτρα ασφαλείας που ενέκρινε ο Διεθνής Ναυτιλιακός Οργανισμός τον Δεκέμβριο του 2002, και συγκεκριμένα τον κώδικα για την ασφάλεια των πλοίων και των λιμενικών εγκαταστάσεων. Τότε, η Επιτροπή είχε αποφασίσει να μεταθέσει για αργότερα την επέκταση των μέτρων ασφαλείας σε ολόκληρη την έκταση των λιμένων, και μάλιστα να το πράξει μέσω οδηγίας.
<P>
Τελειώνοντας, κύριε Πρόεδρε, θα ήθελα να τονίσω ιδιαιτέρως ότι ορισμένοι από τους σημαντικούς εμπορικούς μας εταίρους έχουν προβεί ήδη σε εκτεταμένη εφαρμογή του κώδικα ISPS του Διεθνούς Ναυτιλιακού Οργανισμού. Οι τρίτες αυτές χώρες εφαρμόζουν τα μέτρα ασφαλείας σε όλους τους λιμένες τους και φυσικά αναμένουν το ίδιο από εμάς. Σκοπεύουν να έρθουν και να ελέγξουν εάν εφαρμόζουμε και εμείς τα μέτρα ασφαλείας, εάν δεν κινηθούμε ταχύτερα προς αυτή την κατεύθυνση. Εκτιμώ ότι η Ευρωπαϊκή Ένωση δεν μπορεί να υπολείπεται σε αυτόν τον τομέα, τόσο για εμπορικούς λόγους όσο και για την προστασία, φυσικά, των ευρωπαίων συμπολιτών μας και των λιμένων μας, οι οποίοι είναι ιδιαίτερα σημαντικά έργα υποδομής.
<P>
Θα ήθελα να προσθέσω ότι, στο πλαίσιο του ταξιδιού μου στις Ηνωμένες Πολιτείες τον περασμένο μήνα, επισκέφθηκα τον κ. Jackson, ο οποίος είναι αρμόδιος για την εθνική ασφάλεια. Για να είμαι απολύτως ειλικρινής, εγκαινιάσαμε πραγματικά μια μορφή συνεργασίας βασισμένη στην εμπιστοσύνη. Αυτό προϋποθέτει όμως επίσης ότι οι Ευρωπαίοι έχουν κάθε διάθεση να καταβάλουν τις προσπάθειες που απαιτούνται για την εφαρμογή των ευρύτατων αυτών μέτρων ασφαλείας σε όλες τις λιμενικές εγκαταστάσεις.
<SPEAKER ID="19" LANGUAGE="NL" NAME="Jeanine Hennis-Plasschaert (ALDE )," AFFILIATION="εισηγήτρια">
<P>
   . – Κύριε Πρόεδρε, όπως γνωρίζουμε, αλλά και όπως δήλωσε ο Επίτροπος Barrot πριν από λίγο, οι τρομοκρατικές επιθέσεις στις ΗΠΑ και την Ισπανία, καθώς και η γενική αύξηση του εγκλήματος, οδήγησαν στη λήψη κάθε είδους μέτρου ασφαλείας στην Ευρώπη. Μετά τα αεροδρόμια είναι τώρα, φυσικά, η σειρά των λιμένων· σε τελική ανάλυση, οι ευρωπαϊκοί λιμένες είναι σημαντικοί κρίκοι στην αλυσίδα των μεταφορών καθότι διασφαλίζουν τη θαλάσσια και χερσαία σύνδεση των εμπορευματικών και επιβατικών μεταφορών. Σε πολλές περιπτώσεις, αποτελούν επίσης νευραλγικά σημεία για τη μεταφόρτωση επικίνδυνων φορτίων και για σημαντικά κέντρα χημικής και πετρελαιοχημικής παραγωγής· συχνά επίσης, βρίσκονται πλησίον πόλεων. Επομένως, τυχόν τρομοκρατικές επιθέσεις σε λιμένες μπορούν να προκαλέσουν σοβαρή απορύθμιση των συστημάτων μεταφοράς, να έχουν αλυσιδωτές επιδράσεις και να επιφέρουν βλάβη στα άτομα που εργάζονται στους λιμένες καθώς και στους κατοίκους. Η ανάληψη δράσης ήταν, με λίγα λόγια, ζωτικής σημασίας.
<P>
Θα ήθελα να προσθέσω ότι είναι καλύτερο να λύσουμε αυτό το θέμα μόνοι μας παρά να γίνουμε απλοί αποδέκτες αυτόκλητης βοήθειας από αμερικανικές ομάδες επιθεώρησης, λόγου χάρη. Όπως δήλωσε πριν από λίγο ο Επίτροπος Barrot, καταρχάς, ο κανονισμός 725 μετέτρεψε τον διεθνή κώδικα ασφάλειας των πλοίων και λιμενικών εγκαταστάσεων (κώδικα ISPS) σε κανόνες που έχουν δεσμευτικό χαρακτήρα για την ΕΕ. Ο κανονισμός αυτός, ωστόσο, δεν περιλαμβάνει τα πάντα. Επειδή αφορά μόνο το υδάτινο τμήμα του λιμένα, το 2004 εκδόθηκε μια πρόσθετη οδηγία για τη ρύθμιση της ασφάλειας στη συνολική έκταση των λιμένων. Αυτή είναι η οδηγία που εξετάζουμε σήμερα και επί της οποίας θα ψηφίσουμε αργότερα.
<P>
Θα ήθελα να επικεντρωθώ σε δύο σημαντικά ζητήματα για τα οποία δεσμεύτηκα ως εισηγήτρια. Ο Επίτροπος Barrot έχει ήδη σχολιάσει κάποια άλλα ζητήματα με περισσότερες λεπτομέρειες. Τα δύο ζητήματα που θέλω να πραγματευθώ σχετίζονται με τη διασφάλιση ίσων όρων στην Ευρωπαϊκή Ένωση.
<P>
Καταρχάς, υπάρχει το οικονομικό υπόβαθρο της πρότασης. Ποιος πληρώνει στην πραγματικότητα για τι; Οι διαφορές μεταξύ ορισμένων κρατών μελών και των υπολοίπων είναι σημαντικές, και αυτό το θεωρώ εντελώς ανεπιθύμητο αν θέλουμε να υπάρχουν ίσοι όροι. Στην τελική συμφωνία, προτρέπουμε την Επιτροπή να παρουσιάσει –το συντομότερο δυνατό και το αργότερο μέχρι τις 30 Ιουνίου 2006– μια μελέτη για την κατανομή του κόστους μεταξύ των φορέων, των λιμενικών αρχών και του κλάδου. Τα πρόσθετα μέτρα ασφαλείας δεν πρέπει με κανένα τρόπο να οδηγήσουν σε στρέβλωση του ανταγωνισμού.
<P>
Ως εισηγήτρια, προσπάθησα επίσης να κάνω ό,τι μπορώ για να αποφύγω τη δημιουργία ενός επιπλέον γραφειοκρατικού θεσμού και, ως εκ τούτου, οι προτάσεις που κινούνταν προς μια τέτοια κατεύθυνση απορρίφθηκαν. Είμαι, φυσικά, πολύ χαρούμενη που μπορώ να σας ανακοινώσω ότι κατέληξα σε συμφωνία με τους σκιώδεις εισηγητές, το Συμβούλιο και την Επιτροπή πολύ πρόσφατα. Αυτός ο συμβιβασμός αποτελείται από τις τροπολογίες 13 έως και 75, τις οποίες μπορούν να στηρίξουν η Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, η Ομάδα του Κόμματος των Ευρωπαίων Σοσιαλιστών, η Ομάδα των Πρασίνων/Ευρωπαϊκής Ελεύθερης Συμμαχίας και η δική μου Ομάδα, όπως μπορούν επίσης το Συμβούλιο και η Επιτροπή. Αν εγκρίνουμε αυτόν τον συμβιβασμό αργότερα σήμερα, η οδηγία μπορεί να ολοκληρωθεί στην πρώτη ανάγνωση. Αν και μπορεί να είστε ευνοϊκά διακείμενοι προς τις τροπολογίες 10, 11 και 12, που κατατέθηκαν από την Ομάδα Ένωση για την Ευρώπη των Εθνών, θα ήθελα, εντούτοις, να σας συμβουλέψω να τις καταψηφίσετε. Δεν κρίθηκε ενδεδειγμένο να εγκριθούν σε προγενέστερο στάδιο στην Επιτροπή Μεταφορών και Τουρισμού, ενώ η ουσία τους έχει ήδη καλυφθεί αλλού ή θα οδηγούσε στη δημιουργία ενός ετερόκλητου μωσαϊκού.
<SPEAKER ID="20" LANGUAGE="" NAME="" AFFILIATION="Αντιπροέδρου">
<SPEAKER ID="21" LANGUAGE="EN" NAME="Giles Chichester (PPE-DE )," AFFILIATION="συντάκτης της γνωμοδότησης της Επιτροπής Βιομηχανίας, Έρευνας και Ενέργειας">
<SPEAKER ID="22" LANGUAGE="IT" NAME="Romano Maria La Russa (UEN )," AFFILIATION="συντάκτης της γνωμοδότησης της Επιτροπής Πολιτικών Ελευθεριών, Δικαιοσύνης και Εσωτερικών Υποθέσεων">
<P>
Θεωρώ ωστόσο αναγκαίο να προσθέσω ορισμένα πράγματα: η ευκολία και η άνεση με την οποία μπόρεσαν να χτυπήσουν οι τρομοκράτες τον Σεπτέμβριο του 2001 και σε άλλες περιπτώσεις, έκανε αισθητή την ανάγκη επέκτασης των ελέγχων ασφαλείας όχι μόνο στα αεροδρόμια και στα σύνορα, αλλά και στα λιμάνια όπου καταγράφεται καθημερινά σημαντική κίνηση εμπορευμάτων και επιβατών.
<SPEAKER ID="23" LANGUAGE="EN" NAME="Philip Bradbourn," AFFILIATION="εξ ονόματος της Ομάδας PPE-DE">
<P>
   . – Κυρία Πρόεδρε, συγχαίρω καταρχάς την κ. Hennis-Plasschaert για το εξαίρετο έργο της κατά τη σύνταξη της υπό συζήτηση έκθεσης. Το γεγονός ότι ο φάκελος θα κλείσει πολύ σύντομα, όπως ελπίζω, μαρτυρεί τον μόχθο που κατέβαλε.
<P>
Οι αρχικές ανησυχίες μου ήταν ότι οι προτάσεις της Επιτροπής ήταν υπερβολικά ασαφείς, ξεπερνούσαν τα όρια και ότι το σημαντικό κόστος της υλοποίησης και εκτέλεσης της οδηγίας αυτής ενδέχεται να μεταφερόταν στην αλυσίδα της διανομής, με αποτέλεσμα την αύξηση του κόστους για τη βιομηχανία και τους καταναλωτές. Συμφωνώ απολύτως με όσα είπε ο κ. Chichester για την ανάλυση κόστους-ωφέλειας.
<SPEAKER ID="24" LANGUAGE="IT" NAME="Marta Vincenzi," AFFILIATION="εξ ονόματος της Ομάδας PSE">
<P>
   . – Κύριε Πρόεδρε, κυρίες και κύριοι, με την παρούσα οδηγία συνδυάζουμε την ασφάλεια των μεταφορών με την προστασία της εμπορικής και θαλάσσιας κυκλοφορίας μεταξύ της Ευρώπης και του υπόλοιπου κόσμου. Είναι αλήθεια ότι, μετά το 2002 και με τις ειδικές διατάξεις του 2004, το πρόβλημα δεν ετέθη μόνο με σκοπό την προστασία της ανθρώπινης ζωής στη θάλασσα και τις περιβαλλοντικές επιπτώσεις, αλλά και για την πρόληψη των τρομοκρατικών επιθέσεων.
<P>
Επίσης, οι κανόνες ασφαλείας που εφαρμόζονται ήδη, όπως ανέφερε ο Επίτροπος Barrot, είναι αποσπασματικοί, δεν είναι δεσμευτικοί και στερούνται συνολικής θεώρησης. Κατά συνέπεια, καθίσταται αναγκαία η έγκριση αυτού του νομοθετικού πλαισίου προκειμένου να αποφύγουμε στρεβλώσεις του ανταγωνισμού και να αναγνωρίσουμε τα λιμάνια ως κομβικά σημεία της αλυσίδας υλικοτεχνικής υποδομής. Η συμβολή της Σοσιαλιστικής Ομάδας στο Ευρωπαϊκό Κοινοβούλιο στην εκπόνηση των συνολικών προτάσεων στόχευε στις δύο αυτές κατευθύνσεις: τον ορισμό των λιμένων στην αλυσίδα των μεταφορών –και όχι μόνο στη διεπαφή πλοίου-λιμένα– αναγνωρίζοντας τον λειτουργικό δεσμό με την κοινή πολιτική μεταφορών και την ανάγκη ελέγχου εκ μέρους της Επιτροπής η οποία θα σέβεται τις ιδιαιτερότητες των κρατών μελών, ενώ παράλληλα θα εγγυάται ένα ομοιογενές πλαίσιο.
<SPEAKER ID="25" LANGUAGE="PL" NAME="Sylwester Chruszcz," AFFILIATION="εξ ονόματος της Ομάδας IND/DEM">
<SPEAKER ID="26" LANGUAGE="NL" NAME="Philip Claeys (NI )." AFFILIATION="">
<P>
Οι επιθέσεις στη Νέα Υόρκη, την Ουάσινγκτον και τη Μαδρίτη έχουν δείξει ότι κανένα μέσο μεταφοράς δεν είναι ασφαλές από την τρομοκρατία, οπότε είναι λογικό να ενισχυθεί η ασφάλεια των λιμένων. Ο Επίτροπος Barrot επεσήμανε προ ολίγου ότι, με αυτή την κίνηση, εκπληρώνουμε απλώς κάποιες από τις διεθνείς υποχρεώσεις μας. Στην πραγματικότητα, αυτό δεν έχει να κάνει μόνο με την απειλή της τρομοκρατίας, αλλά και με την καταπολέμηση της παράνομης μετανάστευσης, του οργανωμένου εγκλήματος και του εμπορίου ναρκωτικών και απομιμήσεων. Ελπίζουμε εν πάση περιπτώσει ότι η οδηγία δεν θα μείνει στις καλές προθέσεις, αλλά θα αναληφθεί η κατάλληλη δράση για καθένα από αυτά τα θέματα που άπτονται της ασφάλειας.
<SPEAKER ID="27" LANGUAGE="DE" NAME="Willi Piecyk (PSE )." AFFILIATION="">
<SPEAKER ID="28" LANGUAGE="NL" NAME="Johannes Blokland (IND/DEM )." AFFILIATION="">
<SPEAKER ID="29" LANGUAGE="PL" NAME="Bogusław Liberadzki (PSE )." AFFILIATION="">
<P>
Εν κατακλείδι, θα ήθελα να προσθέσω ότι ζήτησα από τις λιμενικές αρχές στην περιφέρειά μου στο Szczeczin και το Świnoujście τη γνώμη τους για αυτές τις προτάσεις. Οι απαντήσεις τους ήταν θετικές σε όλα τα θέματα. 
<SPEAKER ID="30" LANGUAGE="" NAME="Γεώργιος Καρατζαφέρης (IND/DEM )." AFFILIATION="">
<P>
Όμως, εξίσου φοβερό είναι και η τρομοφοβία, όπου εκεί βρίσκουν πάτημα διάφορες κυβερνήσεις και κάνουν εγκλήματα εις βάρος της ελευθερίας του πολίτη. Ο πολίτης φοβάται για τη ζωή του από την τρομοκρατία και φοβάται για την ελευθερία από κάμερες που τον παρακολουθούν στους δρόμους, στα λιμάνια, στα αεροδρόμια, σε ξενοδοχεία, παντού. Το ESΡS παρακολουθεί τηλεφωνικές συνδιαλέξεις. Ο πολίτης παρακολουθείται από πιστωτικές κάρτες, από παντού παρακολουθείται. Έχουμε λοιπόν τρομοφοβία και τρομοκρατία. Ας προστατεύσουμε λοιπόν τον πολίτη. Όλα αυτά τα χρήματα τα οποία δίνουμε για την τρομοκρατία, ένα δισεκατομμύριο ευρώ δώσαμε για τους Ολυμπιακούς Αγώνες, θα μπορούσαμε να τα διαθέσουμε με άλλο τρόπο και να αποκρούσουμε το φανατισμό και τις ακρότητες που οδηγούν εντέλει στην τρομοκρατία. 
<SPEAKER ID="31" LANGUAGE="" NAME="Νικόλαος Σηφουνάκης (PSE )." AFFILIATION="">
<SPEAKER ID="32" LANGUAGE="FR" NAME="Jacques Barrot," AFFILIATION="Αντιπρόεδρος της Επιτροπής">
<P>
    Κυρία Πρόεδρε, θα είμαι πολύ σύντομος. Θέλω καταρχάς να καθησυχάσω την εισηγήτρια, και ιδίως τον κ. Chichester. Γνωρίζουμε πολύ καλά ότι τίθεται θέμα κόστους και, όσον αφορά το κόστος που συνεπάγεται η εφαρμογή αυτών των μέτρων, σκοπεύουμε να συμπεριλάβουμε στο πρόγραμμα εργασίας μας για το 2005 τη σύνταξη ανακοίνωσης για την ασφάλεια των διαφόρων μεθόδων μεταφοράς, στην οποία θα περιλαμβάνεται και το θέμα της χρηματοδότησής τους. Κατ’ αυτόν τον τρόπο, θα ληφθούν υπόψη οι ανησυχίες που διατυπώνει το Σώμα. Η εν λόγω αναφορά στο θέμα της χρηματοδότησης περιλαμβάνεται επίσης σε μια αιτιολογική σκέψη.
<P>
Θα ήθελα ακόμη να τονίσω σε όσους φοβούνται ότι δεν λαμβάνουμε υπόψη μας τις ιδιαιτερότητες κάθε κράτους μέλους ότι πρόκειται για οδηγία και όχι για κανονισμό. Αυτό μας δίνει τη δυνατότητα, όταν η οδηγία μεταφερθεί στα δίκαια των κρατών μελών, να λάβουμε υπόψη μας, βάσει της αρχής της επικουρικότητας, αρκετά πρακτικά ζητήματα τα οποία θα καταστήσουν πιο αποτελεσματική την προσπάθειάς μας στον τομέα της ασφάλειας. Τέλος, θα ήθελα να πω στον κ. Piecyk ότι έχει απόλυτο δίκιο και ότι πρέπει επίσης να ενδιαφερθούμε για την ασφάλεια ολόκληρης της αλυσίδας των μεταφορών.
<P>
Απευθυνόμενος σε εσάς, κυρία Hennis-Plasschaert, θα ήθελα να σας ευχαριστήσω θερμά διότι, χάρη σε εσάς, θα μπορέσουμε μάλλον να κερδίσουμε χρόνο όσον αφορά την εφαρμογή των εν λόγω μέτρων ασφαλείας.
<P>
Ευχαριστώ επίσης την επιτροπή σας, την Επιτροπή Μεταφορών και Τουρισμού. Ασχοληθήκατε σοβαρά με αυτή την, εν πολλοίς, τεχνική πρόταση και υιοθετήσατε μια ρεαλιστική και εποικοδομητική προσέγγιση κατά την εξέταση του θέματος. Με χαροποιεί το γεγονός ότι υπάρχουν πάρα πολλά σημεία στα οποία συμφωνούν ουσιαστικά το Κοινοβούλιο, η Επιτροπή και το Συμβούλιο, όσον αφορά τα μέτρα που πρέπει να ληφθούν. Η Επιτροπή δύναται συνεπώς να συμφωνήσει με τον συμβιβασμό που επέτυχε το Κοινοβούλιο στο πλαίσιο των διαπραγματεύσεων με το Συμβούλιο και ο οποίος εκφράζεται, κυρία Πρόεδρε, στις τροπολογίες 13-75. Η Επιτροπή δύναται συνεπώς να υποστηρίξει τις τροπολογίες 13-75· δυστυχώς, όμως, όχι και τις τροπολογίες 1-12.
<P>
Εν κατακλείδι, θα ήθελα να εκφράσω την επιθυμία μου να ληφθεί σύντομα απόφαση ώστε να μπορέσει να εγκριθεί γρήγορα αυτή η οδηγία. Όπως προείπα, η Ευρωπαϊκή Ένωση δεν μπορεί να κάνει οικονομία στο θέμα της λήψης προληπτικών μέτρων για την προστασία των λιμένων της, είτε αυτό αφορά τους πολίτες της και τους διάφορους τομείς λιμενικών δραστηριοτήτων είτε τους διεθνείς εταίρους της. Σε όλα αυτά άλλωστε αναφέρθηκαν πολύ σωστά αρκετοί ομιλητές. Κυρία Πρόεδρε, κυρία Hennis-Plasschaert, κυρίες και κύριοι, οι υπηρεσίες μου θα σας διαβιβάσουν τη λεπτομερή θέση της Επιτροπής για κάθε προτεινόμενη τροπολογία. Σας ευχαριστώ θερμά για την προσοχή σας και για την ιδιαίτερα καθοριστική συνεισφορά σας στο αποτέλεσμα αυτής της προσπάθειας. 
<SPEAKER ID="33" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί σήμερα στις 12.00. 
<SPEAKER ID="34" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0105/2005) του κ. Cercas, εξ ονόματος της Επιτροπής Απασχόλησης και Κοινωνικών Υποθέσεων, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά τα πλέον σημαντικά στοιχεία της πρότασης οδηγίας που τροποποιεί την οδηγία 2003/88/ΕΚ σχετικά με ορισμένα στοιχεία της οργάνωσης του χρόνου εργασίας (COM(2004)0607 – C6-0122/2004 – 2004/0209(COD)). 
<SPEAKER ID="35" LANGUAGE="CS" NAME="Vladimír Špidla," AFFILIATION="Επιτροπή">
<SPEAKER ID="36" LANGUAGE="ES" NAME="Alejandro Cercas (PSE )," AFFILIATION="εισηγητής">
<P>
Κυρίες και κύριοι, εντελώς τυχαία, η συζήτησή μας σχετικά με την οδηγία για τον χρόνο εργασίας συμπίπτει με τις ευρωπαϊκές επετείους της 9ης Μαΐου. Τα λόγια του Προέδρου μας, κ. Borrell, εχθές σε αυτή την αίθουσα για τη σχέση ανάμεσα στο δικό μας καθήκον μνήμης και οικοδόμησης μιας Ευρώπης, στην οποία ο ευρωσκεπτικισμός και ο αντιευρωπαϊσμός θα έχουν ηττηθεί, ηχούν ακόμη στα αυτιά μου.
<P>
Και το σημείο κλειδί, όπως δήλωσε ο κ. Επίτροπος, είναι η αυτοεξαίρεση Το Κοινοβούλιο επιθυμεί να θέσει τέλος σε αυτή τη ρήτρα. Οι ευρωπαϊκοί κοινωνικοί νόμοι πρέπει να εφαρμόζονται σε όλες ανεξαιρέτως τις χώρες. Δεν αρκεί, κύριε Επίτροπε, να εξαλειφθούν τα φαινόμενα κατάχρησης και απάτης που διαπράχθηκαν στο παρελθόν βάσει της προηγούμενης νομοθεσίας. Πρέπει να βάλουμε τέλος στη νομική τους βάση σε όλα τα κράτη μέλη, όπως λέει το Κοινοβούλιο, μετά από 36 μήνες ή οποιοδήποτε διάστημα αποφασιστεί σε επακόλουθη διαπραγμάτευση με το Συμβούλιο.
<P>
Γιατί; Διότι η αυτοεξαίρεση έρχεται σε αντίθεση με τους στόχους της οδηγίας και τις θεμελιώδεις αρχές της Συνθήκης, ενώ θέτει σε κίνδυνο την υγεία και την ασφάλεια των εργαζομένων. Διότι έρχεται σε αντίθεση με όσα μας έχουν διδάξει 10 χρόνια εμπειρίας κατά τη διάρκεια των οποίων η υγεία, η ασφάλεια και ο συνδυασμός της επαγγελματικής και της οικογενειακής ζωής εκατομμυρίων ευρωπαίων αντρών και γυναικών ζημιώθηκαν σοβαρά στις χώρες όπου εφαρμόστηκε η οδηγία. Διότι έρχεται σε σύγκρουση με τον Χάρτη Θεμελιωδών Δικαιωμάτων και τη Συνταγματική μας Συνθήκη, το άρθρο 91 της οποίας προβλέπει την υποχρέωση για υψηλή ποιότητα ζωής στην εργασία και τον περιορισμό των ημερών εργασίας. Διότι, κύριε Επίτροπε, οι ευρωπαίοι εργαζόμενοι, οι οργανώσεις τους, οι γυναικείες οργανώσεις και επίσης, κατ’ ιδίαν, πολλοί εργαζόμενοι που επιθυμούν ένα τυπικά ευρωπαϊκό πρότυπο για τις βιομηχανικές σχέσεις μάς το ζητούν.
<P>
Η μεγαλύτερη ευελιξία δεν είναι ασύμβατη με το υψηλότερο επίπεδο κοινωνικής προστασίας των εργαζομένων, υπό την προϋπόθεση ότι διασφαλίζουμε ένα ελάχιστο επίπεδο κανονισμών και εγγυήσεων, όπως όριζε η έκθεση Wim Kok. Επίσης, κύριε Επίτροπε, θέλουμε να ανταποκριθούμε στις αρχές που πρέπει να ληφθούν υπόψη κατά τον καθορισμό του χρόνου εφημερίας· θέλουμε να γίνει σεβαστό το κοινοτικό κεκτημένο· θέλουμε να γίνει σεβαστή η απόφαση του Δικαστηρίου. Ο χρόνος εφημερίας είναι χρόνος εργασίας, διότι οι εργαζόμενοι δεν μπορούν να χρησιμοποιήσουν ελεύθερα τον χρόνο τους και οφείλουν να βρίσκονται στους χώρους που υπαγορεύει ο εργοδότης.
<SPEAKER ID="37" LANGUAGE="SV" NAME="Nils Lundgren (IND/DEM )," AFFILIATION="συντάκτης της γνωμοδότησης της Επιτροπής Βιομηχανίας, Έρευνας και Ενέργειας">
<SPEAKER ID="38" LANGUAGE="CS" NAME="Věra Flasarová (GUE/NGL )," AFFILIATION="συντάκτρια της γνωμοδότησης της Επιτροπής Δικαιωμάτων των Γυναικών και Ισότητας των Φύλων">
<P>
Η ψηφοφορία στην Επιτροπή Δικαιωμάτων των Γυναικών και Ισότητας των Φύλων, στην οποία ανήκω, κατέδειξε ότι βουλευτές όλων των πολιτικών πεποιθήσεων θέλουν να αντιμετωπιστούν οι ανισότητες μεταξύ των εργαζομένων και των εργοδοτών, και να εξασφαλιστεί ότι θα υπάρξει μια σταδιακή μετακίνηση προς την ίση μεταχείριση ανδρών και γυναικών στην αγορά εργασίας. Η σύγχρονη ανθρωπιστική προσέγγιση στις εργασιακές σχέσεις δεν προέκυψε, ωστόσο, στα καλά καθούμενα. Είναι το αποκορύφωμα ενός μακρόχρονου αγώνα για την αναγνώριση των ανθρωπίνων δικαιωμάτων, και συνεπώς και του δικαιώματος για δίκαιες συνθήκες εργασίας, το οποίο διαφυλάσσεται, μεταξύ άλλων, στη στρατηγική της Λισαβόνας, και αναδεικνύεται ξεκάθαρα από την έκθεση Cercas. Παρ’ όλα αυτά, λίγα νομοθετικά παραθυράκια και φαινομενικά αθώοι συμβιβασμοί θα μπορούσαν να ακυρώσουν αιώνες προόδου. Είναι θλιβερό το γεγονός ότι ο αλτρουισμός από τους εργοδότες προς τους υπαλλήλους τους δεν ήταν ποτέ ως τώρα θεμελιώδης αρχή του πολιτισμού μας.
<P>
Εμμείναμε στην αρχή της ισορροπίας μεταξύ επαγγελματικού και οικογενειακού βίου όταν ψηφίσαμε την πρόταση στην επιτροπή, και επιμένουμε ότι οι ακόλουθες προτάσεις πρέπει να εγκριθούν, προκειμένου να εξασφαλιστεί ότι η αρχή αυτή θα έχει ουσιαστικό νόημα και δεν θα μείνει απλά μια φράση για τη σωτηρία της συνείδησής μας. Καταρχάς, η μέγιστη εβδομαδιαία διάρκεια εργασίας δεν πρέπει να υπερβαίνει τις 48 ώρες, μαζί με τις υπερωρίες. Παρεκκλίσεις από την αρχή αυτή μπορούν να αποφασιστούν μόνο μέσω των συλλογικών συμβάσεων, που θα απέκλειαν τη χρήση προσωπικών εξαιρέσεων (opt-outs). Δεύτερον, ο χρόνος εφημερίας, που περιλαμβάνει και αυτό που αποκαλείται «ανενεργή περίοδος εφημερίας», πρέπει να θεωρείται χρόνος εργασίας. Εκτός όλων των άλλων, η αρχή αυτή έχει επιβεβαιωθεί σε αποφάσεις του Ευρωπαϊκού Δικαστηρίου. Υπάρχει μια περαιτέρω προτεραιότητα που θα ήθελα να υπογραμμίσω, δηλαδή ότι η επίτευξη ίσων ευκαιριών δεν περιλαμβάνει μόνο τη δημιουργία ίσων όρων για τους άντρες και τις γυναίκες σε σχέση με τους μισθούς και την πρόσβαση σε θέσεις εργασίας και στην εκπαίδευση. Περιλαμβάνει επίσης την εκχώρηση ίσων δικαιωμάτων για τους άντρες όσον αφορά τις ευκαιρίες τους να συμμετέχουν πλήρως στην οικογενειακή ζωή. 
<SPEAKER ID="39" LANGUAGE="PT" NAME="José Albino Silva Peneda," AFFILIATION="εξ ονόματος της Ομάδας PPE-DE">
<P>
Υπάρχουν ορισμένα αμφιλεγόμενα στοιχεία, ωστόσο, το πρώτο από τα οποία είναι οι προσωπικές εξαιρέσεις (opt-outs). Η δυνατότητα διατήρησης των προσωπικών εξαιρέσεων θα σήμαινε ότι η Ένωση εγκρίνει μια οδηγία για ευαίσθητες πτυχές των ελάχιστων προτύπων που πρέπει να τηρούνται στον τομέα της υγείας και της ασφάλειας στην εργασία, αναφέροντας στην ίδια οδηγία ότι η συμμόρφωση με αυτά τα πρότυπα είναι εντελώς προαιρετική. Η συνέχιση αυτής της πρακτικής δεν μπορεί να θεωρείται, συνεπώς, μορφή ευελιξίας. Απεναντίας, θα σήμαινε την απορύθμιση ενός ευαίσθητου τομέα, όπως η υγεία και η ασφάλεια στην εργασία.
<P>
Η ευρωπαϊκή οικονομία χρειάζεται μεγαλύτερη ευελιξία στην αγορά εργασίας, αλλά όχι με τίμημα την απουσία κανόνων. Υπάρχουν άλλοι, αποτελεσματικότεροι τρόποι για να γίνει η αγορά εργασίας περισσότερο ευέλικτη, όπως είναι η παράταση της περιόδου αναφοράς, που καλύπτεται σε αυτή την πρόταση. Αυτό κατευθύνεται, επιπλέον, από την αρχή της επικουρικότητας, καθώς δίνει στα κράτη μέλη την ελευθερία να επιλέξουν τον καθορισμό της περιόδου αναφοράς μεταξύ των 4 και 12 μηνών, αναλόγως με την κατάσταση της χώρας, χωρίς να επιβάλλει μονομερώς μια καθορισμένη περίοδο.
<SPEAKER ID="40" LANGUAGE="EN" NAME="Stephen Hughes," AFFILIATION="εξ ονόματος της Ομάδας PSE">
<P>
Θέλω να τονίσω το εξής: ορισμένοι ισχυρίζονται ότι αυτό δεν έχει καμία σχέση με την ισορροπία μεταξύ εργασίας, ζωής και οικογένειας. Και όμως, έχει. Το 1996, το Ευρωπαϊκό Δικαστήριο αποφάνθηκε ότι η προκειμένη οδηγία είναι οδηγία για την υγεία και την ασφάλεια και ότι η υγεία και η ασφάλεια αφορούν τη συνολική κοινωνική, ψυχολογική και σωματική ευδοκίμηση των ατόμων. Η ισορροπία μεταξύ οικογενειακής ζωής και εργασίας σχετίζεται με την κοινωνική και ψυχολογική ευδοκίμηση όλων των εργαζομένων στην Ευρωπαϊκή Ένωση. Ας καταρρίψουμε λοιπόν το συγκεκριμένο επιχείρημα. 
<SPEAKER ID="41" LANGUAGE="FR" NAME="Bernard Lehideux," AFFILIATION="εξ ονόματος της Ομάδας ALDE">
<P>
Η συζήτηση για το θέμα της προσωπικής εξαίρεσης (opt-out) είναι συνεπώς ζωτικής σημασίας στο πλαίσιο αυτό. Η επιλογή ενός εργοδότη να παρεκκλίνει από το νόμιμο όριο των 48 ωρών εβδομαδιαίας εργασίας με ατομική συμφωνία με τους εργαζόμενους είναι αντίθετη, κατά την άποψή μας, με το πνεύμα της οδηγίας. Θέλω να τονίσω ότι το Κοινοβούλιο, κατά την εξέταση της έκθεσης για το 2004, είχε ταχθεί κατά της διατήρησης της ρήτρας προσωπικής εξαίρεσης. Αν και επιθυμούσαμε την προοδευτική κατάργηση της προσωπικής εξαίρεσης σε ένα κείμενο που δεν τείνει προς την τυποποίηση, ωστόσο, δώσαμε τη συγκατάθεσή μας για τη διατήρηση της επιλογής προσωπικής εξαίρεσης στο πλαίσιο των διαπραγματεύσεων και των συλλογικών συμβάσεων, σύμφωνα με ό,τι συνηθίζεται σε κάθε κράτος μέλος. Όσον αφορά τις περιόδους αναφοράς, συμφωνούμε με τον εισηγητή και την Επιτροπή όσον αφορά την επέκτασή τους στους 12 μήνες το πολύ. Αυτό συμβαδίζει με την απαίτηση περί ευελιξίας που έχει διατυπώσει ο επιχειρηματικός τομέας, ο οποίος πρέπει φυσικά να μπορεί να ανταποκρίνεται στις διακυμάνσεις της ζήτησης.
<SPEAKER ID="42" LANGUAGE="EN" NAME="Jean Lambert," AFFILIATION="εξ ονόματος της Ομάδας Verts/ALE">
<P>
   . – Κύριε Πρόεδρε, θα θέλαμε και εμείς να ευχαριστήσουμε την εισηγήτρια και τους υπολοίπους συναδέλφους για το έργο τους σχετικά με την αναθεώρηση της οδηγίας περί χρόνου εργασίας. Για την Ομάδα μας, το συγκεκριμένο νομοθετικό κείμενο είναι εξαιρετικά σημαντικό. Η μείωση του χρόνου εργασίας αποτέλεσε αντικείμενο ιστορικών αγώνων του εργατικού κινήματος, τους οποίους δεν πρέπει να προδώσουμε τον 21ο αιώνα.
<P>
Ωστόσο, σύμφωνα με μια πρόσφατη έκθεση του Ιδρύματος Εργασίας, το οποίο εδρεύει στο Ηνωμένο Βασίλειο, η εργασία διάρκειας άνω των 60 ωρών την εβδομάδα κυριαρχεί πλέον σε ολόκληρη την Ευρωπαϊκή Ένωση, ιδιαίτερα σε ορισμένους τομείς. Θεωρώ ότι κάτι τέτοιο δεν θα έπρεπε να μας χαροποιεί ιδιαίτερα, αλλά αντιθέτως να μας ανησυχήσει σοβαρά.
<SPEAKER ID="43" LANGUAGE="" NAME="Δημήτριος Παπαδημούλης," AFFILIATION="εξ ονόματος της Ομάδας GUE/NGL">
<P>
Απορρίπτουμε την πρόταση της Επιτροπής γιατί διαιωνίζει το opting out και δυναμώνει το κοινωνικό ντάμπινγκ. Τροφοδοτεί ακόμη περισσότερο τη μονομερή ισχύ των εργοδοτών στο όνομα της ευελιξίας των επιχειρήσεων. Αποδυναμώνει τα υφιστάμενα επίπεδα προστασίας δεκάδων εκατομμυρίων εργαζομένων και την ισορροπία των οικογενειών τους. Χαλαρώνει μέχρις εξαφανίσεως τους ισχύοντες κανόνες για τη ρύθμιση του χρόνου εργασίας που καθιέρωσε η σχετική οδηγία το 1993.
<P>
Πιο συγκεκριμένα, με την πρόταση της Επιτροπής δίνεται η δυνατότητα να φθάσει ακόμη και στις 65 ώρες ο μέγιστος χρόνος απασχόλησης την εβδομάδα, όταν η ισχύουσα οδηγία, αλλά και η σύμβαση της Διεθνούς Οργάνωσης Εργασίας, προέβλεπε ήδη από το 1919 ως μέγιστη επιτρεπόμενη εβδομαδιαία εργασία τις 48 ώρες. Γυρνάμε 85 χρόνια πίσω!
<P>
Ακόμη, διευρύνεται η περίοδος αναφοράς για ελαστικό ωράριο από τους τέσσερις στους δώδεκα μήνες με κατάργηση της απαραίτητης προϋπόθεσης να υπάρχει προηγουμένως σχετική συλλογική διαπραγμάτευση και σύμβαση. Επιτρέπεται έτσι στην εργοδοσία –ιδιωτική και κρατική– να διαχειρίζεται μονομερώς και καταχρηστικά, με νόμο ή κανονισμό, το χρόνο απασχόλησης των εργαζομένων, ερήμην των ίδιων των εργαζομένων. Επίσης, παρακάμπτεται η σαφής νομολογία του Ευρωπαϊκού Δικαστηρίου με την ψευδεπίγραφη εφεύρεση ότι ο χρόνος εφημερίας χωρίζεται σε ενεργό και ανενεργό. Έτσι, τα κράτη μέλη ή οι εργοδότες από μόνοι τους μπορούν να πουν ότι οκτώ ώρες ανενεργού χρόνου εργασίας συνεπάγονται 0,8 ώρες ενεργού χρόνου – μια κοροϊδία δηλαδή.
<P>
Κύριε Επίτροπε, θα θέλατε να σας χειρουργήσει ένας χειρούργος μετά από 30 ώρες εφημερίας; Θα θέλατε να συναντήσετε στο δρόμο έναν οδηγό φορτηγού που οδηγεί 30 ώρες συνεχώς; 
<SPEAKER ID="44" LANGUAGE="EN" NAME="Derek Roland Clark," AFFILIATION="εξ ονόματος της Ομάδας IND/DEM">
<P>
Κατανοώ ότι το κεντρικό μέλημα της ΕΕ είναι κάθε κράτος μέλος να καταθέτει την πείρα και τις ικανότητές του, τις καλύτερες πρακτικές και ιδέες του, και να τις μοιράζεται με τα υπόλοιπα ώστε να επωφελούνται όλοι. Στο πλαίσιο αυτό, επιτρέψτε σε έναν εκπρόσωπο του Ηνωμένου Βασιλείου να καταθέσει σήμερα ορισμένες εμπειρίες και τακτικές από το Ηνωμένο Βασίλειο: όσο λιγότεροι κανονισμοί υπάρχουν, τόσο περισσότερη απασχόληση δημιουργείται. Ακόμη και ο κ. Špidla προ ολίγου συμφώνησε εν μέρει μαζί μου επ’ αυτού.
<P>
Αν εξαιρέσουμε τη Δανία και τη Σουηδία, το Ηνωμένο Βασίλειο έχει το χαμηλότερο ποσοστό ανεργίας σε ολόκληρη την ΕΕ, πολύ κατώτερο του ευρωπαϊκού μέσου όρου. Οι συγκεκριμένες χώρες δεν μετέχουν στο ευρώ, το δε Ηνωμένο Βασίλειο δεν έχει υιοθετήσει τις αυστηρότερες πρακτικές ως προς την απασχόληση. Η εβδομάδα των 48 ωρών, εάν εφαρμοσθεί άτεγκτα, θα έχει ως συνέπεια να κλείσουν οι μικρές επιχειρήσεις ή να καταφύγει ο κόσμος στην παραοικονομία, όπου θα στερείται οποιασδήποτε προστασίας και θα διαφεύγει τη φορολογία εισοδήματος και τον ΦΠΑ. Ευελιξία μπορεί να υπάρξει με τις προσωπικές εξαιρέσεις από την εργάσιμη εβδομάδα, οι οποίες αναμένεται να καταργηθούν σταδιακά παρά το σχετικό ψήφισμα του Σώματος στις 24 Φεβρουαρίου. Παράγοντες όπως η κυβέρνηση του Ηνωμένου Βασιλείου, τα εμπορικά επιμελητήρια, ο EuroCommerce και ο τηλεοπτικός σταθμός Sky επιθυμούν όλοι να συνεχισθεί η αυτοεξαίρεση, ωστόσο αυτοί οι φορείς δεν λειτουργούν στον πλασματικό κόσμο της ΕΕ με τα φανταχτερά προγράμματα και τους άψογους κανονισμούς – εργάζονται στον πραγματικό κόσμο των περιθωρίων του κέρδους και της πλήρους απασχόλησης όπως διαμορφώνεται από την αυτοεξαίρεση από το 48ωρο. 
<SPEAKER ID="45" LANGUAGE="DA" NAME="Mogens N.J. Camre," AFFILIATION="εξ ονόματος της Ομάδας UEN">
<P>
Ισοδυναμεί με άστοχη προσπάθεια παρέμβασης στις συνθήκες της αγοράς εργασίας, και δεν πρέπει να μας προκαλεί εντύπωση που οι δύο πλευρές του κλάδου απέρριψαν την οδηγία. Οι συνθήκες τις οποίες αφορά η οδηγία διαφέρουν σημαντικά στα 25 κράτη μέλη και, ασχέτως με τα θετικά στοιχεία που εισάγονται στην οδηγία σχετικά με την προστασία των εργαζομένων και την ιδιωτική ζωή, είναι και παραμένει μια έκφραση της εμμονής της ΕΕ με τη ρύθμιση. Το Ευρωπαϊκό Κοινοβούλιο θέλει σαφώς να δει χαμηλή οικονομική μεγέθυνση. Στη χώρα μου, η οποία αναμφίβολα έχει τα υψηλότερη πρότυπα προστασίας των εργαζομένων στην ΕΕ, οι συνθήκες αυτές συμφωνούνται μεταξύ των δύο πλευρών της βιομηχανίας, και η πρακτική αυτή έχει πολύ καλά αποτελέσματα. Καταρχάς, έχουμε μεγαλύτερη μερίδα του ενεργού πληθυσμού στην αγορά εργασίας απ’ ό,τι σε οποιαδήποτε άλλη χώρα. Δεν έχουμε τις απεργίες που βλέπουμε επανειλημμένα στο Βέλγιο και στη Γαλλία. Το επίπεδο ανεργίας μας είναι το μισό από το αντίστοιχο στην ευρωζώνη, και έχουμε το δεύτερο υψηλότερο ακαθάριστο εθνικό προϊόν ανά κάτοικο στην ΕΕ.
<SPEAKER ID="46" LANGUAGE="PL" NAME="Jan Tadeusz Masiel (NI )." AFFILIATION="">
<P>
   – Κυρία Πρόεδρε, κύριε Cercas, ο χρόνος εργασίας είναι ένα εξαιρετικά ευαίσθητο ζήτημα. Οι λόγοι γι’ αυτό περιλαμβάνουν τη μάστιγα της ανεργίας και τα οικονομικά προβλήματα που αντιμετωπίζουν οι εργοδότες, ιδίως στα νέα κράτη μέλη. Πριν από λίγες ημέρες διαπίστωσα με έκπληξη ότι οι άνθρωποι στην Πολωνία μπορούσαν να πάνε να ψωνίσουν στο IKEA μέχρι τις 20.00 την 1η Μαΐου, που δεν ήταν μόνο η Εργατική Πρωτομαγιά, αλλά και Κυριακή. Τα σούπερ-μάρκετ πολύ συχνά μένουν ανοικτά ως τις 22.00 τις καθημερινές, και ενίοτε και 24 ώρες το 24ωρο. Με δεδομένη την απειλή της απώλειας της θέσης εργασίας και την ασταθή κατάσταση των οικονομιών μας, είναι δύσκολο να αποφασίσει κανείς αν θα πρέπει να υποστηρίξει τους εργοδότες ή τους εργαζόμενους, οι θέσεις των οποίων είναι εξ ορισμού αντίθετες. Γι’ αυτόν τον λόγο θεωρώ την έκθεση του κ. Cercas και τις τροπολογίες της Επιτροπής Απασχόλησης και Κοινωνικών Υποθέσεων έναν λογικό συμβιβασμό, που έχει στόχο να βελτιώσει τη γενική ευημερία των ανθρώπων. Η εφημερία στον χώρο εργασίας πρέπει να θεωρείται χρόνος εργασίας, ενώ οι εργαζόμενοι πρέπει να πληρώνονται ένα κατ’ αποκοπή ποσό για την εφημερία εκτός του χώρου εργασίας. Υπάρχουν ορισμένα ζητήματα που πρέπει να ρυθμιστούν από κοινού στην ΕΕ, και ο χρόνος εργασίας είναι ένα από αυτά. 
<SPEAKER ID="47" LANGUAGE="NL" NAME="Ria Oomen-Ruijten (PPE-DE )." AFFILIATION="">
<P>
   – Κυρία Πρόεδρε, λέγοντας σήμερα, στην πρώτη ανάγνωση, ότι οι ελάχιστοι κανόνες για την εργασία είναι πολύ σημαντικοί για την υγεία και την ασφάλεια στο χώρο εργασίας, καθώς και για τον συνδυασμό της επαγγελματικής και της οικογενειακής ζωής, υποστηρίζουμε στην πραγματικότητα τη νομοθεσία του 1993.
<P>
Καταρχάς, όσο αφορά την ευελιξία, υποστηρίζεται ότι η Λισαβόνα και η ευελιξία δεν είναι πλέον συμβατές με αυτή τη νομοθεσία, αλλά αυτό δεν ισχύει, διότι η περίοδος αναφοράς για τον υπολογισμό των 48 ωρών επεκτάθηκε από τους 4 στους 12 μήνες.
<P>
Τρίτον, όσον αφορά την επικουρικότητα, αυτή τη στιγμή, αφήνουμε τα κράτη μέλη να αποφασίσουν αν η επιφυλακή ή ο χρόνος ανάπαυσης κατά τη διάρκεια της εφημερίας πρέπει να πληρώνονται και, αν ναι, πόσο, καθώς και αν λαμβάνονται υπόψη και, αν ναι, σε ποιο βαθμό. Αυτό το αφήνουμε στους κοινωνικούς εταίρους και στα κράτη μέλη να το αποφασίσουν, διότι νομίζω ότι σε αυτούς ανήκει αυτή η ευθύνη. Τέλος, θα ήθελα να ευχαριστήσω τον κ. Cercas και τον κ. Silva Peneda, που προσπάθησαν να ενσωματώσουν τον σεβασμό της αρχής της επικουρικότητας σε αυτό το έγγραφο. 
<SPEAKER ID="48" LANGUAGE="SV" NAME="Jan Andersson (PSE )." AFFILIATION="">
<P>
   – Κυρία Πρόεδρε, κύριε Επίτροπε, θα ήθελα να ξεκινήσω ευχαριστώντας τον εισηγητή για την πολύ καλή δουλειά που έκανε. Στον σύντομο χρόνο που έχω στη διάθεσή μου, θα επικεντρωθώ σε μια πτυχή, ήτοι στην προσωπική εξαίρεση (opt-out). Η κ. De Vits είπε ότι αυτή αντιβαίνει στην αρχή της επικουρικότητας, αλλά αυτό δεν ισχύει. Η Δανία, η Σουηδία και η Γαλλία, για παράδειγμα, είναι ελεύθερες να έχουν πρότυπα υψηλότερα από αυτά που περιλαμβάνονται σε αυτή την οδηγία των ελάχιστων απαιτήσεων. Είναι μια οδηγία ελάχιστων απαιτήσεων. Μπορούμε να κάνουμε χωρίς μια οδηγία ελάχιστων απαιτήσεων; Όχι, δεν μπορούμε, γιατί μια οδηγία αυτού του είδους επηρεάζει επίσης έμμεσα τα ενδεχομένως εξαιρετικά υψηλότερα πρότυπα ορισμένων χωρών. Αν είχαμε μια κατάσταση στην οποία οι χώρες θα άρχιζαν να ανταγωνίζονται μεταξύ τους σχετικά με τις περισσότερες ώρες εργασίας, τότε αυτό θα επηρέαζε την κατάσταση στη Δανία, τη Σουηδία και τη Γαλλία. Επειδή έχουμε την ελεύθερη κυκλοφορία των κεφαλαίων, τα ζητήματα αυτά δεν είναι άσχετα με την αρχή της επικουρικότητας. Αυτό είναι το πρώτο.
<SPEAKER ID="49" LANGUAGE="IT" NAME="Luigi Cocilovo (ALDE )." AFFILIATION="">
<SPEAKER ID="50" LANGUAGE="DE" NAME="Elisabeth Schroedter (Verts/ALE )." AFFILIATION="">
<P>
Σε αυτές τις τροπολογίες συγκαταλέγεται μεταξύ άλλων το εφεύρημα να χωριστεί ο χρόνος εφημερίας σε ενεργό και ανενεργό και μέρη του να μην αναγνωρίζονται ως εργάσιμος χρόνος. Εμείς θεωρούμε ότι η εφημερία πρέπει να παραμείνει εργάσιμος χρόνος. Η προστασία των εργαζομένων και η δημόσια ασφάλεια πρέπει να έχουν και μελλοντικά προτεραιότητα έναντι οικονομικών ζητημάτων. Στον τομέα της υγείας, υπηρεσίες διάρκειας 30 και πλέον ωρών συνιστούν κίνδυνο για τους ασθενείς. Δεν βλέπω εδώ περιθώρια συμβιβασμού και αυτή η θέση εκφράζεται επίσης ξεκάθαρα στην απόφαση του Ευρωπαϊκού Δικαστηρίου. Ευχαριστώ τον εισηγητή γιατί αυτή η καθοριστική φράση περιλαμβάνεται στην έκθεση, δεν υποστηρίζουμε όμως τους συμβιβασμούς του που παρουσιάζονται στη συνέχεια. Θέλουμε να γίνουν βελτιώσεις γιατί θεωρούμε αναγκαίο να παραμείνει η εφημερία εργάσιμος χρόνος. 
<SPEAKER ID="51" LANGUAGE="PT" NAME="Ilda Figueiredo (GUE/NGL )." AFFILIATION="">
<P>
Είναι, συνεπώς, κρίσιμο η παρούσα πρόταση της Επιτροπής να αποσυρθεί και να καταρτιστεί μια νέα που θα εγκαταλείπει την προσωπική εξαίρεση (opt-out), θα απορρίπτει την ταξινόμηση του ανενεργού χρόνου, θα συμμορφώνεται με τις αποφάσεις του Δικαστηρίου, θα βοηθάει τους ανθρώπους να συνδυάσουν επαγγελματική και οικογενειακή ζωή και θα προστατεύει την υγεία και την ασφάλεια των εργαζομένων.
<P>
Επιθυμούμε επίσης να τονίσουμε την ανάγκη να μειωθεί η εβδομαδιαία διάρκεια εργασίας σε 42 ώρες και όχι να αυξηθεί από 48 σε 65 ώρες ή περισσότερο. Αυτό που χρειάζεται να κάνει η Ευρώπη είναι να αποτελέσει παράδειγμα όσον αφορά την προστασία των δικαιωμάτων και να μην παρεκκλίνει προς τα ασιατικά πρότυπα στο όνομα της ευελιξίας και του ανταγωνισμού. 
<SPEAKER ID="52" LANGUAGE="DE" NAME="Thomas Mann (PPE-DE )." AFFILIATION="">
<P>
   – Κυρία Πρόεδρε, η αναθεωρημένη στρατηγική της Λισαβόνας στοχεύει στην ανάπτυξη και την απασχόληση. Συμφωνούμε ότι χρειαζόμαστε μεγαλύτερη ευελιξία και ανταγωνιστικότητα. Ακριβώς όμως αυτό περιλαμβάνεται στην έκθεση Cercas σχετικά με την οδηγία για τον χρόνο εργασίας, στην εκπόνηση της οποίας ο συνάδελφος Silva Peneda της Ομάδας ΕΛΚ-ΕΔ και πολλοί από εμάς συνεργαστήκαμε για την εξεύρεση συμβιβασμών.
<P>
Δεν θέλουμε ένα άκαμπτο πλαίσιο για ολόκληρη την ΕΕ αλλά ένα λογικό πλαίσιο δράσης που θα αφήνει περιθώρια για εθνικές ρυθμίσεις, όπως για παράδειγμα την αύξηση της περιόδου αναφοράς από 4 μήνες σε ένα έτος, υπό την προϋπόθεση ότι θα συμφωνήσουν οι κοινωνικοί εταίροι. Δικό τους θέμα, καθώς και των συνδικαλιστικών φορέων, είναι επίσης οι ενδεχόμενες υπερβάσεις της εβδομάδας των 48 ωρών. Αυτή είναι η πρακτική εφαρμογή της αρχής της επικουρικότητας και της ευελιξίας. Ωστόσο, βάση πρέπει να συνεχίσει να είναι η απόφαση του Ευρωπαϊκού Δικαστηρίου που ορίζει την εφημερία ως χρόνο εργασίας. Η πρόταση της Επιτροπής για διαίρεση σε αμειβόμενο ενεργό και μη αμειβόμενο ανενεργό χρόνο εργασίας είναι κατά τη γνώμη μου εκτός πραγματικότητας.
<P>
Κύριε Špidla, παρακολούθησα μια νυχτερινή βάρδια σε ένα από τα μεγαλύτερα νοσοκομεία ατυχημάτων της Έσσης. Οι νοσοκομειακοί βοηθοί, οι νοσοκόμες και οι οδηγοί των ασθενοφόρων είχαν εφημερία, και μάλιστα πάρα πολύ ενεργή. Τα μικρά διαλείμματα ανάμεσα στα περιστατικά δεν ήταν αρκετά για να συνέλθουν. Δεν έχουν μόνο οι εργαζόμενοι στα νοσοκομεία δικαίωμα στην ασφάλεια στην εργασία και στην ικανοποίηση από αυτήν. Από την οδηγία πρέπει να εξαιρεθούν οι δυνάμεις της πυροσβεστικής, περιλαμβανομένων όσων σταθμεύουν σε αεροδρόμια, οι δυνάμεις προστασίας από καταστροφές και οι δυνάμεις ασφαλείας σε ευαίσθητες οικολογικές δράσεις. Συζήτησα με όλους αυτούς και γνωρίζω τις οικονομικές ανησυχίες των νοσοκομείων, που όμως πρέπει να βρουν –όπως συμβαίνει και σε άλλους τομείς– έξυπνες μεθόδους περιορισμού των δαπανών, να συντονίσουν καλύτερα το εξειδικευμένο προσωπικό τους και να αξιοποιήσουν σωστότερα την τεχνική τους υποδομή.
<SPEAKER ID="53" LANGUAGE="DE" NAME="Karin Jöns (PSE )." AFFILIATION="">
<P>
Γι’ αυτό διευκρινίζω ότι και στη Γερμανία έχει ήδη εφαρμοστεί από το 2004 η νομολογία του Ευρωπαϊκού Δικαστηρίου. Από τότε, όλες οι εφημερίες θεωρούνται από τον γερμανικό εργατικό νόμο ως χρόνος εργασίας, όπως ακριβώς απαιτείται στην έκθεση Cercas.
<P>
Δεύτερον, αυτό μπορεί να εφαρμοστεί στην πράξη χωρίς να δημιουργηθούν σοβαρά προβλήματα, όπως αποδεικνύει μια μελέτη, την οποία επικαλείται ακόμα και η γερμανίδα υπουργός Υγείας. Επίσης, στη χώρα μου υποστηρίζεται οικονομικά από το 2003 η απαιτούμενη καθιέρωση καινοτόμων προτύπων για τον εργάσιμο χρόνο και η πρόσληψη μερικών νέων γιατρών. Φυσικά, παρ’ όλα αυτά μπορεί να προκύψουν προβλήματα. Ακριβώς όμως γι’ αυτό θέλει η επιτροπή μας τη ρήτρα ότι μπορούν να γίνουν βάσει των συλλογικών συμβάσεων –και μόνο εν ανάγκη διά νόμου– ρυθμίσεις κατά παρέκκλιση για τον υπολογισμό των μη ενεργών περιόδων. Το πρόβλημα δεν είναι η ευρωπαϊκή οδηγία για τον χρόνο εργασίας αλλά η απροθυμία μεταρρύθμισης του γερμανικού νοσοκομειακού συστήματος. Έτσι, στη Γερμανία, μια περιοχή πολύ μικρότερη από τη Σουηδία έχει για παράδειγμα πολύ περισσότερες νοσοκομειακές κλίνες και νοσοκομεία. Η εφημερία αφορά την ασφάλεια των ασθενών. Η συνεχής αγρυπνία πέραν των 24 ωρών έχει τις ίδιες αρνητικές επιπτώσεις με επίπεδα οινοπνεύματος στο αίμα της τάξεως του 1/1000. Οι γιατροί όμως εργάζονται συχνά για 30 συνεχείς ώρες και αυτό πρέπει να αλλάξουμε. 
<SPEAKER ID="54" LANGUAGE="LT" NAME="Danute Budreikaite (ALDE )." AFFILIATION="">
<P>
   – Κυρία Πρόεδρε, κυρίες και κύριοι, την ώρα που συζητάμε κάποιες από τις πτυχές της οργάνωσης του χρόνου εργασίας, πρέπει πρώτα απ’ όλα να μιλήσουμε για τις περιπτώσεις των υπαλλήλων οι οποίοι με την εργασία τους στηρίζουν τις οικογένειές τους, και οι οποίοι αποτελούν την πλειονότητα της αγοράς εργασίας. Τα υψηλά επίπεδα ανεργίας, ειδικότερα σε ορισμένα νέα κράτη μέλη, η αργή ανάπτυξη νέων χώρων εργασίας, η μείωση των παλαιών χώρων εργασίας σε ορισμένους τομείς, λόγου χάρη στον κλάδο της κλωστοϋφαντουργίας, επιτρέπουν στους εργοδότες να καταχρώνται τη δυνατότητα εξάλειψης των χώρων εργασίας, ή να απειλούν με απόλυση αν ένας εργαζόμενος αρνηθεί να δουλέψει υπερωρία. Η εργασία που υπερβαίνει τις 48 ώρες την εβδομάδα μπορεί να επιδεινώσει ακόμη περισσότερο τις συνθήκες των εργαζομένων σε όλους τους τομείς, ειδικότερα όσων εργάζονται στον τομέα των υπηρεσιών, δημιουργώντας όχι μόνο φυσική, αλλά και ψυχολογική στενοχώρια, και προκαλώντας ανεπιθύμητες συνέπειες για τις οικογένειες και την εκπαίδευση των παιδιών.
<P>
Αν η αναγκαιότητα επέκτασης του εβδομαδιαίου χρόνου εργασίας αιτιολογηθεί από την άποψη του φόβου ότι οι επιχειρήσεις στην Ευρωπαϊκή Ένωση θα μετακινηθούν προς την Κίνα ή άλλες χώρες, τότε πρέπει να αναρωτηθούμε αν ένα από τα ουσιαστικά κίνητρα για τη δημιουργία της Ευρωπαϊκής Ένωσης –η ευημερία των πολιτών της– γίνεται απλώς ένα σύνθημα, και αν πρέπει να αναζητήσουμε άλλα μέσα για την οικονομική ανάπτυξη και τις ανταγωνιστικές ικανότητες. Από την άλλη πλευρά, η πρόταση του Ευρωπαϊκού Κοινοβουλίου, που αφορά το να έχει ένας υπάλληλος πολλαπλές συμβάσεις εργασίας και να αθροίζει τον χρόνο εργασίας του σύμφωνα με κάθε σύμβαση, στερεί από τους πολίτες των κρατών εκείνων στα οποία οι μισθοί είναι χαμηλοί, σε τομείς που, όπως ο τομέας της υγείας, χρησιμοποιούν τις εφημερίες, τη δυνατότητα να εξασφαλίσουν ένα αξιοπρεπές βιοτικό επίπεδο. Ως εκ τούτου, όταν εγκρίνουμε την οδηγία που επιφέρει τις τροποποιήσεις, προτείνω να αποφύγουμε την εισαγωγή της ρήτρας προσωπικής εξαίρεσης (opt-out) σε όλους τους τομείς και την άθροιση του χρόνου εργασίας για τους ανθρώπους που με τη θέλησή τους εργάζονται με πολλαπλές συμβάσεις εργασίας, και να αφήσουμε αυτές τις αποφάσεις σε εθνικό επίπεδο. 
<SPEAKER ID="55" LANGUAGE="DE" NAME="Claude Turmes (Verts/ALE )." AFFILIATION="à la carte">
<P>
   – Κυρία Πρόεδρε, αν θέλουμε να κερδίσουμε την υποστήριξη των πολιτών για το σχέδιο Ευρώπη, τότε η ΕΕ δεν πρέπει να γίνει σούπερ μάρκετ αναφορικά με το κοινωνικό και εργατικό δίκαιο. Δεν πρέπει να έχουμε ένα κοινωνικό κράτος και γι’ αυτό πρέπει να καταργηθεί το σύστημα της προσωπικής εξαίρεσης που ισχύει σήμερα για τον μέγιστο χρόνο εργασίας και που είχε ήδη ως αποτέλεσμα μόνο στη Βρετανία να μην τηρείται ο χρόνος εργασίας των 48 ωρών σε 700 000 συμβάσεις εργασίας. Ο τρέχων συμβιβασμός είναι καλός για τον πρόσθετο λόγο ότι δίνει τη δυνατότητα στις συνδικαλιστικές οργανώσεις να επεμβαίνουν μέσω των κοινωνικών εταίρων.
<P>
Θα ήθελα τελειώνοντας να απευθύνω μια έκκληση στους φίλους μας της Συνομοσπονδιακής Ομάδας της Ευρωπαϊκής Ενωτικής Αριστεράς: το περασμένο Κοινοβούλιο διεξήγαγε ψηφοφορία για τον φόρο Tobin. Αν τον είχατε υπερψηφίσει κι εσείς, θα είχαμε κερδίσει. Προσέξτε γιατί διαφορετικά μπορεί την Τετάρτη να πάρουν αυτό που θέλουν οι σκληροπυρηνικοί συντηρητικοί χάρη στις δικές σας ψήφους. 
<SPEAKER ID="56" LANGUAGE="FR" NAME="Jacky Henin (GUE/NGL )." AFFILIATION="Η Πρόεδρος διακόπτει τον ομιλητή">
<P>
Παρότι οι άνθρωποι που κρεμάστηκαν στο Σικάγο πέθαναν το 1886 αγωνιζόμενοι για ημερήσιο χρόνο εργασίας οκτώ ωρών και για εβδομαδιαίο χρόνο εργασίας 40 ωρών, έχουμε μπροστά μας, στις αρχές του 21ου αιώνα, τη μεγάλη κοινωνική καινοτομία της Ευρωπαϊκής Ένωσης, η οποία επιχειρεί να αυξήσει το ανώτατο όριο του μέγιστου εβδομαδιαίου χρόνου εργασίας από τις 48 στις 65 ώρες, και ακόμη περισσότερο στην περίπτωση ατομικών ή συλλογικών συμφωνιών, με αυξημένη από τέσσερις σε 12 μήνες την περίοδο αναφοράς για τον υπολογισμό του μέγιστου εβδομαδιαίου χρόνου εργασίας.
<P>
Με πολλή γενναιοδωρία, ωστόσο, η οδηγία παρέχει εγγυήσεις για αντισταθμιστικές περιόδους ανάπαυσης στο τέλος του χρόνου εργασίας των 72 ωρών. Δεν μπορούμε παρά να θαυμάσουμε το κοινωνικό θράσος αυτού του κειμένου το οποίο ενδέχεται να κάνει τους ευρωπαίους εργοδότες να τρέμουν! Και επιπλέον, εισήχθη η έννοια της ανενεργής περιόδου του χρόνου εφημερίας, η οποία δεν θα περιλαμβάνεται στον χρόνο εργασίας, κάτι το οποίο έρχεται σε πλήρη αντίθεση με τη νομολογία του Δικαστηρίου των Ευρωπαϊκών Κοινοτήτων. Δεν χρειάζονται άλλες εξηγήσεις. Οι ένθερμοι υπηρέτες των ευρωπαίων εργοδοτών εργάστηκαν με ζήλο και παρόλο που ξέρουν, όπως εκείνοι που θα επιλέξουν να ψηφίσουν υπέρ του εν λόγω κειμένου...
<SPEAKER ID="57" LANGUAGE="EN" NAME="Philip Bushill-Matthews (PPE-DE )." AFFILIATION="">
<P>
Ο κ. Hughes ανέφερε ότι τίθεται θέμα ισορροπίας μεταξύ ζωής και εργασίας. Ο εισηγητής διατείνεται ότι ο κόσμος ρωτάει κατά ποιον τρόπο βελτιώνει τις συνθήκες διαβίωσής του η Ευρώπη. Εγώ δεν πιστεύω ότι ρωτάει αυτό ο κόσμος. Ο κόσμος αναρωτιέται πώς μπορεί να βελτιώσει ο ίδιος τις συνθήκες διαβίωσής του. Για την ώρα, πολλά εκατομμύρια πολιτών έχουν αποφασίσει να χρησιμοποιούν την αυτοεξαίρεση.
<P>
Πολλά από τα νέα κράτη μέλη θέλουν να εφαρμόσουν την αυτοεξαίρεση. Όλοι οι κοινωνικοί εταίροι, εκτός της Συνομοσπονδίας Ευρωπαϊκών Συνδικάτων, επιθυμούν να διατηρήσουν την αυτοεξαίρεση. Έχω λάβει επιστολές από οργανώσεις μικρών επιχειρήσεων από όλη την ΕΕ, οι οποίες κάνουν έκκληση να διατηρηθεί η αυτοεξαίρεση. Ο καλός μου φίλος και συνάδελφος κ. Silva Peneda υποστηρίζει ότι αυτή η έκθεση προτείνει περισσότερη ευελιξία και είναι καλή για τις ΜΜΕ. Οι ίδιες οι ΜΜΕ διαφωνούν επί της ουσίας, και μάλλον θα έχουν τους λόγους τους. Το θέμα είναι: ποιος πρέπει να αποφασίζει;
<SPEAKER ID="58" LANGUAGE="IT" NAME="Pier Antonio Panzeri (PSE )." AFFILIATION="">
<P>
Η έκθεση Cercas αποτελεί μια αξιόπιστη απάντηση για την επίτευξη του στόχου αυτού. Η υπό συζήτηση έκθεση επιχειρεί να διατηρήσει τις θεμελιώδεις αρχές της οδηγίας για τον χρόνο εργασίας όπως έχουν ενσωματωθεί στο Ευρωπαϊκό Σύνταγμα, σε σχέση τόσο με την περίοδο αναφοράς και την εξαίρεση όσο και με την απόφαση του Ευρωπαϊκού Δικαστηρίου σχετικά με τις περιόδους εφημερίας. Η έκθεση υποστηρίζει σθεναρά τη θέσπιση διατάξεων με σκοπό να βοηθήσουν τους εργαζομένους να συνδυάσουν τον επαγγελματικό με τον οικογενειακό βίο, λόγος για τον οποίο στηρίζουμε ανεπιφύλακτα την έκθεση Cercas. 
<SPEAKER ID="59" LANGUAGE="EN" NAME="Chris Davies (ALDE )." AFFILIATION="">
<P>
   – Κυρία Πρόεδρε, για πολλούς Φιλελεύθερους Δημοκράτες, η αυτοεξαίρεση αντιπροσωπεύει μια σημαντική αρχή επικουρικότητας. Στηρίζουμε μέτρα τα οποία προστατεύουν το άτομο από την εκμετάλλευση στην εργασία. Δεν έχουμε πεισθεί ότι ο ρόλος της Ευρωπαϊκής Ένωσης είναι να λειτουργεί ως φορέας επιβολής ανεπιθύμητων περιορισμών, οι οποίοι δεν έχουν καμία σχέση με την υγεία και την ασφάλεια, στους πολίτες κάθε κράτους μέλους. Διαφωνούμε απολύτως με τον κ. Hughes του Εργατικού Κόμματος της Βρετανίας, ότι η Ευρωπαϊκή Ένωση πρέπει να δείξει πυγμή όσον αφορά την ισορροπία μεταξύ εργασίας, ζωής και οικογένειας όλων των ανθρώπων. Δεν είναι τυχαίο το γεγονός ότι συναντούμε τόσο αυξημένο ευρωσκεπτικισμό στη Βρετανία, τη στιγμή που εξέχοντες βουλευτές του Κοινοβουλίου απαιτούν από την ΕΕ να μπορεί να επεμβαίνει στη ζωή του ατόμου σε τέτοια έκταση.
<P>
Είναι επίσης ατυχές το γεγονός ότι το παρόν Σώμα επιδιώκει να επιβάλλει περιορισμούς σε άλλους, ενώ αποκλείει εκτελεστικά όργανα, βουλευτές του ΕΚ και μέλη της Επιτροπής. Προσωπικά, δεν έχω ποτέ εργασθεί κάτω από 48 ώρες την εβδομάδα και δεν προτίθεμαι να ξεκινήσω τώρα. Η αυστηρή εφαρμογή αυτών των περιορισμών σε εργαζομένους στον τουρισμό και τη γεωργία, τομείς με έντονα εποχικό χαρακτήρα, απλώς θα τονώσει την παραοικονομία. Έτσι δεν προωθείται η στρατηγική της Λισαβόνας. Για πρακτικούς λόγους και για λόγους αρχής, το δικαίωμα της αυτοεξαίρεσης πρέπει να διατηρηθεί. 
<SPEAKER ID="60" LANGUAGE="SV" NAME="Anna Ibrisagic (PPE-DE )." AFFILIATION="">
<SPEAKER ID="61" LANGUAGE="FR" NAME="Jean Louis Cottigny (PSE )." AFFILIATION="">
<P>
   – Κυρία Πρόεδρε, κύριε Επίτροπε, κυρίες και κύριοι, λέω όχι στην εβδομάδα των 60 ωρών· η προσωπική εξαίρεση πρέπει να εξαλειφθεί. Χωρίς κανέναν απολύτως δισταγμό, υποστηρίζω το κείμενο που μας παρουσίασε ο κ. Cercas.
<P>
Το υποστηρίζω καταρχάς αναφερόμενος στην κοινή λογική σύμφωνα με την οποία εργαζόμαστε για να ζούμε και όχι το αντίθετο. Η κοινή λογική είναι αυτή που μας λέει ότι, με εξαίρεση τις δουλειές τις οποίες έχουν απαιτήσει αυτοί που τις εκτελούν, ο χρόνος εργασίας των 60 ωρών ανά εβδομάδα –ή και χειρότερα, των 63 ωρών, με την άδεια που δόθηκε το 1993– που ισχύει σε ορισμένες χώρες της Ευρωπαϊκής Ένωσης, θα δημιουργήσει προβλήματα μακροπρόθεσμα όσον αφορά την προσαρμογή στο προσωπικό, οικογενειακό και κοινωνικό περιβάλλον.
<P>
Στον κοινωνικό τομέα, όπως και στον τομέα της πολιτικής, απαιτούνται συμβιβασμοί για να σημειωθεί πρόοδος. Η επιθυμία γενίκευσης της πρακτικής των 60 ή 65 ωρών εργασίας είναι αντίθετη με την κοινωνική πρόοδο. Για τούτο πρέπει να εξαλειφθεί η προσωπική εξαίρεση. 
<SPEAKER ID="62" LANGUAGE="DE" NAME="Herbert Reul (PPE-DE )." AFFILIATION="">
<SPEAKER ID="63" LANGUAGE="NL" NAME="Anne Van Lancker (PSE )." AFFILIATION="">
<P>
   – Κυρία Πρόεδρε, κυρίες και κύριοι, είναι αυτονόητο ότι η μεγαλύτερη πρόκληση που αντιμετωπίζουμε σήμερα στο κοινοβουλευτικό μας έργο είναι η κατάργηση της ρήτρας προσωπικής εξαίρεσης, που –επιτρέψτε μου να πω, κύριε Davies– δεν έχει καμία σχέση με την επικουρικότητα, αλλά με την ανομία και την απουσία δικαιωμάτων. Ωστόσο, αν καταργήσουμε την προσωπική εξαίρεση, πρέπει να βρούμε μια λύση για τις περιόδους επιφυλακής, καθώς ολοένα και περισσότερες χώρες αντιδρούν στις αποφάσεις του Ευρωπαϊκού Δικαστηρίου απειλώντας να καταφύγουν στην προσωπική εξαίρεση για τομείς όπως η υγειονομική περίθαλψη και η φροντίδα για τους ηλικιωμένους. Θα ήταν απαράδεκτο για εμάς, κύριε Επίτροπε, αν οι περίοδοι επιφυλακής και ανάπαυσης δεν υπολογίζονταν στον χρόνο εργασίας, διότι αυτός είναι ο χρόνος κατά τον οποίο οι εργαζόμενοι είναι στη διάθεση των εργοδοτών τους και, μάλιστα, η εξαίρεση αυτών των ωρών από τον χρόνο εργασίας θα είχε σοβαρές συνέπειες όχι μόνο για την ασφάλεια και την υγεία των εργαζομένων, αλλά και για τους ασθενείς στα νοσοκομεία και στις μονάδες φροντίδας ηλικιωμένων.
<P>
Κατά την άποψή μου, η λύση που παρουσιάζεται στην έκθεση Cercas είναι εξαιρετική, διότι μεταχειρίζεται τις περιόδους εφημερίας ως χρόνο εργασίας, σύμφωνα με τις αποφάσεις του Δικαστηρίου, ενώ προτείνει παράλληλα να επιτρέψουμε τον υπολογισμό των περιόδων επιφυλακής και ανάπαυσης με διαφορετικό τρόπο και μέσω συλλογικής σύμβασης. Ελπίζω ότι το Σώμα στο σύνολό του θα προσφέρει στον κ. Cercas και την εξαίρετη έκθεσή του τη στήριξή του, και επιτρέψτε μου να πω, κύριε Επίτροπε, ότι ελπίζω πως η Επιτροπή θα αλλάξει τη θέση της. 
<SPEAKER ID="64" LANGUAGE="" NAME="Μαρία Παναγιωτοπούλου-Κασσιώτου (PPE-DE )." AFFILIATION="(Η Πρόεδρος διακόπτει την ομιλήτρια)">
<P>
Όμως, ο εισηγητής κ. Cercas, στον οποίο αξίζουν συγχαρητήρια, αλλά και ο σκιώδης εισηγητής του Ευρωπαϊκού Λαϊκού Κόμματος, κ. Silva Peneda, καθώς και όλοι οι συνάδελφοι της Επιτροπής Βιομηχανίας, της Επιτροπής Γυναικών και κυρίως της Επιτροπής Απασχόλησης προσπάθησαν με καλή θέληση, έστω και με διαφορετικές απόψεις, να συνενώσουν τα διεστώτα.
<P>
Έτσι, η υπό ψήφιση έκθεση και οι επ’ αυτής τροπολογίες –όχι η πρόταση της Επιτροπής κύριε συνάδελφε Παπαδημούλη– δεν δέχεται την παράταση, θέτει τέρμα στην εξαίρεση του οκταώρου, δεν δέχεται την πρόταση της Επιτροπής για ανώτερο όριο 65 ωρών, διασφαλίζει το 48ωρο και, σε κάθε περίπτωση, προτείνονται για εξασφάλιση και οι συνθήκες εργασίας και ασφάλειας, και η ανάγκη για ελεύθερο χρόνο και διά βίου μάθηση.
<P>
Η πρόταση Cercas επαναφέρει τον σεβασμό στη νομολογία του ΔΕΚ τόσο ως προς τον περιορισμό του ωραρίου όσο και ως προς το χρόνο εφημερίας που ρητά αναφέρεται ως χρόνος εργασίας. Σέβεται επίσης την αρχή της επικουρικότητας και κατοχυρώνει τον κοινωνικό διάλογο ως ρυθμιστικό παράγοντα. Ο υπολογισμός του χρόνου εργασίας σε ετήσια βάση είναι συμβιβαστική λύση, θα έχει όμως συνέπειες, δυστυχώς, για τους εργαζομένους με μικρό εισόδημα που ζουν από υπερωρίες σε περιόδους αιχμής.
<P>
Ως προς τα θέματα που απασχολούν τις γυναίκες που εργάζονται στις οικογένειες, παρατηρώ ότι ενώ η Ευρωπαϊκή Επιτροπή τα ξέχασε, το Κοινοβούλιο καλείται να υπερψηφίσει την τροπολογία 12 που τονίζει ότι οι εργοδότες πρέπει να λαμβάνουν υπόψη τις ανάγκες της διά βίου επαγγελματικής και οικογενειακής ζωής και την τροπολογία 22 σύμφωνα με την οποία η Επιτροπή πρέπει να εκφέρει...
<SPEAKER ID="65" LANGUAGE="CS" NAME="Richard Falbr (PSE )." AFFILIATION="">
<P>
   – Κυρία Πρόεδρε, κύριε Επίτροπε, η ημέρα εργασίας των 8 ωρών και η εβδομάδα εργασίας των 48 ωρών διαφυλάχθηκαν σε μια από τις πρώτες συμβάσεις που εγκρίθηκαν από τη Διεθνή Οργάνωση Εργασίας, που ιδρύθηκε το 1919. Ήταν η αναγνώριση του γεγονότος ότι η υγεία και η ασφάλεια των εργαζομένων πρέπει να προστατεύονται, και ότι πρέπει να έχουν τον χρόνο να ξεκουράζονται και την ευκαιρία να ασχολούνται με την οικογένειά τους, δηλαδή να παράγουν περισσότερους εργαζόμενους. Η πρόταση, ωστόσο, της Επιτροπής τα καταργεί όλα αυτά, γεγονός το οποίο επιχειρεί να δικαιολογήσει προβάλλοντας υποκριτικούς λόγους. Η ρήτρα προσωπικής εξαίρεσης (opt-out), που είναι μια απαράδεκτη πρακτική, ακυρώνει όλα όσα έχει πετύχει το συνδικαλιστικό κίνημα τους τελευταίους αιώνες. Αν η έκθεση Cercas προβλέπει την κατάργηση αυτής της ρήτρας, αξίζει τη στήριξή μας. 
<SPEAKER ID="66" LANGUAGE="" NAME="Πρόεδρος." AFFILIATION="">
<P>
   Κυρίες και κύριοι συνάδελφοι, βρισκόμαστε στη μέση της συζήτησης και μας απομένουν περίπου οκτώ λεπτά, συνυπολογίζοντας τη δήλωση του Επιτρόπου. Παρακαλώ, συνεχίστε έξω τη συζήτησή σας. Παρακαλώ τους συναδέλφους που βρίσκονται πίσω από την κ. Klaß να ζητήσετε από τους συναδέλφους σας να αποχωρήσουν. Αναφέρομαι στον κ. Rasmussen και άλλους συναδέλφους. Παρακαλούνται οι κλητήρες να συνοδεύσουν εκτός αιθούσης όσους αποχωρούν από τη συζήτηση. Παρακαλώ, καθίστε και κάνετε ησυχία για ακόμη οκτώ λεπτά, ειδάλλως βγείτε από την αίθουσα. 
<SPEAKER ID="67" LANGUAGE="MT" NAME="Simon Busuttil (PPE-DE )." AFFILIATION="">
<SPEAKER ID="68" LANGUAGE="DA" NAME="Ole Christensen (PSE )." AFFILIATION="">
<P>
   – Κυρία Πρόεδρε, για να επιτευχθούν οι στόχοι της στρατηγικής της Λισαβόνας, πρέπει να βελτιωθεί η κοινωνική κατάσταση και η κατάσταση της απασχόλησης στην Ευρώπη. Η ρήτρα προσωπικής εξαίρεσης από την εβδομάδα εργασίας των 48 ωρών πρέπει τελικά να καταργηθεί. Καμία χώρα δεν πρέπει να εξαιρείται από τους κανόνες που διέπουν τον χρόνο εργασίας και να έχει, κατά συνέπεια, μια αγορά εργασίας στην οποία οι εργαζόμενοι θα εκτίθενται σε αδύνατες και εξαντλητικά πολλές ώρες εργασίας. Η προσωπική εξαίρεση δεν συμβάλλει σε μια κοινωνική Ευρώπη. Ανοίγει τον δρόμο για το κοινωνικό ντάμπινγκ, όπου οι χώρες θα μπορούν να είναι εκλεκτικές ως προς το ποιους κανόνες θέλουν να ακολουθήσουν. Δεν είναι αυτός ο δρόμος για να προχωρήσει η Ευρώπη. Δεν μπορούμε και δεν πρέπει να ανταγωνιζόμαστε ούτε όσον αφορά τους χαμηλούς μισθούς ούτε τις πολλές ώρες εργασίας. Οι λαοί της Ευρώπης πρέπει να αισθάνονται ότι τα συμφέροντά τους βρίσκονται στο επίκεντρο του ενδιαφέροντος της Ευρωπαϊκής Ένωσης. Όλες οι μελέτες δείχνουν σαφώς ότι οι πολλές ώρες εργασίας την εβδομάδα είναι επιζήμιες τόσο για την υγεία όσο και για την ασφάλεια. Μια εβδομάδα 48 ωρών εργασίας που θα είχε καλύτερους ορισμούς για τον χρόνο εργασίας και τον χρόνο ψυχαγωγίας και που θα καλούσε τις εταιρείες να λαμβάνουν υπόψη την οικογενειακή ζωή των εργαζομένων θα αύξανε τις επιλογές τους. Ψηφίζοντας υπέρ της έκθεσης της κοινοβουλευτικής επιτροπής, θα δείξουμε στους λαούς της Ευρώπης ότι θέλουμε μια κοινωνική και δίκαιη Ευρώπη. 
<SPEAKER ID="69" LANGUAGE="DE" NAME="Anja Weisgerber (PPE-DE )." AFFILIATION="">
<P>
   – Κυρία Πρόεδρε, κυρίες και κύριοι, σύνθημα της Επιτροπής Barroso ήταν η απορύθμιση και η κατάργηση της γραφειοκρατίας για να δοθεί ξανά ζωή στη διαδικασία της Λισαβόνας. Το Κοινοβούλιο πρέπει να υποστηρίξει εδώ την Επιτροπή. Αύριο μπορούμε να κάνουμε ένα βήμα προς τη σωστή κατεύθυνση εγκρίνοντας μια ευέλικτη, σύγχρονη και μελλοντοστραφή αναθεώρηση της οδηγίας για τον χρόνο εργασίας. Μια ευρωπαϊκή οδηγία πρέπει εξ ορισμού να αφήνει στα κράτη μέλη περιθώρια κινήσεων και ευελιξία για να την εφαρμόζουν με τον δικό τους τρόπο. Γι’ αυτό, κύριος στόχος μας πρέπει να είναι να ρυθμίσουμε σε ευρωπαϊκό επίπεδο μόνο τις κατευθυντήριες αρχές.
<P>
Γι’ αυτό τασσόμαστε υπέρ της διάκρισης διαφόρων τύπων σε σχέση με τις εφημερίες. Ας αφήσουμε τα νοσοκομεία, τους γιατρούς, την πυροσβεστική, τη μέριμνα των νέων, να αποφασίσουν επιτόπου μαζί με τους κοινωνικούς εταίρους ποια πρότυπα χρόνου εργασίας είναι κατάλληλα γι’ αυτούς. Ας αποφασίσουμε υπέρ της ελευθερίας επιλογής των εργαζομένων. Ας ταχθούμε υπέρ της ευελιξίας, για την οποία χρειαζόμαστε την προσωπική εξαίρεση, την παράταση της περιόδου αναφοράς και μια εύλογη και σωστή διαφοροποίηση ως προς τις εφημερίες. Ακριβώς αυτό επιδιώκουν οι τροπολογίες μας 26, 27 και 32, καθώς και οι τροπολογίες 29 και 30 για τις εφημερίες. Σας ζητώ να τις υποστηρίξετε. 
<SPEAKER ID="70" LANGUAGE="HU" NAME="Kósáné Kovács, Magda (PSE )." AFFILIATION="">
<P>
Στα νέα κράτη μέλη, η διάρκεια του χρόνου εργασίας είναι ελάχιστα μεγαλύτερη από τον ευρωπαϊκό μέσο όρο, αλλά στην πραγματικότητα οι άνθρωποι εργάζονται ετησίως 112 ώρες περισσότερο, σχεδόν τρεις εβδομάδες περισσότερο δηλαδή απ’ ό,τι στα παλαιά κράτη μέλη. Είναι, συνεπώς, ιδιαίτερα σημαντικό να καθορίσουμε σαφή όρια για τον χρόνο εργασίας. Η συνεπής συμμετοχή των κοινωνικών εταίρων στη δημιουργία των τοπικών κανόνων είναι σημαντική, το ίδιο και η βελτίωση των μηχανισμών παρακολούθησης τόσο σε κοινοτικό επίπεδο όσο και σε επίπεδο κράτους μέλους. Η συμβιβαστική πρόταση του Κοινοβουλίου υπόσχεται ότι ο ρόλος των συνδικάτων θα γίνεται ολοένα και πιο σημαντικός, το άτομο δεν θα είναι μόνο του και ότι, μέσω της παρακολούθησης της συμμόρφωσης των κρατών μελών προς τις εγγυήσεις, θα εφαρμοστούν συνεπείς πρακτικές στην αγορά εργασίας. 
<SPEAKER ID="71" LANGUAGE="CS" NAME="Vladimír Špidla," AFFILIATION="Επιτροπή">
<P>
Η συζήτηση που μόλις ακούσαμε κάλυψε ορισμένες βασικές προτάσεις, τις οποίες θα ήθελα να σχολιάσω. Θα ξεκινήσω με την πρόταση για την παράταση της περιόδου αναφοράς για τον υπολογισμό της μέγιστης διάρκειας εβδομαδιαίας εργασίας των 48 ωρών.
<P>
Δεν πιστεύω ότι η πρόταση του Κοινοβουλίου, όπως καθορίστηκε στην τροπολογία 10, θα παρείχε το ίδιο επίπεδο νομικής ασφάλειας, και θα μπορούσε εξάλλου να αφήσει ανοικτή την πόρτα για περαιτέρω αποφάσεις που θα οδηγούσαν σε ακόμη μεγαλύτερη νομική ασφάλεια.
<P>
Εκτιμώ, ωστόσο, πλήρως τις ανησυχίες του Κοινοβουλίου, τις οποίες εξέθεσε στο σχέδιο έκθεσης. Η Επιτροπή θα τροποποιήσει, ως εκ τούτου, την πρότασή της κατά τρόπο που να διασφαλίζει ότι οι εργαζόμενοι με εφημερίες θα έχουν καλύτερη προστασία. Η συμπερίληψη του ανενεργού χρόνου εφημερίας στην καθημερινή περίοδο ανάπαυσης των 11 ωρών και στην εβδομαδιαία περίοδο ανάπαυσης των 24 ωρών δεν θα επιτραπεί.
<P>
Η Επιτροπή μπορεί να δεχτεί τις τροπολογίες 2, 3, 12, 13 και 17 εξολοκλήρου, καθώς είτε βελτιώνουν το κείμενο της πρότασης ή το κάνουν πιο σαφές. Μια από αυτές εισάγει μια διάταξη που αφορά βελτιώσεις στον συνδυασμό οικογενειακής και επαγγελματικής ζωής, τον οποίο θεωρώ ζήτημα κλειδί.
<P>
Η Επιτροπή μπορεί να δεχτεί τις τροπολογίες 1, 4, 8, 11, 16, 18, 19, 24 και 29 είτε επί της αρχής, είτε εν μέρει, ή με τον όρο της αναδιατύπωσης. Συγκεκριμένα, θέλω να επιστήσω την προσοχή του Σώματος στις τροπολογίες 16 και 18, για την αντισταθμιστική ανάπαυση, και στην τροπολογία 19 σχετικά με την περίοδο αναφοράς.
<P>
Η Επιτροπή δεν είναι σε θέση να δεχτεί τις τροπολογίες 5, 6, 7, 9, 10, 14, 15, 20, 21, 22, 23, 25 έως 28, και 30 έως 52, κάποιες από τις οποίες αφορούν την προσωπική εξαίρεση την οποία ήδη σχολίασα. Όπως είπα προηγουμένως, η Επιτροπή επιθυμεί την εξεύρεση συμβιβαστικής λύσης στο θέμα αυτό. Οι υπόλοιπες τροπολογίες αφορούν θέματα που δεν καλύπτονται στην αρχική πρόταση της Επιτροπής, για παράδειγμα το άρθρο 17, παράγραφος 1, σχετικά με την παρέκκλιση για τα εκτελεστικά στελέχη. 
<SPEAKER ID="72" LANGUAGE="" NAME="Πρόεδρος." AFFILIATION="">
<P>
Κύριε Davies, είναι πράγματι αναγκαία η ένστασή σας; Διότι η ψηφοφορία πρόκειται να αρχίσει από στιγμή σε στιγμή. 
<SPEAKER ID="73" LANGUAGE="EN" NAME="Chris Davies (ALDE )." AFFILIATION="">
<P>
   – Κυρία Πρόεδρε, ζητήθηκε από τους βουλευτές του Κοινοβουλίου να ψηφίσουν εδώ στις 11.30. Δεν ευθύνονται αυτοί επειδή σπαταλήθηκε ο χρόνος τους· ευθύνεται η Προεδρία. Δεν είναι δικό σας το φταίξιμο, δεν ευθύνεστε εσείς για κάθε λεπτομέρεια, αλλά πότε επιτέλους η Προεδρία θα αρχίσει να προγραμματίζει σωστά τις συζητήσεις; 
<SPEAKER ID="74" LANGUAGE="" NAME="Πρόεδρος." AFFILIATION="">
<P>
    Κύριε Davies, το Προεδρείο θα λάβει υπόψη την παρατήρησή σας· ωστόσο, ευθύνεται και το ίδιο το Σώμα. Αναγκάστηκα να επαναφέρω το Σώμα στην τάξη, ώστε οι αγορεύσεις να γίνονται με ησυχία. Ευθύνονται επίσης ορισμένες πολιτικές ομάδες, διότι οι αγορεύσεις ενός λεπτού ποτέ δεν διαρκούν ένα λεπτό, αλλά πάντοτε περισσότερο. Το ζήτημα μπορεί να συζητηθεί στη Διάσκεψη των Προέδρων. Θα προτιμούσα την κατάργηση των εμβόλιμων αγορεύσεων του ενός λεπτού και την αντικατάστασή τους από αγορεύσεις διάρκειας δύο λεπτών. Μπορούμε να συζητήσουμε το θέμα, αλλά πρέπει να συμφωνήσουμε επ’ αυτού.
<SPEAKER ID="75" LANGUAGE="" NAME="" AFFILIATION="Αντιπροέδρου">
<SPEAKER ID="76" LANGUAGE="" NAME="Πρόεδρος." AFFILIATION="(Αποτελέσματα και λοιπές λεπτομέρειες των ψηφοφοριών: βλ. Συνοπτικά Πρακτικά)">
<SPEAKER ID="77" LANGUAGE="EN" NAME="Ian Hudghton (Verts/ALE )," AFFILIATION="εισηγητής">
<P>
   . – Κύριε Πρόεδρε, αυτή η έκθεση δεν προκάλεσε αντιπαράθεση στην επιτροπή: έγινε αποδεκτή ομόφωνα και χωρίς τροπολογίες. Συνεπώς, ίσως αναρωτιέστε γιατί επιδιώκω να επανέλθω τώρα σε αυτήν. Το γεγονός αυτό δεν θα πρέπει να επισκιάσει το διεξοδικότατο έργο που επιτέλεσε η Επιτροπή, ώστε να αποσαφηνιστεί ένα έγγραφο 25 ετών το οποίο είχε υποστεί πολλαπλές αναθεωρήσεις. Έχει πλέον αναμορφωθεί σε ένα έγγραφο περίπου 300 άρθρων, το οποίο είναι πλέον κατανοητό και μπορεί, επομένως, να εφαρμοστεί ορθότερα. Κανένα στοιχείο του δεν απαιτεί μεταβολές της νομοθεσίας σε οποιοδήποτε κράτος μέλος. Εντούτοις, διασφαλίζει ότι όλες οι προσθήκες της συνθήκης προσχώρησης κλπ. έχουν ενσωματωθεί σε ένα έγγραφο, και αυτό είναι χρήσιμο.
<SPEAKER ID="78" LANGUAGE="" NAME="" AFFILIATION="- Μετά την ψηφοφορία:">
<SPEAKER ID="79" LANGUAGE="FR" NAME="Louis Michel," AFFILIATION="μέλος της Επιτροπής">
<SPEAKER ID="80" LANGUAGE="" NAME="Πρόεδρος." AFFILIATION="">
<P>
   – Η έκθεση παραπέμπεται εκ νέου στην αρμόδια επιτροπή, σύμφωνα με το άρθρο 52, παράγραφος 3, του Κανονισμού.
<SPEAKER ID="81" LANGUAGE="" NAME="" AFFILIATION="Προέδρου">
<SPEAKER ID="82" LANGUAGE="" NAME="Πρόεδρος." AFFILIATION="Scharele President Karzai, amadané schoma ra bâ Párlemané Europa khosh amdadid megoyém">
<P>
   Κυρίες και κύριοι, θα ξεκινήσουμε την πανηγυρική μας συνεδρίαση επ’ ευκαιρία της επίσημης επίσκεψης του Προέδρου του Αφγανιστάν, κ. Hamid Karzai.
<P>
, το οποίο σημαίνει ότι καλωσορίζουμε τον Πρόεδρο Karzai στο Ευρωπαϊκό Κοινοβούλιο.
<P>
Κύριε Πρόεδρε, αυτό το Κοινοβούλιο, όπως και ο υπόλοιπος κόσμος, παρακολούθησε πολύ στενά τα δραματικά γεγονότα στη χώρα σας κατά το τελευταίο τέταρτο του αιώνα. Λίγες χώρες διαθέτουν τόσο ταραχώδη ιστορία όπως η δική σας: η σοβιετική κατοχή, ο εμφύλιος πόλεμος, η διεθνής στρατιωτική επέμβαση μετά τις επιθέσεις της 11ης Σεπτεμβρίου και τώρα η δύσκολη διαδικασία μετάβασης στη δημοκρατία σε μια χώρα που έχει υποφέρει τόσο πολύ και η οποία είδε τις κοινωνικές, οικονομικές και πολιτικές της δομές να αλλάζουν ριζικά.
<SPEAKER ID="83" LANGUAGE="EN" NAME="Hamid Karzai," AFFILIATION="Πρόεδρος του Αφγανιστάν">
<P>
Πριν από δύο ημέρες, η Ευρώπη γιόρτασε την 60ή επέτειο από την ημέρα της νίκης στην Ευρώπη, την επέτειο της νέας αρχής για την Ευρώπη. Ενώ στο παρελθόν οι ευρωπαϊκές συγκρούσεις είχαν παγκόσμιες επιπτώσεις, σήμερα η ευρωπαϊκή συνεργασία βελτιώνει τις συνθήκες διαβίωσης και αποτελεί αντικείμενο θαυμασμού σε ολόκληρο τον κόσμο.
<P>
Τα πολύχρονα και ζοφερά δεινά, όμως, δεν άμβλυναν τις βλέψεις μας για τη δημιουργία ενός σταθερού, δημοκρατικού και ευημερούντος Αφγανιστάν. Έχοντας την ευκαιρία αυτή το 2001, ο λαός του Αφγανιστάν άρχισε με ενθουσιασμό τη διαδικασία ανοικοδόμησης της χώρας μας. Σήμερα, διαθέτουμε ένα φωτισμένο και προοδευτικό Σύνταγμα το οποίο διασφαλίζει τα ανθρώπινα δικαιώματα, εγγυάται την ισότητα ανδρών και γυναικών, προνοεί για την οικονομία της ελεύθερης αγοράς και δημιουργεί τις προϋποθέσεις για μια υπεύθυνη διακυβέρνηση.
<P>
Ιδιαίτερα η μαζική συμμετοχή των γυναικών του Αφγανιστάν, 42% της συνολικής προσέλευσης, απέδειξε περίτρανα ότι ανέτειλε μια νέα εποχή για τα κοινωνικά και πολιτικά δικαιώματα των γυναικών.
<P>
Η παρουσία της Διεθνούς Δύναμης Συνδρομής για την Ασφάλεια, της οποίας ηγείτο εξαρχής η Ευρώπη, μας παρείχε περιβάλλον ασφάλειας για την άσκηση των πολιτικών μας δικαιωμάτων. Με τη βοήθεια της Ευρώπης και άλλων μελών της διεθνούς κοινότητας, έχουμε εκπαιδεύσει μια νέα αστυνομική δύναμη περίπου 50 000 ατόμων, καθώς και ένα ειδικό σώμα διεξαγωγής επιχειρήσεων καταπολέμησης των ναρκωτικών. Ο νέος Αφγανικός Εθνικός Στρατός, που αριθμεί σήμερα προσωπικό 20 000 ατόμων, αναλαμβάνει σταδιακά την ευθύνη της ασφάλειας σε ολόκληρη τη χώρα. Επιταχύνουμε τη διαδικασία αφοπλισμού, αφοπλίζοντας τόσο τα ένοπλα σώματα τακτικού στρατού όσο και τις ένοπλες ομάδες. Έχουν αφοπλισθεί περισσότεροι από 50 000 πρώην μαχητές, ενώ πάνω από το 95% του βαρέος οπλισμού έχει παροπλιστεί.
<P>
Βρίσκονται επίσης σε εξέλιξη εκτεταμένες μεταρρυθμίσεις σε άλλους τομείς, περιλαμβανομένου του δικαστικού σώματος και των δημοσίων υπηρεσιών – της διοίκησης. Το δικαστικό μας σύστημα ανακτά την αποτελεσματικότητα και αξιοπιστία του μετά τις φθορές του πολέμου. Οι κυβερνητικές και δημόσιες υπηρεσίες σταδιακά ενδυναμώνονται, προσφέροντας στους πολίτες μεγαλύτερη εμπιστοσύνη, περισσότερες υπηρεσίες και περισσότερα δικαιώματα. Η Ανεξάρτητη Αφγανική Επιτροπή Ανθρωπίνων Δικαιωμάτων εξακολουθεί το σημαντικό έργο της προώθησης των ανθρωπίνων δικαιωμάτων σε ολόκληρη τη χώρα. Χάρη στη φιλελεύθερη πολιτική ατμόσφαιρα που επικρατεί στο Αφγανιστάν, η ελευθεροτυπία έχει γνωρίσει μεγάλη ανάπτυξη και επιτυχία, όπως καταδεικνύει η κυκλοφορία περισσότερων από 300 ανεξάρτητων εφημερίδων και η λειτουργία περισσότερων από 30 ανεξάρτητων ραδιοφωνικών σταθμών και τεσσάρων ανεξάρτητων τηλεοπτικών σταθμών σε διάστημα μικρότερο από δύο χρόνια.
<P>
Αντιληφθήκαμε ότι η πρόοδος της πολιτικής και της ασφάλειας μπορεί να συντηρηθεί μόνον με αντίστοιχη βελτίωση της οικονομίας. Τα τελευταία τρία χρόνια, εισήγαμε νέο νόμισμα, σταθεροποιήσαμε τον πληθωρισμό και θεσπίσαμε πολυάριθμες νομικές και διοικητικές μεταρρυθμίσεις για την απλοποίηση των τελωνειακών διαδικασιών και των επενδύσεων. Το αποτέλεσμα ήταν να εισρεύσουν στο Αφγανιστάν εκατοντάδες εκατομμύρια δολάρια υπό μορφή διεθνών επενδύσεων, από τις οποίες επωφελήθηκαν ιδίως ορισμένες βιομηχανίες, όπως ο τομέας της φιλοξενίας, των τραπεζών και της κινητής τηλεφωνίας. Οι μισθοί έχουν αυξηθεί, καθώς και το εμπόριο και οι εμπορικές συναλλαγές με τις χώρες της περιοχής, κυρίως με το Πακιστάν, το Ιράν, το Τατζικιστάν, την Κίνα και όχι μόνον. Θα ήθελα στο σημείο αυτό να δώσω ένα παράδειγμα των αλλαγών που επιτεύχθηκαν. Πριν από τρία χρόνια, οι εμπορικές συναλλαγές του Αφγανιστάν με το Πακιστάν αντιστοιχούσαν σε ποσό μικρότερο των 50 εκατομμυρίων δολαρίων ΗΠΑ. Πέρυσι, οι συναλλαγές αυτές –σε λιγότερο από τρία χρόνια– ξεπέρασαν το ένα δισ. δολάρια ΗΠΑ. Σήμερα, οι εμπορικές συναλλαγές μεταξύ του Πακιστάν και του Αφγανιστάν ανέρχονται σε 1 δισ. δολάρια ΗΠΑ. Το ίδιο ισχύει για τις συναλλαγές με την Κίνα και άλλες γειτονικές μας χώρες.
<P>
Οι βουλευτικές εκλογές τον Σεπτέμβριο θα σημάνουν την κορύφωση της διαδικασίας της Βόννης στο Αφγανιστάν. Το αφγανικό σύνταγμα ορίζει ότι τουλάχιστον 27% των μελών του αφγανικού κοινοβουλίου πρέπει να είναι γυναίκες.
<P>
Το Αφγανιστάν χρειάζεται τη βοήθειά σας σήμερα όσο την χρειαζόταν η Ευρώπη πριν από 60 χρόνια. Τότε, μια μακροπρόθεσμη δέσμευση των φίλων σας από όλο τον κόσμο σας προσέφερε την αναγκαία στήριξη για να ανοικοδομήσετε τις χώρες σας και τις ζωές σας. Σήμερα, ζητούμε να έχουμε την ίδια ευκαιρία. Σας ευχαριστώ για ό,τι πράξατε μέχρι τώρα. Είμαστε λίαν ευγνώμονες.
<SPEAKER ID="84" LANGUAGE="" NAME="" AFFILIATION="Αντιπροέδρου">
<SPEAKER ID="85" LANGUAGE="IT" NAME="Nicola Zingaretti (PSE )." AFFILIATION="">
<P>
   – Κύριε Πρόεδρε, κυρίες και κύριοι, ζητώ τον λόγο για να επιστήσω την προσοχή σας στις διατάξεις του άρθρου 9 σχετικά με τους κανόνες συμπεριφοράς και τον κώδικα δεοντολογίας του Κοινοβουλίου, καθώς εμφανίσθηκαν σήμερα στην αίθουσα σημαίες μιας ανύπαρκτης χώρας, την οποία ο κ. Borghezio αποκαλεί Παδανία.
<SPEAKER ID="86" LANGUAGE="DE" NAME="Alexander Radwan (PPE-DE )." AFFILIATION="(Χειροκροτήματα)">
<P>
   – Κύριε Πρόεδρε, αφού ακούσαμε τον εντυπωσιακό λόγο του Προέδρου Karzaï και ο Πρόεδρος του Σώματός μας δεν αισθάνθηκε υποχρεωμένος να τον ευχαριστήσει, θα ήθελα να ευχαριστήσω εγώ για τον λόγο που εκφώνησε στο Σώμα.
<SPEAKER ID="87" LANGUAGE="IT" NAME="Mario Borghezio (IND/DEM )." AFFILIATION="">
<P>
   – Κύριε Πρόεδρε, κυρίες και κύριοι, παρεμβαίνω για να υπενθυμίσω σε όλα τα μέλη του Κοινοβουλίου –όπως και στον κ. Zingaretti– ότι έως την πτώση του τείχους του Βερολίνου ήταν πολλά τα έθνη χωρίς κράτος στην Ευρώπη και ότι μια μέρα το δικαίωμα της αυτοδιάθεσης θα επιτρέψει στο έθνος της Παδανίας να αποκτήσει το δικό του κράτος. 
<SPEAKER ID="88" LANGUAGE="" NAME="Πρόεδρος." AFFILIATION="">
<SPEAKER ID="89" LANGUAGE="" NAME="" AFFILIATION="- Πριν από την ψηφοφορία:">
<SPEAKER ID="90" LANGUAGE="EN" NAME="Gyula Hegyi (PSE )," AFFILIATION="εισηγητής">
<P>
Έχω μια προφορική τροπολογία επί της τροπολογίας 59. Υπάρχουν δύο επιπλέον λέξεις: «εντός δύο ετών από την έγκριση της εν λόγω σύστασης, νομοθετικά, διοικητικά» –και εδώ υπεισέρχεται η προφορική τροπολογία– «ή άλλα κατάλληλα μέτρα…»
<SPEAKER ID="91" LANGUAGE="" NAME="" AFFILIATION="(Ο Πρόεδρος διαπιστώνει ότι δεν υπάρχουν αντιρρήσεις στην προφορική τροπολογία, η οποία κρατείται)">
<SPEAKER ID="92" LANGUAGE="" NAME="" AFFILIATION="- Μετά την ψηφοφορία επί της τροπολογίας 48:">
<SPEAKER ID="93" LANGUAGE="IT" NAME="Romano Maria La Russa (UEN )." AFFILIATION="">
<P>
   – Κύριε Πρόεδρε, κυρίες και κύριοι, θέλω να παρέμβω για να σας ανακοινώσω ότι θα απέσυρα την τροπολογία 12, η οποία ωστόσο καταπίπτει όπως και η τροπολογία 10, καθώς ουσιαστικά έχουν γίνει ήδη δεκτές από το Κοινοβούλιο και την Επιτροπή. Διατηρώ αντιθέτως την τροπολογία 11, η οποία αναφέρεται στους ελέγχους κατά του εμπορίου ναρκωτικών, της παραποίησης των εμπορευμάτων και προπαντός της λαθρομετανάστευσης. 
<SPEAKER ID="94" LANGUAGE="" NAME="" AFFILIATION="">
<SPEAKER ID="95" LANGUAGE="SV" NAME="Goudin και Lundgren (IND/DEM )," AFFILIATION="γραπτώς">
<P>
    Υποστηρίζουμε καταρχήν τη στενότερη συνεργασία ανάμεσα στην Κροατία, τη Σερβία και Μαυροβούνιο, τη Βοσνία-Ερζεγοβίνη, τη Μακεδονία και την Αλβανία και την ΕΕ. Μόλις αυτές οι χώρες συμμορφωθούν πλήρως με τα κριτήρια της Κοπεγχάγης, πρέπει να γίνουν μέλη. Αυτή θα ήταν η φυσική συνέπεια της διεύρυνσης που ξεκίνησε τον Μάιο του 2004.
<P>
Η διεύρυνση της ΕΕ δεν πρέπει να αποτελέσει μια δικαιολογία για τη μη αναμόρφωση και την τελική κατάργηση της κοινής γεωργικής πολιτικής. Μια διευρυμένη ΕΕ με έως και 35 κράτη μέλη απαιτεί ολοκληρωμένη μεταρρύθμιση της γεωργικής πολιτικής. 
<SPEAKER ID="96" LANGUAGE="PT" NAME="Queiró (PPE-DE )," AFFILIATION="γραπτώς">
<P>
   . Ψήφισα υπέρ αυτής της έκθεσης διότι θεωρώ ότι οι εν λόγω συμφωνίες πλαίσια αποτελούν, σε ευρύτερη κλίμακα, μέρος αυτού που θα έπρεπε να αποτελεί την ευρωπαϊκή πολιτική συνεργασίας με τις γείτονες χώρες, περιλαμβανομένων και αυτών των χωρών, των οποίων το πρόσφατο παρελθόν και οι μελλοντικές προοπτικές αιτιολογούν τη στήριξη από την Ευρώπη των 25 και τη στενή συνεργασία μαζί της. 
<SPEAKER ID="97" LANGUAGE="SV" NAME="Wohlin (IND/DEM )," AFFILIATION="γραπτώς">
<SPEAKER ID="98" LANGUAGE="" NAME="" AFFILIATION="">
<SPEAKER ID="99" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
Κατά συνέπεια, ελπίζουμε ότι η Επιτροπή θα συμπεριλάβει καλύτερους και ταχύτερους δείκτες, ώστε να έχουμε μια καλύτερη εικόνα της κατάστασης. Με αυτόν τον τρόπο, μπορούμε να λάβουμε αποτελεσματικά και έγκαιρα μέτρα, διότι η ΕΕ και τα κράτη μέλη πρέπει να δώσουν διαρθρωτικές απαντήσεις, και μάλιστα επειγόντως, για να ανακουφίσουν μια φρικτή κατάσταση σύμφωνα με την οποία σχεδόν 70 εκατομμύρια άνθρωποι ζουν σε συνθήκες φτώχειας και υπάρχει τεράστια οικονομική ανισότητα και υψηλή ανεργία. 
<SPEAKER ID="100" LANGUAGE="" NAME="" AFFILIATION="">
<SPEAKER ID="101" LANGUAGE="SV" NAME="Goudin, Lundgren και Wohlin (IND/DEM )," AFFILIATION="γραπτώς">
<SPEAKER ID="102" LANGUAGE="PT" NAME="Queiró (PPE-DE )," AFFILIATION="γραπτώς">
<P>
   . Το γεγονός ότι η ΕΕ συμφώνησε στη Διεθνή Ένωση για την προστασία των νέων ποικιλιών φυτών (UPOV) αποτελεί ένα θετικό βήμα προς την κατεύθυνση της επίτευξης ορθής ισορροπίας ανάμεσα στα συμφέροντα των βελτιωτών ποικιλιών και των αγροτών ως προς την εύλογη προστασία των δικαιωμάτων ιδιοκτησίας των βελτιωτών επί των νέων ποικιλιών φυτών. Για τον λόγο αυτόν, και επειδή θεωρώ ότι τα πορτογαλικά συμφέροντα προστατεύονται με αυτόν τον τρόπο, θα ψηφίσω υπέρ. 
<SPEAKER ID="103" LANGUAGE="" NAME="" AFFILIATION="">
<SPEAKER ID="104" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
Κατά συνέπεια, συμφωνούμε με την πρόταση της εισηγήτριας να χωριστεί η πρόταση κανονισμού σε δύο ξεχωριστούς κανονισμούς. Πρώτον, η έκθεση προτείνει την τροποποίηση του κανονισμού (ΕΚ) αριθ. 999/2001, ώστε να επεκταθεί η περίοδος εφαρμογής των μεταβατικών μέτρων έως την 1η Ιουλίου 2005, προκειμένου να δοθεί επαρκής χρόνος για τη διεξαγωγή της απαιτούμενης συζήτησης επί των δύο μέτρων.
<P>
Κατόπιν, απευθύνει έκκληση για κατάρτιση νέου κανονισμού, ο οποίος θα εντάσσει τις τροπολογίες στο περιεχόμενο του κανονισμού (ΕΚ) αριθ. 999/2001, με άλλα λόγια, τις τροπολογίες των κανόνων πρόληψης, καταπολέμησης και εξάλειψης ορισμένων μεταδοτικών σπογγωδών εγκεφαλοπαθειών, δεδομένου ότι αυτές οι τροπολογίες απαιτούν εις βάθος γνώση της υφιστάμενης κατάστασης, της προόδου στον τομέα της κατηγοριοποίησης των χωρών, επιστημονική πρόοδο και μια πλήρη συζήτηση σχετικά με την αναθεώρηση του εν λόγω κανονισμού. 
<SPEAKER ID="105" LANGUAGE="" NAME="" AFFILIATION="">
<SPEAKER ID="106" LANGUAGE="PT" NAME="Figueiredo (GUE/NGL )," AFFILIATION="γραπτώς">
<SPEAKER ID="107" LANGUAGE="PT" NAME="Queiró (PPE-DE )," AFFILIATION="γραπτώς">
<SPEAKER ID="108" LANGUAGE="" NAME="" AFFILIATION="">
<SPEAKER ID="109" LANGUAGE="FR" NAME="Gollnisch (NI )," AFFILIATION="γραπτώς">
<P>
Καταψηφίσαμε την έκθεση του κ. Hudghton σχετικά με την αναδιατύπωση των διαφόρων οδηγιών για τον ΦΠΑ διότι πρόκειται απλώς για αναδιατύπωση των κειμένων, χωρίς ουσιαστικές αλλαγές. Είχαμε παλαιότερα απορρίψει τις αρχές των εν λόγω κειμένων οι οποίες προωθούν την τυποποίηση και περιφρονούν τη φορολογική αυτονομία των κρατών μελών.
<SPEAKER ID="110" LANGUAGE="PT" NAME="Queiró (PPE-DE )," AFFILIATION="γραπτώς">
<SPEAKER ID="111" LANGUAGE="" NAME="" AFFILIATION="">
<SPEAKER ID="112" LANGUAGE="PT" NAME="Figueiredo (GUE/NGL )," AFFILIATION="γραπτώς">
<SPEAKER ID="113" LANGUAGE="SV" NAME="Goudin και Lundgren (IND/DEM )," AFFILIATION="γραπτώς">
<SPEAKER ID="114" LANGUAGE="PT" NAME="Queiró (PPE-DE )," AFFILIATION="γραπτώς">
<SPEAKER ID="115" LANGUAGE="" NAME="" AFFILIATION="">
<SPEAKER ID="116" LANGUAGE="EN" NAME="Aylward (UEN )," AFFILIATION="γραπτώς">
<P>
   .  Το Fianna Fáil και η Ομάδα ΕΕΕ σήμερα δεν στηρίζουν τροπολογίες οι οποίες αφορούν:
<P>
(α) Τη διαγραφή μιας νέας «επαρκούς» ταξινόμησης η οποία εισήχθη και συμφωνήθηκε στο Συμβούλιο κατά τη διάρκεια της ιρλανδικής Προεδρίας τον Ιούνιο του 2004 στο Παράρτημα I
<P>
Βάσει της ισχύουσας οδηγίας του 1976 (76/160/ΕΟΚ), η πλειονότητα των κρατών μελών στηρίζει την «επαρκή» ταξινόμηση, καθώς η συγκεκριμένη κατάταξη ορίζει ρεαλιστικές, εκτελεστές προδιαγραφές με ένα ελάχιστο νομικά δεσμευτικό πρότυπο το οποίο θα ισχύει για όλα τα κολυμβητικά ύδατα σε όλα τα κράτη μέλη. Επιπλέον, έχω την αίσθηση ότι θα χρησιμεύσει ως βάση και ως ισχυρό κίνητρο για την επίτευξη της «καλής» ή «άριστης» ταξινόμησης.
<SPEAKER ID="117" LANGUAGE="EN" NAME="De Rossa (PSE )," AFFILIATION="γραπτώς">
<P>
Η Ιρλανδία επιτυγχάνει την εφαρμογή της ισχύουσας οδηγίας σε ποσοστό περίπου 98%, αλλά είναι σαφές ότι δεν γίνονται αρκετά για τη διασφάλιση κατάλληλων προδιαγραφών για την ποιότητα του ύδατος, και γενικότερα για τις περιβαλλοντικές προδιαγραφές.
<P>
Η Επιτροπή έχει επίσης επιβεβαιώσει ότι η Ιρλανδία δεν έχει ακόμη παράσχει στοιχεία όσον αφορά την εφαρμογή της ευρωπαϊκής νομοθεσίας για την υγειονομική ταφή των απορριμμάτων για τα έτη 2001-2003, και η Επιτροπή μελετά το ενδεχόμενο να κινήσει και άλλες διαδικασίες επί παραβάσει.
<P>
Από τις συγκεκριμένες άθλιες επιδόσεις αποδεικνύεται επαρκέστατα ότι το επίπεδο των περιβαλλοντικών ελέγχων είναι κάθε άλλο παρά καλό, ελπίζω δε ότι η σημερινή έγκριση της έκθεσης Maaten θα έχει ως συνέπεια περαιτέρω πιέσεις για βελτίωση. 
<SPEAKER ID="118" LANGUAGE="PT" NAME="Estrela, Madeira και dos Santos (PSE )," AFFILIATION="γραπτώς">
<P>
   . Οι υπογράφοντες βουλευτές καταψήφισαν την τροπολογία 27 της έκθεσης Maaten σχετικά με την ποιότητα των υδάτων κολύμβησης, διότι, σύμφωνα με επιδημιολογικές μελέτες, υπάρχουν διαφορές μεταξύ παράκτιων και εσωτερικών υδάτων.
<P>
Οι υπογράφοντες βουλευτές καταψήφισαν τις τροπολογίες 5, 7, 8, 12 και 32 διότι είναι υπέρ της κατηγορίας «αποδεκτά» για την ταξινόμηση των υδάτων κολύμβησης.
<SPEAKER ID="119" LANGUAGE="PT" NAME="Figueiredo (GUE/NGL )," AFFILIATION="γραπτώς">
<SPEAKER ID="120" LANGUAGE="PT" NAME="Freitas (PPE-DE )," AFFILIATION="γραπτώς">
<P>
   . Στις 21 Απριλίου, η Επιτροπή Περιβάλλοντος, Δημόσιας Υγείας και Ασφάλειας των Τροφίμων ενέκρινε 34 τροπολογίες στην κοινή θέση του Συμβουλίου σχετικά με τη διαχείριση της ποιότητας των υδάτων κολύμβησης
<P>
Διαφωνώ κατηγορηματικά με την τροπολογία 27, η οποία έχει σκοπό την άρση της διάκρισης μεταξύ των «παράκτιων» και των «εσωτερικών» υδάτων στο Παράρτημα I. Η Πορτογαλία έχει διατηρήσει μια σαφή διάκριση μεταξύ των δύο τύπων υδάτων, σύμφωνα με επιδημιολογικές μελέτες που κατέδειξαν ότι υπάρχουν διαφορές ως προς τους δείκτες ποιότητας και τα επίπεδα βακτηριακής δραστηριότητας, με τη χρήση ενός φάσματος διαφορετικών μεθόδων.
<P>
Δεν βλέπω τοn λόγο να λαμβάνονται αποφάσεις που αντίκεινται στις μέχρι τώρα συστάσεις του Παγκόσμιου Οργανισμού Υγείας (ΠΟΥ) και στις επιστημονικές μελέτες που βασίζονται σε αυτές τις συστάσεις, οι οποίες υποδεικνύουν ότι πρέπει να γίνεται διάκριση μεταξύ «παράκτιων και μεταβατικών υδάτων», ιδίως διότι στην Πορτογαλία το 21% περίπου των υδάτων κολύμβησης που συμμορφώνονται επί του παρόντος θα χάσουν αυτή την ταξινόμηση.
<SPEAKER ID="121" LANGUAGE="FR" NAME="Goebbels (PSE )," AFFILIATION="γραπτώς">
<P>
   . – Καταψήφισα όλες τις τροπολογίες της έκθεσης Maaten που προωθούν την υπερβολική ρύθμιση. Η κοινή γνώμη πρέπει να ενημερώνεται για την ποιότητα των υδάτων κολύμβησης, η οποία πρέπει με τη σειρά της να βελτιωθεί. Οφείλουμε, ωστόσο, να έχουμε εμπιστοσύνη στη νοημοσύνη και στην κρίση των ανθρώπων, ιδίως όσον αφορά τη διεξαγωγή δραστηριοτήτων αναψυχής. 
<SPEAKER ID="122" LANGUAGE="SV" NAME="Goudin, Lundgren και Wohlin (IND/DEM )," AFFILIATION="γραπτώς">
<SPEAKER ID="123" LANGUAGE="PT" NAME="Marques (PPE-DE )," AFFILIATION="γραπτώς">
<SPEAKER ID="124" LANGUAGE="EN" NAME="Martin, David (PSE )," AFFILIATION="γραπτώς">
<SPEAKER ID="125" LANGUAGE="EN" NAME="McAvan (PSE )," AFFILIATION="γραπτώς">
<P>
   .  Οι βουλευτές του Εργατικού Κόμματος στο Ευρωπαϊκό Κοινοβούλιο επιθυμούν περαιτέρω βελτιώσεις στην ποιότητα των υδάτων κολύμβησης και χαιρετίζουν την ευκαιρία εκσυγχρονισμού της οδηγίας για τα ύδατα κολύμβησης σχεδόν 30 χρόνια αφότου τέθηκε σε ισχύ. Ωστόσο, δεν υποστήριξαν τροπολογίες σε δύο καίρια σημεία.
<SPEAKER ID="126" LANGUAGE="PT" NAME="Queiró (PPE-DE )," AFFILIATION="γραπτώς">
<SPEAKER ID="127" LANGUAGE="" NAME="" AFFILIATION="">
<SPEAKER ID="128" LANGUAGE="PT" NAME="Figueiredo (GUE/NGL )," AFFILIATION="γραπτώς">
<SPEAKER ID="129" LANGUAGE="" NAME="" AFFILIATION="">
<SPEAKER ID="130" LANGUAGE="PT" NAME="Figueiredo (GUE/NGL )," AFFILIATION="γραπτώς">
<SPEAKER ID="131" LANGUAGE="SV" NAME="Goudin, Lundgren και Wohlin (IND/DEM )," AFFILIATION="γραπτώς">
<SPEAKER ID="132" LANGUAGE="FR" NAME="Le Pen, Marine (NI )," AFFILIATION="γραπτώς">
<SPEAKER ID="133" LANGUAGE="SV" NAME="Malmström (ALDE )," AFFILIATION="γραπτώς">
<SPEAKER ID="134" LANGUAGE="" NAME="" AFFILIATION="">
<SPEAKER ID="135" LANGUAGE="FR" NAME="Goebbels (PSE )," AFFILIATION="γραπτώς">
<SPEAKER ID="136" LANGUAGE="SV" NAME="Goudin, Lundgren και Wohlin (IND/DEM )," AFFILIATION="γραπτώς">
<SPEAKER ID="137" LANGUAGE="FR" NAME="Le Rachinel, Fernand (NI )," AFFILIATION="γραπτώς">
<P>
   . – Οι τρομοκρατικές επιθέσεις της 11ης Σεπτεμβρίου 2001 έθεσαν το ζήτημα της ασφάλειας των μεταφορών στην κορυφή της πολιτικής ατζέντας. Ως ζωτικής σημασίας κρίκοι της αλυσίδας μεταφορών που εξασφαλίζουν τη συνέχεια της ροής αγαθών και επιβατών μέσω θαλάσσης και ξηράς, οι λιμένες πρέπει προφανώς να διαθέτουν μέτρα ασφαλείας, σε συμφωνία με τις προτάσεις της Επιτροπής. Δεν μπορώ παρά να υποστηρίξω μια τέτοια πρωτοβουλία καθώς το θέμα αφορά περισσότερους από 15 μεγάλους εμπορικούς θαλάσσιους λιμένες ζωτικής σημασίας για την τοπική και εθνική οικονομία της μεγάλης βορειοδυτικής περιοχής η οποία με έστειλε να την εκπροσωπήσω στο Ευρωπαϊκό Κοινοβούλιο.
<P>
Η Γαλλία ενδιαφέρεται ιδιαίτερα για το εν λόγω θέμα, καθώς διαθέτει τρεις ιδιαίτερα εκτεθειμένες ακτογραμμές. Η Μάγχη στα βόρεια (με τους λιμένες των πόλεων Havre, Dunkerque, Calais, Boulogne και Rouen), την ακτογραμμή στην πλευρά του Ατλαντικού (με τους λιμένες των πόλεων Bordeaux, Nantes, Saint-Nazaire και La Rochelle οι οποίοι είναι λιμένες εισόδου για τα εμπορεύματα που προορίζονται για την ανατολική, νότια και βόρεια Ευρώπη) και, τέλος, την ακτογραμμή στην πλευρά της Μεσογείου (με τον λιμένα Μασσαλίας-Fos).
<SPEAKER ID="138" LANGUAGE="PT" NAME="Marques (PPE-DE )," AFFILIATION="γραπτώς">
<P>
   . Θα ήθελα να συγχαρώ την κ. Hennis-Plasschaert για τη σημαντική και επίκαιρη έκθεσή της σχετικά με την τροποποιημένη πρόταση οδηγίας του Ευρωπαϊκού Κοινοβουλίου και του Συμβουλίου που αφορά την ενίσχυση της ασφάλειας των λιμένων, την οποία εγκρίνω ολόψυχα, ειδικά την πρόταση για καθιέρωση κοινού επιπέδου ασφάλειας σε όλους τους κοινοτικούς λιμένες. Εντούτοις, τα κράτη μέλη πρέπει να είναι ελεύθερα να καθορίσουν διάφορα επίπεδα ασφάλειας ανάλογα με τον βαθμό κινδύνου στους λιμένες και να προσδιορίσουν την περίμετρο κάθε λιμένα και των παρακείμενων ζωνών του σύμφωνα με αυτή την οδηγία.
<SPEAKER ID="139" LANGUAGE="" NAME="Titford (IND/DEM )," AFFILIATION="γραπτώς">
<P>
Η ΕΕ ισχυρίζεται ότι ο κώδικας δεοντολογίας του ΔΝΟ δεν είναι νομικά δεσμευτικός, οπότε ακολούθησε πρόταση οδηγίας της ΕΕ, την οποία καταψήφισα. Με τις τροπολογίες αριθ. 5, 6, 7, 30 και 45, έγινε προσπάθεια αμβλύνσεως του αντικτύπου αυτής της οδηγίας, παρέχοντας στα κράτη μέλη περισσότερες εξουσίες επί προτάσεων μέτρων, και θα τις είχα υπερψηφίσει, εάν δεν είχαν συμπεριληφθεί σε μια ομαδική ψηφοφορία πολλών τροπολογιών, τις υπόλοιπες εκ των οποίων ήταν αδύνατον να υποστηρίξω. 
<SPEAKER ID="140" LANGUAGE="" NAME="Τούσσας (GUE/NGL )," AFFILIATION="γραπτώς">
<SPEAKER ID="141" LANGUAGE="" NAME="" AFFILIATION="">
<SPEAKER ID="142" LANGUAGE="SV" NAME="Goudin, Lundgren και Wohlin (IND/DEM )," AFFILIATION="γραπτώς">
<P>
    Το ψήφισμα σχετικά με τον φόνο του Robert McCartney αναγνωρίζει τον ΙΡΑ ως υπεύθυνο για τον φόνο, παρά το γεγονός ότι δεν έχει εκδοθεί ακόμα δικαστική απόφαση για την υπόθεση. Είναι παράλογο να αυτοδιορίζεται το Ευρωπαϊκό Κοινοβούλιο δικαστής σε μια σημαντική υπόθεση που μπορεί να επηρεάσει την ειρηνευτική διαδικασία στη Βόρεια Ιρλανδία. Κατά συνέπεια, επιλέγουμε να απέχουμε από την ψηφοφορία επί του ψηφίσματος. 
<SPEAKER ID="143" LANGUAGE="SV" NAME="Krarup και Sjöstedt (GUE/NGL )," AFFILIATION="γραπτώς">
<P>
    Υπερψηφίσαμε το κείμενο του ψηφίσματος της Συνομοσπονδιακής Ομάδας της Ευρωπαϊκής Ενωτικής Αριστεράς/Αριστεράς των Πρασίνων των Βορείων Χωρών σχετικά με την υπόθεση McCartney. Απείχαμε από την ψηφοφορία επί των κειμένων των άλλων ομάδων. Αυτό το ψήφισμα περιέχει πολλά σωστά σημεία, αλλά η βάση του, στο άρθρο 1, είναι ότι ο φόνος ήταν πολιτικός και οργανώθηκε από τον ΙΡΑ. Αυτό πιθανώς δεν ισχύει και η αστυνομική έρευνα δεν έχει ολοκληρωθεί. Υπάρχει επομένως έλλειψη ισορροπίας στο σύνολο του ψηφίσματος. 
<SPEAKER ID="144" LANGUAGE="EN" NAME="Markov (GUE/NGL )," AFFILIATION="γραπτώς">
<P>
   .  Η Συνομοσπονδιακή Ομάδα της Ευρωπαϊκής Ενωτικής Αριστεράς/Αριστερά των Πρασίνων των Βορείων Χωρών αποδοκιμάζει και καταδικάζει τη δολοφονία του Robert McCartney και ζητεί την απονομή δικαιοσύνης. Εκφράζουμε τα συλλυπητήριά μας και τονίζουμε ότι η οικογένεια McCartney αξίζει απόλυτη στήριξη στην προσπάθειά της να αποδοθεί δικαιοσύνη.
<P>
Η ΕΕΑ/ΑρΠρΒΧ καλεί τους υπευθύνους να εμφανισθούν και να αναλάβουν την ευθύνη των πράξεών τους, καλεί δε οποιονδήποτε ήταν μάρτυρας οποιουδήποτε από τα περιστατικά τα σχετιζόμενα με τη δολοφονία να εμφανισθεί και να παράσχει πληροφορίες στην αστυνομία ή υπό οποιαδήποτε άλλη μορφή η οποία θα συμβάλει στην ποινική δίωξη των δολοφόνων του Robert McCartney και την προσαγωγή τους σε δίκη.
<P>
Σεβόμενοι αυτό το οποίο υπογράμμισαν οι αδελφές του Robert McCartney όταν επισκέφθηκαν το Ευρωπαϊκό Κοινοβούλιο, ότι δηλαδή αυτός ο φόνος δεν είχε κανένα πολιτικό κίνητρο, αλλά ήταν εγκληματική πράξη η οποία πρέπει να διωχθεί ποινικά και οι υπεύθυνοι να προσαχθούν στη δικαιοσύνη, η ΕΕΑ/ΑρΠρΒΧ κατέβαλε κάθε δυνατή προσπάθεια να εκδώσει κοινό ψήφισμα με τις υπόλοιπες πολιτικές ομάδες. Λυπούμαστε πάρα πολύ για το γεγονός ότι ήταν ανένδοτες, και προτίμησαν να χρησιμοποιήσουν την απόφαση για να εστιάσουν στην πολιτική κατάσταση στη Βόρειο Ιρλανδία.
<SPEAKER ID="145" LANGUAGE="EN" NAME="Martin, David (PSE )," AFFILIATION="γραπτώς">
<P>
   .  Χαιρετίζω αυτό το ψήφισμα για τη στήριξη των αδελφών του Robert McCartney στον αγώνα τους να προσαχθούν στη δικαιοσύνη οι δολοφόνοι του.
<SPEAKER ID="146" LANGUAGE="PT" NAME="Queiró (PPE-DE )," AFFILIATION="γραπτώς">
<P>
Πέρα από την προσωπική οικογενειακή τραγωδία που αποτελεί ο φόνος του Robert McCartney, είναι επίσης ένα άριστο παράδειγμα του γεγονότος ότι πρέπει να υποστηρίξουμε αυτές τις αρχές ανεπιφύλακτα.
<SPEAKER ID="147" LANGUAGE="" NAME="Titford (IND/DEM )," AFFILIATION="γραπτώς">
<P>
   . () Εμείς, τα μέλη του Κόμματος Ανεξαρτησίας του Ηνωμένου Βασιλείου στηρίζουμε σθεναρά τη γενναία στάση της οικογένειας McCartney για την απόδοση δικαιοσύνης μετά τον φόνο του αδελφού τους, Robert. Ωστόσο, δεν μπορούμε να επικροτήσουμε τη χρήση πόρων της ΕΕ σε μια υπόθεση που βρίσκεται ενώπιον των αστικών δικαστηρίων της Βορείου Ιρλανδίας. 
<SPEAKER ID="148" LANGUAGE="" NAME="" AFFILIATION="(Η συνεδρίαση διακόπτεται στις 13.00 και επαναλαμβάνεται στις 15.00.)">
<SPEAKER ID="149" LANGUAGE="" NAME="" AFFILIATION="Αντιπροέδρου">
<SPEAKER ID="150" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της προφορικής ερώτησης προς το Συμβούλιο σχετικά με τη στρατηγική του Συμβουλίου ενόψει του σεμιναρίου κυβερνητικών εμπειρογνωμόνων για την αλλαγή του κλίματος (B6-0234/2005),
<P>
και της προφορικής ερώτησης προς την Επιτροπή σχετικά με τη στρατηγική της Επιτροπής ενόψει του σεμιναρίου κυβερνητικών εμπειρογνωμόνων για την αλλαγή του κλίματος (B6-0235/2005). 
<SPEAKER ID="151" LANGUAGE="DE" NAME="Karl-Heinz Florenz (PPE-DE )," AFFILIATION="συντάκτης">
<P>
   . – Κύριε Πρόεδρε, κύριε Schmit, κύριε Επίτροπε, όντως η πολιτική για το κλίμα δεν είναι σημαντική μόνο για την Ευρωπαϊκή Ένωση, αλλά για ολόκληρο τον πλανήτη και γι’ αυτό η ενασχόληση με την πολιτική αυτήν είναι παγκόσμιο καθήκον.
<P>
Γι’ αυτό θα ήθελα να ρωτήσω το Συμβούλιο και την Επιτροπή πώς προετοιμάζονται για το νέο αυτό στάδιο μετά το 2012 και αν είναι διατεθειμένοι να αναλάβουν πρωτοβουλία για να βρουν νέους φορείς για τα βάρη του Κυότο. Αναζητείτε λοιπόν άλλους εταίρους και συμμετέχοντες για όλη αυτήν τη διαδικασία; Φυσικά, εννοώ την Ινδία, την Κίνα, τη Βραζιλία και τις Ηνωμένες Πολιτείες.
<P>
Θεωρώ επίσης ότι πρέπει να βρούμε το θάρρος να συμπεριλάβουμε τη θέρμανση των ιδιωτικών κατοικιών, δηλαδή όλες τις μονάδες θέρμανσης που έχουμε στα σπίτια μας και που προκαλούν πάνω από το ένα τρίτο της επιβάρυνσης από CO2. Κατά πόσον είστε διατεθειμένος να χαράξετε εδώ νέους δρόμους;
<P>
Υπάρχουν πολύ απλά παραδείγματα. Δεν πρέπει όμως να εφαρμόζουμε ένα κριτήριο για όλα αλλά να υπαγορεύσουμε στόχους στους μελλοντικούς εταίρους μας στο Κυότο. Τους δρόμους όμως που οδηγούν στους στόχους αυτούς πρέπει να τους αφήσουμε στις χώρες. Ποιος θα πίστευε για παράδειγμα ότι η Ομοσπονδιακή Δημοκρατία της Γερμανίας θα εξοικονομούσε τα τελευταία 15 χρόνια χάρη σε μια έξυπνη πολιτική για τα απορρίμματα 21 εκατομμύρια ισοδύναμα CO2; Μπορούμε συνεπώς να κάνουμε πολλά αν είμαστε διατεθειμένοι να δώσουμε κίνητρα στις χώρες να δραστηριοποιηθούν και αυτές για τη συγκεκριμένη υπόθεση.
<P>
Και ένα τελευταίο σημείο: γιατί δεν συμπεριλαμβάνεται πλέον στον τομέα αυτόν η γεωργία; Όχι με τιμωρίες –αυτή είναι η πράσινη πολιτική που πάντα θεωρούσα εσφαλμένη– αλλά και εδώ με την παροχή κινήτρων. Πουθενά δεν αναφέρεται πως οι αγρότες πρέπει να καλλιεργούν μόνο τεύτλα, δημητριακά, λινάρι ή αμπέλια. Ασφαλώς μπορούν να καλλιεργήσουν και γενετικά ή βιολογικά τροποποιημένα φυτά που προσλαμβάνουν μεγάλες ποσότητες CO2 και απελευθερώνουν πολύ μικρότερες στη μετέπειτα διαδικασία καύσης. Και εδώ υπάρχουν λοιπόν αρκετές ευκαιρίες για το μέλλον, καθώς και περιθώρια για τη φαντασία.
<P>
Κύριε Επίτροπε, θα ήθελα να παρακαλέσω εσάς και τον Πρόεδρο του Συμβουλίου να αντιμετωπίσετε ενεργητικά και αισιόδοξα το θέμα αυτό. Έτσι θα μπορέσουμε τελικά να κάνουμε τα απαραίτητα βήματα για τα παιδιά μας, προκειμένου να γίνει ο πλανήτης μας ασφαλέστερος από την πλευρά των εκπομπών CO2.
<SPEAKER ID="152" LANGUAGE="FR" NAME="Nicolas Schmit," AFFILIATION="Προεδρεύων του Συμβουλίου">
<P>
    Θα πρέπει να συγχαρώ καταρχάς τον κ. Karl-Heinz Florenz για την ερώτηση και για την παρέμβασή του, η οποία προσδιορίζει με ακρίβεια το ζήτημα της κλιματικής αλλαγής και προτείνει επίσης ορισμένες λύσεις για το συγκεκριμένο πρόβλημα, το οποίο ενδέχεται αργά ή γρήγορα να αποτελέσει σοβαρή απειλή για την ανθρωπότητα. Εκτιμώ ότι η Ευρώπη είναι πλέον αναμφισβήτητος ηγέτης στον τομέα αυτόν. Κατορθώσαμε να δείξουμε τον δρόμο εφαρμόζοντας το Πρωτόκολλο του Κυότο, γνωρίζοντας όμως ταυτόχρονα ότι δεν μπορούμε να αρκεστούμε σε αυτό και ότι πρέπει να συνεχίσουμε να αναπτύσσουμε τις πολιτικές που θεσπίσαμε δυνάμει του Πρωτοκόλλου του Κυότο. Μάλιστα, εκτός από τη συνεργασία που έχουμε με τους εταίρους μας για την εξεύρεση λύσεων σε παγκόσμιο επίπεδο, οφείλουμε επίσης, όπως πολύ σωστά είπατε, να βρούμε λύσεις και στους κόλπους της ΕΕ. Όπως φάνηκε από το Ευρωπαϊκό Συμβούλιο του Μαρτίου, φρονώ ότι η κλιματική αλλαγή συνιστά πράγματι μείζονα πρόκληση για την Ευρώπη, όπως ασφαλώς για όλα τα βιομηχανοποιημένα και υπό βιομηχανοποίηση έθνη. Από την άλλη πλευρά όμως δημιουργεί νέες δυνατότητες και προοπτικές για τις βιομηχανίες μας.
<P>
Το Συμβούλιο συμφωνεί ακόμη με αρκετές από τις αναλύσεις που διατυπώνει το Κοινοβούλιο στο ψήφισμά του για το συγκεκριμένο θέμα. Μάλιστα, το σεμινάριο κυβερνητικών εμπειρογνωμόνων είναι σημαντικό από την άποψη αυτή: είναι κατά κάποιο τρόπο ένα νέο στάδιο στην προσπάθεια διαμόρφωσης ενός μελλοντικού καθεστώτος για το κλίμα μετά το 2012. Σε αυτό το σεμινάριο, οι συμμετέχοντες θα ανταλλάξουν απόψεις για τις ισχύουσες πολιτικές και πρωτοβουλίες και για τις μελλοντικές προσαρμογές που θα πρέπει να γίνουν προκειμένου να αντιμετωπιστεί κάπως η αλλαγή του κλίματος. Η συνεισφορά της Ευρωπαϊκής Ένωσης σε αυτό το σεμινάριο είναι επομένως σημαντικό τμήμα της στρατηγικής της ενόψει των επίσημων διαπραγματεύσεων για τη θέσπιση ενός καθεστώτος μετά το Κυότο.
<P>
Το Ευρωπαϊκό Συμβούλιο που συνήλθε στις 22 και 23 Μαρτίου 2005, και στο οποίο ήδη αναφέρθηκα σε σχέση με την επανέναρξη της στρατηγικής της Λισαβόνας, ενέκρινε ήδη ορισμένα βασικά στοιχεία τα οποία είναι ζωτικής σημασίας για τον σχεδιασμό του μελλοντικού καθεστώτος για το κλίμα. Επιβεβαίωσε ότι, εάν θέλουμε να επιτύχουμε τον βασικό στόχο της σύμβασης πλαισίου των Ηνωμένων Εθνών για την κλιματική αλλαγή, η αύξηση της θερμοκρασίας στην επιφάνεια της γης δεν θα πρέπει να υπερβαίνει ετησίως τους 2º C κατά μέσο όρο σε σχέση με τη θερμοκρασία της προβιομηχανικής περιόδου. Εξέφρασε επίσης την ικανοποίησή του για την ανακοίνωση της Επιτροπής με τίτλο «Επιτυχής καταπολέμηση της αλλαγής του κλίματος του πλανήτη» και τόνισε σχετικά ότι είναι ανάγκη να δοθεί νέα ώθηση στις διεθνείς διαπραγματεύσεις μέσω της εξέτασης εναλλακτικών λύσεων για την περίοδο μετά το 2012 και της επιδίωξης για την ευρύτερη δυνατή συνεργασία μεταξύ όλων των χωρών. Τόνισε επίσης την ανάγκη ανάπτυξης μιας μεσοπρόθεσμης και μακροπρόθεσμης κοινοτικής στρατηγικής η οποία θα ανταποκρίνεται στον στόχο των 2° C και η οποία φρονώ ότι καθησυχάζει όλες τις ανησυχίες που εκφράσατε και ότι λαμβάνει υπόψη τις λύσεις που προτείνατε για τους διάφορους τομείς στους οποίους αναφερθήκατε.
<P>
Κατά τη διάρκεια επίσκεψης της τρόικας στις Ηνωμένες Πολιτείες στις 18 και 19 Απριλίου 2005, για την οποία νομίζω ότι μπορεί ο κ. Επίτροπος να πει δυο λόγια, επιτεύχθηκε συμφωνία για την αναζήτηση τρόπων όσον αφορά την επανέναρξη των δραστηριοτήτων της ομάδας υψηλού επιπέδου ΕΕ-ΗΠΑ προκειμένου να εξεταστούν διάφορες πολιτικές για την αντιμετώπιση της κλιματικής αλλαγής. Μπορώ να σας πω ότι ο Πρόεδρος των Ηνωμένων Πολιτειών διαβεβαίωσε τον Προεδρεύοντα του Ευρωπαϊκού Συμβουλίου ότι οι Ηνωμένες Πολιτείες θα υιοθετήσουν μια πιο ανοιχτή και ευαίσθητη προσέγγιση σχετικά με αυτά τα προβλήματα. Κατά τους προσεχείς μήνες θα πραγματοποιηθούν επαφές με άλλους βασικούς παράγοντες στο πλαίσιο της διαδικασίας για την κλιματική αλλαγή, και αναφέρομαι συγκεκριμένα στην Κίνα και την Ινδία. Στο θέμα της κλιματικής αλλαγής δίνει επίσης μεγάλη προτεραιότητα η ομάδα G8 και ξέρω ότι και η μελλοντική βρετανική Προεδρία κατατάσσει το πρόβλημα αυτό μεταξύ των βασικών προτεραιοτήτων της.
<P>
Το Ευρωπαϊκό Κοινοβούλιο καλείται ασφαλώς να διαδραματίσει σημαντικό ρόλο στο πλαίσιο των κοινών προσπαθειών μας για την επίτευξη συμφωνίας όσον αφορά το μελλοντικό καθεστώς για το κλίμα. Το Συμβούλιο ενδιαφέρεται ιδιαίτερα να μάθει ποια είναι η θέση του Κοινοβουλίου για την περίοδο μετά το 2012. Ελπίζει ακόμη ότι το Κοινοβούλιο θα συνεχίσει να συμμετέχει σε διεθνείς συναντήσεις. Το Συμβούλιο καλεί επίσης το Κοινοβούλιο να συμβάλει στην προσπάθεια που καταβάλλει για την ευαισθητοποίηση της ευρωπαϊκής κοινής γνώμης και των εθνικών κοινοβουλίων στην Ευρωπαϊκή Ένωση αλλά και στον υπόλοιπο κόσμο. Συχνά εξάλλου συναντάτε σε άλλα κοινοβούλια βουλευτές από χώρες οι οποίες δείχνουν ενδιαφέρον για το συγκεκριμένο πρόβλημα, ένα πρόβλημα το οποίο πρέπει να μας ενδιαφέρει όλους. 
<SPEAKER ID="153" LANGUAGE="" NAME="Σταύρος Δήμας," AFFILIATION="Μέλος της Επιτροπής">
<P>
    Κύριε Πρόεδρε, μετά την πολύ κατατοπιστική ομιλία του Υπουργού κ. Schmit θα προσθέσω μερικά στοιχεία και ίσως να επανέλθω σε ορισμένα από αυτά τα οποία ανέφερε προηγουμένως ο Υπουργός.
<P>
Θέλω καταρχήν να ευχαριστήσω τον Πρόεδρο, κ. Florenz για την ευκαιρία την οποία μας δίδει να συζητήσουμε την κλιματική αλλαγή σήμερα και, ιδιαίτερα, τη στρατηγική της Ευρωπαϊκής Ένωσης για το σεμινάριο των κυβερνητικών εμπειρογνωμόνων σχετικά με την κλιματική αλλαγή που θα συνέλθει την άλλη εβδομάδα στη Βόννη.
<P>
Στις 9 Φεβρουαρίου η Επιτροπή ενέκρινε την ανακοίνωσή της κερδίζοντας τη μάχη κατά της αλλαγής του κλίματος στον πλανήτη. Στην ανακοίνωση αυτή, η οποία απευθύνεται επίσης στο Ευρωπαϊκό Κοινοβούλιο, περιέχονται οι πρώτες συστάσεις της Επιτροπής για τη στρατηγική της Ευρωπαϊκής Ένωσης μετά το 2012. Βασικά στοιχεία της εν λόγω ανακοίνωσης υιοθετήθηκαν από το Συμβούλιο Περιβάλλοντος της 11ης Μαρτίου και από το Ευρωπαϊκό Συμβούλιο της 22ας-23ης Μαρτίου, όπως ανέφερε προηγουμένως ο κ. Schmit.
<P>
Εκτός από τον προσδιορισμό στοιχείων που συγκροτούν ένα μελλοντικό καθεστώς, στην ανακοίνωση απαριθμούνται επίσης συγκεκριμένα βήματα που πρέπει να γίνουν προς την κατεύθυνση του καθεστώτος αυτού. Προέχει η ανάγκη να διερευνηθούν, από κοινού με βασικούς εταίρους και κατά τη διάρκεια του τρέχοντος έτους, τόσο οι δυνατότητες μιας στρατηγικής μετά το 2012 όσο και η διαμόρφωση ευνοϊκού κλίματος για την έναρξη των επισήμων διαπραγματεύσεων σχετικά με το μελλοντικό καθεστώς.
<P>
Πριν από τρεις εβδομάδες, μαζί με τους συναδέλφους μου –όπως είπε ο κ. Schmit– από το Λουξεμβούργο και από το Ηνωμένο Βασίλειο, επισκέφθηκα τις Ηνωμένες Πολιτείες και το αποτέλεσμα αυτών των πραγματικά εποικοδομητικών αυτών συζητήσεων, όπως γνωρίζετε κ. Florenz γιατί αυτά τα είχαμε προσυζητήσει, ήταν η συμφωνία διερεύνησης τρόπων για την επαναδρομολόγηση, την επαναλειτουργία της Ομάδας Υψηλού Επιπέδου μεταξύ Ευρωπαϊκής Ένωσης και Ηνωμένων Πολιτειών με σκοπό την εξέταση πολιτικών για την καταπολέμηση της αλλαγής του κλίματος.
<P>
Για τους επόμενους μήνες έχουμε επίσης προγραμματίσει επαφές με άλλες χώρες. Επίσης, η αλλαγή του κλίματος είναι υψηλά στην ατζέντα της Ομάδας G8, ενώ προσωπικά είχα ήδη ανεπίσημες συζητήσεις με συναδέλφους βασικών εταίρων μας τόσο στο πλαίσιο των συνεδριάσεων της Ομάδας G8 όσο και στα Ηνωμένα Έθνη με την ευκαιρία της συζήτησης για την αειφόρο ανάπτυξη. Και συναντηθήκαμε είτε από κοινού με τον κ. Lux και τον Λόρδο Whitty, είτε χώρια με εκπροσώπους με Υπουργούς από την Κίνα, τη Βραζιλία, την Ιαπωνία, τη Νότιο Αφρική, την Αυστραλία, τη Ρωσία και είχαμε τις πρώτες αντιδράσεις. Δυστυχώς, δεν μπορέσαμε να συναντηθούμε με τον Υπουργό από την Ινδία παρά το ό,τι προσπαθήσαμε και στην Αγγλία να επιτύχουμε συνάντηση στις συναντήσεις που έγιναν από την Ομάδα G8, αλλά και στη Νέα Υόρκη.
<P>
Θα ήθελα να συμφωνήσω με τον κ. Florenz σχετικά με το ότι πρέπει να συμπεριλάβουμε και άλλους τομείς για να μπορέσουμε να καταπολεμήσουμε την αλλαγή του κλίματος ακόμη πιο αποτελεσματικά, μεταξύ των οποίων και τον τομέα των μεταφορών. Όπως ελέχθη προηγουμένως, η Επιτροπή ετοιμάζει μια ανακοίνωση για τον προσεχή Ιούνιο για το θέμα των αεροπορικών μεταφορών των οποίων αυξάνεται συνεχώς η συμμετοχή στην εκπομπή αερίων του θερμοκηπίου. Εξετάζουμε τρεις εναλλακτικές λύσεις: είτε φορολογία, είτε συμπερίληψη στο σύστημα εμπορίας των αερίων, είτε επιβάρυνση στους χρήστες.
<SPEAKER ID="154" LANGUAGE="SV" NAME="Anders Wijkman," AFFILIATION="εξ ονόματος της Ομάδας PPE-DE">
<P>
   . – Κύριε Πρόεδρε, θα ήθελα να εκφράσω τις ευχαριστίες μου προς όλους και ειδικά προς τον κ. Schmit και τον κ. Δήμα για τη συνδρομή τους. Είναι εξαιρετικά θετικό από μόνο του το γεγονός ότι εκπέμπετε αισιοδοξία σχετικά με αυτό το δύσκολο θέμα, όσον αφορά τόσο το πρόβλημα στο σύνολό του, όσο και ειδικά την ερμηνεία των λόγων του Μπους. Μακάρι να ήμουν κι εγώ τόσο αισιόδοξος. Μόλις πριν από λίγες ημέρες, ο Τζορτζ Μπους εκφώνησε μια ομιλία σχετικά με την ενέργεια και την αλλαγή του κλίματος που δυστυχώς δεν έδειξε καμία πραγματική κίνηση προς τη σωστή κατεύθυνση. Ασφαλώς συμφωνώ μαζί σας, ωστόσο, ότι ο διάλογος με τις Ηνωμένες Πολιτείες είναι εξαιρετικά σημαντικός, διότι, χωρίς την ενεργό συμμετοχή τους, το έργο για την αλλαγή του κλίματος δεν θα καταστεί ποτέ απολύτως αποτελεσματικό.
<P>
Είναι, βεβαίως, εξίσου σημαντική η διεξαγωγή διαλόγου –και μάλιστα στρατηγικής φύσης– με μεγάλες αναπτυσσόμενες χώρες όπως η Κίνα και η Ινδία. Είδα τις προάλλες ότι η Κίνα προβλέπει την κατασκευή 800 μεγάλων εργοστασίων παραγωγής ρεύματος που θα λειτουργούν με άνθρακα εντός των δέκα προσεχών ετών. Οι εκπομπές από αυτά τα εργοστάσια θα επισκιάσουν τελείως αυτό που κάνουμε στην Ευρώπη. Το συμπέρασμα, φυσικά, είναι ότι οι αναπτυσσόμενες χώρες δεν χρειάζεται να ακολουθήσουν την ίδια ακριβώς διαδρομή με τη δική μας όσον αφορά την ενεργειακή ανάπτυξη. Δεν χρειάζεται να επαναλάβουν τα λάθη μας και είναι προς το συμφέρον όλων μας να τους προσφέρουμε ευνοϊκές συνθήκες για να επενδύσουν στην καλύτερη δυνατή τεχνολογία. Όσον αφορά το θέμα αυτό, είμαι δυστυχώς υποχρεωμένος να επισημάνω ότι ο CDM, δηλαδή ο μηχανισμός καθαρής ανάπτυξης, δεν επαρκεί. Πρέπει να δημιουργήσουμε κάτι πιο ριζικό και φιλόδοξο.
<P>
Η κατάσταση είναι σοβαρή, καθώς οι τελευταίες εκθέσεις έρευνας υποδεικνύουν ότι το κλιματικό σύστημα μπορεί να είναι πολύ πιο ευαίσθητο από ό,τι εκτιμήσαμε στο παρελθόν. Θα είναι πολύ δυσκολότερο να παραμείνουμε εντός του ορίου αύξησης της θερμοκρασίας κατά δύο βαθμούς που έθεσε η ΕΕ ως στόχο και να αποφύγουμε την επικίνδυνη αλλαγή του κλίματος. Αυτός είναι ο λόγος για τον οποίο η σύνοδος κορυφής στη Βόννη είναι τόσο σημαντική, διότι θα μπορέσετε να θέσετε τα θεμέλια για την περίοδο μετά το 2012.
<P>
Το ψήφισμά μας καταδεικνύει την ανάγκη για βραχυπρόθεσμους και μακροπρόθεσμούς στόχους μείωσης των εκπομπών. Εκτιμούμε επίσης ότι οι στόχοι αυτοί πρέπει να συνοδεύονται από πολύ πιο φιλόδοξα προγράμματα όσον αφορά τόσο την ανάπτυξη νέων πηγών ενέργειας όσο και την αυξημένη επένδυση στην ενεργειακή απόδοση. Υπάρχει ένα ευρύ φάσμα θεμάτων στον τομέα αυτόν, στα οποία πρέπει να επιστρέψουμε και με βάση τα οποία πρέπει να εξετάσουμε μαζί πρακτικούς στόχους. Εύχομαι στην Επιτροπή και στο Συμβούλιο καλή επιτυχία στη Βόννη και ελπίζω να επιστρέψετε με θετικές εκθέσεις, ώστε να μπορέσουμε να επιτελέσουμε αυτό το έργο με τρόπο εποικοδομητικό για το μέλλον και, όπως επεσήμανε ο κ. Florenz, να αποδεχθούμε την ευθύνη που φέρουμε για τις μελλοντικές γενιές. 
<SPEAKER ID="155" LANGUAGE="NL" NAME="Dorette Corbey," AFFILIATION="εξ ονόματος της Ομάδας PSE">
<P>
   . – Κύριε Πρόεδρε, θα ήθελα κι εγώ να ευχαριστήσω τον κ. Florenz και τον κ. Wijkman για την ανάληψη της πρωτοβουλίας και την έναρξη αυτής της συζήτησης. Κύριε Επίτροπε, η θέρμανση του πλανήτη πραγματοποιείται πολύ πιο γρήγορα από το αναμενόμενο. Είμαστε αντιμέτωποι με το διττό έργο της προσαρμογής στην αλλαγή του κλίματος και, ταυτόχρονα, της διατήρησής της στο ελάχιστο δυνατό. Ενόψει αυτής της τεράστιας πρόκλησης, το αποτέλεσμα της Διάσκεψης του Μπουένος Άιρες με θέμα την αλλαγή του κλίματος ήταν ιδιαίτερα απογοητευτικό. Ασφαλώς, είναι θετικό το γεγονός ότι ένα σεμινάριο κατάφερε να διατηρήσει τη διαδικασία του Κυότο στην τροχιά της, αν όντως το έχει καταφέρει, και ότι η ΕΕ κατάφερε να επικρατήσει η δική της άποψη και ότι το σεμινάριο της προσεχούς εβδομάδας στη Βόννη θα αφορά τις μελλοντικές εξελίξεις, αλλά πρόκειται για θλιβερά ανεπαρκές αποτέλεσμα. Οφείλουμε να καταλήξουμε στο συμπέρασμα ότι η ΕΕ απομονώνεται όλο και περισσότερο και ότι η επιτακτικότητα που αισθανόμαστε στην Ευρώπη δεν είναι κοινή σε άλλα μέρη του κόσμου. Η ΕΕ θα πρέπει να επιδείξει δημιουργικότητα στη Βόννη προκειμένου να οικοδομηθεί μια ισχυρή διεθνής συμμαχία και θα πρέπει να υποβληθούν σωστές, γόνιμες και βάσιμες προτάσεις.
<P>
Δεύτερον, όσον αφορά τη μεταφορά τεχνολογίας, η οποία αναφέρθηκε ήδη από τον κ. Wijkman, πρέπει να αφήσουμε στην άκρη τις ιδεολογικές μας επιφυλάξεις σχετικά με τον μηχανισμό για καθαρή ανάπτυξη και να καταβάλουμε κάθε προσπάθεια για επένδυση στη μεταφορά τεχνολογίας, εστιάζοντας στην περαιτέρω έρευνα και ανάπτυξη στον τομέα της περιβαλλοντικής τεχνολογίας, θέμα στο οποίο ευχαρίστως θα επανέλθω κατά τη συζήτηση για το έβδομο πρόγραμμα πλαίσιο για την έρευνα.
<SPEAKER ID="156" LANGUAGE="IT" NAME="Vittorio Prodi," AFFILIATION="εξ ονόματος της Ομάδας ALDE">
<SPEAKER ID="157" LANGUAGE="FI" NAME="Satu Hassi," AFFILIATION="εξ ονόματος της Ομάδας Verts/ALE">
<P>
Παλαιότερα, ένα άρθρο στο βρετανικό περιοδικό New Scientist εξέφραζε κατάπληξη για τους υπεύθυνους λήψης αποφάσεων, οι οποίοι αντιμετωπίζουν τις προειδοποιήσεις των ερευνητών με αδιαφορία. Το περιοδικό αναρωτιόταν αν οι υπεύθυνοι λήψης πολιτικών αποφάσεων νόμιζαν ότι ζούσαν σε άλλο γαλαξία όπου οι νόμοι της φύσης δεν ίσχυαν και συνέχιζε λέγοντας ότι κανείς δεν θα αντιμετώπιζε ποτέ έναν κίνδυνο οικονομικής κατάρρευσης με τόση αδιαφορία.
<P>
Ευτυχώς, η φωνή της λογικής ακούγεται και στις Ηνωμένες Πολιτείες. Πολλές πολιτείες αποφάσισαν να αναλάβουν δράση. Οι βορειοανατολικές πολιτείες αρχίζουν να συμμετέχουν σε εμπόριο εκπομπών διοξειδίου του άνθρακα και θέλουν να ενταχθούν στο σύστημα εμπορίας εκπομπών της Ευρωπαϊκής Ένωσης. Πολλοί δήμαρχοι δεσμεύτηκαν να δράσουν σε τοπικό επίπεδο και επιδιώκουν τη συμμετοχή 141 πόλεων, που είναι ο ίδιος αριθμός με τις χώρες που επικύρωσαν το Πρωτόκολλο του Κυότο. Εντούτοις, καθώς η απλή λογική δεν φαίνεται να επαρκεί για να πειστούν οι Ηνωμένες Πολιτείες να επωμιστούν την παγκόσμια ευθύνη, πρέπει να ληφθεί σοβαρά υπόψη το είδος της δράσης που προβλέπουν οι κανόνες του ΠΟΕ.
<SPEAKER ID="158" LANGUAGE="NL" NAME="Kartika Tamara Liotard," AFFILIATION="εξ ονόματος της Ομάδας GUE/NGL">
<P>
   . – Κύριε Πρόεδρε, υποστηρίζω πλήρως το ψήφισμα για την αλλαγή του κλίματος. Τον Φεβρουάριο, τέσσερα μέλη της Ομάδας μας συμμετείχαν στη διάσκεψη της Διακυβερνητικής Επιτροπής για την Αλλαγή του Κλίματος στη Réunion, όπου αιφνιδιαστήκαμε από τα συμπεράσματα των επιστημόνων που συγκεντρώθηκαν εκεί. Ακόμα και αν καταφύγουμε σε όλα τα μέτρα που αναφέρονται στο ψήφισμα, δεν θα καταφέρουμε να επιλύσουμε πλήρως το πρόβλημα της αλλαγής του κλίματος.
<P>
Ακόμα και αν καταβάλουμε κάθε δυνατή προσπάθεια στο πλαίσιο του Κυότο μέχρι το 2050, και πάλι δεν θα μπορέσουμε να σταματήσουμε τη θέρμανση της γης κατά δύο βαθμούς και την άνοδο του ύψους της θάλασσας κατά μισό μέτρο. Τυγχάνει να κατάγομαι από τις Κάτω Χώρες, οπότε μπορείτε να φανταστείτε ότι αυτό μου προκαλεί σημαντικό άγχος. Αν το ύψος της θάλασσας αυξηθεί κατά μισό μέτρο, μεγάλα μέρη της χώρας μου θα πλημμυρήσουν αν δεν ληφθούν μέτρα. Η σημερινή ακτογραμμή θα εξαφανιστεί. Η Χάγη θα εξαφανιστεί μέσα στη θάλασσα και μαζί της θα χαθούν οι πρεσβείες όλων των χωρών που εκπροσωπούνται εδώ σήμερα, τα κυβερνητικά μας κτίρια, το Διεθνές Δικαστήριο, το Διεθνές Ποινικό Δικαστήριο για την πρώην Γιουγκοσλαβία και το παλάτι της βασίλισσάς μας. Μπορεί ως κόμμα να είμαστε δημοκρατικοί, αλλά δεν θέλουμε να επιτύχουμε τους στόχους μας βυθίζοντας το βασιλικό παλάτι.
<SPEAKER ID="159" LANGUAGE="SV" NAME="Hélène Goudin" AFFILIATION="εξ ονόματος της Ομάδας IND/DEM.">
<P>
   , – Κύριε Πρόεδρε, τα εκατό τελευταία χρόνια ο κόσμος βίωσε μια αύξηση της θερμοκρασίας κατά 0,6 βαθμούς περίπου. Η Διακυβερνητική Επιτροπή των Ηνωμένων Εθνών για την Αλλαγή του Κλίματος (IPCC) επεσήμανε ότι αυτή η αλλαγή επηρεάζει κυρίως τους φτωχούς λαούς του κόσμου. Θέλω να το τονίσω αυτό, διότι εμείς στο Κοινοβούλιο εξετάζουμε συχνά τα παγκόσμια προβλήματα από μια μονόπλευρη ευρωπαϊκή προοπτική. Οι λόγοι για τους οποίους επηρεάζονται κυρίως οι φτωχοί λαοί από την παγκόσμια αλλαγή του κλίματος είναι πολλοί. Εν μέρει σχετίζονται με το γεγονός ότι οι οικονομίες αυτών των χωρών συχνά κυριαρχούνται από βιομηχανίες ευαίσθητες στην αλλαγή του κλίματος, όπως, ιδίως, η γεωργία. Επίσης διαθέτουν λιγότερους πόρους με τους οποίους μπορούν να προσαρμοστούν και να προστατευτούν από διάφορες αλλαγές, όπως η αύξηση του ύψους της θάλασσας ή η μειωμένη βροχόπτωση. Υπάρχουν επίσης πολύ λίγοι πόροι για προληπτική υγειονομική περίθαλψη. Είναι συνεπώς δύσκολο να εξαλειφθεί ο κίνδυνος της εμφάνισης νόσων που σχετίζονται με την αλλαγή του κλίματος, όπως η ελονοσία.
<P>
Οι πλούσιες χώρες του κόσμου πρέπει να συντονίσουν τις κοινές τους προσπάθειες για την καταπολέμηση της αλλαγής του κλίματος και να εργαστούν συγκεκριμένα με προληπτικά μέτρα. Το κόμμα μου εκτιμά ότι η ΕΕ πρέπει να εργαστεί επί των διασυνοριακών περιβαλλοντικών θεμάτων. Η αλλαγή του κλίματος είναι ένα από αυτά. Κατά συνέπεια, υποστηρίζω τις εποικοδομητικές και καλά σχεδιασμένες προτάσεις της ΕΕ σε αυτόν τον τομέα. Παράλληλα, θέλω να τονίσω ότι η Σύμβαση των Ηνωμένων Εθνών για την αλλαγή του κλίματος επικυρώθηκε από 189 συμβαλλόμενα μέρη. Επομένως, δεν μπορούμε να λειτουργήσουμε μονομερώς μέσω των ευρωπαϊκών θεσμικών οργάνων. Πρέπει αντιθέτως να συντονίσουμε τα μέτρα μας στα πλαίσια άλλων διεθνών οργανισμών και να είμαστε έτοιμοι για δράση όταν κληθούμε από τα αρμόδια όργανα των Ηνωμένων Εθνών και το Παγκόσμιο Συμβούλιο Ενέργειας (WEC). 
<SPEAKER ID="160" LANGUAGE="IT" NAME="Luca Romagnoli (NI )." AFFILIATION="">
<P>
   – Κύριε Πρόεδρε, κυρίες και κύριοι, αφού συμφωνήσουμε ότι το περιβάλλον είναι ένα βασικό αγαθό που πρέπει να διαχειρισθούμε με τον καλύτερο δυνατό τρόπο διασφαλίζοντας τη συνέχειά του, εγώ προσωπικά και το κίνημα Fiamma Tricolore, το οποίο εκπροσωπώ, πιστεύουμε ότι η Ευρωπαϊκή Ένωση οφείλει να θέσει το θέμα αυτό μεταξύ των πολιτικών και στρατηγικών της προτεραιοτήτων.
<SPEAKER ID="161" LANGUAGE="" NAME="Αντώνιος Τρακατέλλης (PPE-DE )." AFFILIATION="">
<P>
Είναι όμως εξίσου σημαντικό να δοθούν οι σωστές κατευθύνσεις ώστε η πολιτική και η πρόοδος για τον περιορισμό των εκπομπών αερίων του φαινομένου του θερμοκηπίου να χαράζεται και να αντιμετωπίζεται σε βάθος χρόνου. Και χάρηκα που ο κύριος Επίτροπος ομίλησε για μια στρατηγική μετά το 2012.
<SPEAKER ID="162" LANGUAGE="SV" NAME="Åsa Westlund (PSE )." AFFILIATION="">
<P>
   – Κύριε Πρόεδρε, ευχαριστώ, κύριε Schmit και κύριε Δήμα, για την εξαιρετικά ελπιδοφόρα συνδρομή σας. Πραγματικά ελπίζω ότι έχετε δίκιο στην ανάλυσή σας και ότι τα πράγματα κινούνται προς τη σωστή κατεύθυνση. Θα ήθελα επίσης να ευχαριστήσω τον κ. Wijkman για το έργο του σε αυτό το κείμενο επί του οποίου θα ψηφίσουμε αργότερα. Όπως πολλοί άλλοι στο Κοινοβούλιο, συμμερίζομαι την άποψη ότι η διάσκεψη με κυβερνητικούς εμπειρογνώμονες είναι μια εξαιρετικά θετική εξέλιξη, αν και θα ήθελα επίσης να επισημάνω ότι δεν μπορεί να αντικαταστήσει συνόδους κορυφής σε υψηλότερο πολιτικό επίπεδο, διότι ορισμένες φορές φαίνεται ότι έχουμε μεγάλο βαθμό γνώσης αλλά ότι υστερούμε σε πολιτική βούληση να κάνουμε περισσότερα ώστε να αντιμετωπίσουμε επιτυχώς την αλλαγή του κλίματος.
<SPEAKER ID="163" LANGUAGE="SV" NAME="Jonas Sjöstedt (GUE/NGL )." AFFILIATION="">
<P>
   – Κύριε Πρόεδρε, πολλές από τις επιστημονικές μελέτες που πραγματοποιήθηκαν πρόσφατα υποδεικνύουν ότι η αλλαγή του κλίματος προχωρά πολύ πιο γρήγορα από ό,τι εκτιμούσαμε και ότι απαιτούνται μεγαλύτερες μειώσεις στην ποσότητα των αερίων του θερμοκηπίου που εκλύονται στην ατμόσφαιρα προκειμένου να αποτραπεί αυτή η αλλαγή. Αυτό σημαίνει ότι οι απαιτήσεις αυξάνονται και ότι τα μέτρα που πρέπει να λάβουμε για να μειωθούν οι εκπομπές κατά 60% έως 80% μέχρι το 2050 –το οποίο είναι ρεαλιστικό ποσοστό– απαιτούν διαφορετικές πολιτικές ενέργειας και μεταφορών από αυτές που εφαρμόζουμε σήμερα. Συνεπώς, στην πραγματικότητα, μόλις ξεκινήσαμε.
<SPEAKER ID="164" LANGUAGE="FI" NAME="Eija-Riitta Korhola (PPE-DE )." AFFILIATION="">
<P>
Πρόκειται για μια σκληρή δήλωση, το ομολογώ πρόθυμα. Πρέπει, ωστόσο, να ληφθεί υπόψη ότι κανείς δεν καταδικάζεται να υποστεί κυρώσεις εδώ: απλώς προτείνουμε να διερευνηθεί αυτή η πιθανότητα για το μέλλον. Θα χρειαστούμε συνεπώς νέες στρατηγικές αλλά και τολμηρές κινήσεις στη συζήτηση σχετικά με την πολιτική για το κλίμα. Ρωτώ λοιπόν αν πρέπει να κάνουμε το βήμα που θα καταστήσει τη λαθρεπιβίβαση αδύνατη και δυσχερή. Ελπίζω οι αδυναμίες του Πρωτοκόλλου του Κυότο να αποκαλυφθούν και σε εμάς, ώστε να πάρουμε ένα μάθημα και ώστε μέχρι το 2012 να διαθέτουμε πολύ πιο αποτελεσματικά όπλα για να καταπολεμήσουμε την αλλαγή του κλίματος.
<P>
Πρέπει να ομολογήσουμε ότι το Κυότο έχει φτάσει πλέον σε αδιέξοδο, καθώς το παγκόσμιο μέτωπο δεν επαρκεί, αφενός διότι δεν υπάρχουν όρια για τις αναπτυσσόμενες χώρες και αφετέρου διότι οι μεγάλοι ρυπαίνοντες βρίσκονται εκτός του Πρωτοκόλλου. Έτσι το Κυότο καθίσταται αναποτελεσματικό και προκαλεί στρέβλωση του ανταγωνισμού και διαρροή άνθρακα. Ακόμα και αν κάνουμε όλα όσα μπορούμε στην ΕΕ, εκτιμάται ότι τις προσεχείς δεκαετίες το ποσοστό εκπομπών από τις 25 χώρες της ΕΕ θα μειωθεί κάτω από το 10%, ενώ οι αναπτυσσόμενες χώρες θα αυξήσουν το ποσοστό τους υπερβαίνοντας το μισό όλων των εκπομπών. Αν δεν διευρυνθεί το μέτωπο, οι προσπάθειες της ΕΕ θα είναι άκαρπες.
<P>
Εντούτοις, ούτε η ΕΕ θα είναι ασφαλής από την τροπολογία μου για τον ΠΟΕ, αν δεν καταφέρει να εκπληρώσει τις δεσμεύσεις της. Οι πολιτικές αποφάσεις και η ρητορική στην ΕΕ είναι, βεβαίως, τώρα σε καλή κατάσταση, αλλά η πρακτική ανάπτυξη γίνεται πρόβλημα. Η πρόοδος στη μείωση των εκπομπών στην ΕΕ έχει φτάσει σε τέλμα, καθώς λήφθηκαν τα ευκολότερα μέτρα για την επίτευξη μείωσης. Εννέα από τα δεκαπέντε παλαιά κράτη μέλη ξεπέρασαν τους δικούς τους στόχους του Κυότο κατά περισσότερο από 20%. Αν δεν σκεφτούμε κάτι ριζικό, υπάρχει κίνδυνος να πρέπει κι εμείς να αναγνωρίσουμε τη ματαιότητα της κατάστασης. 
<SPEAKER ID="165" LANGUAGE="FR" NAME="Nicolas Schmit," AFFILIATION="Προεδρεύων του Συμβουλίου">
<SPEAKER ID="166" LANGUAGE="EN" NAME="Σταύρος Δήμας," AFFILIATION="μέλος της Επιτροπής">
<P>
Όσον αφορά τα θετικά και τα αρνητικά, τα πλεονεκτήματα και τα μειονεκτήματα του να είναι κανείς αισιόδοξος ή απαισιόδοξος, όπως ανέφεραν ο κ. Wijkman και η κ. Westlund, σε αυτό το θέμα δεν πρέπει να είναι κάποιος αισιόδοξος ή απαισιόδοξος, αλλά ρεαλιστής. Πρέπει να προσπαθήσουμε να συνεργαστούμε με όλους εκείνους που κατανοούν τη σημασία του προβλήματος και το γεγονός ότι το πρόβλημα είναι παγκόσμιο και απαιτεί παγκόσμια λύση.
<P>
Όσον αφορά τις Ηνωμένες Πολιτείες, τις οποίες ανέφεραν ο κ. Sjöstedt, η κ. Hassi και η κ. Korhola μεταξύ άλλων, πρέπει να σας πω ότι κατά τη διάρκεια των συνομιλιών μας με τις αρχές των Ηνωμένων Πολιτειών, καταστήσαμε απολύτως σαφές ότι θεωρούμε πολύ σημαντική τη συνεργασία στον τομέα της έρευνας και της ανάπτυξης νέων τεχνολογιών, αλλά δεν πρόκειται να το θεωρήσουμε αυτό ως πρώτο βήμα προόδου διότι πρόκειται για θέση στην οποία συμφωνούμε σε κάθε περίπτωση. Κανείς δεν διαφωνεί ότι πρέπει να χρησιμοποιήσουμε νέες τεχνολογίες, όπως ανέφερε ο κ. Τρακατέλλης. Πρέπει να αναπτύξουμε νέες τεχνολογίες προκειμένου να καταπολεμήσουμε την αλλαγή του κλίματος. Αυτό είναι κάτι στο οποίο έχουμε συμφωνήσει. Πρέπει να σημειώσουμε πρόοδο. Δεν αποτελεί πρόοδο το γεγονός ότι συμφωνούν στη σύνοδο των G-8 ή οπουδήποτε αλλού ότι θα συνεργαστούν μαζί μας για την ανάπτυξη. Αυτό δεν είναι αρκετό. Πρέπει να σημειώσουμε βήματα προόδου. Αυτό κατέστη απολύτως σαφές στις Ηνωμένες Πολιτείες διότι, όπως ορθώς αναφέραμε προηγουμένως, άλλες χώρες θα αρνηθούν να συνεργαστούν και, μετά από λίγα χρόνια, οι αναπτυσσόμενες χώρες της Νότιας Αφρικής και της Νότιας Αμερικής και άλλες αναπτυσσόμενες χώρες θα συμβάλλουν περισσότερο στο φαινόμενο του θερμοκηπίου από ό,τι η Ευρωπαϊκή Ένωση και οι Ηνωμένες Πολιτείες μαζί. Χρειαζόμαστε τη συνεργασία και τη συμμετοχή όλων των χωρών. Θα ακολουθήσουμε μια κοινή αλλά διαφοροποιημένη πολιτική, διότι δεν μπορούμε να ζητήσουμε από τις αναπτυσσόμενες χώρες να συμβάλουν στη μείωση των εκπομπών όσο οι αναπτυγμένες χώρες που έχουν συμβάλει πολύ περισσότερο μέχρι σήμερα.
<P>
Η Επιτροπή αναγνωρίζει την ανάγκη να διατηρήσει η Ευρωπαϊκή Ένωση τον ηγετικό ρόλο της στις διεθνείς και εσωτερικές προσπάθειες για την καταπολέμηση της αλλαγής του κλίματος, όπως δήλωσε ο κ. Τρακατέλλης. Στην ανακοίνωση που εξέδωσε στις 9 Φεβρουαρίου με τίτλο «Επιτυχής καταπολέμηση της αλλαγής του κλίματος», η Επιτροπή υπογράμμισε ότι πρέπει να εστιάσουμε στην ηγεσία δίνοντας το παράδειγμα. Ο κ. Prodi ανέφερε ότι έχουμε ηθικό χρέος να το πράξουμε αυτό. Μια από τις βασικές συστάσεις ήταν ότι το Ευρωπαϊκό Συμβούλιο πρέπει να στείλει το σαφές μήνυμα ότι η Ευρωπαϊκή Ένωση επιθυμεί να συμμετάσχει με άλλες χώρες σε έναν ανοικτό διάλογο σχετικά με την περαιτέρω πολυμερή δράση που απαιτείται για την αντιμετώπιση της πρόκλησης της αλλαγής του κλίματος.
<P>
Έγινε αναφορά σε στόχους. Αποδείχθηκε ότι αποτελούν ένα πολύ χρήσιμο μέσο στη χάραξη πολιτικής για το περιβάλλον. Παρέχουν σαφή καθοδήγηση στους φορείς λήψης αποφάσεων της κοινωνίας. Είναι ιδιαίτερα χρήσιμοι στη βιομηχανία στον ιδιωτικό τομέα. Συνεπώς, οι στόχοι θα συνεχίσουν να αποτελούν βασικό στοιχείο για οποιοδήποτε μελλοντικό καθεστώς πολιτικής για το κλίμα. Εντούτοις, ο συγχρονισμός των στόχων είναι πολύ σημαντικός. Ο ακριβής συγχρονισμός πρέπει να εξαρτηθεί από την πρόοδο που σημειώνουμε στην εξασφάλιση διεθνούς υποστήριξης για την έναρξη των διαπραγματεύσεων σχετικά με το μελλοντικό καθεστώς για τις κλιματικές αλλαγές. Μόλις λάβουμε εντολή για την έναρξη διαπραγματεύσεων, η Ευρωπαϊκή Ένωση θα πρέπει να εξετάσει την υποβολή των στόχων που προτίθεται να θέσει για την περίοδο μετά το 2012.
<P>
Όσον αφορά τις αναπτυσσόμενες χώρες, συμφωνώ ότι είναι σημαντικό να παρασχεθεί βοήθεια προς τις αναπτυσσόμενες χώρες προκειμένου να προσαρμοστούν στις αρνητικές επιπτώσεις της αλλαγής του κλίματος. Η Ευρωπαϊκή Ένωση αποτελεί τον βασικό χρηματοδότη της Πολιτικής Διακήρυξης της Βόννης του 2001, η οποία δεσμεύει 410 εκατομμύρια δολάρια ετησίως για τη χρηματοδότηση της καταπολέμησης της κλιματικής αλλαγής στις αναπτυσσόμενες χώρες, ξεκινώντας από φέτος. Σημαντικό μέρος αυτών των χρημάτων προορίζεται για τη στήριξη μέτρων προσαρμογής. Η Ευρωπαϊκή Ένωση αποτελεί επίσης τον βασικό συνεισφέροντα στο ταμείο για τις λιγότερο αναπτυγμένες χώρες. Οι χώρες αυτές πρέπει να αντιμετωπίσουν όλες τις συνέπειες της αλλαγής του κλίματος, αλλά δεν είναι σε θέση να λάβουν τα μέτρα που απαιτούνται για την ορθή προσαρμογή τους. Είναι ηθικό χρέος μας να συνεργαστούμε μαζί τους και να τις βοηθήσουμε. Είναι επίσης προς όφελός μας, διότι με αυτόν τον τρόπο θα συμβάλουν και εκείνες στη μείωση των εκπομπών αερίων του θερμοκηπίου.
<SPEAKER ID="167" LANGUAGE="" NAME="Πρόεδρος." AFFILIATION="">
<P>
   Προς περάτωση της συζήτησης, έλαβα μια πρόταση ψηφίσματος B6-0278/2005.
<SPEAKER ID="168" LANGUAGE="" NAME="Πρόεδρος." AFFILIATION="">
<P>
   – Η ημερήσια διάταξη προβλέπει τις δηλώσεις του Συμβουλίου και της Επιτροπής για τα ελαφρά όπλα, ενόψει της συνδιάσκεψης των Ηνωμένων Εθνών τον Ιούλιο του 2005. 
<SPEAKER ID="169" LANGUAGE="FR" NAME="Nicolas Schmit," AFFILIATION="Προεδρεύων του Συμβουλίου">
<P>
Το πρόγραμμα δράσης των Ηνωμένων Εθνών για την πρόληψη, την καταπολέμηση και την εξάλειψη όλων των πτυχών του παράνομου εμπορίου ελαφρών όπλων μικρού διαμετρήματος είναι μια τέτοια στρατηγική. Εγκρίθηκε στις 20 Ιουλίου 2001 και η Ευρωπαϊκή Ένωση έχει δραστηριοποιηθεί ιδιαίτερα προκειμένου να εφαρμοστούν οι συστάσεις που περιλαμβάνει σε εθνικό, περιφερειακό και παγκόσμιο επίπεδο.
<P>
Οι συνέπειες της παράνομης κατασκευής, διακίνησης και κυκλοφορίας καθώς και της υπερβολικής συσσώρευσης και ανεξέλεγκτης διάδοσης των όπλων μικρού διαμετρήματος βρίσκονται στο επίκεντρο τεσσάρων εκ των πέντε σημαντικών προκλήσεων που καθορίζει η στρατηγική ασφαλείας η οποία εγκρίθηκε από το Ευρωπαϊκό Συμβούλιο το 2003. Τα ελαφρά όπλα μικρού διαμετρήματος ευθύνονται σημαντικά για την ενίσχυση της τρομοκρατίας και του οργανωμένου εγκλήματος και είναι η βασική αιτία για το ξέσπασμα και τον πολλαπλασιασμό των συγκρούσεων και για την κατάρρευση των κρατικών δομών.
<P>
Όπως τονίζεται στην ευρωπαϊκή στρατηγική, οι συγκρούσεις στις οποίες τα όπλα αυτού του τύπου είναι το κατ’ εξοχήν εργαλείο έχουν κοστίσει τη ζωή 4 εκατομμυρίων περίπου ανθρώπων από το 1990 και έχουν αναγκάσει περισσότερα από 18 εκατομμύρια άλλους ανθρώπους να εγκαταλείψουν τα σπίτια τους ή τις χώρες τους. Η αυξανόμενη πρόσβαση μη κρατικών παραγόντων σε αυτά τα αποθέματα όπλων έχει αλλάξει τη φύση και τη διάρκεια των συγκρούσεων. Πρόκειται για κατάσταση η οποία κινδυνεύει να θέσει σε κίνδυνο την ίδια την ασφάλειά μας. Συνεπώς, η Ευρωπαϊκή Ένωση οφείλει να συνεργαστεί στενά με τους διεθνείς εταίρους της για την αντιμετώπιση αυτού του προβλήματος.
<P>
Πιο συγκεκριμένα, η Ευρωπαϊκή Ένωση τονίζει τη σημασία της σύστασης μιας ομάδας κυβερνητικών εμπειρογνωμόνων αμέσως μετά τη συνδιάσκεψη του 2006 η οποία θα εξετάσει το πρόγραμμα δράσης· η ομάδα θα εξετάσει περαιτέρω μέτρα για την ενίσχυση της διεθνούς συνεργασίας με στόχο την πρόληψη, την καταπολέμηση και την εξάλειψη της παράνομης αγοραπωλησίας ελαφρών όπλων μικρού διαμετρήματος.
<P>
Η Ευρωπαϊκή Ένωση από την πλευρά της εργάζεται προς την κατεύθυνση της έγκρισης ενός νομικά δεσμευτικού μέσου το οποίο θα συμπληρώσει το Πρωτόκολλο των Ηνωμένων Εθνών για την καταπολέμηση της παράνομης κατασκευής και διακίνησης πυροβόλων όπλων. Επιμένει επίσης ότι το εν λόγω μέσο πρέπει να περιλαμβάνει κατάλληλες διατάξεις για τα πυρομαχικά. Στο κάτω-κάτω, ο σταθερός εφοδιασμός με πυρομαχικά είναι αυτός που επιτρέπει στα ελαφρά όπλα μικρού διαμετρήματος να συνεχίζουν να σπέρνουν τη συμφορά. Εάν κατορθώσουμε πάντως να εμποδίσουμε την εμπορία πυρομαχικών, θα μπορέσουμε να κάνουμε και τα ίδια τα όπλα να σωπάσουν. Εάν η ομάδα εργασίας καταλήξει σε θετικό αποτέλεσμα στην τελική της συνάντηση τον Ιούνιο του 2005, η ΕΕ θα καταβάλει κάθε δυνατή προσπάθεια για να τεθεί γρήγορα σε εφαρμογή το εν λόγω μέσο.
<P>
Όπως ξέρετε, κυρίες και κύριοι, η Ευρωπαϊκή Ένωση δραστηριοποιείται ενεργά και σε αυτόν τον τομέα, τόσο στους κόλπους της όσο και μέσω της βοήθειας που παρέχει σε τρίτες χώρες βάσει διμερών συμφωνιών. Μάλιστα, το Συμβούλιο ενέκρινε το 1998 κώδικα δεοντολογίας για τις εξαγωγές συμβατικών όπλων. Ο εν λόγω κώδικας βελτιώνει την ανταλλαγή πληροφοριών μεταξύ των κρατών μελών και ενισχύει την αμοιβαία κατανόηση όσον αφορά τις πολιτικές ελέγχου των εξαγωγών που εφαρμόζουν. Περιέχει επίσης απαιτήσεις για ύπαρξη πιστοποιητικού τελικής χρήσης ή κατάλληλων εγγράφων ή επίσημης άδειας που πρέπει να έχει εκδοθεί από τη χώρα τελικού προορισμού, και που θα πρέπει να εξετάζεται ενδελεχώς. Όπως ξέρετε, θα καλύπτει σχεδόν όλες τις δραστηριότητες που σχετίζονται περισσότερο ή λιγότερο με τη διακίνηση όπλων. Όσον αφορά την παροχή βοήθειας σε τρίτες χώρες, μετά από λίγες και τοπικές κοινές δράσεις, η Ευρωπαϊκή Ένωση ενέκρινε το 2002 κοινή δράση και βάσει αυτής ξεκίνησε συγκεκριμένες δράσεις που περιλαμβάνουν έργα για τη συλλογή και την καταστροφή όπλων στην Αφρική, την Ασία, τη Λατινική Αμερική και τα Βαλκάνια. Όσον αφορά τα όπλα αυτά, το Συμβούλιο έχει κάθε καλή διάθεση να ενημερώνει περιοδικά το Κοινοβούλιο και να συνεργαστεί στενά μαζί του. 
<SPEAKER ID="170" LANGUAGE="" NAME="" AFFILIATION="Αντιπροέδρου">
<SPEAKER ID="171" LANGUAGE="FR" NAME="Louis Michel," AFFILIATION="μέλος της Επιτροπής">
<P>
    Κύριε Πρόεδρε, κυρίες και κύριοι βουλευτές, η Ευρωπαϊκή Επιτροπή επιδοκιμάζει ασφαλώς τις συνεχείς προσπάθειες που καταβάλλουν τα Ηνωμένα Έθνη και άλλοι παράγοντες όσον αφορά την καταπολέμηση των σοβαρών συνεπειών της παράνομης εμπορίας ελαφρών όπλων μικρού διαμετρήματος. Χαιρετίζουμε το γεγονός ότι δίδεται ξανά προσοχή στο θέμα αυτό και αναμένουμε με ανυπομονησία να συμμετάσχουμε στη διετή συνάντηση κρατών που θα πραγματοποιηθεί στη Νέα Υόρκη τον Ιούλιο του 2005. Εκφράζουμε την ευγνωμοσύνη μας στο Ευρωπαϊκό Κοινοβούλιο για την πρωτοβουλία που ανέλαβε να επιστήσει την προσοχή σε αυτό το επερχόμενο γεγονός. Η Επιτροπή θα εξετάσει πολύ προσεκτικά τις προτάσεις που περιέχονται στα ψηφίσματα του Κοινοβουλίου.
<P>
Επί του παρόντος εξετάζονται αρκετά ζητήματα που συνδέονται με τη διασυνοριακή διακίνηση των εν λόγω όπλων ενόψει της συνδιάσκεψης του επόμενου έτους. Συγκεκριμένα συζητείται η σύναψη συνθήκης για την εμπορία όπλων. Η Επιτροπή θα μετάσχει ενεργά στη συζήτηση που θα πραγματοποιήσει το Συμβούλιο για τα θέματα αυτά. Είναι πολύ νωρίς να συζητήσουμε τα εν λόγω θέματα λεπτομερώς σήμερα, καθώς ορισμένα από αυτά απαιτούν εις βάθος εξέταση από αρκετούς Επιτρόπους. Η Ευρωπαϊκή Ένωση απηύθυνε πολλάκις έκκληση για τη θέσπιση νομικά δεσμευτικών μέσων όσον αφορά την αγοραπωλησία όπλων και τη σήμανση και ανίχνευση ελαφρών όπλων μικρού διαμετρήματος στη διάσκεψη των Ηνωμένων Εθνών και στις συναντήσεις παρακολούθησης για την παράνομη εμπορία όπλων μικρού διαμετρήματος το 2001 και το 2003. 
<SPEAKER ID="172" LANGUAGE="DE" NAME="Karl von Wogau," AFFILIATION="εξ ονόματος της Ομάδας PPE-DE">
<P>
   . – Κύριε Πρόεδρε, κυρίες και κύριοι, ο αριθμός των 4 εκατομμυρίων θυμάτων που μόλις ανέφερε ο Προεδρεύων του Συμβουλίου δείχνει τη σημασία του θέματος. Αποφασίσαμε όλοι να εμποδίσουμε να καταλήξουν τα ελαφρά όπλα στα λάθος χέρια.
<SPEAKER ID="173" LANGUAGE="EN" NAME="Richard Howitt," AFFILIATION="εξ ονόματος της Ομάδας PSE">
<P>
   . – Κύριε Πρόεδρε, παρά το γεγονός ότι το ενδιαφέρον του κόσμου έχει εστιαστεί στα όπλα μαζικής καταστροφής, δικαιολογημένα εξετάζουμε σήμερα τα 650 εκατομμύρια μικρά όπλα και ελαφρύ οπλισμό που κυκλοφορούν παγκοσμίως. Σχεδόν ένα άτομο σκοτώνεται κάθε λεπτό από σφαίρα όπλου και δύο εκατομμύρια παιδιά έχουν χάσει τη ζωή τους την τελευταία δεκαετία.
<P>
Τα όπλα αυτά κλιμακώνουν και τροφοδοτούν παρατεταμένες συγκρούσεις. Διευκολύνουν το βίαιο έγκλημα και χρησιμοποιούνται για την τρομοκρατία. Είναι προς όφελος της Ευρώπης να περιορίσει τα μικρά όπλα για την προσωπική μας ασφάλεια, για την προστασία των ξένων επενδύσεων και για την προαγωγή της ανάπτυξης. Αυτό συνεπάγεται την ενσωμάτωση των ελαφρών όπλων στα ευρωπαϊκά προγράμματα για την ανάπτυξη και τη διακυβέρνηση. Δεν πρόκειται απλώς για ζήτημα στήριξης προγραμμάτων ad hoc αφοπλισμού, αποστράτευσης και ανασυγκρότησης στο πλαίσιο της ανταπόκρισής μας στη διαχείριση κρίσεων, αλλά πρέπει να ενσωματωθεί σε ευρύτερα προγράμματα αναπτυξιακής βοήθειας και να συμπεριληφθεί στον πολιτικό μας διάλογο με όλες τις χώρες και τις περιφέρειες παγκοσμίως.
<SPEAKER ID="174" LANGUAGE="ES" NAME="Raül Romeva i Rueda," AFFILIATION="εξ ονόματος της Ομάδας Verts/ALE">
<P>
Η απουσία ελέγχου σε πιστόλια, περίστροφα, αυτόματα τουφέκια εφόδου, πολυβόλα και συναφή όπλα έχει δραματικές επιπτώσεις για την ασφάλεια και την ακεραιότητα εκατομμυρίων ανθρώπων σε ολόκληρο τον κόσμο. Σε ορισμένες χώρες, όπως η Βραζιλία, η Κολομβία και το Ελ Σαλβαδόρ, εκτιμάται ότι η βία από τη χρήση αυτού του είδους όπλων ευθύνεται για την απώλεια του 10% του ακαθάριστου εγχώριου προϊόντος.
<P>
Κατόπιν αιτήματος της κοινωνίας των πολιτών και ειδικότερα του Διεθνούς Δικτύου Δράσης για τα Ελαφρά Όπλα (IANSA), τον Ιούλιο του 2001 ο Οργανισμός Ηνωμένων Εθνών διοργάνωσε διάσκεψη στη Νέα Υόρκη κατά τη διάρκεια της οποίας υιοθετήθηκε ένα πρόγραμμα δράσης για την πρόληψη, την καταπολέμηση και την εξάλειψη κάθε πτυχής του παράνομου εμπορίου μικρών και ελαφρών όπλων. Τον προσεχή Ιούλιο, οι κυβερνήσεις των κρατών μελών που συμμετέχουν στον ΟΗΕ θα συναντηθούν ξανά στη Νέα Υόρκη στο πλαίσιο της διετούς συνάντησης σχετικά με την εφαρμογή αυτού του σχεδίου δράσης, ενώ η διάσκεψη για την αναθεώρηση έχει προγραμματιστεί για το επόμενο έτος.
<P>
Από το 2001, έχει σημειωθεί σημαντική πρόοδος, ιδιαίτερα στον τομέα των εθνικών νομοθεσιών. Ωστόσο, εξακολουθεί να είναι απαραίτητη η ανάπτυξη και η εφαρμογή γενικών συστάσεων. Στο πλαίσιο αυτό, η Ευρωπαϊκή Ένωση και τα κράτη μέλη της πρέπει να συνεχίσουν να ηγούνται της συζήτησης. Η τρέχουσα διαδικασία αναθεώρησης του κώδικα δεοντολογίας προσφέρει μια καλή ευκαιρία για αυτό.
<P>
Κυρίες και κύριοι, επείγει να δώσουμε πραγματική ώθηση για τη θέσπιση μιας διεθνούς συνθήκης σχετικά με το εμπόριο όπλων, η οποία θα πρέπει να είναι υλοποιήσιμη αμέσως μετά τη διάσκεψη για την αναθεώρηση του προγράμματος δράσης των Ηνωμένων Εθνών τον Ιούλιο του 2006. Αυτό δεν είναι απλώς αναγκαίο αλλά σαφώς ζωτικής σημασίας. 
<SPEAKER ID="175" LANGUAGE="IT" NAME="Vittorio Emanuele Agnoletto," AFFILIATION="εξ ονόματος της Ομάδας GUE/NGL">
<P>
   . – Κύριε Πρόεδρε, κυρίες και κύριοι, στον κόσμο στον οποίο ζούμε κυκλοφορούν σχεδόν 700 εκατομμύρια όπλα ενώ άλλα 8 εκατομμύρια παράγονται κάθε χρόνο.
<P>
Υπάρχουν εταιρείες που τα παράγουν, μεσάζοντες που τα προωθούν στο εμπόριο, κυβερνήσεις και ιδιώτες που τα αγοράζουν και τα πωλούν, καθώς και άνθρωποι που πεθαίνουν: ένας κάθε λεπτό. Με αυτά τα λόγια η Διεθνής Αμνηστία παρουσίασε πρόσφατα το σχέδιό της «marking and tracking», μια συνθήκη με την οποία τα κράτη δεσμεύονται να λάβουν μέτρα για τη σήμανση όλων των όπλων και των πυρομαχικών με αριθμό σειράς που δεν θα μπορεί να παραποιηθεί ή να καταστραφεί κάνοντας ένα αναγκαίο βήμα για να απαγορευθεί το παράνομο εμπόριο όπλων. Εφόσον δεν είναι δυνατή η αναγνώριση των όπλων, τα κράτη και οι εταιρείες θα συνεχίσουν να αρνούνται τις ευθύνες τους.
<P>
Η Ευρωπαϊκή Ένωση πρέπει να υποστηρίξει δυναμικά αυτήν την εκστρατεία. Για παράδειγμα, η Ιταλία, η οποία κατέχει τη δεύτερη θέση παγκοσμίως και την πρώτη στην Ευρώπη στην παραγωγή ελαφρών όπλων, πούλησε από το 1999 έως το 2003, παραβιάζοντας τα νομοθετικά διατάγματα, όπλα αξίας 36 εκατομμυρίων ευρώ σε χώρες που εμπλέκονται σε ένοπλες συγκρούσεις, 3,6 εκατομμυρίων ευρώ σε χώρες στις οποίες έχει επιβληθεί εμπάργκο και 128 εκατομμυρίων ευρώ σε χώρες που έχουν καταδικαστεί για παραβιάσεις των ανθρωπίνων δικαιωμάτων. Από την άλλη πλευρά, τα πέντε μόνιμα μέλη του Συμβουλίου Ασφαλείας των Ηνωμένων Εθνών ελέγχουν το 88% της παγκόσμιας αγοράς όπλων.
<SPEAKER ID="176" LANGUAGE="ES" NAME="Willy Meyer Pleite (GUE/NGL )." AFFILIATION="">
<P>
   – Κύριε Πρόεδρε, θα ήθελα να ευχαριστήσω τον κ. Schmit και τον κ. Michel για τις ομιλίες τους, τις οποίες θεωρώ αξιοσημείωτες κυρίως για το επίπεδο της δέσμευσής τους.
<P>
Αυτή η δέσμευση –την οποία όλοι μας ενδιαφερόμαστε να αναλάβουμε– καταδεικνύεται από δύο τομείς εργασίας: καταρχάς, για να θέσουμε τέλος στην απουσία ελέγχου στο εμπόριο όπλων και, για τον σκοπό αυτόν, πρέπει να επιμείνουμε στην ανάγκη θέσπισης μηχανισμών που θα επιτρέπουν τον έλεγχο από τη στιγμή που κατασκευάζεται το όπλο μέχρι τη στιγμή που χρησιμοποιείται, πρέπει δηλαδή να επιτύχουμε διεθνή έλεγχο. Δεύτερον, είναι θεμελιώδες και πολύ σημαντικό –όπως ανέφεραν και άλλοι βουλευτές– να προετοιμάσουμε τις συνθήκες, ώστε να διασφαλίσουμε ότι στη διάσκεψη του 2006 θα μπορέσουμε να σημειώσουμε πρόοδο και να επιτύχουμε μια πραγματική διεθνή συνθήκη που θα ρυθμίζει κάθε πτυχή του εμπορίου όπλων.
<SPEAKER ID="177" LANGUAGE="NL" NAME="Bart Staes (Verts/ALE )." AFFILIATION="">
<P>
   – Κύριε Πρόεδρε, κύριε Προεδρεύων του Συμβουλίου, κύριε Επίτροπε, είμαστε όλοι σύμφωνοι ότι τα συμβατικά όπλα, και ειδικά τα ελαφρά όπλα, συνεχίζουν να προκαλούν τον μεγαλύτερο αριθμό θυμάτων παγκοσμίως. Διατίθενται πολύ εύκολα στην αγορά σε σχετικά χαμηλό κόστος και αποτελούν πολύ συχνά εμπόδιο στις διαδικασίες της βιώσιμης ανάπτυξης και της ανασυγκρότησης. Είναι σωστό να εξετάσουμε και τις δικές μας συνειδήσεις, διότι στη χώρα μου αναπτύχθηκαν σημαντικές εξαγωγές όπλων προς περιοχές συγκρούσεων στο παρελθόν. Ο Επίτροπος Michel είναι ο πλέον αρμόδιος να σας δώσει έναν πλήρη απολογισμό και την εκτίμησή του. Επιτρέψτε μου να σας θυμίσω την προμήθεια όπλων στο Νεπάλ ή στη Λαϊκή Δημοκρατία του Κονγκό όπου, από τον Αύγουστο του 1998, σκοτώθηκαν περισσότεροι από τρία εκατομμύρια άνθρωποι. Ο Προεδρεύων του Συμβουλίου, κ. Schmit, αναφέρθηκε στην περικοπή των προμηθειών όπλων. Για τον λόγο αυτόν το έργο της Τανζανίας και η κατασκευή εργοστασίου όπλων αξίζουν να τύχουν της αμέριστης προσοχής μας. Το έργο αυτό πρέπει να σταματήσει.
<P>
Θα επαναλάβω με ιδιαίτερη έμφαση το πολιτικό αίτημα των συναδέλφων βουλευτών προς την Προεδρία του Συμβουλίου να διασφαλιστεί η πολιτική δέσμευση για την κατάρτιση διεθνούς συνθήκης σχετικά με το εμπόριο συμβατικών όπλων. Αυτή η συνθήκη για το εμπόριο όπλων πρέπει να υλοποιηθεί με τη στήριξη των 25 κρατών μελών, ει δυνατόν χωρίς καμιά καθυστέρηση. 
<SPEAKER ID="178" LANGUAGE="FR" NAME="Nicolas Schmit," AFFILIATION="Προεδρεύων του Συμβουλίου">
<P>
Η Ευρωπαϊκή Ένωση πρέπει κατά τη γνώμη μου να αναλάβει την πρωτοβουλία της σύναψης μιας τέτοιας συνθήκης και να στηρίξει τις συναφείς προσπάθειες του Γενικού Γραμματέα, διότι θέλουμε να συμμετάσχουμε ενεργά στην επίλυση του προβλήματος. Όπως επεσήμανε κάποιος, και ο κ. Michel το γνωρίζει καλά, επιθυμούμε την επιτυχή διεξαγωγή ειρηνευτικής αποστολής σε ένα μέρος της Αφρικής συγκεκριμένα, και η ειρήνη θα είναι εφικτή εάν μπορέσουμε να σπάσουμε τις γραμμές εφοδιασμού με τέτοια όπλα, καθώς αυτά τα όπλα είναι συνήθως τα όπλα των αναπτυσσόμενων χωρών, τα όπλα των φτωχών. Όπως προείπα, συχνά τα όπλα αυτά χρησιμοποιούνται από παιδιά-στρατιώτες, και αυτό είναι ένα από τα πιο φρικτά πράγματα που μπορείτε να φανταστείτε. 
<SPEAKER ID="179" LANGUAGE="FR" NAME="Louis Michel," AFFILIATION="μέλος της Επιτροπής">
<P>
Τέλος, δεδομένου ότι έγινε αναφορά στην προσωπική μου εμπειρία, θα ήθελα να τελειώσω λέγοντας ότι είναι ορισμένες φορές δύσκολο να κρίνουμε εάν πρέπει να δοθεί ή όχι άδεια εξαγωγής όπλων. Στην πραγματικότητα, σε ορισμένες περιπτώσεις, κύριε Staes, όταν, για παράδειγμα, ο στρατός ή η αστυνομία μιας χώρας που δεν είναι ενδεχομένως κατ’ ανάγκη δημοκρατική ζητά να της επιτραπεί η πρόσβαση σε όπλα ή η αγορά τους και η ίδια αυτή κυβέρνηση, η ίδια χώρα, είναι αντιμέτωπη με πραγματικά επικίνδυνους αντάρτες οι οποίοι, για παράδειγμα, κάνουν χρήση ανθρώπινων ασπίδων όταν επιτίθενται σε αστυνομικά τμήματα ή σχολεία, είναι εξαιρετικά δύσκολο για τον αρμόδιο πολιτικό να επιλέξει. Αυτό που προσπαθώ ουσιαστικά να πω είναι ότι δεν έχετε ποτέ την επιλογή μεταξύ μιας καλής και μιας κακής λύσης, έχετε πάντοτε την επιλογή μεταξύ δύο κακών λύσεων. Ξέρω σε τι ακριβώς αναφέρεστε και μπορώ να σας διαβεβαιώσω, για να απαντήσω στην ερώτησή σας, ότι εάν έπρεπε να το ξανακάνω, θα έπαιρνα την ίδια ακριβώς απόφαση, διότι βαθιά μέσα μου πιστεύω ότι αυτή την απόφαση έπρεπε να πάρω. 
<SPEAKER ID="180" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί την Πέμπτη 26 Μαΐου. 
<SPEAKER ID="181" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0094/2005) της κ. Berès, εξ ονόματος της Επιτροπής Οικονομικών και Νομισματικών Θεμάτων, σχετικά με τον διορισμό μέλους της Ευρωπαϊκής Κεντρικής Τράπεζας. 
<SPEAKER ID="182" LANGUAGE="FR" NAME="Pervenche Berès (PSE )," AFFILIATION="εισηγήτρια">
<P>
Εκφράζουμε σήμερα την ικανοποίησή μας για τον τρόπο με τον οποίο ο κ. Padóa-Schioppa, ο προκάτοχος του νέου υποψηφίου του οποίου την υποψηφιότητα πρόκειται να εξετάσουμε, επιτέλεσε τα καθήκοντά του στους κόλπους του Διοικητικού Συμβουλίου. Εκτιμώ ότι επέδειξε ιδιαίτερο ταλέντο και βαθιά γνώση των θεμάτων για τα οποία ήταν αρμόδιος, στο πλαίσιο των σχέσεών του με το Ευρωπαϊκό Κοινοβούλιο και γενικότερα με την ιδιότητα του εξωτερικού εκπροσώπου του Διοικητικού Συμβουλίου.
<P>
Ο υποψήφιος του οποίου τον διορισμό πρόκειται να εξετάσουμε σήμερα είναι ο κ. Lorenzo Bini Smaghi. Η Επιτροπή Οικονομικής και Νομισματικής Πολιτικής τον εξέτασε πρώτα γραπτώς με τη διαδικασία του ερωτηματολογίου την οποία όλοι γνωρίζουμε και κατόπιν προφορικώς καλώντας τον σε ακρόαση, κατά τη διάρκεια της οποίας τα μέλη της επιτροπής κατέληξαν σε συμφωνία. Διαπιστώσαμε πέραν πάσης αμφιβολίας ότι έχει τις ικανότητες και την επαγγελματική επάρκεια για να επιτελέσει το έργο για το οποίο προορίζεται. Έχει όλες τις ικανότητες για να γίνει καλό μέλος του Διοικητικού Συμβουλίου της Κεντρικής Τράπεζας, καθώς και δύο επιπλέον προσόντα, τα οποία επιθυμώ να αναφέρω: ικανότητα επικοινωνίας, η οποία είναι ασφαλώς πολύ χρήσιμη για ένα μέλος του Διοικητικού Συμβουλίου της Κεντρικής Τράπεζας, και όραμα το οποίο βασίζεται σε διεπιστημονική προσέγγιση.
<P>
Έχουμε συζητήσει πολλές φορές εάν η νοοτροπία του διοικητή Κεντρικής Τράπεζας είναι αρκετή για να γίνει κάποιος καλό μέλος του Διοικητικού Συμβουλίου ή εάν απαιτείται ευρύτερο όραμα και προοπτική. Η γνώμη μας είναι ότι ο κ. Bini Smaghi θα μπορέσει να εμφυσήσει αυτή τη διεπιστημονική προσέγγιση στις συζητήσεις του Διοικητικού Συμβουλίου και ότι με τον τρόπο αυτόν η νομισματική πολιτική θα μπορέσει να ανταποκριθεί καλύτερα στις ανάγκες της πραγματικής οικονομίας και στις προσδοκίες της κοινής γνώμης. 
<SPEAKER ID="183" LANGUAGE="ES" NAME="Joaquín Almunia," AFFILIATION="μέλος της Επιτροπής">
<P>
    Κύριε Πρόεδρε, θα ήθελα και εγώ καταρχάς, εξ ονόματος της Επιτροπής, όπως έπραξε και η κ. Berès, να επαινέσω το έργο που έφερε εις πέρας ο κ. Padóa-Schioppa κατά τη διάρκεια της θητείας του ως μέλος της Εκτελεστικής Επιτροπής και του Διοικητικού Συμβουλίου της Ευρωπαϊκής Κεντρικής Τράπεζας. Θεωρώ ότι επέδειξε ικανότητα, σεβασμό προς τις θεσμικές αρμοδιότητές του και έναν επαγγελματισμό που είναι υπεράνω πάσης υποψίας· έναν επαγγελματισμό που έχει επίσης επιδείξει ο κ. Bini Smaghi καθ’ όλη τη σταδιοδρομία του.
<P>
Η Ευρωπαϊκή Επιτροπή δεν συμμετέχει στην επίσημη διαδικασία για την επιλογή και τον διορισμό των μελών του Διοικητικού Συμβουλίου της Ευρωπαϊκής Κεντρικής Τράπεζας, αλλά είχε σε μεγάλο βαθμό την τύχη να συνεργαστεί με τον κ. Bini Smaghi και να τον γνωρίζει πολύ καιρό υπό την ιδιότητά του ως εξαιρετικά καταρτισμένου και πολύ έμπειρου οικονομολόγου της Banca d’Italia και από το έργο του στην ιταλική διοίκηση, καθώς και στο πλαίσιο της πολύ ενεργού συμμετοχής του στην Οικονομική και Δημοσιονομική Επιτροπή, στην οποία διετέλεσε πρόεδρος της υποεπιτροπής νομισματικών και δημοσιονομικών θεμάτων, έως ότου διοριστεί μέλος της Εκτελεστικής Επιτροπής και του Διοικητικού Συμβουλίου της Ευρωπαϊκής Κεντρικής Τράπεζας.
<P>
Πιστεύω ότι είναι το απολύτως ιδανικό άτομο για να φέρει εις πέρας τα καθήκοντα που του ανατέθηκαν και, επομένως, παρότι, όπως ανέφερα, δεν μετέχουμε επισήμως, θα ήμασταν εξαιρετικά ικανοποιημένοι αν το Κοινοβούλιο στηρίξει αυτόν τον διορισμό, ακριβώς όπως έπραξε το Συμβούλιο ECOFIN.
<P>
Θα ήθελα να κάνω ένα τελευταίο σχόλιο. Η Επιτροπή δεν συμμετέχει στη διαδικασία, αλλά είναι ο θεματοφύλακας των Συνθηκών, και έχουμε εξετάσει πολύ προσεχτικά αν τηρήθηκαν οι Συνθήκες και οι ισχύοντες κανόνες σε όλα τα στάδια του διορισμού του κ. Bini Smaghi. Πράγματι τηρήθηκαν· είχα την ευκαιρία να το αναφέρω κατά τη συνεδρίαση του ECOFIN που τον πρότεινε ομόφωνα ως υποψήφιο. Ωστόσο, θα ήθελα να αδράξω αυτή την ευκαιρία για να πω ότι εξακολουθούν να υπάρχουν τέσσερα κράτη μέλη της ευρωζώνης τα οποία δεν έχουν ακόμη συμμετάσχει στην Εκτελεστική Επιτροπή της Ευρωπαϊκής Κεντρικής Τράπεζας (το Βέλγιο, το Λουξεμβούργο, η Ιρλανδία και η Πορτογαλία).
<SPEAKER ID="184" LANGUAGE="DE" NAME="Othmar Karas," AFFILIATION="εξ ονόματος της Ομάδας PPE-DE">
<P>
   . – Κύριε Πρόεδρε, κύριε Επίτροπε, κυρία Berès, συμφωνούμε εδώ στο Σώμα ως προς την αξιολόγηση του κ. Padóa-Schioppa που αποχωρεί από τη διεύθυνση της ΕΚΤ και τον ευχαριστούμε για το έργο του και την καλή συνεργασία. Συμφωνούμε ως προς την αξιολόγηση του διαδόχου του και στηρίξαμε τον διορισμό του. Η αξιολόγησή μας είναι θετική και του ευχόμαστε καλή επιτυχία.
<P>
Επιτρέψτε μου να πω με αφορμή αυτήν τη συζήτηση και το εξής: συμφωνώ με την άποψη του Επιτρόπου ότι δεν μπορεί να γίνεται αυτόματος διορισμός από ορισμένες χώρες και ότι θα ήταν καλό να είχαμε περισσότερους υποψήφιους για τις ελεύθερες θέσεις και συνακόλουθα και ανταγωνισμό ως προς την ποιότητα, τις αρχές, τις απόψεις και τις βασικές πεποιθήσεις. Εδώ δεν συνέβη αυτό, πράγμα που δεν στρέφεται κατά του κ. Bini Smaghi αλλά πρέπει παρ’ όλα αυτά να υπογραμμιστεί.
<P>
Τρίτον, πρέπει να πούμε ότι η Ευρωπαϊκή Κεντρική Τράπεζα διαδραματίζει σημαντικό και ορθό ρόλο, και μάλιστα με μεγάλη αποτελεσματικότητα, χάρη στην ανεξαρτησία της, όπως συμβαίνει και με τον ρόλο της ως θεματοφύλακα και ισχυρής κινητήριας δύναμης για ένα ισχυρό ευρώ. Συνιστούμε στον κ. Bini Smaghi να ακολουθήσει τους συναδέλφους του στη διεύθυνση τηρώντας αυτές τις αρχές. Η Ευρωπαϊκή Κεντρική Τράπεζα θα αποκτήσει ακόμα σημαντικότερο ρόλο στη συνεργασία με την Επιτροπή λόγω των τροποποιήσεων του Συμφώνου Σταθερότητας και Ανάπτυξης. Θεωρώ ότι θα έπρεπε για παράδειγμα να συγκρίνουμε τις δύο στατιστικές που λαμβάνουμε προκειμένου να μην υπάρχει διαφορά στην αξιολόγηση των χωρών. Αναφέρομαι όμως επίσης στις δημόσιες δηλώσεις και εκτιμήσεις της ΕΚΤ ως θεματοφύλακα της σταθερότητας των τιμών που αφορούν το ύψος του προϋπολογισμού των κρατών μελών, τη διάρθρωση των δημοσιονομικών δαπανών και τη μείωση των φορολογικών εσόδων. Χρειαζόμαστε μια ισχυρή και ανεξάρτητη Ευρωπαϊκή Κεντρική Τράπεζα, προκειμένου να μπορέσει το ευρώ να συνεχίσει την επιτυχημένη πορεία του. 
<SPEAKER ID="185" LANGUAGE="PT" NAME="Manuel António dos Santos," AFFILIATION="εξ ονόματος της Ομάδας PSE">
<P>
   . – Κατά την άποψή μου, το Κοινοβούλιο πρέπει να ψηφίσει υπέρ του διορισμού του κ. Smaghi ως μέλους της Εκτελεστικής Επιτροπής της Ευρωπαϊκής Κεντρικής Τράπεζας (ΕΚΤ), σύμφωνα με το σχέδιο σύστασης που κατήρτισε η κ. Berès.
<P>
Ο διορισμός του κ. Smaghi ακολουθεί την απόφαση του Συμβουλίου, η οποία τροποποίησε σημαντικά τους κανόνες που διέπουν το Σύμφωνο Σταθερότητας και Ανάπτυξης και που είχε ως στόχο τη βελτίωση των διαδικασιών του. Η ΕΚΤ είναι γνωστό ότι αρχικά αντιτάχθηκε σε κάθε αλλαγή των κανονισμών, φτάνοντας στο σημείο να απειλήσει με αύξηση των επιτοκίων. Αργότερα αποδέχθηκε τις αλλαγές που όρισε το Συμβούλιο, αλλά πάντα με διστακτικότητα και συντηρητισμό.
<SPEAKER ID="186" LANGUAGE="IT" NAME="Luca Romagnoli (NI )." AFFILIATION="">
<P>
   – Κύριε Πρόεδρε, κυρίες και κύριοι, παρεμβαίνω για να αιτιολογήσω την ψήφο μου κατά του διορισμού του καθηγητή Bini Smaghi, καθώς, αν και πρόκειται για διακεκριμένο επιστήμονα με αναγνωρισμένη συνέπεια και ικανότητες, έχει ταχθεί υπέρ πολιτικών με τις οποίες δεν συμφωνούμε. Στο τέλος της ακρόασης υποστήριξε την ανάγκη να μην μειωθούν τα επιτόκια της ΕΚΤ. Ετάχθη υπέρ της επικύρωσης του Συντάγματος που διευκολύνει βεβαίως τον ρόλο της Ευρωπαϊκής Κεντρικής Τράπεζας, η οποία κατά την άποψή μας αποτελεί τον πρώτο τοκογλύφο: πράγματι, στερεί τα τραπεζογραμμάτια, την έκδοση των οποίων εγκρίνει, από την ανταλλακτική τους αξία, ελέγχει τα επιτόκια που επιβάλλουν οι τράπεζες των κρατών μελών και δεσμεύει εν συνεχεία τους καταναλωτές με τοκογλυφικούς όρους. Ετάχθη επίσης υπέρ του Συμφώνου Σταθερότητας που περιορίζει την ελευθερία των εθνικών κρατών.
<P>
Ο κ. Lorenzo Bini Smaghi υποστήριξε δημοσίως ότι τα όργανα που ιδρύθηκαν με τις συμφωνίες του Bretton-Woods –το Διεθνές Νομισματικό Ταμείο και η Παγκόσμια Τράπεζα– έχουν μεταξύ των δίκαιων στόχων τους τη σταθερότητα του διεθνούς χρηματοπιστωτικού συστήματος· λησμονεί ωστόσο ότι στο όνομα αυτής της σταθερότητας ευνόησαν την αύξηση της φτώχειας και των διαφορών μεταξύ πλουσίων και φτωχών.
<SPEAKER ID="187" LANGUAGE="EN" NAME="Piia-Noora Kauppi (PPE-DE )." AFFILIATION="">
<P>
   – Κύριε Πρόεδρε, θα ήθελα να ξεκινήσω εκφράζοντας τα συγχαρητήριά μου στον κ. Bini Smaghi για τον διορισμό του. Προσβλέπω στη συνεργασία μαζί του.
<P>
Εντούτοις, έχω ορισμένες παρατηρήσεις. Πρώτον, όσον αφορά το Σύμφωνο Σταθερότητας και Ανάπτυξης, οι απαντήσεις του κ. Bini Smaghi στην Επιτροπή Οικονομικής και Νομισματικής Πολιτικής φανέρωσαν ορισμένες ασυνέπειες κρίσης, τις οποίες θα ήθελα να επισημάνω εν συντομία. Παρά το γεγονός ότι ο σχολιασμός του για τις νομικές αβεβαιότητες του παλαιού ΣΣΑ είναι ορθός, η ερμηνεία του για τις δυναμικές συνθήκες που οδήγησαν στη μεταρρύθμιση του συμφώνου είναι αμφισβητήσιμη. Ο κ. Bini Smaghi φαίνεται να υπονοεί ότι η ίδια η αυστηρότητα του συμφώνου ήταν αυτή που οδήγησε ορισμένα κράτη μέλη να παραβιάσουν τους κανόνες του και ότι οι πολιτικές του ΣΣΑ κατέστησαν αδύνατη την εφαρμογή λογικών οικονομικών μέτρων. Αυτό είναι απογοητευτικό από κάποιον που πρόκειται να τοποθετηθεί στην ΕΚΤ. Η αλήθεια είναι ότι το ΣΣΑ κλονίστηκε από την πολιτική αδυναμία ορισμένων κρατών μελών να εφαρμόσουν λογικές οικονομικές πολιτικές με βάση τους κανόνες που συμφωνήθηκαν από όλους, πολύ μετά τη θέση τους σε ισχύ.
<P>
Θα ήθελα να υπενθυμίσω στον κ. Bini Smaghi ότι, χωρίς αποτελεσματικούς κανόνες εξίσου εφαρμόσιμους για όλους, η ΕΕ δεν θα ήταν τίποτα περισσότερο από μια χαλαρή ομάδα με ασθενείς δυνάμεις συντονισμού. Ασφαλώς, ως μέλος του Συμβουλίου της ΕΚΤ, δεν μπορεί να ευνοήσει την ανάπτυξη που θα αύξανε την οικονομική ασυμμετρία ανάμεσα στα κράτη μέλη της ευρωζώνης.
<P>
Έχοντας υπόψη αυτά τα προσόντα, συγχαίρω για άλλη μια φορά τον κ. Bini Smaghi για τον διορισμό του. Δεν είμαι κατά του διορισμού του, αλλά με απασχολούν οι γενικότερες συνθήκες αυτού του διορισμού. 
<SPEAKER ID="188" LANGUAGE="EN" NAME="Ashley Mote (NI )." AFFILIATION="">
<P>
   – Κύριε Πρόεδρε, ας ελπίσουμε ότι ο κ. Smaghi θα φέρει μια μορφή δημοσιονομικής πειθαρχίας στην ΕΚΤ.
<P>
Προσφάτως, υπέβαλα ερώτηση για το γεγονός ότι η ΕΚΤ αποφάσισε να διπλασιάσει εφέτος την εκτύπωση χαρτονομισμάτων των 500 ευρώ – τα χαρτονομίσματα με την υψηλότερη αξία στον κόσμο και το αγαπημένο νόμισμα της ρωσικής μαφίας, το οποίο έχει επταπλάσια αξία από το χαρτονόμισμα των 100 δολαρίων. Πέρυσι, η πλαστογράφηση χαρτονομισμάτων των 500 ευρώ αυξήθηκε κατά 160% και αυτό το ποσοστό αφορά μόνο τα στοιχεία που γνωρίζουμε. Η απάντηση της Επιτροπής στις ερωτήσεις μου θα προκαλούσε έκπληξη ακόμα και σε έναν αφελή. Ανέφερε ότι «μια έντονη ζήτηση για χαρτονομίσματα υψηλής αξίας μπορεί να αντιμετωπιστεί μόνο με μείωση των ονομαστικών αξιών και αύξηση του κόστους εκτύπωσης». Μπορείτε να διανοηθείτε ότι αυτή είναι σοβαρή απάντηση από κεντρική τράπεζα; Η απάντηση συνέχιζε: «τα χαρτονομίσματα των 500 ευρώ χρησιμοποιούνται ευρέως για λόγους αποθησαύρισης» – οποία έκπληξις! Και, τέλος, «δεν υπάρχουν ενδείξεις ότι τα χαρτονομίσματα υψηλής ονομαστικής αξίας ενθαρρύνουν τις παράνομες συναλλαγές». Σε ποιον πλανήτη ζουν; Η ΕΚΤ πρέπει να έχει χάσει το μικρό συλλογικό μυαλό της για να ενθαρρύνει την ευρύτερη κυκλοφορία αυτών των χαρτονομισμάτων και θεωρώ ότι ο κ. Smaghi έχει πολλή δουλειά να κάνει. 
<SPEAKER ID="189" LANGUAGE="ES" NAME="Joaquín Almunia," AFFILIATION="μέλος της Επιτροπής">
<P>
    Κύριε Πρόεδρε, θα ήθελα απλώς να πω δυο λόγια επαναλαμβάνοντας αυτό που είπα στην πρωτολογία μου και το οποίο συμπίπτει με τη συντριπτική πλειονότητα των ομιλιών των αξιότιμων βουλευτών. Ευχόμαστε στον κ. Bini Smaghi κάθε επιτυχία, διότι η επιτυχία στο έργο του ως ενός από τα μέλη της Εκτελεστικής Επιτροπής και του Διοικητικού Συμβουλίου της Ευρωπαϊκής Κεντρικής Τράπεζας θα είναι επιτυχία για το ενιαίο νόμισμα, θα είναι επιτυχία για την οικονομική και νομισματική ένωση και θα είναι επιτυχία για την πρόοδο, την ευτυχία και την ευημερία όλων των ευρωπαίων πολιτών. 
<SPEAKER ID="190" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί την Τετάρτη στις 12.00. 
<SPEAKER ID="191" LANGUAGE="" NAME="Πρόεδρος." AFFILIATION="">
<SPEAKER ID="192" LANGUAGE="IT" NAME="Franco Frattini," AFFILIATION="Αντιπρόεδρος της Επιτροπής">
<P>
Η ανακοίνωση περιέχει μια πρώτη διατύπωση των πολιτικών στόχων και ένα παράρτημα που υποδεικνύει τα βασικά συγκεκριμένα μέτρα καθώς και τις προθεσμίες εντός των οποίων πρέπει να εγκριθεί κάθε πρωτοβουλία. Εκπονήσαμε ένα πρόγραμμα που περιλαμβάνει 84 πρωτοβουλίες στο συνολικό χρονικό πλαίσιο της θητείας της Επιτροπής. Από τα 84 αυτά μέτρα 32 θα υλοποιηθούν εντός του 2005, έτος το οποίο θα είναι το σημαντικότερο για την έναρξη του σχεδίου δράσης. Πιστεύουμε ότι έτσι δρομολογούμε μια δεύτερη φάση στην ευρωπαϊκή πολιτική ελευθερίας, ασφάλειας και δικαιοσύνης.
<P>
Γνωρίζω ασφαλώς την έκθεση που εκπόνησε ο πρόεδρος της Επιτροπής Πολιτικών Ελευθεριών, Δικαιοσύνης και Εσωτερικών Υποθέσεων κ. Cavada, μετά την ακρόαση και τη διεξοδική συζήτηση σχετικά με τις προτεραιότητες σε θέματα ασφάλειας, δικαιοσύνης και ελευθερίας. Όπως θα διαπιστώσετε, το σχέδιο δράσης περιέχει πολλές από τις υποδείξεις και τις συστάσεις της έκθεσης και εύχομαι να καταλήξετε σήμερα και στις μελλοντικές συνεδριάσεις του Κοινοβουλίου σε μια συμφωνία επί των κατευθυντηρίων γραμμών της στρατηγικής που εκπόνησε η Επιτροπή.
<SPEAKER ID="193" LANGUAGE="FR" NAME="Martine Roure (PSE )." AFFILIATION="">
<SPEAKER ID="194" LANGUAGE="EN" NAME="Cem Özdemir (Verts/ALE )." AFFILIATION="">
<P>
   – Κύριε Πρόεδρε, θα ήθελα να ευχαριστήσω τον Επίτροπο για την παρουσίασή του. Έχω μια ερώτηση σχετικά με τις δέκα προτεραιότητες. Το σημείο 3 αφορά τη διαχείριση της μετανάστευσης ως μια επονομαζόμενη νέα ισορροπημένη προσέγγιση στη διαχείριση της μετανάστευσης. Το πρόβλημα, όπως αναφέρθηκε, είναι ότι η απόφαση σχετικά με τον αριθμό των μεταναστών από τρίτες χώρες που μπορούν να γίνουν δεκτοί στην Ευρωπαϊκή Ένωση παραμένει εθνική απόφαση.
<SPEAKER ID="195" LANGUAGE="EN" NAME="Sophia in 't Veld (ALDE )." AFFILIATION="">
<P>
Έχω μια συγκεκριμένη ερώτηση για τις καταστάσεις με τα ονόματα των επιβατών –αναφέρονται και στο σχέδιο δράσης– και ειδικότερα σχετικά με το συμβάν με το αεροπλάνο της KLM πριν από έναν μήνα. Υπέβαλα γραπτή ερώτηση στην Ευρωπαϊκή Επιτροπή. Έθεσα επίσης το θέμα προφορικά στη συζήτηση της περιόδου συνόδου του Απριλίου, αλλά μέχρι σήμερα δεν έχω λάβει απάντηση. Ενδέχεται να πρόκειται για παραβίαση της συμφωνίας μεταξύ της Ευρωπαϊκής Ένωσης και των Ηνωμένων Πολιτειών· συνεπώς, είναι επιτακτική ανάγκη να λάβουμε μια απάντηση. Αναρωτιέμαι αν ο Επίτροπος Frattini μπορεί να μας δώσει ορισμένες ενδείξεις για την κατεύθυνση προς την οποία θα κινείται η απάντηση. 
<SPEAKER ID="196" LANGUAGE="IT" NAME="Franco Frattini," AFFILIATION="Αντιπρόεδρος της Επιτροπής">
<P>
Μεταξύ αυτών ξεχωρίζει ασφαλώς το ζήτημα της προστασίας των προσωπικών δεδομένων, για το οποίο θα επιδείξουμε μεγάλο ενδιαφέρον. Για τον σκοπό αυτόν, συναντήθηκα προσφάτως με τον ευρωπαίο επόπτη προστασίας των προσωπικών δεδομένων. Στη συνάντησή μας επιβεβαίωσα την πρόθεσή μου να τον συμβουλευθώ πριν από την παρουσίαση των προτάσεών μου, ούτως ώστε να είμαι βέβαιος ότι σε θέματα προστασίας προσωπικών δεδομένων θα λαμβάνονται υπόψη οι διάφοροι προβληματισμοί, περιλαμβανομένων εκείνων της ομάδας εργασίας του άρθρου 29.
<P>
Το ίδιο ισχύει και για πολλούς άλλους τομείς· ισχύει για τον φάκελο σχετικά με τη συμφωνία που υπογράφηκε κατά την προηγούμενη σύνοδο με τις Ηνωμένες Πολιτείες, για την οποία, όπως είπα ήδη, περιμένουμε να αποφανθεί το Δικαστήριο πριν την αξιολογήσουμε· ισχύει ασφαλώς και για τον πλήρη σεβασμό των υφιστάμενων συμφωνιών με την Ευρωπαϊκή Ένωση και αναφέρομαι στη συγκεκριμένη περίπτωση που επισημάνθηκε σήμερα σχετικά με ένα αεροσκάφος της KLM στο οποίο δεν επετράπη η διέλευση από τον εναέριο χώρο των Ηνωμένων Πολιτειών. Στο επεισόδιο αυτό θα αναφερθώ εκτενέστερα εντός ολίγου.
<P>
Το τελευταίο θέμα που θίχτηκε αφορά τη μετανάστευση. Το θέμα της μετανάστευσης πρέπει ασφαλώς να αντιμετωπισθεί σφαιρικά όσον αφορά, αφενός, τη λαθρομετανάστευση και, αφετέρου, την ευρωπαϊκή πολιτική ενσωμάτωσης και νόμιμης μετανάστευσης. Ο κ. Özdemir αναφέρθηκε στις εθνικές αρμοδιότητες. Είναι γνωστό ότι οι εθνικές αρμοδιότητες αφορούν μόνο τον αριθμό των ανθρώπων που μπορούν να γίνουν δεκτοί σε μια χώρα, αλλά τα κράτη μέλη έχουν δηλώσει πρόθυμα να συμφωνήσουν σε ορισμένους κοινούς κανόνες και αυτός είναι ο στόχος της Πράσινης Βίβλου που παρουσιάσαμε τον Ιανουάριο.
<P>
Τέλος, όσον αφορά το ζήτημα της πτήσης της KLM, έχουμε συλλέξει πληροφορίες τις οποίες θα συμπεριλάβουμε σε γραπτή απάντηση που θα εκδοθεί σύντομα από την Επιτροπή και ειδικότερα από το γραφείο της κ. Ferrero-Waldner. Μπορώ ωστόσο να ικανοποιήσω το αίτημά σας και να σας ανακοινώσω εκ των προτέρων το περιεχόμενο των πληροφοριών που συγκεντρώσαμε. Οι πληροφορίες αναφέρουν ότι τα δεδομένα των επιβατών της συγκεκριμένης πτήσης δεν είχαν διαβιβασθεί βάσει της συμφωνίας για τα δεδομένα των επιβατών αεροπορικών εταιρειών –στο πλαίσιο της οποίας υπήρχε δυνατότητα παρέμβασης της Επιτροπής– αλλά βάσει μιας διμερούς συμφωνίας μεταξύ Μεξικού και Ηνωμένων Πολιτειών, της επονομαζόμενης συμφωνίας APIS. Κατά συνέπεια, στην περίπτωση αυτή, η Επιτροπή δεν μπορεί να παρέμβει σε μια διμερή συμφωνία που αφορά τις Ηνωμένες Πολιτείες και το Μεξικό, καθώς δεν εφαρμόσθηκε η συμφωνία για τις καταστάσεις με τα δεδομένα των επιβατών που θα επέτρεπε βεβαίως την παρέμβασή μας. Αυτά είναι τα πρώτα στοιχεία που συγκεντρώσαμε, αλλά ασφαλώς η γραπτή απάντηση θα είναι πολύ πιο εμπεριστατωμένη. 
<SPEAKER ID="197" LANGUAGE="IT" NAME="Giusto Catania (GUE/NGL )." AFFILIATION="">
<P>
   – Κύριε Πρόεδρε, κυρίες και κύριοι, ευχαριστώ τον Αντιπρόεδρο Frattini για την παρουσία του σήμερα εδώ και πιστεύω ότι όσα μας είπε επισημαίνουν ορισμένους σωστούς στόχους, αλλά συχνά τα μέσα για την επίτευξή τους δεν είναι τα πλέον κατάλληλα.
<P>
Αναφέρομαι ειδικότερα στην ανάγκη καταπολέμησης της λαθρομετανάστευσης και της εμπορίας ανθρώπων· πολύ συχνά στην προσπάθεια αυτή εφαρμόζονται συνοπτικές διαδικασίες αναγνώρισης και μαζικές απελάσεις παραβιάζοντας την αρχή της μη απέλασης και στερώντας το δικαίωμα ασύλου. Αναφέρομαι ειδικότερα στη συνάντηση της 14ης Απριλίου μεταξύ του Επιτρόπου Frattini και των υπουργών Εσωτερικών της Ευρωπαϊκής Ένωσης με θέμα την ενίσχυση της συνεργασίας με τη Λιβύη για την καταπολέμηση της λαθρομετανάστευσης. Παρακολούθησα εγώ ο ίδιος τη μεταχείριση που επιφυλάσσει η Λιβύη στους λαθρομετανάστες –ακόμη και σε εκείνους που μεταφέρονται από μια ευρωπαϊκή χώρα στη Λιβύη– και διαπίστωσα καταφανείς παραβιάσεις των ανθρωπίνων δικαιωμάτων.
<SPEAKER ID="198" LANGUAGE="" NAME="Sarah Ludford (ALDE )." AFFILIATION="(">
<P>
   – Κύριε Πρόεδρε, ευχαριστώ τον Επίτροπο Frattini για την παρουσίασή του. Το πρόβλημα είναι, κύριε Επίτροπε, ότι υπάρχει χάσμα ανάμεσα στη δική σας καλή πίστη, την οποία αναγνωρίζω, να μην υπονομευτεί η προστασία της ιδιωτικής ζωής και των δεδομένων –αλλά και στην καλή πίστη της Επιτροπής ότι δεν θα τις αγνοήσει στην αναζήτηση της ασφάλειας– και στην πραγματικότητα των όσων συμβαίνουν. Οι δεσμεύσεις σας υπόκεινται μεγάλη πίεση, ιδιαίτερα από την κουλτούρα που επικρατεί στις ευρωπαϊκές κοινότητες επιβολής του νόμου, η οποία, ορισμένες φορές, αντιμετωπίζει με κάποια περιφρόνηση την προστασία των δεδομένων. Στο πλαίσιο της εφαρμογής της αρχής της διαθεσιμότητας, της διαλειτουργικότητας, των βάσεων δεδομένων, των μεταφορών σε τρίτες χώρες –οι οποίες γίνονται μεταφορές σε τέταρτες χώρες– δεν βλέπω πώς θα καταφέρετε να κρατήσετε τα πράγματα υπό έλεγχο, διότι τίποτα δεν συμβαίνει επί του παρόντος. Περιμένουμε εδώ και χρόνια τους κανόνες σχετικά με την προστασία των δεδομένων στον τρίτο πυλώνα, για τους οποίους έχουμε λάβει δέσμευση ότι θα καταρτιστούν μέχρι το τέλος του τρέχοντος έτους. Τι μπορείτε να κάνετε για να δημιουργήσετε κλίμα πραγματικά ενισχυμένου σεβασμού στην αυστηρή τήρηση της προστασίας των δεδομένων στο πλαίσιο μιας τεράστιας πίεσης για αποδυνάμωση, όπως μόλις ακούσαμε σχετικά με την υπόθεση με τις καταστάσεις των ονομάτων επιβατών; 
<SPEAKER ID="199" LANGUAGE="SL" NAME="Mihael Brejc (PPE-DE )." AFFILIATION="">
<SPEAKER ID="200" LANGUAGE="IT" NAME="Franco Frattini," AFFILIATION="Αντιπρόεδρος της Επιτροπής">
<P>
    Κύριε Πρόεδρε, η πρώτη ερώτηση αφορά τη Λιβύη και μπορώ να πω εν συντομία ότι, όπως γνωρίζει ο κ. Catania, η πρώτη έκθεση της Επιτροπής για τη Λιβύη, την οποία παρουσίασα στους υπουργούς Εσωτερικών στις 14 Απριλίου, επισημαίνει ορισμένα ανησυχητικά στοιχεία.
<P>
Τα αποτελέσματα αυτής της δεύτερης αποστολής δεν είναι ακόμη διαθέσιμα, ωστόσο η αποστολή έχει ολοκληρωθεί και στο προσεχές Συμβούλιο των Υπουργών Εσωτερικών, στις 2 ή 3 Ιουνίου, δεν ενθυμούμαι με ακρίβεια, θα παρουσιάσω έκθεση σχετικά με την αποστολή και θα προτείνω συγκεκριμένες πρωτοβουλίες που θα εμπνέονται ασφαλώς από την ανάγκη να προστατεύονται παντού, άρα και στη Λιβύη, τα θεμελιώδη δικαιώματα ανθρώπων που έχουν εισέλθει νόμιμα ή παράνομα, αλλά έχουν δικαιώματα σε αξιοπρεπή ανθρώπινη μεταχείριση. Για το θέμα θα λαμβάνει ασφαλώς διαρκή ενημέρωση το Κοινοβούλιο.
<P>
Όσον αφορά την προστασία των δεδομένων, βαρόνη Ludford, γνωρίζετε καλά πόσο με απασχολεί το συγκεκριμένο ζήτημα. Ασφαλώς ένα τρόπος για να υποδείξουμε τον σωστό δρόμο είναι να πούμε ότι δεν επιτρέπεται η πρόσβαση στα προσωπικά δεδομένα παρά μόνο για τους συγκεκριμένους σκοπούς για τους οποίους την επιτρέπει ο νόμος. Επειδή επιτρέπεται η πρόσβαση για ορισμένους σκοπούς, δεν μπορούμε να την επεκτείνουμε κατ’ αναλογία και σε άλλους. Αυτό είναι κάτι που δεν επιτρέπεται.
<SPEAKER ID="201" LANGUAGE="" NAME="Πρόεδρος." AFFILIATION="">
<SPEAKER ID="202" LANGUAGE="" NAME="" AFFILIATION="Αντιπροέδρου">
<SPEAKER ID="203" LANGUAGE="" NAME="Πρόεδρος." AFFILIATION="Πρώτο μέρος">
<P>
   Η ημερήσια διάταξη προβλέπει την Ώρα των Ερωτήσεων προς την Επιτροπή (B6-0236/2005).
<SPEAKER ID="204" LANGUAGE="" NAME="Πρόεδρος." AFFILIATION="">
<P>
Μετά από τη λήξη του διεθνούς συστήματος ποσοστώσεων την 1η Ιανουαρίου 2005 και χάρη στο χαμηλότερο κόστος εργασίας και παραγωγής της χώρας, οι εξαγωγές ορισμένων κινεζικών ειδών ένδυσης στην Ευρώπη αυξήθηκαν θεαματικά κατά περισσότερο από 500%.
<P>
Παραδέχεται η Επιτροπή ότι οι εκτεταμένες εισαγωγές κινεζικών ειδών ένδυσης προκαλούν «διαταραχές στην αγορά» και ότι ενδέχεται να απειληθούν χιλιάδες θέσεις απασχόλησης στον τομέα της κλωστοϋφαντουργίας, εκτός εάν η Κίνα περιορίσει τις εξαγωγές της; Επιπλέον, σκοπεύει η Επιτροπή να επικαλεσθεί σήμερα κανόνες του ΠΟΕ, προκειμένου να επιβάλει στις εισαγωγές από την Κίνα περιορισμούς ύψους έως και 7,5% ετησίως μέχρι το 2008; 
<SPEAKER ID="205" LANGUAGE="EN" NAME="Charlie McCreevy," AFFILIATION="μέλος της Επιτροπής">
<P>
     Απαντώ σε αυτή την ερώτηση εξ ονόματος του συναδέλφου μου, κ. Mandelson. Ως μέλος του ΠΟΕ, η Κίνα έχει επωφεληθεί από την κατάργηση των ποσοστώσεων για τα κλωστοϋφαντουργικά προϊόντα από την 1η Ιανουαρίου 2005. Τα στοιχεία των εισαγωγών για τους πρώτους μήνες του 2005 υποδεικνύουν ότι οι κινέζοι εξαγωγείς έχουν επωφεληθεί από τις ευκαιρίες που προσέφερε η κατάργηση των ποσοστώσεων. Λαμβάνοντας υπόψη τις σοβαρές ανησυχίες που εξέφρασαν οι ευρωπαίοι κατασκευαστές κλωστοϋφαντουργικών προϊόντων, τα συνδικάτα και ορισμένα κράτη μέλη, η Επιτροπή ξεκίνησε, στις 29 Απριλίου, έρευνα που καλύπτει διάφορα προϊόντα, για να διαπιστωθεί αν έχει σημειωθεί διαταραχή της αγοράς και άτακτη ανάπτυξη του εμπορίου, όπως ορίζεται από τη σχετική κοινοτική νομοθεσία σύμφωνα με το πρωτόκολλο προσχώρησης της Κίνας στον ΠΟΕ. Μετά από αυτές τις έρευνες, η Επιτροπή μπορεί να αποφασίσει να αρχίσει επίσημες διαβουλεύσεις με την Κίνα. Σε αυτή την περίπτωση, η Κίνα θα υποχρεωθεί να περιορίσει τις εξαγωγές της προς την Κοινότητα έως ένα ορισμένο επίπεδο, με ποσοστό αύξησης, γενικά, 7,5%.
<P>
Αυτά τα μέτρα μπορούν να ισχύουν για μια περίοδο που θα ολοκληρωθεί την 31η Δεκεμβρίου, ή για ένα έτος, ανάλογα με το πότε θα ζητηθεί η διεξαγωγή διαβουλεύσεων. Μπορούν να τεθούν εκ νέου σε ισχύ αν χρειαστεί. 
<SPEAKER ID="206" LANGUAGE="EN" NAME="Eoin Ryan (UEN )." AFFILIATION="">
<P>
   – Ευχαριστώ τον Επίτροπο για την απάντησή του. Από διάφορες αναφορές των μέσων ενημέρωσης, φαίνεται ότι ο αρμόδιος για το εμπόριο Επίτροπος ζητά συγκράτηση σε αυτή την υπόθεση και απευθύνει έκκληση για αποφυγή της νοοτροπίας προστατευτισμού, όπως την αποκαλεί. Από την άλλη πλευρά, η κυβέρνηση των Ηνωμένων Πολιτειών δέχθηκε μια αίτηση από τη βιομηχανία κλωστοϋφαντουργικών προϊόντων της για διερεύνηση της ραγδαίας αύξησης των εισαγωγών κλωστοϋφαντουργικών προϊόντων από την Κίνα. Ο υπουργός Εμπορίου των ΗΠΑ, Carlos Gutierrez, δεσμεύτηκε για τη διεξαγωγή άμεσης και δίκαιης έρευνας. «Θέλουμε να την κάνουμε γρήγορα και σωστά», δήλωσε.
<SPEAKER ID="207" LANGUAGE="EN" NAME="Charlie McCreevy," AFFILIATION="μέλος της Επιτροπής">
<P>
Στις 29 Απριλίου, η Επιτροπή ξεκίνησε έρευνα για εννέα κατηγορίες εισαγωγών κλωστοϋφαντουργικών προϊόντων και ειδών ένδυσης. Η Επιτροπή δήλωσε ότι θα καταβάλει κάθε προσπάθεια για να ολοκληρωθεί αυτή η έρευνα νωρίτερα από τη μέγιστη περίοδο που προβλέπουν οι κατευθυντήριες γραμμές. Παράλληλα, η Επιτροπή θα διεξαγάγει ανεπίσημες διαβουλεύσεις με τις κινεζικές αρχές με σκοπό την εξεύρεση κοινώς αποδεκτής λύσης που θα προσφέρει ανακούφιση στην ευρωπαϊκή βιομηχανία και θα επιτρέψει την αποφυγή της λήψης μέτρων ασφαλείας.
<SPEAKER ID="208" LANGUAGE="DE" NAME="Paul Rübig (PPE-DE )." AFFILIATION="">
<SPEAKER ID="209" LANGUAGE="EN" NAME="Charlie McCreevy," AFFILIATION="μέλος της Επιτροπής">
<SPEAKER ID="210" LANGUAGE="" NAME="Γεώργιος Παπαστάμκος (PPE-DE )." AFFILIATION="">
<P>
Δεύτερον, ποια είναι η αποτελεσματικότητα του κανονισμού του Δεκεμβρίου 2004 και
<SPEAKER ID="211" LANGUAGE="EN" NAME="Charlie McCreevy," AFFILIATION="μέλος της Επιτροπής">
<P>
     Η Ευρωπαϊκή Ένωση τηρεί τους κανόνες του ΠΟΕ, οι οποίοι ορίζουν σαφώς τι πρέπει να γίνει στη συγκεκριμένη φάση. Αυτός είναι ο λόγος για τον οποίο ο Επίτροπος Mandelson περίμενε τα στοιχεία σχετικά με τις εξαγωγές από την Κίνα στην Ευρωπαϊκή Ένωση για το πρώτο τρίμηνο του τρέχοντος έτους. Η Επιτροπή έχει πλέον αναλάβει περαιτέρω δράση. Ως αποτέλεσμα αυτής της δράσης, διερευνώνται τώρα διάφορες κατηγορίες.
<P>
Εντούτοις, όπως επεσήμανε και ο συνάδελφός μου, κ. Mandelson, δυνάμει της συμφωνίας του ΠΟΕ, τα κράτη μέλη σε όλη την Ένωση είχαν στη διάθεσή τους δέκα χρόνια να προετοιμαστούν για αυτή την κατάσταση. Συνεπώς, δεν πρέπει να προκαλεί μεγάλη έκπληξη –ή και μικρή έκπληξη– το γεγονός ότι οι κινέζοι εξαγωγείς εκμεταλλεύονται αυτή την ευκαιρία.
<P>
Επιπροσθέτως, ανεξάρτητα από το είδος της δράσης που θα προκύψει ως συνέπεια της έρευνας που διεξάγεται επί του παρόντος, η δράση αυτή μπορεί να έχει διάρκεια σε κάθε περίπτωση μέχρι την 31η Δεκεμβρίου 2008. Δεν μπορώ να προεξοφλήσω την απόφαση που θα ληφθεί ως αποτέλεσμα αυτών των ερευνών· εντούτοις, ό,τι και αν συμβεί, μπορεί να διαρκέσει μόνο μέχρι το τέλος του 2008.
<SPEAKER ID="212" LANGUAGE="" NAME="Πρόεδρος." AFFILIATION="">
<P>
Πολλοί επιβάτες αεροσκαφών οι οποίοι έχουν κάνει ξεχωριστές κρατήσεις πτήσεων και ξενοδοχείων μέσω του Διαδικτύου και όχι οργανωμένου ταξιδίου δεν προστατεύονται επαρκώς σε περιπτώσεις κατά τις οποίες καταλήγουν να αφιχθούν σε μια άλλη χώρα ή σε περίπτωση αφερεγγυότητας μιας αεροπορικής εταιρείας. Στις 29 Μαρτίου 2005, η Επιτροπή μου είχε αναφέρει ότι ασχολούνταν με το πρόβλημα αυτό και ότι θα εξέταζε το ενδεχόμενο εκπόνησης νέων νομοθετικών διατάξεων.
<SPEAKER ID="213" LANGUAGE="EN" NAME="Charlie McCreevy," AFFILIATION="μέλος της Επιτροπής">
<P>
     Απαντώ σε αυτή την ερώτηση εξ ονόματος του συναδέλφου μου, κ. Barrot. Η Επιτροπή μελετά επί του παρόντος το θέμα της αφερεγγυότητας των αεροπορικών εταιρειών. Έχει ξεκινήσει μια μελέτη σχετικά με τη λειτουργία της εσωτερικής αγοράς αεροπορικών μεταφορών, η οποία καλύπτει το θέμα της χρεοκοπίας ως ξεχωριστό τμήμα.
<P>
Εκτός από την παροχή μια βάσης δεδομένων στην Επιτροπή, η οποία θα περιλαμβάνει σημαντικές πληροφορίες για τις συναφείς αφερεγγυότητες στη βιομηχανία αερομεταφορών της ΕΕ από την 1η Ιανουαρίου 2000, ζητήθηκε από τον σύμβουλο να εξετάσει το θέμα των επιβατών που πλήττονται από τη χρεοκοπία. Θα καταλήξει σε ένα συμπέρασμα σχετικά με την ανάγκη ή όχι να δημιουργηθεί μηχανισμός προστασίας των επιβατών εναέριων μεταφορών και θα εξετάσει πιθανές λύσεις. Τα συμπεράσματα της μελέτης αναμένεται να δημοσιευθούν μέχρι το τέλος Αυγούστου του 2005. Με βάση αυτά τα συμπεράσματα, και εφόσον επιβεβαιωθεί πραγματικά ότι μεγάλος αριθμός πολιτών πλήττεται από την έλλειψη προστασίας, η Επιτροπή θα αποφασίσει για την ανάληψη πιθανών μελλοντικών δράσεων. 
<SPEAKER ID="214" LANGUAGE="EN" NAME="Robert Evans (PSE )." AFFILIATION="">
<SPEAKER ID="215" LANGUAGE="EN" NAME="Charlie McCreevy," AFFILIATION="μέλος της Επιτροπής">
<P>
     Ο αξιότιμος βουλευτής ορθώς επισημαίνει το συγκεκριμένο κενό στην ισχύουσα νομοθεσία. Όπως θα γνωρίζει, η οδηγία για τα οργανωμένα ταξίδια καλύπτει το ταξίδι ως μέρος του συνολικού πακέτου. Εντούτοις, όπως επεσήμανε, στην ειδική περίπτωση που ένας καταναλωτής προμηθεύτηκε την πτήση του ξεχωριστά από το ταξιδιωτικό πακέτο, αυτή δεν καλύπτεται. Αυτό σημαίνει ότι μπορούν να προκύψουν οι δυσκολίες που αναφέρθηκαν. Για τον λόγο αυτόν, η Επιτροπή διεξήγαγε μελέτη σχετικά με τον συγκεκριμένο τομέα. Το πρώτο μέρος της μελέτης διεξάγεται από τον Επίτροπο Barrot και θα καλύπτει τη γενική επανεξέταση των κανονισμών που ισχύουν για το θέμα αυτό. Το δεύτερο μέρος θα αφορά την πιθανότητα των πτωχεύσεων και τις ενέργειες που πρέπει να ακολουθούνται σε περίπτωση πτώχευσης.
<P>
Πρέπει να τονίσω επίσης ότι η ΓΔ Υγείας και Προστασίας των Καταναλωτών διεξάγει μια συνεχή επανεξέταση της οδηγίας για τα οργανωμένα ταξίδια, η οποία θα εξετάσει επίσης αυτό το θέμα. Από το 2000, είχαμε 40 πτωχεύσεις αυτού του είδους, αλλά ο τρόπος αντιμετώπισής τους διαφέρει μεταξύ των κρατών μελών. Ορισμένα κράτη μέλη αναλαμβάνουν τα ίδια την ευθύνη της φροντίδας των εγκαταλειμμένων πολιτών τους. Άλλα έχουν συνάψει συμφωνίες μεταξύ τους. Συνεπώς, απαιτείται η επανεξέταση αυτού του θέματος στο σύνολό του. Ευελπιστώ ότι η μελέτη του συμβούλου θα ολοκληρωθεί μέχρι το καλοκαίρι. Ο Επίτροπος Barrot θα προτείνει στη συνέχεια κάποιες τροπολογίες, αν θεωρεί ότι είναι αναγκαίες, με βάση τα στοιχεία της μελέτης. 
<SPEAKER ID="216" LANGUAGE="DE" NAME="Paul Rübig (PPE-DE )." AFFILIATION="">
<SPEAKER ID="217" LANGUAGE="EN" NAME="Charlie McCreevy," AFFILIATION="μέλος της Επιτροπής">
<SPEAKER ID="218" LANGUAGE="" NAME="Πρόεδρος." AFFILIATION="">
<P>
Με βάση το πνεύμα και τη λογική του άρθρου Ι-5 του Ευρωπαϊκού Συντάγματος, γιατί η Ευρωπαϊκή Επιτροπή δεν έχει ακόμη εξετάσει το ενδεχόμενο να συζητήσει, σε τεχνοκρατικό επίπεδο κατ’ αναλογία με τη γνωστή ευρωπαϊκή διαδικασία της «Συνδιαλλαγής», με τριμελή αντιπροσωπεία που θα όριζε η ελληνική κυβέρνηση, τα σημεία του νόμου για τον «βασικό μέτοχο» στα οποία διαφωνεί, πριν αποστείλει την αιτιολογημένη γνώμη της- απάντηση στην επιστολή της 6ης Απριλίου 2005 της ελληνικής κυβέρνησης; 
<SPEAKER ID="219" LANGUAGE="EN" NAME="Charlie McCreevy," AFFILIATION="μέλος της Επιτροπής">
<P>
    Σύμφωνα με την καθιερωμένη πρακτική που ακολουθείται σε παρόμοιες περιπτώσεις, η Επιτροπή θα ήθελε να υπογραμμίσει ότι ήλθε σε επαφή με την ελληνική κυβέρνηση πριν απευθύνει προειδοποιητική επιστολή και αιτιολογημένη γνώμη. Κατά συνέπεια, οι εθνικές αρχές, συμπεριλαμβανομένων μελών της ελληνικής κυβέρνησης, είχαν πολλές ευκαιρίες να εκθέσουν τα επιχειρήματά τους σε συναντήσεις με την Επιτροπή. Το άρθρο 15 της Συνταγματικής Συνθήκης καθιερώνει την αρχή της ειλικρινούς συνεργασίας μεταξύ της Ένωσης και των κρατών μελών. Απαιτεί την εκπλήρωση και από τις δύο πλευρές του καθήκοντός τους όπως περιγράφεται στο Σύνταγμα με απόλυτο αμοιβαίο σεβασμό. Διαδικασία που να περιλαμβάνει τεχνικές συνομιλίες ανάμεσα στην Επιτροπή και σε τριμελή αντιπροσωπεία της κυβέρνησης ενός κράτους μέλους, όπως πρότεινε ο αξιότιμος βουλευτής, δεν προβλέπεται στη Συνταγματική Συνθήκη. 
<SPEAKER ID="220" LANGUAGE="EN" NAME="Nirj Deva (PPE-DE )." AFFILIATION="(Ο Πρόεδρος διακόπτει τον ομιλητή)">
<SPEAKER ID="221" LANGUAGE="" NAME="Γιώργος Δημητρακόπουλος (PPE-DE )." AFFILIATION="">
<P>
   – Κυρία Πρόεδρε, θέλω να ευχαριστήσω τον Επίτροπο κ. McCreevy για την απάντηση που μου έδωσε, και θέλω να ευχαριστήσω επίσης και τους συνεργάτες του. Θέλω να πω τα εξής:
<P>
Συνάγω καταρχήν από την απάντηση ότι ο κ. McCreevy και η Επιτροπή είναι πάντοτε ανοιχτοί στο διάλογο και αυτό είναι ένα πάρα-πάρα πολύ θετικό σημείο.
<P>
Δεύτερον, σε ό,τι αφορά την αναφορά μου στο άρθρο 1.5 του Συντάγματος, βεβαίως και εγώ γνωρίζω ότι το Σύνταγμα δεν έχει ακόμη κυρωθεί όμως το Σύνταγμα εισάγει την αρχή του διαλόγου και της συνεργασίας, κάτι το οποίο διαπιστώνω ότι δέχθηκε ο κ. McCreevy. 
<SPEAKER ID="222" LANGUAGE="EN" NAME="Charlie McCreevy," AFFILIATION="μέλος της Επιτροπής">
<SPEAKER ID="223" LANGUAGE="" NAME="Γεώργιος Καρατζαφέρης (IND/DEM )." AFFILIATION="">
<SPEAKER ID="224" LANGUAGE="EN" NAME="Charlie McCreevy," AFFILIATION="μέλος της Επιτροπής">
<P>
Τονίσαμε στις ελληνικές αρχές ότι ούτε το άρθρο του συντάγματος, ούτε ο νόμος συνάδουν με την οδηγία της ΕΕ αλλά και με τις διατάξεις της Συνθήκης. Τονίσαμε επίσης ότι το ίδιο ίσχυε και με τον προηγούμενο νόμο, ο οποίος ουδέποτε εφαρμόστηκε ή εκτελέστηκε. Απευθύναμε προειδοποιητική επιστολή στις ελληνικές αρχές στις 23 Μαρτίου και απάντησαν την ίδια ημέρα. Από την απάντησή τους, είδαμε τα επιχειρήματα που προέβαλαν. Στη συνέχεια, στις 28 Απριλίου, αποστείλαμε την αιτιολογημένη γνώμη μας.
<SPEAKER ID="225" LANGUAGE="" NAME="" AFFILIATION="Δεύτερο μέρος">
<SPEAKER ID="226" LANGUAGE="" NAME="Πρόεδρος." AFFILIATION="">
<SPEAKER ID="227" LANGUAGE="EN" NAME="Margot Wallström," AFFILIATION="Αντιπρόεδρος της Επιτροπής">
<P>
Η Επιτροπή έχει αναλάβει δέκα ειδικές επικοινωνιακές πρωτοβουλίες που καλύπτουν από την ευρεία δωρεάν διάθεση του κειμένου του Συντάγματος, το δικτυακό τόπο για το Σύνταγμα, κατάρτιση εθνικών και περιφερειακών δημοσιογράφων, συζητήσεις στρογγυλής τραπέζης με την κοινωνία των πολιτών, δράσεις πληροφόρησης σε πανεπιστήμια και σχολεία, όπως η Ημέρα της Άνοιξης της Ευρώπης, και στήριξη για την παραγωγή ραδιοφωνικών και τηλεοπτικών προγραμμάτων έως τον στόχο της χρήσης του τηλεφωνικού κέντρου της υπηρεσίας Europe Direct, την κινητοποίηση των δικτύων πολλαπλασιαστών που διαθέτουμε σε διάφορους τομείς πολιτικής, τη διεξαγωγή λεπτομερών αναλύσεων των δημοσκοπήσεων και ερευνών σε στοχοθετημένες ομάδες και, τελευταίο αλλά εξίσου σημαντικό, τη στήριξη των εκστρατειών πληροφόρησης στα κράτη μέλη.
<SPEAKER ID="228" LANGUAGE="NL" NAME="Bart Staes (Verts/ALE )." AFFILIATION="">
<SPEAKER ID="229" LANGUAGE="EN" NAME="Margot Wallström," AFFILIATION="Αντιπρόεδρος της Επιτροπής">
<SPEAKER ID="230" LANGUAGE="EN" NAME="David Martin (PSE )." AFFILIATION="">
<SPEAKER ID="231" LANGUAGE="EN" NAME="Margot Wallström," AFFILIATION="Αντιπρόεδρος της Επιτροπής">
<SPEAKER ID="232" LANGUAGE="ES" NAME="Josu Ortuondo Larrea (ALDE )." AFFILIATION="">
<SPEAKER ID="233" LANGUAGE="EN" NAME="Margot Wallström," AFFILIATION="Αντιπρόεδρος της Επιτροπής">
<SPEAKER ID="234" LANGUAGE="" NAME="Πρόεδρος." AFFILIATION="">
<SPEAKER ID="235" LANGUAGE="EN" NAME="Margot Wallström," AFFILIATION="Αντιπρόεδρος της Επιτροπής">
<P>
     Η Επιτροπή Barroso πρότεινε μια σύμπραξη για μια νέα ευρωπαϊκή τάξη προκειμένου να αντιμετωπιστούν οι σύνθετες προκλήσεις του μέλλοντος, στην οποία το όραμα, η ηγεσία και η εκπλήρωση των δεσμεύσεων θα αποτελούν τα βασικά στοιχεία για την οικοδόμηση ανανεωμένης εμπιστοσύνης και αυτοπεποίθησης. Ο μόνος τρόπος να αναπτυχθεί αυτή η σύμπραξη είναι μέσω της συμμετοχής των ευρωπαίων πολιτών και της λήψης υπόψη των συμφερόντων τους.
<P>
Η Επιτροπή θα εξηγήσει τις πολιτικές της και την επίδρασή τους στην καθημερινή ζωή των πολιτών της ΕΕ και θα γνωστοποιήσει τα απτά οφέλη της Ευρώπης αντί να επιβαρύνει τους πολίτες με τεχνικές πληροφορίες. Τελευταίο, αλλά εξίσου σημαντικό, η Επιτροπή θα ενθαρρύνει και θα στηρίξει τις προσπάθειες για καθιέρωση και βελτίωση ενός διαλόγου με τους Ευρωπαίους. Συνεπώς, η Επιτροπή θα πρέπει να δώσει επαγγελματικό χαρακτήρα στις δραστηριότητές της που σχετίζονται με την επικοινωνία. Αυτό συνεπάγεται τη βελτίωση, τον σχεδιασμό, τον συντονισμό και την αξιολόγηση των δραστηριοτήτων επικοινωνίας και τη βέλτιστη χρήση των άριστων μέσων επικοινωνίας που έχει στη διάθεσή της η Επιτροπή, καθώς και των αντιπροσωπειών στα 25 κράτη μέλη.
<P>
Η Επιτροπή ενημερώνει το Κοινοβούλιο σε τακτική βάση σχετικά με την ανάπτυξη της επικοινωνιακής στρατηγικής, η οποία συζητήθηκε επίσης στην τελευταία συνεδρίαση της διοργανικής ομάδας για την πληροφόρηση και στην Επιτροπή Πολιτισμού και Παιδείας κατά τη συζήτηση σχετικά με την έκθεση Herrero-Tejedor. Η Επιτροπή θα καλέσει το Ευρωπαϊκό Κοινοβούλιο και το Συμβούλιο να υποβάλουν τις παρατηρήσεις τους σχετικά με το Λευκό Βιβλίο. Θα συνεχίσει επίσης να βελτιώνει τις σχέσεις της με τα μέσα ενημέρωσης, ειδικά με τα περιφερειακά και τοπικά μέσα ενημέρωσης στα κράτη μέλη, ως βασικό στοιχείο ώστε να διασφαλίσει ότι οι πληροφορίες φτάνουν στους πολίτες. 
<SPEAKER ID="236" LANGUAGE="DE" NAME="Bernd Posselt (PPE-DE )." AFFILIATION="">
<P>
Τι σκοπεύει να πράξει η Επιτροπή προκειμένου να ενισχύσει την αποκέντρωση της ενημέρωσης, έτσι ώστε οι Επίτροποι να είναι διαθέσιμοι για άμεσες επαφές με τον Τύπο στα κράτη μέλη; Υπάρχει ασφαλώς το δίκτυο των κέντρων ευρωπαϊκής ενημέρωσης «Europa direkt». Μόλις την περασμένη εβδομάδα συμμετείχα στα εγκαίνια ενός από αυτά στο Furth im Wald, που είναι εξαιρετικό, αλλά δεν υπάρχουν ακόμα αρκετά, ιδίως στα νέα κράτη μέλη. Θα ήθελα να ρωτήσω αν το δίκτυο θα προσφέρει ήδη από εφέτος πανευρωπαϊκή κάλυψη. 
<SPEAKER ID="237" LANGUAGE="EN" NAME="Margot Wallström," AFFILIATION="Αντιπρόεδρος της Επιτροπής">
<P>
     Ο κ. Posselt έχει απόλυτο δίκιο για τον κίνδυνο να καταστεί η προσπάθεια αυτή υπερβολικά περιορισμένη ή υπερβολικά συγκεντρωτική, και αυτό αποτελούσε μέρος του προβλήματος μέχρι τώρα.
<P>
Αντιμετωπίζουμε μια τεράστια πρόκληση έχοντας να συνδιαλεχθούμε σε 20 επίσημες γλώσσες, και αυτό είναι κάτι που θα συνεχίσει να αποτελεί τεράστια πρόκληση για εμάς. Κατά την εκπόνηση αυτής της νέας επικοινωνιακής στρατηγικής, βασιστήκαμε στην ιδέα της τοπικής προσέγγισης, δηλαδή της προσέγγισης σε τοπικό και περιφερειακό επίπεδο μέσω των γραφείων των αντιπροσωπειών μας. Πρέπει να εξοπλίσουμε αυτά τα γραφεία με τέτοιο τρόπο –και να εργαστούμε και να τα σχεδιάσουμε έτσι– ώστε να μπορούν να εφαρμόσουν μια τοπική προσέγγιση και να επικοινωνήσουν με τα τοπικά μέσα ενημέρωσης. Οι επαφές μας με τα εθνικά κοινοβούλια θα βοηθήσουν επίσης. Πρέπει να διασφαλίσουμε ότι οι ευρωπαϊκές υποθέσεις θα αποτελούν αναπόσπαστο μέρος των τοπικών και εθνικών πολιτικών παραδόσεων και κομματικών συστημάτων. Θα πρέπει να κατανοήσουν τις ευρωπαϊκές υποθέσεις και το πώς αυτές επηρεάζουν τον τρόπο που εργάζονται και τα καθήκοντά τους. Συμφωνώ μαζί σας ότι αυτές είναι οι προκλήσεις. Ήδη εστιάζουμε στην προσπάθεια επίλυσης αυτών των δύο θεμάτων. 
<SPEAKER ID="238" LANGUAGE="" NAME="Πρόεδρος." AFFILIATION="">
<P>
Οι πολίτες των κρατών μελών έχουν την τάση να θεωρούν την ΕΕ ως μια αφηρημένη και απομακρυσμένη έννοια, παρά το γεγονός ότι η Ευρωπαϊκή Ένωση ασκεί ουσιαστική επιρροή σε πολλούς τομείς της καθημερινής τους ζωής. Σύμφωνα με πρόσφατη δημοσιευμένη έρευνα του Ευρωβαρομέτρου, η οποία ολοκληρώθηκε τον Νοέμβριο του 2004, σχεδόν το ένα τρίτο των Ευρωπαίων ούτε έχει ακούσει ποτέ για το Ευρωσύνταγμα. Υπάρχει επίσης ένα τεράστιο πρόβλημα παραπληροφόρησης. Όπως είδαμε στη Γαλλία, οι συζητήσεις που αφορούν το Σύνταγμα συνδέονται συχνά και σε μεγάλο βαθμό με ξεχωριστά ζητήματα, όπως είναι η προσχώρηση της Τουρκίας στην ΕΕ. Με ποιο τρόπο παρέχει η Επιτροπή σαφείς πληροφορίες στους πολίτες σχετικά με το Σύνταγμα; Θα δεσμευτεί η Επιτροπή να προβεί σε περαιτέρω ενέργειες με σκοπό τη διάλυση των μύθων που κυκλοφορούν επί του παρόντος όσον αφορά το Σύνταγμα; 
<SPEAKER ID="239" LANGUAGE="EN" NAME="Margot Wallström," AFFILIATION="Αντιπρόεδρος της Επιτροπής">
<P>
     Είναι αλήθεια ότι η ειδική έκδοση αριθ. 214 του Ευρωβαρόμετρου σχετικά με «το μέλλον της Συνταγματικής Συνθήκης» αποκαλύπτει ότι το 67% των πολιτών έχουν ακούσει ήδη για το Σύνταγμα ενώ το 33% όχι. Επιπροσθέτως, σύμφωνα με τη συγκεκριμένη σφυγμομέτρηση, το 75% όσων γνωρίζουν καλά το Σύνταγμα είναι υπέρ, ενώ ακόμη και το 60% εκείνων που έχουν μόνο μέτρια γνώση του Συντάγματος είναι ευνοϊκά προσκείμενοι σε αυτό. Εντούτοις, η υποστήριξη όσων δεν έχουν ακούσει ποτέ για το Σύνταγμα μέχρι τώρα αντιστοιχεί σε ποσοστό μόνο 22%.
<P>
Αναπτύξαμε, κατά συνέπεια, αυτή τη στρατηγική που ανέφερα προηγουμένως, η οποία περιλαμβάνει δέκα πρωτοβουλίες που αποτελούν από κοινού μια ολοκληρωμένη ιδέα και στηρίζουν και ενισχύουν η μια την άλλη. Αυτές είναι: η δωρεάν διανομή του κειμένου του Συντάγματος, ένας δικτυακός τόπος για το Σύνταγμα, κατάρτιση εθνικών και περιφερειακών δημοσιογράφων, συζητήσεις στρογγυλής τραπέζης με την κοινωνία των πολιτών, πληροφόρηση σε πανεπιστήμια και σχολεία, στήριξη για την παραγωγή ραδιοφωνικών και τηλεοπτικών προγραμμάτων και χρήση του τηλεφωνικού κέντρου της υπηρεσίας «Europe direct».
<SPEAKER ID="240" LANGUAGE="EN" NAME="Gay Mitchell (PPE-DE )." AFFILIATION="">
<P>
Τα δύο μεγαλύτερα θέματα γύρω από τη Συνταγματική Συνθήκη είναι, πρώτον, ότι 60 εκατομμύρια Ευρωπαίοι έχασαν τη ζωή τους το πρώτο μισό του περασμένου αιώνα επειδή δεν είχαμε μια ολοκληρωμένη Ευρώπη και, δεύτερον, ότι όχι μόνο οι κυβερνήσεις και τα κοινοβούλια αλλά και η κοινωνία των πολιτών συμμετείχε στη διαμόρφωση της Συνταγματικής Συνθήκης.
<SPEAKER ID="241" LANGUAGE="EN" NAME="Margot Wallström," AFFILIATION="Αντιπρόεδρος της Επιτροπής">
<P>
     Αξιοποιήσατε τα 30 δευτερόλεπτα που είχατε στη διάθεσή σας καλά, κύριε Mitchell.
<SPEAKER ID="242" LANGUAGE="EN" NAME="David Martin (PSE )." AFFILIATION="">
<P>
   – Ο κατάλογός σας με τα δέκα σημεία δράσης για την προώθηση της πληροφόρησης σχετικά με το Σύνταγμα είναι ιδιαίτερα ευπρόσδεκτος. Θεωρώ όμως ότι υπάρχει μια παράλειψη: δεν υπάρχει πρόβλεψη για την ανασκευή ψευδών πληροφοριών. Είναι απολύτως αναγκαίο να αναπτύξουμε σε όλη την Ευρώπη, χρησιμοποιώντας το δίκτυο των γραφείων της Επιτροπής, ένα σύστημα με το οποίο θα μπορούμε να ανταποκρινόμαστε άμεσα όταν ακούγονται μυθεύματα και ψέματα για την Ευρωπαϊκή Ένωση και ειδικά για το περιεχόμενο του Συντάγματος. Δεν έχει νόημα να απαντάμε 20 ημέρες ή δύο μήνες αργότερα, διότι το ψέμα έχει ήδη ενσωματωθεί στην πραγματικότητα. Πρέπει να απαντάμε άμεσα. 
<SPEAKER ID="243" LANGUAGE="EN" NAME="Margot Wallström," AFFILIATION="Αντιπρόεδρος της Επιτροπής">
<SPEAKER ID="244" LANGUAGE="EN" NAME="James Hugh Allister (NI )." AFFILIATION="">
<SPEAKER ID="245" LANGUAGE="EN" NAME="Margot Wallström," AFFILIATION="Αντιπρόεδρος της Επιτροπής">
<SPEAKER ID="246" LANGUAGE="" NAME="Πρόεδρος." AFFILIATION="">
<P>
Το Ευρωπαϊκό Κοινοβούλιο έχει προτείνει, στο σχέδιο έκθεσης (ΡΕ 355.447v01-00) σχετικά με την εφαρμογή της στρατηγικής πληροφόρησης και επικοινωνίας της Ευρωπαϊκής Ένωσης, ότι τα θεσμικά όργανα (...) «πρέπει να συνάψουν συμφωνίες με ανεξάρτητους τηλεοπτικούς παραγωγούς ικανούς να δημιουργήσουν δραματικές σειρές, διαγωνισμούς, ταινίες, ειδησεογραφικές εκπομπές και, γενικά, προσβάσιμα και υψηλής ποιότητας προγράμματα όλων των ειδών που να ταυτίζονται με τις προτιμήσεις του κοινού και να προάγουν την ιδέα και τις αξίες της Ευρώπης» (§ 11). Η Επιτροπή, στην ανακοίνωσή της COM(2004)0196 τελικό, έχει διαπιστώσει ότι υφίσταται ανάγκη ενημέρωσης σχετικά με τις ιδέες και τις αξίες της ΕΕ. Η Επιτροπή διαπιστώνει ότι ο οπτικοακουστικός τομέας διαδραματίζει σημαντικό ρόλο ως προς το έργο αυτό και ότι η συγχρηματοδότηση οπτικοακουστικών προγραμμάτων για την ΕΕ πρέπει να συνεχιστεί (σελ. 18).
<SPEAKER ID="247" LANGUAGE="SV" NAME="Margot Wallström," AFFILIATION="Αντιπρόεδρος της Επιτροπής">
<P>
     Κυρία Πρόεδρε, η μεγαλύτερη πρόκληση για την Επιτροπή όσον αφορά την επικοινωνία είναι να καταφέρει να προσεγγίσει 450 εκατομμύρια άτομα στην ΕΕ χρησιμοποιώντας περιορισμένους πόρους. Σύμφωνα με την τελευταία πλήρη έκθεση του Ευρωβαρόμετρου, η τηλεόραση είναι με μεγάλη διαφορά η πιο δημοφιλής πηγή πληροφόρησης για τους πολίτες και στα 25 κράτη μέλη όσον αφορά τα θέματα της ΕΕ. Το ραδιόφωνο ακολουθεί στην τρίτη θέση, με τα υψηλότερα ποσοστά να σημειώνονται στα νέα κράτη μέλη, καθιστώντας τα οπτικοακουστικά μέσα τις πιο αποτελεσματικές οδούς για τη διάδοση πληροφοριών σχετικά με την Ευρωπαϊκή Ένωση.
<P>
Με σκοπό την παροχή στοιχείων και άλλων πληροφοριών για την ΕΕ, τους τομείς πολιτικής της και τις αποφάσεις και τα μέτρα που εγκρίνει, η Επιτροπή δημοσιεύει, κάθε χρόνο από το 2003, πρόσκληση για υποβολή προτάσεων για τη συγχρηματοδότηση προσβάσιμων και υψηλής ποιότητας προγραμμάτων που να ταυτίζονται με τις προτιμήσεις του κοινού και παράλληλα να προάγουν τις ιδέες και τις αξίες της ΕΕ.
<P>
Ο συνολικός προϋπολογισμός για το 2004 ανήλθε σε 6,7 εκατομμύρια ευρώ. Από τις προτάσεις που υποβλήθηκαν από ραδιοφωνικές και τηλεοπτικές εταιρείες ή παραγωγούς, επιλέχθηκαν 79 έργα. Για το 2005, η πρόσκληση για υποβολή προτάσεων ισχύει μόνο για το ραδιόφωνο και ο προϋπολογισμός για αυτή τη δραστηριότητα ανέρχεται σε 3,9 εκατομμύρια ευρώ. Στη συνέχεια, θα καταρτιστούν συμφωνίες, οι οποίες θα ρυθμίσουν τις μορφές που θα λάβει αυτή η συνεργασία ανάμεσα στις ραδιοφωνικές και τηλεοπτικές εταιρείες ή παραγωγούς και στην Επιτροπή.
<P>
Αυτό προκύπτει από τα αποτελέσματα των τελευταίων ποιοτικών μελετών και δημοσκοπήσεων της Επιτροπής που διεξήχθησαν στα 25 κράτη μέλη της ΕΕ. Ο στόχος ήταν να δοθεί μια επισκόπηση των επιθυμιών και των προσδοκιών των Ευρωπαίων όσον αφορά τόσο τη μορφή όσο και το περιεχόμενο. Οι τηλεθεατές δεν θεωρούν ότι οι ταινίες, οι δραματικές σειρές ή τα τηλεοπτικά παιχνίδια είναι ο ιδανικός τρόπος για την παροχή πληροφοριών σχετικά με την ΕΕ. Αντ’ αυτού, διαπιστώνεται ότι προτιμούν εκπομπές επικαιρότητας, ζωντανές καλύψεις, ντοκιμαντέρ και, πάνω από όλα, ενημερωτικά δελτία σε πιο γενικά ειδησεογραφικά προγράμματα. Ενδιαφέρονται ίσως και για ιστορικά ντοκιμαντέρ, καλλιτεχνικά προγράμματα και ταινίες, αλλά σε σημαντικά μικρότερο βαθμό.
<SPEAKER ID="248" LANGUAGE="SV" NAME="Hélène Goudin (IND/DEM )." AFFILIATION="">
<SPEAKER ID="249" LANGUAGE="SV" NAME="Margot Wallström," AFFILIATION="Αντιπρόεδρος της Επιτροπής">
<SPEAKER ID="250" LANGUAGE="EN" NAME="Gay Mitchell (PPE-DE )." AFFILIATION="">
<P>
   – Κυρία Επίτροπε, οι ΜΚΟ που καταχρώνται τους δημόσιους πόρους –και έχω υπόψη τη συγκεκριμένη περίπτωση μιας ΜΚΟ στην Ιρλανδία η οποία ασχολείται με τον αναπτυσσόμενο κόσμο και η οποία ανάρτησε πανό που έγραφαν «πείτε όχι στο NATO» κατά τη διάρκεια του τελευταίου δημοψηφίσματος για τη συνθήκη της Νίκαιας– θα υποστούν κυρώσεις ή μομφή από την Επιτροπή, ειδικά αν χρησιμοποιούν δημόσιους πόρους ενώ θα έπρεπε να έχουν στραμμένη την προσοχή τους σε θέματα του τρίτου κόσμου και σε θέματα ανάπτυξης αυτού του είδους; 
<SPEAKER ID="251" LANGUAGE="EN" NAME="Margot Wallström," AFFILIATION="Αντιπρόεδρος της Επιτροπής">
<SPEAKER ID="252" LANGUAGE="SV" NAME="Nils Lundgren (IND/DEM )." AFFILIATION="">
<P>
   – Κυρία Πρόεδρε, φαίνεται ότι η Επίτροπος Wallström και αρκετοί από όσους συμμετείχαν στη συζήτηση στο Κοινοβούλιο είναι της άποψης ότι ο Τύπος στην Ευρωπαϊκή Ένωση και ίσως και το ραδιόφωνο και η τηλεόραση είναι έντονα προκατειλημμένα κατά του σχεδίου Συντάγματος. Πρέπει να ρωτήσω αν αυτή είναι η άποψη της Επιτρόπου Wallström, διότι η εντύπωση που έχω είναι ακριβώς η αντίθετη, δηλαδή ότι υπάρχει τεράστια προκατάληψη σε όλη την Ευρώπη υπέρ του στρατοπέδου του «ναι», το οποίο κυριαρχεί στον Τύπο. Το περίεργο είναι ότι παρουσιάζεται να ισχύει το αντίθετο. 
<SPEAKER ID="253" LANGUAGE="SV" NAME="Margot Wallström," AFFILIATION="Αντιπρόεδρος της Επιτροπής">
<P>
    Κυρία Πρόεδρε, κύριε Lundgren, δεν νομίζω ότι δήλωσα κάτι σχετικά με προκατάληψη προς τη μια ή την άλλη πλευρά. Μιλήσαμε φυσικά για την προσπάθεια εξαγωγής στοιχείων και πληροφοριών σχετικά με το Σύνταγμα και για την παροχή βοήθειας στους δημοσιογράφους ώστε να κατανοήσουν καλύτερα και να λάβουν όλες τις πληροφορίες που χρειάζονται για να μπορέσουν, κατά την άποψή μου, να διεξαγάγουν μια συζήτηση που θα περιλαμβάνει επιχειρήματα τόσο υπέρ του «ναι» όσο και υπέρ του «όχι». Είναι γεγονός ότι είναι εξαιρετικά σημαντικό να έχουμε ανεξάρτητα μέσα ενημέρωσης και μια ζωηρή συζήτηση σχετικά με αυτό το θέμα.
<SPEAKER ID="254" LANGUAGE="" NAME="Πρόεδρος." AFFILIATION="Ερωτήσεις προς την κ. H">
<P>
Η ερώτηση αριθ. 36 θα απαντηθεί γραπτώς.
<SPEAKER ID="255" LANGUAGE="" NAME="Πρόεδρος." AFFILIATION="">
<P>
Ο Έλληνας Υπουργός Περιβάλλοντος, κ. Σουφλιάς, δήλωσε στις 22 Μαρτίου 2005 ότι το παλιό αεροδρόμιο του Ελληνικού στην Αθήνα δεν θα μετατραπεί ολόκληρο σε μητροπολιτικό πάρκο γιατί –όπως είπε– ο έλληνας φορολογούμενος δεν μπορεί να κληθεί να πληρώσει την κατασκευή και συντήρησή του, και έτσι θα δομηθούν τουλάχιστον 1 000 στρέμματα από αυτό. Οι κάτοικοι της Αθήνας αντιμετωπίζουν, ως γνωστόν, ασφυκτικό πρόβλημα, αφού είναι η πρωτεύουσα με το χαμηλότερο ποσοστό πρασίνου ανά κάτοικο σε ολόκληρη την ΕΕ. Ζήτησε η ελληνική κυβέρνηση από την Επιτροπή να συγχρηματοδοτήσει την κατασκευή αυτού του πάρκου; Υπάρχουν μητροπολιτικά πάρκα σε άλλες μεγάλες πόλεις της Ένωσης; 
<SPEAKER ID="256" LANGUAGE="EN" NAME="Danuta Hübner," AFFILIATION="μέλος της Επιτροπής">
<SPEAKER ID="257" LANGUAGE="" NAME="Γεώργιος Καρατζαφέρης (IND/DEM )." AFFILIATION="">
<SPEAKER ID="258" LANGUAGE="EN" NAME="Danuta Hübner," AFFILIATION="μέλος της Επιτροπής">
<SPEAKER ID="259" LANGUAGE="" NAME="Γεώργιος Παπαστάμκος (PPE-DE )." AFFILIATION="">
<SPEAKER ID="260" LANGUAGE="EN" NAME="Danuta Hübner," AFFILIATION="μέλος της Επιτροπής">
<SPEAKER ID="261" LANGUAGE="" NAME="Πρόεδρος." AFFILIATION="">
<P>
Σύμφωνα με μελέτη του Πανεπιστημίου του Κάσσελ τον Ιούλιο του 2004 σχετικά με την ενίσχυση των περιφερειών της Γερμανίας (προγράμματα ΕΕ/Γερμανίας) αποδεικνύεται ότι το 96% των ενισχύσεων δεν αξιοποιούνται από οικονομική άποψη λόγω γεωγραφικών μετατοπίσεων και λόγω «χαριστικών» επιδοτήσεων (Mitnahmeeffekte). Το σημερινό σχέδιο Κανονισμού (COM(2004)0492 τελικό) προσπαθεί να αποτρέψει με γενικές διατάξεις τη μετατόπιση της παραγωγικής δραστηριότητας κατά τη νέα περίοδο των ενισχύσεων. Ωστόσο, η Οδηγία αναφέρεται μόνο στην επταετή μονιμότητα της γεωγραφικής θέσης της χρηματοδοτούμενης επένδυσης. Πώς μπορεί να ληφθεί υπόψη μια προγενέστερη μετατόπιση της παραγωγικής δραστηριότητας από την εν λόγω Οδηγία; Πώς θα μπορούσε να αποτρέπονται καταστάσεις κατά τις οποίες ενισχύσεις χρησιμοποιούνται αποκλειστικά για μετατοπίσεις της επιχειρηματικής δραστηριότητας; 
<SPEAKER ID="262" LANGUAGE="EN" NAME="Danuta Hübner," AFFILIATION="μέλος της Επιτροπής">
<P>
     Στα διαρθρωτικά ταμεία, στους κανονισμούς αλλά και στην πράξη, ισχύουν μηχανισμοί που αποθαρρύνουν τη μετεγκατάσταση επιχειρήσεων που έχουν ωφεληθεί από τα διαρθρωτικά ταμεία. Σύμφωνα με τους ισχύοντες κανονισμούς, υπάρχει μια διάταξη η οποία προβλέπει ρητώς ότι μια επιχείρηση που μετεγκαθίσταται εντός περιόδου πέντε ετών από τη χρήση των πόρων πρέπει να επιστρέψει την ενίσχυση που έλαβε. Ο μηχανισμός αυτός θα συνεχίσει να ισχύει και μετά το 2006· εντούτοις, προτείνουμε να παραταθεί αυτή η περίοδος από πέντε σε επτά έτη. Προσθέτουμε επίσης μια διάταξη η οποία προβλέπει ότι μια επιχείρηση που θα υποχρεωθεί να επιστρέψει χρήματα δεν θα δικαιούται τη λήψη στήριξης από τα ταμεία στο μέλλον. Αυτή η πρόταση βρίσκεται επί του παρόντος σε στάδιο διαπραγμάτευσης και συζήτησης στο Συμβούλιο. Ο κανονισμός προβλέπει το ενδεχόμενο, όταν εγκρίνεται ένα μεγάλο έργο –που υπερβαίνει τα 25 εκατομμύρια ευρώ στην περίπτωση του περιβάλλοντος και τα 50 εκατομμύρια ευρώ στην περίπτωση των μεταφορών και των υποδομών– η Επιτροπή να ζητά από το κράτος μέλος, στην ανάλυση κόστους οφέλους, να παράσχει πληροφορίες σχετικά με τυχόν θέσεις απασχόλησης που θα δημιουργηθούν ή θα χαθούν στις οικείες περιφέρειες στο πλαίσιο ενός δεδομένου έργου. Συνεπώς, λαμβάνουμε υπόψη και αυτό το θέμα.
<SPEAKER ID="263" LANGUAGE="DE" NAME="Markus Pieper (PPE-DE )." AFFILIATION="">
<SPEAKER ID="264" LANGUAGE="EN" NAME="Danuta Hübner," AFFILIATION="μέλος της Επιτροπής">
<SPEAKER ID="265" LANGUAGE="" NAME="Πρόεδρος." AFFILIATION="">
<P>
Η Επιτροπή προτείνει, για τις περιοχές που έχουν υπερβεί το κριτήριο του 75% του κατά κεφαλήν ΑΕΠ λόγω οικονομικής ανάπτυξης (περιοχές «φυσικής επίπτωσης»), να εφαρμοσθεί το καθεστώς «phasing-in» (για τον στόχο της ανταγωνιστικότητας), σε αντίθεση με τη διαδικασία «phasing-out» (του στόχου της σύγκλισης), όπως συμβαίνει για παρόμοιες περιοχές στο πλαίσιο του τρέχοντος χρηματοδοτικού προγράμματος. Η πρόταση της Επιτροπής είναι πολύ περιοριστική για τις περιοχές αυτές, δεδομένου ότι τα προτεινόμενα από τον στόχο «σύγκλιση» μέτρα, ανταποκρίνονται καλύτερα στις ανάγκες ανάπτυξής τους από τα μέτρα του στόχου «ανταγωνιστικότητα».
<P>
Θα δεχόταν η Επιτροπή μια πρόταση που θα υπέβαλλε τις περιοχές «φυσικής επίπτωσης» στη διαδικασία «phasing-out» του κριτηρίου της σύγκλισης, χωρίς ουδεμία άλλη χρηματοδοτική στήριξη πλην της ήδη χορηγούμενης για τις περιοχές αυτές βάσει της πρότασης της Επιτροπής; 
<SPEAKER ID="266" LANGUAGE="EN" NAME="Danuta Hübner," AFFILIATION="μέλος της Επιτροπής">
<P>
     Όπως γνωρίζετε, οι περιφέρειες σταδιακής εισόδου (phasing-in) είναι περιφέρειες που κανονικά θα επωφελούνταν από τη μεγαλύτερη κοινοτική στήριξη, για πολλά χρόνια, γεγονός που θα τους επέτρεπε να χρηματοδοτήσουν όλες εκείνες τις επενδύσεις που είναι αναγκαίες για να τους επιτρέψουν να συμμετάσχουν πλήρως στην ενιαία αγορά και να δημιουργήσουν τις προϋποθέσεις υπό τις οποίες οι επιχειρήσεις θα μπορούν να λειτουργούν ομαλά.
<P>
Το δεύτερο θέμα, ασφαλώς, είναι οι περιορισμένοι πόροι. Σύμφωνα με τον στόχο 2 και το προσωρινό σχέδιο σταδιακής εισόδου, θα έχουμε πολύ περιορισμένους πόρους στη διάθεσή μας, οι οποίοι θα απαιτούν αυστηρή στοχοθέτηση της στήριξης. Η κρίσιμη μάζα για την ανάπτυξη και την ανταγωνιστικότητα πρέπει να επιτευχθεί το συντομότερο δυνατό. Πρέπει, όμως, να τονίσω ότι ο κατάλογος των προτεραιοτήτων που προτείνει η Επιτροπή στο πλαίσιο των κανονισμών δεν εμποδίζει τις περιφέρειες να επενδύσουν σε υποδομή προκειμένου να ενισχύσουν τα δευτερεύοντα δίκτυα. Στο πλαίσιο αυτό μπορεί να περιλαμβάνεται η βελτίωση των συνδέσεων με διευρωπαϊκά δίκτυα –με περιφερειακούς σιδηροδρόμους, αεροδρόμια, λιμάνια, καθώς και με δίκτυα πολλαπλών μέσων μεταφοράς που παρέχουν ακτινωτές συνδέσεις με τις βασικές σιδηροδρομικές γραμμές– και η προώθηση των περιφερειακών και τοπικών οδών εσωτερικής ναυσιπλοΐας.
<SPEAKER ID="267" LANGUAGE="EN" NAME="Mairead McGuinness (PPE-DE )." AFFILIATION="">
<P>
Είναι σημαντικό να τονίσουμε ότι αυτές οι περιφέρειες, παρά την πρόοδο, εξακολουθούν να είναι προβληματικές από άποψη διάρθρωσης και υποδομής. Είναι λογικό να χρησιμοποιούνται διαφορετικά κεφάλαια της πολιτικής συνοχής για να αντιμετωπιστούν τα κοινωνικοοικονομικά τους προβλήματα. Αναζητούν ακριβώς τις ίδιες προϋποθέσεις με εκείνες των περιφερειών που βγήκαν από τον στόχο 1 το 2000. Πρόκειται για δίκαιη κατάσταση, συνεπώς, σας ευχαριστώ για την απάντησή σας και διαπιστώνω έναν βαθμό ευελιξίας για τις περιφέρειες αυτές. 
<SPEAKER ID="268" LANGUAGE="EN" NAME="Danuta Hübner," AFFILIATION="μέλος της Επιτροπής">
<P>
     Στα ταξίδια μου στις περιφέρειες της Ευρώπης, επισκέφθηκα και περιοχές που έχουν πέσει θύματα της ίδιας της επιτυχίας τους. Θα ήταν φυσικό να ενταχθούν στον στόχο 2. Γνωρίζω ότι πολλές από αυτές εξακολουθούν να έχουν προβλήματα. Για τον λόγο αυτόν προσπαθήσαμε να ανοίξουμε τη δυνατότητα διεύρυνσης του πεδίου δράσης του τύπου επένδυσης.
<P>
Όσον αφορά την επιλεξιμότητα για τον στόχο 1 ή τον στόχο 2, δεν βλέπω πιθανότητες σε αυτό το στάδιο για μετάβαση από τη μια ομάδα στην άλλη. Έχουμε συζητήσει το θέμα πολλές φορές. Συμμετείχαμε επίσης σε πολλές συνομιλίες με πολλά κράτη μέλη. Ζητήσαμε γνωμοδοτήσεις για τα θέματα αυτά. Δεν υπάρχει δυνατότητα να γίνουν περισσότερα για τις περιφέρειες αυτές σήμερα.
<SPEAKER ID="269" LANGUAGE="" NAME="Πρόεδρος." AFFILIATION="">
<P>
Η Ελλάδα έχει σταματήσει να υποβάλλει αιτήσεις πληρωμών από την αρχή του έτους μέχρι να ολοκληρωθούν οι διαπραγματεύσεις με την Επιτροπή σχετικά με τις αλλαγές στο σύστημα ελέγχου των συμβάσεων και τις παρατυπίες που εντοπίστηκαν σε έργα της περιόδου 2000-2004. Παράλληλα, δημοσιεύματα στον ελληνικό τύπο αναφέρουν ότι το ελληνικό υπουργείο Οικονομίας θα προχωρήσει σε νέα αναθεώρηση του Γ´ ΚΠΣ, η οποία θα πρέπει να εγκριθεί από την Ευρωπαϊκή Επιτροπή. Ποιο το αποτέλεσμα των διαπραγματεύσεων μεταξύ ελληνικής κυβέρνησης και Επιτροπής σχετικά με τις παρατυπίες που προέκυψαν την τετραετία 2000-2004; Θα υπάρξουν απώλειες πόρων; Τι ύψους και σε ποια προγράμματα; Ποια προγράμματα προτείνει η ελληνική κυβέρνηση και ποια θεωρεί η Ευρωπαϊκή Επιτροπή ότι χρειάζεται να περικοπούν λόγω χαμηλής απορροφητικότητας και οι πόροι τους να μεταφερθούν σε άλλα προγράμματα; Σε τι ποσοστό; 
<SPEAKER ID="270" LANGUAGE="EN" NAME="Danuta Hübner," AFFILIATION="μέλος της Επιτροπής">
<P>
Θα ήθελα να ενημερώσω τον κ. Παπαδημούλη σε ποιο στάδιο βρισκόμαστε. Όπως γνωρίζετε, οι ελληνικές αρχές παρείχαν εγκαίρως περιγραφή ολόκληρων των συστημάτων συνολικής διαχείρισης και ελέγχου του ΕΤΠΑ που αναπτύχθηκαν στην Ελλάδα. Στο πλαίσιο της συνέχειας που δόθηκε, τον Οκτώβριο του 2003 ένας έλεγχος –ο οποίος διεξήχθη από τις αρχές της Γενικής Διεύθυνσης για την Περιφερειακή Πολιτική– επιβεβαίωσε την ύπαρξη σοβαρών ελλείψεων στα συστήματα και στη διαδικασία διαχείρισης. Συμφωνήσαμε για την εφαρμογή ενός σχεδίου δράσης με τις ελληνικές αρχές· η τελική προθεσμία για την εφαρμογή των δράσεων σύμφωνα με το σχέδιο ήταν το τέλος Σεπτεμβρίου του 2004.
<P>
Από τον Ιανουάριο έως τον Μάρτιο του 2005, πραγματοποιήθηκαν πολλές συσκέψεις και, καθ’ όλη τη διάρκεια αυτής της διαδικασίας, η Επιτροπή τόνιζε την αναγκαιότητα επίτευξης μιας συνολικής λύσης που θα επέτρεπε τη συνέχιση των πληρωμών σε ασφαλή βάση στο μέλλον.
<SPEAKER ID="271" LANGUAGE="" NAME="Δημήτριος Παπαδημούλης (GUE/NGL )." AFFILIATION="">
<SPEAKER ID="272" LANGUAGE="EN" NAME="Danuta Hübner," AFFILIATION="μέλος της Επιτροπής">
<SPEAKER ID="273" LANGUAGE="" NAME="Παναγιώτης Μπεγλίτης (PSE )." AFFILIATION="">
<P>
   – Θα ήθελα να ευχαριστήσω την Επίτροπο, κυρία Hübner, γιατί υπενθύμισε την άτυπη συμφωνία που είχε γίνει το φθινόπωρο του 2003 με την τότε Ελληνική Κυβέρνηση για μια νομοθετική ρύθμιση που θα κάλυπτε τα προβλήματα που είχε παρουσιάσει ο νόμος για τα δημόσια έργα. Θέλω επίσης να την ευχαριστήσω και για τη συμφωνία, στις αρχές του 2004 με την τότε Ελληνική Κυβέρνηση, για το σχέδιο δράσης σχετικά με τη βελτίωση του συστήματος διαχείρισης του κοινοτικού πλαισίου στήριξης.
<P>
Θα ήθελα όμως, μετά τις ευχαριστίες, να την ρωτήσω και κάτι: Τι έγινε στη συνέχεια ως προς το θέμα της υλοποίησης του σχεδίου δράσης με τη νέα κυβέρνηση μετά το Μάρτιο του 2004; Θα ήθελα την ενημέρωση από την κυρία Επίτροπο. 
<SPEAKER ID="274" LANGUAGE="EN" NAME="Danuta Hübner," AFFILIATION="μέλος της Επιτροπής">
<SPEAKER ID="275" LANGUAGE="" NAME="Πρόεδρος." AFFILIATION="">
<P>
Ποια διδάγματα απεκόμισε η Επιτροπή από τις δυσχέρειες της MG Rover στο Ηνωμένο Βασίλειο; 
<SPEAKER ID="276" LANGUAGE="EN" NAME="Danuta Hübner," AFFILIATION="μέλος της Επιτροπής">
<P>
     Η ερώτηση είναι πολύ σύντομη αλλά δεν αφήνει περιθώριο για πολύ σύντομη απάντηση. Θεωρώ ότι πρέπει να εξετάσουμε το θέμα σε βραχυπρόθεσμο, μεσοπρόθεσμο και μακροπρόθεσμο επίπεδο. Βραχυπρόθεσμα, αμέσως μόλις ανακοινώθηκε η πτώχευση, οι υπάλληλοι της Επιτροπής αντέδρασαν και ήλθαν σε στενή και συχνή επικοινωνία με τις αντίστοιχες υπηρεσίες στην περιοχή των West Midlands. Η πρώτη μας προτεραιότητα ήταν να καθορίσουμε το φάσμα των απαιτούμενων δράσεων για τη μείωση των επιπτώσεων της πτώχευσης. Οι δράσεις αυτές αναλαμβάνονται με στόχο τη διασφάλιση μακροπρόθεσμων προοπτικών ανάπτυξης για την εν λόγω περιφέρεια.
<P>
Στη συνέχεια, σε μεσοπρόθεσμο επίπεδο, η Επιτροπή αποφάσισε να συνεργαστεί με τους ευρωπαίους κατασκευαστές οχημάτων και άλλους ενδιαφερόμενους φορείς για τη βελτίωση της ανταγωνιστικότητας του κλάδου. Για τον σκοπό αυτόν, ο συνάδελφός μου, Επίτροπος Verheugen, συνέστησε μια ομάδα υψηλού επιπέδου την οποία ονόμασε «CARS 21». Η ομάδα αναμένεται να υποβάλει προτάσεις σχετικά με το ρυθμιστικό σύστημα για την ανταγωνιστικότητα της αυτοκινητοβιομηχανίας για τα δέκα προσεχή έτη. Σε αυτή την ομάδα μετέχουν εκπρόσωποι της βιομηχανίας, καθώς και εμπειρογνώμονες.
<P>
Πιστεύω ότι η υπόθεση της Rover αποτέλεσε επίσης έναν παράδειγμα που απέδειξε ότι πρέπει να σκεφτούμε σοβαρά την αναδιάρθρωση στην Ευρώπη. 
<SPEAKER ID="277" LANGUAGE="EN" NAME="David Martin (PSE )." AFFILIATION="">
<P>
   – Σας ευχαριστώ, κυρία Επίτροπε, για την πολύ ολοκληρωμένη απάντηση που δώσατε, ειδικά καθώς οφείλω να ομολογήσω ότι η ερώτηση –δεν ξέρω αν ήταν λάθος του γραφείου μου ή κάποιου άλλου– προοριζόταν για τον κ. Verheugen και στόχευε περισσότερο στην πλευρά της βιομηχανικής πολιτικής. Ωστόσο, είχατε την καλοσύνη να καλύψετε πολλά από αυτά τα θέματα.
<SPEAKER ID="278" LANGUAGE="EN" NAME="Danuta Hübner," AFFILIATION="μέλος της Επιτροπής">
<P>
     Για να είμαι ειλικρινής, δεν είμαστε αρκετά ευέλικτοι. Προτείναμε στον μελλοντικό κανονισμό, για παράδειγμα, τη δημιουργία ενός είδους ειδικού αποθεματικού. Δεν θυμάμαι πόσο μεγάλο ήταν, αλλά θα αντιστοιχούσε σε ένα ορισμένο ποσοστό των πόρων. Έτσι κάθε κράτος μέλος θα μπορούσε να έχει ένα αποθεματικό για περιπτώσεις όπως αυτή και δεν θα υπήρχε ανάγκη για μετατόπιση χρημάτων μεταξύ προγραμμάτων ή σχεδίων και για την έναρξη μιας πολύ σύνθετης και γραφειοκρατικής διαδικασίας. Δυστυχώς, παρά την περίπτωση της Rover, δεν υπάρχει υποστήριξη από τα κράτη μέλη για ένα αποθεματικό αυτού του είδους. Έτσι δεν θα διαθέτουμε αυτή τη μορφή ευελιξίας στο μέλλον.
<P>
Παράλληλα, όχι μόνο μέσω των πόρων αλλά και γενικά, έχουμε μπει σε μια διαδικασία που θα μας επιτρέψει να συμβάλουμε στην ευρωπαϊκή διάρθρωση με τέτοιο τρόπο ώστε να διασφαλιστεί ότι οι μελλοντικές δομές, οι οποίες θα βασίζονται σε νέους παράγοντες παραγωγής και ανάπτυξης, θα είναι πιο ευέλικτες. Αυτό θα επιτρέψει στις βιομηχανίες να προσαρμοστούν εγκαίρως και με εξελικτικό τρόπο, αντί να οδηγηθούν στο είδος της αναδιάρθρωσης που αντιμετωπίζουμε στην περίπτωση της Rover. Πρόκειται για ζήτημα ευέλικτων δομών, τις οποίες μπορούμε να επιτύχουμε αν στηρίξουμε τη βιομηχανική ανάπτυξη σε σύγχρονους παράγοντες, όπως η έρευνα και η ανάπτυξη και η σύγχρονη τεχνολογία. Αυτές οι δομές είναι πολύ πιο ευέλικτες από την παλιά βιομηχανία. 
<SPEAKER ID="279" LANGUAGE="EN" NAME="Malcolm Harbour (PPE-DE )." AFFILIATION="">
<P>
   – Κυρία Επίτροπε, εκπροσωπώ την περιφέρεια West Midlands. Ξεκίνησα την εργασιακή μου ζωή στο εργοστάσιο του Longbridge για το οποίο συζητάτε. Θα ήθελα καταρχάς να ευχαριστήσω πάρα πολύ εσάς την ίδια και τις υπηρεσίες σας για την άμεση ανταπόκριση στην οποία αναφερθήκατε. Εκτιμήθηκε ιδιαίτερα στην περιφέρειά μου, το ίδιο και η στήριξη που προσφέραμε στους άμεσα πληγέντες.
<P>
Θα ήθελα να επιστήσω την προσοχή σας σε δύο θέματα προς εξέταση. Πρώτον, έχω την τιμή επίσης να είμαι μέλος της ομάδας «CARS 21», στην οποία αναφερθήκατε νωρίτερα. Είναι σημαντικό οι υπηρεσίες σας να συμμετάσχουν και αυτές μαζί με τον κ. Verheugen σε αυτή την πρωτοβουλία. Θίγονται σημαντικά περιφερειακά θέματα.
<P>
Δεύτερον –και αυτό είναι ένα μάθημα το οποίο θέλω να μεταφέρω από την εμπειρία μας στα West Midlands– η αναδιάρθρωση της αλυσίδας προσφοράς για τις βιομηχανίες, και ειδικά για τις ΜΜΕ, ήταν κάτι που εμείς ξεκινήσαμε. Δεν λάβαμε αρκετή στήριξη από εσάς στην αρχή, αλλά αυτό είναι ένα μάθημα που ελπίζω να λάβετε υπόψη για άλλες μεγάλες βιομηχανίες στο μέλλον. 
<SPEAKER ID="280" LANGUAGE="EN" NAME="Danuta Hübner," AFFILIATION="μέλος της Επιτροπής">
<P>
     Σας ευχαριστώ πολύ για την ομάδα «CARS 21». Συμπεραίνω ότι μπορώ να μιλήσω στον Επίτροπο Verheugen και να του πω ότι μας ζητήθηκε από την περιφέρεια West Midlands να συμμετάσχουμε κι εμείς. Συμφωνώ μαζί σας ότι πρέπει να είμαστε εκεί για να συνδράμουμε και να γνωρίζουμε την κατεύθυνση προς την οποία κινούμεθα και να παράσχουμε πόρους.
<SPEAKER ID="281" LANGUAGE="" NAME="Πρόεδρος." AFFILIATION="Τρίτο μέρος">
<P>
   Οι ερωτήσεις 42 έως και 46 θα απαντηθούν γραπτώς.
<SPEAKER ID="282" LANGUAGE="" NAME="Πρόεδρος." AFFILIATION="">
<SPEAKER ID="283" LANGUAGE="EN" NAME="Margot Wallström," AFFILIATION="Αντιπρόεδρος της Επιτροπής">
<P>
Πρώτον, στο άρθρο 88 της οδηγίας 2001/83 καλείται η Επιτροπή να υποβάλει στο Κοινοβούλιο και στο Συμβούλιο μια έκθεση για την τρέχουσα πρακτική σχετικά με την παροχή πληροφόρησης –ειδικά στο Διαδίκτυο– και τους κινδύνους και τα οφέλη για τους ασθενείς. Η εν λόγω έκθεση θα εκπονηθεί κατόπιν διαβουλεύσεων με οργανώσεις ασθενών και καταναλωτών, με οργανώσεις ιατρών και φαρμακοποιών, με τα κράτη μέλη και με τους ενδιαφερόμενους φορείς. Η σχετική προθεσμία είναι τρία έτη από την έναρξη ισχύος του Κανονισμού (ΕΚ) αριθ. 2004/726/ΕΚ –δηλαδή μέχρι το 2007– αλλά η Επιτροπή θα καταβάλει κάθε δυνατή προσπάθεια για να υποβάλει αυτή την έκθεση νωρίτερα από την προθεσμία. Ανάλογα με τα αποτελέσματα της έκθεσης, η Επιτροπή θα διατυπώσει προτάσεις για τον καθορισμό μιας στρατηγικής πληροφόρησης ώστε να διασφαλιστεί η παροχή ποιοτικών, αντικειμενικών και μη διαφημιστικού χαρακτήρα πληροφοριών για τα φαρμακευτικά προϊόντα και άλλες θεραπείες και να εξετάσει το θέμα της αξιοπιστίας των πηγών πληροφόρησης.
<P>
Δεύτερον, η διαδικασία G10: η έκθεση θα λαμβάνει επίσης υπόψη την εμπειρία από συναφείς δραστηριότητες σε αυτόν τον τομέα, όπως το έργο του Ευρωπαϊκού Οργανισμού Φαρμάκων με οργανώσεις ασθενών, η σύμπραξη δημοσίου-ιδιωτικού τομέα με πρωτοβουλία της G10 και άλλες συναφείς δραστηριότητες, όπως η νέα ευρωπαϊκή βάση δεδομένων για τα φαρμακευτικά προϊόντα. Ο Κανονισμός I που έχει ήδη αναφερθεί καλεί τον Ευρωπαϊκό Οργανισμό Φαρμάκων να δημιουργήσει μια δημόσια βάση δεδομένων, η οποία θα καλύπτει φάρμακα εγκεκριμένα από την Κοινότητα και τα κράτη μέλη. Η βάση δεδομένων θα διευκολύνει την αναζήτηση πληροφοριών που έχουν ήδη εγκριθεί για τα φύλλα οδηγιών και θα περιλαμβάνει ένα τμήμα για παιδιατρικά φάρμακα. Η τελική έκθεση θα πρέπει να εξετάζει το ερώτημα κατά πόσον απαιτείται, πέρα από την εκτίμηση της τρέχουσας πρακτικής, με τους κινδύνους και τα οφέλη της, μια βελτιωμένη στρατηγική πληροφόρησης και ποια στοιχεία μπορεί να περιλαμβάνει.
<P>
Το τρίτο θέμα είναι το Πρόγραμμα Δημόσιας Υγείας της Ευρωπαϊκής Ένωσης με εφαρμογή από το 2003 έως το 2008, το οποίο έχει στόχο τη δημιουργία ενός ολοκληρωμένου και αξιόπιστου συστήματος πληροφόρησης και γνώσης. Αυτό δημιουργείται με βάση έναν περιορισμένο κατάλογο συμφωνημένων δεικτών για τα στοιχεία που θα συγκεντρώνονται κυρίως μέσω της Eurostat και ad hoc υπηρεσιών και σχεδίων. Η ανάλυση των στοιχείων υποστηρίζεται από το πρόγραμμα και οδηγεί στην τακτική εκπόνηση εκθέσεων σχετικά με θέματα δημόσιας υγείας. Όλες οι εκθέσεις του σχεδίου δημοσιεύονται στον δικτυακό τόπο της Επιτροπής για τη δημόσια υγεία. Επιπροσθέτως, προκειμένου να βελτιωθεί η παρουσίαση και η διάθεση των πληροφοριών στο κοινό, σε εξειδικευμένες ομάδες και σε ασθενείς, η Επιτροπή βρίσκεται σε προχωρημένο στάδιο προετοιμασίας μιας δικτυακής πύλης δημόσιας υγείας της ΕΕ, συγκεντρώνοντας πληροφορίες σε κοινοτικό, εθνικό και περιφερειακό επίπεδο και με πόρους από την κοινωνία των πολιτών. Η πρωτοβουλία αυτή προβλέπεται να ξεκινήσει πριν από τα τέλη του τρέχοντος έτους. 
<SPEAKER ID="284" LANGUAGE="EN" NAME="John Bowis (PPE-DE )." AFFILIATION="">
<P>
   – Η Επίτροπος Wallström είναι πάντα ευπρόσδεκτη στο βήμα, αλλά ενδεχομένως κατανοεί ότι είμαστε λίγο απογοητευμένοι από το γεγονός ότι ο αρμόδιος Επίτροπος –στον οποίο υποβάλαμε αυτή την ερώτηση– δεν παρίσταται για να απαντήσει. Ίσως θα μπορούσε να του διαβιβάσει ένα ευγενικό μήνυμα ώστε να παρίσταται στο μέλλον. Είμαι ευγνώμων για την πρόχειρη απάντηση που μου έδωσε σήμερα: είναι εκτενής και χρήσιμη.
<P>
Εντούτοις, κατανοεί –και αποτελεί και μέρος της ερώτησης– το γεγονός ότι οι ασθενείς αισθάνονται την επιτακτική ανάγκη για περισσότερη πληροφόρηση σχετικά με την κατάστασή τους, τα φάρμακα και τις θεραπείες τους. Πολύ συχνά καταφεύγουν στο Διαδίκτυο και βρίσκουν πληροφορίες που μπορεί να είναι παραπλανητικές ή ακόμα και επικίνδυνες. Κατά συνέπεια, είναι ανάγκη να υπάρχουν εγκεκριμένα και πιστοποιημένα συστήματα πληροφόρησης για τους ασθενείς. Ίσως η Επίτροπος θα μπορούσε να διαβιβάσει το μήνυμα ότι η ποινή για τον Επίτροπο Verheugen είναι να επιταχύνει ακόμα περισσότερο τη διαδικασία. 
<SPEAKER ID="285" LANGUAGE="EN" NAME="Margot Wallström," AFFILIATION="Αντιπρόεδρος της Επιτροπής">
<P>
     Κύριε Bowis, θα πω στον κ. Verheugen ότι τον αναζητήσατε. Μπορώ να πω επίσης ότι κατανοώ την ερώτηση πολύ καλά, διότι κάποτε ήμουν υπουργός Υγείας και Κοινωνικών Υποθέσεων· συνεπώς, γνωρίζω ότι αυτό το θέμα είναι πολύ σημαντικό. Προσπάθησα απλώς να συνθέσω όσα προετοιμάζονται επί του παρόντος και έχουν ήδη διεκπεραιωθεί. Πληροφορούμαι επίσης ότι θα διεξάγεται συνεχής διάλογος ανάμεσα στο Κοινοβούλιο και την Επιτροπή ώστε να διασφαλίσουμε την εφαρμογή ενός καλού και αξιόπιστου συστήματος πληροφόρησης. 
<SPEAKER ID="286" LANGUAGE="" NAME="Πρόεδρος." AFFILIATION="">
<SPEAKER ID="287" LANGUAGE="EN" NAME="Margot Wallström," AFFILIATION="Αντιπρόεδρος της Επιτροπής">
<P>
Από την υποβολή της στρατηγικής για την ανάπτυξη και την απασχόληση στις 2 Φεβρουαρίου, έχουν ήδη αναληφθεί τρεις πρωτοβουλίες ιδιαίτερης σημασίας για τις ΜΜΕ. Η πρώτη είναι η βελτίωση των κανονισμών. Η Επιτροπή ενέκρινε, στις 16 Μαρτίου, μια ανακοίνωση για τη βελτίωση των κανονισμών σχετικά με την ανάπτυξη και την απασχόληση στην Ευρωπαϊκή Ένωση, ένας από τους στόχους της οποίας ήταν η περαιτέρω μείωση της γραφειοκρατίας. Αυτό αφορά ιδιαίτερα τις ΜΜΕ, διότι διαθέτουν περιορισμένους πόρους και πλήττονται δυσανάλογα από τη γραφειοκρατία.
<P>
Δεύτερον, η προσπάθεια αυτή αφορά την πρόσβαση των ΜΜΕ σε προγράμματα της ΕΕ. Στις 6 Απριλίου, η Επιτροπή ενέκρινε τις υπόλοιπες προτάσεις της για τις νέες δημοσιονομικές προοπτικές. Σε αυτές περιλαμβάνονται δύο σημαντικά μέσα για τις ΜΜΕ: το πρόγραμμα για την ανταγωνιστικότητα και την καινοτομία (CIP) ύψους 4,2 δισ. ευρώ και το έβδομο πρόγραμμα πλαίσιο για την έρευνα και την τεχνολογική ανάπτυξη ύψους 70 δισ. ευρώ.
<P>
Το CIP έχει σαφώς ως στόχο τις ΜΜΕ. Θα αποτελούν τις αποκλειστικές δικαιούχους του ενός δισεκατομμυρίου ευρώ που προβλέπεται για τα κοινοτικά χρηματοδοτικά μέσα και των υπηρεσιών στήριξης των επιχειρήσεων και της καινοτομίας, οι οποίες θα παρέχονται μέσω των δικτύων της Ευρωπαϊκής Ένωσης. Οι ΜΜΕ θα αποτελούν επίσης τις βασικές δικαιούχους των δράσεων επιχειρηματικής καινοτομίας. Με βάση την εμπειρία από υφιστάμενα μέσα, η Επιτροπή εκτιμά ότι ένα ποσοστό που θα υπερβαίνει το 70% του προϋπολογισμού αυτού του προγράμματος ανταγωνιστικότητας και καινοτομίας θα αφορά τις ΜΜΕ.
<P>
Στις 16 Απριλίου διορίστηκε μια νέα υπεύθυνη για τις ΜΜΕ, η κ. Maive Ruth. Είναι υπάλληλος της Ευρωπαϊκής Ένωσης και θα αποτελεί το σημείο επαφής για τις ΜΜΕ, θα διατηρεί τον διάλογο με τις ΜΜΕ και θα διασφαλίζει ότι τα συμφέροντά τους λαμβάνονται υπόψη σε όλες τις πολιτικές και τα προγράμματα της ΕΕ. 
<SPEAKER ID="288" LANGUAGE="DE" NAME="Othmar Karas, (PPE-DE )." AFFILIATION="">
<P>
Δεύτερον, τι θα γίνει από πρακτική άποψη σχετικά με το χρονοδιάγραμμα και το σχέδιο εφαρμογής που περιλαμβάνεται στους τίτλους «μείωση της γραφειοκρατίας», «αξιολόγηση επιπτώσεων» και «απαλλαγή από την πληθώρα κανόνων»; Ακούσαμε την υπόσχεση ότι θα υπάρξει ένα νέο πλαίσιο για τις ΜΜΕ και πιστεύω ότι θα υπάρξει. Όμως μας ερωτούν συνεχώς τι γίνεται τώρα από πρακτική άποψη, επιπλέον των όσων αποφασίστηκαν στο παρελθόν, πώς θα είναι το νέο πλαίσιο που θέλει να θεσπίσει ο Επίτροπος Verheugen και ποιες θα είναι οι προτεραιότητές του. 
<SPEAKER ID="289" LANGUAGE="EN" NAME="Margot Wallström," AFFILIATION="Αντιπρόεδρος της Επιτροπής">
<P>
     Είμαι βέβαιη ότι ο Επίτροπος Verheugen θα ήταν περισσότερος αρμόδιος να σας δώσει ακριβείς ημερομηνίες. Όλο αυτό το έργο έχει ξεκινήσει. Προσφάτως επισκέφθηκα την Πράγα και συναντήθηκα με εκπροσώπους επιχειρήσεων, οι οποίοι είχαν εντυπωσιαστεί πραγματικά. Είπαν ότι για πρώτη φορά άκουγαν κάποια από τα μηνύματα που ήθελαν να ακούσουν σχετικά με τη μείωση της γραφειοκρατίας και την κατανόηση των συνθηκών των μικρομεσαίων επιχειρήσεων. Ένιωθαν, λοιπόν, τουλάχιστον ικανοποιημένοι για όσα εξετάζει η Επιτροπή μέχρι τώρα.
<SPEAKER ID="290" LANGUAGE="EN" NAME="Malcolm Harbour (PPE-DE )." AFFILIATION="">
<SPEAKER ID="291" LANGUAGE="EN" NAME="Margot Wallström," AFFILIATION="Αντιπρόεδρος της Επιτροπής">
<P>
Πρέπει όμως να υπάρχει ισορροπία μεταξύ διαφορετικών συμφερόντων. Γνωρίζω από τη συζήτηση του προγράμματος REACH, για παράδειγμα, πόσο δύσκολο είναι αυτό. Αλλά, ευθύς εξαρχής, όταν φτάσαμε στο θέμα της ρύθμισης των χημικών, είπαμε ότι δεν πρέπει να πληγούν οι μικρομεσαίες επιχειρήσεις με άνισο τρόπο. Πρέπει να διασφαλίσουμε ότι η ρύθμιση δεν θα είναι δυσανάλογη για τις μικρομεσαίες επιχειρήσεις και ότι όλα θα γίνουν με αποδοτικό από άποψη κόστους τρόπο.
<P>
Υποθέτω ότι και η υπεύθυνη για τις ΜΜΕ θεωρεί και προσδιορίζει τον ρόλο της ως ρόλο άγρυπνου φρουρού. Όσον αφορά τα συγκεκριμένα καθήκοντα, τον ακριβή τρόπο με τον οποίο θα δίνει αναφορά, κ.ο.κ., θα πρέπει να μιλήσω με τον Επίτροπο Verheugen για τις λεπτομέρειες και ίσως να επιστρέψω για να σας δώσω συγκεκριμένη απάντηση. 
<SPEAKER ID="292" LANGUAGE="DE" NAME="Othmar Karas (PPE-DE )." AFFILIATION="">
<P>
   – Ευχαριστώ για τη φιλική ατμόσφαιρα που δημιουργείτε, κυρία Πρόεδρε. Μετά την εκλογή του, το Κοινοβούλιο συνέστησε μια διοργανική ομάδα για τις ΜΜΕ. Θα ήθελα να απευθύνω έκκληση προς την Επιτροπή να καταστήσει τους εκπροσώπους των ΜΜΕ μόνιμο μέλος αυτής της διοργανικής ομάδας για να είναι πάντα ενημερωμένοι. Συνεδριάζουμε μια Τετάρτη κάθε δύο μήνες στο Στρασβούργο. Σας παρακαλώ να διαβιβάσετε την πρόσκληση και στον Επίτροπο Verheugen και να του ζητήσετε να δώσει στη συνεδρίαση του Ιουλίου πιο συγκεκριμένα παραδείγματα για όσα μας μεταφέρατε σήμερα. Ίσως τότε να μπορεί να πει περισσότερα γι’ αυτά. 
<SPEAKER ID="293" LANGUAGE="" NAME="Πρόεδρος." AFFILIATION="(Η συνεδρίαση διακόπτεται στις 19.20 και συνεχίζεται στις 21.00.)">
<P>
   Οι ερωτήσεις 49 έως και 85 θα απαντηθούν γραπτώς.
<SPEAKER ID="294" LANGUAGE="" NAME="" AFFILIATION="Αντιπροέδρου">
<SPEAKER ID="295" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη σύσταση για τη δεύτερη ανάγνωση (A6-0119/2005), εξ ονόματος της Επιτροπής Εσωτερικής Αγοράς και Προστασίας των Καταναλωτών, για την κοινή θέση η οποία καθορίστηκε από το Συμβούλιο για τη θέσπιση της οδηγίας του Ευρωπαϊκού Κοινοβουλίου και του Συμβουλίου σχετικά με την αναγνώριση των επαγγελματικών προσόντων (13781/2/2004 – C6-0008/2005 – 2002/0061(COD)) (εισηγητής: ο κ. Stefano Zappalà). 
<SPEAKER ID="296" LANGUAGE="IT" NAME="Stefano Zappalà (PPE-DE )," AFFILIATION="εισηγητής">
<SPEAKER ID="297" LANGUAGE="EN" NAME="Charlie McCreevy," AFFILIATION="μέλος της Επιτροπής">
<P>
     Κύριε Πρόεδρε, θέλω να ευχαριστήσω τον εισηγητή, κ.Zappalà, για το σχέδιο σύστασης, το οποίο συμπληρώνει με χρήσιμο τρόπο την κοινή θέση του Συμβουλίου σε ορισμένες πτυχές και υποστηρίζει πλήρως τους βασικούς στόχους της πρότασης της Επιτροπής. Θέλω επίσης να ευχαριστήσω τους σκιώδεις εισηγητές, τις κκ. Weiler και Rühle και τον κ. Lambsdorff, για τη συνεργασία τους και για την εποικοδομητική στάση τους στην προσπάθεια επίτευξης συμφωνίας με το Συμβούλιο σε αυτό το πολύ ζωτικό τμήμα της νομοθεσίας για την ενιαία αγορά.
<P>
Χαιρετίζω ειδικότερα τη διατήρηση των πέντε επιπέδων επαγγελματικών προσόντων, τα οποία διαδραμάτισαν κεντρικό ρόλο στη διαδικασία αναγνώρισης επαγγελματικών προσόντων σε κοινοτικό επίπεδο τα τελευταία 15 χρόνια. Η λύση αυτή διασφαλίζει την απαραίτητη διαφάνεια για την εφαρμογή του συστήματος και διατηρεί τις υφιστάμενες εγγυήσεις για τους μετανάστες.
<P>
Σε μια διευρυμένη Ευρώπη, η ύπαρξη πιο αποδοτικών συστημάτων για τη διαχείριση της νομοθεσίας μας αποτελεί απόλυτη αναγκαιότητα. Οι μηχανισμοί και οι διαδικασίες που προβλέπονται στην οδηγία επικαιροποιούν τα υφιστάμενα συστήματα και αναμένεται να διασφαλίσουν την αποτελεσματική εφαρμογή τους στο μέλλον. Συγκεκριμένα, το νέο καθεστώς για την αυτόματη αναγνώριση των ιατρικών ειδικοτήτων εναρμονίζει την ανάγκη για απλούστευση με τις εύλογες απαιτήσεις του επαγγέλματος. Από την πλευρά της, η διαβούλευση με επαγγελματικές ενώσεις θα παράσχει στην Επιτροπή τις απαραίτητες τεχνικές πληροφορίες για την ορθή λειτουργία του συστήματος. Ως προς το θέμα αυτό, η πρόταση του Toine Manders στον τριμερή διάλογο της περασμένης εβδομάδας ήταν ιδιαίτερα ευπρόσδεκτη. Μας δίνει τη δυνατότητα να διασφαλίσουμε μια ορθή και αποτελεσματική διαβούλευση με επαγγελματικές οργανώσεις και να ενσωματώσουμε τα αποτελέσματα αυτής της διαβούλευσης στις αποφάσεις που θα περάσουν από τη διαδικασία της επιτροπολογίας. Συνεπώς, οι επαγγελματικές ενώσεις θα συμμετάσχουν ενεργά στην εφαρμογή της οδηγίας.
<SPEAKER ID="298" LANGUAGE="NL" NAME="Marianne Thyssen," AFFILIATION="εξ ονόματος της Ομάδας PPE-DE">
<P>
   . – Κύριε Πρόεδρε, κύριε Επίτροπε, κυρίες και κύριοι, μπορεί να δηλώνω το προφανές λέγοντας ότι αυτή η έκθεση είναι μια από τις πιο σημαντικές που έχουν συζητηθεί στο Κοινοβούλιο. Θα ήθελα λοιπόν να συγχαρώ ιδιαίτερα την Επιτροπή για την πρωτοβουλία που ανέλαβε και τον κ. Zappalà και τους σκιώδεις εισηγητές των άλλων Ομάδων για το έργο τους. Σχεδόν σε καθημερινή βάση, πρέπει να εξηγούμε στους πολίτες στα κράτη μέλη ότι η ελεύθερη κυκλοφορία αγαθών έχει συγκεκριμένο, θετικό όφελος για πολλά άτομα. Απαιτείται ακόμη περισσότερη προσπάθεια να τονίσουμε σε αυτούς τη σημασία μιας καλής οδηγίας για τις υπηρεσίες, αλλά οι πολίτες έρχονται σε εμάς για να διαμαρτυρηθούν σχετικά με τους υπερβολικούς φραγμούς στην κινητικότητα, τους οποίους καλούνται να αντιμετωπίσουν –ως σπουδαστές, εργαζόμενοι, ελεύθεροι επαγγελματίες ή με άλλη ιδιότητα– προκειμένου να εργαστούν ή να μετακινηθούν πέρα από τα σύνορά τους. Συνεπώς, είναι ώρα να παγιώσουμε τις δεκαπέντε οδηγίες σχετικά με την αναγνώριση των επαγγελματικών προσόντων, τις οποίες εγκρίναμε μία προς μία όλα αυτά τα χρόνια, και να τους δώσουμε ένα συνεκτικό νομικό πλαίσιο με πέντε επίπεδα, τα οποία επιπλέον πρέπει να είναι εύκολα προσαρμόσιμα
<SPEAKER ID="299" LANGUAGE="DE" NAME="Barbara Weiler," AFFILIATION="εξ ονόματος της Ομάδας PSE">
<SPEAKER ID="300" LANGUAGE="DE" NAME="Alexander Lambsdorff," AFFILIATION="εξ ονόματος της Ομάδας ALDE">
<P>
   . – Κύριε Πρόεδρε, κυρίες και κύριοι, θα ήθελα καταρχάς να εξάρω την ορατή βούληση όλων όσων συμμετείχαν για επίτευξη μιας καλής συμφωνίας στο δύσκολο αυτό ζήτημα. Ως εκ τούτου, ευχαριστώ τον εισηγητή κ. Zappalà και τους συναδέλφους από τις διάφορες Ομάδες, την κ. Weiler, τον κ. Wuermeling, αλλά και τον συνάδελφό μου κ. Manders. Η συνεργασία υπήρξε πραγματικά πολύ εποικοδομητική. Για την τελική φάση, αυτό ισχύει και για την Επιτροπή και το Συμβούλιο.
<P>
Το δεύτερο σημείο είναι η προστασία του καταναλωτή. Ενώ η οδηγία για τις υπηρεσίες θα ρυθμίζει τους όρους που πρέπει να πληροί για να εργαστεί κάποιος πάροχος υπηρεσιών, εδώ το ζητούμενο είναι η εξασφάλιση του απαιτούμενου επιπέδου επαγγελματικών προσόντων. Έτσι επιτυγχάνεται ήδη ένας σημαντικός στόχος που αφορά την προστασία του ευρωπαίου καταναλωτή, συγκεκριμένα η διασφάλιση ότι οι πάροχοι υπηρεσιών θα δραστηριοποιούνται πάντα μόνο στο πλαίσιο των εκάστοτε αναγνωρισμένων προσόντων τους. Με τον αποκλεισμότου κατορθώσαμε να συμπεριλάβουμε έναν μηχανισμό ασφάλειας κατά της απόκτησης δικαιωμάτων με ψευδείς δηλώσεις, που είναι κι αυτό μια σημαντική πτυχή της προστασίας του καταναλωτή. Θα ήθελα να υπογραμμίσω εδώ άλλη μια φορά ότι χαίρομαι πολύ διότι επιτεύχθηκε να συμπεριληφθούν οι επαγγελματικοί σύνδεσμοι στη διαδικασία της επιτροπολογίας. Η γνώση τους θα είναι πολύτιμη. Εδώ ωστόσο είναι επίσης σημαντικό να συμπεριληφθούν οι περισσότεροι κλάδοι τεχνιτών στο παράρτημα II προκειμένου να δοθεί στα ειδικά προσόντα τους η αναγνώριση που αξίζουν.
<SPEAKER ID="301" LANGUAGE="DE" NAME="Heide Rühle," AFFILIATION="εξ ονόματος της Ομάδας Verts/ALE">
<P>
   . – Κύριε Πρόεδρε, κύριε Επίτροπε, κυρίες και κύριοι, χάρη στον εισηγητή μας κ. Zappalà θα εγκρίνουμε αύριο σε δεύτερη ανάγνωση με μεγάλη πλειοψηφία την οδηγία για την αμοιβαία αναγνώριση των επαγγελματικών προσόντων. Η νέα οδηγία αντικαθιστά ένα συνονθύλευμα 15 παλαιών οδηγιών φροντίζοντας έτσι για μεγαλύτερη διαφάνεια και νομική ασφάλεια. Με την οδηγία αυτή θα είναι πιο απλό για τους πολίτες της Ένωσης να εκμεταλλευθούν τις δυνατότητες εργασίας στα άλλα κράτη μέλη, πράγμα που γίνεται ολοένα και πιο σημαντικό εξαιτίας των προβλημάτων της αγοράς εργασίας σε πολλά κράτη μέλη. Καταργούνται οι αδικαιολόγητοι περιορισμοί της κινητικότητας από το πλήθος γραφειοκρατικών κανόνων στα κράτη μέλη, παρ’ όλα αυτά όμως δεν χρειάζεται να φοβόμαστε ένα ντάμπιγκ ως προς τα προσόντα.
<SPEAKER ID="302" LANGUAGE="PL" NAME="Adam Jerzy Bielan," AFFILIATION="εξ ονόματος της Ομάδας UEN">
<P>
   . – Η ελεύθερη κυκλοφορία για τους εργαζόμενους είναι μια από τις θεμελιώδεις αρχές στις οποίες βασίζεται η λειτουργία της κοινής αγοράς. Δυστυχώς, ωστόσο, αυτή η αρχή δεν τηρείται πάντα, όπως διαπιστώνεται από τον τεράστιο αριθμό καταγγελιών που δέχεται τόσο η Επιτροπή Αναφορών του Κοινοβουλίου όσο και το σύστημα SOLVIT.
<SPEAKER ID="303" LANGUAGE="EN" NAME="Malcolm Harbour (PPE-DE )." AFFILIATION="">
<P>
   – Κύριε Πρόεδρε, ως συντονιστής της Ομάδας ΕΛΚ-ΕΔ στην Επιτροπή Εσωτερικής Αγοράς και Προστασίας των Καταναλωτών, θα ήθελα να συγχαρώ όλως ιδιαιτέρως τον εισηγητή μας, κ. Zappalà, γιατί οδήγησε αυτό το πολύ σύνθετο νομοθέτημα στην τελική του έκβαση με ασφάλεια. Υπάρχουν αρκετοί συνάδελφοι που εργάστηκαν στο προηγούμενο Κοινοβούλιο, βλέπω πολλά οικεία πρόσωπα. Πολλοί συνάδελφοι συνεργάστηκαν για το θέμα αυτό και, χάρη στην επιμονή του κ. Zappalà, έχουμε σήμερα ένα πολύ καλό αποτέλεσμα. Είμαι ικανοποιημένος από το γεγονός ότι επιτύχαμε συμφωνία χωρίς να χρειαστεί να περάσουμε από τη διαδικασία συνδιαλλαγής.
<P>
Πρόκειται για τμήμα των ίδιων προτάσεων. Δεν υπάρχει αμφιβολία, κυρία Rühle, ότι το ένα ακυρώνει το άλλο. Αποτελούν όλα μέρη μιας σαφώς ολοκληρωμένης προσέγγισης. Αν εξετάσετε την οικονομική μελέτη της Δανίας για το άνοιγμα της εσωτερικής αγοράς υπηρεσιών, προσδιορίζει τα επαγγελματικά προσόντα ως τον τομέα με το μεγαλύτερο δυναμικό για ανάπτυξη.
<SPEAKER ID="304" LANGUAGE="DE" NAME="Evelyne Gebhardt (PSE )." AFFILIATION="">
<P>
   – Κύριε Πρόεδρε, ευχαριστώ πολύ τον κ. Zappalà για την καλή εργασία του. Όμως, ως εκπρόσωπος των γερμανών Σοσιαλδημοκρατών στο Σώμα, ευχαριστώ ιδιαίτερα την κ. Weiler που συμμετείχε με αποφασιστικότητα στη συζήτηση και συνέβαλε στην ολοκλήρωση αυτής της σημαντικής νομοθεσίας σε δεύτερη ανάγνωση έτσι ώστε να μην χρειαστούμε το επόμενο στάδιο, δηλαδή την επιτροπή συνδιαλλαγής. Αυτό είναι πολύ σημαντικό και με χαροποιεί ιδιαίτερα.
<SPEAKER ID="305" LANGUAGE="FI" NAME="Anneli Jäätteenmäki (ALDE )." AFFILIATION="(Χειροκροτήματα)">
<SPEAKER ID="306" LANGUAGE="DE" NAME="Sepp Kusstatscher (Verts/ALE )." AFFILIATION="">
<SPEAKER ID="307" LANGUAGE="PL" NAME="Marcin Libicki (UEN )." AFFILIATION="">
<P>
Ως Πρόεδρος της Επιτροπής Αναφορών, γνωρίζω καλά την έκταση αυτού του προβλήματος στην Ευρώπη. Βλέπουμε μόνο την κορυφή του παγόβουνου, αλλά είναι η κορυφή ενός πολύ μεγάλου παγόβουνου. Πάρα πολλά άτομα έχουν υποστεί άδικη μεταχείριση, όπως ιατροί, κτηνίατροι, νοσοκόμοι, ακόμα και δικηγόροι και κρεοπώλες, καθώς τα συμφέροντα αυτών των επαγγελμάτων προστατεύονται από επαγγελματικές ενώσεις. Στόχος της οδηγίας της Επιτροπής ήταν να διορθώσει αυτή την κατάσταση και πράγματι το κατάφερε σε μεγάλο βαθμό. Θα ήθελα να συγχαρώ τον Επίτροπο McCreevy για αυτό.
<P>
Εντούτοις, είναι ατυχές το γεγονός ότι αυτή η οδηγία καταστράφηκε από το Κοινοβούλιο. Αν και θα ψηφίσουμε υπέρ της, καθώς είναι καλύτερη από το τίποτα, την θεωρούμε αποτυχία. Πρέπει να προσθέσω ότι θεωρώ απαράδεκτα τα σχόλια της κ. Weiler, η οποία είπε ότι η οδηγία δεν θέτει ευρωπαϊκά πρότυπα για την αναγνώριση των επαγγελματικών προσόντων που αποκτήθηκαν στη χώρα προέλευσης. Δεν έχω καμία απολύτως ιδέα για το πώς διαμόρφωσε τις ιδέες τις σχετικά με το τι είναι και τι δεν είναι ευρωπαϊκό. Κυρίες και κύριοι, για τα συμφέροντα της Ευρώπης και για να διασφαλίσουμε ότι η Ευρώπη μπορεί πραγματικά να ανταγωνιστεί τις Ηνωμένες Πολιτείες και την Άπω Ανατολή, πρέπει να καταστήσουμε τα άτομα και τα θεσμικά όργανα ανταγωνιστικά. Η ανάγκη για αυτή την οδηγία είναι επιτακτική και θεωρώ λυπηρό το γεγονός ότι η εκδοχή που μας έχει απομείνει έχει τόσες πολλές ελλείψεις. Θα ήθελα να ευχαριστήσω τον Επίτροπο McCreevy για όλα όσα έκανε. 
<SPEAKER ID="308" LANGUAGE="SK" NAME="Zita Pleštinská (PPE-DE )." AFFILIATION="">
<P>
   – Κύριε Πρόεδρε, κύριε Επίτροπε, κυρίες και κύριοι, η εξάλειψη των εμποδίων για την ελεύθερη κυκλοφορία ατόμων και υπηρεσιών ανάμεσα στα κράτη μέλη είναι ένας από τους στόχους της Κοινότητας. Μετά το Ευρωπαϊκό Συμβούλιο της Λισαβόνας στις 23-24 Μαρτίου, η Επιτροπή γνωστοποίησε τη στρατηγική της για την εσωτερική αγορά υπηρεσιών, με κύριο στόχο να καταστεί η ελεύθερη παροχή υπηρεσιών στην Κοινότητα τόσο απλή όσο και στα επιμέρους κράτη μέλη.
<P>
Μια από τις βασικές οδηγίες, η οποία συνδέεται στενά με την οδηγία για τις υπηρεσίες, είναι η οδηγία για την αμοιβαία αναγνώριση των επαγγελματικών προσόντων. Καταρτίστηκε μέσω μιας σύνθετης διοργανικής νομοθετικής διαδικασίας που ξεκίνησε η Επιτροπή από τις αρχές του 2002. Είναι ενθαρρυντικό να σημειωθεί ότι, μετά από σταθερές προσπάθειες των κρατών μελών για πολλά χρόνια, αυτή η οδηγία θα καθιερώσει επιτέλους ένα σύστημα αμοιβαίας αναγνώρισης των επαγγελματικών προσόντων που θα δώσει τη δυνατότητα στους πολίτες ενός κράτους μέλους να αναζητήσουν εργασία σε ένα άλλο κράτος μέλος υπό τους ίδιους όρους που ισχύουν για τους πολίτες του κράτους υποδοχής. Η οδηγία θα καθιερώσει κανόνες για την απόδοση όλων των επαγγελμάτων, εκτός από τις θέσεις του δημοσίου τομέα στα κράτη μέλη και τις θέσεις των συμβολαιογράφων, που θα είναι όσο το δυνατόν ευρύτεροι και θα διευκολύνουν τη χρήση των προσόντων σε ευρύτερο χώρο της ευρωπαϊκής αγοράς εργασίας.
<P>
Καταλήγοντας, θα ήθελα να ευχαριστήσω τον εισηγητή, κ. Zappala, για την αφοσίωσή του και την αντοχή του στην κατάρτιση αυτής της έκθεσης και να τον συγχαρώ για την ομόφωνη έγκρισή της από την Επιτροπή Εσωτερικής Αγοράς και Προστασίας των Καταναλωτών. 
<SPEAKER ID="309" LANGUAGE="EN" NAME="Phillip Whitehead (PSE )." AFFILIATION="">
<P>
   – Κύριε Πρόεδρε, είμαστε όλοι ευγνώμονες στον κ. Zappalà, ο οποίος υπήρξε ο προσωπικός μας πάροχος υπηρεσιών σε αυτό το σημαντικό μέτρο. Σημειώθηκε περισσότερη πρόοδος τους τρεις τελευταίους μήνες από ό,τι τα τρία περασμένα χρόνια. Αυτό θεωρώ ότι είναι καλός οιωνός. Η Επιτροπή Εσωτερικής Αγοράς και Προστασίας των Καταναλωτών βλέπει τώρα την τέταρτη επιτυχή ολοκλήρωση, στη δεύτερη ανάγνωση, ενός σημαντικού νομοθετήματος για την προστασία των καταναλωτών. Ελπίζω οι συνάδελφοι βουλευτές να το αναγνωρίσουν αυτό.
<SPEAKER ID="310" LANGUAGE="NL" NAME="Toine Manders (ALDE )." AFFILIATION="">
<P>
   – Κύριε Πρόεδρε, κύριε Επίτροπε, ευχαριστώ που αναφέρατε το όνομά μου, αλλά ένα ολόκληρο κόμμα συμμετείχε στον τριμερή διάλογο που οδήγησε σε συμφωνία. Η Επιτροπή άκουσε προσεκτικά ποιες ήταν οι επιλογές και τελικά ενέκρινε ορισμένα στοιχεία, χωρίς να μείνει προσηλωμένη στις αυστηρές αρχές στις οποίες εμμένει συνήθως, γεγονός για το οποίο είμαι ευγνώμων. Ο κ. Whitehead, ο πρόεδρός μας, ανέφερε ήδη ότι ο κ. Zappalà υπήρξε πραγματικά ικανός στη χάραξη στρατηγικής. Κάποιες στιγμές, διέκρινα μια ομοιότητα με τον Καίσαρα, ο οποίος ήταν εξίσου ικανός στο να καθυστερεί μάχες. Ήμουν βέβαιος ότι αυτή η οδηγία δεν θα έβγαινε ποτέ στο φως, αλλά εργαστήκαμε για αυτή μόνο τα τελευταία τρία χρόνια και έχει ήδη ολοκληρωθεί. Θα ήθελα επομένως να ευχαριστήσω τον κ. Zappalà για τη στρατηγική προσέγγιση την οποία δεν κατάφερα να δω τα πρώτα τρία χρόνια. Ζητώ συγγνώμη για αυτό. Δεν έχω να εκφράσω παρά μόνο συγχαρητήρια και επαίνους.
<P>
Ο ορισμός είναι σαφής. Πιστεύω ότι η επαγγελματική ταυτότητα που προτάθηκε στον πρώτο γύρο από την κ. Gebhardt αποτελεί εξαιρετική προσθήκη για τη διασαφήνιση των προσόντων με χρήση της σύγχρονης τεχνολογίας. Αυτό που θεωρώ καίριο, και που έχει επίσης εγκριθεί από την Επιτροπή και το Συμβούλιο, είναι ότι θα εφαρμοστεί σε κάθε περίπτωση ένα σύστημα απόδοσης ευθυνών, ειδικά για τα ιατρικά επαγγέλματα, διότι είναι απαράδεκτο τα άτομα που προσλαμβάνονται σε αυτόν τον τομέα σε προσωρινή βάση να μπορούν να αποφεύγουν όλες τις πειθαρχικές διατάξεις και ευθύνες λόγω της προσωρινής φύσης της εργασίας. Θα ήθελα, συνεπώς, να συγχαρώ όλους όσοι εργάστηκαν για μια –κατά την άποψή μου– φανταστική οδηγία. Αποτελεί έναν ακρογωνιαίο λίθο της εσωτερικής αγοράς που προσφέρει στους νέους, κυρίως, πεδίο δράσης για το μέλλον και μέσω του οποίου, γεγονός που θεωρώ επίσης σημαντικό, δίνεται η ευκαιρία ειδικά στις γυναίκες, ακόμα και αν έχουν οικογένεια, να αξιοποιήσουν την επαγγελματική τους κατάρτιση στην αγορά βρίσκοντας μια καλή θέση εργασίας.
<P>
Ελπίζω ότι με αυτή την οδηγία σήμερα καταδείξαμε, και στείλαμε ένα σαφές μήνυμα, ότι είμαστε όλοι προετοιμασμένοι να εργαστούμε για μια ισχυρότερη και πλούσια Ευρώπη. Θα ήθελα να ευχαριστήσω τους προέδρους μας, τον κ. Gargani, τον προηγούμενο πρόεδρο, και τον κ. Whitehead, για την υπομονή τους και να εκφράσω τις ευχαριστίες μου επίσης στον κ. Zappalà. 
<SPEAKER ID="311" LANGUAGE="DE" NAME="Othmar Karas (PPE-DE )." AFFILIATION="">
<P>
   – Κύριε Πρόεδρε, κύριε Επίτροπε, κύριε Zappalà, κυρίες και κύριοι, η συζήτηση δείχνει ξεκάθαρα ότι όλοι όσοι μετείχαν εργάστηκαν καλά. Το να καταλήξει κανείς σε ένα τέτοιο αποτέλεσμα αναφορικά με ένα τόσο δύσκολο θέμα είναι κάτι στο οποίο πρέπει να δώσουμε έμφαση. Καθήκον μας είναι η υλοποίηση των τεσσάρων ελευθεριών στην Ευρωπαϊκή Ένωση. Στόχος μας είναι να δημιουργήσουμε την εσωτερική αγορά και να την κάνουμε εγχώρια αγορά για όλους τους εργοδότες, για όλους τους εργαζομένους και για όλους τους καταναλωτές. Αυτή η οδηγία εξυπηρετεί τη στρατηγική της Λισαβόνας, την εσωτερική αγορά και το σύνταγμα, καθώς και την «ενότητα στην ποικιλομορφία».
<SPEAKER ID="312" LANGUAGE="NL" NAME="Mia De Vits (PSE )." AFFILIATION="">
<P>
   – Κύριε Πρόεδρε, κύριε Επίτροπε, κυρίες και κύριοι, είμαι κι εγώ ιδιαίτερα ικανοποιημένη για το γεγονός ότι καταφέραμε να εγκρίνουμε αυτή τη σημαντική οδηγία αυτή την εβδομάδα, μετά από μια περίοδο 40 ετών κατά την οποία η κατάσταση γινόταν πολύ πιο σύνθετη από τις γενικές τομεακές οδηγίες, σε βαθμό που ήταν δύσκολο πια να ξεχωρίσει κανείς, όπως λέει και η παροιμία, το δάσος από το δέντρο. Το θεωρώ αυτό ένα σημαντικό βήμα όσον αφορά την απλούστευση και ένα βήμα προς τη σωστή κατεύθυνση. Εσείς ο ίδιος, κύριε Επίτροπε, τονίσατε ότι είναι ένας ευγενής συμβιβασμός με τον οποίο επιτύχαμε ισορροπία ανάμεσα στη λειτουργία της εσωτερικής αγοράς με το υψηλότερο δυνατό επίπεδο ελεύθερης κυκλοφορίας των επαγγελματιών από τη μια πλευρά και στην ποιοτική κατάρτιση και τον σεβασμό των συμφερόντων του καταναλωτή από την άλλη. Εκτιμώ ότι, με αυτή τη συζήτηση, αποδείξαμε ότι αυτά μπορούν να συμβιβαστούν. Ένα παράδειγμα αυτού αποτελεί η παράγραφος 3 του άρθρου 5, όπου αντικαταστήσαμε τις πειθαρχικές διατάξεις με τους κανόνες συμπεριφοράς. Το γεγονός ότι ένα κράτος μέλος προορισμού μπορεί να συνεχίσει να επιβάλλει εθνικούς κανόνες σε αυτό το πλαίσιο δεν είναι σε καμία περίπτωση μέτρο προστατευτισμού, αλλά τίποτα περισσότερο και τίποτα λιγότερο από απόδειξη αυτής της ισορροπίας. Θα ήθελα να επαναλάβω την ελπίδα που εξέφρασε η κ. Gebhardt, να ακολουθήσουμε την ίδια πορεία για την οδηγία για τις υπηρεσίες, στην οποία πρέπει επίσης να βρούμε αυτή την τόσο αναγκαία ισορροπία. 
<SPEAKER ID="313" LANGUAGE="EN" NAME="Charlie McCreevy," AFFILIATION="μέλος της Επιτροπής">
<P>
Ορισμένοι βουλευτές έθιξαν το θέμα των ειδικευμένων τεχνιτών ή «Meister». Επιτρέψτε μου να αποσαφηνίσω το θέμα αυτό. Η νέα οδηγία δεν επηρεάζει με κανέναν τρόπο τους εθνικούς κανονισμούς για τα προσόντα στον κλάδο της βιοτεχνίας, ούτε συνεπάγεται την εξίσωση προς τα κάτω των εθνικών κριτηρίων ποιότητας. Διατηρούνται δύο υφιστάμενα καθεστώτα για την αναγνώριση των επαγγελματικών προσόντων σε αυτόν τον τομέα: οι πλήρως καταρτισμένοι τεχνίτες μπορούν να κάνουν αίτηση για αναγνώριση της επαγγελματικής τους εμπειρίας ή για αναγνώριση των τίτλων εκπαίδευσης που διαθέτουν, όπου απαιτείται, βάσει μιας δοκιμασίας επάρκειας ή μιας περιόδου επιβλεπόμενης πρακτικής άσκησης. Επιπροσθέτως, η ειδική δομή ορισμένων εκπαιδευτικών προγραμμάτων, μεταξύ των οποίων και του γερμανικού επαγγελματικού τίτλου Meister, αναγνωρίζεται πλήρως. Επιβεβαιώνω ότι αυτό το ειδικό καθεστώς μπορεί να επεκταθεί και σε άλλα προγράμματα σπουδών μέσω της έγκρισης μέτρων εφαρμογής στο πλαίσιο της επιτροπής που συστάθηκε σύμφωνα με αυτή την οδηγία.
<P>
Θέλω να υπογραμμίσω και πάλι ότι οι πολύτιμες προσπάθειες του Ευρωπαϊκού Κοινοβουλίου, και ιδίως του εισηγητή, κ. Zappalà, και των σκιωδών εισηγητών, υπήρξαν ουσιώδεις για το επιτυχές αποτέλεσμα της διαπραγμάτευσης και της τελικής έγκρισης αυτής της σημαντικής πρότασης.
<P>
Η Επιτροπή θα διαβιβάσει λεπτομερή επισκόπηση των τροπολογιών που μπορεί να δεχθεί προκειμένου να περιληφθεί στα πρακτικά αυτής της συνόδου(1). Αυτή η επισκόπηση επιβεβαιώνει ότι η Επιτροπή υποστηρίζει πλήρως τη συμφωνία που επετεύχθη από τους συν-νομοθέτες. 
<SPEAKER ID="314" LANGUAGE="" NAME="Πρόεδρος." AFFILIATION="Έκθεση">
<P>
Η ψηφοφορία θα διεξαχθεί την Τετάρτη στις 11.30.
<P>
34 τροπολογίες μπορούν να γίνουν δεκτές εν όλω. Πρόκειται για τις τροπολογίες 2, 5, 7, 10, 12, 13, 26, 27, 28, 29, 31, 33, 34, 35, 36, 37, 38, 39, 40, 41, 42, 43, 44, 45, 46, 47, 48, 49, 50, 51, 52, 53, 54 και 55.
<P>
21 τροπολογίες πρέπει να απορριφθούν. Πρόκειται για τις τροπολογίες 1, 3, 4, 6, 8, 9, 11, 14, 15, 16, 17, 18, 19, 20, 21, 22, 23, 24, 25, 30 και 32. 
<SPEAKER ID="315" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0121/2005) της κ. Herranz García σχετικά με την απλοποίηση της κοινής οργάνωσης αγοράς για τα οπωροκηπευτικά (2004/2193(INI)). 
<SPEAKER ID="316" LANGUAGE="ES" NAME="María Esther Herranz García (PPE-DE )," AFFILIATION="εισηγήτρια">
<P>
Ωστόσο, η Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών κατέθεσε μια τροπολογία επί της έκθεσης, με την οποία παροτρύνει την Ευρωπαϊκή Επιτροπή να υποβάλει νομοθετική πρόταση το συντομότερο δυνατόν. Η ανακοίνωση της Επιτρόπου Fischer Boel, η οποία είναι εδώ μαζί μας, ότι θα αναβληθεί η μεταρρύθμιση του τομέα προκάλεσε μεγάλη δυσφορία μεταξύ των παραγωγών, δυσφορία την οποία θα ήθελα το Ευρωπαϊκό Κοινοβούλιο να σκεφτεί.
<P>
Η ανακοίνωση της Επιτρόπου αποτελεί σύμπτωμα της ελλιπούς σημασίας που προσδίδεται σε έναν εξαιρετικά σημαντικό τομέα, όπως τα οπωροκηπευτικά, και θα ήθελα να σας υπενθυμίσω για άλλη μια φορά ότι ο τομέας των οπωροκηπευτικών αντιπροσωπεύει το 17% της τελικής γεωργικής παραγωγής, στοιχείο το οποίο η Επιτροπή δεν έχει λάβει προφανώς υπόψη σε αυτή την κρίσιμη στιγμή, κατά την οποία διεξάγονται διαπραγματεύσεις για τις δημοσιονομικές προοπτικές για μια περίοδο επτά ετών.
<P>
Ένα ευέλικτο σύστημα για την αντιμετώπιση των κρίσεων, ελεγχόμενο από τις οργανώσεις των παραγωγών, θα ενίσχυε τον ρόλο τους ως διαχειριστών της αγοράς, γεγονός το οποίο θα λειτουργούσε επιπλέον ως δέλεαρ για τους ιδιώτες παραγωγούς που μέχρι στιγμής δεν θεώρησαν ωφέλιμο να ενταχθούν σε αυτές τις οργανώσεις. Το 60% των παραγωγών δεν ανήκουν σε αυτές τις οργανώσεις.
<SPEAKER ID="317" LANGUAGE="EN" NAME="Mariann Fischer Boel," AFFILIATION="μέλος της Επιτροπής.">
<P>
     Θα ήθελα να ξεκινήσω ευχαριστώντας την κ. Herranz García και τα μέλη της Επιτροπής Γεωργίας και Ανάπτυξης της Υπαίθρου για όλες τις προσπάθειες που κατέβαλαν κατά την εκπόνηση αυτής της έκθεσης.
<P>
Σχετικά με τη διαχείριση των κρίσεων, θα ήθελα να επιστήσω την προσοχή σας στην ανακοίνωση σχετικά με τη διαχείριση κινδύνων και κρίσεων στον τομέα της γεωργίας που δημοσιεύθηκε τον Φεβρουάριο 2005. Εκτός από τα οριζόντια μέτρα για τη διαχείριση κρίσεων που προτείνονται σε αυτό το πλαίσιο, θα εκτιμήσουμε την ανάγκη παροχής ειδικών μέσων στον τομέα των οπωροκηπευτικών. Θα εξετάσουμε ειδικά την πρόταση για δημιουργία αμοιβαίων κεφαλαίων.
<SPEAKER ID="318" LANGUAGE="NL" NAME="Albert Jan Maat," AFFILIATION="εξ ονόματος της Ομάδας PPE-DE">
<P>
   . – Κύριε Πρόεδρε, ό,τι και αν έχω να πω, θα ήθελα να ευχαριστήσω την εισηγήτρια, κ. Herranz García, για τη σαφή της θέση και επίσης να συγχαρώ την Επίτροπο Γεωργίας, διότι σε όλες τις συζητήσεις σχετικά με το τι θέλουμε, οφείλω να πω ότι παραμένει σταθερή στη συζήτηση για τις δημοσιονομικές προοπτικές και για το θέμα της συγχρηματοδότησης της γεωργικής πολιτικής, στάση που από μόνη της είναι άξια συγχαρητηρίων, ενώ ταυτόχρονα υποδεικνύει ότι η Επίτροπος, σε κάθε περίπτωση, υπερασπίζεται έναν ευρωπαϊκό τομέα τον οποίο επιθυμεί να διατηρήσει.
<P>
Τρίτον, αν υπάρχει λιγότερη γραφειοκρατία είναι πιθανότερο ότι τα χρήματα για αυτούς τους πόρους θα δαπανηθούν συνετά. Είναι απαράδεκτο το γεγονός ότι, σύμφωνα με τη σημερινή κατάσταση, το 25% αυτών των χρημάτων δεν δαπανώνται. Είναι σημαντικό η Επιτροπή να εξετάσει αυτό το θέμα χωρίς καθυστέρηση προκειμένου να διασφαλιστεί ότι τα χρήματα μπορούν να δαπανηθούν μέχρι και τώρα. Αν δεν είναι δυνατό να διοχετευτούν άμεσα στις οργανώσεις παραγωγών, τότε ο προϋπολογισμός που απομένει, ενόψει της μεγάλης καταστροφής λόγω ψύχους σε πολλά μέρη της Ευρώπης και άλλων φυσικών καταστροφών, περιλαμβανομένης της ξηρασίας, μπορεί να δαπανηθεί στον τομέα ώστε να ξεπεράσει αυτές τις δύσκολες καταστάσεις. Σε κάθε περίπτωση, θα ήθελα να ευχαριστήσω την εισηγήτρια και την Επίτροπο για μια αρκετά εποικοδομητική στάση. 
<SPEAKER ID="319" LANGUAGE="ES" NAME="María Isabel Salinas García," AFFILIATION="εξ ονόματος της Ομάδας PSE">
<P>
Η έκθεση πρωτοβουλίας που συζητάμε σήμερα απολαύει ευρείας υποστήριξης, πλειοψηφικής υποστήριξης στην πραγματικότητα, όχι μόνο στην Επιτροπή Γεωργίας και Ανάπτυξης της Υπαίθρου αλλά, ελπίζω, και σε αυτό το Κοινοβούλιο, και πάνω από όλα στον ίδιο τον τομέα –πράγμα καθόλου εύκολο– και περιλαμβάνει πολλά από τα σημεία που υποστηρίζει και έχει εισαγάγει η Ομάδα μου, η Σοσιαλιστική Ομάδα, με τη μορφή τροπολογιών: μεγαλύτερη ευελιξία για τις οργανώσεις των παραγωγών οπωροκηπευτικών OPCH, την ανάγκη να διευκρινιστεί η πρόσβαση στα λειτουργικά ταμεία και να καταστεί λιγότερο γραφειοκρατική, να προωθηθούν οι οργανώσεις και να δοθεί έμφαση στη συγκέντρωση της προσφοράς, καθώς και την ανάγκη να προστατευθούν οι παραγωγοί μας από τρίτες χώρες, διαχείριση των καταστάσεων κρίσης κλπ.
<SPEAKER ID="320" LANGUAGE="" NAME="Διαμάντω Μανωλάκου," AFFILIATION="εξ ονόματος της Ομάδας GUE/NGL">
<P>
   . – Κύριε Πρόεδρε, ο κλάδος των οπωροκηπευτικών είναι από τους πιο δυναμικούς και γι’ αυτό δίκαια γίνεται συζήτηση. Αποτελεί το 17% των γεωργικών προϊόντων και παίρνει μόνο το 4% των γεωργικών πόρων. Ταυτόχρονα, απασχολεί ένα σημαντικό τμήμα του αγροτικού και εργατικού δυναμικού.
<P>
Ακόμη, εκφράζεται συμφωνία για τον ΠΟΕ και ταυτόχρονα προτείνεται να διαφυλαχθούν τα οπωροκηπευτικά από τις συζητήσεις του ΠΟΕ. Εκθειάζονται οι ομάδες παραγωγών, αλλά ταυτόχρονα εκτιμάται ότι δεν λειτούργησαν καλά και διαπιστώνεται ότι μόνο το 40% της παραγωγής πέρασε μέσα από αυτούς και απορρόφησαν μόνο το 25% των πόρων.
<SPEAKER ID="321" LANGUAGE="FR" NAME="Filip Adwent," AFFILIATION="εξ ονόματος της Ομάδας IND/DEM">
<P>
   . – Κύριε Πρόεδρε, θα ήθελα να εκφράσω την τεράστια ανησυχία μου για τις πιθανές εισαγωγές κόκκινων φρούτων από την Ασία το 2005.
<P>
Η Πολωνία έχει 450 000 κτήματα που παράγουν κόκκινα φρούτα. Πέρυσι, οι εισαγωγές κόκκινων φρούτων από την Ασία προκάλεσαν καταστροφή. Οι τιμές έπεσαν σε τέτοιο σημείο που τα φρούτα δεν συλλέχθηκαν καν. Μια ακόμη τέτοια χρονιά θα σημάνει το τέλος για 200 000 κτήματα. Καθώς κάθε οικογένεια έχει κατά μέσο όρο 5 άτομα, αυτό σημαίνει ένα εκατομμύριο άνθρωποι χωρίς εισόδημα αυτό το φθινόπωρο: πρόκειται για αδικαιολόγητη κοινωνική καταστροφή. Ένας γεωργός που χάνει τη γη του και συνεπώς την εργασία του χάνει επιπλέον το σπίτι του διότι πουλά τη γη στην οποία αυτό είναι χτισμένο. Χάνει επίσης τις ρίζες του διότι αναγκάζεται να μετακομίσει πολύ μακριά στην πόλη για να βρει εργασία. Ωστόσο, στην Πολωνία δεν υπάρχουν δουλειές στις πόλεις. Επισήμως, το 20% του πληθυσμού είναι άνεργοι. Η λυπηρή αλήθεια είναι ότι οι γεωργοί είναι πολύ πιθανό να στραφούν στο έγκλημα καθώς διώκονται από τα σπίτια τους εξαιτίας μιας ανεύθυνης οικονομικής πολιτικής.
<SPEAKER ID="322" LANGUAGE="PL" NAME="Jan Tadeusz Masiel (NI )." AFFILIATION="">
<P>
   – Κύριε Πρόεδρε, κυρία Herranz García, χαιρετίζω θερμά αυτή την πρόταση ψηφίσματος και θα ήθελα να ευχαριστήσω την εισηγήτρια, η οποία διασφάλισε ότι καλύπτεται και η κατάσταση στα νέα κράτη μέλη.
<SPEAKER ID="323" LANGUAGE="PL" NAME="Zdzisław Zbigniew Podkański (PPE-DE )." AFFILIATION="">
<P>
   – Κύριε Πρόεδρε, κυρίες και κύριοι, η μεγάλη διεύρυνση της ΕΕ το 2004 μας έφερε μπροστά σε νέες προκλήσεις και νέα προβλήματα. Αν και έχει περάσει ήδη ένας χρόνος που εργαζόμαστε μαζί, δυστυχώς δεν έχουμε καταφέρει να διορθώσουμε τα λάθη που έγιναν κατά τις διαπραγματεύσεις για την προσχώρηση των νέων κρατών μελών. Όλοι κατανοούμε ότι οι αποφάσεις απαιτούν χρόνο και σκέψη, αλλά γνωρίζουμε επίσης ότι υπάρχουν πολλά επείγοντα θέματα που δεν σηκώνουν καθυστέρηση.
<P>
Ένα τέτοιο θέμα είναι ο απαραίτητος κανονισμός της αγοράς οπωροκηπευτικών. Η εφαρμογή μέτρων προστασίας στις αγορές για τα μαλακά φρούτα και τα μήλα είναι θέμα μεγάλης σημασίας για τα νέα κράτη μέλη. Οι ευρωπαίοι παραγωγοί αντιμετωπίζουν τεράστια προβλήματα και πλήττονται από τραγικές συνέπειες ως αποτέλεσμα της εισροής μαλακών φρούτων, όπως φράουλες, φραγκοστάφυλα, βατόμουρα και κεράσια, από την Κίνα, το Μαρόκο και τη Σερβία. Οι πολωνοί παραγωγοί και μεταποιητές έχουν δεχθεί ιδιαίτερα δυνατό πλήγμα, καθώς η Πολωνία παράγει περίπου το 50% όλων των μαλακών φρούτων στην Ευρωπαϊκή Ένωση, ενώ παράλληλα είναι και μεγάλη παραγωγός μήλων. Μετά από αρκετές παρεμβάσεις επί του θέματος από εμένα και άλλους βουλευτές, είμαι ιδιαίτερα ικανοποιημένος που ο Πρόεδρος του Κοινοβουλίου και η Επιτροπή Γεωργίας του Κοινοβουλίου έστρεψαν την προσοχή τους σε αυτό το θέμα, ενώ η δεύτερη υιοθέτησε μια πολύ επαγγελματική προσέγγιση στο πρόβλημα. Το τελικό αποτέλεσμα ήταν ότι και η Επιτροπή έλαβε το θέμα σοβαρά υπόψη και έστειλε μια αντιπροσωπεία στην Πολωνία για να διεξαγάγει επιτόπιες έρευνες. Ελπίζω αυτή η αντιπροσωπεία να ολοκληρώσει το έργο της πριν αρχίσει η περίοδος αγοράς φρούτων και να καταφέρουμε να παράσχουμε την απαραίτητη βοήθεια και να λάβουμε τα αναγκαία μέτρα πριν να είναι πολύ αργά.
<P>
Κυρίες και κύριοι, η έκθεση που η κ. Herranz García υπέβαλε στο Κοινοβούλιο αξίζει ιδιαίτερης προσοχής και η Επιτροπή πρέπει συνεπώς να καταλήξει στα σωστά συμπεράσματα από αυτή και να στρωθεί στη δουλειά χωρίς καθυστέρηση. Αποφεύγοντας την αντιμετώπιση αυτού του προβλήματος, αποφεύγουμε τις αναγκαίες λύσεις και κάνουμε τα πράγματα ακόμα χειρότερα για πολλούς αγρότες και ευρωπαίους παραγωγούς, προκαλώντας παράλληλα διαφωνίες και ανησυχία στο κοινό. 
<SPEAKER ID="324" LANGUAGE="" NAME="Κατερίνα Μπατζελή (PSE )." AFFILIATION="">
<P>
Η έκθεση της κυρίας Garcia, την οποία οφείλω να συγχαρώ, αποτελεί μια σωστή βάση για να καταθέσετε τις προτάσεις σας μέχρι, το αργότερο, το φθινόπωρο.
<P>
Τρίτον, ιδιαίτερη προσοχή θα πρέπει να δοθεί στο πλαίσιο των διεθνών σας διαπραγματεύσεων. Ήδη η χαμηλή εξωτερική προστασία των οπωροκηπευτικών θα πρέπει να ληφθεί υπόψη στις ειδικές ρυθμίσεις που προβλέπονται για τα ευαίσθητα προϊόντα αλλά και στον κανονισμό μεθοδολογίας της ισοδυνάμου κατ’ αξία δασμών ad valorem.
<SPEAKER ID="325" LANGUAGE="EN" NAME="Jeffrey Titford (IND/DEM )." AFFILIATION="">
<P>
   – Κύριε Πρόεδρε, οφείλω να συγχαρώ την εισηγήτρια για την εκπόνηση ενός κειμένου 19 σελίδων, οι οποίες ακόμα και με τα γενικά κριτήρια της κοινοτικής τεκμηρίωσης, αποτελούν την πιο δυσανάγνωστη, γραφειοκρατική μπούρδα που υποβάλλεται με τον γελοίο τίτλο της «απλοποίησης» της αγοράς στον τομέα των οπωροκηπευτικών! Ποτέ στον τομέα της καλλιέργειας οπωροκηπευτικών δεν έχουν ειπωθεί τόσα πολλά χωρίς κανένα σκοπό. Εντούτοις, θέλω να επιστήσω την προσοχή των βουλευτών στην παράγραφο 46, η οποία υπενθυμίζει στην Επιτροπή το γεγονός ότι οι εισαγωγές από τρίτες χώρες δεν εξασφαλίζουν πάντοτε τα επίπεδα ασφάλειας και ποιότητας στα οποία είναι συνηθισμένος ο ευρωπαίος καταναλωτής και επομένως χρειάζεται να θεσμοθετηθούν κατάλληλοι έλεγχοι για να εξασφαλιστεί ότι τα προϊόντα των τρίτων χωρών πληρούν τις ίδιες απαιτήσεις ασφάλειας και ποιότητας όπως τα προϊόντα της Ευρωπαϊκής Ένωσης. Αυτό σε γενικές γραμμές σημαίνει ότι οι μη κοινοτικές χώρες μπορούν να παράγουν τα προϊόντα τους φθηνότερα και αυτό πρέπει να σταματήσει με κάθε κόστος. Αυτός είναι καθαρός προστατευτισμός και έχει στόχο να διατηρήσει την αγορά οπωροκηπευτικών της ΕΕ σε ένα προστατευμένο περιβάλλον, ελεγχόμενο από ασφυκτική γραφειοκρατία, στο οποίο ο εξωτερικός ανταγωνισμός δεν πρέπει να εισχωρήσει ποτέ.
<P>
Ωστόσο, η κ. Herranz García θέλει κανονισμούς, ακόμα και στα φυτά καρυκεύματος και στον μαϊντανό! Αναφέρεται και το ραβέντι, αλλά δεν θα υποκύψω στο προφανές αστείο, παρά μόνο για να πω ότι, σε αντίθεση με την ΕΕ, η βιομηχανία δεν θέλει να τα κάνει σαλάτα, να τα καλλιεργήσει θέλει μόνο!
<SPEAKER ID="326" LANGUAGE="ES" NAME="María del Pilar Ayuso González (PPE-DE )." AFFILIATION="">
<P>
Κατάγομαι από την Castilla-La Mancha, η οποία είναι μια μεγάλη παραγωγός περιοχή σκόρδου. Το σκόρδο αποτελεί παράδειγμα ενός προϊόντος που έχει να αντιμετωπίσει αθρόες εισαγωγές, κυρίως από την Κίνα, οι οποίες απειλούν την επιβίωση πολλών γεωργικών εκμεταλλεύσεων.
<P>
Οι αδυναμίες του συστήματος, όπως ο μεγάλος βαθμός γραφειοκρατίας, η νομική ανασφάλεια των οργανώσεων των παραγωγών και η έλλειψη γενναιοδωρίας εκ μέρους της Κοινότητας όσον αφορά την παροχή κινήτρων για τη συγκέντρωση της προσφοράς, είναι οι κύριοι λόγοι για τους οποίους το σύστημα που εφαρμόστηκε το 1996 έχει καταστεί αναποτελεσματικό.
<SPEAKER ID="327" LANGUAGE="HU" NAME="Tabajdi, Csaba Sándor (PSE )." AFFILIATION="">
<P>
Είναι συνεπώς σημαντικό να στηριχθεί η επιδότηση των ΟΠ και ειδικά να ενθαρρυνθεί η δημιουργία ΟΠ και η παροχής πρόσθετης στήριξης για τις νέες ΟΠ. Για τον λόγο αυτόν, απαιτείται η αύξηση του υφιστάμενου ανώτατου ορίου συνδρομών αναλογικά προς τα έσοδα από πωλήσεις από 4,1% σε 6%. Είναι καίριας σημασίας ο συντονισμός των μέτρων της αγοράς (πρώτος πυλώνας) με την ανάπτυξη της υπαίθρου (δεύτερος πυλώνας). Οι πιστώσεις του Ευρωπαϊκού Γεωργικού Ταμείου Προσανατολισμού και Εγγυήσεων δεν θα χρηματοδοτήσουν επαρκώς την ανάπτυξη υποδομών και επενδύσεων· συνεπώς, η χρηματοδότηση της ανάπτυξης της υπαίθρου πρέπει να διατεθεί στις ΟΠ.
<P>
Υπάρχουν πολλά προϊόντα στρατηγικής σημασίας που δεν μπορούν να λάβουν τη στήριξη της αγοράς με το σημερινό πλαίσιο. Στην περίπτωση των μαλακών καρπών, των βύσσινων και των μανιταριών, απαιτούνται ισχυρότερα μέτρα διαχείρισης της κρίσης. Πρέπει να συμπεριληφθούν στα μεταποιημένα προϊόντα και πρέπει επίσης να απευθύνουμε έκκληση για την προστασία του γλυκού καλαμποκιού από τις κινεζικές εισαγωγές. Ευχαριστώ την Επίτροπο Boel για την επιστολή της και ελπίζω να έχει βρεθεί μια λύση. 
<SPEAKER ID="328" LANGUAGE="PL" NAME="Witold Tomczak (IND/DEM )." AFFILIATION="">
<P>
Ωστόσο, ενώ η Επιτροπή επεσήμανε στις μελέτες της ότι η ΕΕ θα κέρδιζε έως και 19 νέες ποικιλίες οπωροκηπευτικών με την ένταξη των νέων κρατών μελών και ότι έτσι θα αυξανόταν η αυτάρκεια της ΕΕ σε τρόφιμα και θα ικανοποιούνταν οι καταναλωτές, δεν σημειώθηκε καμία αλλαγή στην οργάνωση της αγοράς με βάση αυτά τα στοιχεία. Αυτό σημαίνει ότι αντιμετωπίζουμε μια παράδοξη κατάσταση σύμφωνα με την οποία υπάρχει ένας ειδικός μηχανισμός στήριξης για μια ποικιλία δαμάσκηνων, ενώ δεν υπάρχει τίποτα παρόμοιο για τα μήλα, παρά το γεγονός ότι αυτά αντιστοιχούν στο 32% όλων των φρούτων που συλλέγονται, ποσοστό που τα καθιστά το πιο δημοφιλές είδος φρούτου. Υπάρχουν μηχανισμοί στήριξης για καρύδια και μπανάνες, αλλά δεν υπάρχει ούτε ένας για κάποιο από τα φρούτα που ανήκουν στην τεράστια ποικιλία των μαλακών φρούτων, τα οποία από τη φύση τους έχουν εξαιρετικά μικρή διάρκεια ζωής και συνεπώς υπόκεινται σε διακυμάνσεις τιμής.
<P>
Θα ήθελα να υπενθυμίσω στην Επίτροπο ότι περνά άλλη μια εποχή χωρίς να έχει βρεθεί ούτε μια λογική λύση. Η πολιτική που εφαρμόζεται στα 15 παλαιά κράτη μέλη παραμένει πιο ευνοϊκή από αυτή που εφαρμόζεται στα 10 νέα κράτη μέλη και δίνεται η εντύπωση ότι η Επιτροπή προσποιείται απλώς ότι λαμβάνει μέτρα παρά ότι βρίσκει πρακτικές λύσεις. Σε μια προσπάθεια να εξασφαλιστεί χρόνος, εστάλη στην Πολωνία μια ειδική ομάδα επιθεωρητών. Πρόκειται για ένα ατυχές παιχνίδι που παίζεται ενόψει της επιτακτικής ανάγκης για σταθεροποίηση της αγοράς οπωροκηπευτικών και για διασφάλιση της επιβίωσης χιλιάδων παραγωγών και των οικογενειών τους, ειδικά στα νέα κράτη μέλη. Επιπλέον, είναι επικίνδυνο παιχνίδι δεδομένου ότι οι καταναλωτές είναι εκείνοι που θα υποστούν τις συνέπειες των διακυμάνσεων των τιμών και θα ανεχτούν τα φρούτα κακής ποιότητας που πρέπει να εισαχθούν από τρίτες χώρες και θέτουν την υγεία σε κίνδυνο. Υπάρχει, ωστόσο, μια πολύ απλή λύση. Τα νέα κράτη μέλη μπορούν να παράσχουν μια εγγυημένη ποσότητα μαλακών φρούτων και μήλων υψηλής ποιότητας. Συνεπώς, η υποστήριξή τους πρέπει να αποτελέσει θέμα προτεραιότητας, θέτοντας μεταξύ άλλων περιορισμούς στις εισαγωγές, εκτός, φυσικά, αν οι πολίτες θέλουν να υιοθετηθεί μια εντελώς διαφορετική προσέγγιση στην ευρωπαϊκή αλληλεγγύη και να χρησιμοποιηθεί η κοινή γεωργική πολιτική για να καλύψει τις πρόσθετες ποσοστώσεις. 
<SPEAKER ID="329" LANGUAGE="IT" NAME="Armando Dionisi (PPE-DE )." AFFILIATION=".">
<P>
Το 2004 μεγάλο μέρος της παραγωγής τομάτας δεν συλλέχθηκε από τα χωράφια μας, καθώς οι τεράστιες ποσότητες μεταποιημένης ντομάτας από την Κίνα σε πολύ χαμηλές τιμές και χωρίς υγειονομικούς ελέγχους προκάλεσαν κρίση σε αυτόν τον τομέα. Η κονσέρβες από την Κίνα μεταποιούνται στην Ιταλία, συχνά αναμειγνύονται με ιταλικά προϊόντα και στη συνέχεια πωλούνται ως ιταλικό προϊόν χωρίς να μπορεί ο καταναλωτής να αναγνωρίσει την πραγματική τους προέλευση. Η επισήμανση αντιπροσωπεύει μια αποτελεσματική διασφάλιση ποιότητας και διαφάνειας.
<P>
Θα ήθελα να κλείσω υπενθυμίζοντας ότι ο τομέας των οπωροκηπευτικών βρίσκεται σε ιδιαίτερα μειονεκτική θέση σε σχέση με άλλους γεωργικούς τομείς, καθώς λαμβάνει μόνο το 4% των κοινοτικών πόρων και απαιτεί πολύ υψηλά ποσοστά συγχρηματοδότησης από τους παραγωγούς. 
<SPEAKER ID="330" LANGUAGE="FR" NAME="Béatrice Patrie (PSE )." AFFILIATION="">
<P>
   – Κύριε Πρόεδρε, κύριε Επίτροπε, κυρίες και κύριοι, θα ήθελα καταρχάς να συγχαρώ την εισηγήτριά μας για την ποιότητα του έργου της. Θα ήθελα ακόμη να τονίσω τη σημασία που έχει η όσο το δυνατόν γρηγορότερη μεταρρύθμιση της κοινής οργάνωσης της αγοράς στον τομέα των οπωροκηπευτικών, κάτι που υποσχέθηκε να πράξει η Ευρωπαϊκή Επιτροπή στην ανακοίνωσή της στις 10 του περασμένου Αυγούστου. Υπάρχει ουσιαστικά συμφωνία για τη διατήρηση της κοινής οργάνωσης της αγοράς στη σημερινή της μορφή. Δεν είναι συνεπώς αναγκαία η ολοκληρωτική μεταρρύθμιση του τομέα. Ωστόσο, από την κρίση που σημειώθηκε τα τελευταία χρόνια, στη νοτιοδυτική Γαλλία για παράδειγμα, προκύπτει η επείγουσα ανάγκη προσαρμογής των μηχανισμών της κοινής οργάνωσης της αγοράς.
<P>
Στο θέμα της διαχείρισης των κρίσεων, πρώτον, πρέπει να είμαστε σε θέση να ανταποκρινόμαστε γρήγορα και αποτελεσματικά στις κρίσεις υπερπαραγωγής. Πλεόνασμα της τάξης του 5 έως 10% στην προσφορά συνεπάγεται πτώση των τιμών κατά 30 έως 50%. Νομίζω, συνεπώς, ότι το ανώτατο όριο για τις επιτρεπόμενες αποσύρσεις πρέπει να αυξηθεί στο 20% της παραγωγής.
<P>
Όσον αφορά τον προϋπολογισμό, θέλω να τονίσω ότι οι παραγωγοί κάνουν σημαντικές προσπάθειες. Παράγουν το 15% της αξίας της ευρωπαϊκής γεωργικής παραγωγής αλλά λαμβάνουν μόνο το 3,5% των ενισχύσεων. Προσωπικά πιστεύω ότι ο προϋπολογισμός που διατίθεται στις οργανώσεις παραγωγών πρέπει να αυξηθεί από το 4,1% στο 6% της αξίας της εμπορεύσιμης παραγωγής.
<P>
Θα κλείσω αναφερόμενη στην εξωτερική διάσταση του θέματος, η οποία είναι ζωτικής σημασίας. Είναι σημαντικό ο βαθμός ανοίγματος της αγοράς να ελέγχεται και να ρυθμίζεται: πρέπει να διατηρηθεί η κοινοτική προτίμηση, πρέπει να συμπεριληφθούν τα οπωροκηπευτικά στον κατάλογο των ευαίσθητων προϊόντων και πρέπει να υπάρξει αμοιβαιότητα στο άνοιγμα του γεωργικού εμπορίου, περιλαμβανομένων των συναφών με την υγεία των φυτών πτυχών· αυτά πρέπει να είναι εν τέλει τα αιτήματα της Ευρωπαϊκής Ένωσης στην υπουργική διάσκεψη που θα γίνει στο Χονγκ Κονγκ τον Δεκέμβριο του 2005 και στο πλαίσιο των διμερών εμπορικών συμφωνιών. 
<SPEAKER ID="331" LANGUAGE="DE" NAME="Christa Klaß (PPE-DE )." AFFILIATION="">
<P>
   – Κύριε Πρόεδρε, κυρία Επίτροπε, κυρίες και κύριοι, η αγορά των οπωροκηπευτικών ανέκαθεν παρουσίαζε διακυμάνσεις ως προς τις τιμές. Οι παραγωγοί έχουν λίγο-πολύ συμβιβαστεί με αυτό. Στο παρελθόν δεν επιτεύχθηκε καμία βελτίωση ως προς τη σταθερότητα του τομέα με αποσύρσεις, δηλαδή παρεμβάσεις. Γι’ αυτό, το 1996 δημιουργήθηκε με τη μεταρρύθμιση της ΚΟΑ των οπωροκηπευτικών ένα νέο μέσον, τα λεγόμενα επιχειρησιακά ταμεία. Έτσι, δημοσιονομικοί πόροι μεταβιβάστηκαν από την παρέμβαση σε ένα σύγχρονο και μελλοντοστραφές όργανο.
<P>
Η Επιτροπή αποφάσισε να προχωρήσει το 2006 τόσο στην απλούστευση της ΚΟΑ οπωροκηπευτικών όσο και στην επεξεργασία της ΚΟΑ μεταποιημένων οπωροκηπευτικών. Σήμερα ικανοποιούνται ήδη σε μεγάλο μέτρο οι απαιτήσεις μιας σύγχρονης οργάνωσης αγοράς για τα οπωροκηπευτικά. Κατά τη γνώμη μου η κοινή οργάνωση αγοράς μεταποιημένων οπωροκηπευτικών πρέπει να μεταρρυθμιστεί εκ βάθρων. Χρειάζονται περισσότερες καλές προσεγγίσεις. Εδώ στην Ευρώπη, χρειαζόμαστε μια θεμελιώδη συζήτηση γι’ αυτό και ένας τομέας προσανατολισμένος στην αγορά χρειάζεται υποδείξεις για τον δρόμο που πρέπει να ακολουθήσει στο μέλλον. 
<SPEAKER ID="332" LANGUAGE="PL" NAME="Czesław Adam Siekierski (PPE-DE )." AFFILIATION="">
<P>
   – Η προσχώρηση 10 νέων κρατών μελών στην Ευρωπαϊκή Ένωση σήμανε την ανάγκη για αλλαγές στα μέσα που εδραιώνουν την κοινή οργάνωση της αγοράς των οπωροκηπευτικών, ώστε να επιταχυνθεί ο ρυθμός σύστασης ομάδων και οργανώσεων παραγωγών και να ξεκινήσουν αυτές να λειτουργούν αποτελεσματικά, αλλά και να αποτραπεί η πρόκληση καταστροφής στην αγορά. Υπάρχουν πολύ λίγες οργανώσεις παραγωγών στα νέα κράτη μέλη, με το ποσοστό στην Πολωνία να κυμαίνεται γύρω στο 1,5% της αγοράς.
<SPEAKER ID="333" LANGUAGE="PL" NAME="Janusz Wojciechowski (PPE-DE )." AFFILIATION="">
<P>
Η αλληλεγγύη είναι μια ωραία λέξη και εμείς οι Πολωνοί γνωρίζουμε καλά την αξία της. Η αλληλεγγύη, όμως, δεν πρέπει να σημαίνει την επιβολή της φτώχειας ενός άλλου λαού σε εμάς. Δεν μπορούμε να επιτρέψουμε τη χρεοκοπία και τη φτώχεια των αγροτών μας ώστε να μπορούν άλλοι λαοί να πωλούν τα προϊόντα τους στην ΕΕ. Ένας πολύ καλός λόγος για τον οποίο αυτό δεν πρέπει να επιτραπεί είναι ότι υπάρχουν σοβαρές ανησυχίες ότι η ελευθέρωση ωφελεί περισσότερο τους κερδοσκόπους παρά τους αγρότες από τις φτωχές χώρες. Εξακολουθώ να πιστεύω ότι θα ήταν καλή ιδέα να εφαρμοστούν μέτρα προστασίας και να επιβληθούν περιορισμοί στις εισαγωγές φρούτων στην αγορά της ΕΕ. Υποστηρίζω πλήρως την έκθεση της κ. Herranz García, και εκτιμώ ιδιαίτερα την προσπάθεια που κατέβαλε για την κατάρτισή της. 
<SPEAKER ID="334" LANGUAGE="EN" NAME="Mariann Fischer Boel," AFFILIATION="μέλος της Επιτροπής">
<P>
Στα συμπεράσματα της Προεδρίας του Νοεμβρίου 2004 αναγνωρίστηκε ότι η πορεία από τη μεταρρύθμιση του 1996 και εξής πρέπει να ακολουθηθεί και στον τομέα των νωπών φρούτων. Εντούτοις, ζητήθηκε επίσης από την Επιτροπή να διεξαγάγει μια εκτίμηση των επιπτώσεων για όλες τις πτυχές των μεταποιημένων φρούτων και εσπεριδοειδών. Η εκτίμηση θα είναι διαθέσιμη στις αρχές του 2006. Για λόγους συνοχής, η Επιτροπή αποφάσισε να υποβάλει μια γενική πρόταση, η οποία θα καλύπτει τόσο τα νωπά όσο και τα μεταποιημένα φρούτα.
<P>
Σύμφωνα με τις πληροφορίες που διαθέτουμε από το σύστημα αυτό, μόνο τρεις εμφανίσεις φρέσκων και κατεψυγμένων φρούτων, τα οποία δεν πληρούσαν τα κριτήριά μας, παρατηρήθηκαν κατά την περίοδο Ιανουαρίου 2002-Απριλίου 2005. Δεδομένων των μεγάλων ποσοτήτων που εισάγονται, θεωρώ ότι πρόκειται για πολύ μικρή ποσότητα.
<SPEAKER ID="335" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί την Τετάρτη στις 11.30. 
<SPEAKER ID="336" LANGUAGE="" NAME="Πρόεδρος." AFFILIATION="">
<P>
   Το επόμενο θέμα είναι η έκθεση (A6-0096-2005) του κ.Wojciechowski, εξ ονόματος της Επιτροπής Γεωργίας, σχετικά με την πρόταση κανονισμού του Συμβουλίου που αφορά την τροποποίηση του κανονισμού (ΕΚ) αριθ. 1868/94 για την καθιέρωση καθεστώτος ποσοστώσεων για την παραγωγή αμύλου γεωμήλων (COM(2004)772 – C6-0014/2005 – 2004/0269(CNS)). 
<SPEAKER ID="337" LANGUAGE="EN" NAME="Mariann Fischer Boel," AFFILIATION="μέλος της Επιτροπής">
<P>
     Κύριε Πρόεδρε, καταρχάς θα ήθελα να ευχαριστήσω τον κ Wojciechowski και τα μέλη της Επιτροπής Γεωργίας και Ανάπτυξης της Υπαίθρου για τις προσπάθειες που κατέβαλαν για την εκπόνηση αυτής της έκθεσης. Θα ήθελα να εντάξω αυτή την πρόταση στο πλαίσιό της. Στις 26 Ιουνίου 2003, το Συμβούλιο ενέκρινε μια θεμελιώδη μεταρρύθμιση της κοινής γεωργικής πολιτικής, η οποία αλλάζει σημαντικά τον τρόπο με τον οποίο η Ευρωπαϊκή Ένωση στηρίζει τον αγροτικό τομέα. Όσον αφορά το άμυλο γεωμήλων, το 40% της ενίσχυσης που καταβλήθηκε στους παραγωγούς ήταν αποσυνδεδεμένο και εντασσόταν στο καθεστώς της ενιαίας ενίσχυσης ανά γεωργική εκμετάλλευση. Μετά τη διεύρυνση, έξι από τα δέκα νέα κράτη μέλη εντάχθηκαν στο σύστημα ποσοστώσεων αμύλου γεωμήλων για πρώτη φορά την περίοδο εμπορίας 2004-2005.
<P>
Από το 1995, οπότε εισήχθησαν οι ποσοστώσεις παραγωγής αμύλου γεωμήλων, προσπαθούμε να καθορίσουμε μια στρατηγική για τη διασφάλιση, την ενίσχυση και την προώθηση της ανάπτυξης αυτού του πολύ σημαντικού τομέα.
<P>
Επιστρέφω στην πρόταση που συζητάμε σήμερα. Είναι ζωτικής σημασίας να διατηρηθεί η σταθερότητα αυτού του ευαίσθητου τομέα, λαμβάνοντας παράλληλα υπόψη τις θεμελιώδεις αλλαγές που οφείλονται στη μεταρρύθμιση της ΚΓΠ και στη διεύρυνση. Πρώτον, να συνεχιστούν οι ποσοστώσεις για μια περίοδο δύο ετών αντί για τα τρία που προβλέπονται στον Κανονισμό (ΕΚ) αριθ. 1868/94. Αυτό το χρονικό πλαίσιο θα μας επιτρέψει να εκτιμήσουμε τις αρχικές επιπτώσεις της μεταρρύθμισης της ΚΓΠ και της διεύρυνσης στον τομέα του αμύλου γεωμήλων και θα μας δώσει τη δυνατότητα να δράσουμε άμεσα σε περίπτωση ανάγκης.
<SPEAKER ID="338" LANGUAGE="PL" NAME="Janusz Wojciechowski (PPE-DE )," AFFILIATION="εισηγητής">
<P>
Ωστόσο, για το δεύτερο θέμα ακολούθησε ζωηρή συζήτηση, σχετικά με το εάν θα έπρεπε να γίνουν αλλαγές στα επίπεδα ποσόστωσης. Μεγάλο μέρος της συζήτησης επικεντρώθηκε στο θέμα του κατά πόσον τα νέα κράτη μέλη έτυχαν άδικης μεταχείρισης, δεδομένου ότι οι ποσοστώσεις που τους είχαν κατανεμηθεί κατά τη διάρκεια των ενταξιακών διαπραγματεύσεων δεν αντιστοιχούσαν στο παραγωγικό δυναμικό τους. Ενώ οι ποσοστώσεις για τα 15 παλαιά κράτη μέλη αντιπροσωπεύουν το 89% της συνολικής ποσόστωσης της ΕΕ ύψους 1 947 000 τόνων, οι ποσοστώσεις για τα 10 νέα κράτη μέλη αντιστοιχούν μόνον στο 11% αυτού του μεγέθους.
<P>
Θα υπενθυμίσω στον Επίτροπο και το Κοινοβούλιο ότι οι αριθμοί δείχνουν σαφώς ότι τα 10 νέα κράτη μέλη παρήγαγαν περισσότερες ποσότητες γεωμήλων από ό,τι τα 15 παλαιά κράτη μέλη μέχρι το 1999, με περίπου 1 400 000 εκτάρια γεωμήλων που καλλιεργήθηκαν στα παλαιά κράτη μέλη σε σύγκριση με 1 600 000 εκτάρια στα νέα κράτη μέλη. Η κατάσταση μεταβλήθηκε κάπως στο μεταξύ, ως αποτέλεσμα ξαφνικής πτώσης στην ποσότητα που καλλιεργήθηκε στα 10 νέα κράτη μέλη, αλλά τα ποσοστά παραγωγής παραμένουν πολύ υψηλά. Κατά τη συζήτηση αναφέρθηκε ως παράδειγμα η Πολωνία, η μεγαλύτερη παραγωγός γεωμήλων της ΕΕ. Παρότι μεγάλες λωρίδες περιοχών παραγωγής γεωμήλων της Πολωνίας έχουν εγκαταλειφθεί, η χώρα παραμένει κυρίαρχη δύναμη στην παραγωγή γεωμήλων. Παρά ταύτα, οι ποσοστώσεις παραγωγής που της έχουν κατανεμηθεί είναι αρκετές φορές χαμηλότερες από αυτές που έχουν κατανεμηθεί στη Γερμανία, τις Κάτω Χώρες ή τη Γαλλία. Αυτή η μειωμένη ποσόστωση σημαίνει ότι η Πολωνία, ένας γίγαντας της παραγωγής γεωμήλων, δεν θα παράγει αρκετό άμυλο για να ικανοποιεί την εγχώρια ζήτηση, και θα είναι αναγκασμένη να εισάγει μεγάλες ποσότητες αυτού του προϊόντος. Τα άλλα νέα κράτη μέλη, ιδιαίτερα η Λιθουανία, αντιμετωπίζουν παρόμοια προβλήματα.
<P>
Από την άλλη μεριά, τονίστηκε ότι, παρότι στα 15 παλαιά κράτη μέλη έχουν κατανεμηθεί υψηλές ποσοστώσεις παραγωγής αμύλου, αυτές οι ποσοστώσεις, για πολλά χρόνια, δεν έχουν χρησιμοποιηθεί. Για παράδειγμα, στη διάρκεια των έξι τελευταίων ετών, οι ποσοστώσεις εκπληρώθηκαν μόνον το 2001, και η υστέρηση τα υπόλοιπα έτη κυμαινόταν από 3% έως 17%. Όπως σημειώθηκε, είναι εξαιρετικά άδικο το γεγονός ότι ορισμένες χώρες αδυνατούν να εκπληρώσουν τις ποσοστώσεις τους ενώ άλλες χώρες πασχίζουν να επιβιώσουν επειδή οι ποσοστώσεις τους είναι πολύ χαμηλές.
<SPEAKER ID="339" LANGUAGE="LT" NAME="Laima Andrikiene" AFFILIATION="εξ ονόματος της Ομάδας PPE-DE.">
<P>
   ,  Το θέμα των ποσοστώσεων παραγωγής γεωμήλων είναι πολύ σημαντικό για ορισμένα από τα νέα κράτη μέλη της ΕΕ, κυρίως για τη Λιθουανία και την Πολωνία. Το πρόβλημα είναι ότι η συμφωνία προσχώρησης στην Ευρωπαϊκή Ένωση έχει καθορίσει πολύ χαμηλή ποσόστωση για τη Λιθουανία για την παραγωγή αμύλου γεωμήλων – 1 211 τόνοι ετησίως, οι οποίοι αντιστοιχούν μόλις στο 0,06% της ποσόστωσης της Ευρωπαϊκής Ένωσης. Η ποσόστωση για τη Λιθουανία, όπως γνωρίζετε, καθορίστηκε σύμφωνα με την περίοδο αναφοράς των ετών 1998-2000, την περίοδο της χαμηλότερης παραγωγής αμύλου γεωμήλων στη Λιθουανία, και δεν ανταποκρίνεται καθόλου στις παρούσες απαιτήσεις. Θα ήθελα να επιστήσω την προσοχή των συναδέλφων και της Ευρωπαϊκής Επιτροπής στο γεγονός ότι αυτή η ποσόστωση δεν διασφαλίζει καν την ελάχιστη οικονομικά δικαιολογημένη χρησιμοποίηση της ικανότητας των εργοστασίων αυτού του τομέα στη Λιθουανία. Ο τομέας της παραγωγής αμύλου γεωμήλων στη Λιθουανία αποτελείται από δύο μόνο εργοστάσια. Η συνολική τεχνολογική ικανότητα αυτών των δύο εργοστασίων είναι 13 000 τόνοι αμύλου γεωμήλων ετησίως. Έτσι, σήμερα, τα λιθουανικά εργοστάσια λειτουργούν χρησιμοποιώντας μόνον το 9% της ικανότητάς τους. Αν η σημερινή ποσόστωση παραμείνει η ίδια για τα επόμενα χρόνια, αυτό θα σημάνει την αποδιοργάνωση του τομέα της παραγωγής αμύλου γεωμήλων στη Λιθουανία. Η ελάχιστη, οικονομικά δικαιολογημένη χρησιμοποίηση των δυνατοτήτων των εργοστασίων θα ήταν μόνον 4-5 χιλιάδες τόνοι αμύλου γεωμήλων ετησίως· κατά συνέπεια, η Λιθουανία ζητεί την αύξηση της ποσόστωσής της τουλάχιστον στους 4 855 τόνους ετησίως, και αυτό θα περιελάμβανε το 0,25% της ποσόστωσης για την Ευρωπαϊκή Ένωση.
<P>
Σε αυτό το πλαίσιο θα ήθελα να τονίσω ότι κατά τη διάρκεια των προσφάτων ετών η ποσόστωση της παραγωγής αμύλου γεωμήλων για την Ευρωπαϊκή Ένωση δεν έχει εξαντληθεί, και κατά συνέπεια το αίτημα της Λιθουανίας να αυξηθεί η ποσόστωση από 0,06% σε 0,25% του γενικού επιπέδου της ποσόστωσης της παραγωγής αμύλου γεωμήλων για την Ευρωπαϊκή Ένωση τελικά δεν θα έχει ουσιώδη επίδραση στους δείκτες της εσωτερικής αγοράς της Ευρωπαϊκής Ένωσης. Ωστόσο, το σημαντικότερο στοιχείο είναι ότι, αν η ποσόστωση της παραγωγής αμύλου γεωμήλων για τη Λιθουανία αυξηθεί, αυτό θα εξασφάλιζε την κοινωνική σταθερότητα, θέσεις εργασίας και υποδομές σε δύο περιοχές της χώρας οι οποίες συνδέονται στενά με τη λειτουργία αυτών των εργοστασίων. Φυσικά, να καταστρέψουμε κάτι είναι πολύ ευκολότερο από το να το οικοδομήσουμε, και το πρόβλημα είναι ότι, με την αποδιοργάνωση αυτού του τομέα της βιομηχανίας στη Λιθουανία, οι επιπτώσεις θα πρέπει να αντισταθμιστούν, περιλαμβανομένων των οικονομικών επιπτώσεων, και όλα αυτά συμβαίνουν σε μια περίοδο κατά την οποία, σύμφωνα με τις προβλέψεις, η κατανάλωση και η ζήτηση αμύλου γεωμήλων στη Λιθουανία θα βαίνει αυξανόμενη και θα εξακολουθήσει να αυξάνεται, ενώ στους τομείς της βιομηχανίας κυτταρίνης και τροφίμων η ζήτηση θα αυξάνεται έως 8 000 τόνους ετησίως. Κατά συνέπεια, δεν υπάρχει αμφιβολία ότι η ποσόστωση παραγωγής αμύλου γεωμήλων για τη Λιθουανία πρέπει να αυξηθεί. 
<SPEAKER ID="340" LANGUAGE="PL" NAME="Bogdan Golik," AFFILIATION="εξ ονόματος της Ομάδας PSE">
<P>
Η Πολωνία υπήρξε για πολλά χρόνια παραγωγός γεωμήλων με δεσπόζουσα θέση στην Ευρώπη, λαμβάνοντας τη δεύτερη θέση πίσω μόνον από τη Γερμανία και τη Γαλλία, και όντως αυτή τη θέση εξακολουθεί να καταλαμβάνει και σήμερα. Αυτό οφείλεται τόσο στις γεωργικές παραδόσεις όσο και στις καταναλωτικές συνήθειες που χρονολογούνται από το απώτερο παρελθόν, καθώς και στο φτωχό και αμμώδες έδαφος της Πολωνίας, στο οποίο οι αγρότες μπορούν να καλλιεργήσουν μόνον σίκαλη και γεώμηλα. Η ποσόστωση παραγωγής αμύλου της Πολωνίας που ανέρχεται σε 144 000 τόνους δεν έχει απολύτως καμία σχέση ούτε με το παραγωγικό δυναμικό των 13 εργοστασίων επεξεργασίας γεωμήλων που διαθέτει, και σήμερα υπολογίζεται σε 220 000 τόνους, ούτε με την ποσότητα γεωμήλων που καλλιεργεί. Πέραν των άλλων, περισσότερη γη διατίθεται για την καλλιέργεια γεωμήλων στην Πολωνία παρά σε οποιαδήποτε άλλη χώρα στην Ευρώπη. Αυτός ο αριθμός δεν έχει επίσης σχέση με τον αριθμό των ανθρώπων που ζουν στις αγροτικές περιοχές ή εργάζονται στη γεωργία.
<P>
Παρά το γεγονός ότι η Πολωνία είναι η τρίτη μεγαλύτερη παραγωγός γεωμήλων, οι περιορισμοί που της επιβάλλονται έχουν ως συνέπεια να γίνει εισαγωγέας αμύλου. Κατά συνέπεια, η πολωνική κυβέρνηση έκρινε εντελώς φυσικό να υποβάλει αιτιολογημένες προτάσεις προβλέποντας ότι οι ποσοστώσεις, οι οποίες είχαν υποτιμηθεί και ελλιπώς διαπραγματευθεί, θα αυξάνονταν. Κατά τη γνώμη μου, κανείς δεν πρέπει να ντρέπεται να παραδεχθεί ότι έκανε λάθος. Αυτό που όντως είναι επαίσχυντο, είναι να αρνείται το λάθος του. Οι αλλαγές που προτείνονται ισοδυναμούν με αύξηση της ποσόστωσης μόνον κατά 40 000 για τη Λιθουανία και την Πολωνία μαζί, μολονότι το 20% της συνολικής ποσόστωσης της ΕΕ, με άλλα λόγια 200 000 τόνοι, τα τελευταία χρόνια δεν έχει εκπληρωθεί. Παρότι οι τροπολογίες που κατατέθηκαν αρχικά από τον εισηγητή για την Επιτροπή Γεωργίας επαναλάμβαναν τις αλλαγές που είχαν προηγουμένως προταθεί από τη λιθουανική και την πολωνική κυβέρνηση, αυτές ωστόσο προκάλεσαν μεγάλη αναταραχή. Η Επιτροπή διαμαρτυρήθηκε έντονα, και στην Επιτροπή Γεωργίας έγινε μια μακρά και ζωηρή συζήτηση. Μερικές φορές αισθάνθηκα ότι ήμουν σε αγώνα ποδοσφαίρου στον οποίο η Πολωνία και η Λιθουανία, οι οποίες κατέθεσαν την πρόταση, ήσαν από τη μια πλευρά, μαζί με τα άλλα νέα κράτη μέλη, και από την άλλη πλευρά η υπόλοιπη Ευρώπη.
<P>
Τα σχόλιά μου είχαν επίσης ως κίνητρο την επιθυμία να υπογραμμιστεί ότι η έκθεση Wojciechowski είναι ταυτόχρονα ένας ευφυής και καλός συμβιβασμός, καθώς και ότι ο εισηγητής κατόρθωσε να συμβιβάσει όλα τα μέρη σε αυτή την περιττή σύγκρουση. Η Σοσιαλιστική Ομάδα στο Ευρωπαϊκό Κοινοβούλιο, την οποία εκπροσωπώ, προσέφερε επίσης τη στήριξή της σε αυτόν τον συμβιβασμό, ο οποίος συνεπάγεται την παράταση των ποσοστώσεων για ακόμη δύο έτη, με άλλα λόγια έως το 2009, και την κατανομή των ποσοστώσεων των τεσσάρων ετών μεταξύ κρατών μελών με βάση τις ποσοστώσεις της περιόδου 2004-2005.
<P>
Όπως και η Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, δεν πιστεύω ότι δύο χρόνια είναι μια επαρκώς μακρά περίοδος για να μας επιτρέψει να αξιολογήσουμε τις εξελίξεις οι οποίες έχουν επέλθει στην αγορά για το άμυλο μετά τη διεύρυνση, και η γνώμη μου είναι ότι οι αχρησιμοποίητες ποσοστώσεις, οι οποίες ανέρχονται τώρα στο 19% της συνολικής ποσόστωσης, θα έπρεπε να κατανέμονται μεταξύ των νέων κρατών μελών. Πρέπει επίσης να ευχαριστήσω τον εισηγητή, και να υπογραμμίσω ότι αυτό είναι ένα παράδειγμα καλού συμβιβασμού και μια εξαιρετικά συνταχθείσα έκθεση. 
<SPEAKER ID="341" LANGUAGE="LT" NAME="Gintaras Didžiokas," AFFILIATION="εξ ονόματος της Ομάδας UEN">
<P>
Θα προσπαθήσω να δώσω μια σύντομη εξήγηση. Η Λιθουανία, η χώρα που εκπροσωπώ, έχει ποσόστωση η οποία είναι δέκα φορές μικρότερη από ό,τι η χώρα αυτή είναι ικανή να παράγει. Όπως έχει αναφερθεί, υπάρχουν δύο εργοστάσια που παράγουν άμυλο γεωμήλων στη Λιθουανία – αμφότερα σε αγροτικές περιοχές. Το υπογραμμίζω: σε αγροτικές περιοχές. Η Λιθουανία έχει μακρά παράδοση στην καλλιέργεια γεωμήλων· αυτή η καλλιέργεια έχει καλές αποδόσεις στη χώρα μας. Η ικανότητα των εργοστασίων ανέρχεται σε 13 000 τόνους ετησίως. Η οικονομία της Λιθουανίας, η ταχύτερα αναπτυσσόμενη οικονομία της Ευρωπαϊκής Ένωσης, απαιτεί ολοένα και μεγαλύτερες ποσότητες αυτού του προϊόντος, δηλαδή το προϊόν αυτό είναι απαραίτητο στη Λιθουανία για τις δικές της ανάγκες· ωστόσο, η ποσόστωση παραγωγής, η οποία είναι μόνον 1 200 τόνοι ετησίως, δεν επιτρέπει στα λιθουανικά εργοστάσια να χρησιμοποιήσουν την παραγωγική ικανότητά τους ούτε καν με ρυθμό που θα ήταν ο ελάχιστος οικονομικά δικαιολογημένος. Θα αντιλαμβάνεστε πλήρως τι σημαίνει αυτό από άποψη παραγωγικής αποτελεσματικότητας, όταν τα εργοστάσια αναγκάζονται να χρησιμοποιούν μόνον το 9% του παραγωγικού δυναμικού τους. Η παρούσα κατάσταση, δηλαδή η ποσόστωση παραγωγής, αναγκάζει τους επιχειρηματίες να κλείσουν αυτά τα εργοστάσια που βρίσκονται σε αγροτικές περιοχές. Οι άνθρωποι που εργάζονται και ζουν εκεί θα χάσουν τη δουλειά τους. Επιπλέον, η υποδομή αυτών των δύο πόλεων συνδέεται με τα εν λόγω εργοστάσια – θέρμανση, υδροδότηση, κλπ. Έτσι, το κλείσιμο των εργοστασίων θα έχει πολύ σοβαρές κοινωνικές συνέπειες. Η κατάσταση εμφανίζεται ακόμη πιο ανώμαλη, δεδομένου ότι άλλα κράτη μέλη έχουν πολύ μεγαλύτερες ποσοστώσεις παραγωγής από ό,τι είναι ικανά να παράγουν ή να καταναλώσουν. Έτσι φθάνουμε στο σημείο η Λιθουανία, ενώ είναι ικανή να παράγει, ενώ είναι ικανή να καταναλώνει τη δική της παραγωγή, εντούτοις η χώρα να μην έχει το δικαίωμα να παράγει· αναγκάζεται έτσι να κλείσει τα εργοστάσια. Νομίζω ότι αυτό δεν είναι δίκαιο και ουδόλως συνάδει με τις βασικές αρχές της Ευρωπαϊκής Ένωσης.
<P>
Κατανοώ ότι το θέμα των ποσοστώσεων είναι ένα ευαίσθητο θέμα· ωστόσο, δεν μιλώ για πρόσθετες παροχές, αλλά μόνον για τη δυνατότητα επιβίωσης. Το υπουργείο Γεωργίας της Λιθουανίας παρουσίασε λεπτομερώς τα επιχειρήματά του στην Επιτροπή, αλλά η Επιτροπή δεν έκρινε απαραίτητο να τα λάβει υπόψη. Ωραία, ίσως να κατανοούμε την Επιτροπή – το θέμα των ποσοστώσεων είναι όντως ένα άχαρο θέμα. Ίσως η Επιτροπή να συμπεριφέρεται με αυτόν τον τρόπο δεδομένου ότι είναι πιο απομακρυσμένη από τον κόσμο. Αλλά το Ευρωπαϊκό Κοινοβούλιο και τα μέλη του Ευρωπαϊκού Κοινοβουλίου οφείλουν να χειρίζονται τα προβλήματα του κόσμου με περισσότερο ευαίσθητο και εμπεριστατωμένο τρόπο, και να μην τα αγνοούν, αλλά να λαμβάνουν πραγματικές αποφάσεις. Κάποιος ίσως πει ότι αυτές οι ποσοστώσεις έχουν συμφωνηθεί. Ναι, αλλά η κατάσταση που δημιουργούν είναι αρνητική, και δεν είναι «ιερές αγελάδες» τις οποίες δεν μπορούμε να αγγίξουμε. Αν δούμε το πρόβλημα, οφείλουμε να αναλάβουμε την ευθύνη της επίλυσής του. Έχει γίνει μεγάλη και σοβαρή συζήτηση για την αγροτική ανάπτυξη και για τη στήριξη των αγροτικών περιοχών. Διαθέτουμε μεγάλα κονδύλια γι’ αυτό· κατά συνέπεια, θα φαίνεται αδικαιολόγητο αν καταστρέψουμε αυτό που μπορεί να λειτουργεί αποτελεσματικά, αλλά στη συνέχεια να δημιουργήσουμε κάτι που θα απαιτούσε περισσότερα κονδύλια. Δεν νομίζω ότι αυτή είναι μια αποτελεσματική και ορθολογική μέθοδος επίλυσης προβλημάτων. Για τον λόγο αυτόν, εκτιμώ ότι ο προτεινόμενος συμβιβασμός να επιτραπεί η ανακατανομή των αχρησιμοποίητων ποσοστώσεων αποτελεί θετικό βήμα, και θα δώσει τη δυνατότητα στα κράτη μέλη και στην Επιτροπή να βρουν τη λύση σχετικά με το υπό εξέταση θέμα. Θα ήθελα να ευχαριστήσω τον ομιλητή, κ. Wojciechowski, για την αποφασιστικότητά του και το έργο που επιτέλεσε. Ελπίζω ότι οι συνάδελφοι θα στηρίξουν την έκθεση που συνέταξε ο κ. Wojciechowski και ενέκρινε και αναθεώρησε η Επιτροπή Γεωργίας και Ανάπτυξης της Υπαίθρου. 
<SPEAKER ID="342" LANGUAGE="SK" NAME="Peter Baco (NI )." AFFILIATION="">
<P>
   – Κυρίες και κύριοι, θέλω να σας παροτρύνω και να σας συστήσω να στηρίξετε στην ψηφοφορία την πρόταση της Επιτροπής Γεωργίας και Ανάπτυξης της Υπαίθρου που υποβλήθηκε από τον εισηγητή, κ. Jánusz Wojciechowski. Θέλω επίσης να τον ευχαριστήσω για το επαγγελματικό και επίπονο έργο του για την προετοιμασία αυτού του εγγράφου.
<P>
Κυρίες και κύριοι, η έγκριση αυτής της συμβιβαστικής πρότασης θα αποδείξει την ετοιμότητά μας να εξαλείψουμε τουλάχιστον εν μέρει την άδικη ανακατανομή εκτάσεων γης για την παραγωγή αμύλου γεωμήλων μεταξύ παλαιών και νέων κρατών μελών της ΕΕ. Αυτό είναι προφανές από το παράδειγμα της Πολωνίας. Όταν η Επιτροπή Γεωργίας και Ανάπτυξης της Υπαίθρου συζήτησε το θέμα, αντιμετώπισε επίσης ένα ευρύτερο πρόβλημα δυσμενούς μεταχείρισης των αγροτών που προέρχονται από τα νέα κράτη μέλη της ΕΕ. Έχει, άλλωστε, ήδη αναφερθεί ως παράδειγμα σε αυτή την αίθουσα συνεδριάσεων η περίπτωση αγροτών της Ευρωπαϊκής Ένωσης ενός παλαιού κράτους ευρισκόμενου στην αριστερή όχθη ενός ποταμού, που καλλιεργούν υπό ταυτόσημες κλιματικές και εδαφολογικές συνθήκες, που εισπράττουν άμεσες πληρωμές ύψους 400 ευρώ, σε σύγκριση με τα 50 ευρώ μόνον που εισπράττουν οι αγρότες στο νέο κράτος μέλος που βρίσκεται στην απέναντι όχθη του ίδιου ποταμού. Σε μια ανοικτή συζήτηση γι’ αυτό το θέμα, η Επιτροπή Γεωργίας επεσήμανε την επείγουσα ανάγκη ανταλλαγής απόψεων σχετικά με την εφαρμογή της κοινής γεωργικής πολιτικής και απροκατάληπτης συζήτησης του προβλήματος.
<SPEAKER ID="343" LANGUAGE="PL" NAME="Czesław Adam Siekierski (PPE-DE )." AFFILIATION="">
<P>
   – Κύριε Πρόεδρε, κυρίες και κύριοι, για πολλά χρόνια η Πολωνία μοιραζόταν τη διάκριση της κατοχής δεσπόζουσας θέσης ως χώρας παραγωγής αμύλου με χώρες όπως η Γερμανία, οι Κάτω Χώρες, η Γαλλία και η Δανία. Σήμερα, ωστόσο, οι εγκαταστάσεις στην Πολωνία λειτουργούν στο 60% μόνον της παραγωγικής τους ικανότητας, επειδή η ποσόστωση παραγωγής για τη χώρα έχει οριστεί στις 145 000 τόνους. Αυτό σημαίνει ότι το άμυλο είναι ένα από τα προϊόντα που πρέπει να εισάγουμε, επειδή δεν παράγουμε αρκετό, παρά το γεγονός ότι δεν μας λείπουν οι πρώτες ύλες ή η ικανότητα επεξεργασίας. Η Πολωνία χρειάζεται μια ποσόστωση παραγωγής τουλάχιστον 180 000 τόνων, και αυτός ήταν ο αριθμός που είχε προτείνει στις διαπραγματεύσεις προσχώρησης.
<P>
Τα τελευταία 30 χρόνια έχουν συσταθεί στη Δυτική Ευρώπη ισχυρές οργανώσεις παραγωγών. Τέτοιες οργανώσεις στην Πολωνία έχουν μόλις προσφάτως ιδρυθεί, και στο ξεκίνημά τους αντιμετώπισαν σοβαρά προβλήματα. Αντίθετα, οι εγκαταστάσεις παραγωγής αμύλου έχουν προσαρμοστεί καλά Οι παραγωγοί επένδυσαν πολλά χρήματα το 2003 με σκοπό να εκπληρώσουν τα περιβαλλοντικά πρότυπα της ΕΕ, και αυτό είναι ένα επιπλέον επιχείρημα υπέρ της αύξησης της ποσόστωσης της Πολωνίας. Πρέπει να προστεθεί ότι οι ενδιαφερόμενες επιχειρήσεις απασχολούν αρκετές χιλιάδες ανθρώπους, και είναι εγκατεστημένες κυρίως στις περιοχές της χώρας που έχουν πληγεί ιδιαίτερα από διαρθρωτική ανεργία.
<SPEAKER ID="344" LANGUAGE="PL" NAME="Zbigniew Krzysztof Kuźmiuk (PPE-DE )." AFFILIATION="">
<P>
   – Κύριε Πρόεδρε, κυρία Επίτροπε, κυρίες και κύριοι, θα ήθελα να επιστήσω την προσοχή του Σώματος σε τρία θέματα που πιστεύω ότι είναι σημαντικά όσον αφορά το σύστημα ποσόστωσης για την παραγωγή αμύλου γεωμήλων. Πρώτον, οι συζητήσεις για τη γεωργία αφήνουν συχνά σε κάποιον την εντύπωση ότι, από λάθος ή από πρόθεση, οι εκπρόσωποι της Επιτροπής έχουν μεγάλα κενά στις γνώσεις τους σχετικά με το παραγωγικό δυναμικό των νέων κρατών μελών. Τα νέα κράτη μέλη αντιπροσωπεύουν το 30% της συνολικής παραγωγικής ικανότητας της ΕΕ για άμυλο γεωμήλων, που είναι το αντικείμενο της συζήτησής μας σήμερα. Ταυτόχρονα, ωστόσο, οι ποσοστώσεις παραγωγής αμύλου που έχουν οριστεί γι’ αυτές τις χώρες αντιστοιχούν μόνον στο 10% περίπου της ποσόστωσης παραγωγής για την Ευρωπαϊκή Ένωση στο σύνολό της. Κατά συνέπεια, δεν μπορούμε να αρνηθούμε ότι ο τρόπος με τον οποίο αυτές οι ποσοστώσεις έχουν κατανεμηθεί μεταξύ των παλαιών και των νέων κρατών μελών είναι προφανέστατα άδικος.
<P>
Παρά τις επιφυλάξεις αυτές, ελπίζω ότι η Επιτροπή, το Συμβούλιο και το Κοινοβούλιο θα καταφέρουν να πετύχουν έναν συμβιβασμό, έστω και μόνο για το θέμα των ποσοστώσεων παραγωγής αμύλου. Ο κ. Wojciechowski έχει προτείνει έναν τέτοιο συμβιβασμό, ο οποίος εγκρίθηκε ομόφωνα από την Επιτροπή Γεωργίας, και του αξίζει κάθε έπαινος γι’ αυτή την ενέργεια. Κατά γενική ομολογία, αυτή η λύση δεν παρέχει στα νέα κράτη μέλη καμία εγγύηση ότι οι δικές τους ποσοστώσεις παραγωγής αμύλου θα αυξηθούν, αλλά τουλάχιστον την καθιστά επιλογή. Αυτό είναι ιδιαίτερα αληθές ενόψει του γεγονότος ότι η παραγωγή αμύλου στην Ευρωπαϊκή Ένωση υπολείπεται των τρεχόντων ορίων παραγωγής κατά μέσο όρο 7% για καθένα από τα τελευταία έξι χρόνια. Το ίδιο κατά πάσα πιθανότητα θα συμβεί και στο μέλλον. Ο νέος κανονισμός θα καταστήσει δυνατή τα μεταφορά αχρησιμοποίητων ποσοστώσεων στα νέα κράτη μέλη, και αυτό θα παρέχει τη δυνατότητα στους γεωργούς που καλλιεργούν γεώμηλα για την παραγωγή αμύλου σε αυτές τις χώρες, και ιδιαίτερα στην Πολωνία, να κερδίζουν περισσότερα χρήματα από την περιουσία τους. Θα παρέχει επίσης τη δυνατότητα στη βιομηχανία αμύλου να αυξήσει τον βαθμό χρησιμοποίησης της παραγωγικής ικανότητάς της. 
<SPEAKER ID="345" LANGUAGE="EN" NAME="Mariann Fischer Boel," AFFILIATION="μέλος της Επιτροπής.">
<P>
     Σας ευχαριστώ για τη συνδρομή σας σε αυτή τη σημαντική συζήτηση. Ένα από τα θέματα που έθιξαν πολλοί βουλευτές αφορούσε τον λόγο για τον οποίο τα νέα κράτη μέλη δεν έλαβαν υψηλότερη ποσόστωση από την αρχή. Οι ποσοστώσεις αμύλου γεωμήλων για τα νέα κράτη μέλη αποτέλεσαν αντικείμενο διαπραγματεύσεων στην Κοπεγχάγη το 2002 και συμφωνήθηκαν από τις υποψήφιες χώρες και την ΕΕ των 25. Υπολογίστηκαν ακριβώς με τον ίδιο τρόπο όπως οι ποσοστώσεις για τα άλλα κράτη μέλη, λαμβάνοντας ένα μέσο όρο της παραγωγής για μια περίοδο αναφοράς τριών ετών.
<P>
Όσον αφορά το παράδειγμα της Πολωνίας που αναφέρθηκε, επιτρέψτε μου να παραθέσω ορισμένα στοιχεία. Η μέση παραγωγή στην Πολωνία από το 1999 μέχρι το 2001 ήταν 107 317 τόνοι· παρ’ όλα αυτά, δόθηκε στην Πολωνία ποσόστωση 144 985 τόνων. Συνεπώς, το να μιλάμε για άδικη ποσόστωση δεν είναι απολύτως δικαιολογημένο. Αναγνωρίζω πλήρως τη σημασία της Πολωνίας ως παραγωγού γεωμήλων, αλλά επιτρέψτε μου να σας θυμίσω ότι οι ποσοστώσεις αμύλου βασίστηκαν στην ιστορική παραγωγή και όχι στη δυναμική των διαφόρων κρατών μελών.
<SPEAKER ID="346" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί την Τετάρτη, στις 11.30. 
<SPEAKER ID="347" LANGUAGE="" NAME="Πρόεδρος." AFFILIATION="">
<P>
   Το επόμενο θέμα είναι η προφορική ερώτηση του κ. Pistelli εξ ονόματος της Ομάδας Συμμαχία των Φιλελευθέρων και των Δημοκρατών για την Ευρώπη προς την Επιτροπή (O-0045/2005 – B6-0231/2005) σχετικά με την κατάσταση στο Σουδάν. 
<SPEAKER ID="348" LANGUAGE="IT" NAME="Lapo Pistelli (ALDE )," AFFILIATION="συντάκτης">
<P>
   . – Κύριε Πρόεδρε, κυρίες και κύριοι, λυπούμαι ειλικρινά που ξεκινώ την παρέμβασή μου δηλώνοντας ότι θα προτιμούσαμε ως συνομιλητή τον Επίτροπο Louis Michel, ο οποίος γνωρίζει καλά την κατάσταση, χωρίς να θέλω να υποτιμήσω την παρουσία της Επιτρόπου Mariann Fischer Boel.
<P>
Η τελευταία φορά που το Ευρωπαϊκό Κοινοβούλιο ασχολήθηκε με αυτό το ζήτημα ήταν επ’ ευκαιρία της επισκέψεως μιας αντιπροσωπείας με επικεφαλής την κ. Morgantini τον Σεπτέμβριο του 2004. Ωστόσο, πολλά έχουν συμβεί από τότε στο Σουδάν: καταρχάς είχαν αίσιο πέρας οι διαπραγματεύσεις που οδήγησαν στην υπογραφή της γενικής ειρηνευτικής συμφωνίας στις 25 Ιανουαρίου, θέτοντας τέρμα σε 21 χρόνια εμφύλιου πολέμου μεταξύ Βορρά και Νότου, αν και το σύνολο των πρωτοκόλλων αυτής της συμφωνίας είναι εξαιρετικά απαιτητικό και απαιτεί καλή θέληση από αμφότερες τις πλευρές.
<P>
Αυτό που κατά την άποψή μας αποτελεί τη ρίζα του προβλήματος και απαιτεί συνεπώς το ενδιαφέρον του Σώματος, είναι να κατανοήσουμε εάν η θετική συμφωνία μεταξύ Βορρά και Νότου της χώρας, μεταξύ του Ali Osman Taha και του John Garang, μπορεί να αποτελέσει μια καλή βάση και να επηρεάσει συνεπώς θετικά τη σύγκρουση στο Νταρφούρ ή εάν στην πραγματικότητα η διεθνής κοινότητα διατρέχει τον κίνδυνο αποσταθεροποίησης της ειρηνευτικής συμφωνίας μεταξύ Βορρά και Νότου εξαιτίας του άλυτου προβλήματος του Νταρφούρ. Τα δύο ζητήματα είναι συνεπώς χωριστά, αλλά στενά συνδεδεμένα, καθώς αφορούν την ίδια χώρα.
<P>
Η Ευρωπαϊκή Ένωση καταβάλλει σημαντικές προσπάθειες καθώς, αφενός, έχει συμβάλει από ανθρωπιστική σκοπιά με 400 εκατομμύρια ευρώ περίπου και, αφετέρου, έχει καλύψει απευθείας τμήμα του κόστους της εκτεταμένης προληπτικής αποστολής ελέγχου προκειμένου να διατηρηθεί κατά κάποιον τρόπο μια σχετική σταθερότητα στο Νταρφούρ. Επίσης, ασκούνται ισχυρές πιέσεις για διεύρυνση της εντολής αυτής της αποστολής και σημαντική αύξηση των μελών της. Θα πρέπει να υπενθυμίσουμε ότι το Νταρφούρ καλύπτει μια έκταση που έχει περίπου το μέγεθος της Γαλλίας. Είναι λοιπόν πολύ δύσκολο να φαντασθούμε πώς μια στρατιωτική αποστολή μπορεί να φέρει εις πέρας τα σημαντικά καθήκοντα που της έχουν ανατεθεί όταν μέχρι πρότινος η δύναμή της δεν έφτανε καν τους 3 000 άνδρες, ενώ σήμερα ανέρχεται σε 7-8 000 μέλη.
<SPEAKER ID="349" LANGUAGE="EN" NAME="Mariann Fischer Boel," AFFILIATION="μέλος της Επιτροπής.">
<P>
     Η Επιτροπή παρακολουθεί στενά τη γενική κατάσταση στο Σουδάν, και ιδίως στο Νταρφούρ. Σε συνεργασία με τα κράτη μέλη, προώθησε έντονη διπλωματική δραστηριότητα στο Σουδάν και σε διεθνή φόρα με σκοπό να ενισχυθεί η απτή πρόοδος στις ειρηνευτικές διαπραγματεύσεις Βορρά-Νότου που οδήγησε στην υπογραφή της συνολικής ειρηνευτικής συμφωνίας στις 9 Ιανουαρίου και να εξευρεθεί λύση στην κρίση του Νταρφούρ.
<P>
Κατά συνέπεια, η Επιτροπή και τα κράτη μέλη παρείχαν πολιτική και οικονομική στήριξη για τις διαπραγματεύσεις που οδήγησαν στη συμφωνία κατάπαυσης του πυρός τον Απρίλιο του 2004 ανάμεσα στη σουδανική κυβέρνηση και τα ανταρτικά κινήματα. Η ΕΕ ήταν επίσης ο βασικός συνεισφέρων, κυρίως οικονομικά, στις δύο επιχειρήσεις της Αφρικανικής Ένωσης για εποπτεία της κατάπαυσης πυρός στο Νταρφούρ. Παρά το γεγονός ότι αναγνωρίζει τα οφέλη των επιχειρήσεων της Αφρικανικής Ένωσης στο Νταρφούρ και την ανάγκη ενίσχυσης της αποστολής, η Επιτροπή εκτιμά ότι άμεση προτεραιότητα είναι να καταστεί η αποστολή της Αφρικανικής Ένωσης απολύτως λειτουργική. Επί του παρόντος λειτουργεί μόνο σε ποσοστό 50% των δυνατοτήτων της. Συνεπώς, απαιτείται αυξημένη συνεργασία ανάμεσα στην Αφρικανική Ένωση, την Ευρωπαϊκή Ένωση και άλλους οργανισμούς, και κυρίως τα Ηνωμένα Έθνη.
<P>
Όσον αφορά την ανθρωπιστική ενίσχυση, η Ευρωπαϊκή Ένωση, μέσω των κρατών μελών της και της Επιτροπής, είναι ένας από τους μεγαλύτερους δωρητές του Σουδάν. Η Ευρωπαϊκή Ένωση έχει προβλέψει περισσότερα από 370 εκατομμύρια ευρώ για ανθρωπιστική ενίσχυση για το 2005, εκ των οποίων πάνω από 120 εκατομμύρια ευρώ με τη μορφή επισιτιστικής βοήθειας. Η Επιτροπή έχει προβλέψει επίσης 60 εκατομμύρια ευρώ για τη στήριξη της αποστολής της Αφρικανικής Ένωσης στο Νταρφούρ.
<P>
Από τότε που το Νταρφούρ περιλήφθηκε στις βασικές ανησυχίες της διεθνούς κοινότητας, η Ευρωπαϊκή Ένωση έχει στοχοθετήσει ένα σημαντικό μερίδιο της ανθρωπιστικής της ενίσχυσης σε αυτή την περιοχή. Από το 1994, η Επιτροπή προσέφερε στο Σουδάν περίπου 700 εκατομμύρια ευρώ υπό τη μορφή ανθρωπιστικής ενίσχυσης. 
<SPEAKER ID="350" LANGUAGE="DE" NAME="Michael Gahler," AFFILIATION="εξ ονόματος της Ομάδας PPE-DE">
<P>
   . – Κύριε Πρόεδρε, η κατάσταση είναι εκρηκτική εδώ και δεκαετίες σε πολλά σημεία στο Σουδάν. Έξω από το Χαρτούμ και το Omdurman, ουσιαστικά ολόκληρη η χώρα έχει παραμεληθεί συστηματικά από την κεντρική κυβέρνηση. Γι’ αυτό άλλωστε δεν προξενεί έκπληξη το ότι παντού μπορούν να ξεσπάσουν κρίσεις. Παρ’ όλα αυτά, όταν κάτι εξελίσσεται προς τη σωστή κατεύθυνση, όπως η σύναψη της ειρηνευτικής συμφωνίας με τον Νότο τον Ιανουάριο, το επιδοκιμάζουμε. Η συμφωνία πρέπει να εφαρμοστεί άμεσα από όλες τις πλευρές. Σε αυτό συμβάλλουν και οι 10 000 στρατιώτες της αποστολής UNMIS που έχουν αποσταλεί από το Συμβούλιο Ασφαλείας του ΟΗΕ. Ευχαριστούμε όλους όσοι συμπαραστέκονται και προσφέρουν βοήθεια στους εκδιωχθέντες, τραυματίες και θύματα βιασμού στο Νταρφούρ και επικροτούμε την επέκταση της εκεί παρουσίας της Αφρικανικής Ένωσης. Πρέπει ακόμη να αναφέρουμε τη στήριξη που έχουμε προσφέρει προκειμένου να λάβουν τεχνική ενίσχυση και άλλη βοήθεια από την Ευρωπαϊκή Ένωση και από επιμέρους κράτη μέλη.
<P>
Η Επιτροπή όρισε τη χορήγηση κεφαλαίων 400 εκατ. ευρώ, όπως μόλις είπε η Επίτροπος. Ελπίζω ότι η εκταμίευση θα γίνει πραγματικά μόνον εφόσον εφαρμοστεί η ειρηνευτική συμφωνία στον Νότο και μπορέσει να διαπιστωθεί αντικειμενικά βελτίωση της κατάστασης στο Νταρφούρ, διότι εξακολουθώ να θεωρώ ότι η κυβέρνηση του Σουδάν είναι περισσότερο μέρος του προβλήματος παρά μέρος της λύσης.
<P>
Ενόψει μιας τέτοιας αντιφατικής συμπεριφοράς από την πλευρά της κυβέρνησης του Σουδάν, ερωτώ την Επιτροπή αν έχει εξασφαλιστεί ότι σε καμία περίπτωση δεν θα δοθεί μέρος των 400 εκατ. ευρώ με τη μορφή δημοσιονομικής ενίσχυσης και ότι η χορήγηση των πόρων δεν θα γίνει από κυβερνητικές δομές, ούτε θα χρησιμοποιηθούν τέτοιες ως βάση, αλλά θα γίνει προσπάθεια χρησιμοποίησης από το εξωτερικό των υφισταμένων οργανώσεων αρωγής στο Νταρφούρ και αλλού. 
<SPEAKER ID="351" LANGUAGE="EN" NAME="Glenys Kinnock (PSE )." AFFILIATION="">
<P>
Όπως ανέφερε ο κ. Gahler, ο δρ. Mudawi, γενναίος προασπιστής των ανθρωπίνων δικαιωμάτων στο Σουδάν, συνελήφθη για άλλη μια φορά από τη σουδανική κυβέρνηση, μέσω της εθνικής υπηρεσίας ασφάλειας και πληροφοριών του Σουδάν. Ήταν έτοιμος να επιβιβαστεί σε αεροπλάνο για να μεταβεί σε τελετή βράβευσής του από τον Πρόεδρο της Ιρλανδίας. Αυτή είναι μια διαρκής απόδειξη –λες και ήταν απαραίτητη– της αποφασιστικότητας της σουδανικής κυβέρνησης να παρενοχλεί τους προασπιστές των ανθρωπίνων δικαιωμάτων και να συλλαμβάνει αυθαίρετα, χωρίς δίκη, ανθρώπους που έχουν το σθένος να διαμαρτυρηθούν. Αυτή η απόδειξη πρέπει να ληφθεί υπόψη στη στάση που τηρούμε ως προς τη δημοσιονομική δαπάνη των 4 εκατομμυρίων ευρώ που έχουν χορηγηθεί.
<P>
Δύο εκατομμύρια άνθρωποι είναι άστεγοι και ακόμα τρομοκρατούνται από τους πολιτοφύλακες Τζατζαουίντ. Εκτιμάται ότι 197 000 άτομα αναζητούν καταφύγιο στις αφιλόξενες ερήμους του Τσαντ, το οποίο επισκεφθήκαμε τον περασμένο Δεκέμβριο. Οι άνθρωποι αυτοί έχουν χάσει τα πάντα, αλλά είναι ακόμα διατεθειμένοι, στην απόγνωσή τους, να αφήσουν τη χώρα τους και να πάνε στο Τσαντ. Η απελπισία αυτών των ανθρώπων στο Σουδάν δίνει άλλη προοπτική σε κάποιες από τις συζητήσεις που διεξάγουμε στις χώρες μας στην Ευρώπη για το άσυλο και τη μετανάστευση.
<SPEAKER ID="352" LANGUAGE="IT" NAME="Luisa Morgantini," AFFILIATION="εξ ονόματος της Ομάδας GUE/NGL">
<P>
   . – Κύριε Πρόεδρε, κυρίες και κύριοι, συμφωνώ απόλυτα με τις εκτιμήσεις και τις προτάσεις του κ. Pistelli· πολλά έχουν ειπωθεί για την τραγωδία, τη φρίκη και τα δεινά του σουδανικού λαού από τον πόλεμο στο Νταρφούρ. Η έρευνα που διεξήγαγε η επιτροπή των Ηνωμένων Εθνών ήταν αυστηρή και εντόπισε εγκλήματα που διεπράχθησαν και ευθύνες των διαφόρων πρωταγωνιστών της σύγκρουσης που πρέπει να κριθούν από το Διεθνές Δικαστήριο. Παρόμοια εγκλήματα και εγκληματίες πρέπει να τιμωρούνται αυστηρά!
<P>
Επιτρέψτε μου ωστόσο να αναφερθώ σε όσα θετικά μπόρεσα να διαπιστώσω με την αντιπροσωπεία ΑΚΕ του Ευρωπαϊκού Κοινοβουλίου τον Μάρτιο. Η Aniala Fatima, εκτοπισμένη, ακόμα φοβισμένη, κυνηγημένη από το χωριό της που καταστράφηκε, περίμενε τη σειρά της μαζί με χιλιάδες άλλους εκτοπισμένους για να δηλώσει στην επιτροπή που συστήθηκε από την κυβέρνηση τι είχε χάσει προκειμένου να λάβει αποζημίωση· στο Fashr, στη συνάντηση με τους αρχηγούς των οικογενειών και των φυλών για να καταλήξουν σε μια συμφωνία συμφιλίωσης, μετείχαν γονείς κυβερνητικών στρατιωτών και γονείς των επαναστατών που έλεγαν: «Είναι τα παιδιά μας. Πρέπει να συμφιλιωθούμε!».
<P>
Στην Giuba, στον ερημωμένο από τον πόλεμο Νότο, όπου ωστόσο ζει ακόμη η ελπίδα μιας τόσο δύσκολης και σημαντικής συμφωνίας, μέλη του Κοινοβουλίου και ΜΚΟ μας τόνιζαν πόσο αναγκαίο είναι να μην υπάρξει καθυστέρηση, να καθαριστούν οι δρόμοι από τις νάρκες, να επανενωθούν οι χωρισμένες οικογένειες και να επαναλειτουργήσει το Πανεπιστήμιο υπό την επίβλεψη του UNIMIS.
<P>
Στο Χαρτούμ, το SPLM, που δεν είναι πλέον παράνομο και επιχειρεί να δημιουργήσει ένα πολιτικό και όχι στρατιωτικό κίνημα, έχει ανοικτά τα γραφεία του. Τα μέλη του μας είπαν ότι δεν έχουν πρόβλημα να παραμείνουν στο Χαρτούμ και ακόμη ότι η Αφρικανική Ένωση συζητά με τους επαναστάτες και τον στρατό κατανοώντας τι πρέπει να γίνει για να βρεθεί λύση.
<SPEAKER ID="353" LANGUAGE="EN" NAME="Kathy Sinnott" AFFILIATION="εξ ονόματος της Ομάδας IND/DEM">
<P>
   , . – Κύριε Πρόεδρε, η κυβέρνηση του Σουδάν και οι ηγέτες των Τζατζαουίντ, όπως ο Musa Hilal, επιδεικνύουν μια περίεργη ανοσία στις δυτικές επικρίσεις. Έχοντας στείλει με τις φωτιές τους τον λαό της περιφέρειας Νταρφούρ του Σουδάν σε τάφους και καταυλισμούς, δημιούργησαν μια στρατιωτική ζώνη –μια ζώνη τρόμου– που χωρίζει το βόρειο από το νότιο Σουδάν. Σε όλες τις ειρηνευτικές πρωτοβουλίες μας, πρέπει να έχουμε συνεχώς υπόψη ότι, για τους δράστες της τρομοκρατίας, η ειρήνη είναι μια απειλή στην οποία θα αντισταθούν με όλες τους τις δυνάμεις, διότι η ειρήνη θα σημάνει και την τελική καταδίκη τους στα δικαστήρια εγκλημάτων πολέμου. Οι συμφωνίες είναι για εκείνους που έχουν τιμή· οι Τζατζαουίντ δεν έχουν τιμή. Δεν θα συνεργαστούν. Ο κόσμος υποφέρει. Δεν μπορούμε να περιμένουμε μια συνεργασία που δεν θα έρθει. Πρέπει να εμποδίσουμε τον Hilal και τους ομοίους του. 
<SPEAKER ID="354" LANGUAGE="PL" NAME="Ryszard Czarnecki (NI )." AFFILIATION="">
<P>
   – Κύριε Πρόεδρε, κυρίες και κύριοι, 400 εκατομμύρια ευρώ είναι ένα σημαντικότατο ποσό. Θα επιτρέψει στην ΕΕ να πράξει πολλά για τη σταθεροποίηση της κατάστασης στο Σουδάν, αλλά ο κ. Pistelli έχει δίκιο να θέτει ερωτήσεις σχετικά με τον τρόπο που διανέμεται στην πραγματικότητα η ανθρωπιστική βοήθεια για το Σουδάν. Η ΕΕ δεν πρέπει να μοιράζει αδιακρίτως ελεημοσύνη, χωρίς να ρωτά κατά πόσον οι αρχές στο Χαρτούμ διασφαλίζουν την εκπλήρωση των βασικών αρχών. Αναμένουμε ακόμη μια σαφή απάντηση στην ερώτηση για το αν τα δικαιώματα των θρησκευτικών μειονοτήτων στη χώρα γίνονται σεβαστά. Η ανησυχία είναι ότι οι Χριστιανοί διώκονται, όπως διώκονταν προηγουμένως σε αρκετές άλλες αφρικανικές χώρες. Αυτό το θέμα εγέρθηκε από την Ευρωπαϊκή Ένωση και από τις χώρες της Αφρικής, της Καραβαϊκής και του Ειρηνικού κατά τη διάρκεια της Κοινοβουλευτικής Συνέλευσης. Ούτε το Σουδάν ούτε η Αφρική απάντησαν οτιδήποτε, ελπίζω όμως ότι η ΕΕ δεν θα ακολουθήσει το παράδειγμά τους. Θα ήταν λάθος μας να χορηγούμε χρηματική βοήθεια χωρίς να ερευνούμε την κατάσταση σχετικά με τα ανθρώπινα δικαιώματα, και ιδιαίτερα αυτά που αφορούν τα δικαιώματα των θρησκευτικών μειονοτήτων. Το θέμα αυτό πρέπει και χρειάζεται να εξεταστεί ως τμήμα της εξίσωσης. Οι παρούσες και οι μελλοντικές σχέσεις μεταξύ της Ευρωπαϊκής Ένωσης και της Αφρικανικής Ένωσης πρέπει να οικοδομηθούν στη βάση του σεβασμού των αρχών που διέπουν τα ανθρώπινα δικαιώματα. Κατά τη γνώμη μου, αυτό είναι το βασικό σημείο που θα προκύψει από την τρέχουσα συζήτηση. Συμμερίζομαι τις επιφυλάξεις που διατυπώθηκαν ενωρίτερα στο Κοινοβούλιο από την κ. Kinnock. 
<SPEAKER ID="355" LANGUAGE="EN" NAME="Charles Tannock (PPE-DE )." AFFILIATION="">
<P>
   – Κύριε Πρόεδρε, πριν καλά-καλά το Σουδάν βγει από τα 21 χρόνια αιματηρού εμφυλίου πολέμου μεταξύ της ισλαμικής κυβέρνησής του και του χριστιανικού-ανιμιστικού Νότου, ο οποίος τερματίστηκε τελικά με τη συνολική ειρηνευτική συμφωνία που υπεγράφη στο Ναϊρόμπι τον φετινό Ιανουάριο, μια νέα φρικτή ανθρωπιστική κατάσταση προέκυψε στο Νταρφούρ τον Φεβρουάριο του 2003. Η σημασία που δίδεται σε αυτή την κρίση διεθνώς πρέπει να ενισχυθεί τώρα που η προσοχή μετατοπίζεται ίσως λόγω του τσουνάμι στη νοτιοανατολική Ασία. Μια πρόσφατη εκτίμηση της ειδικής επιτροπής της Βουλής των Κοινοτήτων αναφέρει ότι οι απώλειες προσεγγίζουν τις 300 000, με 10 000 άτομα να πεθαίνουν κάθε μήνα από τις αρρώστιες, τη λιμοκτονία και τις θηριωδίες, ενώ δύο εκατομμύρια άτομα, άστεγοι και εκτοπισμένοι, αποσταθεροποιούν το γειτονικό Τσαντ. Είτε το ονομάζει κανείς γενοκτονία είτε όχι, αποτελεί την πιο σοβαρή συστηματική παραβίαση των θεμελιωδών δικαιωμάτων ίσως από οπουδήποτε αλλού στον πλανήτη.
<P>
Η Αφρικανική Ένωση πρέπει επειγόντως να βοηθήσει στη διακοπή των εκτελέσεων στο Νταρφούρ, όπου ολόκληρα χωριά έχουν βομβαρδιστεί και καεί, όπου οι μαζικές εκτελέσεις και οι βιασμοί είναι συνηθισμένα φαινόμενα και όπου τώρα ξεπροβάλλει και μια κρίση AIDS. Εκατομμύρια έχουν πέσει θύματα ενός πολέμου καμένης γης ανάμεσα στο αραβοκρατούμενο καθεστώς του Προέδρου του Σουδάν Omar al-Bashir, και των πολιτοφυλάκων του, Τζατζαουίντ, και των εθνοτικών αφρικανικών αποστατών στο Νταρφούρ.
<P>
Επιτέλους, τα Ηνωμένα Έθνη αντιδρούν, με βάση το ψήφισμα 1593 του Συμβουλίου Ασφαλείας, με παραπομπή όσων κατηγορούνται για εγκλήματα πολέμου στο ΔΠΔ. Η Κίνα, παραδοσιακός σύμμαχος του Σουδάν λόγω των πετρελαϊκών επενδύσεων που έχει εκεί, και οι Ηνωμένες Πολιτείες, οι οποίες είναι κατά του ΔΠΔ, συγκατατέθηκαν και απείχαν από την ψηφοφορία στο Συμβούλιο Ασφαλείας.
<P>
Παρά το γεγονός ότι οι συγκρούσεις βρίσκονται σε ύφεση, ο Γενικός Γραμματέας του ΟΗΕ, Kofi Annan, ζήτησε αυτή την εβδομάδα μια αφρικανική δύναμη 12 000 στρατιωτών, εκτός από τους 7 000 που αναμένονται μέχρι τον Αύγουστο και τους 2 500 της Αφρικανικής Ένωσης που βρίσκονται ήδη στην περιοχή. Ο Kofi Annan ζήτησε επίσης την αποστολή στρατευμάτων από μη αφρικανικά κράτη και ο Καναδάς ήταν μια από τις πρώτες χώρες που συμφώνησαν.
<P>
Χαιρετίζω την αποδέσμευση των 450 εκατομμυρίων ευρώ ανθρωπιστικής ενίσχυσης της ΕΕ και δεν δέχομαι τους ισχυρισμούς περί αθωότητας και τη μέχρι σήμερα ατιμωρησία του βάναυσου καθεστώτος του Χαρτούμ, το οποίο πρέπει να λογοδοτήσει για τα βάρβαρα εγκλήματά του. 
<SPEAKER ID="356" LANGUAGE="DE" NAME="Karin Scheele (PSE )." AFFILIATION="">
<P>
   – Κύριε Πρόεδρε, ο συντάκτης της προφορικής ερώτησης κ. Pistelli περιέγραψε πολύ σωστά τα προβλήματα στο Σουδάν: η διεθνής κοινότητα παρέβλεπε για μεγάλο διάστημα τα προβλήματα στην περιοχή του Νταρφούρ εξαιτίας των προβλημάτων μεταξύ του Βορρά και του Νότου της χώρας. Ειπώθηκε ήδη επίσης ότι το Ευρωπαϊκό Κοινοβούλιο δεν πρέπει να αρκείται στην ανάλυση και την κριτική –μολονότι αυτά τα θεωρώ πολύ σημαντικά στην προκειμένη περίπτωση– αλλά πρέπει να δώσει απαντήσεις και να συμβάλει στην επικράτηση της δικαιοσύνης. Γι’ αυτό θεωρώ πολύ θετικό –και το επικροτούμε στην πρόταση ψηφίσματός μας– το γεγονός ότι το Συμβούλιο Ασφαλείας αποφάσισε να αναθέσει την εξέταση της κατάστασης στο Νταρφούρ στο Διεθνές Ποινικό Δικαστήριο.
<P>
Εξαιτίας της σύγκρουσης στην περιοχή του Νταρφούρ, πάνω από ένα εκατομμύριο άντρες, γυναίκες και παιδιά έχουν γίνει πρόσφυγες. Η UNHCR θεωρεί δεδομένο ότι πάνω από 200 000 πρόσφυγες από το Νταρφούρ έχουν καταφύγει στη γειτονική χώρα Τσαντ. Υπάρχουν πολλές αναφορές για επιθέσεις εναντίον των προσφύγων, αλλά η Επιτροπή του ΟΗΕ για τους Πρόσφυγες ανησυχεί επίσης πολύ για τις επιθέσεις εναντίον των εκριζωμένων μέσα στο Νταρφούρ. Γυναίκες αναφέρουν ότι πέφτουν θύματα βιασμού καθώς πηγαίνουν να φέρουν ξύλα για τη φωτιά ή νερό. Ως εκ τούτου, είναι σημαντικό να μην υποστούν οι εσωτερικοί πρόσφυγες άλλο ένα τραύμα εξαιτίας της αναγκαστικής επιστροφής τους. Κάθε μετακίνηση των εσωτερικών προσφύγων πρέπει να γίνεται απόλυτα ελεύθερα. Και αυτό αποτελεί αίτημα του ψηφίσματός μας.
<P>
Ειπώθηκε επίσης ότι, μετά την υπογραφή της ειρηνευτικής συμφωνίας, η Επιτροπή και η κυβέρνηση του Σουδάν εκπόνησαν ένα στρατηγικό έγγραφο της χώρας. Ο στόχος τέτοιων εγγράφων είναι η προαγωγή της ειρήνης, της δημοκρατίας και των ανθρωπίνων δικαιωμάτων. Ως εκ τούτου, είναι παραπάνω από ανησυχητικό και δημιουργεί αμφιβολίες για τις προθέσεις της κυβέρνησης του Σουδάν το γεγονός ότι συνελήφθη ο υπέρμαχος των ανθρωπίνων δικαιωμάτων δρ. Mudawi. Το Σώμα πρέπει να στείλει ένα σαφές μήνυμα απαιτώντας την άμεση απελευθέρωσή του. 
<SPEAKER ID="357" LANGUAGE="SV" NAME="Hélène Goudin (IND/DEM )." AFFILIATION="">
<P>
   – Κύριε Πρόεδρε, ο ΟΗΕ είναι ο διεθνής οργανισμός που διαθέτει τη μεγαλύτερη δυνατότητα να επιτύχει βιώσιμη λύση στις συγκρούσεις στο Νταρφούρ. Είναι σημαντικό τα μέτρα του ΟΗΕ να λαμβάνονται εντός του πλαισίου της συνεργασίας των Ηνωμένων Εθνών και οι προσπάθειες του ΟΗΕ να γίνονται σε συνεργασία με τους οργανισμούς που έχουν ευρεία εμπειρία και νομιμότητα όπως η ΠΟΥ ή το Παγκόσμιο Πρόγραμμα Τροφίμων του ΟΗΕ. Καλωσορίζω τις προσπάθειες του ΟΗΕ στη σύγκρουση στο Σουδάν, όπως η πρόσφατη δημιουργία της αποστολής του ΟΗΕ και δύναμης 10 000 ανδρών, της UMIS. Είμαι επίσης θετικά διακείμενη έναντι της πρότασης για αύξηση της παρουσίας της Αφρικανικής Ένωσης στο Νταρφούρ.
<P>
Κατά τη γνώμη μου, ήταν πάντοτε σημαντικό ότι ο οργανισμός που θα ανελάμβανε πρώτος δράση σε αυτή τη σύγκρουση έπρεπε να είναι ο ΟΗΕ. Ο ΟΗΕ πρέπει να ενεργήσει σε συνεργασία με την Αφρικανική Ένωση. Οι πιθανές δράσεις της ΕΕ χρειάζεται να επικεντρώνονται στην ανθρωπιστική βοήθεια κατόπιν διαβούλευσης με τον ΟΗΕ. Ο ΟΗΕ σχεδιάζει να συνεισφέρει συνολική βοήθεια 1,5 δισ. δολαρίων ΗΠΑ κατά τη διάρκεια του 2005. Αυτό είναι το μεγαλύτερο μεμονωμένο ποσό βοήθειας του ΟΗΕ γι’ αυτό το έτος. Είναι σημαντικό οι προσπάθειες βοήθειας της ΕΕ να συντονίζονται με τις προσπάθειες του ΟΗΕ και να υλοποιούνται σε συνεννόηση με τον ΟΗΕ. Με τον τρόπο αυτόν, οι συνολικές προσπάθειες της διεθνούς κοινότητας στο Σουδάν θα επιτύχουν το μέγιστο αποτέλεσμα. 
<SPEAKER ID="358" LANGUAGE="DE" NAME="Stenzel (PPE-DE )." AFFILIATION="">
<P>
   – Κύριε Πρόεδρε, κυρία Επίτροπε, κυρίες και κύριοι, στις 14 Σεπτεμβρίου 2004 έκανα για πρώτη φορά δήλωση ως προς την κατάσταση στο Νταρφούρ. Από τότε, όπως είπατε, σημειώθηκαν καθοριστικές αλλαγές. Μετά από 21 χρόνια εμφυλίου πολέμου και σοβαρών εθνοτικών συγκρούσεων μεταξύ Βορρά και Νότου συνήφθη ειρηνευτική συμφωνία μεταξύ της κυβέρνησης και του λαϊκού απελευθερωτικού στρατού του Σουδάν. Αυτό είναι μια πολύ μεγάλη ευκαιρία για αυτήν τη χώρα, που είναι η μεγαλύτερη της Αφρικής. Τώρα το ζήτημα δεν είναι μόνο να βοηθήσουμε τα εκατομμύρια των προσφύγων να έχουν και πάλι μια ανθρώπινη ζωή και να φροντίσουμε για τα πιο απαραίτητα για τη ζωή τους, δηλαδή να φροντίσουμε μόνο για τροφή και πόσιμο νερό, άρση των ναρκοπεδίων και επιστροφή της γης τους, αλλά κυρίως για τη σωματική τους ασφάλεια. Η στρατηγική της Ευρωπαϊκής Ένωσης να χορηγήσει στο Σουδάν ενίσχυση ύψους 400 εκατ. ευρώ είναι μια σωστή αντίδραση. Πρωτίστως όμως είναι αναγκαίο να συνδεθεί η εκταμίευση αυτού του ποσού με την εφαρμογή της ειρηνευτικής συμφωνίας και κυρίως με τη βελτίωση της κατάστασης στη νοτιοδυτική επαρχία Νταρφούρ.
<P>
Και ως προς αυτό έχουν γίνει κάποια πράγματα από τη συζήτησή μας του περασμένου Σεπτεμβρίου: το Συμβούλιο Ασφαλείας του ΟΗΕ παρέπεμψε στο Διεθνές Ποινικό Δικαστήριο τις σοβαρές παραβιάσεις των ανθρωπίνων δικαιωμάτων στο Νταρφούρ. Η εξεταστική επιτροπή του ΟΗΕ χαρακτήρισε ξεκάθαρα τα εγκλήματα πολέμου στην επαρχία αυτή ως εξίσου σοβαρά και άγρια με μια γενοκτονία. Το μελανό σημείο των εξελίξεων στο Σουδάν είναι ότι η κατάσταση στο Νταρφούρ εξακολουθεί να είναι εξαιρετικά κρίσιμη και μπορεί να παρασύρει ξανά στην καταστροφή ολόκληρη τη χώρα. Η σύλληψη του υπερασπιστή των ανθρωπίνων δικαιωμάτων δρα Mudawi, καθώς και ενός συναδέλφου του και του οδηγού του, είναι ανησυχητική και συμφωνώ απόλυτα με το αίτημα για άμεση απελευθέρωσή του.
<P>
Ένας τρίτος, θετικός παράγων είναι ο ρόλος της Αφρικανικής Ένωσης, που αύξησε σημαντικά τις δυνάμεις της στη χώρα. Ενόψει του μεγέθους του Νταρφούρ όμως, οι 7 700 άντρες δεν είναι παρά σταγόνα στον ωκεανό. Τόσο η ΕΕ όσο και το ΝΑΤΟ θα πρέπει ωστόσο να αντιμετωπίσουν με επιφυλακτικότητα το ενδεχόμενο στρατιωτικής ανάμιξής τους για τη διασφάλιση της ειρήνης. Η ευρωπαϊκή στρατηγική που στηρίζεται στην επισιτιστική ασφάλεια, την εκπαίδευση, τον επαναπατρισμό και τη δημιουργία διοικητικών και κυβερνητικών δομών και προβλέπει επίσης αποστράτευση και αφοπλισμό, καθώς και την εκπαίδευση δυνάμεων ασφαλείας, ασφαλώς είναι μακροπρόθεσμα ο καλύτερος δρόμος προς τη σταθεροποίηση της κατάστασης. 
<SPEAKER ID="359" LANGUAGE="EN" NAME="Mariann Fischer Boel," AFFILIATION="μέλος της Επιτροπής.">
<P>
Μετά την υπογραφή της συνολικής ειρηνευτικής συμφωνίας, η Επιτροπή αποφάσισε να συνεχίσει σταδιακά την αναπτυξιακή της συνεργασία με συνδρομή 400 εκατομμυρίων ευρώ. Η Επιτροπή είναι επίσης έτοιμη να στηρίξει τις πλευρές που επιθυμούν ειρηνευτική λύση για το Νταρφούρ και άλλες περιοχές του Σουδάν μέσω του πολιτικού πλαισίου της διαδικασίας της Ναϊβάσα.
<P>
Εντούτοις, όπως δήλωσε η Επιτροπή στην πρόσφατη διάσκεψη των δωρητών για το Σουδάν που διεξήχθη στο Όσλο, η ταχύτητα με την οποία θα συνεχίσει τη συνεργασία της θα εξαρτηθεί κατά μεγάλο μέρος από τον βαθμό προόδου της πρακτικής εφαρμογής του εκτενούς σχεδίου δράσης (CPA) και της πραγματικής βελτίωσης της κατάστασης στο Νταρφούρ.
<P>
Μια αποστολή αξιολόγησης της Αφρικανικής Ένωσης που διεξήχθη την περίοδο από 10 έως 22 Μαρτίου, με τη συμμετοχή των Ηνωμένων Εθνών και της Ευρωπαϊκής Ένωσης, εκτίμησε την ανάγκη για ενίσχυση των προσπαθειών στήριξης της ειρήνης στο Νταρφούρ, και διερεύνησε τρόπους ενίσχυσης της δύναμης AMIS 2. Τα ευρήματα της αποστολής αναγνώριζαν τον θετικό ρόλο της AMIS στις περιοχές όπου αναπτύχθηκε. Ωστόσο, όπως προανέφερα, εκτιμά ότι η AMIS λειτουργεί επί του παρόντος μόνο με το 50% της λειτουργικής της ικανότητας. Είναι σημαντικό να αξιοποιήσει η AMIS την πλήρη λειτουργική της ικανότητα πριν αποφασίσουμε την ενίσχυσή της.
<SPEAKER ID="360" LANGUAGE="" NAME="Πρόεδρος." AFFILIATION="">
<P>
   Προς περάτωση της συζήτησης, έχουν κατατεθεί έξι προτάσεις ψηφισμάτων, από την Ομάδα του Κόμματος των Ευρωπαίων Σοσιαλιστών (B6-0300-2005), την Ομάδα των Πρασίνων/Ευρωπαϊκή Ελεύθερη Συμμαχία (B6-0301-2005), τη Συνομοσπονδιακή Ομάδα της Ευρωπαϊκής Ενωτικής Αριστεράς/Αριστερά των Πρασίνων των Βορείων Χωρών (B6-302-2005), την Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών (B6-0303-2005), την Ομάδα Ένωση για την Ευρώπη των Εθνών (B6-0304-2005) και την Ομάδα Συμμαχία των Φιλελευθέρων και των Δημοκρατών για την Ευρώπη (B6-305-2005).
<SPEAKER ID="361" LANGUAGE="" NAME="" AFFILIATION="(Η συνεδρίαση λήγει στις">
