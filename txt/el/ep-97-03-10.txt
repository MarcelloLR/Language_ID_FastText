<CHAPTER ID=1>
Επανάληψη της συνόδου
<SPEAKER ID=1 NAME="Πρόεδρος">
Επαναλαμβάνεται η σύνοδος του Ευρωπαϊκού Κοινοβουλίου που διεκόπη την Παρασκευή 21 Φεβρουαρίου 1997.

<CHAPTER ID=2>
Ανακοίνωση και δήλωση του Προέδρου
<SPEAKER ID=2 NAME="Πρόεδρος">
Θα ήθελα να ενημερώσω το Σώμα ότι την προηγούμενη Παρασκευή έστειλα συλλυπητήριο τηλεγράφημα στους γονείς της Lubna Benaisa, το πτώμα της οποίας είχε βρεθεί την προηγούμενη ημέρα στις Βρυξέλλες, τόσο εξ ονόματός μου όσο και εξ ονόματος όλων υμών, πεπεισμένος ότι εκφράζω τα αισθήματα και τη λύπη ολόκληρου του Σώματος για τη νέα αυτή πράξη βαρβαρότητας ενάντια στους πιο ανυπεράσπιστους.
<P>
(Χειροκροτήματα) Θα ήθελα, επίσης, να εκφράσω ενώπιόν σας τη συγκίνησή μου για το ύψιστο παράδειγμα αξιοπρέπειας και συνύπαρξης που μας έδωσαν τόσο η οικογένεια Benaisa όσο και όλοι οι κάτοικοι των Βρυξελλών.
<P>
Με την ευκαιρία του εορτασμού της Παγκόσμιας Ημέρας της Γυναίκας το προηγούμενο Σάββατο, δε θα ήθελα να περάσει η ημέρα αυτή χωρίς να τονιστεί η σημασία της από το Σώμα.
<P>
Ο εορτασμός της Παγκόσμιας Ημέρας της Γυναίκας έχει καθιερωθεί στο πολιτικό ημερολόγιο ως γεγονός μείζονος σημασίας. Η ημέρα αυτή είναι ημέρα απολογισμού των κατακτήσεων στην πορεία της οικοδόμησης μιας πιο δίκαιης και αλληλέγγυας κοινωνίας, ημέρα χάραξης στόχων και συνέχισης της προσπάθειας για την πλήρη ένταξη των γυναικών σε όλους τους τομείς με όρους ίσους προς τους άντρες. Σε συγκυρίες όπως η σημερινή, με τον αριθμό των ανέργων να φτάνει σε πρωτοφανή επίπεδα για ορισμένα κράτη μέλη, είναι ανάγκη να επαναλάβουμε αυτές τις αρχές, να διαμαρτυρηθούμε ενάντια στις πρακτικές αποκλεισμού και να αποφύγουμε κάθε υπαναχώρηση από τα ελάχιστα κεκτημένα που ήδη έχουμε.
<P>
Ο φετινός εορτασμός της Παγκόσμιας Ημέρας της Γυναίκας συμπίπτει με μία άλλη ιστορική συγκυρία, αυτήν της Διακυβερνητικής Διάσκεψης για την αναθεώρηση των ιδρυτικών συνθηκών της Ευρωπαϊκής Ένωσης. Έχουμε ήδη περάσει στο στάδιο της επιλογής των θέσεων και της χάραξης των κατευθυντήριων γραμμών για τα νέα κείμενα που θα αποτελέσουν το θεμέλιο της μελλοντικής ανάπτυξης της Ευρωπαϊκής Ένωσης.
<P>
Η ευρωπαϊκή οικοδόμηση διαδραμάτισε μείζονα ρόλο στην αργή διαδικασία άρσης των ιστορικών φραγμών που τιμωρούσαν τις γυναίκες για την είσοδό τους στο εργασιακό περιβάλλον. Χρειάζεται, ωστόσο, η νέα Συνθήκη να αντιμετωπίσει πιο σφαιρικά το θέμα, προσφέροντας έτσι τη βάση για μία πολιτική ισότητας ευκαιριών, αλλά και να κάνει σαφή αναφορά στις θετικές δράσεις ενάντια σε πρακτικές διακρίσεων.
<P>
Οι προτάσεις του κειμένου της ιρλανδικής Προεδρίας συνιστούν βήμα ουσιαστικής σημασίας σε μια τέτοια κατεύθυνση. Το Κοινοβούλιο θα ασκήσει την εποπτεία του εις επίρρωσιν των προτάσεων αυτών, ώστε να συμπεριληφθούν στη νέα Συνθήκη.
<P>
Αυτό, βέβαια, δε σημαίνει ότι πρέπει να αναμένουμε τα αποτελέσματα της Διακυβερνητικής Διάσκεψης για να συνεχίσουμε την προσπάθεια δημιουργίας ενός καλύτερου νομικού πλαισίου που θα μπορεί να προασπίζει την ισότητα των ευκαιριών. Με την έννοια αυτή, πρέπει να αποδοθεί μεγάλη σημασία στην ανάπτυξη της κοινοτικής νομοθεσίας. Η πρόταση οδηγίας του Συμβουλίου σχετικά με την αποδεικτική ευθύνη στις περιπτώσεις διακρίσεων λόγω φύλου συνιστά ακρογωνιαίο λίθο ενός νέου συστήματος νομικής προστασίας.
<P>
Αποψή μου είναι ότι τα όργανα της Ευρωπαϊκής Ένωσης πρέπει να δώσουν το παράδειγμα, όπως ανέφερε και η έκθεση της κ. Larive που εγκρίθηκε το περασμένο φθινόπωρο. Ο ευρωπαϊκός δημόσιος τομέας συνιστά προνομιακό πεδίο για την υλοποίηση μίας φιλόδοξης πολιτικής ισότητας ευκαιριών που θα επιτρέψει την άνοδο των γυναικών στα υψηλότερα κλιμάκια λήψης αποφάσεων.
<P>
Το Ευρωπαϊκό Κοινοβούλιο είναι το όργανο με το μεγαλύτερο ποσοστό γυναικών στα ανώτερα αυτά κλιμάκια, το οποίο όμως δεν ξεπερνά το 20 %. Η ανισότητα αυτή είναι ασυμβίβαστη με οποιοδήποτε αποτελεσματικό σύστημα διοίκησης. Δεν είναι, παρόλα αυτά, θέμα ποσοστών και μόνο. Πρέπει να αλλάξουμε νοοτροπίες, να αναθεωρήσουμε τη διαδικασία πρόσβασης στον ευρωπαϊκό δημόσιο τομέα, να προσφέρουμε προγράμματα επαγγελματικής κατάρτισης που να ανοίγουν νέες προοπτικές κινητικότητας και πραγματικές δυνατότητες για επαγγελματική σταδιοδρομία σε συνδυασμό με την οικογενειακή ζωή τόσο για τις γυναίκες όσο και για τους άντρες.
<P>
Την προηγούμενη Παρασκευή συναντήθηκα με εκπροσώπους του ευρωπαϊκού λόμπι γυναικών και με αντιπροσωπεία της επιτροπής ίσης εκπροσώπησης του Κοινοβουλίου για την ισότητα ευκαιριών, που μου κατέθεσαν συγκεκριμένες προτάσεις για την οικοδόμηση μιας πιο αλληλέγγυας κοινωνίας και ενός πιο αποτελεσματικού συστήματος διοίκησης. Από τη δική μου πλευρά, δεσμεύτηκα ότι θα εργαστώ και εγώ στο πλαίσιο των καθηκόντων μου για την επίτευξη των στόχων αυτών και είμαι βέβαιος ότι θα έχω την αποφασιστική στήριξη όλων των μελών του Σώματος.
<P>
(Χειροκροτήματα)
<SPEAKER ID=3 NAME="Van Dijk">
Πρόεδρε, σας είμαι ιδιαίτερα ευγνώμων για το γεγονός ότι κάνατε αυτή την εντυπωσιακή δήλωση και επίσης γιατί γνωρίζετε τόσο καλά τα θέματα, τα οποία, επί του παρόντος, απασχολούν την Επιτροπή για τα Δικαιώματα των Γυναικών. Θα ήθελα να επανέλθω στις 8 Μαρτίου, γνωρίζοντας ότι η δήλωση την οποία θα έκανε η Ευρωπαϊκή Επιτροπή και ο Πρόεδρός της προκάλεσε προβλήματα όσον αφορά τους σημαντικούς φακέλους τους οποίους έχουμε στην ημερήσια διάταξη της αυριανής συνεδρίασης. Ως Πρόεδρος της Επιτροπής για τα Δικαιώματα των Γυναικών, πρόκειται να θέσω σ'αυτήν ορισμένα θέματα και σας είμαι ευγνώμων γιατί ήδη από τη σημερινή συζήτηση αναφερθήκατε στις 8 Μαρτίου. Αναφερθήκατε σε μία σειρά φακέλων οι οποίοι πράγματι προκαλούν μεγάλα προβλήματα, όπως το θέμα της προετοιμασίας της Διακυβερνητικής Διάσκεψης και των προτάσεων που έκανε γι'αυτήν η ιρλανδική Προεδρία. Δεν θα ήθελα φυσικά να σας στενοχωρήσω, αλλά ακριβώς στον τομέα των γυναικείων υποθέσεων η ολλανδική Προεδρία έχει αρχίσει, κατά κάποιο τρόπο, να εξαλείφει μία σειρά από αυτές τις υποθέσεις. Αυτό αφορά, μεταξύ άλλων, την παράγραφο εναντίον των διακρίσεων.
<P>
Πρόεδρε, είμαι ιδιαίτερα ικανοποιημένη, επειδή είσθε ειλικρινής και παραδέχεστε ότι στα ευρωπαϊκά θεσμικά όργανα, μεταξύ των οποίων το Ευρωπαϊκό Κοινοβούλιο, ελάχιστες γυναίκες κατέχουν υψηλές θέσεις και γι'αυτό το λόγο, όπως δηλώσατε και εγώ δεν πρόκειται να προσθέσω τίποτε περισσότερο, τα προσεχή δυόμισυ έτη θα χρησιμοποιήσετε κάθε ευκαιρία για να τροποποιήσετε δραστικά τις διαδικασίες πρόσληψης και προώθησης του προσωπικού, ώστε οι γυναίκες να έχουν πράγματι την ευκαιρία να προοδεύσουν. Ελπίζω ότι τον Απρίλιο θα έχουμε την ευκαιρία να συνομιλήσουμε εκτενώς για τις υποθέσεις των γυναικών και αυτό παρουσία της Ευρωπαϊκής Επιτροπής και του κ. Santer. Σας ευχαριστώ για τη δήλωσή σας.

<CHAPTER ID=3>
Έγκριση των συνοπτικών πρακτικών
<SPEAKER ID=4 NAME="Πρόεδρος">
Έχουν διανεμηθεί τα συνοπτικά πρακτικά της χθεσινής συνεδρίασης.
<P>
Υπάρχουν παρατηρήσεις;

<SPEAKER ID=5 LANGUAGE="FR" NAME="Hory">
Κύριε Πρόεδρε, βασιζόμενος στο άρθρο 19, παράγραφος 4 του κανονισμού θα ήθελα να σας ευχαριστήσω, αλλά και να σας συγχαρώ.
<P>
Όλοι γνωρίζουμε ότι το Ευρωπαϊκό Κοινοβούλιο προκάλεσε την οργή των εκτελεστικών αρχών της Γαλλίας για το ψήφισμα που εξέδωσε στις 20 Φεβρουαρίου κατά του ρατσισμού και της ξενοφοβίας.
<P>
Καθότι η ομάδα μου, η Ριζοσπαστική Συμμαχία, ανέλαβε την πρωτοβουλία για το εν λόγω ψήφισμα, θέλουμε να επαναβεβαιώσουμε ότι το ψήφισμα είναι βάσιμο από νομική άποψη και ότι το προοίμιο της Συνθήκης επιβάλλει στην Ένωση και στα κράτη μέλη της το σεβασμό των θεμελιωδών δικαιωμάτων που εγγυάται και ορίζει η Ευρωπαϊκή Σύμβαση για την προστασία των δικαιωμάτων του ανθρώπου. Επομένως, από νομική άποψη, το ψήφισμα είναι βάσιμο και, δεδομένου ότι ήμουν ένας από τους συντάκτες τους, θα ήθελα να διευκρινίσω ότι είναι και από πολιτική άποψη βάσιμο, εφόσον ζητούσαμε την ανάκληση ενός γαλλικού νομοσχεδίου και, ιδιαίτερα, μίας διάταξης που καθιστούσε την κατάδοση των φιλοξενούμενων αλλοδαπών υποχρέωση των πολιτών που θα όφειλαν να τους καταγγείλουν.
<P>
Συνεπώς, από πολιτική άποψη είχαμε δίκαιο. Τούτο αποδεικνύεται από το γεγονός ότι η γαλλική κυβέρνηση απέσυρε εν τέλει την απεχθή αυτή διάταξη. Επομένως, αντί να απευθύνει αστήρικτες κατηγορίες στο Ευρωπαϊκό Κοινοβούλιο, η γαλλική κυβέρνηση θα έπρεπε να μας ευχαριστήσει διότι με τη συμβολή τη δική μας και άλλων απέφυγε ένα πολιτικό λάθος. Στο λάθος όμως αυτό η γαλλική κυβέρνηση προσέθεσε ένα δεύτερο, όταν ο Γάλλος Υπουργός Εξωτερικών έκρινε καλό να δηλώσει ότι το Ευρωπαϊκό Κοινοβούλιο δεν είναι άξιο του ονόματός του. Δεν θα σχολιάσω τη δήλωση αυτή. Όπως έχω ήδη αναφέρει, θα ήθελα απλώς να σας ευχαριστήσω, κ. Πρόεδρε, και να σας συγχαρώ διότι εκφράσατε σθεναρά τη θέση του Κοινοβουλίου, αλλά και διότι δώσατε στο συμβάν αυτό τις σωστές του διαστάσεις.
<P>
Πράγματι, το συμβάν καθεαυτό δεν έχει ιδιαίτερη σημασία. Αντίθετα, ήταν σημαντικό αυτό που αποκάλυψε, ότι δηλαδή η γαλλική κυβέρηση, που δεν βρήκε τίποτα να πει για να καταδικάσει τις ρατσιστικές δηλώσεις, προσδιόρισε τον εχθρό του: το Ευρωπαϊκό Κοινοβούλιο! Ιδού λοιπόν πώς αποκαλύπτεται μία περίεργη αντίληψη για την ισορροπία μεταξύ των θεσμικών οργάνων και πώς φανερώνεται ποια θα είναι η γαλλική θέση στα μελλοντικά συμπεράσματα της Διακυβερνητικής Διάσκεψης.
<P>
Από την πλευρά μας, θα θέλαμε να δηλώσουμε ότι θα εξακολουθήσουμε να παρεμβαίνουμε κάθε φορά που θα αμφισβητούνται, είτε σε κάποιο κράτος μέλος είτε εκτός της Ένωσης, οι αξίες του ευρωπαϊκού ανθρωπισμού, οι αξίες στις οποίες στηρίζεται η προσπάθειά μας να οικοδομήσουμε την Ευρώπη.
<P>
(Χειροκροτήματα από την ομάδα ARE)

<SPEAKER ID=6 NAME="Πρόεδρος">
Προσωπικά σας ευχαριστώ κ. Hory, νομίζω όμως ότι πρέπει να δώσω το λόγο σε όσους τον ζήτησαν.

<SPEAKER ID=7 LANGUAGE="EN" NAME="Green">
Κύριε Πρόεδρε, την περασμένη Πέμπτη κατά τη διάρκεια της Διάσκεψης των Προέδρων ο κάθε ένας ηγέτης ομάδας σας εξέφρασε τα προσωπικά του συγχαρητήρια καθώς και εκείνα της ομάδας του για την αξιοπρεπέστατη στάση που κρατήσατε στο Παρίσι σε υποστήριξη του Κοινοβουλίου και των ψηφισμάτων του. Ο κ. Hory μόλις έκανε μια μακροσκελή πολιτική δήλωση. Θα ήθελα να γνωρίζει το Σώμα ότι όλοι μας είχαμε εκφράσει τα συγχαρητήριά μας για την αξιοπρεπή στάση που τηρήσατε.
<P>
(Χειροκροτήματα)

<SPEAKER ID=8 LANGUAGE="NL" NAME="Martens">
Κύριε Πρόεδρε, εξ ονόματος της ομάδας μου, σας απηύθυνα μία επιστολή για να σας συγχαρώ για τη θέση που λάβατε και θα ήθελα να επισημάνω ότι η γαλλική αντιπροσωπεία μας ήταν εν απαρτία παρούσα στη δεξίωση που δώσατε στο Παρίσι και ότι, αλληλέγγυα με την ομάδα μας, εγκρίνει τη στάση σας. Θα ήθελα, εν προκειμένω, να σας το επιβεβαιώσω. Πιστεύω ότι αυτό αποτέλεσε ένα από τα στοιχεία των συνομιλιών κατά τη διάρκεια της συνεδρίασης των Προέδρων; θα πρέπει να δούμε πότε θα αποφασίσουμε για τα επείγοντα θέματα σ'αυτόν τον οίκο και αυτό θα πρέπει να συμβεί κατά έναν αντιπροσωπευτικό τρόπο.
<P>
Επισημάνατε, και αυτό θα ήθελα να το υπογραμμίσω, ότι τα επείγοντα θέματα θα πρέπει να καταλάβουν μία σημαντική θέση στην ημερήσια διάταξή μας. Δεν μπορώ, παρά να τονίσω την πρότασή σας αυτή, κύριε Πρόεδρε, και να δηλώσω ότι, εξ ονόματος της ομάδας μας, είμαι απόλυτα σύμφωνος.

<SPEAKER ID=9 NAME="Puerta">
Κύριε Πρόεδρε, θέλω να εκφράσω τη χαρά μου που ζητούμε όλοι το λόγο (και ας επαναλαμβανόμαστε με τα ίδια επιχειρήματα), επειδή η προηγούμενη Πέμπτη κατέδειξε την ομοφωνία όλων των πολιτικών ομάδων του Σώματος. Εκφράζοντας την άποψη των συναδέλφων της δικής μου ομάδας, μίλησα για την εξαιρετική, μέσω υμών, εκπροσώπηση του Ευρωπαϊκού Κοινοβουλίου στο Παρίσι και για το ότι η παρουσία σας εκεί δεν είχε κανένα στοιχείο ανάμειξης ούτε στα κυριαρχικά δικαιώματα ούτε στις εσωτερικές πολιτικές υποθέσεις κάποιου κράτους μέλους (της Γαλλίας, στη συγκεκριμένη περίπτωση), παρά μόνο εκπροσώπησης ορισμένων θεμελιωδών δικαιωμάτων του πολίτη, επί των οποίων το Ευρωπαϊκό Κοινοβούλιο έχει υποχρέωση να παίρνει θέση. Εκπληρώσατε, λοιπόν, πραγματικά την υποχρέωσή σας, όπως εκτίμησαν ομόφωνα οι πρόεδροι των πολιτικών ομάδων του Σώματος. Συνεχίστε, κύριε Πρόεδρε, στην ίδια κατεύθυνση, με την ίδια σύνεση και δύναμη.
<P>
(Χειροκροτήματα)

<SPEAKER ID=10 LANGUAGE="DE" NAME="Roth">
Kύριε Πρόεδρε, θα ήθελα να εκφράσω κι εγώ τις ευχαριστίες μου. Θεωρώ, επίσης, πως καλά κάνατε που αντιδράσατε αμέσως, επειδή η όλη υπόθεση, ως γνωστόν, ήταν σχεδόν απίστευτη. Tο Eυρωπαϊκό Kοινοβούλιο συζήτησε πολύ για το θέμα του ρατσισμού και της ξενοφοβίας, κι έκανε κάτι που το κάνει να ξεχωρίζει από μερικές κυβερνήσεις. Συγκεκριμένα, δεν έκανε μόνο πανηγυρικές δηλώσεις, αλλά εξέφρασε κι ενοχλητική, πράγματι, κριτική, και μάλιστα όχι μόνο για το νομοσχέδιο Debrι, αλλά και για τα σχέδια του γερμανού Yπουργού Eσωτερικών Kanther να εισάγει μια βίζα για παιδιά.
<P>
Tο Eυρωπαϊκό Kοινοβούλιο, δηλαδή, έκανε αυτό για το οποίο είναι εδώ; έκανε πολιτική. H αντίδραση, κατά τη γνώμη μας, ήταν τελείως απαράδεκτη; το να πουν δηλαδή αφενός, ότι το θέμα των ανθρωπίνων δικαιωμάτων και θεμελιωδών ελευθεριών στην Eυρωπαϊκή Ένωση είναι θέμα εσωτερικής υπόθεσης - όπως ισχυρίσθηκαν ο κ. Chirac και ο Hervι de Charette - και αφετέρου ότι το Eυρωπαϊκό Kοινοβούλιο απέδειξε πως είναι περιττό. Έχω την άποψη ότι το Eυρωπαϊκό Kοινοβούλιο απέδειξε, με την απόφαση αυτή, εντελώς το αντίθετο; ότι δηλαδή είναι σε θέση να αντιδράσει πολιτικά και να κάνει περισσότερα από το να εκφωνεί μόνο πανηγυρικούς λόγους.
<P>
Θα ήθελα όμως να σας ρωτήσω αν υπήρξε καμιά αντίδραση εκ μέρους της γαλλικής κυβέρνησης. Yπάρχει ένα είδος συγνώμης γι' αυτό που είπε ο Yπουργός Eξωτερικών; Nομίζω πως μια συγνώμη θα ήταν τουλάχιστον ενδεδειγμένη. Πήρε, κατά κάποιον τρόπο, θέση ο κ. Chirak στις δηλώσεις του; Aν μάθετε τίποτε, παρακαλώ να μας το ανακοινώσετε.

<SPEAKER ID=11 NAME="Πρόεδρος">
Ευχαριστώ πολύ κυρία Roth. Εγώ θεωρώ το περιστατικό αυτό λήξαν, οπότε δε νομίζω, βέβαια, ότι χρειάζεται να ζητηθεί σε καμία περίπτωση συγνώμη δημοσίως, πόσο μάλλον αφού ο κ. Hervι de Charette εξέφρασε, ενώπιον του γαλλικού Κοινοβουλίου, το σεβασμό του προς το Ευρωπαϊκό Κοινοβούλιο. Κατά πάσα πιθανότητα, θα συναντηθώ με τον κ. de Charette στη Ρώμη τις επόμενες εβδομάδες για να εξετάσουμε, όπως είναι φυσικό, τα θέματα που ενδιαφέρουν το Σώμα ενόψει της Διακυβερνητικής Διάσκεψης, τα οποία είναι και τα σημαντικά.

<SPEAKER ID=12 LANGUAGE="NL" NAME="Van Bladel">
Πρόεδρε, πρόκειται για τα συνοπτικά πρακτικά της 20ής Φεβρουαρίου. Έχω ανακαλύψει ότι υπάρχουν κάποιες ελλείψεις σ'αυτά, όσον αφορά το ψήφισμα για τη Διάσκεψη για τα Ανθρώπινα Δικαιώματα στη Γενεύη. Προσωπικά, αναφέρθηκα κυρίως στην Κίνα και ζήτησα από την αντιπροσωπεία του Κογκρέσσου των Ηνωμένων Πολιτειών, η οποία ήταν παρούσα, από κοινού με εμάς, να υπερασπιστούν στη Γενεύη ορισμένες αξίες και ανθρώπινα δικαιώματα στην Κίνα. Αυτό δεν το βρήκα στα πρακτικά και ελπίζω ότι θα υπάρξει σχετική διόρθωση, Πρόεδρε.

<SPEAKER ID=13 NAME="Πρόεδρος">
Θα το ερευνήσουμε, κυρία van Bladel, αν στα συνοπτικά πρακτικά έχει παραλειφθεί κάτι από όσα ειπώθηκαν ή κάποιο ψήφισμα.

<SPEAKER ID=14 LANGUAGE="FR" NAME="Nordmann">
Κύριε Πρόεδρε, θα ήθελα να επανέλθω για λίγο στο ερώτημα που έθεσε ο κ. Hory, αλλά, σε αντίθεση με αυτόν, σκοπός μου δεν είναι να δημιουργήσω μία γαλλο-γαλλική αντιπαράθεση που δεν έχει λόγο ύπαρξης στο χώρο αυτόν, αλλά να επισημάνω ότι από το συμβάν αυτό θα μπορούσαμε ίσως να εξάγουμε ορισμένα θετικά συμπεράσματα σχετικά με τη διεξαγωγή της συζήτησης επειγόντων θεμάτων. Οι συζητήσεις αυτές θεσπίστηκαν το 1979, εποχή κατά την οποία το Κοινοβούλιο δεν είχε ακόμη όλες τις εξουσίες που διαθέτει σήμερα, ιδιαίτερα στο νομοθετικό τομέα, και θέλησε να εδραιώσει το χαρακτήρα του ως ένα είδος φόρουμ.
<P>
Η ίδια η εξέλιξη των εργασιών μας είχε ως αποτέλεσμα να μετατίθενται οι συζητήσεις επειγόντων θεμάτων σε ένα χρονικό σημείο της περιόδου συνόδου όπου η παρουσία των βουλευτών στη συνεδρίαση μπορεί να θέσει υπό αμφισβήτηση τον αντιπροσωπευτικό χαρακτήρα του Κοινοβουλίου και σε κάθε περίπτωση την ίδια την αξία ορισμένων ψηφιζόμενων κειμένων -το επισημάνατε και εσείς-, αλλά πέραν αυτού του προβλήματος, τίθεται μία ολόκληρη σειρά ερωτημάτων σχετικά με το παραδεκτό των κειμένων, ιδιαίτερα των τροπολογιών, κυρίως όταν πρόκειται για τροπολογίες της τελευταίας στιγμής. Για παράδειγμα, είθισται να μην τίθενται κατά τις συζητήσεις επί επειγόντων θεμάτων ερωτήματα που συζητούνται από το Κοινοβούλιό μας στο πλαίσιο της κατάρτισης μίας έκθεσης.
<P>
Η διεξαγωγή της διακυβερνητικής διάσκεψης θέτει εκ βάθρων το ζήτημα των σχέσεων μεταξύ του Κοινοβουλίου μας και των εθνικών κοινοβουλίων. Ερωτώ εάν είναι λογικό να λαμβάνονται αποφάσεις μέσω επειγόντων ψηφισμάτων, δηλαδή χωρίς να έχει υποβληθεί σχετική έκθεση, επί θεμάτων που συζητούνται, αλλά δεν έχουν ακόμη επιλυθεί από τα εθνικά κοινοβούλια.
<P>
Κύριε Πρόεδρε, κατόπιν του εν λόγω συμβάντος εγείρονται αυτού του είδους τα ερωτήματα, περίπλοκα από κάθε άποψη, και θα σας παρακαλούσα να επιληφθεί του θέματος το Προεδρείο και η Επιτροπή Κανονισμού, Ελέγχου της Εντολής και Ασυλιών, ώστε να προσαρμοστεί η διαδικασία συζήτησης επί επικαίρων και επειγόντων θεμάτων κατά τρόπον ώστε να μην προκαλούνται παρόμοιες αμφισβητήσεις και να αποφεύγονται παρόμοια συμβάντα.
<P>
(Χειροκροτήματα)

<SPEAKER ID=15 NAME="Πρόεδρος">
Ευχαριστώ πολύ κύριε Νordmann, σας θυμίζω, όμως, ότι οποιαδήποτε πολιτική ομάδα μπορεί να θέσει, εφ'όσον το θεωρεί αναγκαίο, το ζήτημα αυτό στη Διάσκεψη των Προέδρων. Εγώ, πάντως, θα διαβιβάσω την άποψή σας στη Διάσκεψη των Προέδρων η οποία και θα την εξετάσει, εφ' όσον το κρίνει απαραίτητο.

<SPEAKER ID=16 LANGUAGE="NL" NAME="Plooij-Van Gorsel">
Πρόεδρε, στις 17 Φεβρουαρίου, έφθασε στο γραφείο μου στη Χάγη μία επιστολή και αυτή ανέφερε τα εξής: με εντολή του Προέδρου, σας διαβιβάζω πρόταση μομφής εναντίον της Επιτροπής, την οποία υπέβαλαν 63 μέλη, σύμφωνα με το άρθρο 34 του κανονισμού, και η επιστολή αυτή ήταν υπογεγραμμένη από τον κ. Vinci. Επομένως, η εν λόγω επιστολή, Πρόεδρε, αφορούσε την πρόταση μομφής εναντίον της Επιτροπής, την οποία ψηφίζαμε την ίδια εβδομάδα στο Στρασβούργο.
<P>
Δεν διαφωνώ με την εν λόγω επιστολή, αλλά με τον τρόπο με τον οποίο έφθασε αυτή σε εμένα. Εστάλη την Παρασκευή το μεσημέρι από τις Βρυξέλλες με ταχυδρομείο στην Ολλανδία και αυτό συνέβη για όλους τους τόπους κατοικίας και των λοιπών συναδέλφων. Η επιστολή έφθασε μία στιγμή που εγώ ήμουν ήδη στο Στρασβούργο. Το ερώτημά μου είναι, ποια ήταν η χρησιμότητα αυτής της ενέργειας και αυτή είναι η πρώτη ερώτηση, ενώ η δεύτερη είναι, ποιο είναι το κόστος αυτής της ενέργειας. Γιατί νομίζω ότι η αποστολή μέσω ταχυδρομείου μιας επιστολής σε 626 μέλη, τη στιγμή που όλοι διαθέτουν ένα φαξ, τόσο στο γραφείο των Βρυξελλών όσο και σ'αυτό του Στρασβούργου, αποτελεί κατά κάποιον τρόπο σπατάλη.
<P>
(Χειροκροτήματα)

<SPEAKER ID=17 NAME="Πρόεδρος">
Ευχαριστώ, κυρία, Plooij-van Gorsel, για την ερώτησή σας. Η επιστολή εστάλη μόνο σε εκείνους εκ των 626 βουλευτών που δεν είχαμε τον αριθμό του fax τους. Σε όσους βουλευτές (και είναι πολλοί αυτοί, φαντάζομαι) έχουν γνωστοποιήσει στις υπηρεσίες μας ότι έχουν fax, η επιστολή εστάλη στον αντίστοιχο αριθμό fax.

<SPEAKER ID=18 LANGUAGE="FR" NAME="Fabre-Aubrespy">
Κύριε Πρόεδρε, αναφερθήκατε προ ολίγου στην ομόφωνη στήριξη των θέσεών σας από όλες τις ομάδες του Κοινοβουλίου κατά τη μετάβασή σας στο Παρίσι. Θα σας παρακαλούσα να σημειώσετε ότι η Ομάδα των Ανεξαρτήτων για την Ευρώπη των Εθνών δεν συνέπραξε στην ομοφωνία αυτή.
<P>
Ως Πρόεδρος του Ευρωπαϊκού Κοινοβουλίου εκφράσατε, όπως ήταν φυσικό, τη βούληση της πλειοψηφίας. Ωστόσο, θα υπενθυμίσω σε όλους όσοι προβαίνουν σε μεγαλορρήμονες δηλώσεις σχετικά με τις εργασίες του Κοινοβουλίου ότι το περίφημο ψήφισμα -το νιοστό- σχετικά με το ρατσισμό και την ξενοφοβία ψηφίστηκε εκείνο το περίφημο απόγευμα της Πέμπτης με 106 ψήφους έναντι 101 και ότι στην πραγματικότητα το Ευρωπαϊκό Κοινοβούλιο πλήττει την ίδια του την αξιοπιστία εκφράζοντας τις απόψεις του κατά τον τρόπο που τις εκφράζει, το απόγευμα της Πέμπτης, επί πάσης φύσεως θεμάτων και χωρίς προηγούμενη εμπεριστατωμένη μελέτη.
<P>
Ο Γάλλος Υπουργός Εξωτερικών Hervι de Charette, εξέφρασε απλώς τη σκέψη που μπορεί να γεννηθεί σε κάθε αντικειμενικό παρατηρητή του Ευρωπαϊκού Κοινοβουλίου κατά την εξέταση τουπεριεχομένου των ψηφισμάτων αυτών. Πράγματι, το Κοινοβούλιο δεν διστάζει να εκφέρει γνώμη επί παντός θέματος. Αυτό έπραξε εκείνο το απόγευμα, τη στιγμή που το θέμα βρισκόταν υπό συζήτηση από ένα εθνικό κοινοβούλιο που αποτελεί έκφραση της κυριαρχίας ενός κράτους, που ενσαρκώνει τη δημοκρατική νομιμότητα, που αντιπροσωπεύει έναν ολόκληρο λαό.
<P>
Πρέπει να γνωρίζετε ότι η θέση που εκφράστηκε αντικατοπτρίζει την άποψη μεγάλου αριθμού ευρωπαίων πολιτών.
<P>
Πιστεύω, κύριε Πρόεδρε, ότι από την εμπειρία αυτή πρέπει να αποκομίσουμε άλλο ένα δίδαγμα, εκτός από αυτό που επεσήμανε ο κ. Nordmann -το οποίο και συμμερίζομαι-: πρέπει να φροντίσουμε ώστε, το απόγευμα της Πέμπτης, να εγγράφονται στην ημερήσια διάταξη κείμενα που έχουν μελετηθεί και εμπίπτουν στην αρμοδιότητα του Κοινοβουλίου. Ακολουθώντας την τακτική που όλοι γνωρίζουμε, ιδιαίτερα όταν μας επισκεφθεί ο ηγέτης του γαλλικού κράτους, το Κοινοβούλιο θα ωθήσει αρκετές χώρες, συμπεριλαμβανομένης της Γαλλίας, να αρνηθεί να επεκτείνει τις αρμοδιότητες ενός Κοινοβουλίου που δεν το αξίζει.

<SPEAKER ID=19 NAME="Πρόεδρος">
Κύριε Fabre-Aubrespy, δεν θα σχολιάσω την ουσία της παρέμβασής σας, την οποία και σέβομαι όπως κάθε άλλη. Ωστόσο, θα ήθελα να επιστήσω την προσοχή σας στο γεγονός ότι στον κανονισμό μας δεν περιέχεται άρθρο που να επιτρέπει στο Κοινοβούλιο, ή σε οποιονδήποτε άλλον, να χαρακτηρίζει μη παραδεκτά τα κείμενα ως προς την ουσία τους.
<P>
Εναπόκειται στις πολιτικές ομάδες να μεριμνούν ώστε να εγγράφονται στην ημερήσια διάταξη ή να ψηφίζονται κείμενα κατά τρόπον ώστε να γίνεται σεβαστή η αξιοπρέπεια του Κοινοβουλίου ή τα κριτήρια που θεωρεί σκόπιμα κάθε ομάδα.
<P>
(Χειροκροτήματα) Σε αντίθεση με άλλα κοινοβούλια τα οποία, περιορίζουν την ημερήσια διάταξη σε όσα θέματα εγγράφουν οι κυβερνήσεις, γεγονός που είναι θεμιτό, το δικό μας Κοινοβούλιο έχει διαφορετική παράδοση και η προεδρία δεν μπορεί να περιορίσει τις τροπολογίες, όποιες και αν είναι αυτές.
<P>
(Χειροκροτήματα)
<SPEAKER ID=20 LANGUAGE="EN" NAME="Crowley">
Κύριε Πρόεδρε, κατ' αρχάς θα ήθελα να σας συγχαρώ για την θαυμάσια δήλωση που κάνατε αναφορικά με τον εορτασμό της Διεθνούς Ημέρας της Γυναίκας. Μέσα σ' αυτό το πλαίσιο θα ήθελα για μια φορά ακόμη να επιστήσω την προσοχή του Σώματος στην συνεχιζόμενη δυστυχία της Ροϊζίν Μακαλίσκεϋ, μιας κρατουμένης στην βρετανική φυλακή του Χόλογουεϋ, η οποία ήταν σε καθεστώς κατηγορίας Α, της οποίας το καθεστώς έχει υποβαθμισθεί ελαφρά κατά τις τελευταίες ημέρες και η οποία είναι επτά μηνών έγκυος χωρίς να έχει πρόσβαση σε συνεχή, επί 24ώρου βάσεως, ιατρική παρακολούθηση. Πλέον τούτων δεν υπάρχουν ούτε οι προϋποθέσεις για να διασφαλισθεί ο ασφαλής τοκετός της. Ζητώ από το Σώμα τούτο - παρακαλέσαμε την τελευταία φορά και παρακαλούμε για μια φορά ακόμη - να δείξει την υποστήριξή του στηριζόμενο σε ανθρωπιστικούς λόγους, να μην κρίνει εάν η κυρία Μακαλίσκεϋ είναι αθώα ή ένοχη, αλλά στηριζόμενο αποκλειστικά και μόνο σε ανθρωπιστική βάση να καλέσει τη βρετανική και τη γερμανική κυβέρνηση να της επιτρέψουν πλήρη πρόσβαση σε κατάλληλη ιατρική παρακολούθηση και να διασφαλίσουν ότι το παιδί της θα γεννηθεί κάτω από φυσιολογικές συνθήκες, χωρίς η ίδια να είναι αλυσοδεμένη, καθώς και να της επιτρέψουν να κρατήσει το παιδί της μετά τη γέννα.

<SPEAKER ID=21 NAME="Πρόεδρος">
Θέλω να επιστήσω την προσοχή σας στο ότι η Επιτροπή Πολιτικών Ελευθεριών και Εσωτερικών Υποθέσεων ασχολείται ήδη με το θέμα αυτό και θα καταθέσει τις προτάσεις της στο Σώμα.

<SPEAKER ID=22 LANGUAGE="EN" NAME="Provan">
Κύριε Πρόεδρε, είμαι βέβαιος ότι οι περισσότεροι από τους συναδέλφους αναγνωρίζουν ότι σήμερα κάθεται δίπλα σας ο νέος Γενικός Γραμματεύς του Κοινοβουλίου τούτου. Όχι μόνο είναι ορθό να τον υποδεχθούμε αλλά είναι επίσης ορθό να τον πληροφορήσουμε ότι οι περισσότεροι από εμάς αναγνωρίζουν ότι κατέχει μια θέση πολύ σημαντική θέση και με επιρροή. Τον υποδεχόμεθα και αναγνωρίζουμε το γεγονός ότι κατά το παρελθόν το Κοινοβούλιο τούτο έχει υπηρετηθεί πολύ καλά από τους γενικούς γραμματείς του. Είμαι βέβαιος ότι όλοι του ευχόμεθα καλή τύχη και κάθε επιτυχία στην νέα του θέση.
<P>
(Χειροκροτήματα)

<SPEAKER ID=23 NAME="Πρόεδρος">
Σας ευχαριστώ πολύ, κύριε Provan.

<SPEAKER ID=24 LANGUAGE="FR" NAME="Berthu">
Κύριε Πρόεδρε, θα ήθελα να παρέμβω σχετικά με το σημείο 16 των συνοπτικών πρακτικών που αφορά τον «Γενετικά τροποποιημένο αραβόσιτο».
<P>
Κατά την προηγούμενη περίοδο συνόδου, οι διάφορες προφορικές ερωτήσεις επί του ανωτέρω θέματος μετατέθηκαν σε μεταγενέστερη ημερομηνία, συγκεκριμένα δε στην παρούσα περίοδο συνόδου, ανάλογα βεβαίως με τους παριστάμενους βουλευτές.
<P>
Διαπιστώνω ότι στα συνοπτικά πρακτικά δεν αναφέρεται ο λόγος αυτής της αναβολής. Οι βουλευτές έκριναν ότι δεν υπήρχε εκπροσώπηση της Επιτροπής σε επαρκές επίπεδο, καθότι ούτε ο κ. Fischler ούτε η κ. Bonino ούτε η κ. Bjerregaard έκριναν σκόπιμο να παρίστανται στη συζήτηση, η οποία ωστόσο είναι σημαντική, διότι αφορά ένα ουσιώδες ζήτημα, που μπορεί στο μέλλον να προκαλέσει εκφυλισμό και, ενδεχομένως, να δημιουργήσει εν καιρώ μία νέα υπόθεση των τρελών αγελάδων.
<P>
Ως εκ τούτου, θεωρώ ουσιώδες, κύριε Πρόεδρε, να αναφερθεί στα συνοπτικά πρακτικά ο λόγος για τον οποίο ζητήθηκε η αναβολή του εν λόγω θέματος.

<SPEAKER ID=25 NAME="Πρόεδρος">
Κατ' αρχήν, η αναφορά αυτή δεν απαραίτητη, κύριε Berthu, αλλά θα το επαληθεύσουμε. Εξάλλου, ο λόγος θα περιληφθεί στα πλήρη πρακτικά, στις παρεμβάσεις των διαφόρων βουλευτών, με αποτέλεσμα να αναφέρονται σαφώς οι λόγοι για τους οποίους προτάθηκε η αναβολή.
<P>
(Εγκρίνονται τα συνοπτικά πρακτικά)

<CHAPTER ID=4>
Διάταξη των εργασιών
<SPEAKER ID=26 NAME="Πρόεδρος">
Συνεχίζουμε με τον καθορισμό της διάταξης των εργασιών.
<P>
Έχει μοιραστεί το τελικό σχέδιο ημερήσιας διάταξης στο οποίο κατέληξε η Διάσκεψη των Προέδρων, σύμφωνα με το άρθρο 95 του Κανονισμού, και στο οποίο έχουν προταθεί ή ενσωματωθεί οι εξής τροποποιήσεις:
<P>
Δευτέρα: Προτείνω στο Σώμα, με τη συμφωνία και της Επιτροπής Απασχόλησης και Κοινωνικών Υποθέσεων, να αντιστραφούν οι δύο εκθέσεις της, να εξεταστεί δηλαδή πρώτα η έκθεση του κ. van Velzen για το Πράσινο Βιβλίο με θέμα «Ζωή και εργασία στην κοινωνία των πληροφοριών» και κατόπιν η έκθεση της κ. Waddington για το Λευκό Βιβλίο της Επιτροπής σχετικά με την παιδεία και την κατάρτιση και με τίτλο «Διδασκαλία και Μάθηση».
<P>
Υπάρχουν παρατηρήσεις;
<P>
(Το Σώμα εγκρίνει την πρόταση)
<P>
Τρίτη: Η Ομάδα των Πράσινων ζητεί να προστεθεί στην ημερήσια διάταξη, είτε το βράδυ της Τρίτης είτε το απόγευμα της Πέμπτης, η κοινή συζήτηση των επτά προφορικών ερωτήσεων προς την Επιτροπή σχετικά με το γενετικά τροποποιημένο αραβόσιτο, η οποία αναβλήθηκε την Παρασκευή 21 Φεβρουαρίου. Ενημερώνω τις κυρίες και τους κυρίους βουλευτές ότι η Διάσκεψη των Προέδρων αποφάσισε να συμπεριλάβει το θέμα αυτό στην περίοδο συνόδου του Απριλίου.
<P>
Το λόγο έχει η κ. Breyer.

<SPEAKER ID=27 LANGUAGE="DE" NAME="Breyer">
Kύριε Πρόεδρε, το θέμα το είχαμε αναβάλει την τελευταία φορά, γιατί η αρμόδια επί της ουσίας Eπίτροπος Bjerregard δε θεώρησε αναγκαίο να παρευρίσκεται εδώ, στο σοβαρό αυτό θέμα της ημερήσιας διάταξης. Όπως γνωρίζετε, έγιναν φυσικά πολλές συζητήσεις για τη χορήγηση άδειας κυκλοφορίας στην αγορά του γενετικά τροποποιημένου αραβόσιτου, και υπάρχουν στο μεταξύ μελέτες που κρούουν τον κώδωνα του κινδύνου και επιβεβαιώνουν ότι ο οικολογικός κίνδυνος και ο κίνδυνος για την υγεία, είναι μεγάλος. Λόγω του κινδύνου αυτού, τόσο η Aυστρία όσο και το Λουξεμβούργο, εξέδωσαν, στα μέσα Φεβρουαρίου, κανονισμούς που προβλέπουν την αναστολή των εισαγωγών. Συμφωνήσαμε πως δεν είναι σωστό μονάχα δύο χώρες να προστατεύουν τον πληθυσμό τους, αλλά ότι θα πρέπει να συζητηθεί και να ξεκαθαριστεί, εδώ στο Kοινοβούλιο, τι θα γίνει μ' αυτές τις μελέτες που δε λήφθηκαν υπόψη, και μ' αυτή την άδεια κυκλοφορίας στην αγορά - και μέσα στην Eπιτροπή, ως γνωστόν, υπήρχαν φωνές που ισχυρίζονταν ότι η απόφαση αυτή πάρθηκε με βάση τα συμφέροντα της γενετικής βιομηχανίας και των Hνωμένων Πολιτειών, και ότι παραμερίσθηκε το θέμα των κινδύνων της υγείας.
<P>
Γι' αυτό και θεωρούμε, ως επιτακτικά αναγκαίο, να γίνει η συζήτηση αυτόν τον μήνα κιόλας. Γιατί; Aν τα προϊόντα κυκλοφορήσουν τώρα στην αγορά, θα μπορούσε να δημιουργηθεί πρόβλημα, αν τον Aπρίλιο, για παράδειγμα, καταλήξουμε στη θέση πως ήταν ανεπίτρεπτο να εγκριθεί αυτή η άδεια εμπορίας, διότι τότε τα προϊόντα θα βρίσκονται ήδη στις αγορές όλων των ευρωπαϊκών κρατών μελών, εκτός από την Aυστρία και το Λουξεμβούργο.
<P>
Γι' αυτό και θα ήθελα να σας παρακαλέσω και πάλι να προχωρήσετε σε ονομαστική ψηφοφορία για το θέμα αυτό, ώστε να μπορέσει να συζητηθεί, αυτή την εβδομάδα κιόλας, αυτό το τόσο σημαντικό θέμα της ημερήσιας διάταξης.

<SPEAKER ID=28 NAME="Αναστασόπουλος">
Κύριε Πρόεδρε, δεν ξέρω εάν η μετάφραση στα ελληνικά απέδωσε ακριβώς τα όσα είπατε, αλλά το έχω σημειώσει πολλές φορές γιατί δημιουργεί σύγχυση: η Διάσκεψη των Προέδρων δεν αποφασίζει. Η Διάσκεψη των Προέδρων αποφασίζει να προτείνει στο Σώμα. Υπάρχει μία διαφορά. Το Σώμα είναι εκείνο το οποίο αποφασίζει. Θα ήθελα να παρακαλέσω να δίδεται προσοχή σ'αυτό το σημείο για να μην δημιουργούνται παρεξηγήσεις.

<SPEAKER ID=29 NAME="Πρόεδρος">
Η αίτηση της Ομάδας των Πράσινων τίθεται σε ψηφοφορία.
<P>
(Το Σώμα απορρίπτει την αίτηση)
<P>
Τετάρτη και Πέμπτη (χωρίς τροποποιήσεις)
<P>
Παρασκευή:

<SPEAKER ID=30 LANGUAGE="EN" NAME="Green">
Κύριε Πρόεδρε, παρατηρώ ότι στην ημερήσια διάταξη υπάρχει ένα θέμα που αναφέρεται στην οργάνωση της κοινής αγοράς για το ρύζι. Εξ όσων γνωρίζω, μολονότι αποτελεί έγγραφο εργασίας, ουδέποτε συζητήθηκε στη Διάσκεψη των Προέδρων. Ειλικρινά, η ομάδα μου δεν υποστηρίζει τη συμπερίληψή του στην ημερήσια διάταξη αυτής της εβδομάδος. Θα προτιμούσαμε να αναβληθεί για τον Απρίλιο. Σας ζητώ επομένως να θέσετε το θέμα στο Σώμα διότι πιστεύω ότι και οι άλλοι ηγέτες των ομάδων θα επιβεβαιώσουν ότι ποτέ δεν υπήρξε συμφωνία επί του θέματος στη Διάσκεψη των Προέδρων.
<P>
Το άλλο θέμα αφορά το απόγευμα της Τετάρτης. Θα παρατηρήσετε ότι μια από τις τελευταίες εκθέσεις αυτού του απογεύματος είναι η έκθεση Linkohr. Αυτή είναι η δεύτερη ανάγνωση. Εάν δεν συζητηθεί την Τετάρτη - καθώς γνωρίζετε ατυχήματα συμβαίνουν ορισμένες φορές - μπορούμε να είμαστε βέβαιοι ότι θα συζητηθεί πρώτη το πρωί της Πέμπτης, δεδομένου οτι πρέπει να ψηφισθεί μέχρι το μεσημέρι της Πέμπτης;

<SPEAKER ID=31 NAME="Πρόεδρος">
Για το τελευταίο που είπατε, κυρία Green, δεν υπάρχει κανένα πρόβλημα να συνεχιστεί η συζήτηση το πρωί της Πέμπτης, αν δεν ολοκληρωθεί την Τετάρτη. Κάτι τέτοιο δεν αλλάζει την ημερήσια διάταξη.
<P>
Για το πρώτο ζήτημα που θέσατε, δεν υπάρχει κανένα πρόβλημα να υποβληθεί στο Σώμα η αίτηση της κ. Green, εξ ονόματος της ομάδας της, και να καταργηθεί το σημείο 42 της ημερήσιας διάταξης της Παρασκευής, προφορική ερώτηση των βουλευτών Fraga Estιvez, Colino Salamanca, Fantuzzi και άλλων, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με τη σοβαρή κρίση που αντιμετωπίζει ο κλάδος του ρυζιού.

<SPEAKER ID=32 NAME="Colino Salamanca">
Eμείς, κύριε Πρόεδρε, συμφωνούμε με την αίτηση της εκπροσώπου της Σοσιαλιστικής Ομάδας. Μίλησα με ορισμένους από τους υπογράφοντες της προφορικής ερώτησης και συμφωνούν απόλυτα να συζητηθεί κατά την περίοδο συνόδου του Απριλίου.

<SPEAKER ID=33 NAME="Πρόεδρος">
Τίθεται σε ψηφοφορία η αίτηση της Σοσιαλιστικής Ομάδας να αναβληθεί μέχρι τον Απρίλιο η συζήτηση επί της προφορικής ερώτησης για την κρίση που αντιμετωπίζει ο κλάδος του ρυζιού.
<P>
(Το Σώμα εγκρίνει την αίτηση)

<SPEAKER ID=34 LANGUAGE="IT" NAME="Santini">
Kύριε Πρόεδρε, με την ευκαιρία αυτής της ομόφωνης ψηφοφορίας χάρη στην οποία καταρτίστηκε με περισσότερη σύνεση η ημερήσια διάταξη της Παρασκευής, θα ήθελα να παρακαλέσω τόσο Εσάς όσο και τη Διάσκεψη των Προέδρων να επανεξεταστεί o προγραμματισμός της συζήτησης αγροτικών θεμάτων πριν από τη λήξη της ημερήσιας διάταξης κάθε Παρασκευής, όπως καθιερώθηκε στις τελευταίες τρεις ή τέσσερις Ολομέλειες.
<P>
Ειπώθηκε ότι η απόφαση πάρθηκε συγκεκριμένα για τη συγκέντρωση μεγαλύτερου αριθμού παρουσιών την ημέρα της Παρασκευής. Λαμβανομένης υπόψη της διαιώνισης των απουσιών και βέβαιος ότι εκφράζω την άποψη πολλών συναδέλφων της Επιτροπής Γεωργίας, θα σας παρακαλούσα να επαναφερθούν τα ζητήματα της γεωργίας στην ημερήσια διάταξη των πλέον εποικοδομητικών συνεδριάσεων, για την αποφυγή υποβάθμισης των σημαντικών αυτών ζητημάτων, με ιδιαίτερη έμφαση ακριβώς στο οξύ πρόβλημα του ρυζιού.

<SPEAKER ID=35 NAME="Πρόεδρος">
Ευχαριστώ πολύ κύριε Santini. Νομίζω ότι όλοι οι συμμετέχοντες στη Διάσκεψη των Προέδρων βρίσκονται στην αίθουσα, έχουν λάβει το μήνυμά της και θα αποφασίσουν συνεκτιμώντας το, στο μέτρο που το κρίνουν αναγκαίο.
<P>
(Το Σώμα εγκρίνει τη διάταξη εργασιών όπως τροποποιήθηκε)

<CHAPTER ID=5>
Μέλλον του Schengen
<SPEAKER ID=36 NAME="Πρόεδρος">
Η ημερήσια διάταξη προβλέπει τη συζήτηση επί της έκθεσης (Α4-0014/97) της κ. van Lacker εξ ονόματος της Επιτροπής Πολιτικών Ελευθεριών και Εσωτερικών Υποθέσεων σχετικά με τη λειτουργία και το μέλλον της Σύμβασης Schengen.

<SPEAKER ID=37 NAME="Van Lancker">
Πρόεδρε, θα ήθελα να αναφέρω αυτό που ο συνάδελφος FabreAubrespy θα δήλωνε εάν ήταν παρών, ότι δηλαδή αυτό το Κοινοβούλιο δεν έχει καμία σχέση με το Schengen, αλλά νομίζω ότι η παρούσα έκθεση για το Schengen έρχεται σε μία ιδιαίτερα κρίσιμη στιγμή, δηλαδή τη στιγμή που συζητείται, στο πλαίσιο της ΔΔ, το μέλλον του Schengen και οι δυνατότητες να επιστρέψει το Schengen εκεί που πραγματικά ανήκει, δηλαδή στη Συνθήκη, Πρόεδρε. Εξ αρχής το Schengen προτάθηκε ως ένα εργαστήριο για μία μελλοντική ευρωπαϊκή νομοθετική ρύθμιση. Αλλά η εν λόγω ευρωπαϊκή νομοθετική ρύθμιση δεν θα πρέπει να αποτελεί πιστό αντίγραφο του προτύπου δοκιμής, αλλά σε πολλά σημεία να βελτιωθεί.
<P>
Το γεγονός, συνάδελφοι, ότι οι χώρες του Schengen, ελλείψει ευρωπαϊκής συναίνεσης, φροντίζουν οι ίδιες για την εξασφάλιση του δικαιώματος της ελεύθερης κυκλοφορίας των ατόμων, καθώς και για την εσωτερική ασφάλεια των κατοίκων τους, είναι κατά τη γνώμη μου θετικό. Η κριτική του παρόντος Κοινοβουλίου αναφέρεται κυρίως στον τρόπο με τον οποίο επιδιώκονται αυτοί οι στόχοι.
<P>
Κατά πρώτον, το Schengen έχει απομακρυνθεί πολύ από τον αρχικό στόχο του, δηλαδή τη δημιουργία ενός μεγάλου ευρωπαϊκού χώρου, όπου οι πολίτες θα μπορούν να κυκλοφορούν ελεύθερα. Στην πραγματικότητα, οι κυβερνήσεις προσθέτουν όλο και περισσότερους όρους σ'αυτήν την ελεύθερη κυκλοφορία των ατόμων. Και εδώ και περίπου δύο έτη, συνάδελφοι, η γαλλική κυβέρνηση συνεχίζει να διατηρεί αυστηρούς ελέγχους στα εσωτερικά της σύνορα. Κάθε επιχείρημα γι'αυτό είναι καλό: θα εισέλθουν μέσω του Βελγίου τρομοκράτες του GIA, η Ολλανδία δημιουργεί προβλήματα με τα ναρκωτικά και, αύριο, θα είναι ότι η Ιταλία δεν μπορεί να συγκρατήσει τους παράνομους μετανάστες. Προφανώς, η εθνική κυριαρχία εξακολουθεί να έχει μεγαλύτερη βαρύτητα από τη διεθνή συνεργασία. Αλλά και άλλα κράτη κάνουν κακή χρήση του Schengen, συχνά, για λόγους αστυνόμευσης, κυρίως, έναντι των ανεπιθύμητων ξένων, μεταναστών και προσφύγων. Στην ετήσια έκθεση του Schengen φαίνεται ότι το σύστημα πληροφορικής του Schengen χρησιμοποιείται κυρίως ως βάση δεδομένων για ανεπιθύμητους ξένους. Σ'όλο και περισσότερους ξένους απαγορεύεται η είσοδος στην περιοχή του Schengen στα εξωτερικά σύνορα και τα αεροδρόμια. Και το ίδιο το Schengen δημιουργεί μία δεύτερη ζώνη γύρω από την περιοχή του, χωρίς να προσφέρει εχέγγυα ότι θα γίνουν σεβαστά το δικαίωμα των πολιτικών προσφύγων να ζητούν άσυλο, καθώς και το δικαίωμά τους για μη απέλαση.
<P>
Με το Schengen δημιουργείται μία επικίνδυνη ιδέα, δηλαδή η ιδέα ότι η πολιτική εναντίον της μετανάστευσης εξομοιώνεται με την αυξημένη ασφάλεια. Εντούτοις, το παρόν Κοινοβούλιο έχει επανειλημμένα δηλώσει ότι η διεθνής οργανωμένη εγκληματικότητα δεν μπορεί πλέον να καταπολεμηθεί με το κλείσιμο των συνόρων. Αλλά, εν τω μεταξύ, η συνεργασία των αστυνομιών, η οποία πρέπει να στραφεί εναντίον της εγκληματικότητας, καθυστερεί κατά τρόπο λυπηρό. Οι αστυνομικοί χρησιμοποιούν ελάχιστα το Schengen και μόνο περιορισμένες διμερείς διευθετήσεις σε συνοριακές περιοχές αρχίζουν να αποδίδουν μία σειρά μικρών επιτυχιών, εκτός βεβαίως (ω κυνική πραγματικότητα), όσον αφορά τη συνεργασία με τη Γαλλία, όπου το Schengen δεν λειτουργεί καθόλου. Εν τω μεταξύ, ο λαβύρινθος του Schengen φροντίζει ώστε στην καθημερινή πρακτική να υπάρχει ένα επικίνδυνα γκρίζο δίκτυο διαπροσωπικών επαφών μεταξύ αστυνομικών, για το οποίο δεν υπάρχει απολύτως κανένας δημοκρατικός και δικαστικός έλεγχος. Το Schengen θα πρέπει επειγόντως να αλλάξει προτεραιότητες και να επιλέξει άλλες, εάν επιδιώκεται, πράγματι, η πραγματική ασφάλεια. Κατά δεύτερον, το παρόν Κοινοβούλιο έχει επανειλημμένα επισημάνει την έλλειψη κοινοβουλευτικού και δικαστικού ελέγχου στο Schengen. Από την εν λόγω έκθεση φαίνεται ότι ακόμη τα περισσότερα εθνικά κοινοβούλια έχουν τη δυνατότητα να ελέγχουν τις πληροφορίες και τις νομικές πτυχές του Schengen, μέσω των εθνικών Υπουργών τους. Η δικαστική πτυχή του Schengen είναι μηδαμινή, δεδομένου ότι το Ευρωπαϊκό Δικαστήριο δεν έχει καμία αρμοδιότητα και οι διαμάχες, όσον αφορά την ερμηνεία και τους ορισμούς των διατάξεων του Schengen, πρέπει να επιλύονται από εθνικούς δικαστές, καθώς και από την εκτελεστική επιτροπή. Αποτέλεσμα αυτών είναι μία τεράστια κακοφωνία. Η διεθνής ανταλλαγή πληροφοριών και η διεθνής αστυνομική συνεργασία, χωρίς διεθνή δικαστικό και κοινοβουλευτικό έλεγχο, αποτελεί απειλή για τη δημοκρατία. Για τους λόγους αυτούς, το Ευρωπαϊκό Κοινοβούλιο, επ'ευκαιρία αυτής της έκθεσης, ζητεί εκ νέου επειγόντως την κοινοτικοποίηση των αντικειμένων του Schengen, βάσει της οποίας, το Ευρωπαϊκό Κοινοβούλιο θα αποκτήσει το δικαίωμα πρωτοβουλίας σχετικά με θέματα ελεύθερης κυκλοφορίας των ατόμων και θέματα εσωτερικής ασφάλειας των πολιτών της Ευρώπης, και το Ευρωπαϊκό Δικαστήριο και το Ευρωπαϊκό Κοινοβούλιο θα μπορούν επιτέλους να διαδραματίσουν το ρόλο τους.
<P>
Είναι προφανές ότι οι ιρλανδικές προτάσεις, αλλά και πολύ λιγότερο οι ολλανδικές προτάσεις, όσον αφορά τα θέματα του Schengen δεν ικανοποιούν τις απαιτήσεις μας. Πράγματι, η ελεύθερη κυκλοφορία των ατόμων, όπως διαπιστώνεται σ'αυτές τις προτάσεις, μετατρέπεται σε μία μίξη, εκ των προτέρων, αντισταθμιστικών μέτρων και, νομίζω, επομένως, ότι δικαίως μπορεί να ειπωθεί ότι η ελεύθερη κυκλοφορία των ατόμων παραπέμπεται στις ελληνικές καλένδες. Ο ρόλος του Ευρωπαϊκού Κοινοβουλίου και του Ευρωπαϊκού Δικαστηρίου δεν προβλέπεται και, θα έλεγα μάλιστα, ότι τορπιλίζεται πλήρως. Νομίζω ακόμη ότι στην εν λόγω ΔΔ, όπως αφήνουν να διαφανούν οι εν λόγω προτάσεις, γίνεται λόγος περισσότερο για μια εκ νέου εθνικοποίηση αυτής της πολιτικής, και αυτό είναι κάτι το οποίο το Κοινοβούλιο δεν θα πρέπει ποτέ να αφήσει να συμβεί. Επομένως, αυτός είναι ο λόγος που είναι σημαντικό το ότι η εν λόγω έκθεση του Schengen έρχεται αυτή τη στιγμή, επειδή δηλαδή τονίζει, για άλλη μία φορά, ότι η ασφάλεια των πολιτών και τα θέματα της ελεύθερης κυκλοφορίας σε ευρωπαϊκό επίπεδο θα πρέπει να ρυθμιστούν, επί του παρόντος, εάν επιθυμούμε να ασκήσουμε δημοκρατικό και δικαστικό έλεγχο αυτών των μεγάλης σημασίας θεμάτων. Ελπίζω, επίσης, ότι το Κοινοβούλιο θα εγκρίνει την εν λόγω έκθεση με μεγάλη πλειοψηφία.

<SPEAKER ID=38 NAME="Πρόεδρος">
Ευχαριστώ πολύ κυρία Van Lacker. Θέλω να χαιρετίσω την παρουσία του κ. Fischbach, Υπουργού Δικαιοσύνης του Δουκάτου του Λουξεμβούργου και πρώην συναδέλφου μας, ο οποίος είχε την καλοσύνη να έρθει εδώ για τη σημερινή συζήτηση.
<P>
(Χειροκροτήματα)

<SPEAKER ID=39 LANGUAGE="DE" NAME="Schulz">
Kύριε Πρόεδρε, κύριε Yπουργέ, αξιότιμοι κυρίες και κύριοι συνάδελφοι, η συνάδελφος van Lancker χρησιμοποίησε, στις δηλώσεις της, μια χαρακτηριστική φράση για τη συζήτηση, σχετικά με την ελεύθερη κυκλοφορία στην Eυρωπαϊκή Ένωση, ότι δηλαδή η συζήτηση αυτή γίνεται ολοένα και περισσότερο στη βάση μιας επανεθνικοποίησης, μιας επικίνδυνης, κατά τη γνώμη μου, επανεθνικοποίησης, επειδή έτσι - κι αυτό φάνηκε επίσης καθαρά στην έκθεση της κ. van Lancker - ξεκινάει στην Ένωση μια συζήτηση, που μοιάζει με δύο τρένα που κινούνται στην ίδια γραμμή με αντίθετη φορά.
<P>
Έχουμε, στην Eυρωπαϊκή Ένωση, από τη μια μεριά, βάσει της κοινοτικής νομοθεσίας, την ελεύθερη κυκλοφορία υπηρεσιών, κεφαλαίων και αγαθών, αλλά δεν έχουμε την ελεύθερη κυκλοφορία προσώπων. Όταν από τη μια μεριά δημιουργώ μια Ένωση, στην οποία μπορώ να μεταφέρω αγελάδες, όπου θέλω και σε οποιαδήποτε κατάσταση, χωρίς να ελέγχομαι, στην οποία μπορώ να μεταφέρω χρήματα - όσα, για όσο καιρό, όσο συχνά και όπου θέλω - μέσα στην οποία μπορώ να μεταφέρω κάθε είδος παροχής υπηρεσιών - ας πάρουμε για παράδειγμα το επάγγελμα του οικοδόμου -, συχνά παράνομα, χωρίς να διωχθώ γι' αυτό, από την άλλη όμως μεριά ως χρηστός πολίτης που θέλει, για παράδειγμα, ως μέλος του Eυρωπαϊκού Kοινοβουλίου, να πάει από τη Γερμανία, μέσω του Λουξεμβούργου, στη Γαλλία, για να δουλέψει στον τόπο εργασίας του, θα πρέπει να ελέγχομαι κάθε φορά, επειδή η γαλλική κυβέρνηση ισχυρίζεται πως θα πρέπει να προσέχει στα σύνορά της να μη μπουν στη χώρα ολλανδοί έμποροι ναρκωτικών - κι αυτό δε συμβαίνει ως γνωστόν μόνο στους χρηστούς πολίτες, που βρίσκονται στο Eυρωπαϊκό Kοινοβούλιο, αλλά και σε πολλούς άλλους -, τότε θα πρέπει να σχηματίσω την εντύπωση πως υπάρχει μια Eυρωπαϊκή Ένωση όπου μπορεί κανείς με τα χρήματα, με τα εμπορεύματα και τις υπηρεσίες να κάνει τα πάντα, ενώ οι πολίτες της αποκλείονται από την ελεύθερη κυκλοφορία, με τα πιο τετριμμένα επιχειρήματα. Tα επιχειρήματα αυτά έχουν, ως επί το πλείστον, κάποια σχέση με το ότι οι κυβερνήσεις - θα το πω τώρα πολύ προκλητικά - δεν έχουν πια τον έλεγχο των εσωτερικών τους προβλημάτων, είτε είναι οικονομικής ή κοινωνικής φύσης, σκηνοθετούν τους συνοριακούς ελέγχους σαν να ήταν θέατρο, σύμφωνα με το σύνθημα: Θα έχουμε τον έλεγχο των πάντων, όσον αφορά την εγκληματικότητα, μόνο αν βάλουμε μερικούς αστυνομικούς στα σύνορα.
<P>
Πόσο χαζούς άραγε θεωρούν τους πολίτες τους τα κράτη μέλη; Πιστεύετε ότι ο έμπορος ναρκωτικών, αν δεν τηρηθεί η συμφωνία του Σένγκεν, θα πάει με τη βαλίτσα στα σύνορα μεταξύ Λουξεμβούργου και Bελγίου για να τον ρωτήσουν εκεί: »Έχετε τίποτε να δηλώσετε»;
<P>
Oρθότατα η συνάδελφος van Lancker ανέφερε ότι γίνεται, από την άλλη μεριά, κατάχρηση του συστήματος πληροφοριών του Σένγκεν και θα χρησιμοποιηθεί ως αμυντικός μηχανισμός κατά της παράνομης μετανάστευσης, η οποία άλλωστε δεν μπορεί να αντιμετωπιστεί με επιτυχία, επειδή εξακολουθούν ακόμη να μην υπάρχουν αρκετοί άνθρωποι στην Eυρωπαϊκή Ένωση που να λένε ειλικρινά ότι είμαστε μια ήπειρος μεταναστών και γι' αυτό έχουμε διατάξεις για τους μετανάστες.
<P>
Aν δεν προσέξουμε ώστε να γίνει κοινοτικοποίηση του πλαισίου της συμφωνίας του Σένγκεν, τότε θα δούμε κάτι - κύριε Yπουργέ, το λέω αυτό απευθυνόμενος προς εσάς ως προέδρου της Eκτελεστικής Eπιτροπής του Σένγκεν - που ευχαρίστως ίσως θα ήθελε το Συμβούλιο, όχι όμως εμείς ως Kοινοβούλιο; το να υλοποιείται δηλαδή η ελεύθερη κυκλοφορία στην Eυρωπαϊκή Ένωση όχι βάσει της κοινοτικής νομοθεσίας, όπως θα έπρεπε να υλοποιείται, αλλά βάσει της διακυβερνητικής συνεργασίας, εκτός της κοινοτικής νομοθεσίας, σε διακρατικό επίπεδο, πράγμα τέλος που θα έχει σαν αποτέλεσμα να πει το Συμβούλιο, ναι, έχουμε την ελεύθερη κυκλοφορία αλλά την έχουμε όχι εκεί όπου ανήκει νομικά. Γι' αυτό και είναι απαραίτητο να δηλώσει σήμερα το Kοινοβούλιό μας ότι θέλουμε την ελεύθερη κυκλοφορία. Διακείμεθα πέρα για πέρα θετικά έναντι των εποικοδομητικών στοιχείων της Συνθήκης του Σένγκεν, αλλά θέλουμε επιτέλους να εξασφαλίζεται η κοινοτική βάση με τον κοινοβουλευτικό έλεγχο.

<SPEAKER ID=40 LANGUAGE="NL" NAME="Chanterie">
Κύριε Πρόεδρε, κύριε Πρόεδρε της Υπουργικής Επιτροπής του Schengen, αξιότιμοι συνάδελφοι, καταρχήν, θα πρέπει να διευκρινισθεί, για να αποφευχθούν οι παρεξηγήσεις, ότι το Schengen δεν αποτελεί μέρος της Ευρωπαϊκής Ένωσης, όσο και εάν αυτό μας λυπεί. Δεν εντάσσεται στη διακυβερνητική συνεργασία στους τομείς δικαιοσύνης και εσωτερικών υποθέσεων και δεν αποτελεί μέρος της κοινοτικής πολιτικής. Μέχρι στιγμής το Schengen παραμένει μία διακρατική υπόθεση. Φυσικά το Schengen δεν είναι άσχετο με τη Συνθήκη για την Ένωση, επειδή στις συμφωνίες για το Schengen τονίζεται ρητώς ότι θα πρέπει να γίνει σεβαστό το κοινοτικό κεκτημένο και ότι το Schengen πρόκειται να πάψει να υπάρχει όταν οι έλεγχοι ατόμων στο εσωτερικό της Ένωσης εκλείψουν. Αλλά μέχρι στιγμής, αυτό δεν έχει συμβεί.
<P>
Κατά δεύτερον, το Schengen έχει ως στόχο την εξάλειψη των ελέγχων των ατόμων στα εσωτερικά σύνορα και την ενίσχυση αυτών των ελέγχων στα εξωτερικά σύνορα, καθώς και την ισορροπία μεταξύ ελευθερίας και ασφάλειας. Και όπως πιστεύει ο καθένας, αμφότερες είναι θεμελιώδους σημασίας για τους ευρωπαίους πολίτες. Εμείς, στο ΕΛΚ, υποστηρίζουμε ότι όποιος επιθυμεί την ελεύθερη κυκλοφορία των ατόμων, χωρίς συνοδευτικά μέτρα για την πάταξη της εγκληματικότητας και της παράνομης μετανάστευσης, τότε δεν θέτει μόνο σε κίνδυνο την ασφάλεια των πολιτών, αλλά και την ίδια την ελεύθερη κυκλοφορία.
<P>
Κατά τρίτον, το Schengen αφορά την κατάργηση των ελέγχων των ατόμων στα εσωτερικά σύνορα και συνοδεύεται από μία σειρά σχετικών μέτρων. Κυρίως, αφορά την ευρωπαϊκή πολιτική ναρκωτικών, την πολιτική για το άσυλο και τους μετανάστες, την ιδιωτική ζωή και άλλα ακόμη θέματα. Όλα τα προηγουμένως αναφερθέντα θέματα σχετίζονται άμεσα με το Schengen. Γνωρίζω ότι ο συνάδελφος Nassauer θα αναφερθεί σε ορισμένα από αυτά τα στοιχεία. Γι'αυτό το λόγο, δεν πρόκειται να αναφερθώ σ'αυτά περαιτέρω.
<P>
Κατά τέταρτον, με την εφαρμογή του Schengen βρισκόμαστε σε έντονη αντιπαράθεση στις συνοριακές περιοχές. Όποιος καταργεί τους ελέγχους στα σύνορα, θα πρέπει να μπορεί να χρησιμοποιήσει ειδικά μέσα για την καταπολέμηση της συνοριακής εγκληματικότητας. Στην περίπτωση αυτή, το μήνυμα είναι η συνεργασία, τόσο στον αστυνομικό όσο και στο δικαστικό τομέα. Και θα πρέπει, εν προκειμένω, να διαπιστώσω, από κοινού με την κ. Van Lancker, ότι αυτό δεν φαίνεται να αρέσει στις γαλλικές αρχές.
<P>
Κατά πέμπτον, σε ορισμένες παραγράφους, υπάρχει ένα διδακτικό πνεύμα προς τα εθνικά κοινοβούλια των χωρών του Schengen. Αλλά νομίζουμε ότι δεν είναι της αρμοδιότητάς μας να μάθουμε στα εθνικά κοινοβούλια το ρόλο τους. Επί του παρόντος, επιδιώκουμε τη θετική αναθεώρηση της Συνθήκης, γεγονός που σημαίνει την κοινοτικοποίηση του Schengen. Οι απαιτήσεις των διαπραγματευτών δεν φαίνεται να δίνουν, προς το παρόν, ελπίδες. Αλλά πιστεύουμε ότι με την κοινοτικοποίηση του Schengen, και επ'αυτού θα ήθελα τη γνώμη σας κύριε Υπουργέ, θα πρέπει να δώσουν μεγαλύτερο ρόλο στο Ευρωπαϊκό Δικαστήριο, την Ευρωπαϊκή Επιτροπή και το Ευρωπαϊκό Κοινοβούλιο. Κατά βάση, κύριε Πρόεδρε, το ΕΛΚ υποστηρίζει το Schengen. Γνωρίζουμε τις δυσκολίες, οι οποίες υπάρχουν, και είμαστε διατεθειμένοι να αναζητήσουμε από κοινού λύσεις. Το Schengen έχει να διαδραματίσει ένα σημαντικό ρόλο στην προετοιμασία της ελεύθερης κυκλοφορίας των ατόμων και στην εξάλειψη των εσωτερικών συνόρων. Στην επιτροπή ψηφίσαμε εναντίον της έκθεσης Van Lancker. Εντούτοις, έκτοτε μπορέσαμε να έχουμε πολλές συζητήσεις, υποβάλαμε από κοινού συμβιβαστικές τροπολογίες και ελπίζω ότι η συνέχεια της διαδικασίας ψηφοφορίας θα είναι συναινετική. Υπάρχουν μία σειρά σημείων, τα οποία επιθυμούμε να αφαιρεθούν από την έκθεση, και για το λόγο αυτό υποβάλαμε μία σειρά τροπολογιών. Επιθυμούμε να τροποποιήσουμε τον τόνο της έκθεσης και να διορθώσουμε το περιεχόμενο. Τέλος, θα ήθελα να ευχαριστήσω την εισηγήτρια για τη διαθεσιμότητά της και για την έκθεση, την οποία με δυσκολία συνέταξε, και ελπίζω πραγματικά ότι θα καταστεί δυνατό να την εγκρίνουμε με ευρεία πλειοψηφία.

<SPEAKER ID=41 LANGUAGE="FR" NAME="Schaffner">
Στις 14 Ιουνίου 1985, όταν τα κράτη που ίδρυσαν το Χώρο Σένγκεν υπέγραψαν την ομώνυμη Σύμβαση, τα πνεύματα όλων κυριαρχούνταν ασφαλώς από την ακόλουθη φράση του Μοντεσκιέ: »η πολιτική ελευθερία είναι για τον πολίτη η πνευματική ηρεμία που απορρέει από την πεποίθηση ότι υπάρχει ασφάλεια για όλους». Μετά την έναρξη ισχύος της συμφωνίας αυτής, το Μάρτιο του 1995, έπρεπε να κυριαρχήσει η ίδια φιλοσοφία. Τα κράτη διαπίστωσαν γρήγορα ορισμένες ατέλειες του συστήματος. Οι Κάτω Χώρες ανακοίνωσαν ότι αντιμετωπίζουν προβλήματα σχετικά με τον έλεγχο των επιβατών στο αεροδρόμιο Αμστερνταμ-Schipol. Η Γαλλία, από την πλευρά της, επικαλέστηκε τη ρήτρα διαφύλαξης, που προβλέπεται στο άρθρο 2 της Σύμβασης, λόγω, αφενός, της δυσλειτουργίας του Συστήματος Πληροφοριών της Σένγκεν (ΣΠΣ) και της χαλαρότητας όσον αφορά τις μεταναστευτικές ροές και, αφετέρου, λόγω της αδράνειας, της ασυνειδησίας μάλιστα ορισμένων κρατών μελών στο θέμα των ναρκωτικών. Σήμερα τα προβλήματα αυτά, παρότι έχουν αμβλυνθεί, εξακολουθούν να υφίστανται.
<P>
Διαβάζοντας την έκθεση της κ. van Lancker, έχει κανείς την εντύπωση σε ορισμένα σημεία -χωρίς μεγάλη δόση υπερβολής- ότι η ζώνη της Σένγκεν μπορεί να παρομοιαστεί με τον κόσμο της φυλακής, ότι οι ατομικές ελευθερίες απειλούνται και ότι το δικαίωμα ελεύθερης κυκλοφορίας, ένα από τα θεμέλια της Ένωσής μας, έχει καταργηθεί.
<P>
Κάθε παρόμοια διαπίστωση είναι παράλογη. Αντίθετα, για να διατηρηθεί ζωντανό το πνεύμα της Σένγκεν πρέπει να ενισχυθεί με τα απαραίτητα συνοδευτικά μέτρα, ώστε να οικοδομηθεί μία Ευρώπη όπου η ασφάλεια θα συνάδει με την ελευθερία. Δεν πρέπει να λησμονούμε ότι οι συμφωνίες του Σένγκεν, παρά τις ατέλειές τους, επέτρεψαν στους πολίτες των χωρών που τις έχουν υπογράψει να κατανοήσουν πραγματικά το νόημα της ελεύθερης κυκλοφορίας, όπως αυτό προκύπτει από τη Συνθήκη και το οποίο, αν και παραμένει νεκρό γράμμα, εξακολουθεί να ζει στο πνεύμα της Σένγκεν.
<P>
Για το λόγο αυτόν η ομάδα μου δεν θα μπορέσει να υπερψηφίσει την εν λόγω έκθεση, χωρίς ορισμένες τροποποιήσεις, ακόμη και αν συμμερίζομαι ορισμένες ανησυχίες της εισηγήτριας. Εννοώ την ανάγκη καλύτερου συντονισμού μεταξύ των διαφόρων οργάνων, η οποία είναι καθοριστική για την επιτυχία της Σένγκεν -Europol, SIRENE, ΣΠΣ- και τη διαχείριση των φακέλλων της αστυνομίας σύμφωνα με τις συμβάσεις του Συμβουλίου της Ευρώπης.

<SPEAKER ID=42 LANGUAGE="NL" NAME="Wiebenga">
Πρόεδρε, μπορεί να γίνει πολλή κριτική για τη συνθήκη του Schengen, καθώς και για την εφαρμογή της. Γίνεται πολύς λόγος για μία μυστική και ανεξέλεγκτη συμφωνία των κυβερνήσεων; κανένας κοινοβουλευτικός έλεγχος, κανένας κατάλληλος δικαστικός έλεγχος, κλπ. Το Schengen μπορεί επομένως να θεωρηθεί ως μία μεταβατική κατάσταση. Στο μέλλον, θα πρέπει να εντάξουμε το Schengen στην Ευρωπαϊκή Ένωση, όπως δήλωσε και η εισηγήτρια, και μάλιστα κατά την προσεχή αναθεώρηση της Συνθήκης του Μάαστριχτ. Σ'αυτήν θα πρέπει όσο το δυνατόν περισσότερο να κοινοτικοποιήσουμε τα αντικείμενα του Schengen. Αυτό σημαίνει ότι θα πρέπει να δοθούν αρμοδιότητες στο Ευρωπαϊκό Κοινοβούλιο και στο Ευρωπαϊκό Δικαστήριο στον τομέα αυτό. Η γραμματεία του Schengen θα πρέπει, ως εκ τούτου, να ενταχθεί στην Ευρωπαϊκή Ένωση.
<P>
Οι ακόλουθες παρατηρήσεις μου σχετίζονται με τον πόλεμο των ναρκωτικών μεταξύ Ολλανδίας και Γαλλίας, όπως αυτός προέκυψε τελευταία. Πιστεύω ότι η Γαλλία οφείλει να καταργήσει τον έλεγχο των βόρειων συνόρων της όπως ορίζει ο βασικός κανόνας της συνθήκης του Schengen. Από την πλευρά της, η ολλανδική κυβέρνηση θα πρέπει να πράξει περισσότερα, ώστε να αποφύγει την εξωτερική κριτική για την ολλανδική πολιτική για τα ναρκωτικά. Απαιτείται η προσέγγιση, και μάλιστα προς το αυστηρότερο, και η ευρωπαϊκή εναρμόνιση της πολιτικής ναρκωτικών. Η Γαλλία θα πρέπει να βελτιώσει την παροχή βοήθειας προς τους χρήστες ναρκωτικών και η Ολλανδία θα πρέπει να βελτιώσει την καταπολέμηση της παραγωγής και της εμπορίας ναρκωτικών; οι δύο χώρες, από κοινού και με τα άλλα κράτη μέλη, θα πρέπει να αντιμετωπίσουν το πρόβλημα. Σύμφωνα με το γενικό πνεύμα, το οποίο προέκυψε μετά την ψήφιση των τροπολογιών επί της έκθεσης της κ. Van Lancker, υποστηρίζουμε την έκθεση και πρόκειται να την υπερψηφίσουμε. Τα συγχαρητήριά μας για την εξαιρετική εργασία της.
<P>
(Χειροκροτήματα)

<SPEAKER ID=43 LANGUAGE="ES" NAME="Mohamed Alν">
- Κατ'αρχήν, κύριε Πρόεδρε, θέλω να συγχαρώ την κυρία εισηγήτρια για την έκθεση που παρουσίασε σήμερα στην Ολομέλεια, δεδομένου ότι αναλύει με σαφήνεια, πληρότητα και κριτική στάση τη λειτουργία και το μέλλον της Schengen.Η ελεύθερη κυκλοφορία των προσώπων είναι μία από τις τέσσερις ελευθερίες που θα πρέπει να πραγματωθούν στο πλαίσιο της Συνθήκης για την Ευρωπαϊκή Ένωση. Οι συμφωνίες του Schengen έχουν προσωρινό χαρακτήρα και πρέπει να αντικατασταθούν από μία κοινοτική νομοθεσία που να είναι σε θέση να εγγυηθεί το δικαστικό έλεγχο από την πλευρά του Ευρωπαϊκού Δικαστηρίου αλλά και το δημοκρατικό έλεγχο από την πλευρά του Ευρωπαϊκού Κοινοβουλίου.
<P>
Αναφορικά με τη λειτουργία των συμφωνιών του Schengen οφείλουμε να εκφράσουμε τη λύπη μας για τις νέες ανισότητες που προέκυψαν, από τη μια πλευρά μεταξύ των πολιτών της Ευρωπαϊκής Ένωσης λόγω υπηκοότητας και, από την άλλη, σε ό, τι αφορά τους πολίτες τρίτων χωρών που διαμένουν νόμιμα σε κάποιο κράτος μέλος.
<P>
Είναι, επίσης, σημαντικό να γίνει κριτική στην εφαρμογή των συμφωνιών αυτών, η οποία οδήγησε στην υιοθέτηση μιας σειράς αστυνομικών και νομικών μέτρων με άξονα τα αυξημένα επίπεδα ασφαλείας και σε μία πολιτική περιορισμού της μετανάστευσης και τήρησης της τάξης. Η κατάργηση των συνόρων δεν πρέπει να οδηγήσει σε συστηματικούς ελέγχους στις διασυνοριακές περιοχές ή στο να κλείσουν ερμητικά τα εξωτερικά σύνορα.
<P>
Θα ήθελα, τέλος, να επισημάνω τις ανησυχίες μας σε περίπτωση που το Σύστημα Πληροφοριών της Schengen χρησιμοποιηθεί ως τράπεζα δεδομένων περί ανεπιθύμητων αλλοδαπών συμπεριλαμβανομένων και εκείνων με λευκό ποινικό μητρώο ή χωρίς δυνατότητα προσφυγής. Εν κατακλείδι, πρέπει να προχωρήσουμε στην υλοποίηση της ελεύθερης κυκλοφορίας των προσώπων, μετατρέποντας τις συμφωνίες του Schengen σε κοινοτική πολιτική και αποφεύγοντας κάθε διάκριση ενάντια σε πολίτες τρίτων χωρών που διαμένουν νόμιμα στην επικράτεια της Ευρωπαϊκής Ένωσης, ώστε να μην καταλήξουμε να δούμε την Ευρώπη να μετατρέπεται σε κάστρο.

<SPEAKER ID=44 LANGUAGE="DE" NAME="Roth">
Kύριε Πρόεδρε, αγαπητοί κυρίες και κύριοι συνάδελφοι, το Σένγκεν θεωρείται επιτυχημένη ιστορία για τα συμμετέχοντα κράτη. Πέρυσι, γεμάτοι περηφάνεια, μας παρουσίασαν μια πρώτη ετήσια έκθεση, τη μοναδική άλλωστε πηγή, από την οποία μπορεί η κοινή γνώμη να αντλήσει κάτι για τον τρόπο λειτουργίας του Σένγκεν. Eκεί το θέμα ήταν, κυρίως, τα ποσοστά επιτυχίας του συστήματος πληροφοριών του Σένγκεν με τα 3, 7 εκατ. αρχεία του. Eπρόκειτο για τη μεγάλη πυκνότητα των ελέγχων στα εξωτερικά σύνορα και για τα αποκαλούμενα αντισταθμιστικά μέτρα στα εσωτερικά σύνορα. Ήταν - όπως είπε ήδη η συνάδελφος van Lancker - μια έκθεση, πραγματικά, για συντονισμένη άμυνα κατά των μεταναστών.
<P>
Tο άνοιγμα των εσωτερικών συνόρων προσφερόταν, ως γνωστόν, σαν καραμέλα για τα καινούρια τείχη στα εξωτερικά σύνορα της συμφωνίας του Σένγκεν, με την οποία νομιμοποιήθηκε και η δημιουργία νέων συνόρων-Σένγκεν μέσα στην Eυρωπαϊκή Ένωση. Tο άνοιγμα των συνόρων - αν μπορεί να θεωρηθεί άνοιγμα - είναι πράγματι μόνο μια ωραία βιτρίνα, διότι στην πραγματικότητα τα σύνορα μετατοπίσθηκαν λιγάκι προς το εσωτερικό. Ίσως να μη μας ελέγχουν πια τόσο συχνά, αλλά ρωτήστε παρακαλώ τους ανθρώπους με σκούρη επιδερμίδα ή με ασιατική καταγωγή. Kαι μόνο λόγω της εμφάνισής τους θεωρούνται ύποπτοι.
<P>
Ήδη πολύ συχνά σ' αυτό το Kοινοβούλιο, κριτικάραμε τον μη δημοκρατικό τρόπο δημιουργίας και λειτουργίας της συμφωνίας του Σένγκεν. Παρόλα αυτά έχει συναφθεί τώρα, χωρίς αλλαγές, μια συμφωνία συνεργασίας με τη Nορβηγία και την Iσλανδία, η οποία υποχρεώνει τα κράτη αυτά να δεχθούν τη συμφωνία του Σένγκεν χωρίς «Aν και όμως», και βεβαίως τους αφαιρεί κάθε δικαίωμα να συναποφασίζουν ή να εκπροσωπούνται στην Eκτελεστική Eπιτροπή. Aυτό είναι ένα σύστημα δύο κατηγοριών και, για μένα άλλωστε, είναι και το μοντέλο μιας Eυρώπης-πυρήνα, την οποία δε θέλω πραγματικά.
<P>
Aυτό που προτείνεται όμως τώρα για τη Διακυβερνητική Διάσκεψη, να ενσωματωθεί δηλαδή η συμφωνία του Σένγκεν, δεν είναι ακριβώς η κοινοτικοποίηση που ζητάμε, δηλαδή η διάλυση της συμφωνίας του Σένγκεν μέσα στην Eυρωπαϊκή Ένωση. Aυτή θα υιοθετηθεί μάλλον, αμετάβλητη, τόσο αντιδημοκρατικά. Aυτό το αρνούμαστε κατηγορηματικά, επειδή θα υπονόμευε και την εγγύηση ύπαρξης της Συνθήκης. Eλπίζω να παραμείνουμε σ' αυτό το πνεύμα. Tότε θα υποστηρίξουμε, με όλη μας την καρδιά, την έκθεση της κ. van Lancker.

<SPEAKER ID=45 LANGUAGE="FR" NAME="Pradier">
Κύριε Πρόεδρε, διαβάζοντας την έκθεση αυτή επανέρχεται στο νου σχεδόν συνεχώς το ίδιο ερώτημα: ποια Ευρώπη επιθυμούμε; Επιθυμούμε την Ευρώπη των κυβερνήσεων ή την Ευρώπη των πολιτών; Οι κυβερνήσεις μας υποστηρίζουν ότι θέλουν να επιτύχουν την προσέγγιση της Ευρώπης με τους πολίτες. Στην πραγματικότητα, όλα αυτά μάλλον παραμένουν κούφια λόγια.
<P>
Η ευρωπαϊκή ιθαγένεια παραμένει στόχος πρός επίτευξη. Νομική της βάση είναι η ελεύθερη κυκλοφορία των προσώπων, κατ'εφαρμογή του άρθρου 7Α της Συνθήκης. Τη στιγμή που δέκα εκατομμύρια γερμανικά μάρκα ή λίρες στερλίνες διασχίζουν την ήπειρο σε μερικά εκατοστά του δευτερολέπτου, τα εμπόδια που παρεμβάλλονται στην ελεύθερη κυκλοφορία των ανθρώπων είναι απολύτως απαράδεκτα. Με τη συμφωνία του Σένγκεν βαλτώνουμε στις διακυβερνητικές σχέσεις, επικυρώνουμε την ανισότητα, τη διακριτική μεταχείριση των πολιτών της Ευρώπης και, κατά μείζονα λόγο, των πολιτών των τρίτων χωρών.
<P>
Υπάρχει έλλειμμα δημοκρατικού ελέγχου, έλλειμμα νομικού ελέγχου, έλλειμμα αλληλεγγύης και υποκρισία. Ας μιλήσουμε χωρίς περιστροφές: η χώρα στην οποία ανήκω όχι απλώς υπέγραψε, αλλά διατράνωσε τη δέσμευσή της στη Συμφωνία του Σένγκεν για να την ανακαλέσει πάραυτα, είτε λόγω μίας βόμβας στο Παρίσι είτε λόγω μίας διαφωνίας με την πολιτική μίας κυβέρνησης της Ένωσης σχετικά με τη μαριχουάνα. Επί της ουσίας, κατά πάσα πιθανότητα η εξεύρεση μίας λύσης στο θέμα θα ανατεθεί στη Διακυβερνητική Διάσκεψη, η οποία ασφαλώς είναι ένας προσωρινός φορέας. Η λύση αυτή πρέπει να ενσωματωθεί στον τρίτο πυλώνα, ο οποίος πρέπει να θεσμοθετηθεί σε επίπεδο Κοινότητας. Επιπλέον, πρέπει να καταργηθεί ο κανόνας της ομοφωνίας στο Συμβούλιο επί όλων των θεμάτων που άπτονται της κυκλοφορίας των προσώπων, ώστε η Ευρώπη να γίνει επιτέλους η Ευρώπη των Ευρωπαίων.

<SPEAKER ID=46 LANGUAGE="FR" NAME="Berthu">
Κύριε Πρόεδρε, η έκθεση της κ. Van Lancker σχετικά με τη λειτουργία και το μέλλον της Σένγκεν απορρέει από το γεγονός ότι το Κοινοβούλιο επιλήφθηκε αυτόκλητα ενός θέματος που δεν υπάγεται στις αρμοδιότητές του. Κατ'αρχάς, διότι οι συμφωνίες του Σένγκεν εμπίπτουν στις εξωτερικές σχέσεις της Ένωσης. Δεύτερον, διότι, στο μέτρο που το θέμα θα μπορούσε να άπτεται του τρίτου πυλώνα, το Κοινοβούλιο δεν κλήθηκε από την Προεδρία του Συμβουλίου να γνωμοδοτήσει, κατ'εφαρμογή του άρθρου Κ6. Πρόκειται λοιπόν για άλλη μία αναρμόδια παρέμβαση του Ευρωπαϊκού Κοινοβουλίου που βλάπτει την εικόνα του, πολύ περισσότερο δε που οι θέσεις οι οποίες εκφράζονται στο σχέδιο ψηφίσματος απέχουν πολύ, κατά τη γνώμη μας, από τις απόψεις των πολιτών και των περισσότερων κυβερνήσεων που συμμετέχουν στη Διακυβερνητική Διάσκεψη.
<P>
Ας πάρουμε ένα παράδειγμα. Θα ήταν θεμιτό να διερωτηθεί κανείς εάν οι συμφωνίες του Σένγκεν, που συχνά παρουσιάζονται ως μία πειραματική προσπάθεια, μπορούν να επεκταθούν στο σύνολο της Ένωσης. Για να απαντηθεί όμως αυτή η ερώτηση, πρέπει πρώτα να αποκομίσουμε διδάγματα από τον πειραματισμό. Διαφορετικά, σε τι θα χρησίμευε το πείραμα; Υπάρχουν όμως δύο διδάγματα τα οποία το Ευρωπαϊκό Κοινοβούλιο μεν παραγνωρίζει, αλλά, ευτυχώς, οι κυβερνήσεις των κρατών μελών φαίνεται ότι τα λαμβάνουν περισσότερο υπόψη.
<P>
Πρώτον, είναι απολύτως άκαιρο να θέλουμε να καταργήσουμε όλους τους ελέγχους των προσώπων στα εσωτερικά σύνορα και, ειρήσθω εν παρόδω, λυπούμαστε που το Ευρωπαϊκό Κοινοβούλιο θεωρεί υποχρέωσή του να καταδικάσει για άλλη μία φορά τη γαλλική κυβέρνηση για τους ελέγχους κατά των ναρκωτικών που διενεργεί στα σύνορα με το Βέλγιο και το Λουξεμβούργο, ενώ οι έλεγχοι αυτοί είναι απολύτως θεμιτοί και σύμφωνοι με το δίκαιο.
<P>
Δεύτερον, τα συνοδευτικά μέτρα που προβλέπονται στις συμφωνίες του Σένγκεν πρέπει να ενισχυθούν και όχι να περικοπούν, όπως προτείνει το Ευρωπαϊκό Κοινοβούλιο και όπως μόλις ζήτησε η κ. van Lancker, ιδιαίτερα όταν επέκρινε το γεγονός ότι το Σύστημα Πληροφοριών της Σένγκεν (ΣΠΣ) περιέχει στοιχεία για τους ανεπιθύμητους αλλοδαπούς. Πρέπει λοιπόν να ενισχυθούν τα συνοδευτικά μέτρα, κύριε Πρόεδρε. Για παράδειγμα, πρέπει να διασφαλισθεί η εύρυθμη λειτουργία του συστήματος δηλώσεων εισόδου στην επικράτεια ενός κράτους, το οποίο εφαρμόζεται στους υπηκόους τρίτων χωρών που διέρχονται εσωτερικά σύνορα του χώρου Σένγκεν. Το Ευρωπαϊκό Κοινοβούλιο δεν θα προκαλέσει τη συμπάθεια των πολιτών των κρατών μελών φέρνοντας σε αδιέξοδο τόσο σημαντικά προβλήματα ασφάλειας.

<SPEAKER ID=47 LANGUAGE="DE" NAME="Nassauer">
Kύριε Πρόεδρε, κυρίες και κύριοι, ύστερα από όλη αυτή την κριτική, θα ήθελα να συνηγορήσω υπέρ της συμφωνίας του Σένγκεν. H συμφωνία του Σένγκεν λειτουργεί στην Eυρώπη, πράγμα που μόνο για λίγους θεσμούς μπορούμε να το πούμε. Σημείωσε συγκεκριμένες προόδους στο θέμα της ελεύθερης κυκλοφορίας των προσώπων κι αυτό για τους πολίτες σημαίνει ότι έτσι γίνεται χειροπιαστή η Eυρώπη. Πολλοί πολίτες μπορούν τώρα να ταξιδεύουν από τη Φιλανδία μέχρι την Πορτογαλία χωρίς να τους σταματήσει κανείς, παρόλο που κάποια από τα θέματα θα μπορούσαν, σε λεπτομέρειες, να είναι ακόμη καλύτερα. Έχουμε συνεπώς ένα θετικό αποτέλεσμα, το οποίο, κατά τα άλλα, κάνει σαφές ότι, με ευελιξία, μπορεί κανείς να πετύχει κάτι στην Eυρώπη, αφήνοντας ορισμένους, κατ' αρχήν, να προχωρήσουν κάπως γρηγορότερα απ' όσο θέλουν όλοι μαζί. Aυτό είναι ένα σαφές πολιτικό μήνυμα για την Eυρώπη.
<P>
Όταν ο συνάδελφος Schulz εκφράζει το παράπονο ότι όλα τα βοοειδή μπορούν να περάσουν τα σύνορα απαρατήρητα και ανεξέλεγκτα, ενώ αυτός θα πρέπει να επιδείξει το διαβατήριό του, τότε είναι φανερό πως αυτό δικαιολογείται με το ότι αυτός προφανώς δεν είναι βόδι και γι' αυτό και θα πρέπει κατά καιρούς να ελέγχεται.
<P>
Στη συμφωνία του Σένγκεν, εκτός από την κατάργηση των εσωτερικών συνόρων, περιλαμβάνεται φυσικά και η αυξημένη εξασφάλιση των εξωτερικών και μάλιστα όχι μόνον κατά του εγκλήματος, και κατ' εξοχήν του οργανωμένου εγκλήματος, αλλά και κατά ενός άλλου προβλήματος που απασχολεί πολλά κράτη της Eυρώπης, δηλαδή της παράνομης μετανάστευσης. Kαι εδώ η συμφωνία του Σένγκεν σημείωσε προόδους. Mε το σύστημα πληροφοριών του Σένγκεν έχουμε, για πρώτη φορά, μια αστυνομική συνεργασία που λειτουργεί, και που δείχνει ξεκάθαρα ότι η αστυνομική συνεργασία αποφέρει περισσότερα απ' ότι οι έλεγχοι στα εσωτερικά σύνορα. Γι' αυτό και γενικά είμαστε υπέρ αυτής της διαδικασίας και θέλουμε να συνεχιστεί.

<SPEAKER ID=48 LANGUAGE="IT" NAME="Caccavale">
Κύριε Πρόεδρε, προτίθεμαι να συγχαρώ τη συνάδελφο κ. Van Lancker για την εξαιρετική εργασία της. Προφανώς, η σημερινή συζήτηση μπορεί να συμβάλει στην αποσαφήνιση κάποιων δυσνόητων σημείων της εν λόγω εργασίας. Πιστεύω ότι πρέπει να ξεκινήσουμε από τη διαπίστωση της καθημερινής εκ μέρους μας ανελέητης κατακρήμνισης της εμπιστοσύνης των Ευρωπαίων πολιτών απέναντι στην Ευρώπη, καθώς αθετήθηκε η υπόσχεσή μας της από 1η Ιανουαρίου 1993 κατάργησης των απηρχαιωμένων και ανόητων εσωτερικών συνόρων. Το Schengen, παρ&#x02BC;όλο που αποτελεί κάποια πρόοδο, κατά τη γνώμη μου παραμένει ανεπαρκές καθώς διαμορφώθηκε σαν διακυβερνητική συμφωνία και όχι σαν καρπό πρωτοβουλίας των ευρωπαϊκών οργάνων.
<P>
Το Schengen πρέπει αναμφισβήτητα να αναβαθμιστεί σε κοινοτικό επίπεδο. Ωστόσο, υποψιάζομαι ότι τόσοι βυζαντινισμοί και τόσες διαφοροποιήσεις συναδέλφων γύρω από τα διάφορα συνοδευτικά μέτρα δεν αποτελούν ουσιαστικά παρά μόνο προφάσεις αναστολής της κοινοτικής αντίληψης των καταστάσεων του Schengen και, τελικά, εξασθένιση της πολιτικής θέλησης για την προώθηση της διαδικασίας της ευρωπαϊκής ολοκλήρωσης, ειδικά ως προς τον τρίτο πυλώνα.
<P>
Είμαι της άποψης ότι επιβάλλεται πρώτ&#x02BC;απ&#x02BC;όλα ο σεβασμός του πρωτεύοντος μηνύματος των ευρωπαϊκών συνθηκών, συμπεριλαμβανομένου και του Schengen, για το όραμα της Ευρώπης της ελευθερίας και της δημοκρατίας, που ενσαρκώνεται στη λειτουργία του Ευρωπαϊκού Δικαστηρίου και του δημοκρατικού ελέγχου της επεξεργασίας των δεδομένων. Για τον λόγο αυτό, ζητάμε εγγυήσεις για τους πολίτες. Είναι ολοφάνερο ότι αυτά τα ιδεώδη δεν μπορούν να εγκυμονούν προφάσεις, η ενίσχυση της ασφάλειας δεν μπορεί να αποτελέσει πρόσχημα για περιορισμό της ελευθερίας των πολιτών!

<SPEAKER ID=49 NAME="Sjφstedt">
(SV ). Κύριε Πρόεδρε, νoμίζω ότι η κ. van Lanker εξεπόνησε μία πολύ ενδιαφέρουσα, κατά πολλούς τρόπους, έκθεση, πέραν των άλλων, διότι τολμά να προβάλει τα σοβαρά προβλήματα που υπάρχουν σε σχέση με την Συνθήκη Σένγκεν. Αφορά π.χ. την έλλειψη δημοκρατικού κοινοβουλευτικού ελέγχου επί της Συνθήκης Σένγκεν και την έλλειψη διαφάνειας στην Συνθήκη Σένγκεν - σημαντικά μέρη της εφαρμογής εξακολουθούν να είναι απόρρητα, κάτι που επισημαίνεται στο άρθρο 11. Περαιτέρω προβάλλεται ότι η Συνθήκη Σένγκεν είναι ένα μέρος μιας περισσότερο περιοριστικής και βάναυσης πολιτικής για τους πρόσφυγες που τώρα διαμορφώνεται στην Δυτική Ευρώπη και ότι η Συνθήκη Σένγκεν αφορά πρωτίστως τον έλεγχο. αν διαβάσει κανείς το κείμενο της Συνθήκης καθ&#x02BC;αυτό, τα περισσότερα άρθρα δεν αναφέρονται καθόλου στην ελευθερία ή στην ελεύθερη διακίνηση, αλλά στον έλεγχο με διάφορους τρόπους.
<P>
Για μας στις Σκανδιναβικές χώρες που αντιτιθέμεθα στην ένταξη στην Σένγκεν για τις χώρες μας αυτά είναι σημαντικά επιχειρήματα κατά της ένταξης στην Σένγκεν. Είναι καλό ότι επιβεβαιώνονται από το Κοινοβούλιο, καθώς συχνά υποστηρίζεται ότι εμείς χρησιμοποιούμε προπαγάνδα εκφοβισμού όταν προβάλουμε αυτά τα στοιχεία.
<P>
Η Σκανδιναβία διαπραγματεύεται τώρα την ένταξη στην Σένγκεν. Οι σκανδιναβικές χώρες έχουν ωστόσο μία εν λειτουργία διαβατηριακή ένωση επί δεκαετίες, μία ένωση διαβατηρίων η οποία θα αντικαθίστατο επομένως από την Συνθήκη Σένγκεν. Στην έκθεση υπογραμμίζεται ότι αυτή η ένωση διαβατηρίων έχει λειτουργήσει πολύ καλά. Αυτή συνεπάγεται απαλλαγή από την υποχρέωση επίδειξης διαβατηρίου για τους σκανδιναβούς πολίτες, αλλά δεν μοιάζει με την Συνθήκη Σένγκεν, διότι συνεπάγεται απαλλαγή από την επίδειξη διαβατηρίου συνδυαζόμενη με το δικαίωμα εσωτερικού ελέγχου, κάτι το οποίο είναι εντελώς ασύμβατο με την Συνθήκη Σένγκεν. Αυτό που θέλουν να κάνουν σήμερα είναι η κατάργηση της Σκανδιναβικής Ένωσης Διαβατηρίων και η αντικατάστασή της με την Συνθήκη Σένγκεν η οποία λειτουργεί χειρότερα. Αυτό μπορεί εν καιρώ να βάλει σε περιπέτειες την απαλλαγή επίδειξης διαβατηρίων στην Σκανδιναβία, καθώς η Ισλανδία και η Νορβηγία που δεν είναι μέλη της ΕΕ, μπορούν οποτεδήποτε να τεθούν εκτός της Συνθήκης Σένγκεν, αν δεν αποδεχθούν μια κάποια απόφαση.
<P>
Εκτός αυτού αν στο μέλλον η Συνθήκη Σένγκεν γίνει υπερεθνική τότε απαιτείται μία συνταγματική τροποποίηση στην Νορβηγία για την οποία δεν υπάρχει ικανοποιητική πλειοψηφία σήμερα. Περαιτέρω αυτό προκαταλαμβάνει επίσης τα δημοψηφίσματα που θα προκύψουν σχετικά με τα αποτελέσματα της Διακυβερνητικής Διάσκεψης, στα οποία, πιστεύω, ότι κατά πάσα πιθανότητα θα έχουμε όχι στις σκανδιναβικές χώρες όσον αφορά αυτό που τώρα φαίνεται να προκύπτει από την Διακυβερνητική Διάσκεψη. Θεωρώ έτσι ότι θα έπρεπε να «παγώσει» η Συνθήκη η οποία έχει τώρα προκύψει κατόπιν διαπραγματεύσεων και να μην υλοποιηθεί όσο διαρκούν οι διαπραγματεύσεις στην Διακυβερνητική Διάσκεψη.

<SPEAKER ID=50 LANGUAGE="NL" NAME="Van der Waal">
Κύριε Πρόεδρε, δεν μπόρεσα ποτέ να υποστηρίξω τη φιλοδοξία να φθάσουμε σε μία πολιτική της Ευρωπαϊκής Ένωσης με πλήρως ελεύθερη κυκλοφορία των ατόμων, μέσω του Schengen ως πειράματος. Αυτό μου φαίνεται μία ουτοπική σκέψη, εμπνεόμενη από ένα αισιόδοξο ανθρώπινο όραμα. Φυσικά, διακρίνω την προστιθέμενη αξία ενός διακυβερνητικού Schengen, στο οποίο απαιτείται η ομοφωνία για τη λήψη των αποφάσεων. Στο πλαίσιο αυτής της διάρθρωσης, είναι δυνατό κατά υπεύθυνο τρόπο να αποκτηθεί εμπειρία του πειράματος «ελεύθερη κυκλοφορία των ατόμων» και να προετοιμασθεί μία αστυνομική συνεργασία στην Ευρώπη.
<P>
Εντούτοις, δεν συμμερίζομαι την άποψη της κ. Van Lancker, η οποία στην έκθεσή της υποστηρίζει ότι το Schengen θα πρέπει να κοινοτικοποιηθεί σύντομα. Αυτό ισχύει και για τον τρόπο με τον οποίο κρίνει τη λειτουργία του Schengen. Ούτως, η έκθεση είναι αρκετά κριτική έναντι των συνοδευτικών μέτρων, τα οποία για το Συμβούλιο και στο πλαίσιο του Schengen αποτελούν προϋπόθεση για την ελεύθερη κυκλοφορία των ατόμων. Είμαι πραγματικά ευτυχής, επειδή το πείραμα Schengen οδήγησε στη συνειδητοποίηση της ανάγκης για τη λήψη αυτών των μέτρων. Γιατί πώς είναι δυνατό να επιθυμεί κανείς την ελεύθερη κυκλοφορία των ατόμων, εάν δεν είναι σε θέση να εγγυηθεί την ασφάλεια αυτών των ατόμων;
<P>
Μαρτυρά αφέλεια η σκέψη ότι είναι δυνατό να ζήσει κανείς σε ένα μεγάλο και ελεύθερο χώρο, χωρίς να υποστεί τις συνέπειες. Προφανώς, καταβάλλεται τόση προσπάθεια για τον πολιτικό στόχο, ώστε ο κίνδυνος, για παράδειγμα, της ανασφάλειας να παραμελείται.
<P>
Η έκθεση της ανακριτικής επιτροπής, όσον αφορά τη διαμετακομιστική απάτη της κυκλοφορίας προϊόντων, η οποία πρόκειται να συζητηθεί αυτή την εβδομάδα, δίνει κατά τη γνώμη μου ένα θαυμάσιο παράδειγμα: δηλαδή το άνοιγμα των συνόρων, χωρίς την πλήρη συνειδητοποίηση των συνεπειών και κατά συνέπεια τη λήψη των κατάλληλων μέτρων για την πρόληψη των προβλημάτων.
<P>
Επομένως, προσωρινά υποστηρίζω ένα διακυβερνητικό Schengen, το οποίο λειτουργεί με ρεαλιστικό τρόπο για την ελεύθερη κυκλοφορία των ατόμων και για υψηλή ασφάλεια για τους πολίτες. Η έκθεση της κ. Van Lancker έχει έναν εντελώς διαφορετικό προσανατολισμό και παρουσιάζει μία μελλοντική άποψη για το Schengen, την οποία εγώ δεν μπορώ να υποστηρίξω.

<SPEAKER ID=51 LANGUAGE="ES" NAME="Terrσn i Cusν">
- Κύριε Πρόεδρε, ούτε και εγώ νομίζω πως είμαι αγελάδα, όπως είπε ο κ. Nassauer για το συνάδελφο κ. Schulz. Πιστεύω πως πρόκειται για κάτι που συσπειρώνει όχι μόνο τους σοσιαλιστές αλλά και όλους όσοι βρίσκονται στην αίθουσα αυτή, δεν είναι, όμως, αυτός ο λόγος που χαίρομαι επειδή δε με ελέγχουν, πολύ περισσότερο όταν συνειδητοποιώ ότι η βαλίτσα μου μπορεί και περνάει από τα αεροδρόμια (αυτό, τουλάχιστον, δείχνουν οι διάφορες ταινίες επικόλλησης στις αποσκευές) αλλά εγώ πρέπει να δείξω την ταυτότητά μου ή το διαβατήριό μου. Αυτό κάπως με μπερδεύει.
<P>
Προφανώς, όπως έχει ήδη ειπωθεί, η Schengen αποτελεί ένα βήμα μπροστά στο θέμα της ελεύθερης κυκλοφορίας. Κανείς δεν το αρνείται. Το βήμα, όμως, αυτό είναι τόσο δειλό και, κυρίως, τόσο ομιχλώδες που ανησυχεί ορισμένους από μας. Οπωσδήποτε έχουμε προχωρήσει, πώς όμως; Αποκλειστικά και μόνο με διακυβερνητικές συμφωνίες που ούτε το Ευρωπαϊκό Κοινοβούλιο μπορεί να επικυρώσει ούτε τα εθνικά Κοινοβούλια να ελέγξουν εύκολα, λόγω του υπερεθνικού τους χαρακτήρα.
<P>
Θέλουμε να γνωρίζουμε αν τα πράγματα θα εξακολουθήσουν στην κατεύθυνση αυτή ή αν, όπως τόσες φορές μας έχουν πει, θα δημιουργηθεί μία κοινοτική νομική βάση που θα μας επιτρέψει να προχωρήσουμε στα ζητήματα αυτά. Θεωρώ, λοιπόν, σκόπιμη την έκθεση αυτή και θέλω να συγχαρώ την εισηγήτρια και για αυτό και για το περιεχόμενό της.
<P>
Κάποιοι εδώ μίλησαν για ευελιξία. Ευελιξία προκειμένου να προχωρήσουμε. Είναι συζητήσιμο και εμείς θα συμφωνούσαμε κατ'αρχήν. Πώς όμως θα προχωρήσουμε; Νομίζω ότι πρέπει να κινηθούμε στην κατεύθυνση του μεγαλύτερου εκδημοκρατισμού, των περισσότερων δικαιωμάτων, της μεγαλύτερης ελευθερίας έτσι ώστε, πάνω από όλα, να μη βρεθούμε μπροστά σε διακυβερνητικές συμφωνίες που τονίζουν υπέρμετρα ορισμένα προβλήματα, όπως αυτό της μετανάστευσης για παράδειγμα. Γνωρίζω ότι αποτελεί πρόβλημα, δεν μπορούμε όμως να το τονίζουμε μόνο από τη σκοπιά της ασφάλειας ή των συνόρων και να βιαζόμαστε μετά να δώσουμε «λύσεις» που, αν μη τι άλλο, ελάχιστα διαφανείς είναι. Ναι στην εκπλήρωση των καθηκόντων μας απέναντι στους πολίτες, ναι στην τήρηση των υποσχέσεων που δώσαμε (συμπεριλαμβάνω και τον εαυτό μου στο «δώσαμε» σαν ένας από εκείνους που ενδιαφέρονται να προχωρήσει η Ευρωπαϊκή Ένωση), ναι στην υπόσχεση που δώσαμε για μία Ευρωπαϊκή Ένωση ελεύθερη και ανοιχτή όπου θα μπορούμε να κυκλοφορούμε, ναι στη δυνατότητα προσφυγής στο Ευρωπαϊκό Δικαστήριο ως εγγυητή των παραπάνω, ναι σε μία Ευρωπαϊκή Ένωση όσο ευέλικτη θέλετε, αρκεί η Ένωση αυτή να προχωράει αλλά όχι σε μία κατεύθυνση (όπως φαίνεται ότι θα γίνει με τη Διακυβερνητική Διάσκεψη) όπου ελάχιστα θα έχουμε να προσφέρουμε, οπότε εύκολα θα συμφωνήσουν τα κράτη μέλη για να μας πουν «μην ανησυχείτε γιατί, τουλάχιστον σε ό, τι αφορά την ασφάλεια, τη δική σας ασφάλεια, βεβαίως και θα συμφωνήσουμε, μόνο που δε θα μας πείτε εσείς το πώς», αλλά σε μία πιο δημοκρατική κατεύθυνση.

<SPEAKER ID=52 LANGUAGE="SV" NAME="Cederschiφld">
Κύριε Πρόεδρε, η Σεγκέν αφορά ακριβώς την ελεύθερη διακίνηση, κάτι που πρέπει να είναι ένα θέμα κοινού ενδιαφέροντος για την πλειοψηφία αυτής της ολομέλειας. Οι πολίτες προσδοκούν να μπορούν να μετακινούνται ελεύθερα υπεράνω των εθνικών συνόρων. Δεν μπορεί κανείς να απαιτήσει από τους πολίτες ότι έτσι θα αποδεχθούν την επιδείνωση της ασφάλειας και την επιδείνωση της σιγουριάς ή την αύξηση της ροής των ναρκωτικών από την γειτονική χώρα. Η ελεύθερη διακίνηση θα πρέπει να ενθαρρύνει τους πολίτες, όχι τους εγκληματίες. Γι&#x02BC;αυτό χρειάζονται αντισταθμιστικά μέτρα.
<P>
Πού θα βρισκόμαστε σήμερα στην εξέλιξη προς την ελεύθερη διακίνηση χωρίς την προωθητική δύναμη την οποία η Σένγκεν όντως αποτελεί; Οι Σκανδιναβικές χώρες πρέπει να συμμετέχουν διατηρώντας την Σκανδιναβική Ένωση Διαβατηρίων, όπως προϋποτίθεται. Για την Νορβηγία και την Ισλανδία πρέπει να αναζητηθούν και εν συνεχεία πρακτικές λύσεις.
<P>
Η εισηγήτρια κα Van Lancker φάνηκε πρόθυμη για διαπραγματεύσεις μετά τις δυσκολίες στην Επιτροπή. Αλλά οι παρεξηγήσεις είναι συνήθεις σ&#x02BC;αυτόν τον τομέα, π.χ. όσον αφορά το ότι η Σεγκέν θα είχε ως στόχο την παρεμπόδιση της μετανάστευσης γενικά, όταν στην ουσία αυτό στο οποίο μπαίνει φρένο είναι η παράνομη μετανάστευση, κάτι που οι περισσότερες πολιτικές ομάδες συνηθίζουν να επισημαίνουν σε άλλες περιστάσεις.
<P>
Η επίσπευση της ελεύθερης διακίνησης, είναι προς συμφέρον του πολίτη και αυτό προϋποθέτει κάποια σταθμά και βήματα. Οι αναθεωρήσεις της Συνθήκης καθιστούν τώρα δυνατή επίσης την σταδιακή ενσωμάτωση των όρων της Σένγκεν στην Συνθήκη όπως η Επιτροπή επίσης έχει επικοδομητικά προτείνει. Αυτό θα αύξανε επίσης την επίβλεψη και τον έλεγχο για τους πολίτες. Αν το Κοινοβούλιο αντιταχθεί τώρα στα μέτρα ασφάλειας, τότε υπάρχει κίνδυνο να γίνει τροχοπέδη στην εξέλιξη προς την ελεύθερη διακίνηση, κάτι που θα ήταν μια εντελώς αδύνατη θέση για το Κοινοβούλιο. Το Κοινοβούλιο έχει κάθε λόγο να λάβει μια ξεκάθαρα θετική θέση για την συνεργασία της Σένγκεν.

<SPEAKER ID=53 LANGUAGE="FR" NAME="Reding">
Κύριε Πρόεδρε, κύριε Υπουργέ, θα ήταν μέγα σφάλμα να γίνει η Ευρώπη μία μεγάλη ενιαία αγορά χωρίς εσωτερικά σύνορα, μόνο σε ό, τι αφορά το εμπόριο και την οικονομία. Το διαπιστώσαμε με την υπόθεση Renault Vilvorde, όπου η έλλειψη ευρωπαϊκών κανονιστικών ρυθμίσεων στον κοινωνικό τομέα έγινε φανερή σε όλους.
<P>
Το ίδιο ισχύει σε ό, τι αφορά την εσωτερική ασφάλεια. Θα ήταν σκανδαλώδες να ανοίξουν τα σύνορα στην ελεύθερη κυκλοφορία χωρίς να ληφθεί μέριμνα για την απαραίτητη προϋπόθεσή της, την ασφάλεια των πολιτών. Διότι, πώς είναι δυνατόν να ενστερνιστθούν οι πολίτες το ευρωπαϊκό σχέδιο, εάν έχουν την εντύπωση ότι η Ευρώπη δεν τους προστατεύει από την εγκληματικότητα;
<P>
Ο διακυβερνητικός φορέας της Σένγκεν ιδρύθηκε για να καλυφθεί αυτό το κενό, για να αντιμετωπισθεί το έλλειμμα των κοινοτικών θεσμικών οργάνων. Ως εκ τούτου, η Σένγκεν έγινε ένα πειραματικό πεδίο όπου μπορούν να δοκιμαστούν στην πράξη οι ενέργειες και οι δομές που πρέπει να ενσωματωθούν στη συνέχεια στο πλαίσιο της Συνθήκης για την Ένωση, έστω και για να εγκαθιδρυθεί ο κοινοβουλευτικός έλεγχος και οι δικαστικές εγγυήσεις που σήμερα λείπουν.
<P>
Κατά τη γνώμη μας, η Σένγκεν είναι μία θετική πρωτοβουλία, που κατά κανέναν τρόπο δεν χρησιμεύει για να περιορίσει τους πολίτες, όπως αφήνει να εννοηθεί η έκθεση της κ. Van Lancker, αλλά, αντίθετα, εγγυάται την προσωπική τους ασφάλεια. Η αστυνομική δράση κατά των εγκληματιών, των κλεπτών, της μαφία, των εμπόρων ναρκωτικών, των παράνομων μεταναστών δεν πρέπει να περισταλεί, αλλά να διευρυνθεί και να ενσωματωθεί στις ευρωπαϊκές δομές. Τότε μόνο, κύριε Πρόεδρε, κύριε Υπουργέ, θα επιτύχουμε τη συναίνεση των πολιτών.

<SPEAKER ID=54 LANGUAGE="DE" NAME="Pirker">
Kύριε Πρόεδρε, η συμφωνία του Σένγκεν είναι για μένα ένα μέσο που συνδέει αποτελεσματικά την ασφάλεια με την ελεύθερη κυκλοφορία. Όποιος θέλει μόνο την ελεύθερη κυκλοφορία, προφανώς δεν έχει καταλάβει τη συμφωνία του Σένγκεν ως μέσο ασφάλειας για τους πολίτες της Eυρώπης. Όποιος λέει Όχι στους ελέγχους της αστυνομίας, Όχι στο να δεχθούμε ανεπιθύμητα πρόσωπα, σύμφωνα με το σύστημα πληροφοριών του Σένγκεν, ή όποιος λέει Όχι στη διάταξη για την ασφαλή τρίτη χώρα, αυτός δεν έχει καταλάβει τη συμφωνία του Σένγκεν.
<P>
Όποιος υποβαθμίζει τη συμφωνία του Σένγκεν σε μέσο κατά της μετανάστευσης, κι αυτός επίσης δεν την έχει καταλάβει. Aυτό που χρειαζόμαστε είναι ένα μέσο ασφάλειας σαν αυτό που προσφέρει η συμφωνία του Σένγκεν. Όποιος ετοιμάζει ένα αντί-Σένγκεν πακέτο, με τη μορφή της προκειμένης πρότασης, της προκειμένης έκθεσης, θα πρέπει τελικά να λογαριάζει ότι οι προτάσεις αυτές, που στρέφονται κατά της ασφάλειας των πολιτών, θα απορριφθούν.

<SPEAKER ID=55 NAME="Μonti">
Κύριε Πρόεδρε, αγαπητοί συνάδελφοι, κύριε Υπουργέ, επικροτώ τη σημερινή παρουσίαση της έκθεσης για τη λειτουργία και για το μέλλον της Συνθήκης του Schengen. Εκφράζω τα συγχαρητήριά μου κυρίως στην Επιτροπή Δημοσίων Ελευθεριών και Εσωτερικών Υποθέσεων, όπως επίσης στην εισηγήτρια κ. Van Lancker.
<P>
Αυτό το σχέδιο έκθεσης φανερώνει την ιδιαιτερότητα της Συμφωνίας του Schengen που, αφ&#x02BC;ενός μεν εντάσσεται στην προοπτική της υλοποίησης του στόχου της κατάργησης των ατομικών ελεγχών στα εσωτερικά σύνορα - όπως προβλέπει το άρθρο 7 Α της Συνθήκης - και αφ&#x02BC;ετέρου δε αναπτύσσεται εκτός των πλαισίων της Ευρωπαϊκής Ενωσης. Η εν λόγω ιδιαιτερότητα υπογραμμίζεται τόσο στην ανάλυσή σας γύρω από την τωρινή λειτουργία της Συνθήκης του Schengen όσο και στη δική σας τοποθέτηση σχετικά με τη μελλοντική λειτουργία του.
<P>
Είναι γνωστή η τοποθέτηση της Επιτροπής περί Schengen. Hδη από την αρχή, η Επιτροπή ενέκρινε την πρωτοβουλία Schengen σαν πεδίο προετοιμασίας και προαναγγελίας της Ευρωπαϊκής Ενωσης και πρόκειται να αντικατασταθεί σταδιακά από Οργανα της Ενωσης. Στο πλαίσιο αυτό, κατόπιν δικής μου πρωτοβουλίας, κατά τον Ιούλιο του 1995 η Ευρωπαϊκή Επιτροπή υπέβαλε τρεις προτάσεις που απέβλεπαν στην ολοκλήρωση της νομοθεσίας για την υλοποίηση του στόχου σε όλη την Ενωση.
<P>
Δεδομένων των συσσωρευμένων καθυστερήσεων εκ μέρους της Ενωσης στην υλοποίηση του εν λόγω στόχου και λαμβανομένης υπόψη της αδυναμίας άμεσης υλοποίησής τους, ακόμη και στην περίπτωση ταχύτατης υιοθέτησης όλων των προτάσεων, η σημασία του Schengen όχι μόνο σταθεροποιήθηκε αλλά και αυξήθηκε. Πράγματι, τόσο το Schengen όσο και η διεύρυνση της ακτίνας επιρροής του, είναι η μοναδική οδός που επιτρέπει στους πολίτες να επωφεληθούν άμεσα από το δικαίωμα ελεύθερης και ακίνδυνης κυκλοφορίας.
<P>
Παρά την παραπάνω διαπίστωση, το Schengen δεν μπορεί να θεωρηθεί η βέλτιστη και αλάνθαστη λύση. Από την έκθεση αναδύονται διάφορες δυσλειτουργίες. Συμμερίζομαι αρκετές από τις ανησυχίες, αν όχι όλες όπως θα αναπτύξω στη συνέχεια, που διατυπώθηκαν στην Αίθουσα και κυρίως σχετικά με την έλλειψη διαφάνειας.
<P>
Σχετικά με τη διαφάνεια, δεν θα σας αποκρύψω ότι, υπό την ιδιότητα του εκπροσώπου της Επιτροπής στα πλαίσια της Εκτελεστικής Επιτροπής του Schengen, υποστήριξα ενώπιόν της την ανάγκη εκτενέστερης πληροφόρησης των πολιτών. Η παρέμβασή μου οδήγησε την Εκτελεστική Επιτροπή στην απόφαση να παραπεμφθεί στο Ευρωπαϊκό Κοινοβούλιο η πρώτη ετήσια έκθεση σχετικά με την εφαρμογή της Συνθήκης του Schengen.
<P>
Προσωπικά, αποδίδω κεφαλαιώδη σημασία στην πληροφόρηση των πολιτών γύρω από τα δικαιώματά τους και στο γεγονός ότι δεν μπορούμε να προσδοκούμε τη δική τους σύμπνοια στην ευρωπαϊκή οικοδόμηση όταν προβάλλονται οι ευρύτατες ελευθερίες της ενιαίας αγοράς στη διακίνηση εμπορευμάτων, υπηρεσιών και κεφαλαίων ενώ αντιθέτως είναι ακόμη περιορισμένες οι ελευθερίες των ίδιων των πολιτών. Η πληροφόρηση για τους πολίτες είναι ζωτικής σημασίας ζήτημα, όπως αποδεικνύεται από την πρόσφατη κοινοτικού επιπέδου εκστρατεία πληροφόρησης «Πολίτες της Ευρώπης».
<P>
Πιστεύω ότι παρόμοια εκστρατεία πληροφόρησης των πολιτών πρέπει να διεξαχθεί και για το Schengen, με ενημέρωση των πολιτών των τρίτων χωρών που κατοικούν στα Κράτη του Schengen σχετικά με τα δικαιώματα που η ίδια η Συνθήκη τους παραχωρεί, με ειδική μνεία στο δικαίωμα μετακίνησης με άδειες παραμονής και, υπό ορισμένες προϋποθέσεις, χωρίς υποχρεωτική θεώρηση.
<P>
Συμμερίζομαι επίσης την έντονη ανησυχία σας, όπως αναδύεται και στην έκθεσή σας, σχετικά με τον δημοκρατικό και νομοθετικό έλεγχο του Schengen. Bάσει της Συνθήκης, δεν διαφεύγουν οι δημοκρατικοί και νομοθετικοί έλεγχοι, χάρη στον ρόλο των εθνικών κοινοβουλίων και δικαστηρίων των ενδιαφερομένων Κρατών μελών. Ωστόσο, θεωρείται δεδομένη η δικαιοδοσία των ευρωπαϊκών Οργάνων, κυρίως του Ευρωπαϊκού Κοινοβουλίου και του Ευρωπαϊκού Δικαστηρίου, στον τομέα αυτό καθώς το Schengen εντάσσεται στην προοπτική της υλοποίησης του στόχου του άρθρου 7Α.
<P>
Από την παρατήρηση αυτή των θεσμικών ανεπαρκειών του Schengen, θα εξετάσουμε στη συνέχεια τη δική σας τοποθέτηση γύρω από τις μελλοντικές προοπτικές του, της οποίας ασπάζομαι τις κατευθυντήριες γραμμές. Πρώτον, ο στόχος της κατάργησης των ατομικών ελεγχών στα εσωτερικά σύνορα αποτελεί γνώμονα της Ενωσης και, συνεπώς, θα υλοποιηθεί κατά προτίμηση μέσω των διαδικασιών απόφασης και των νομικών οργάνων της Ενωσης, που θα αντικαταστήσουν σταδιακά το Schengen. Συνεπώς, προωθούνται οι δικές μας ενέργειες για την έγκριση των προτάσεων σχετικά με το Συμβούλιο.
<P>
Δεύτερον, η δεύτερη κατευθυντήρια γραμμή για το μέλλον, όπως εντοπίζεται στην έκθεση, προβλέπει ότι, μόνο στην περίπτωση κατά την οποία αυτή η προσέγγιση δεν θα καρπίσει θα ληφθεί υπόψη η λύση της ένταξης του Schengen στη Συνθήκη για την Ευρωπαϊκή Ενωση. Συμμερίζομαι και αυτή την τοποθέτησή σας. Η ένταξη του Schengen στη Συνθήκη είναι θετική μόνο εφόσον κομίζει πρόσθετη θεσμική αξία. Το γεγονός αυτό συνεπάγεται την ταυτόχρονη πορεία της ένταξης των πράξεων του Schengen στη Συνθήκη, με την ανάθεση δικαιοδοσιών στα Οργανα της Ευρωπαϊκής Ενωσης.

<SPEAKER ID=56 LANGUAGE="DE" NAME="Schulz">
Kύριε Πρόεδρε, ο συνάδελφος κ. Nassauer με ανέφερε ευγενικά. Θα επαναλάβω πάλι τι είπε. Eίχα πει ότι τα βοοειδή μπορούν να ταξιδεύουν στην Eυρωπαϊκή Ένωση χωρίς να ελέγχονται, ενώ εγώ είμαι υποχρεωμένος να επιδεικνύω το διαβατήριό μου. O συνάδελφος κ. Nassauer θεώρησε αναγκαίο να πει ότι αυτό ισοδυναμεί με το να λάβει κανείς γνώση στα σύνορα πως δεν είμαι βόδι. Γι' αυτή την ευγενική παρατήρηση θα ήθελα να τον ευχαριστήσω.
<P>
Tαυτόχρονα επεσήμανε ο συνάδελφος Nassauer ότι ανήκει προφανώς στους ανθρώπους που μπορούν να ταξιδεύουν από τη Φιλανδία μέχρι την Πορτογαλία, ανεξέλεγκτα. Aν εγώ, επειδή δεν είμαι βόδι, είμαι υποχρεωμένος να δείχνω το διαβατήριό μου, τότε θα ήθελα να μάθω σαν τι αντιλαμβάνονται οι υπάλληλοι στα σύνορα τον κ. Nassauer, αφού δεν πρέπει να δείχνει το διαβατήριό του.

<SPEAKER ID=57 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=6>
Κοινωνία της πληροφορίας
<SPEAKER ID=58 NAME="Πρόεδρος">
Η ημερήσια διάταξη προβλέπει την συζήτηση επί της έκθεσης του κ. Wim van Velzen (A40045/97), εξ ονόματος της Επιτροπής Απασχόλησης και Κοινωνικών Υποθέσεων, σχετικά με την Πράσινη Βίβλο για την ζωή και την εργασία στην κοινωνία των πληροφοριών: Πρώτα ο 'Ανθρωπος (COM(96)0389 - C40522/96).

<SPEAKER ID=59 NAME="Van Velzen, Wim">
Κύριε Πρόεδρε, τα μεγάλα ευρωπαϊκά σχέδια παρουσιάζουν το ίδιο μειονέκτημα, δηλαδή το γεγονός ότι η κοινωνική διάσταση εξακολουθεί να χωλαίνει. Είτε πρόκειται για την ολοκλήρωση της Ευρώπης, είτε για την εσωτερική αγορά, είτε για την ΟΝΕ, ή ακόμη για την κοινωνία των πληροφοριών, διαρκώς τα κοινωνικά θέματα βρίσκονται στο τέλος της ημερήσιας διάταξης. Η προσοχή που δόθηκε στις ηλεκτρονικές λεωφόρους αποτέλεσε ανακούφιση ότι επιτέλους δόθηκε σημασία στις κοινωνικές πτυχές. Εντούτοις, διάβασα την Πράσινη Βίβλο της Επιτροπής με ανάμικτα συναισθήματα. Και όχι γιατί ο υπότιτλος «πρώτα ο άνθρωπος» ή «μπροστά ο άνθρωπος» θα έπρεπε να με πείσει. Αν κάποιος διαβάσει την έκθεση τότε θα απογοητευθεί. Η έννοια «άνθρωπος» θεωρείται από τη σκοπιά του εργαζόμενου και μία σειρά σημαντικών εκθέσεων οι οποίες θα μπορούσαν να δώσουν μία πλήρη εικόνα, όπως η έκθεση της ομάδας εμπειρογνωμόνων υψηλού επιπέδου ή η έκθεση του Φόρουμ για την κοινωνία των πληροφοριών, χρησιμοποιούνται ανεπαρκώς. Στην πραγματικότητα, η έκθεση αναφέρεται μόνο στην απασχόληση και στην επαγγελματική κατάρτιση, και αυτό φυσικά είναι θετικό, και περιλαμβάνει ενδιαφέρουσες πληροφορίες, όσον αφορά για παράδειγμα την ταχεία απαρχαίωση των γνώσεων και τις αλλαγές στην οργάνωση των επιχειρήσεων, τα οποία θεωρώ, και κυρίως το τελευταίο, ως μία αυτόνομη διαδικασία, ενώ τίθενται ελάχιστα κρίσιμα θέματα, όπως για παράδειγμα το θέμα του περιορισμού της ιεραρχίας, της οριζόντιας οργάνωσης και των συνεπειών που έχει η απόρριψη των ατόμων που έχουν πραγματοποιήσει λιγότερες σπουδές ή έχουν εργασθεί σε λιγότερο εξειδικευμένες εργασίες, τα οποία αποτελούν θέματα υψηλής προτεραιότητας για την Ευρώπη.
<P>
Έχω την εντύπωση ότι η έκθεση είναι υπερβολικά αισιόδοξη. Όλα θα διορθωθούν, εάν εντάξουμε ταχέως τις πληροφορίες στην τεχνολογία της επικοινωνίας και τις ελευθερώσουμε όσο το δυνατόν περισσότερο. Κατά τη γνώμη μου, αυτό είναι άτοπο και παραπέμπω σχετικά σε μία έκθεση, η οποία συντάχθηκε για την Ευρωπαϊκή Επιτροπή πριν από λίγο καιρό και σύμφωνα με την οποία οι προσδοκίες για την απασχόληση είναι θετικές μόνο μετά το έτος 2000, οπότε θα υπάρξει μία θετική ανάπτυξη νέων θέσεων εργασίας στον τομέα ICT. Αλλά το 2000 πρόκειται, κατά συνέπεια, να χαθούν πολλές παραδοσιακές θέσεις εργασίας, περισσότερες από 100.000.
<P>
Μέσω της αισιοδοξίας, την οποία εκφράζει κάποιος, κατά τη γνώμη μου, δίνεται ανεπαρκής προσοχή σ'αυτό που θα ονόμαζα «συνοδευτική πολιτική». Εάν συλλογισθούμε ότι θα εξακολουθήσουν να υπάρχουν πολλοί άνεργοι, και εν πάση περιπτώσει, τα 20 εκατομμύρια τα οποία υπάρχουν αυτή τη στιγμή, τότε ένα μέσο όπως η μείωση του χρόνου εργασίας ή η μεγαλύτερη χρησιμοποίηση του δυναμικού του τρίτου τομέα, αποτελούν ιδιαίτερα σημαντική στρατηγική, η οποία αγνοείται πλήρως στην εξεταζόμενη Πράσινη Βίβλο.
<P>
Και κατά συνέπεια, δεν δίνεται καμία προσοχή και σ'αυτό που θα ονόμαζα το πρόβλημα των μέσα και των έξω . Τα σχολεία για την κοινωνία των πληροφοριών προορίζονται για άτομα τα οποία ήδη εργάζονται, ενώ οι άνθρωποι, που δεν έχουν εργασία, είναι άνεργοι ή συνταξιούχοι ή για άλλους λόγους δεν μετέχουν στην εργασιακή διαδικασία, αποκλείονται από το παιχνίδι. Κατ'αυτόν τον τρόπο, ανοίγεται ο δρόμος για μία διττή κοινωνία.
<P>
Κυρίως βρήκα εντυπωσιακή την περιορισμένη άποψη για την εκπαίδευση. Εάν εξετάσει κανείς τι λέγεται για την εκπαίδευση, τότε διαπιστώνει ότι δίνεται προσοχή μόνο στους ανθρώπους, οι οποίοι μπορούν να χρησιμοποιούν τα ΙCT, αντί για το αντίθετο: τη συμβολή των νέων τεχνολογιών στην επίλυση των σύγχρονων κοινωνικών προβλημάτων, όπως η ανεργία, η φτώχεια, η ρύπανση του περιβάλλοντος, καθώς και διχοτόμηση της κοινωνίας μας. Η εκπαίδευση είναι παραπάνω από μία επαγγελματική κατάρτιση. Η εκπαίδευση είναι επίσης η μεταβίβαση του πολιτισμού μας, καθώς και η εισαγωγή των ανθρώπων στον πολιτισμό μας. Αυτή η πτυχή λείπει εντελώς από την εξεταζόμενη Πράσινη Βίβλο.
<P>
Αυτό που χρειάζεται στο πρόγραμμα δράσης, το οποίο πρόκειται να προετοιμασθεί μετά την έγκριση και την επεξεργασία της έκθεσής μου, είναι ότι θα πρέπει, εν πάση περιπτώσει, αυτό το πρόγραμμα δράσης να είναι ισόρροπο. Όχι αποκλειστική προσοχή στην απασχόληση, αλλά σε όλους τους κοινωνικούς παράγοντες, και περισσότερος συντονισμός στην Ευρωπαϊκή Ένωση, παρακαλώ. Επί του παρόντος, κατά τη γνώμη μου, η Επιτροπή βρίσκεται σε αναβρασμό. Είναι σχεδόν αδύνατο να διακρίνει κανείς διαμέσου αυτής της βροχής εκθέσεων, ποια είναι η άποψη της Επιτροπής καθώς αυτές οι εκθέσεις πολύ συχνά εκφράζουν διαφορετικούς τρόπους. Χρειάζεται λιγότερος δισταγμός για νέες νομοθετικές ρυθμίσεις στο σχέδιο δράσης. Πιστεύω ότι δεν θα πρέπει να μπλοκάρονται οι νέες εξελίξεις και δεν είναι δυνατό μονίμως κανείς να καθυστερεί. Θα πρέπει να ακολουθήσουμε την εποχή μας. Αλλά ήδη υπάρχουν σκοτεινά σημεία, όσον αφορά την τηλεργασία, την ασφάλεια και την υγεία των ατόμων και την προστασία των εργαζομένων, τομείς στους οποίους μπορούν να καθοριστούν τα όρια μέσω οδηγιών. Πιστεύω ότι η Επιτροπή θα πρέπει να σταματήσει να διστάζει και να αναλάβει σαφώς πρωτοβουλία, όπου η ευρωπαϊκή αρχή διαθέτει δικαιώματα και αρμοδιότητες, και να επιδείξει περισσότερη δραστηριότητα στον τομέα της νομοθεσίας από ό, τι μέχρι σήμερα.

<SPEAKER ID=60 LANGUAGE="DE" NAME="Wolf">
Κύριε Πρόεδρε, ομιλώ εδώ εξ ονόματος της συναδέλφου Soltwedel-Schafer που, δυστυχώς, κωλύεται. Aν κοιτάξουμε το έγγραφο, θα πρέπει να πούμε ότι περιέχει το αντίθετο από αυτό που επιθυμούμε, και επιθυμούμε μια ευελιξία η οποία θα διέπεται από αρχές. Eδώ διατυπώνονται πρώτα οι αρχές - ο κ. van Velzen το επεσήμανε ήδη αυτό - και μετά εφαρμόζεται το αντίθετο. Για μια πληθώρα ωραίων ιδεών υπάρχει, στη συνέχεια, ένα θεμέλιο, η βάση ενός πρακτικά μεταλλαγμένου ιστορικού υλισμού στην κυνικότερη παραλλαγή του, και το μοναδικό που απομένει στην πολιτική είναι να προσαρμόσει τον άνθρωπο στη νέα τεχνολογία. Yπάρχει εδώ μια βασική φιλοσοφία που λέει το εξής: »Zωή σημαίνει λειτουργία, σημαίνει εργασία, σημαίνει συμμετοχή στον καπιταλιστικό ανταγωνισμό». Στην ουσία, λοιπόν, ζουν μόνο οι ιδιωτικές επιχειρήσεις.
<P>
Yπάρχει και η υποσυνείδητη υπόσχεση ότι, με την κοινωνία των πληροφοριών, περισσότεροι άνθρωποι θα μπορέσουν να απολαύσουν τη ζωή, αλλά νομίζω ότι εδώ ο Wim van Velzen δικαιολογημένα έθεσε το ερώτημα διαφορετικά, από τη σκοπιά των κοινωνικά αδύναμων. Πιστεύω πως θα πρέπει να θέσει κανείς το ερώτημα ακόμη πιο ριζοσπαστικά: Nα θέσει δηλαδή το ερώτημα για τις συνθήκες ισχύος και κυριαρχίας, και τις νέες δυνατότητες κοινωνικής και πολιτικής χειραφέτησης, που συνδέονται με τη νέα τεχνολογία και τις νέες έννοιες οργάνωσης που προέκυψαν απ' αυτήν.
<P>
Aν σκεφθούμε ότι η κοινωνία των πληροφοριών, χωρίς διαμόρφωση εκ των προτέρων, θα συναντήσει τη σημερινή μας κοινωνία, η οποία έχει ημερομηνία λήξης, και όπου η επιδείνωση και η διαφοροποίηση των μισθών προς τα κάτω θίγει ολοένα και μεγαλύτερους κύκλους της κοινωνίας, τότε θα έχουμε το φαινόμενο μιας μεγάλης μάζας νέων επιγόνων που θα ψυχαγωγούνται από την tititainment όπως λέγεται τελευταία, μια μικρο-μπουρζουαζία παθητικών χρηστών και μια νέα νομενκλατούρα, που, ως κάτοχοι της δύναμης θα είναι οι master of the game .
<P>
Έχουμε, δεύτερον, σε μια κατάσταση, όπου οι επικοινωνίες, με τη δημιουργία ιδεατών πραγματικοτήτων και κοινοτήτων, έφθασαν σε τελείως νέες διαστάσεις, τις δύο όψεις ενός νομίσματος, την πολιτιστική βιομηχανία που καλλιεργεί την παθητικοποίηση των μαζών ως ψευδο-ενεργοποίηση, και τις μυστικές υπηρεσίες που καλλιεργούν τη συγκέντρωση βασικών πληροφοριών και την προστασία των πληροφοριών ως ενεργοποίηση των εκλεκτών; κι αυτό οξύνεται με την κοινωνία των πληροφοριών; δεν εξαλείφεται.
<P>
Συχνά σ' αυτό το Σώμα κριτικάραμε την τακτική της σαλαμοποίησης της Eπιτροπής. Eδώ απέμεινε ένα μικρό υπόλειμμα απ' αυτήν. O κ. Bangemann επαίνεσε ήδη στο Σώμα τις βελτιώσεις. Θα υπάρξει μια οδηγία πλαίσιο. H έκθεση των highlevel group of experts αφήνει να διαφανεί ότι υπάρχει η δυνατότητα μιας γενικότερης προσέγγισης. Tο σχέδιο δράσης που μας υποσχέθηκαν, θα σημαίνει, ελπίζω, το τέλος αυτού του μονόπλευρου τρόπου αντιμετώπισης. Eδώ θα πρέπει να συζητηθεί ακόμη και ο ρόλος του δημόσιου τομέα. Θα λειτουργεί ως αμελητέο μέγεθος ή θα αναλάβει έναν καινοτόμο ηγετικό ρόλο; Θα πρέπει επίσης να διευκρινιστεί διεξοδικότερα, ποιες θα ήταν οι έντιμες διαδικασίες τυποποίησης, με τις οποίες, ως γνωστόν, όχι μόνον οι οικονομικές ομάδες, οι οποίες ασκούν τη μεγαλύτερη πίεση, επιβάλλουν τα συμφέροντά τους ως γενικά στάνταρτ. Θα πρέπει επίσης να ξεπεραστεί η μέχρι τώρα μη ταυτόχρονη τεχνολογική, επιχειρηματική και ρυθμιστική ανάπτυξη, που άφησε να πάνε χαμένες πολλές ευκαιρίες διαμόρφωσης και, αν μου επιτρέπεται, να συμπληρώσω ως ceterum censeo : H εδώ και πολύ καιρό αναγκαία κοινωνικοοικολογική αναμόρφωση των ευρωπαϊκών εταιριών, δεν επιτρέπεται να αναβάλλεται κι άλλο. Kαι η πιθανή μετάβαση στην κοινωνία των πληροφοριών δεν προσφέρει την παραμικρή πρόφαση για κάτι τέτοιο.

<SPEAKER ID=61 NAME="Berger">
Kύριε Πρόεδρε, μια ευρωπαϊκή πολιτική, που δικαιολογημένα θέλει να ισχυρίζεται ότι θα βάλει τον άνθρωπο στο επίκεντρο της κοινωνίας των πληροφοριών, θα πρέπει να δει τον άνθρωπο στους πολλαπλούς ρόλους του και τα συμφέροντά του. Tο θέμα είναι να τον δει ως εργαζόμενο, αλλά και ως πολίτη. Tο τελευταίο, σύμφωνα με την άποψη της Eπιτροπής Nομικών Θεμάτων και Δικαιωμάτων των Πολιτών, ελάχιστα το λαμβάνει υπόψη της η Πράσινη Bίβλος.
<P>
Ως συντάκτρια της γνωμοδότησης, λοιπόν, επιτρέψτε μου να προβάλλω κατηγορηματικά τα ακόλουθα αιτήματα στη μελλοντική πολιτική για τη δημιουργία της κοινωνίας των πληροφοριών: Oι εφαρμογές των τεχνολογιών πληροφοριών και επικοινωνιών που διευκολύνουν την καθημερινή ζωή του πολίτη, την επικοινωνία του με τις αρχές και τη δημοκρατική του συμμετοχή, θα πρέπει να εδραιωθούν και να προωθηθούν περισσότερο. Aυτό, δυστυχώς, ελάχιστα διαφαίνεται από τα μέχρι τώρα υπάρχοντα έγγραφα. Θα πρέπει επίσης να πούμε, δυστυχώς, ότι η παροχή δημοσίων υπηρεσιών, όπως λ.χ. η παροχή νομικών υπηρεσιών, χωλαίνει έναντι των ιδιωτικών, και ότι η ψυχαγωγία μετρά περισσότερο από τη λογική ενημέρωση του πολίτη.
<P>
Ένα δεύτερο βασικό αίτημα της Eπιτροπής Nομικών Θεμάτων και Δικαιωμάτων των Πολιτών, είναι το να δώσουμε στην κοινωνία των πληροφοριών ένα σταθερό νομοθετικό πλαίσιο και να εξασφαλίσουμε ένα υψηλό βαθμό νομικής προστασίας, για όλους τους συμμετέχοντες φορείς. Γνωρίζουμε ότι πάρα πολλές οδηγίες και νομοθετικά σχέδια του τομέα αυτού βρίσκονται στο στάδιο της προετοιμασίας, και νομίζουμε πως είναι καιρός πια να υλοποιήσουμε γρήγορα πολλές απ' αυτές. Σ' αυτές συγκαταλέγονται ασφαλώς ο τομέας της τηλε-εργασίας, θέματα προστασίας των καταναλωτών, θέματα χρηματικών συναλλαγών, πνευματικής ιδιοκτησίας και πολλά άλλα.
<P>
Ένα τρίτο βασικό αίτημα, για το μελλοντικό νομοθετικό πλαίσιο της κοινωνίας των πληροφοριών, είναι να ληφθεί εντονότερα υπόψη η σύγκλιση των ενημερωτικών και επικοινωνιακών μέσων, που θα οδηγήσουν στη μελλοντική κοινωνία των μέσων ενημέρωσης, και να εξασφαλιστεί μια ολοκληρωμένη πολιτική για όλα τα μέσα και τις υπηρεσίες και - αυτό θα πρέπει να θεωρηθεί ως έκκληση, κυρίως, προς τα κράτη μέλη - να συζητηθεί περαιτέρω μια κεντρική ευρωπαϊκή αρχή τηλεπικοινωνιών.

<SPEAKER ID=62 NAME="Guinebertiθre">
Κύριε Πρόεδρε, η περίοδος που διανύουμε συχνά χαρακτηρίζεται ως περίοδος κρίσης, αλλά είναι μάλλον μία περίοδος ριζικών αλλαγών της κοινωνίας.
<P>
Η δεκαετία αυτή, σε αντίθεση με τις προηγούμενες, δεν εξελίσσεται απλώς, αλλά διέρχεται μία εκ βάθρων τροποποίηση. Τα πάντα επιταχύνονται, η πρόοδος των τεχνολογιών έχει αθροιστικές επιπτώσεις και δημιουργεί παγκοσμιοποίηση της οικονομίας, με τις αγορές σε προεξέχουσα θέση και αύξηση της αβεβαιότητας για τον άνθρωπο της Δύσης βυθισμένο στις ανέσεις της γηράσκουσας εξέλιξής του.
<P>
Τα κεφάλαια, οι πληροφορίες και τα προϊόντα κυκλοφορούν με την ταχύτητα ενός σήματος ηλεκτρονικού υπολογιστή. Μπήκαμε στην κοινωνία των πληροφοριών και η επίπτωσή της στην καθημερινή μας ζωή αυξάνει συνεχώς, δημιουργώντας θετικές συνέπειες και ασφαλώς πολλές αρνητικές, εάν δεν πάρουμε τα μέτρα μας.
<P>
Ο εισηγητής, κ. Van Velzen, επιτέλεσε σωστά την εργασία του και τον συγχαίρω θερμά, πολύ περισσότερο δε που συμμερίζομαι τις απόψεις του. Πράγματι, οι αξίες πάνω στις οποίες θέλουμε να οικοδομήσουμε την κοινωνία των πληροφοριών στην Ευρωπαϊκή Ένωση δεν βασίζονται μόνο, όσον αφορά τον πολίτη, στην απασχόληση, στην εργασία και στην κατάρτιση. Δυστυχώς, ακόμη κι αν η Πράσινη Βίβλος προτείνει εμβάθυνση του κοινωνικού και πολιτικού διαλόγου, δεν κάνει πραγματικά λόγο για τις συνήθειες της καθημερινή ζωής των πολιτών, συνήθειες που θα ανατραπούν από την κοινωνία των πληροφοριών, δημιουργώντας νέα απομόνωση και αναμφίβολα κοινωνία δύο ταχυτήτων λόγω των αποκλίσεων μεταξύ γενεών, κοινωνικού περιβάλλοντος και επικρατειών.
<P>
Λείπει από την Πράσινη Βίβλο η ανθρώπινη και ατομική διάσταση. Η εκφρασθείσα βούληση της Ένωσης για στήριξη της διεργασίας μετατροπής των θέσεων απασχόλησης δεν λαμβάνει υπόψη το συμπληρωματικό κίνδυνο μετατόπισης των θέσεων εργασίας προς τις τρίτες χώρες χάρη στην τηλεεργασία που ευνοείται από τις νέες τεχνολογίες των πληροφοριών.
<P>
Οι δράσεις που εξετάζονται για την αντιμετώπιση της ανεπάρκειας των εργαζομένων προσανατολίζονται προς την αναδιάρθρωση της εκπαίδευσης. Ως εκ τούτου, υπάρχει κίνδυνος ρήξης μεταξύ των γενεών. Η μετατροπή δεν πρέπει να εξετάζεται μόνο από επαγγελματική σκοπιά, αλλά περισσότερο από κοινωνική. Πρέπει επίσης να τεθεί το ζήτημα του κόστους χρησιμοποίησης των νέων τεχνολογιών των πληροφοριών που θα βαρύνει τον οικογενειακό προϋπολογισμό υπό μορφή τελών, συνδρομών, αγοράς λογισμικού, CD ROM, δισκετών ή κασετών. Το πρόβλημα στην πραγματικότητα είναι ότι η αγοραστική δύναμη του Ευρωπαίου πολίτη παρουσιάζει αποκλίσεις εντός της Ένωσης που ενδέχεται να δημιουργήσουν, εκ νέου, μία Ευρώπη δύο ταχυτήτων.
<P>
Από πολιτιστική άποψη, η Πράσινη Βίβλος δεν αναφέρει την αυξανόμενη χρήση των νέων τεχνολογιών στις εθνικές βιβλιοθήκες, τα μουσεία ή αρχεία φωτογραφιών και, συνεπώς, δεν προβάλλει τον αντίκτυπό τους στη γνώση.
<P>
Εξάλλου, εάν η αγγλική εξακολουθήσει να χρησιμοποιείται ανά τον κόσμο στον τομέα της πληροφορικής, η πρακτική αυτή μπορεί να φτωχύνει την αγγλική γλώσσα και η συχνή χρησιμοποίησή της από πολύ μεγάλο αριθμό ανθρώπων υπάρχει κίνδυνος να αναστείλει τη χρήση γλωσσών μικρότερων χωρών.
<P>
Τέλος, πρέπει να είμαστε σε εγρήγορση. Η κοινωνία των πληροφοριών δεν πρέπει να δημιουργήσει ρήγματα ανάμεσα στις γενιές, ανάμεσα σε εκείνους που διαθέτουν τα εργαλεία των πληροφοριών και σε εκείνους που δεν έχουν πρόσβαση σε αυτά. Επιπλέον, ας μην υποτιμούμε τον διανοητικό κίνδυνο της προσέγγισης των πληροφοριών αυτών.
<P>
Εν κατακλείδι, θα ήθελα να επιστήσω την προσοχή της Επιτροπής και του Συμβουλίου στην ανάγκη εκπαίδευσης των διαφόρων χρηστών που θα ζήσουν σε μία κοινωνία την οποία οι γονείς τους δεν θα έχουν καταφέρει να κατανοήσουν απόλυτα.

<SPEAKER ID=63 LANGUAGE="ES" NAME="Cabezσn Alonso">
Κύριε Πρόεδρε, κυρίες και κύριοι βουλευτές, θέλω και εγώ να συγχαρώ τον εισηγητή, το συνάδελφο κ. Wim van Velzen, επειδή γνωρίζω την αυστηρή συνέπεια της διανοητικής του εργασίας και τη σοβαρότητα με την οποία αντιμετώπισε την εκπόνηση της τόσο χρήσιμης αυτής έκθεσης.
<P>
Μπροστά στις προκλήσεις και στις κοινωνικές συνέπειες της λεγόμενης «κοινωνίας των πληροφοριών», θα ήταν σκόπιμο η Ευρωπαϊκή Ένωση να προηγηθεί των προβλέψεων και εμείς να δημιουργήσουμε το κατάλληλο κοινό νομικό πλαίσιο για τη ρύθμιση ορισμένων από τις συνέπειες αυτές που έχουν ήδη απαριθμηθεί εδώ: η εργασία εξ αποστάσεως, η ιδιωτική ζωή, οι γλωσσικές διαφορές, οι επιδράσεις στους τομείς της υγείας, του σχολείου, της εκπαίδευσης, της αναγκαίας προστασίας του χρήστη ως χρήστη και ως καταναλωτή κ.τ.λ.
<P>
Κανείς δεν μπορεί σήμερα να προδιαγράψει με ακρίβεια το τελικό μέλλον της κοινωνίας των πληροφοριών επειδή πρόκειται για ένα μέλλον εν τη γενέσει, εν εξελίξει και σε διαρκή φάση πειραματισμού. Οφείλουμε, όμως, αδιαμφισβήτητα να προχωρήσουμε προκειμένου να αποφευχθούν οι δυνάμει αρνητικότερες συνέπειες: αβεβαιότητα για τις νέες θέσεις εργασίας, αύξηση των ανισοτήτων, νέα μονοπώλια, ανεξέλεγκτα δίκτυα, κίνδυνοι πολιτιστικής ομοιομορφίας, πολλαπλασιασμός των κερδοσκοπικών κινήσεων στο χρηματοπιστωτικό τομέα κ.τ.λ.
<P>
Παράλληλα οφείλουμε να τονίσουμε τις θετικές πλευρές της κοινωνίας των πληροφοριών, επειδή βρισκόμαστε σήμερα μπροστά σε ένα αναμενόμενο νέο μοντέλο οικονομικής ανάπτυξης που, ως τέτοιο, πρέπει να μπορεί να δώσει θετικά αποτελέσματα στον τομέα της απασχόλησης. Ως νέο μοντέλο οικονομικής ανάπτυξης θα επιφέρει και κινδύνους, κινδύνους διαφορετικούς, ορισμένους από τους οποίους γνωρίζουμε και άλλους που ακόμη απλώς διαισθανόμαστε. Η διάδοση των τεχνολογιών της κοινωνίας των πληροφοριών θα αλλάξει τις παραγωγικές δομές, της δομές της ζήτησης και της απασχόλησης.
<P>
Αν οι τεχνολογίες αυτής της κοινωνίας των πληροφοριών οδηγήσουν σε νέα προϊόντα και υπηρεσίες, το γεγονός αυτό θα επιφέρει ριζικές κοινωνικές αλλαγές, παράλληλα όμως, μεσοπρόθεσμα ή, ίσως, και βραχυπρόθεσμα, θα εμφανιστούν κατά πάσα πιθανότητα και νέες ευκαιρίες απασχόλησης, τις οποίες πρέπει να μπορέσουμε να αξιοποιήσουμε.
<P>
Στόχος μας θα έπρεπε να είναι να μην οξύνει η κοινωνία των πληροφοριών τις διαφορές ανάμεσα στις περιφέρειές μας αλλά να αποτελέσει μέσο συνοχής, να μη βυθίσει ακόμη περισσότερο τις κοινωνίες μας στο δυισμό αλλά να συνεργαστεί για την ολοκλήρωσή τους, να μην ευνοήσει αποκλειστικά τη χρηματοπιστωτική κερδοσκοπία αλλά να συμβάλει στις παραγωγικές επενδύσεις, να μη δημιουργήσει νέα ανεξέλεγκτα μονοπώλια αλλά να στηρίξει την ποικιλομορφία και τον πλουραλισμό.
<P>
Η συζήτηση που ξεκίνησε εδώ είναι μια συζήτηση στην οποία θα επανέλθουμε, επειδή (επιμένω εδώ) η κοινωνία των πληροφοριών βρίσκεται εν εξελίξει, σχετίζεται με πολλές πτυχές της ζωής μας, και μεταξύ των άλλων, με κάτι τόσο ζωτικό όσο η απασχόληση.

<SPEAKER ID=64 LANGUAGE="NL" NAME="Pex">
Πρόεδρε, είμαι ιδιαίτερα ικανοποιημένος με την έκθεση του κ. Van Velzen και κυρίως με αυτά που ανέφερε σήμερα, καθώς και με τις συμβουλές της κ. Guinebertiθre. Ένα από τα σημεία που έθιξε και το οποίο είναι ιδιαίτερα σημαντικό, νομίζω είναι ο κίνδυνος κατακερματισμού της πολιτικής στην Ευρωπαϊκή Επιτροπή, αλλά πιστεύω ότι αυτός ο κίνδυνος υφίσταται κατά κάποιον τρόπο, και λόγω της μεθόδου εργασίας που χρησιμοποιούμε στο Κοινοβούλιο.
<P>
Και αυτό που παρουσιάζει ιδιαίτερη σημασία, όσον αφορά το θέμα αυτό, είναι ότι θα πρέπει να αντιμετωπίζουμε τα προβλήματα συνολικά και να αντιμετωπίζουμε εξίσου τις πτυχές, και τις αναφέρω αλφαβητικά, του πολιτισμού, της οικονομίας, των κοινωνικών πτυχών και της τεχνολογίας, καθώς και να μην ασχολούμαστε σήμερα με τη μία πτυχή και αύριο με την άλλη. Τις παρατηρήσεις, τις οποίες θα ήθελα να κάνω εν προκειμένω, θα μπορούσα να τις κάνω και στο επόμενο θέμα της ημερήσιας διάταξης και σε κάθε σημείο που έχει σχέση με αυτό το θέμα. Συντάσσομαι απόλυτα με τις παρατηρήσεις του κ. Van Velzen, καθώς και αυτές της κ. Guinebertiθre.
<P>
Επιπλέον, θα ήθελα να πω κάτι σοβαρό, πιστεύω ότι η Επιτροπή εκπονεί υπερβολικό αριθμό σχεδίων δράσης, αλλά αναλαμβάνει ελάχιστη δράση, και αυτό σε μία στιγμή που βρισκόμαστε εν μέσω της επανάστασης. Δεν βρισκόμαστε στην κατάσταση που πιστεύουμε ότι επέρχεται επανάσταση. Αλλά βρισκόμαστε εν μέσω αυτής. Επομένως, θα πρέπει να δράσουμε και όχι μόνο να σκεφτόμαστε τι θα πρέπει να πράξουμε.
<P>
Αυτό που κατά τη γνώμη μου είναι μεγάλης σημασίας, είναι ότι θα πρέπει να αποδεχθούμε στην πολιτική πολιτιστικά στοιχεία, και με τον όρο πολιτιστικά εννοώ τον ευρύτερο κοινωνικό ορισμό, δηλαδή αυτά στα οποία αναφέρθηκε ο κ. Van Velzen. Να αποδεχθούμε το άρθρο 128.4 της Συνθήκης. Δεν θα πρέπει να φοβόμαστε την τεχνολογία των πληροφοριών. Αυτή δίνει πολλές ευκαιρίες. Αυτό για το οποίο πρόκειται, κύριε Πρόεδρε, είναι να μπορέσουμε να χρησιμοποιήσουμε αυτές τις ευκαιρίες, λαμβάνοντας υπόψη μας τις σημαντικές παρατηρήσεις, οι οποίες γίνονται σήμερα εδώ.

<SPEAKER ID=65 LANGUAGE="NL" NAME="Boogerd-Quaak">
Πρόεδρε, νομίζω ότι πρόκειται για μία πολύ σημαντική έκθεση, και επιπλέον, καθώς είμαι εισηγητής της επιτροπής, θα ήθελα να παρατηρήσω ότι η Επιτροπή εξακολουθεί να επιχειρηματολογεί σε μεγάλο βαθμό από τεχνολογικής και οικονομικής πλευράς. Η τεχνολογία των πληροφοριών αποκτά τεράστια σημασία για την Ευρώπη, εξαιτίας του διαρκώς αυξανόμενου μεριδίου αυτού του τομέα στην ευρωπαϊκή οικονομία, καθώς και της λειτουργίας του ως καταλύτη για άλλες βιομηχανίες της Ευρώπης. Δεν θα πρέπει να ξεχνάμε ότι οι άνθρωποι θα πρέπει στην κοινωνία των πληροφοριών να γνωρίζουν να εργάζονται με ICT. Επί του παρόντος, ένα μεγάλο μέρος του ευρωπαϊκού πληθυσμού δεν γνωρίζει να χρησιμοποιεί τα ICT. Νομίζω, επομένως, ότι δίκαια τόσο ο εισηγητής, κ. Van Velzen, όσο και ο κ. Pex ζήτησαν περισσότερο συντονισμό. Νομίζω ότι στο μέλλον, τόσο στο εσωτερικό της Ευρωπαϊκής Επιτροπής όσο και μεταξύ της Ευρωπαϊκής Επιτροπής, του Συμβουλίου καθώς και στο εσωτερικό του Ευρωπαϊκού Κοινοβουλίου, θα πρέπει να ασχοληθούμε πολύ περισσότερο με το συντονισμό των διάφορων πολιτικών.
<P>
Εάν η Ευρώπη επιθυμεί να επικρατήσει στο πεδίο των τεχνολογιών πληροφόρησης και επικοινωνίας, τότε θα πρέπει να αναλάβει δράσεις. Και ούτως, πιστεύω ότι θα πρέπει να μπορούμε να χρησιμοποιήσουμε τα διαρθρωτικά ταμεία και τα προγράμματα δράσης για νέους τομείς, μεταξύ των οποίων τις μεθόδους τιμών και τις νέες δυνατότητες. Επί του παρόντος, τα διαρθρωτικά ταμεία επιδιώκουν κυρίως την κάλυψη της καθυστέρησης ορισμένων περιφερειών. Αλλά στο μέλλον δεν θα πρέπει να ασχολούνται μόνο με την περιφερειακή καθυστέρηση. Θα πρέπει να ασχοληθούν και με την καθυστέρηση των πληθυσμιακών ομάδων και γι'αυτό υποστηρίζω ότι στο μέλλον θα πρέπει να τις περιλάβουμε στην πολιτική μας.

<SPEAKER ID=66 NAME="Monti">
Κύριε Πρόεδρε, θα ήθελα πρώτ&#x02BC;απ&#x02BC;όλα να ευχαριστήσω τον εισηγητή κ. Van Velzen και τους εισηγητές των λοιπών επιτροπών για την εποικοδομητική, επικριτική και οπωσδήποτε εξαιρετικά ενδιαφέρουσα έκθεσή τους.
<P>
Η ανάλυσή σας και τα συμπεράσματά σας, κ. Van Velzen, αποδεικνύουν τη μακρόπνοη εργασία για την εκπόνηση της έκθεσης και τη βαθειά γνώση των κοινωνικών πτυχών της κοινωνίας των πληροφοριών. Η Πράσινη Βίβλος της Επιτροπής, που παρουσιάστηκε με την ευκαιρία της ευρωπαϊκής συνάντησης στο Δουβλίνο στα τέλη του μηνός Σεμπτεμβρίου 1996, εγκαινίασε συζήτηση ευρωπαϊκής κλίμακας γύρω από τις πάμπολλες πτυχές που χαρακτηρίζουν την κοινωνία των πληροφοριών και που επισημάνθηκαν εξάλλου από την ομάδα εμπειρογνωμόνων υψηλού επιπέδου και από το Φόρουμ γύρω από την κοινωνία των πληροφοριών.
<P>
Σαφής συναίνεση σχετικά με την ανάγκη περαιτέρω πρωτοβουλιών εκφράστηκε εκ μέρους ευρύτατου αριθμού οργάνων, οργανισμών και μεμονωμένων ατόμων, εθνικών κυβερνήσεων, οργάνων της Ευρωπαϊκής Ενωσης, επιτροπών, συνδικαλιστικών οργανώσεων, επιχειρήσεων, κλαδικών ενώσεων, οργανισμών υγειονομικής αντίληψης και ιδιαίτερα εκ μέρους εθελοντικών οργανώσεων τόσο εθνικού όσο και ευρωπαϊκού επιπέδου.
<P>
Αυτή η συναίνεση συγκλίνει στην ανάγκη να καταβληθούν περαιτέρω προσπάθειες στους νευραλγικούς τομείς όπως επίσης στην ευαισθητοποίηση απέναντι στις πτυχές συνυφασμένες με την κοινωνία των πληροφοριών, όπως η ενθάρρυνση της τάσης εκμάθησης σε όλα τα επίπεδα της κοινωνίας των πληροφοριών, η προώθηση της απασχόλησης και η παρότρυνση δημιουργίας θέσεων εργασίας, ο εκσυγχρονισμός των θεσμών της εργασίας και των νομοθετικών πλαισίων, η ανάπτυξη των ανθρώπινων πόρων και η καταπολέμηση του χάσματος της ειδίκευσης, η προώθηση της κοινωνικής συνοχής με την ανάθεση εξουσιών και η κοινωνική ένταξη, η οικοδόμηση της Ευρώπης, με πλήρη σεβασμό των πολιτιστικών αποκλίσεων στον ευρωπαϊκό δρόμο προς την κοινωνία των πληροφοριών.
<P>
Ωστόσο, οι αντιδράσεις απέναντι στην Πράσινη Βίβλο φανέρωσαν επίσης κάποιες ανησυχίες σχετικά με τη συμβατότητα της ευλύγιστης εργασίας με τη σταθερότητα, την ισορροπία ανάμεσα στους νικητές και στους νικημένους στον τομέα της απασχόλησης, την αποκέντρωση των δραστηριοτήτων στην κατεύθυνση περιοχών ολοκλήρου του σύμπαντος, τις περιφερειακές διακυμάνσεις σε θέματα πρόσβασης, διαθεσιμότητας και προσαρμογής, τον κίνδυνο περιορισμού των ίσων ευκαιριών, την υποφερτή ανάπτυξη σε όλους τους τομείς της απασχόλησης, της εργασίας, της ζωής και της δημοκρατίας.
<P>
Η Επιτροπή ετοιμάζει τη στιγμή αυτή ανακοίνωση μεταπαρακολούθησης: »Προτεραιότητα στην ανθρώπινη διάσταση: τα πρώτα βήματα» που, όπως θα διαπιστώσετε, θα έχει τρεις πρωταρχικούς ισορροπημένους και καλοζυγισμένους στόχους. Ο πρώτος στόχος είναι ο συντονισμός της διαδικασίας επεξήγησης και αποδοχής των παραγόντων της κοινωνίας των πληροφοριών στον κοινωνικό τομέα και στην αγορά εργασίας. Ο δεύτερος στόχος είναι η ευσυνείδητη δρομολόγηση της διάστασης της «κοινωνίας των πληροφοριών» προς όλες τις στρατηγικές και κοινωνικές πρωτοβουλίες, κυρίως σε ευρωπαϊκό επίπεδο. Ο τρίτος στόχος είναι η εντόπιση συγκεκριμένων πρωτοβουλιών για την προώθηση των δυνατοτήτων της κοινωνίας των πληροφοριών και η επισήμανση της οριζόντιας σημασίας της στον τομέα της κοινωνικής πολιτικής.
<P>
Μπορώ να διαβεβαιώσω το Κοινοβούλιο ότι η ανακοίνωση αυτή θα είναι συμβατή και συμπληρωματική των λοιπών ενεργειών της Επιτροπής στον τομέα.
<P>
Σχετικά με τα συγκεκριμένα σημεία που επισημάνθηκαν, περιορίζομαι να υπενθυμίσω ότι η Επιτροπή συντάσσει νέα ανακοίνωση για την επαγγελματική κατάρτιση και την κοινωνία των πληροφοριών, που θα αντιμετωπίσει πάμπολλες πτυχές του ζητήματος της εκπαίδευσης σε όλη τη διάρκεια ζωής. Η ανακοίνωση αυτή θα συμπληρώσει το πρόγραμμα δράσης της Επιτροπής «Για την ευρωπαϊκή πρωτοβουλία στην εκαπίδευση: η εκμάθηση στην κοινωνία των πληροφοριών».
<P>
Αναφέρθηκε και η τηλεργασία. Η Επιτροπή δεν θα παρουσιάσει ως τηλεργασία την πρόταση επί του θέματος πριν από το τέλος του έτους, όπως της είχε ζητηθεί, καθώς οι πτυχές της τηλεργασίας θα αντιμετωπιστούν σε Πράσινη Βίβλο για την οργάνωση της εργασίας, που η Επιτροπή θα συντάξει εντός των επόμενων εβδομάδων. Σκοπός της Πράσινης Βίβλου είναι η προώθηση συζητήσεων, στα πλαίσια του κοινωνικού διαλόγου, γύρω από ζητήματα της οργάνωσης εργασίας σχετικά με την τηλεργασία.
<P>
Σχετικά με την ενίσχυση της προστασίας του καταναλωτή, τελευταίο συγκεκριμένο ζήτημα που προβλήθηκε, οφείλω να δηλώσω ότι, σύμφωνα με δικές μου πληροφορίες, η Γενική Διεύθυνση υπεύθυνη για την πολιτική των καταναλωτών συντάσσει ανακοίνωση για την ενίσχυση της προστασίας του καταναλωτή.
<P>
Με την ολοκλήρωση της παρέμβασής μου, κύριε Πρόεδρε, θα ήθελα να συγχαρώ για μια ακόμη φορά τον εισηγητή για την εξαιρετική του εργασία, που αποτελεί ανυπολογίστης αξίας συνεισφορά στην εκπόνηση της ανακοίνωσης που η Επιτροπή θα παρουσιάσει σύντομα στην Ολομέλεια.

<SPEAKER ID=67 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12 το μεσημέρι.

<CHAPTER ID=7>
Εκπαίδευση και κατάρτιση
<SPEAKER ID=68 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Waddington (A4-0056/97) εξ ονόματος της Επιτροπής Κοινωνικών Υποθέσεων και Απασχόλησης, σχετικά με τη Λευκή Βίβλο της Επιτροπής για την εκπαίδευση και κατάρτιση «Εκπαίδευση και εκμάθηση - Στην κατεύθυνση της κοινωνίας της γνώσης».

<SPEAKER ID=69 NAME="Waddington">
Κύριε Πρόεδρε, αρμόζουν συγχαρητήρια στην Επιτροπή για το ότι προκάλεσε συζήτηση επί της αναγκαιότητας δημιουργίας μιας κοινωνίας γνώσης στην Ευρωπαϊκή Ένωση. Η Λευκή Βίβλος περιλαμβάνει ανάλυση των προβλημάτων που αντιμετωπίζουμε στην παγκόσμια οικονομία όπου οι νέες τεχνολογίες αλλάζουν ριζικά τη φύση της εργασίας και απαιτούν μια εργατική δύναμη με μεγάλο βαθμό εξειδίκευσης, ευέλικτη και με επαγγελματικά προσόντα.
<P>
Ωστόσο, οι προκλήσεις που αντιμετωπίζουμε στην Ευρώπη είναι ακόμη πιο μεγάλες και θα πρέπει να προγραμματίσουμε τη δημιουργία μιας κοινωνίας της γνώσης η οποία θα αναγωρίζει τα σύγχρονα και δύσκολα προβλήματα και θα παρέχει δυνατότητες σε όλους τους πολίτες μας να συμβάλουν προς την κατεύθυνση της οικονομικής και κοινωνικής προόδου. Εάν οι προκλήσεις αυτές δεν αντιμετωπισθούν, θα βρεθούμε μπροστά σε οικονομική και κοινωνική παρακμή.
<P>
Η έκθεσή μου αποδίδει σημασία σε τρεις πρόσθετες προκλήσεις: πρώτον, στη γήρανση του πληθυσμού της Ευρώπης, δεύτερον, στον κίνδυνο από την αύξηση του κοινωνικού αποκλεισμού και, τρίτον στο σχετικά χαμηλό και σε ορισμένες περιπτώσεις υποβαθμισμένο επίπεδο των δημοσίων δαπανών στην εκπαίδευση και την κατάρτιση.
<P>
Η ανάλυση αυτών των τριών παραγόντων δείχνει ότι θα πρέπει να αποδοθεί μεγαλύτερη έμφαση στη διά βίου μάθηση παρά να συγκεντρωθεί η προσοχή απλά και μόνο στην αρχική εκπαίδευση και κατάρτιση, ότι το πρόβλημα της εκπαιδευτικής υποβάθμισης και της αναγκαιότητας να αποκτήσουν προσόντα και γνώσεις συγκεκριμένες ομάδες πληθυσμού οι οποίες τώρα είναι περιθωριοποιημένες πρέπει να έχει την μεγαλύτερη προτεραιότητα, και ότι ένα πολύ μεγάλο φάσμα ενδιαφερομένων, συμπεριλαμβανομένων των κοινωνικών εταίρων, θα πρέπει να παίξουν ρόλο μαζί με τα κράτη μέλη και την Ευρωπαϊκή Ένωση στην εξέταση των μέσων δημιουργίας, διατήρησης και προικοδότησης της κοινωνίας της γνώσης.
<P>
Θα σας παρουσιάσω ορισμένα παραδείγματα. Η εργατική μας δύναμη γηράσκει συνεχώς: σε δέκα χρόνια από σήμερα το 80 % της τεχνολογίας που χρησιμοποιούμε τώρα θα είναι παρωχημένο αλλά το 80 % της εργατικής δύναμης θα συνεχίσει να εργάζεται με βάση γνώσεις ηλικίας δέκα τουλάχιστον ετών.
<P>
Η αποτυχία του σχολικού συστήματος αυξάνεται: ο ΟΟΣΑ διατυπώνει την άποψη ότι το 15-20 % των ευρωπαίων μαθητών τελειώνουν το σχολείο χωρίς να έχουν αποκτήσει χρήσιμα προσόντα και η υποβάθμιση της ζήτησης ανειδίκευτων εργατών έχει ως αποτέλεσμα την αύξηση της μακροχρόνιας ανεργίας όλων εκείνων που δεν έχουν ούτε προσόντα ούτε ευελιξία για να εισέλθουν στην αγορά εργασίας. Παρ' όλα αυτά μόνο το 7 % των ανέργων υφίστανται κατάρτιση, ένα ποσοστό το οποίο στην πραγματικότητα μειώνεται συνεχώς.
<P>
Το ποσοστό του συνόλου των δημοσίων δαπανών για την εκπαίδευση και την κατάρτιση έχει μειωθεί κατά τα τελευταία δέκα χρόνια σε 11 από τα 15 κράτη μέλη μας. Τόσο οι Ηνωμένες Πολιτείες όσο και η Ιαπωνία δαπανούν περισσότερα από όσα δαπανούμε εμείς.
<P>
Τα οφέλη από την εκπαίδευση και την κατάρτιση είναι αποδεδειγμένα. Εμπειρικά στοιχεία δείχνουν μια θετική σχέση μεταξύ εκπαίδευσης και απασχόλησης, υψηλότερης αμοιβής, παραγωγικότητας, οικονομικής ανάπτυξης, ισότητας, ποιότητας ζωής, μεγαλύτερης κοινωνικής συνοχής, βελτιωμένης υγείας, μειωμένης εγκληματικότητας και βελτιωμένης συνειδητοποίησης για το περιβάλλον. Οι ενδείξεις αυτές, οι οποίες προέκυψαν κατά τη διάρκεια του Ευρωπαϊκού Έτους της Διά Βίου Μάθησης και τα αποτελέσματα των ευρύτατων διαβουλεύσεων που έγιναν για την Λευκή Βίβλο, δείχνουν σταθερά την ανάγκη για περαιτέρω δράση.
<P>
Το σχέδιο ψηφίσματος περιλαμβάνει έναν αριθμό συγκεκριμένων προτάσεων επιπλέον των αντίστοιχων της Επιτροπής, ειδικότερα σχετικά με την διά βίου μάθηση, οι οποίες αντιμετωπίζουν τον κοινωνικό αποκλεισμό και την ανάπτυξη εταιρικών σχέσεων για την προικοδότηση της κοινωνίας της γνώσης.
<P>
Ζητούμε από την αρχή που έχει εξουσία επί του προϋπολογισμού να αυξήσει τη χρηματοδότηση και από την Επιτροπή να αναλάβει την εκτέλεση ερευνητικών και πιλοτικών προγραμμάτων και να ενσωματώσει την εκπαίδευση και την κατάρτιση στα κοινοτικά προγράμματα. Είναι βέβαιο ότι χρειάζονται δράσεις και καλούμε την Επιτροπή να αναθεωρήσει το τρέχον πρόγραμμα δράσης της, να προετοιμάσει μια πιο εμπεριστατωμένη και λεπτομερή πρόταση και να διαβουλευθεί εκ νέου με το Κοινοβούλιο για το αναθεωρημένο πρόγραμμά της.
<P>
Η παρούσα έκθεση με την κριτική αξιολόγηση που κάνει σχετικά με τα διάφορα θέματα και με τις προτάσεις της για βελτιώσεις θα αποτελέσει μια θετική συνεισφορά στην δημιουργία της ευρωπαϊκής κοινωνίας της γνώσης. Η σημασία που έχει η εκπαίδευση και η κατάρτιση, τόσο για την εργασία όσο και για τη δημοκρατική ζωή, απαιτεί όπως η Ευρωπαϊκή Ένωση κάνει ουσιαστικά βήματα για να επενδύσει στο μέλλον όλων των πολιτών μας, νέων και γέρων, και να διασφαλίσει ότι όλα τα προγράμματά μας και όλοι οι πόροι μας επενδύονται στην κατεύθυνση δημιουργίας μιας κοινωνίας της οποίας όλα τα άτομα θα έχουν την ευκαιρία να μαθαίνουν, να καταρτίζονται και να επανακαταρτίζονται σε όλες τις ηλικίες.
<P>
Αναμένω με ανυπομονησία τις απόψεις της Επιτροπής σχετικά με τις προτάσεις μας. Ελπίζω πάρα πολύ ότι το Κοινοβούλιο θα υποστηρίξει ολοκληρωτικά τις παρούσες προτάσεις, ότι πολύ σύντομα θα δούμε να υποβάλλονται συγκεκριμένες προτάσεις και ότι μέσα σε τούτη την κοινοβουλευτική περίοδο θα μπορέσουμε να διαπιστώσουμε σαφή και ουσιαστικά οφέλη από την εργασία αυτή.

<SPEAKER ID=70 NAME="Τρακατέλλης">
Κύριε Πρόεδρε, εάν η εκπαίδευση αποτελεί το κύριο όργανο της κοινωνίας για την ανάπτυξη των σωματικών, διανοητικών και ηθικών δυνάμεων του ατόμου, η κατάρτιση είναι η οργάνωση, παροχή και απόκτηση των απαραίτητων εφοδίων για την επαγγελματική κυρίως σταδιοδρομία. Επομένως, εκπαίδευση και κατάρτιση βοηθούν στην καλύτερη ανάπτυξη των ικανοτήτων του ατόμου και στην ένταξή του στην κοινωνία. Σήμερα, σε αρκετά κράτη μέλη της Ευρωπαϊκής 'Ενωσης, τα εκπαιδευτικά συστήματα δεν είναι επαρκώς προετοιμασμένα για να αντιμετωπίσουν τις προκλήσεις του διεθνούς ανταγωνισμού, των τεχνολογικών αλλαγών, των αιτημάτων των επιχειρήσεων, αλλά και του κόσμου της εργασίας για παροχή ενός εργατικού δυναμικού με υψηλή εξειδίκευση.
<P>
Η Επιτροπή, λαμβάνοντας υπόψη την αρχή της επικουρικότητας, δέχεται ότι τον πρωταρχικό ρόλο έχουν τα κράτη μέλη και προτείνει τις ενέργειες που πρέπει να αναληφθούν από αυτά, καθώς και τα μέτρα υποστήριξης των πρωτοβουλιών σε κοινοτικό επίπεδο. Είμαστε της γνώμης ότι η εκπαίδευση και η κατάρτιση θα πρέπει να ιδωθούν κάτω από μια πιο συνεκτική σκοπιά, με στόχο την προαγωγή και παρακίνηση της νέας σκέψης, καθώς και την προσφορά επαρκούς ανθρώπινου υλικού ποιοτικά καταρτισμένου, ιδιαίτερα στους τομείς της έρευνας και της τεχνολογίας. Για την προώθηση μιας τέτοιας διάστασης στην εκπαίδευση και την κατάρτιση, είναι απαραίτητο να υπάρξει αποτελεσματικότερος συντονισμός των εθνικών και κοινοτικών δράσεων σε έρευνα, ανάπτυξη τεχνολογιών και εκπαίδευση, καθώς και μια μεγαλύτερη συνέργεια μεταξύ προγραμμάτων καινοτόμων πρωτοβουλιών, ερευνητικών δραστηριοτήτων και βιομηχανίας.
<P>
Θέλω τώρα, κύριε Πρόεδρε, να αναφέρω ορισμένα στοιχεία τα οποία θεωρώ σημαντικά:
<P>
Ως προς τον στόχο 1, δηλαδή την ενθάρρυνση απόκτησης νέων γνώσεων, θεωρούμε ότι η δημιουργία κέντρου γνωστικών πόρων και κινητικότητας σπουδαστών, ερευνητών και καθηγητών πρέπει να προσανατολίζεται στην προώθηση της διεπιστημονικότητας σε νέους τομείς. Πρέπει ακόμη η Επιτροπή να συμπεριλάβει στην αναγνώριση δεξιοτήτων-κλειδιών τις ερευνητικές ικανότητες δραστηριότητας σε τομείς τεχνολογιών αιχμής. Ακόμη πρέπει να υποστηριχθεί η παραγωγή και χρήση εκπαιδευτικών λογισμικών πολυμέσων κατάλληλα προσαρμοσμένων στα εκπαιδευτικά συστήματα των κρατών μελών και στις επιμέρους πολιτισμικές και γλωσσικές ιδιαιτερότητες.
<P>
Ως προς τον στόχο 2, δηλαδή την προσέγγιση σχολείου και επιχείρησης, ζητούμε τη δημιουργία διαύλων επικοινωνίας μεταξύ σχολείου και επιχειρήσεως. Ζητούμε ακόμη από την Επιτροπή, στα πλαίσια των προγραμμάτων SOCRATES και LEONARDO, η κινητικότητα σπουδαστών, ερευνητών και καθηγητών σε πανεπιστήμια, ερευνητικά κέντρα και επιχειρήσεις να περιλαμβάνει περιόδους αναγνωρισμένης ερευνητικής εργασίας και κατάρτισης σε κλάδους που έχουν σχέση με τη βιομηχανία. Ακόμη, υποστήριξη και ανάπτυξη δικτύων πληροφόρησης και συμβουλευτικών υπηρεσιών.
<P>
Καλούμε την Επιτροπή να προωθήσει, σε συνεργασία με το CEDEFOP, τη δημιουργία δικτύων ανταλλαγής πληροφοριών, παρακολούθησης εμπειριών και επιτυχημένων πρακτικών συνεχούς επαγγελματικής κατάρτισης.
<P>
Ως προς το στόχο 3, δηλαδή την καταπολέμηση του κοινωνικού αποκλεισμού, πιστεύουμε ότι η χρησιμοποίηση δικτύων και πολυμέσων στον τομέα της εκπαίδευσης και κατάρτισης ενισχύει την προσπάθεια για ισότητα πρόσβασης.
<P>
Τέλος, κύριε Πρόεδρε, ως προς την ισότιμη αντιμετώπιση της υλικής επένδυσης, καλούμε την Επιτροπή να ερευνήσει, σε συνεργασία με τα κράτη μέλη, τρόπους φορολογικής ελάφρυνσης των επιχειρήσεων και των ατόμων που επενδύουν και συμμετέχουν σε συνεχή επαγγελματική κατάρτιση.

<SPEAKER ID=71 NAME="Hawlicek">
Κύριε Πρόεδρε, αξιότιμοι κυρίες και κύριοι συνάδελφοι, η Λευκή Bίβλος γίνεται, κατά βάσιν, θετικά δεκτή. Eιδικά αυτή τη χρονική στιγμή, ενόψει της ανεργίας και κυρίως της ανεργίας των νέων στην Eυρώπη, η συζήτηση για την εκπαίδευση αντιμετωπίζεται με ιδιαίτερη σοβαρότητα. H έκθεση της Sue Waddington, για την οποία τη συγχαίρω θερμά και την ευχαριστώ για τη συνεργασία, είναι ιδιαίτερα πολύτιμη, επειδή έλαβε υπόψη και τις πρόσφατες έρευνες της EE για την εκπαιδευτική πολιτική, οι οποίες δείχνουν ότι και στις χώρες της EE το επίπεδο της εκπαίδευσης δεν είναι πολύ καλό, παρατηρείται μείωση των δημοσίων δαπανών για την παιδεία και ότι μια καλύτερη κατάρτιση σημαίνει βέβαια την αύξηση των ατομικών ευκαιριών εκπαίδευσης, αλλά επουδενί αποτελεί εγγύηση για μια θέση εργασίας.
<P>
Tα συμπεράσματα της Eπιτροπής Πολιτισμού, Nεότητας, Παιδείας και Mέσων Eνημέρωσης, επικεντρώνονται ιδιαίτερα σε τρία σημεία. Kαι σαν πρώτο αναφέρω το θέμα της χρηματοδότησης. H Susan Waddington το έθεσε επίσης με το αίτημά της, να μην αποτελέσει δηλαδή, σε καμιά περίπτωση, μήνυμα, η ουδετερότητα των δαπανών που αναφέρεται στη Λευκή Bίβλο, μια και τα προγράμματα SOKRATES και LEONARDO, ακόμη και σήμερα, δε διαθέτουν τις απαραίτητες πιστώσεις, και να υπάρξουν οπωσδήποτε πρόσθετα οικονομικά μέσα.
<P>
Δεύτερον, το αίτημα να ξανασκεφθεί η Eπιτροπή το παρόν πρόγραμμα δράσης της και να συμπεριλάβει και άλλα σημεία, αρχίζοντας από τη δια βίου μάθηση μέχρι και τα μέτρα που καταπολεμούν τον κοινωνικό αποκλεισμό. Eδώ δεν πρόκειται ασφαλώς μόνο για το «σχολείο δεύτερης ευκαιρίας», αλλά κυρίως για μέτρα κατάρτισης και επιμόρφωσης, για μοντέλα ολοκλήρωσης, για την ενεργητική μάθηση, για το να ληφθούν υπόψη οι μειονεκτούντες, για το ρόλο των διδασκόντων και για την παροχή συμβουλών εκπαιδευτικού και επαγγελματικού προσανατολισμού. Όλα αυτά θα πρέπει να συμπεριληφθούν επίσης, όπως και η εκμάθηση ξένων γλωσσών. M' αυτήν ασχολήθηκε ιδιαίτερα η επιτροπή μας και ζήτησε να μη ληφθούν υπόψη μόνον οι γλώσσες της EE.
<P>
H εκπαίδευση και η μετεκπαίδευση δεν μπορούν να αποτελούν προσπάθειες μόνον του ατόμου, αλλά είναι και δημόσιο καθήκον. Περιλαμβάνονται στις πρωταρχικές ευθύνες του κράτους. Mόνον έτσι μπορεί να αποφευχθεί μια διάσπαση της ευρωπαϊκής κοινωνίας σε «γνωρίζοντες» και «μη γνωρίζοντες».

<SPEAKER ID=72 LANGUAGE="SV" NAME="Anersson">
Κύριε Πρόεδρε, θέλω να αρχίσω ευχαριστώντας την εισηγήτρια για μια απολύτως θαυμάσια έκθεση. Η εκπαίδευση καθίσταται διαρκώς σημαντικότερη, πέραν των άλλων, για λόγους απασχόλησης. Για να μπορεί μελλοντικά η Ευρώπη να είναι ανταγωνιστική στην παγκόσμια αγορά, είναι απολύτως απαραίτητο να έχουμε ένα καλά εκπαιδευμένο εργατικό δυναμικό, τεχνολογίες με το εξ αυτών προκύπτων καλά εκπαιδευμένο εργατικό δυναμικό. Ακριβώς όπως είπε η εισηγήτρια δεν αρκεί η βασική εκπαίδευση. Εφόσον οι αλλαγές γίνονται τόσο γρήγορα και οι τεχνολογίες αντικαθίστανται πάρα πολύ γρήγορα πρέπει να έχουμε μια εφ&#x02BC; όρου ζωής κατάρτιση.
<P>
Εκτός αυτού η εκπείδευση έχει σημασία από ταξικής άποψης. Πριν, οι ταξικές διαφορές εξαρτώνταν από το μέγεθος της περιουσίας ή των χρημάτων. Τώρα, και στο μέλλον οι ταξικές διαφορές εξαρτώνται, σε μεγάλο βαθμό, από το εάν κανείς κατέχει την γνώση ή δεν την κατέχει. Γι&#x02BC;αυτό είναι πολύ σημαντικό να μπορούν όλοι να έχουν πρόσβαση στην εκπαίδευση και όχι μόνο μερικοί. Σήμερα, συχνά αυτοί που έχουν την υψηλότερη εκπαίδευση είναι επίσης αυτοί που λαμβάνουν την περισσότερη εκπαίδευση κατά το επόμενο κομμάτι της ζωής τους. Πρέπει να δημιουργήσουμε μία κοινωνία όπου όλοι συμμετέχουν στην εκπαίδευση. Σίγουρα έχουμε διαφορετικές προϋποθέσεις, αλλά είναι καθήκον της εκπαίδευσης να φροντίσει για την εξατομίκευση ώστε όλοι να έχουν πρόσβαση σ&#x02BC;αυτήν. Όσον αφορά την δεύτερη ευκαιρία, εγώ λέω ναι σε μια δεύτερη ευκαιρία. Αλλά αυτό δεν μπορεί να γίνει σε ένα διαχωρισμένο σύστημα. Είναι το κανονικό εκπαιδευτικό σύστημα το οποίο πρέπει να δώσει την δεύτερη ευκαιρία σ&#x02BC;αυτούς που την χρειάζονται.
<P>
Εκτός αυτού θέλω να υπερθεματίσω την ενσωμάτωση των μαθητών με κινητικές δυσκολίες. Θα πρέπει στο μεγαλύτερο δυνατό βαθμό να μπορούν να συμμετέχουν στο κανονικό εκπαιδευτικό σύστημα. Τέλος, όσον αφορά τις θετικές διακρίσεις έχουμε σήμερα επαγγελματική κατάρτιση όπου υπάρχουν περισσότεροι άνδρες και άλλη όπου υπάρχουν περισσότερες γυναίκες. Οι θετικές διακρίσεις θα πρέπει να είναι δυνατές ώστε να έχουμε μια εξισορροπημένη κατανομή των φύλων.

<SPEAKER ID=73 LANGUAGE="DE" NAME="Pirker">
Kύριε Πρόεδρε, θα ήθελα να ρίξω μια σύντομη ματιά στην ευελιξία. Όλοι γνωρίζουμε ότι ο κόσμος της εργασίας άλλαξε ριζικά τα τελευταία χρόνια. Mπορούμε να υποθέτουμε ότι ένα μεγάλο μέρος όσων εμφανίζονται τώρα στον κόσμο της εργασίας, θα πρέπει να αλλάξει επάγγελμα τρεις, τέσσερις ή και πέντε φορές. Aυτό σημαίνει ότι η ευελιξία είναι απόλυτο «πρέπει», και η δια βίου μάθηση και η συνεχής επιμόρφωση μια αναγκαιότητα. Mόνον όποιος επιδείξει πράγματι αυτή την ευελιξία και είναι διατεθειμένος να μάθει και να επιμορφωθεί, θα έχει μεγαλύτερη πιθανότητα να μείνει στην αγορά εργασίας. Aυτό που θα πρέπει να προσφέρει η πολιτική εδώ είναι βοήθεια, ούτως ώστε η ευελιξία αυτή να μπορέσει να υλοποιηθεί και από το μεμονωμένο άτομο.
<P>
Nομίζω πως η Eυρωπαϊκή Ένωση έκανε εδώ καλή δουλειά, και μάλιστα σε σχέση με τα προσφερόμενα προγράμματα εκπαίδευσης και κινητικότητας, όπως λ.χ. το LEONARD και το SOKRATES, ή και με όλα τα προγράμματα που θα πρέπει να υλοποιηθούν σε σχέση με τα διαρθρωτικά ταμεία, όπως το LEADER ή το YOUTH START ή το NEW κ.λπ. Όλα αυτά είναι σημαντικά, για να έχει πράγματι το άτομο, στην αγορά εργασίας, την ευκαιρία να εκπαιδευτεί και να ζήσει την κινητικότητα. Πιστεύω πως τα προγράμματα αυτά είναι αναγκαία, επειδή, με την κινητικότητα αυτή, έχουμε μεταφορά καινοτομιών σε πολλές μικρομεσαίες επιχειρήσεις.
<P>
Tα μεγάλα προβλήματα, όμως, που ανακύπτουν, όταν τίθεται θέμα υλοποιήσης όλων των προγραμμάτων, έγκεινται στα μεγάλα εμπόδια της αμοιβαίας αναγνώρισης των διπλωμάτων που αποκτώνται στη μια ή την άλλη χώρα, στα πλαίσια της κατάρτισης. Προβλήματα υπάρχουν ακόμη στην ενημέρωση των χρηστών και στις πολλές εθνικές διατάξεις. Έτσι λ.χ., δεν είναι σαφές ποιος χρόνος λαμβάνεται υπόψη στην άδεια, ή για την ακρίβεια συνυπολογίζεται ως χρόνος υπηρεσίας, και ποιος εμπίπτει στην κατάρτιση. Γι' αυτό κι εκείνο που χρειαζόμαστε είναι μια δέσμη μέτρων από την Eπιτροπή, ούτως ώστε όλοι αυτοί οι φραγμοί να εξαλειφθούν όσο το δυνατόν συντομότερα και να μπορέσουμε να κάνουμε, με τα προγράμματα αυτά, μια ενεργή πολιτική στην αγορά εργασίας, προς το συμφέρον των ενδιαφερομένων.

<SPEAKER ID=74 LANGUAGE="NL" NAME="Boogerd-Quaak">
Πρόεδρε, η παγκοσμιοποίηση της οικονομίας, η ευκαμψία της αγοράς εργασίας, καθώς και οι εν προκειμένω εξεταζόμενες συνέπειες της κοινωνίας των πληροφοριών μας αναγκάζουν να δώσουμε ιδιαίτερη προσοχή στη διά βίου μάθηση. Οι εργαζόμενοι θα πρέπει να είναι σε θέση να παρακολουθούν μαθήματα και οι νέοι να μαθαίνουν όσο το δυνατό συντομότερα να χρησιμοποιούν τις νέες τεχνικές πληροφορικής. Θα πρέπει να αντιμετωπίσουμε νέες μορφές εκπαίδευσης, καθώς και νέες μορφές επιμόρφωσης των καθηγητών. Πιστεύω ότι η επονομαζόμενη κοινωνία των πληροφοριών, στην οποία αναφερόμαστε αυτή τη στιγμή, αναγκάζει την Ευρωπαϊκή Ένωση να λάβει έναν όλο και μεγαλύτερο ρόλο σ'αυτόν τον τομέα. Δεν αρκεί πλέον η ανταλλαγή πληροφοριών. Θα πρέπει επίσης να τολμήσουμε να συντονίσουμε τις εθνικές πολιτικές.
<P>
Η Ευρωπαϊκή Ένωση θα πρέπει να αποτελέσει έναν παράγοντα κλειδί για την προσέγγιση των διαφορετικών εκπαιδευτικών διαρθρώσεων στα διάφορα κράτη μέλη της Ευρώπης, προκειμένου η Ευρώπη να μπορέσει να διαδραματίσει έναν πλήρη ρόλο στην παγκόσμια αγορά. Θα ήθελα, τέλος, να ευχαριστήσω τον εισηγητή για την ώθηση που έδωσε στο εν λόγω ζήτημα.

<SPEAKER ID=75 LANGUAGE="ES" NAME="Sornosa Martνnez">
Κύριε Πρόεδρε, θέλω ειλικρινά να συγχαρώ την κ. Waddington για την έκθεσή της, επειδή με τη συμβολή της αυτή και με την αποδοχή πολλών από τις τροπολογίες που υποβλήθηκαν στην Επιτροπή Απασχόλησης και Κοινωνικών Υποθέσεων από τις διάφορες πολιτικές ομάδες έχει βελτιωθεί σε μεγάλο βαθμό το Λευκό Βιβλίο της Επιτροπής. Η έκθεση επικεντρώνεται στην ανάγκη να αντιμετωπίσει η Επιτροπή το ζήτημα της εκπαίδευσης ως ζήτημα προτεραιότητας, εκτιμώντας ότι σε θέματα όπως ο κοινωνικός αποκλεισμός και η ισότητα μεταξύ των δύο φύλων θα σημειωθεί μεγάλη πρόοδος μέσα από τη διά βίου εκπαίδευση και κατάρτιση.
<P>
Η οικονομική ανάπτυξη που μπορεί να επιτευχθεί μέσα από την εκπαίδευση και την κατάρτιση είναι ποιοτικού και όχι ποσοτικού χαρακτήρα, οπότε πρέπει να αντιμετωπίζεται ως καλύτερη, όχι ως μεγαλύτερη. Οι αλλαγές στην εκπαίδευση αυτές καθαυτές δεν μπορούν να επιφέρουν τις κοινωνικοοικονομικές αλλαγές, οι ανισότητες όμως θα εκλείψουν σε μεγάλο βαθμό μέσα από την εκπαίδευση και την κατάρτιση, επειδή είναι στοιχεία που προσφέρουν καλύτερη απασχόληση και, συνεπώς, περισσότερη ισότητα.
<P>
Ως γυναίκες και ως άντρες ζητούμε από την Επιτροπή να εξετάσει το θέμα της εκπαίδευσης και της κατάρτισης στο πλαίσιο ενός προγράμματος κοινωνικού και σφαιρικού μετασχηματισμού, συνεκτιμώντας την ανθρώπινη διάπλαση αλλά και όλα τα υπόλοιπα κοινωνικά και οικονομικά προγράμματα που συναπαρτίζουν το μεγάλο αυτό εγχείρημα της ευρωπαϊκής οικοδόμησης που εξακολουθεί να εκκρεμεί για όλους μας.

<SPEAKER ID=76 LANGUAGE="SV" NAME="Schφrling">
Κύριε Πρόεδρε, θέλω να αρχίσω ευχαριστώντας την εισηγήτρια για μία έκθεση που περιέχει καλή και εποικοδομητική κριτική καθώς και πολλές καλές προτάσεις, αφ&#x02BC;ενός δικές της, αφ&#x02BC;ετέρου τροπολογίες για την Λευκή Βίβλο για την εκπαίδευση της Επιτροπής. Νομίζω ότι είναι ιδιαίτερα σημαντικό ότι καταδεικνύεται ότι η δημογραφική εξέλιξη με τον αυξανόμενο αριθμό ηλικιωμένων έχει ως αποτέλεσμα ότι τα κράτη μέλη πρέπει να δώσουν περισσότερο βάρος στην εκπαίδευση των ενηλίκων και στην εκμάθηση σαν ένα εφ&#x02BC;όρου ζωής πρόγραμμα. Πρέπει ωστόσο να επισημάνουμε επίσης τους κινδύνους που υπάρχουν με τις περικοπές των κονδυλίων προς τα σχολεία και την επαγγελματική κατάρτιση και ότι οι δάσκαλοι λιγοστεύουν και έχουν λιγότερες δυνατότητες να βοηθήσουν μαθητές με δυσκολίες και ότι έχουμε μαθητές που εγκαταλείπουν το σχολείο χωρίς να έχουν τις απαραίτητες βασικές γνώσεις. Αυτό έχει ως αποτέλεσμα επίσης να έχουμε ένα αυξανόμενο κοινωνικό αποκλεισμό.
<P>
Όσον αφορά την δημιουργία ενός συστήματος μιας δεύτερης ευκαιρίας συμμερίζομαι τις απόψεις της εισηγήτριας. Πρέπει να προσπαθήσουμε να το κατορθώσουμε αυτό μέσω του κανονικού εκπαιδευτικού συστήματος και να ρίξουμε το βάρος στην πολυμορφία όσον αφορά την παιδαγωγική και τις δυνατότητες. Περαιτέρω είναι πολύ σημαντική η νέα τεχνολογία στο σχολείο, αλλά το σημαντικότερο και η βάση μιας καλής εκπαίδευσης υψηλής ποιότητας είναι οι καλά εκπαιδευμένοι δάσκαλοι. Εκτός αυτού, πρέπει να υπάρχουν αρκετοί δάσκαλοι και πρέπει να έχουμε ένα περιβάλλον που εμπνέει και τους δάσκαλους και τους μαθητές. Δεν συμφωνώ όμως με την εισηγήτρια σ&#x02BC;ότι αφορά τα λεπτομερή σχέδια δράσης για την εκπαίδευση. Όσον αφορά αυτό θα υποστηρίξω την τροπολογία υπ&#x02BC;αριθ. 3 που αναφέρεται στο ότι είναι τα κράτη μέλη που θα πρέπει να διαμορφώσουν τέτοια εκπαιδευτικά σχέδια δράσης.

<SPEAKER ID=77 LANGUAGE="FR" NAME="Leperre-Verrier">
Κύριε Πρόεδρε, θα ήθελα κατ'αρχάς να συγχαρώ την Επιτροπή για την ποιότητα των προτάσεων που περιλαμβάνονται στη Λευκή Βίβλο. Ως προς αυτό, συμφωνώ με την κ. Waddington, την εισηγήτριά μας. Όσον αφορά το περιεχόμενο των βασικών κατευθύνσεων που ανέπτυξε, θα ήθελα να αναφερθώ ιδιαίτερα στην αρχική κατάρτιση. Από την άποψη αυτή, θεωρώ πρωταρχικής σημασίας την ανάγκη εξεύρεσης της σωστής ισορροπίας μεταξύ των βάσεων της εκπαίδευσης -ανάγνωση, γραφή, αριθμητική- και της πρόσβασης των μαθητών στις νέες τεχνολογίες. Το πληκτρολόγιο και η οθόνη δεν μπορούν να γίνουν το στυλό και το τετράδιο του 21ου αίωνα.
<P>
Ένα πρώτο ερώτημα: το παραδοσιακό εκπαιδευτικό σύστημα είναι προσαρμοσμένο στην πραγματικότητα του σύγχρονου κόσμου; Ναι, εάν θεωρήσουμε ότι ο κόσμος της εκπαίδευσης δεν είναι παρά αντανάκλαση μίας κοινωνίας όπου η αύξηση της εγκληματικότητας, της αποτυχίας στο σχολείο και η κατάθλιψη των καθηγητών περνούν στα ψιλά γράμματα των εφημερίδων. Όχι, όταν διαπιστώνουμε ότι ορισμένα κράτη μέλη δεν λαμβάνουν πάντοτε υπόψη τους βιορυθμούς του παιδιού. Όχι, όταν πρέπει να παραδεχθούμε το πασίδηλο γεγονός ότι σήμερα δεν υπάρχουν πρότυπα αναφοράς στον τομέα της εκπαίδευσης. Το γαλλικό σύστημα που ευνοεί τις ελίτ, το γερμανικό μοντέλο της επαγγελματικής κατάρτισης, το σουηδικό μοντέλο της εξειδίκευσης των καθηγητών έχουν δείξει τα όριά τους.
<P>
Ένα δεύτερο ερώτημα: επιθυμούμε ή όχι την ισότητα των ευκαιριών; Δεν μπορεί να νοηθεί η αντιμετώπιση της κρίσης του ευρωπαϊκού εκπαιδευτικού συστήματος αποκλειστικά μέσω του σχεδιασμού του σχολείου του μέλλοντος, χωρίς προηγουμένως να επανεξεταστεί η οργάνωση και η φιλοσοφία της εκπαίδευσης και των σχέσεων εκπαίδευσης-επιχειρήσεων. Ένα ερώτημα: πώς μπορεί να επιτευχθεί η επανένταξη όσων έχουν αποκλεισθεί από το παραδοσιακό εκπαιδευτικό σύστημα; Πρέπει στο εγγύς μέλλον να προωθηθούν τα σχολεία που παρέχουν μία δεύτερη ευκαιρία και να βοηθηθούν οι διδάσκοντες. Είναι πολύ εύκολο να γίνουν οι διδάσκοντες αποδιοπομπαίοι τράγοι. Οι πολιτικοί πρέπει να πάψουν τις παραχωρήσεις. Πρέπει να επιδείξουν σθεναρή βούληση ώστε να αποκτήσουν κοινωνικούς εταίρους, ιδιαίτερα τις εργοδοτικές οργανώσεις, και να αναπτυχθεί στενότερη συνεργασία με τον κόσμο της εκπαίδευσης. Τότε ίσως η τεχνολογία θα γίνει πραγματικά συνώνυμο της προόδου.

<SPEAKER ID=78 LANGUAGE="IT" NAME="Moretti">
Κύριε Πρόεδρε, όπως διαπιστώνεται σε κάθε τομέα και ιδιαίτερα στον οικονομικό τομέα, έτσι και στον κοινωνικό τομέα θα εξελιχτεί η Ευρώπη των πολλών ταχυτήτων. Θα ήθελα να εκφράσω τα συγχαρητήριά μου στην εισηγήτρια για την εντατική προσπάθεια και ζήλο στην εκπόνηση της εκτενούς έκθεσής της και συμμερίζομαι την άποψη κατά την οποία ο στόχος της εκπαίδευσης και της κατάρτισης έγκειται κυρίως στη διασφάλιση της ανάπτυξης που δημιουργεί απασχόληση, των κοινωνικών παροχών και στην καταπολέμηση του αποκλεισμού.
<P>
Κατά τη γνώμη μου, η επίτευξη των στόχων αυτών είναι εφικτή μόνο υπό την προϋπόθεση της παρότρυνσης της αυτόνομης πρωτοβουλίας των κρατών μελών, για τον συντονισμό των στρατηγικών και των προγραμμάτων εκ μέρους των εθνικών και περιφερειακών κυβερνήσεων. Η Ευρώπη, όπως και κάθε χώρα, μπορεί να προοδεύσει μόνο αν καταφέρει να εμφυτεύσει στους πολίτες της την αγάπη για τη μόρφωση και την εργασία και αν συνεισφέρει ουσιαστικά στην ωρίμανση των νέων. Οι εκπαιδευτικοί διαδραματίζουν πρωτεύοντα ρόλο και για τον λόγο αυτό οφείλουν να εμπεδώσουν τον πολιτισμό, τη γλώσσα, τις παραδόσεις του τόπου εργασίας τους, ενώ θα έπρεπε να εξεταστούν κάθε χρόνο, σαν σπουδαστές, για να επαληθευτεί η εγκυρότητα της διδασκαλίας τους εκ μέρους ειδικών επιτροπών με την αιγίδα των τοπικών και περιφερειακών οργάνων.
<P>
Επίσης, το Κοινοβούλιο, γνώμονας για τους νέους Ευρωπαίους πολίτες, οφείλει να αναδιαρθρώσει τη δική του οργάνωση σε πραγματική ευρωπαϊκή ομοσπονδία, με ταυτόχρονη αναβάθμιση του ρόλου των τοπικών και περιφερειακών οργάνων, με την παροχή επίσης της δυνατότητας σύναψης συμφωνιών με περιοχές άλλων κρατών μελών.
<P>
Αποτελεί ισχυρό κίνητρο για τους νέους Ευρωπαίους πολίτες η πολιτισμική δέσμευση μαζί με την ισχυρή δημοκρατική θέληση, που μπορεί πραγματικά να αναζωπυρώσει την οικοδόμηση της Ευρώπης των λαών και των πολιτών.

<SPEAKER ID=79 LANGUAGE="DE" NAME="Weiler">
Kύριε Πρόεδρε, αγαπητοί κυρίες και κύριοι συνάδελφοι, κατ' αρχήν θα ήθελα να ευχαριστήσω την Sue Waddington για την εξαιρετική έκθεση που όχι μόνον είναι διεξοδική, αλλά έδειξε και τα αδύνατα σημεία της Λευκής Bίβλου της κ. Cresson.
<P>
H συζήτηση των τελευταίων μηνών, έδειξε την ανάγκη να εκσυγχρονίσουμε όλα τα εκπαιδευτικά συστήματα της Eυρώπης και να τα κάνουμε πιο ελκυστικά και πιο ευρωπαϊκά για τους μαθητές, τους δασκάλους και τους εκπαιδευτές. Σ' αυτό περιλαμβάνεται μια έντιμη ανάλυση, στα κράτη μέλη και αποτελεσματικά μέτρα, και σε ευρωπαϊκό επίπεδο. O OAΣE διεπίστωσε ότι οι δαπάνες του δημόσιου τομέα, στον τομέα της παιδείας, συνεχώς μειώνονται από το 1974, ιδιαίτερα στα κράτη μέλη της Eυρωπαϊκής Ένωσης.
<P>
Θέλω τώρα να εστιάσω την προσοχή μου σε ορισμένα σημεία της επαγγελματικής εκπαίδευσης. H ισοτιμία λ.χ. με την πανεπιστημιακή εκπαίδευση δεν είναι πραγματικότητα σε κανένα κράτος μέλος και ενδείκνυται προφανώς μόνο για πανηγυρικούς λόγους. Παράλληλα, εδώ ιδιαίτερα, υπάρχει πιο επιτακτική η ανάγκη δράσης για την οικονομική έδρα «Eυρώπη». Σε 10 χρόνια, το 80 % της τεχνολογίας και όσων έχουμε μάθει, της σημερινής τεχνογνωσίας, θα είναι απηρχαιωμένο. Kαι ήδη το 2005 ή το 2006 θα λείπουν από τη Γερμανία εξειδικευμένοι εργάτες με προσόντα. Xρειάζονται μοντέρνα επαγγέλματα, που να είναι ανοικτά σε νέες εξελίξεις, και καινούρια οργάνωση της εργασίας. Θα πρέπει να δοθεί μεγαλύτερη βαρύτητα σε προσόντακλειδιά, όπως λ.χ. στην κοινωνική αρμοδιότητα, την ικανότητα για συλλογική δουλειά, τη σφαιρική κοινωνική σκέψη, που θα περιλαμβάνει και την ευθύνη προς το περιβάλλον.
<P>
Oι νέες τεχνολογίες, ασφαλώς, έχουν παραμεληθεί μέχρι τώρα. Eγώ, προσωπικά, δούλεψα 20 χρόνια στον τομέα high-tech , και γι' αυτό θα ήθελα να προειδοποιήσω και για υπερεκτιμήσεις. Eνημερωτικές γνώσεις μπορούν να αποκτηθούν μόνο με απ' ευθείας συνομιλία μεταξύ δασκάλων και μαθητών, και μόνον έτσι μπορούμε να αποκτήσουμε εποπτική εικόνα των σύνθετων δομών, να δούμε και να αναζητήσουμε τις υπάρχουσες σχέσεις. Γι' αυτό και δεν πρέπει να υπάρξει κανένα είτε-είτε, αλλά μια συνύπαρξη όλων των δυνατοτήτων μάθησης και διδασκαλίας.
<P>
Tο τελευταίο σημείο: Θα ήθελα να παρακαλέσω την κ. Cresson να μην πτοηθεί από τις διαφορετικές και πολύ διστακτικές γνωμοδοτήσεις των κρατών μελών. Έχω την άποψη πως χρειαζόμαστε μια ευρωπαϊκή ικανότητα δράσης και μια ευρωπαϊκή προοπτική.

<SPEAKER ID=80 LANGUAGE="IT" NAME="Colombo Svevo">
Κύριε Πρόεδρε, ευχαριστώ την εισηγήτρια, κ. Waddington, γιατί κατάφερε στην έκθεσή της να διασταυρώσει τα ουσιαστικά προβλήματα των διαφόρων κατηγοριών εργαζομένων και των κοινωνικών τάξεων με το πλέον ποικίλλο και γενικό ζήτημα της ανάγκης νέας διαδικασίας κατάρτισης. Ίσως θεωρηθεί από την Επιτροπή η πιο αξιόλογη συνεισφορά. Οταν η ζωή διασταυρώνεται με προγράμματα, αναδύονται αναπόφευκτα εντάσεις, που καταλήγουν ωστόσο σε εξαιρετικά επωφελή αποτελέσματα. Στη Βίβλο για την κοινωνία της γνώσης, υπάρχει ένα στοιχείο κατά τη γνώμη μου άξιο προβολής: η αποδοχή της πρόκλησης της αλλαγής και η πεποίθηση ότι αλλαγή και ευλυγισία εξυπηρετούν τα συμφέροντα του ανθρώπου μόνο όταν το ζήτημα της κατάρτισης κατέχει κεντρική θέση.
<P>
Η κατάρτιση είναι η μοναδική οδός που διασφαλίζει στον άνθρωπο θετική ευλυγισία. Η Λευκή Βίβλος αντιμετωπίζει αυτό το θέμα τόσο σχετικά με τη γενική εκπαίδευση, που μαζί με τις τεχνολογικής φύσης καταρτίσεις αναβαθμίζει και εμβαθύνει την ανθρωπιστική αντίληψη, τη δημιουργικότητα και την ικανότητα πειραματισμού, όσο και σχετικά με την προετοιμασία για τους διαφόρους τομείς εργασίας, όπου όλο και περισσότερο συνδυάζονται τεχνικές αρμοδιότητες και κοινωνικά ενδιαφέροντα, θεωρητικές γνώσεις και ένταξη στην εργασία.
<P>
Για όλα αυτά δεν θα είναι επαρκές το μεμονωμένο όργανο, αλλά απαιτείται η τοποθέτηση της κατάρτισης στα πλαίσια δικτύου συνεργασίας, ανάμεσα σε διαφορετικά όργανα, σχολεία, κέντρα κατάρτισης, ενώσεις και οικογένειες.
<P>
Το ενδιαφέρον της Επιτροπής Κοινωνικών Υποθέσεων προσελκύστηκε από το ζήτημα του σχολείου δεύτερης ευκαιρίας. Εμείς συνειδητοποιήσαμε την ανάγκη του αλλά και τους συνυφασμένους κινδύνους. Το αποτέλεσμα εξαρτάται ακριβώς από τη συνολική αλλαγή μέσα σε ένα άκαμπτο και επικίνδυνο σύστημα. Αντιθέτως, στα πλαίσια ενός συστήματος διεπικοινωνιών των εκπαιδευτικών ιδρυμάτων, σχολείων και επιχειρήσεων δύναται πραγματικά να διαγράψει νέους ορζίοντες.
<P>
Επιδοκιμάζουμε επίσης τους στόχους. Σε σχέση με τη γενική εικόνα, αναδύεται ο στρατηγικός χαρακτήρας τους, τουλάχιστον για την παγίωση κάποιων αλλαγών, όπως η νέα σχέση σχολείου/επιχείρησης, η γνώση των ξένων γλωσσών, η αντιμετώπιση της κατάρτισης σαν αξιόλογη επένδυση. Η Βίβλος επικρίθηκε για το ανεπαρκές ενδιαφέρον απέναντι στην κοινωνική και ανθρώπινη πρόοδο. Δεν συμμερίζομαι την εν λόγω επίκριση, καθώς η κοινωνική και ανθρώπινη άνοδος όχι μόνο προωθείται αλλά αξιολογείται επιπλέον σαν πολύτιμο προσόν για το ίδιο το βιογραφικό εν όψει κάποιας πρόσληψης. Διαφορετικά δεν εξηγείται η ευρύτατη αποδοχή εκ μέρους της Βίβλου του πειράματος της ευρωπαϊκής εθελοντικής προσφοράς.

<SPEAKER ID=81 LANGUAGE="IT" NAME="Ghilardotti">
Κύριε Πρόεδρε, αγαπητοί συνάδελφοι, επικροτώ την πρωτοβουλία της Επιτροπής για τη Λευκή Βίβλο σχετικά με εκπαίδευση και κατάρτιση και απευθύνω θερμές ευχαριστίες στην εισηγήτρια για την εξαιρετική εργασία της, που συνέβαλε στη βελτίωση της ίδιας της Λευκής Βίβλου.
<P>
Θέλω να εξετάσω δύο πτυχές. Η πρώτη είναι ο στενός συσχετισμός, όπως τονίστηκε από την εισηγήτρια, ανάμεσα στην κατάρτιση και στην πρόκληση που αντιμετωπίζει η κοινωνία μας, δηλαδή η καθολίκευση της οικονομίας. Αφενός μεν η διαδικασία καθολίκευσης δρομολογεί μεγάλες αλλαγές στον τομέα της εργασίας και δημιουργεί προβλήματα προσαρμογής στις νέες κοινωνικές και οικονομικές συνθήκες, αφ&#x02BC;ετέρου δε μπορεί να αποδειχτεί καταπληκτική ευκαιρία αν συνοδευτεί από καθοριστικής σημασίας επένδυση στην κατάρτιση. Κατάρτιση των νέων σαν ανάγκη διεύρυνσης των θεμελίων των γνώσεων, κατάρτιση σαν εκμάθηση των ξένων γλωσσών, σαν προσέγγιση ανάμεσα στο σχολείο και στην επιχείρηση αλλά και κατάρτιση σαν ενημέρωση των ενηλίκων για να προσαρμοστούν στις αλλαγές. Τελικά, η κατάρτιση είναι η εύστοχη λύση που, με τον κατάλληλο εμπλουτισμό και αναβάθμιση, θα είναι σε θέση να αξιοποιήσει την ευκαιρία για αλλαγές και καινοτομίες.
<P>
Για τον λόγο αυτό, επικροτώ τις παρατηρήσεις της εισηγήτριας και την έκκλησή της προς την αρμόδια για τον προϋπολογισμό αρχή για τη διάθεση, τόσο σε ευρωπαϊκό επίπεδο όσο και στα μεμονωμένα κράτη μέλη, μεγαλύτερων πόρων για την έρευνα και για τη βασική κατάρτιση καθ&#x02BC;όλη τη διάρκεια ζωής.
<P>
Η δεύτερη πτυχή αφορά τις γυναίκες. Αληθεύει ότι τα τελευταία χρόνια σημειώθηκε ιλλιγιώδης αύξηση της γυναικείας εκπαίδευσης. Είναι όμως εξίσου αποδεδειγμένο ότι υφίσταται ακόμη ισχυρότατη επαγγελματική διάκριση, κυρίως σε συγκεκριμένους τομείς. Επιβάλλονται, συνεπώς, ουσιαστικές πρωτοβουλίες για την ενθάρρυνση της ένταξης των νέων και ενήλικων γυναικών στην εκπαίδευση και στην κατάρτιση, ειδικά στους επιστημονικούς και τεχνολογικούς τομείς.

<SPEAKER ID=82 NAME="Χατζηδάκης">
Κύριε Πρόεδρε, από πολλές έρευνες έχει αποδειχθεί, και δεν χρειάζεται να το συζητούμε, ότι η εκπαίδευση και η κατάρτιση συμβάλλουν αποφασιστικά στην καταπολέμηση της ανεργίας, στην αύξηση της απασχόλησης και στην ενίσχυση της ανταγωνιστικότητας της οικονομίας. 'Αρα το ζητούμενο, νομίζω, είναι πώς θα συνδυάσουμε τη γενική μόρφωση με την καλλιέργεια των επαγγελματικών δεξιοτήτων ούτως ώστε να δημιουργήσουμε ένα εκπαιδευτικό σύστημα που να έχει ως στόχο να μάθει τους εκπαιδευόμενους να μαθαίνουν τώρα και στο μέλλον.
<P>
Με αυτές τις σκέψεις θα ήθελα στα πλαίσια της παρούσης εκθέσεως να σταθώ σε ορισμένα σημεία.
<P>
Πρώτον, δεν πρέπει να ξεχνάμε ότι το εργαλείο το οποίο έχουμε στα χέρια μας ως Ευρωπαϊκή 'Ενωση για να ασκήσουμε πολιτική είναι το Ευρωπαϊκό Κοινωνικό Ταμείο. Εδώ μπορούμε να κάνουμε πολλά προς την κατεύθυνση της αποτελεσματικότητας, πρώτον, και της διαφάνειας, δεύτερον, όσον αφορά την δράση - επαναλαμβάνω- του Ευρωπαϊκού Κοινωνικού Ταμείου.
<P>
Δεύτερον, πρέπει να συγκεντρώσουμε τις προσπάθειες μας στην αντιμετώπιση των επιπτώσεων της κοινωνίας των πληροφοριών που έρχεται, είναι μπροστά μας; αυτή δεν πρέπει να είναι μία εκλεκτική κοινωνία, αλλά μία κοινωνία που να αφορά όλους.
<P>
Τρίτον, πρέπει να δώσουμε ιδιαίτερη έμφαση στον τομέα των ξένων γλωσσών, πολύ περισσότερο που έχουμε την ενιαία ευρωπαϊκή αγορά ενώπιον μας.
<P>
Τέταρτον, να αυξήσουμε τους πόρους που διατίθενται στα προγράμματα LEONARDO και SOCRATES, τα οποία είναι προγράμματα που έχουν ευρωπαϊκή προστιθέμενη αξία στον τομέα που εξετάζουμε.
<P>
Πέμπτον, θα ήθελα να αναφερθώ στο CEDEFOP, το Κέντρο για την Ανάπτυξη της Επαγγελματικής Κατάρτισης. Θεωρώ πως οι απαιτήσεις και οι εξελίξεις στον τομέα της επαγγελματικής κατάρτισης αποδεικνύουν την αναγκαιότητα ύπαρξης αυτού του Κέντρου, αλλά υπογραμμίζουν, ταυτόχρονα, και την ανάγκη στήριξης και φυσικά δραστηριοποίησης του Κέντρου αυτού, το οποίο παρενθετικώς θέλω να πω, εδρεύει στην πατρίδα μου, την Ελλάδα.

<SPEAKER ID=83 NAME="Monti">
Κύριε Πρόεδρε, ευχαριστώ τις διάφορες επιτροπές και ιδιαίτερα τους εισηγητές κκ. Waddington, Hawlicek και Τρακατέλλη.
<P>
Με την παρουσίαση της Λευκής Βίβλου, η Επιτρπή προτίθεται να συνεισφέρει στη συζήτηση για το μέλλον των κοινωνιών μας, κυρίως ως προς τον ρόλο της εκπαίδευσης και της κατάρτισης απέναντι στις σημερινές κοινωνικές αλλαγές, με ιδιαίτερη έμφαση στις πιθανές διεξόδους για τη συγκράτηση της τραγωδίας της ανεργίας.
<P>
Είναι προφανές ότι η συζήτηση αυτή είναι στενά συνδεδεμένη με την επιλογή του γνώμονα της ευρωπαϊκής κοινωνίας. Πρόκειται για την πρόταση στους Ευρωπαίους πολίτες κοινών αξιών και στόχων, με ιδιαίτερη μνεία στην ανάπτυξη της εκπαίδευσης και της κατάρτισης καθ΄όλη τη διάρκεια ζωής.
<P>
Από τη στιγμή της παρουσίασης της Λευκής Βίβλου, η έννοια της κοινωνίας της γνώσης διαδραμάτισε τον ρόλο του σημείου αναφοράς στις μελέτες. Η γνωμοδότηση της Επιτροπής Πολιτισμού, όπως προτάθηκε από την κ. Hawlick, υπογράμμισε την πτυχή αυτή με την υιοθέτηση κάποιων προτάσεων της Λευκής Βίβλου, όπως η αναβάθμιση του επιπέδου της γενικής εκπαίδευσης, η ανάπτυξη της δημιουργικότητας και του κριτικού πνεύματος, η γνώση των ξένων γλωσσών.
<P>
Οι τρεις κύριοι παράγοντες αλλαγής που προβλήθηκαν από τη Λευκή Βίβλο - η οικουμενικότητα, η κοινωνία των πληροφοριών, η επιστημονική και τεχνολογική επανάσταση - δεν αμφισβητήθηκαν. Σε αντίθεση με το πρόσφατο παρελθόν, θεωρούνται πολύτιμες αναφορές στις συζητήσεις των θεμάτων της εκπαίδευσης. Ωστόσο, τόσο στην έκθεση του Κοινοβουλίου όσο και σε πολυάριθμες τοποθετήσεις, αυτοί οι τρεις παράγοντες χαρακτηρίζονται λίαν ανεπαρκείς με ταυτόχρονη ανάδειξη δυο πρόσθετων παραγόντων, των οποίων η Λευκή Βίβλος είχε υποτιμήσει τις επιπτώσεις. Πρώτ&#x02BC;απ&#x02BC;όλα, οι δημογραφικές εξελίξεις, που τονίζονται τόσο στην έκθεση του Κοινοβουλίου όσο και στην έκθεση της Ευρωπαϊκής Συνομοσπονδίας των Συνδικάτων. Παρατηρείται παρά πολύ συχνά η ελαχιστοποίηση της εξέλιξης της πυραμίδας των ηλικιών του ενεργού πληθυσμού της Ευρώπης. Από τους νέους η συζήτηση διευρύνεται στους ενήλικες εργαζομένους, καθώς οι εξελίξεις αυτές καθιστούν απολύτως αναγκαία την κατάρτιση και των τελευταίων. Επί του προκειμένου, πρέπει να υπενθυμίσω ότι η Επιτροπή θα παρουσιάσει σύντομα στο Συμβούλιο και στο Κοινοβούλιο την πρώτη ευρωπαϊκή έκθεση για την πρόσβαση στη συνεχή κατάρτιση της Ενωσης, που έπεται της σύστασης του Συμβουλίου του 1993 επί του θέματος, όπως επίσης τους προσανατολισμούς της πορείας με υπόδειγμα το πρωτεύον αυτό ζήτημα για την πολιτική της επαγγελματικής κατάρτισης της Κοινότητας.
<P>
Το δεύτερο σημείο, που υπήρξε αντικείμενο επιφυλάξεων ή ακόμη και επικρίσεων, αφορά τον ρόλο των πρωταγωνιστών και κυρίως των κοινωνικών ομάδων. Οι διάφοροι πρωταγωνιστές, εκπρόσωποι του κόσμου της οικονομίας και της εργασίας, διαδραματίζουν αναντικατάστατο ρόλο. Η κυρία Boogerd-Quaak και ο κύριος Lindqvist πρότειναν κάποιες προσθήκες προς την κατεύθυνση αυτή. Κάτω από αυτό το πρίσμα και ιδιαίτερα κατά την άποψη του συναδέλφου κ. Menrad, η έκθεση του Κοινοβουλίου επικρίνει την έλλειψη ανάλυσης των συστημάτων των κρατών μελών στη Λευκή Βίβλο.
<P>
Πρέπει ωστόσο να υπενθυμίσω ότι ο στόχος της Λευκής Βίβλου ήταν η έναρξη εκτενέστερων συζητήσεων γύρω από την εξέλιξη της κοινωνίας και όχι μόνο των εκπαιδευτικών συστημάτων και, επιπλέον, ότι το πρόγραμμα εργασίας της Επιτροπής προβλέπει την παρουσίαση αξιόλογου αριθμού εγγράφων σχετικά με τα συστήματα, όπως ζωτικής σημασίας στοιχεία για την εκπαίδευση και, για πρώτη φορά, για την επαγγελματική κατάρτιση, έκθεση γύρω από τη συνεχή κατάρτιση, ενδιάμεσες εκθέσεις SOCRATES και LEONARDO DA VINCI.
<P>
Πρέπει να δοθούν συγκεκριμένες απαντήσεις στις διάχυτες ανησυχίες που εκπορεύονται από το ζήτημα των χρηματοοικονομικών μέσων, δεδομένης της μεγίστης σημασίας του στα πλαίσια του σχεδίου έκθεσης του Κοινοβουλίου, τόσο στη διάρκεια των συζητήσεων της Επιτροπής Εκπαίδευσης και Πολιτισμού όσο και στη διάρκεια των συζητήσεων της Επιτροπής Κοινωνικών Υποθέσεων.
<P>
Πράγματι, η έκθεση του Κοινοβουλίου επιμένει με έμφαση στην ανάγκη υιοθέτησης των χρηματοοικονομικών μέσων για την επίτευξη των στόχων της Λευκής Βίβλου και για την υλοποίηση της κοινωνίας της γνώσης. Υπογραμμίζεται επίσης το γεγονός ότι προτάθηκαν από τη Λευκή Βίβλος και η διεξαγωγή ολόκληρης σειράς πειραματισμών στα πλαίσια των υπάρχοντων προγραμμάτων δράσης SOCRATES και LEONARDO DA VINCI και οικονομικές επιδοτήσεις, ήδη διατεθειμένες για τα δυο αυτά προγράμματα. Συμπληρωματικές επιδοτήσεις προορίστηκαν κυρίως για τα σχολεία δεύτερης ευκαιρίας μέσω των διαρθρωτικών Ταμείων. Η Επιτροπή μελετάει πρόταση απόφασης σχετικά με τη χρηματοδότηση του προγράμματος SOCRATES για τα επόμενα δυο χρόνια. Ελπίζουμε ολόψυχα στην υποστήριξη του Κοινοβουλίου.
<P>
Στη συνέχεια, η Επιτροπή προτίθεται να υποβάλει στο Συμβούλιο και στο Κοινοβούλιο, πριν από τη θερινή περίοδο, ανακοίνωση με τα αποτελέσματα των συζητήσεων, στα πλαίσια των διαφόρων οικονομικών και κοινωνικών αιτημάτων, σε τοπικό, εθνικό και κοινοτικό επίπεδο τόσο με τα κοινοτικά Οργανα όσο και με τους εμπειρογνώμονες. Η έκθεση θα επισημάνει ιδιαίτερα τις υποδείξεις που αναδύθηκαν από τις θεματικές διασκέψεις, διοργανωμένες από την Επιτροπή σχετικά με τους πέντε στόχους της Λευκής Βίβλου, και τα διδάγματα που αντλήθηκαν από την υλοποίηση των ίδιων των στόχων. Στην εν λόγω ανακοίνωση δεν θα υιοθετηθούν πορίσματα γενικού χαρακτήρα αλλά θα εκτεθούν αναλυτικά οι έμπρακτες δυσχέρειες και τα επακόλουθα συμπεράσματα.
<P>
Εμφανίζεται ευμενές το χρονοδιάγραμμα των αποφάσεων του Συμβουλίου σχετικά με τα προγράμματα SOCRATES και LEONARDO DA VINCI. Για κάθε πρόγραμμα, η Επιτροπή θα πρέπει να παρουσιάσει εντός του 1997 ενδιάμεση έκθεση αξιολόγησης και στη διάρκεια του πρώτου εξαμήνου του 1998 τις προτάσεις για την παράταση των προγραμμάτων πέρα από την προθεσμία λήξης του 1999. Στην έκθεση αξιολόγησης της υλοποίησης των στόχων της Λευκής Βίβλου, η Επιτροπή θα εκθέσει κάποιους προσανατολισμούς σχετικά με πλεόν γενικευμένη υλοποίηση των ίδιων των στόχων. Αυτή η έκθεση και οι ενδιάμεσες εκθέσεις αξιολόγησης θα επιτρέψουν τόσο στο Συμβούλιο όσο και στο Κοινοβούλιο τη διεξαγωγή πρώτης συζήτησης προσανατολισμού μεταξύ του τέλους του 1997 και της αρχής του 1998.
<P>
Με τον τρόπο αυτό, οι προτάσεις αναθεώρησης των προγραμμάτων SOCRATES και LEONARDO DA VINCI, που θα υποβληθούν γύρω στα τέλη του πρώτου εξαμήνου του 1988 στο Σώμα, θα μπορούν να επωφεληθούν αποφασιστικά από τις συζητήσεις προσανατολισμού. Επί του προκειμένου, συμμεριζόμαστε την ανησυχία του Κοινοβουλίου για συγκεκριμένη δράση προώθησης της μαθητείας χωρίς καθορισμού του μέσου δράσης.

<SPEAKER ID=84 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=8>
Χρήση των αεροπλάνων
<SPEAKER ID=85 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Van der Waal (A4-0063/97) εξ ονόματος της Επιτροπής Μεταφορών και Τουρισμού, για τον περιορισμό της χρήσης των αεροπλάνων που ρυθμίζονται με το Παράρτημα ΧVI της Συνθήκης για την διεθνή πολιτική αεροπορία.

<SPEAKER ID=86 NAME="Van der Waal">
Κύριε Πρόεδρε, στην οδηγία 92/14 ορίζεται ότι από 1ης Απριλίου του 2002 όλα τα αποκαλούμενα αεροσκάφη του κεφαλαίου 2 δεν θα είναι δυνατό να χρησιμοποιούν τους αερολιμένες της Ένωσης, εξαιτίας της μεγάλης ηχητικής ενόχλησης που προκαλούν. Επιπλέον, στην ίδια οδηγία απαγορεύεται η χρησιμοποίηση αεροσκαφών του κεφαλαίου 2, τα οποία είναι παλαιότερα των 25 ετών και είναι εξοπλισμένα με έναν τύπο κινητήρα με αναλογία κυκλοφορίας μικρότερη του δύο. Μόνο για τις αναπτυσσόμενες χώρες προβλέπεται παρέκκλιση αυτής της απαγόρευσης.
<P>
Η πρόταση της Επιτροπής για την τροποποίηση της εν λόγω οδηγίας στοχεύει κατά κύριο λόγο στη διεύρυνση του καταλόγου των παρεκκλίσεων. Αυτό κρίνεται σκόπιμο, επειδή με την έναρξη ισχύος της οδηγίας, το 1992, δεν επιτρέπεται η προσγείωση ενός αριθμού αεροσκαφών ορισμένων αναπτυσσόμενων χωρών, ενώ εν τω μεταξύ έχει αυξηθεί ο αριθμός των αεροσκαφών του κεφαλαίου 2, τα οποία είναι παλαιότερα των 25 ετών. Η Επιτροπή Μεταφορών είναι σύμφωνη, όσον αφορά τις πραγματικά αναπτυσσόμενες χώρες, όπως για παράδειγμα ο Λίβανος και η Ζουαζιλάνδη, αλλά με δυσκολία αποδέχεται αυτό όσον αφορά χώρες, όπως η Σαουδική Αραβία. Αυτή η χώρα πράγματι βρίσκεται στον κατάλογο των αναπτυσσόμενων χωρών του ΟΟΣΑ, αλλά φυσικά βρίσκεται σε πολύ καλύτερη θέση από αυτές όσον αφορά την κατηγορία εισοδημάτων που είναι υψηλή. Η Επιτροπή Μεταφορών προτείνει τροπολογία, με την οποία θα περιορίζεται ο ορισμός των αναπτυσσόμενων χωρών, με σκοπό οι παρεκκλίσεις να αφορούν μόνο τις φτωχότερες χώρες, τις οποίες εννοεί άλλωστε και ο κανονισμός. Μία εντυπωσιακή λεπτομέρεια αποτελεί το γεγονός ότι τα αεροσκάφη από τη Σαουδική Αραβία, για τα οποία ζητείται η ελεύθερη προσγείωση, αφορούν κυρίως τα ιδιωτικά αεροσκάφη.
<P>
Μία δεύτερη αλλαγή αφορά τον περιορισμό της χρησιμοποίησης αεροσκαφών του κεφαλαίου 2. Υποστηρίζουμε την πρόταση της Επιτροπής για τη συγκέντρωση της κυκλοφορίας αεροσκαφών του κεφαλαίου 2 σε ορισμένους αερολιμένες, οι οποίοι συνδέονται με άλλους αερολιμένες. Η Επιτροπή Μεταφορών θέλει να προχωρήσει ακόμη περισσότερο και να δώσει στα κράτη μέλη τη δυνατότητα να περιορίσουν την προσγείωση των περισσότερο θορυβωδών αεροσκαφών. Εξαιτίας της μεγάλης αύξησης της εναέριας κυκλοφορίας και των αυστηρών απαιτήσεων όσον αφορά το θόρυβο που επιβλήθηκαν στους αερολιμένες, θα πρέπει να είναι δυνατός ο περιορισμός του διαθέσιμου ορίου θορύβου. Ούτως, για παράδειγμα, στον αερολιμένα του Schiphol, η προσγείωση και απογείωση ενός αεροσκάφους του κεφαλαίου 2 ισοδυναμεί τουλάχιστον πέντε φορές με το όριο θορύβου των αεροσκαφών του κεφαλαίου 3. Κατά τη διάρκεια των βραδυνών ωρών ισχύει η αναλογία ενός προς δέκα. Εξαιτίας του μεγάλου προβλήματος που προκαλούν τα αεροσκάφη του κεφαλαίου 2 όσον αφορά το περιορισμένο όριο θορύβου, θα πρέπει τα κράτη μέλη να έχουν τη δυνατότητα να περιορίζουν την προσγείωση αεροσκαφών του κεφαλαίου 2 στους αερολιμένες τους.
<P>
Είμαστε σύμφωνοι με τις περισσότερες από τις λοιπές αλλαγές της Επιτροπής. Ορθώς δεν επιτρέπεται, βάσει μίας αλλαγής, η επονομαζόμενη υπενοικίαση αεροσκαφών του κεφαλαίου 2 από τη μία αναπτυσσόμενη χώρα σε εταιρείες άλλης χώρας. Οι παρεκκλίσεις θα πρέπει να ισχύουν μόνο για τις αναπτυσσόμενες χώρες, στις οποίες έχουν παραχωρηθεί. Η Επιτροπή Μεταφορών ενίσχυσε κάπως αυτή τη διάταξη.
<P>
Τέλος, και επειδή η χρησιμοποίηση των αεροσκαφών του κεφαλαίου 2 θα πρέπει να περιοριστεί όσο το δυνατόν περισσότερο μέχρι το 2002, προτείνουμε να ζητηθεί η γνώμη του Συμβουλίου και του Κοινοβουλίου σε ενδεχόμενη περαιτέρω επέκταση του καταλόγου των παρεκκλίσεων.

<SPEAKER ID=87 LANGUAGE="DE" NAME="Grosch">
Aξιότιμε κύριε Πρόεδρε, κύριε Επίτροπε, η τροποποίηση της οδηγίας 92/14 αποτελεί μέρος της προσπάθειας καλύτερης εναρμόνισης των εναέριων μεταφορών με την προστασία του περιβάλλοντος. Tο ότι, λαμβάνοντας υπόψη τους περιβαλλοντικούς παράγοντες, η τεχνική εφικτότητα και οι οικονομικές συνέπειες θα πρέπει να επιτρέπουν εξαιρέσεις, φαίνεται λογικό, αλλά θα πρέπει να φροντίσουμε, παράλληλα, να μη γίνεται κατάχρηση αυτών των εξαιρέσεων.
<P>
Γι' αυτό και η Oμάδα του Eυρωπαϊκού Λαϊκού Kόμματος επιδοκιμάζει την πρόταση της Eπιτροπής και όλες τις τροπολογίες του εισηγητή, επειδή, μεταξύ άλλων, διευκρινίζουν έννοιες, όπως «αεροπορικές εταιρίες» ή «άδειες εκμετάλλευσης», που προηγουμένως οδηγούσαν σε παρανοήσεις. Συμφωνούμε επίσης με τη διαγραφή των αεροπλάνων της Σαουδικής Aραβίας. Διότι, ανεξάρτητα από το γεγονός ότι οι εξαιρέσεις από το πνεύμα της οδηγίας δε θα 'πρεπε να έχουν σαν αποτέλεσμα να μεγαλώνει διαρκώς ο αριθμός των αεροπλάνων, είναι πολύ δύσκολο να πούμε στην προκειμένη περίπτωση ότι η έννοια «αναπτυσσόμενη χώρα» ταυτίζεται μ' αυτούς τους ιδιοκτήτες ιδιωτικών αεροπλάνων.
<P>
Eπίσης, η Oμάδα του Eυρωπαϊκού Λαϊκού Kόμματος είναι ευτυχής για το ότι επεξηγούνται πιο αναλυτικά οι έννοιες της «χρηματοδοτικής μίσθωσης» και «χρηματοδοτικής υπομίσθωσης» και, κατά συνέπειαν, μπορούν να απαγορευθούν σε μεγαλύτερο βαθμό. H διαδικασία απλοποιείται με τη σύσταση μιας επιτροπής. Ωστόσο αποδίδουμε σημασία στο να μπορεί η επιτροπή αυτή μόνο να διαγράφει αεροπλάνα από τον κατάλογο των εξαιρέσεων, ενώ στις περιπτώσεις προσθήκης να γνωμοδοτεί και πάλι το Συμβούλιο και το Kοινοβούλιο.
<P>
Γι' αυτό και η Oμάδα του Eυρωπαϊκού Λαϊκού Kόμματος θα υπερψηφίσει την έκθεση, καθώς και όλες τις τροπολογίες, και ελπίζει ότι το Συμβούλιο και η Eπιτροπή θα υιοθετήσουν τις τροπολογίες, επειδή, κατά τη γνώμη μας, όλες ανταποκρίνονται στο πνεύμα της οδηγίας, να υπάρξει δηλαδή ένας υγιής συμβιβασμός μεταξύ προστασίας του περιβάλλοντος - στην προκειμένη περίπτωση, μεταξύ προστασίας από το θόρυβο - και τεχνολογικής εφικτότητας και οικονομικών συνεπειών, για πραγματικά αναπτυσσόμενες χώρες.

<SPEAKER ID=88 LANGUAGE="NL" NAME="Wijsenbeek">
Κύριε Πρόεδρε, καθηγητά Monti, θα ήθελα να σας θέσω με επίφαση το εξής άμεσο ερώτημα, καθώς είστε ο αρμόδιος για την εσωτερική αγορά και για τους σχετικούς όρους. Αεροπορικές εταιρείες από την Κοινότητα με πλήρη δικαιώματα, οι οποίες μεταφέρουν επιβάτες από την Κοινότητα, θα πρέπει να παραχωρήσουν μία θέση στα προστατευόμενα από τους περιβαλλοντικούς κανόνες και περιοριζόμενα όσον αφορά το όριο θορύβου αεροδρόμια της Ένωσης, εξαιτίας δύο πτυχών τις οποίες εξέθεσε η Επιτροπή. Κατά πρώτον: την πρόσβαση από τρίτες χώρες, τις αποκαλούμενες αναπτυσσόμενες χώρες; και επ'αυτού παραπέμπω στους δύο ομιλήσαντες πριν από εμένα. Κατά δεύτερον: τους νεοερχόμενους στους αερολιμένες και αυτό θα γίνει εις βάρος των υφιστάμενων εταιρειών, επειδή επιθυμείτε να ανοίξετε την αγορά και δεν θέλετε να προστατεύσετε τη θέση των εταιρειών, οι οποίες ήδη από καιρό έχουν συμβάλει σημαντικά στην αναπροσαρμογή των αερολιμένων και έχουν επενδύσει για την επέκτασή τους. Και, εν προκειμένω, φθάνει ένας νεοερχόμενος, ο οποίος δεν έχει συμβάλει σε τίποτα, ο οποίος διαθέτει ένα αεροσκάφος της κατηγορίας 2 και ο οποίος θα πρέπει να έχει πρόσβαση στο περιορισμένο όριο θορύβου. Θεωρείται αυτή μία κοινοτική αγορά με ένα level playing field ; Θέτω αυτό το ερώτημα σε εσάς, κατευθείαν.

<SPEAKER ID=89 NAME="Stenmarck">
(SV ). Κύριε Πρόεδρε, η έκθεση που επεξεργαζόμαστε εδώ αφορά την, με διάφορους τρόπους μείωση των θορύβων που προκαλούνται από τα αεροπλάνα. Η πρόταση που υπέβαλε η Επιτροπή είναι καλή από πολλές πλευρές, αλλά είναι σημαντικό να συμπληρωθεί με τις συμπληρωματικές προτάσεις και τροπολογίες που έχει προτείνει η Επιτροπή Μεταφορών και Τουρισμού, και οι οποίες δίνουν, μεταξύ άλλων, το δικαίωμα στα κράτη μέλη να περιορίσουν περισσότερο την πρόσβαση των πλέον θορυβωδών τύπων αεροπλάνων, και οι οποίες επίσης είναι πιο προωθημένες όσν αφορά την δυνατότητα της άμεσης διαγραφής τέτοιων αεροπλάνων που δεν ικανοποιούν τα μέτρα που υπάρχουν στο παράρτημα. Προϋποτίθεται ότι όντως η Επιτροπή δεν έχει τίποτα εναντίον στο να το κάνει αυτό. Το βλέπω σαν εξαιρετικά σημαντικό και επείγον ότι το έργο της μείωσης των θορύβων από τα αεροπλάνα είναι ένα έργο που διαρκώς προωθείται. Δεν είναι λιγότερο σημαντικό οι επενδύσεις στην έρευνα και στην ανάπτυξη να γίνονται σε μεγαλύτερο βαθμό και σ&#x02BC;αυτόν τον τομέα επίσης.

<SPEAKER ID=90 LANGUAGE="NL" NAME="Kestelijn-Sierens">
Κύριε Πρόεδρε, κύριε Επίτροπε, συνάδελφοι, ο λόγος της παρέμβασής μου στην εν λόγω συζήτηση αφορά το πρόβλημα ενός αερολιμένα σε μία περιοχή, η οποία απεικονίζει τέλεια την ουσία της σημερινής συζήτησης.
<P>
Η Οστάνδη εδώ και ορισμένα έτη έχει γίνει ο προορισμός αεροσκαφών του κεφαλαίου 2 από χώρες όπως, μεταξύ άλλων, η Αίγυπτος, η Νιγηρία, το Ζαΐρ και για θορυβώδη απαρχαιωμένα αεροσκάφη εταιρειών, όπως η African International.
<P>
Παρουσίασα τους καταλόγους παρεκκλίσεων, όπως προβλέπονται στο παράρτημα 1 της οδηγίας 9214, καθώς και στο αναθεωρημένο παράρτημα, σύμφωνα με τη νέα πρόταση της Επιτροπής, στους κατοίκους της γύρω περιοχής του αερολιμένα οι οποίοι έχουν συστήσει ένωση εναντίον των άυπνων νυχτών και υπέρ της εξασφάλισης κανονικών συνθηκών διαβίωσης. Με διαβεβαίωσαν ότι στην πραγματικότητα στον αερολιμένα της Οστάνδης προσγειώνονται περισσότερα αεροσκάφη του κεφαλαίου 2 από αναπτυσσόμενες χώρες από ό, τι ορίζεται στα αντίστοιχα παραρτήματα. Επομένως, κύριε Επίτροπε, πρόκειται σίγουρα για μία παράβαση αυτών των οδηγιών. Αν και πρόκειται για αρμοδιότητα των κρατών μελών, ελπίζω ότι η Επιτροπή θα μπορεί και θα τιμωρεί τα κράτη μέλη που δεν τηρούν τους κανόνες.

<SPEAKER ID=91 LANGUAGE="FR" NAME="Dury">
Κύριε Πρόεδρε, θα ήθελα να δηλώσω ότι η ομάδα των Ευρωπαίων Σοσιαλιστών στηρίζει, ασφαλώς, τις προτάσεις του κ. van der Waal. Πιστεύω ότι στα προβλήματα αυτού του είδους πρέπει πάντοτε να λαμβάνεται υπόψη το κοινό καλό, η προάσπιση των τοπικών κοινοτήτων, η προάσπιση του συμφέροντος του πολίτη. Ενίοτε υπάρχει αντίφαση ανάμεσα στο οικονομικό συμφέρον, στη δυνατότητα καθενός να χρησιμοποιεί αυτό το μεταφορικό μέσον και στο συμφέρον των ανθρώπων που ζουν κοντά σε αεροδρόμια. Οι αντιφάσεις αυτού του είδους πρέπει να αρθούν μέσω δημοκρατικά θεσπισμένων νομοθετικών μέτρων.
<P>
Προ ολίγου αναφέρθηκε το πρόβλημα του αεροδρομίου της Οστάνδης. Θα μπορούσα να σας διηγούμαι επί ώρες την ιστορία του αεροδρομίου του Zaventem. Οι κάτοικοι έχουν επανειλημμένα υποβάλει καταγγελίες κατά των συνεπειών των ηχητικών οχλήσεων, ιδιαίτερα των νυχτερινών πτήσεων που αναστατώνουν τον ύπνο τους. Οι αποφάσεις επί των καταγγελιών αυτών ήταν ποικίλες, αλλά δεν ήταν πάντοτε αυτές που επιθυμούσαν οι κάτοικοι. Υπάρχει πρόβλημα εφαρμογής των νομοθετικών μέτρων από το βελγικό κράτος, καθώς και πρόβλημα αξιολόγησης των οχλήσεων και της αναστάτωσης που προκαλούν στους κατοίκους.
<P>
Θα ολοκληρώσω με ένα ερώτημα προς τον Επίτροπο: πώς είναι δυνατόν να προβάλλεται η άποψη της παρέκλισης υπέρ των ιδιωτικών αεροπλάνων; Πιστεύω ότι το θέμα αυτό δημιουργεί πραγματικό πρόβλημα για πολλά αεροδρόμια, ιδιαίτερα δε για το αεροδρόμιο των Βρυξελλών. Η στάση αυτή είναι ακατανόητη. Αλλες εταιρείες ή άλλα αεροσκάφη πρέπει να τηρούν ορισμένα όρια. Ωστόσο, δεν θα έπρεπε, με το πρόσχημα των νέων κερδών, να διέπονται ορισμένες εταιρείες από διαφορετικούς κανόνες.
<P>
Ολοκληρώνω λέγοντας ότι στο Zaventem και γενικότερα στις Βρυξέλλες περιμένουμε λύσεις και ελπίζουμε ότι η Επιτροπή θα μας ακούσει.

<SPEAKER ID=92 LANGUAGE="EN" NAME="Monti">
Επιθυμώ πρώτ&#x02BC;απ΄όλα να ευχαριστήσω το Κοινοβούλιο για την κατάταξη του dossier σχετικά με τα θορυβώδη αεροπλάνα στην ημερήσια διάταξη αυτής της περιόδου συνόδου και να εκφράσω τα συγχαρητήριά μου στην Επιτροπή Μεταφορών και Τουρισμού και στον εισηγητή της κ. van der Waal για την ταχύτατη εκπόνηση της έκθεσης.
<P>
Γνωρίζω καλά ότι το πρόβλημα της ηχορρύπανσης εκ μέρους των αεροπλάνων ανησυχεί βαθύτατα το Ευρωπαϊκό Κοινοβούλιο. Επί του προκειμένου, μπορούμε να εξετάσουμε κάποιες απορίες σχετικά με το περιεχόμενο της πρότασης της Επιτροπής που τροποποιεί την ισχύουσα οδηγία σχετικά με τη σταδιακή απόσυρση των τύπων αεροπλάνων που παράγουν μεγάλη ηχορύπανση. Στην πραγματικότητα, μπορεί να αντηχήσει αντιφατική η πρόβλεψη, στην τροποποίηση της οδηγίας, του περιορισμού της χρήσης των αεροπλάνων υπεύθυνων για την ηχορύπανση και της ταυτόχρονης αύξησης του αριθμού τους στις υπανάπτυκτες χώρες, που επωφελούνται από εξαίρεση της οδηγίας.
<P>
Ωστόσο, αυτό το φαινόμενο εξηγείται λογικά. Τη στιγμή της υιοθέτησης της οδηγίας 92/14 ΕΟΚ του Συμβουλίου σχετικά με τη σταδιακή απόσυρση των αεροπλάνων υπεύθυνων για την ηχορύπανση, των λεγόμενων αεροπλάνων του κεφαλαίου 2, έπρεπε να ληφθεί υπόψη η δυσχερής οικονομική κατάσταση των αερομεταφορών των υπανάπτυκτων χωρών. Η οδηγία, συνεπώς, διευκρίνισε κάτω από ποιές συνθήκες τα αεροσκάφη εγγεγραμμένα στα βιβλία των υπανάπτυκτων χωρών και υπό διαχείριση αερομεταφορών των χωρών αυτών, μπορούν να επωφεληθούν από την εξαίρεση στην εφαρμογή των διατάξεων για την απόσυρση από την υπηρεσία, μέχρι την ύστατη προθεσμία της 31ης Μαρτίου 2002. Ταυτόχρονα, η οδηγία διευκρίνισε στο παράρτημα τα μεμονωμένα αεροπλάνα των υπανάπτυκτων χωρών που μπορούν να επωφεληθούν από την εν λόγω εξαίρεση. Ωστόσο, τη στιγμή της υιοθέτησης της οδηγίας 92/14/ΕΟΚ, μερικά αεροσκάφη αυτών των χωρών δεν είχαν δηλωθεί στην Επιτροπή και συνεπώς δεν συμπεριλήφθησαν στο παράρτημα. Επομένως, ο κύριος στόχος της παρούσας πρότασης της Επιτροπής είναι η ενημέρωση του καταλόγου των αεροσκαφών του παραρτήματος της οδηγίας, ώστε να αποφευκτεί νομοθετική αβεβαιότητα σχετικά με τη κατάσταση των αεροπλάνων των υπανάπτυκτων χωρών.
<P>
Πάντως, στα πλαίσια πρωτοβουλιών για τη διασφάλιση πλέον ομοιόμορφης και αυστηρής ερμηνείας της ισχύουσας οδηγίας στο εσωτερικό της Κοινότητας, η Επιτροπή αποφάσισε να υιοθετηθούν κάποιοι ορισμοί και τροποποιήσεις της σύνταξης. Η υλοποίηση των τροποποιήσεων των ρυθμίσεων πρέπει να οδηγήσει στην πλέον αυστηρή προσέγγιση απέναντι στα αιτήματα εξαίρεσης των αερομεταφορών και συνεπώς γίνεται αποτελεσματικότερη η επίπτωση της οδηγίας 92/14/ΕΟΚ σχετικά με τη μείωση των ηχητικών σημάτων των αεροδρομίων.
<P>
Η Επιτροπή έκρινε τέλος σκόπιμο να επιτραπεί στα Κράτη μέλη η συγκέντρωση της κυκλοφορίας των τύπων αεροπλάνων με περισσότερο θόρυβο στο αεροδρόμιο εκείνο που παρουσιάζει λιγότερη ευαισθησία στις ηχητικές εκπομπές ανάμεσα σε εκείνα που ανήκουν σε ένα ορισμένο συγκρότημα αερολιμενών. Αυτή η διάταξη δεν προδικάζει την ισορροπημένη προσέγγιση της οδηγίας 92/14/ΕΟΚ στην οποία ελήφθησαν υπόψη τεχνολογικοί, οικονομικοί και περιβαλλοντικοί παράγοντες.
<P>
Ο κ. Wijsenbeek είχε την καλωσύνη να μου υποβάλει μια ερώτηση η οποία ειδικά σχετίζεται περισσότερο με τις αρμοδιότητες του Επιτρόπου για την εσωτερική αγορά παρά με εκείνες που έχω εγώ σήμερα. Σε ανταπόκριση της ερωτήσεώς του θα έλεγα ότι οι προσθήκες στον κατάλογο αφορούν αεροσκάφη τα οποία ήδη λειτουργούν. Έτσι δεν αποτελούν νέες εγγραφές αλλά δεν είχαν συμπεριληφθεί στην αρχική οδηγία διότι δεν υπήρχε η σχετική ενημέρωση. Οι νέες αυτές προσθήκες ικανοποιούν τώρα όλα τα κριτήρια που είχαν καθοριστεί με την οδηγία. Κατά συνέπειαν η συμπερίληψή τους αποτελεί απλά και μόνο μια τεχνική μεταβολή.
<P>
(IT) Κατά την εξέταση των τροπολογιών που υιοθετήθηκαν από την Επιτροπή Μεταφορών και Τουρισμού, πιστεύω ότι είναι σημαντική η διατήρηση της ισορροπημένης προσέγγισης, όπως αναφέρθηκε προηγουμένως. Σχετικά με τα αεροπλάνα των υπανάπτυκτων χωρών, το κείμενο πρέπει να είναι όσο το δυνατόν περισσότερο ανυποχώρητο, για την αποφυγή παραβιάσεων των εξαιρέσεων υπέρ αεροπλάνων που διαχειρίζονται από αερομεταφορών υπανάπτυκτων χωρών. Συνεπώς, μπορώ με ικανοποίηση να ανακοινώσω ότι η Επιτροπή εγκρίνει τις τροπολογίες αριθ. 3 και 7, καθώς ενισχύουν τις προϋποθέσεις ισχύος κάποιας εξαίρεσης. Αντιθέτως, η Επιτροπή απορρίπτει τις τροπολογίες αριθ. 1, 2 και 6, αντίθετες στην ισορροπημένη προσέγγιση που υιοθετείται από την οδηγία, όπως και τις τροπολογίες αριθ. 4 και 8 καθώς υποχρεώνουν την Επιτροπή να υιοθετήσει περαιτέρω τροποποιητική οδηγία για την κατάταξη στο παράρτημα περιορισμένου αριθμού αεροσκαφών υπανάπτυκτων χωρών, που μπορούν να επωφεληθούν από την εξαίρεση το έτος 2000. Απορρίπτει επίσης τις τροπολογίες αριθ. 5 και 9 δεδομένης της εγγραφής της Σαουδικής Αραβίας στον επίσημο διεθνή κατάλογο των υπανάπτυκτων χωρών και τα αεροπλάνα του παραρτήματος πληρούν τις προϋποθέσεις του άρθρου 3 της οδηγίας στην τροποποιημένη έκδοση της. Οι τροπολογίες που εγκρίθηκαν επιτρέπουν στην Επιτροπή να ενισχύσουν τις διατάξεις σχετικά με τις υπανάπτυκτες χώρες με ταυτόχρονη διατήρηση της καθολικής ισορροπίας.
<P>
Επιθυμώ να ευχαριστήσω ξανά τον συνάδελφο κ. van der Waal και την Επιτροπή Μεταφορών και να ζητήσω συγγνώμη από σας, κύριε Πρόεδρε, επειδή η σύνθετη ύλη με αναγκάσε να αθετήσω τον διαθέσιμο χρόνο.

<SPEAKER ID=93 LANGUAGE="NL" NAME="Cornelissen">
Πρόεδρε, άκουσα με μεγάλη προσοχή τον Επίτροπο, αλλά δεν άκουσα την απάντηση στην ερώτηση του εισηγητή, δηλαδή εάν οι αερολιμένες και τα κράτη μέλη έχουν τη δυνατότητα και το περιθώριο να αρνούνται θορυβώδη αεροσκάφη της κατηγορίας 2, σε περίπτωση που αντιμετωπίζουν πρόβλημα με την τήρηση των κανόνων για το θόρυβο; Είναι μία ερώτηση, με την οποία ερχόμαστε αντιμέτωποι συνεχώς, εξαιτίας των ψηφοφόρων και των πολιτών μας. Εάν ο Επίτροπος δεν είναι σε θέση να απαντήσει επί του παρόντος στο ερώτημα, θα μπορούσαμε πιθανόν να αναμένουμε μία γραπτή απάντηση.

<SPEAKER ID=94 NAME="Πρόεδρος">
Κύριε Cornelissen, δεν πρόκειται ακριβώς για τακτική πρόταση αλλά για αίτημα στο οποίο ο Επίτροπος θα μπορεί να απαντήσει, αν και ίσως όχι αμέσως.

<SPEAKER ID=95 NAME="Monti">
Κύριε Πρόεδρε, πιστεύω ότι μπορώ να απαντήσω με αναφορά στην προσέγγιση της καθολικής εναρμόνισης.
<P>
Τρεις τροπολογίες, οι αριθ. 1, 2 και 6 έχουν σαν στόχο για τα κράτη μέλη την ελεύθερη υιοθέτηση περιορισμών της δραστηριότητας των αεροσκαφών του κεφαλαίου 2 σε μεμονωμένους αερολιμένες. Τα μέλη του Κοινοβουλίου ίσως αγνοούν ότι αυτοί οι περιορισμοί πρέπει να υπάγονται στη διαδικασία και στους όρους που προβλέπονται στον κανονισμό (ΕΟΚ) αριθ. 2408/92 του Συμβουλίου περί της πρόσβασης στην αγορά.
<P>
Καθώς η οδηγία 92/14/ΕΟΚ έχει σαν στόχο την καθολική εναρμόνιση με τα κράτη μέλη, λαμβανομένων υπόψη των τεχνολογικών, οικονομικών και περιβαλλοντικών επιπτώσεων, δεν επιτρέπεται η υιοθέτηση αυστηρότερων διατάξεων, όπως, για παράδειγμα, η απόλυτη απαγόρευση της δραστηριότητας αεροσκάφους του κεφαλαίου 2, πριν φθάσει στην ηλικία των 25 ετών. Ωστόσο, με εξαίρεξη των διατάξεων του άρθρου 9 του κανονισμού (ΕΟΚ) αριθ. 2408/92 του Συμβουλίου σχετικά με την πρόσβαση στην αγορά, σε περίπτωση σοβαρών προβλημάτων περιβαλλοντικής φύσης, τα κράτη μέλη μπορούν να επιβάλουν σοβαρούς περιορισμούς δραστηριότητας - όχι απόλυτη απαγόρευση δραστηριότητας - όπως για παράδειγμα απαγόρευση νυχτερινής κυκλοφορίας για τα αεροσκάφη του κεφαλαίου 2, με την προϋπόθεση να μην έχει απαγορευτεί απόλυτα η χρήση αυτών των αεροπλάνων. Επιπλέον, τα κράτη μέλη μπορούν να επιβάλουν μεγαλύτερους φόρους προσγείωσης για τα πλέον θορυβώδη αεροπλάνα.

<SPEAKER ID=96 NAME="Πρόεδρος">
Σας ευχαριστώ κ. Monti.

<CHAPTER ID=9>
Λήξη της ετήσιας συνόδου
<SPEAKER ID=97 NAME="Πρόεδρος">
Κηρύσσω τη λήξη της ετήσιας συνόδου 1996-1997 του Ευρωπαϊκού Κοινοβουλίου και υπενθυμίζω ότι, προς εφαρμογή των διατάξεων της Συνθήκης, το Κοινοβούλιο θα συνεδριάσει αύριο, Τρίτη 11 Μαρτίου 1997.
<P>
(Η συνεδρίαση λήγει στις 20.20)

