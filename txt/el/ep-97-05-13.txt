<CHAPTER ID=1>
Εγκριση των συνοπτικών πρακτικών
<SPEAKER ID=1 NAME="Πρόεδρος">
Τα Συνοπτικά Πρακτικά της προηγουμένης συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="IT" NAME="Vecchi">
Κύριε Πρόεδρε, σχετικά με τα πρακτικά της χθεσινής συνεδρίασης, που διανεμήθηκαν σήμερα το πρωϊ, θα ήθελα να σημειώσω ότι το όνομα μου δεν συμπεριλαμβάνεται στον κατάλογο παρουσίας. Βεβαίως η παράλειψη οφείλεται στην αφηρημάδα μου -θα ξέχασα, χωρίς άλλο, να υπογράψω στον κατάλογο- αλλά, επειδή ήμουν παρών, όπως εύκολα μπορούν να διαπιστώσουν οι υπηρεσίες του Κοινοβουλίου, ζητώ να προστεθεί το όνομά μου στα πρακτικά του καταλόγου των παρόντων κατά τη χθεσινή συνεδρίαση.

<SPEAKER ID=3 LANGUAGE="EN" NAME="Evans">
Κύριε Πρόεδρε, για το ίδιο θέμα όπως και ο κ. Vecchi: μολονότι χθες βρισκόμουν εδώ το όνομά μου δεν περιλαμβάνεται στα πρακτικά.

<SPEAKER ID=4 LANGUAGE="EN" NAME="Hallam">
Κύριε Πρόεδρε, προς διευκρίνιση των πρακτικών. Θα θυμάστε ότι χθες, σύμφωνα με το άρθρο 3 του Κανονισμού, έθεσα ένα θέμα σχετικά με τις ασυλίες και τα δικαιώματα των Μελών του Σώματος. Σύμφωνα με τα πρακτικά: »ο Πρόεδρος συνέστησε στον κ. Hallam να απευθύνει επιστολή στον Πρόεδρο της βελγικής Βουλής ζητώντας εξηγήσεις επί του θέματος». Σύμφωνα με τη μνήμη μου αλλά και με το παρόν έγγραφο το οποίο εκπονείται από την Υπηρεσία Συνεδριάσεων, ο Πρόεδρος ανέλαβε να εξετάσει τη διαμαρτυρία μου. Είναι βέβαιο ότι επιθυμώ όπως ο Πρόεδρος εξετάσει τη διαμαρτυρία μου εξ ονόματος του Κοινοβουλίου και εμού ως Μέλους παρά εξ ονόματος μόνον εμού.

<SPEAKER ID=5 NAME="Πρόεδρος">
Κρατώ υπό σημείωση την παρατήρησή σας, κ. Hallam.
<P>
(Το Σώμα εγκρίνει τα Συνοπτικά Πρακτικά)

<SPEAKER ID=6 LANGUAGE="ES" NAME="Colom i Naval">
Κύριε Πρόεδρε, θα ήθελα να κάνω μια παρατήρηση σχετικά με τη σημερινή ημερήσια διάταξη.
<P>
Στο σημείο της σημερινής ημερήσιας διάταξης σχετικά με τις Ερωτήσεις προς την Επιτροπή, αναφέρεται μια δική μου ερώτηση σχετικά με τη συμβατότητα ενός νόμου κάποιου Κράτους μέλους με την κοινοτική νομοθεσία όσον αφορά τον ανταγωνισμό. Ωστόσο, και παρά το ότι απόψε ένας από τους Επιτρόπους που θα απαντήσουν κατά την Ώρα των Ερωτήσεων είναι ο κ. Van Miert, αρμόδιος για θέματα ανταγωνισμού, η ερώτησή μου αναφέρεται παραδόξως στην παράγραφο «Αλλες Ερωτήσεις», ενώ ερωτήσεις που φέρουν ημερομηνία μεταγενέστερη της δικής μου έχουν αποδοθεί στον κ. Van Miert. Θα ήθελα να γνωρίζω πώς συνέβη αυτό το τόσο παράδοξο γεγονός.

<SPEAKER ID=7 NAME="Πρόεδρος">
Κύριε Colom i Naval, κρατάω υπό σημείωση αυτό το θέμα. Θα δούμε την Επιτροπή και στην 'Ωρα των Ερωτήσεων θα μπορέσουμε να το διευκρινίσουμε.

<SPEAKER ID=8 NAME="Εφραιμίδης">
Κύριε Πρόεδρε, είναι γενικότερο θέμα Κανονισμού, αλλά είμαι υποχρεωμένος να το θέσω. 'Οταν ως βουλευτές θέτουμε ορισμένα ζητήματα στο Προεδρείο, αυτό οφείλει, είτε θετικά είτε αρνητικά, να δίνει μία απάντηση.
<P>
Αυτό δεν συνέβη στην εξής περίπτωση: Είμαι μέλος της Αντιπροσωπείας με το Καζακστάν και τις άλλες Δημοκρατίες της Κεντρικής Ασίας, και μάλιστα αντιπρόεδρος. Το ευρωπαϊκό τμήμα της Αντιπροσωπείας συνεδρίασε πριν την Πρωτομαγιά και αποφάσισε ότι στις 2 με 9 Μαΐου θα κάνουμε ένα ταξίδι εκεί. Επειδή με πληροφόρησαν ότι δεν θα υπάρχει μετάφραση στα ελληνικά, είπα ότι είναι πολύ δύσκολο και ότι δεν μπορώ να πάω και να είμαι κωφάλαλος. Ο πρόεδρος της Αντιπροσωπείας είπε ότι θα επιμεληθεί του θέματος και θα μου απαντήσει. Μετά μία εβδομάδα μου απάντησε ότι δεν μπόρεσε να προωθήσει το θέμα, ώστε να υπάρχει μεταφραστής. Τότε έκανα μία επιστολή στον Πρόεδρο του Κοινοβουλίου και είπα ότι δεν είναι δυνατό να πάω σε μια τέτοια αντιπροσωπεία και να μην μπορώ να συνεννοηθώ. Μου είπαν ότι το πολύ θα μπορείς να μιλάς ελληνικά, θα σε ακούνε, αλλά η συζήτηση θα γίνεται στα ρωσικά και στα αγγλικά, οπότε εγώ δεν θα καταλάβαινα τίποτε γιατί δεν έχω το προσόν το δικό σας που ξέρετε όλες αυτές τις γλώσσες. Είπα τότε πάλι δεν βγαίνει. Περιμένω μέχρι και σήμερα και δεν έχω απάντηση από τον Πρόεδρο του Κοινοβουλίου για το εάν έγινε δεκτό το αίτημα, ή εάν δεν έγινε, γιατί. Εν τω μεταξύ το ταξίδι φυσικά έγινε.
<P>
Θα παρακαλούσα λοιπόν να ενημερώσετε τον Πρόεδρο, ώστε να έχω μία απάντηση. Νομίζω ότι είναι προσωπικό το θέμα, αλλά είναι και γενικότερο και μας αφορά όλους.

<SPEAKER ID=9 NAME="Πρόεδρος">
Κύριε Εφραιμίδη, το Προεδρείο έχει την διάθεση, αλλά και την παράδοση να καταβάλλει κάθε προσπάθεια για να δίνονται απαντήσεις σε όλους τους συναδέλφους για όλα τα προβλήματα που θίγουν. Θα φροντίσω φυσικά αυτό να γίνει και στην δική σας περίπτωση.

<CHAPTER ID=2>
Απσφαση κατεπείγοντος
<SPEAKER ID=10 NAME="von Wogau">
Kύριε Πρόεδρε, όπως μόλις τώρα είπατε, η αρμόδια επιτροπή ολοκλήρωσε ήδη τις διαβουλεύσεις της για την έκθεση αυτή, και μπορούμε, ως Kοινοβούλιο, να συμφωνήσουμε με την αίτηση κατεπείγοντος.
<P>
(Το Σώμα εγκρίνει την αίτηση κατεπείγοντος)

<CHAPTER ID=3>
Καλωσσρισμα
<SPEAKER ID=11 NAME="Πρόεδρος">
Θα ήθελα να χαιρετίσω 23 βραβευθέντες στον διασχολικό διαγωνισμό εκθέσεως με θέμα «Η Ευρώπη κατά του ρατσισμού», που βρίσκονται αυτήν την ώρα στο θεωρείο των επισήμων του Ευρωπαϊκού Κοινοβουλίου. Οι βραβευθέντες προέρχονται από τις 15 χώρες της Ενώσεως και ο διαγωνισμός τελούσε υπό την αιγίδα του Ευρωπαϊκού Κοινοβουλίου και διοργανώθηκε από το Κέντρο Ενημέρωσης και Τεκμηρίωσης στο πλαίσιο του Ευρωπαϊκού 'Ετους κατά του Ρατσισμού.
<P>
Καλωσορίζω τους νέους και τις νέες που διακρίθηκαν και τους εύχομαι καλή παραμονή στο Στρασβούργο.
<P>
(Χειροκροτήματα)

<CHAPTER ID=4>
Βιολογική παραγωγή γεωργικών προϊόντων
<SPEAKER ID=12 NAME="Πρόεδρος">
Η ημερησία διάταξη προβλέπει την συζήτηση επί της έκθεσης της κ. Barthet-Mayer (A4-0156/97), εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση κανονισμού του Συμβουλίου που συμπληρώνει όσον αφορά τα ζωικά προϊόντα τον Κανονισμό (ΕΟΚ) αριθ. 2092/91 περί του βιολογικού τρόπου παραγωγής γεωργικών προϊόντων και των σχετικών ενδείξεων στα γεωργικά προϊόντα και τα είδη διατροφής (COM(96)0366 - C4-0481/96-96/0205(CNS)).

<SPEAKER ID=13 NAME="Barthet-Mayer">
Κύριε Πρόεδρε, κύριε Επίτροπε, αγαπητοί συνάδελφοι, η βιολογική γεωργία εφαρμόζεται στην Ευρωπαϊκή Ένωση σε περίπου ένα εκατομμύριο εκτάρια και αντιπροσωπεύει το 1 % της συνολικής γεωργικής παραγωγής. Μέσα σε δέκα χρόνια οι εκτάσεις που καλλιεργούνται δεκαπλασιάστηκαν. Η βιολογική γεωργία αποτελεί μια ρεαλιστική εναλλακτική λύση που είναι σίγουρη σε σύγκριση με την εντατική γεωργία. Δεν έχει αρνητικές επιπτώσεις στο περιβάλλον, και η παραγωγή της, συνδεδεμένη με το έδαφος, αποφεύγει την υπερπαραγωγή στην αντίστοιχη καλλιεργημένη έκταση. Λόγω του διπλού αυτού προτερήματος, η βιολογική γεωργία θα πρέπει να προωθηθεί όσο το δυνατόν περισσότερο.
<P>
Ο Κανονισμός 2092 του 1991 διέπει τον τρόπο παραγωγής και εμπορίας των φυτικών βιολογικών ακατέργαστων ή μεταποιημένων προϊόντων. Η έκθεση που συζητάμε σήμερα στοχεύει στην διεύρυνση του κανονισμού αυτού στη ζωϊκή βιολογική παραγωγή.
<P>
Ας ξαναγυρίσουμε στο πλαίσιο: το προτεινόμενο κείμενο από την Επιτροπή το 1996 έπεσε σε μια περίοδο πλήρους κρίσης της ΣΕΒ. Εάν η διατροφή των φυτοφάγων ζώων ήταν φυσική, δηλαδή με βάση τα χόρτα και τα φυτά και μόνο, δεν θα είχε υπάρξει τέτοια κρίση. Μια σοβαρή οικονομία θα είχε γίνει κατ'αυτόν τον τρόπο για τον γεωργικό προϋπολογισμό, η οποία θα μπορούσε παραδείγματος χάρη να συνδεθεί με την στήριξη του εισοδήματος των μικρών εκμεταλλεύσεων, με τα γεωργο-περιβαλλοντικά μέτρα, με την έρευνα, την εγκατάσταση των νέων, με τη συνταξιοδότηση των αγροτών, ή ακόμη με την προώθηση των ποιοτικών προϊόντων για εξαγωγή. Δυστυχώς το κακό έχει γίνει.
<P>
Ας επανέλθουμε στον ειδικό χαρακτήρα της βιολογικής παραγωγής. Η βιολογική παραγωγή παρουσιάζει διάφορα χαρακτηριστικά, σας τα υπενθυμίζω. Πρόκειται για μια διαδικασία εντελώς ελεύθερη, η οποία εξαρτάται από τη θέληση του αγρότη. Είναι το σήμα ποιότητας το πιο εξελιγμένο, το πιο δυνατό και το περισσότερο ελεγχόμενο από τον παραγωγό προς τον καταναλωτή, ακόμη και αν θα πρέπει να γίνουν κι άλλη πρόοδος. Αυτή η διαδικασία, αν και έρχεται να προστεθεί στις άλλες, είναι διαφορετική από τα άλλα σήματα ποιότητας που είναι οι γεωγραφικές ενδείξεις, οι προστατευόμενες ονομασίες προέλευσης και τα πιστοποιητικά ειδικού χαρακτήρα. Αυτή η διαδικασία έχει ως αποτέλεσμα την αυξημένη ζήτηση εκ μέρους των καταναλωτών. Είναι τέλος ένας αειφόρος τρόπος παραγωγής.
<P>
Για την επέκταση του Κανονισμού στην ζωϊκή βιολογική παραγωγή, είχαμε την τύχη να διαθέτουμε ένα καλό αρχικό κείμενο της Επιτροπής. Χρειάστηκε ωστόσο άλλες φορές να το διευκρινίσουμε για να το καταστήσουμε εφαρμόσιμο, και άλλες φορές να το βελτιώσουμε για να το διευρύνουμε και να αποκτήσει προοπτικές. Αυτό ισχύει επίσης νομίζω για την υδροκαλλιέργεια, για νέους κλάδους της κτηνοτροφίας όπως των σαλιγκαριών, των βατράχων, των στρουθοκάμηλων, των βούβαλων, του κυνηγιού, που θα πρέπει να αποτελέσουν αντικείμενο διεύρυνσης του πεδίου του κανονισμού.
<P>
Είχα ευχηθεί ο Κανονισμός αυτός να παραμείνει αρκετά γενικός, ώστε να μην αποτελέσει εμπόδιο στην εφαρμογή του, καθορίζοντας τις αρχές της βιολογικής κτηνοτροφίας χωρίς όμως να υπεισέρχεται σε λεπτομερή καθορισμό των όρων.
<P>
Είχα ευχηθεί επίσης να έχει ο κανονισμός αρκετή ευελιξία ώστε να περιοριστεί ο εξαναγκασμός της μετατροπής ή η κατάχρηση ενός βιολογικού πουριτανισμού. Ωστόσο για να διατηρηθεί η συνοχή αυτού του κανονισμού και για να παραμείνω πιστός στην τάση που εκδηλώθηκε από την πλειοψηφία των συναδέλφων μου της επιτροπής γεωργίας στις συζητήσεις, διατήρησα την αυστηρότητα όσον αφορά τους τρόπους παραγωγής και κυρίως όσον αφορά τους ελέγχους. Κατ'αυτόν τον τρόπο προτείνεται ένας καλύτερος καθορισμός των ελέγχων και της δυνατότητας ελέγχου της παραγωγής, η ενίσχυση της προστασίας των καταναλωτών, η απαγόρευση των γενετικά μεταλλαγμένων οργανισμών, των γενητικών χειρισμώνκαι των εμβολίων πάνω σε ζωντανούς ιούς. Πρόκειται για απαγορεύσεις που οι καταναλωτές απαιτούν στον ειδικό αυτόν τομέα και που ανταποκρίνονται πράγματι στις βασικές αρχές της βιολογικής γεωργίας. Επίσης λαμβάνεται υπ΄όψη στην έκθεση αυτή η αναγκαιότητα προστασίας της παραδοσιακής παραγωγής, όπως του χοιρινού, του μοσχαριού, των καπονιών, των χηνών και των παπιών.
<P>
Περιληπτικά ο τροποποιημένος κανονισμός είναι πιο αυστηρός όσον αφορά τους ελέγχους και τους τρόπους παραγωγής και είναι επίσης πιο ευέλικτος ώστε να διευκολυνθούν οι μετατροπές της παραγωγής. Ενισχύει όμως τον κοινό χαρακτήρα της ρύθμισης και προβλέπει τις ανισορροπίες του ανταγωνισμού ανάμεσα στα κράτη μέλη, ακόμα και ανάμεσα στις περιοχές. Ο συμβιβασμός που εξασφαλίστηκε όσον αφορά την εισήγηση στην επιτροπή γεωργίας έδωσε τη δυνατότητα να περιοριστούν στις 100 οι 314 αρχικές τροπολογίες.
<P>
Ωστόσο ένα πρόβλημα θα πρέπει να λυθεί. Χρειάζεται μια επαρκής οικονομική ενίσχυση ώστε η Ευρωπαϊκή Επιτροπή να μπορέσει πράγματι να αναλάβει το έργο του ελέγχου στα κράτη μέλη και να διασφαλίσει την παρακολούθηση του συστήματος ισοτιμίας με τις τρίτες χώρες. Η Επιτροπή δεν διαθέτει σήμερα παρά δύο υπαλλήλους για τη δουλειά αυτή. Δεν θα πρέπει οι ελλείψεις που έχουν σημειωθεί στο πλαίσιο της επιτροπής ελέγχου όσον αφορά την ΣΕΒ να επαναληφθούν στο πλαίσιο της βιολογικής γεωργίας. Καθώς δεν υπάρχει μηχανισμός προϋπολογισμού, η εφαρμογή του κανονισμού δεν θα ελέγχεται σωστά και αυτό θα δημιουργήσει τον κίνδυνο νοθείας στις εισαγωγές.
<P>
Καταλήγοντας θα ήθελα να πω ως εισηγητής ότι δύο τροπολογίες με στεναχωρούν, οι οποίες εισάγουν μια ανισορροπία σε ένα σύνολο ισορροπημένο. Σας καλώ λοιπόν να καταψηφίσετε την τροπολογία 25, η οποία αναιρεί την ένδειξη των προϊόντων και την τροπολογία 85, που αναιρεί τις κοινές προδιαγραφές όσον αφορά την πυκνότητα εκτροφής των πουλερικών. Σας καλώ εν τούτοις να υποστηρίξετε τις τροπολογίες μου την 101 όσον αφορά τον προϋπολογισμό, την 102 για την διατήρηση των προδιαγραφών των πουλερικών, την 103 και κυρίως την 104 όσον αφορά τον προϋπολογισμό στον οποίο αναφέρθηκα λίγο πριν.
<P>
Κύριε Επίτροπε, πρόσφατα είχα την ευκαιρία να εκτιμήσω στην Αυστρία όπου ήμουν καλεσμένη από τη συνάδελφό μου, την κυρία Schierhuber, τη δουλειά που έχει γίνει όσον αφορά τη βιολογική γεωργία, την οποία και σεις γνωρίζετε. Θέλω να ελπίζω, κύριε Επίτροπε, ότι θα επιτρέψετε σε ολόκληρη την Ευρώπη να ακολουθήσει το παράδειγμα της χώρας σας.

<SPEAKER ID=14 NAME="Tamino">
Κύριε Πρόεδρε, όπως έχει εκθέσει η εισηγήτρια, και κυρίως μετά τις περιπτώσεις του ΣΕΒ, ο καταναλωτής σε ολόκληρη την Ευρώπη ενδιαφέρεται, πολύ περισσότερο από ό, τι στο παρελθόν, πέρα από το κόστος και για την ποιότητα του προϊόντος και, ιδίως, για τις εφαρμοζόμενες μεθόδους παραγωγής. Γι αυτό το λόγο, για να αποκατασταθεί η εμπιστοσύνη των καταναλωτών, χρειάζεται να τους προσφέρονται προϊόντα εγγυημένα και πιστοποιημένα. Η θέσπιση μιας νέας ευρωπαϊκής κανονιστικής διάταξης που να επιτρέπει την πιστοποίηση κατά τρόπο σαφή και ομοιόμορφο, σε ολόκληρη την επικράτεια της Ευρωπαϊκής Ένωσης, των προϊόντων ζωϊκής προέλευσης που παράγονται σύμφωνα με κριτήρια βιολογικής παραγωγής, αποτελεί ένα σημαντικό βήμα προς αυτή την κατεύθυνση.
<P>
Θα πρέπει όμως να τονίσουμε ότι δυστυχώς διαπιστώσαμε πως η Επιτροπή παρουσίασε με καθυστέριση ένα μέτρο που συμπλήρωνε τον κανονισμό για τη βιολογική γεωργία επεκτείνοντας το πεδίο εφαρμογής και στα ζωϊκά προϊόντα. Ο κανονισμός θα έπρεπε να είχε παρουσιασθεί ήδη από την 1η Ιουλίου 1992, προθεσμία η οποία στη συνέχεια παρατάθηκε για τις 30 Ιουνίου 1995 και τέλος υποβλήθηκε στις 26 Ιουλίου 1996. Σε κάθε περίπτωση ο κανονισμός σήμερα υπάρχει και θεωρούμε ότι πρόκειται για ένα σημαντικό έγγραφο, έστω κι αν χρειάζεται ορισμένες τροποποιήσεις προς την κατεύθυνση που ήδη εξέθεσε η εισηγήτρια: πράγματι και στην Επιτροπή Περιβάλλοντος, Δημόσιας Υγείας και Προστασίας του Καταναλωτή παρουσιάσαμε τροπολογίες που κατά μεγάλο μέρος έγιναν δεκτές από την Επιτροπή Γεωργίας. θα ήθελα κυρίως να υπενθυμίσω τις τροπολογίες στην εισαγωγή των οποίων αναφέρονται οι αρνητικές επιπτώσεις που είχε η παραδοσιακή γεωργία στο περιβάλλον και στην υγεία των καταναλωτών και η ανάγκη παραδοχής -πρόκειται για μία πολύ σημαντική τροπολογία- ότι η κοινή αγροτική πολιτική θα πρέπει να στραφεί προοδευτικά προς πιο οικολογικά φυτικά και ζωϊκά προϊόντα. Πιστεύουμε συνεπώς ότι η βιολογική γεωργία δείχνει την κατεύθυνση που θα πρέπει να ακολουθήσει ολόκληρη η γεωργία.
<P>
Πρέπει επίσης να τονίσουμε τη σημασία των τροπολογιών κατά της χρησιμοποίησης γενετικά τροποποιημένων οργανισμών που δεν έχουν καμία θέση τόσο στη βιολογική γεωργία όσο και στη βιολογική κτηνοτροφία, και γενικότερα όλες τις τροπολογίες που προασπίζονται τα δικαιώματα των ζώων, με ιδιαίτερη αναφορά στις αναφαίρετες πλευρές τις ύπαρξής τους, δηλαδή το χώρο, την εκτροφή, τη μεταφορά και τη σφαγή. Εύχομαι όλες αυτές οι πλευρές να γίνουν αποδεκτές από την Ολομέλεια και συνεπώς να πετύχουμε ένα άριστο μέτρο υπέρ των ζώων και των καταναλωτών.

<SPEAKER ID=15 LANGUAGE="IT" NAME="Fantuzzi">
Κύριε Πρόεδρε, η κ. Barthet-Mayer επετέλεσε την εργασία της με μεγάλη σοβαρότητα και έδειξε ιδιαίτερη ικανότητα. Νομίζω ότι το αποτέλεσμα ήταν μία έκθεση που ενισχύει και βελτιώνει την πρόταση της Επιτροπής και αποτελεί μία πραγματική συμβολή του Ευρωπαϊκού Κοινοβουλίου στην αξιολόγηση αυτών των προϊόντων. Η Σοσιαλιστική Ομάδα, συνεπώς, συγχαίρει και παρέχει την πλήρη υποστήριξή της στην εισηγήτρια. Η Επιτροπή θα έπρεπε από καιρό να είχε παρουσιάσει τις εν λόγω προτάσεις. Ο κανονισμός 2092/91 προέβλεπε, ίσως με υπερβολική αφέλεια και αισιοδοξία, ως προθεσμία την 1η Ιουλίου 1992 για να συμπληρώσει το αρχικό τμήμα του ίδιου του κανονισμού με τα προϊόντα ζωϊκής προέλευσης και από την 1η Ιουλίου 1992 -όπως υπενθύμισαν οι συνάδελφοι- φτάσαμε στο 1997, χρειάστηκαν δηλαδή πέντε χρόνια για την κάλυψη ενός νομικού κενού και την ολοκλήρωση ενός εναρμονισμένου πλαισίου προστασίας, αναγνωρισιμότητας και αξιοποίησης των συγκεκριμένων εμπειριών που έχουν πραγματοποιήσει οι αγρότες και οι διάφοροι επαγγελματίες σε αυτό το πεδίο.
<P>
Ελπίζω, κύριε επίτροπε, αυτή η καθυστέρηση της Επιτροπής να οφείλεται μόνο στις αντικειμενικές τεχνικές δυσκολίες και όχι στη χρόνια υποτίμηση της σημασίας των βιολογικών προϊόντων και των προϊόντων ποιότητας. Πολλές φορές στην Ολομέλεια είχαμε την ευκαιρία να τονίσουμε ότι, παρά τις δηλώσεις αρχής, όλη η ΚΑΠ πολύ λίγο προσανατολίζεται σε μία πολιτική ποιότητας, ενώ παραμένει ακόμη μαζικός ο ποσοτικός προσανατολοσμός που πιέζει προς την εντατικοποίηση της παραγωγής και την όλο και υψηλότερη απόδοση, δημιουργώντας στρεβλώσεις στις χρηματοδοτήσεις και αρνητικές επιπτώσεις στο περιβάλλον και στους καταναλωτές.
<P>
Θα πρέπει να λάβουμε αποτελεσματικά μέτρα κατά αυτών των προσανατολισμών, χωρίς να μεταθέσουμε το όλο θέμα για άλλη μία φορά, όπως έγινε το 1992, στις διεθνείς δεσμεύσεις που μας έχουν επιβληθεί και θα μας επιβληθούν. Η βιολογική γεωργία αποτελεί ένα σημαντικό και προωθημένο βήμα μιας αντίστροφης τάσης. Δεν θα πρέπει βεβαίως να τρέφουμε αυταπάτες, είναι και θα εξακολουθήσει να είναι ένα μικρότερο, δευτερεύον τμήμα της ευρωπαϊκής γεωργίας. είναι και θα πρέπει να παραμείνει μία εθελοντική και υπεύθυνη επιλογή του παραγωγού, του καλλιεργητή. κανένας μας δεν πιστεύει ότι αυτού του είδους η καλλιέργεια μπορεί να αναπτυχθεί μέσω διαταγμάτων. Χρειάζεται όμως να ενθαρρυνθούν οι σημερινές τάσεις σημαντικής ανάπτυξης των βιολογικών τρόπων παραγωγής. Τώρα πλέον, όπως υπενθύμισε η εισηγήτρια, δεν έχουμε να κάνουμε μόνο με παραγωγές τοπικής σημασίας, που αφορούν παραδείγματος χάρη τις λαϊκές αγορές, αλλά μία παραγωγή σειράς, σφαιρική, γενική, όπου η ίδια η μεγάλη οργανωμένη παραγωγή είναι συχνά πρωταγωνιστής.
<P>
Η σημασία του παρόντος κανονισμού είναι μεγάλη και παρέχει κίνητρα σε αυτού του είδους την αγορά, προσανατολίζει μία παραγωγή που δεν εξαρτάται πλέον από τις εγγυημένες τιμές ή τις επιδοτήσεις, αλλά από την ελεύθερη επιλογή του καταναλωτή, ο οποίος είναι πρόθυμος να προσφέρει μία υψηλότερη τιμή με αντάλλαγμα την απόλυτη εγγύηση προστασίας της υγείας και της ασφάλειάς του και του σεβασμού του περιβάλλοντος και του αγροτικού χώρου.
<P>
Η ομάδα μας συμφωνεί με την έκθεση και επομένως θα την υποστηρίξει κατά τη σημερινή ψηφοφορία.

<SPEAKER ID=16 LANGUAGE="DE" NAME="Ebner">
Κύριε Πρόεδρε, αξιότιμοι κυρίες και κύριοι συνάδελφοι, και εξ ονόματος της Oμάδας του Eυρωπαϊκού Λαϊκού Kόμματος υποστηρίζω την προτεινόμενη από την Eπιτροπή συμπλήρωση του ήδη ισχύοντος κανονισμού, καθώς και τις περισσότερες τροπολογίες που κατέθεσε η Eπιτροπή Γεωργίας και η εισηγήτρια. H αγορά κρέατος αντιμετωπίζει μεγάλα προβλήματα, λόγω κυρίως της ανασφάλειας των καταναλωτών, που δημιουργήθηκε εξαιτίας της κρίσης της ΣEB, των συζητήσεων για τις καταστάσεις που εμφανίζονται στην κτηνοτροφία, και της υπερπαραγωγής. H ραγδαία επιδείνωση της αγοράς εκφράζεται κυρίως με τη δραστική μείωση της κατανάλωσης. Eπειδή οι καταναλωτές δείχνουν αυξημένο ενδιαφέρον για βιολογικά προϊόντα - τόσο ως προς την ποιότητα όσο και ως προς την προσφορά -, γι' αυτό θα έπρεπε η ζωική παραγωγή να προσαρμοστεί καλύτερα στα επίπεδα της κατανάλωσης. Aυτό απαιτεί ριζική αναμόρφωση των συστημάτων ποιοτικού ελέγχου και μια καινούρια πολιτική προστασίας των καταναλωτών.
<P>
Bλέποντας το θέμα μακροπρόθεσμα, νομίζω πως το αίτημα των καταναλωτών για τρόφιμα, που οι τρόποι παραγωγής τους συμμορφώνονται με τις απαιτήσεις προστασίας του περιβάλλοντος, δίνει σημαντικές ευκαιρίες στον τομέα της γεωργίας, και κυρίως στις μειονεκτικές περιοχές του Nότου. Eίναι όμως αυταπάτη να πιστεύουμε πως όλη η γεωργία της Eυρώπης μπορεί να γίνει βιολογική. H αγορά βιολογικών προϊόντων είναι, προς το παρόν, περιορισμένη γενικώς, και η επέκταση τέτοιων τρόπων παραγωγής θα πρέπει να ενισχυθεί με δημόσια χρηματοδοτούμενα προγράμματα, με τα οποία οι γεωργοί θα αμείβονται για την παροχή επακριβώς καθορισμένων υπηρεσιών προς το περιβάλλον.
<P>
H μετάβαση στο βιολογικό τρόπο παραγωγής θα πρέπει να είναι ελεύθερη επιλογή του γεωργού και να γίνεται προοδευτικά, προκειμένου να είναι εξασφαλισμένη η επιτυχία, να γίνει δηλαδή στρωτή και σταδιακή μετάβαση, διαφορετικά διατρέχουμε τον κίνδυνο να μην υπάρξει θετική ανταπόκριση, αλλά αποθάρρυνση. O πήχης βρίσκεται τώρα, ούτως ή άλλως, πολύ ψηλά, πράγμα που δεν πρέπει να αξιολογείται μόνο θετικά.
<P>
Eίναι οπωσδήποτε αναγκαίος και σημαντικός και ο ορισμός της ολοκληρωμένης παραγωγής γεωργικών προϊόντων, προκειμένου να δώσουμε περισσότερη ώθηση στον τομέα αυτό. Σχετικά μ' αυτό, θα πρέπει να εκφράσουμε τις ευχαριστίες μας στον επίτροπο, για την ευαισθησία του. Ήδη και κατά τη διάρκεια της θητείας του σε προηγούμενα αξιώματα στην πατρίδα του, την Aυστρία, επιτέλεσε εξαιρετικό έργο στον τομέα αυτό.
<P>
Θεωρώ οπωσδήποτε αναγκαίο να ανοίξουμε δρόμους διάθεσης στην αγορά βιολογικών προϊόντων και να προωθήσουμε σχετικές χρηματοδοτήσεις, κυρίως σε μειονεκτικές περιοχές και ιδιαίτερα στο Nότο. Nομίζω ακόμη πως θα πρέπει να υπάρξουν διαφημιστικές εκστρατείες για βιολογικά προϊόντα, χρηματοδοτούμενες από την EE, και μάλιστα για το καλό της δημόσιας υγείας, αλλά και να δρομολογηθούν μέτρα υπέρ της ποιότητας και κατά της υπερπαραγωγής.

<SPEAKER ID=17 LANGUAGE="IT" NAME="Santini">
Κύριε Πρόεδρε, μεταξύ των 50 000 περίπου αγροτικών επιχειρήσεων στην Ευρώπη που θα μπορούσαν να χαρακτηρισθούν «βιολογικές», 15 500 βρίσκονται στην Ιταλία. Όντως, οι τέσσερις ομιλητές που έχουν μέχρι στιγμής λάβει το λόγο είναι όλοι ιταλοί, συμπεριλαμβανομένου και του συναδέλφου Ebner που, αν και μίλησε στη μητρική του γλώσσα, ανήκει στο ιταλικό κράτος. Πρόκειται συνεπώς για μαρτυρίες που αποδεικνύουν τη μεγάλη ευαισθσία που υπάρχει στη χώρα μας προς αυτού του είδους τη γεωργία. Έχουμε όμως ξεπεράσει πλέον -πρέπει να το πούμε- το στάδιο της καινοτομίας, της εξαιρετικότητας και του πειραματισμού. από τα φυτικά είδη περάσαμε στα συστήματα βιολογικής εκτροφής ακολουθώντας την ίδια φιλοσοφία, που είναι double face : πριν από όλα σεβασμός των οργανοληπτικών ιδιοτήτων και, από την άλλη πλευρά, το μεγαλύτερο εισόδημα που εξασφαλίζει αυτή η αγροτική πρακτική.
<P>
Η βιολογική γεωργία έχει πλέον τις δικές της αυτόνομες οικονομικές παραμέτρους: εξασφαλίζει την παραγωγωγή και σε ευαίσθητο και δύσκολο περριβάλλον όπως είναι τα πάρκα και οι απρόσιτες ορεινές ζώνες, επιτρέπει την εκ νέου εφραμογή καλλιεργειών και παραδόσεων που έχει εγκαταλείψει η εντατική και επιστημονική καλλιέργεια, περιορίζει τις δαπάνες λόγω ελλείψεως επεξεργασιών και της περιορισμένης ανάγκης εργατικών χεριών.
<P>
Αλλά η βιολογική γεωργία δεν αποτελεί μία tout court επιστροφή στο παρελθόν, δεν είναι μία μη γεωργία που θα πρέπει να αντιτάξουμε σε εκείνη του set aside : αποτελεί απλά ένα νέο πρότυπο ανάπτυξης, που ξεκινά από την έρευνα, αφορά μία περισσότερο πολιτισμική αντιμετώπιση παρά μία πρακτική καλλιέργειας και καταλήγει σε μία σαφή και ειλικρινή σχέση με τον καταναλωτή. Το πιο αξιόλογο αποτέλεσμα είναι η εναρμόνιση του κανονισμού για τα φυτικά προϊόντα με τα πιο λεπτά κριτήρια των ζωϊκών προϊόντων. Θα έλεγα ότι πρόκειται για το πιο αξιόλογο επίτευγμα της έκθεσης της συναδέλφου Barthet-Mayer -την οποία συγχαίρει και η ομάδα μου- και θα προσέθετα ότι είναι εξαιρετικά αξιόλογες και οι αρχές στις οποίες στηρίζεται.
<P>
Τέλος, νομίζω ότι μπορούμε να καταλήξουμε με την ευχή η πρόταση κανονισμού να αποτελέσει μία σαφή απάντηση, πλήρη ελπίδων, στις πικρίες και στις σκιές που δημιούργησε η σκοτεινή και δραματική υπόθεση της ΣΕΒ, η οποία γονάτισε την κτηνοτροφία ολόκληρης της Ευρώπης και, κυρίως, δημιούργησε ανεπανόρθωτες, ίσως, ρωγμές στη λεπτή σχέση εμπιστοσύνης μεταξύ παραγωγού και καταναλωτή.

<SPEAKER ID=18 LANGUAGE="FI" NAME="Anttila">
Αξιότιμε κύριε Πρόεδρε, αγαπητοί συνάδελφοι, θα ήθελα, κατ' αρχάς, να συγχαρώ την εισηγήτρια κυρία Μπαρτέ-Μάγιερ. Ολοένα και περισσότεροι πολίτες επιθυμούν να καταναλώνουν γεωργικά προϊόντα και είδη διατροφής τα οποία έχουν παραχθεί με βιολογικό τρόπο. Λόγω της αύξησης της ζήτησης των προϊόντων αυτών, στην αγορά διαμορφώνονται εξ ολοκλήρου νέες και υψηλότερες τιμές για τους παραγωγούς γεωργικών προϊόντων. Ως γνωστό στην ΕΕ καταβάλλονται, επί σειρά ετών, προσπάθειες για την επίτευξη μιας μεγαλύτερης ισορροπίας μεταξύ της παραγωγής και της κατανάλωσης των γεωργικών προϊόντων. Η επίτευξη της ισορροπίας αυτής αποτελούσε στόχο, μεταξύ άλλων, και της μεταρρύθμισης της ΚΓΠ το 1992. Η βιολογική αλλά λιγότερο αποτελεσματική παραγωγή εδάφους, καλλιέργεια φυτών και εκτροφή ζώων προάγει, από μέρους της, την επίτευξη μιας καλύτερης ισορροπίας μεταξύ της προσφοράς και ζήτησης των γεωργικών προϊόντων.
<P>
Κατά την βιολογική παραγωγή αποκλείεται η χρήση δυναμένων να βλάψουν το περιβάλλον και να αφήσουν κατάλοιπα στα γεωργικά προϊόντα λιπασμάτων και εντομοκτόνων, γεγονός το οποίο καθιστά τον τρόπο αυτό παραγωγής σαφώς πλεονεκτικότερο σε σύγκριση με τους άλλους. Πρέπει να θεσπισθούν πλήρεις και αρκούντως αυστηρές κοινές προδιαγραφές για την βιολογική παραγωγή γεωργικών προϊόντων οι οποίες θα τηρούνται από όλους τους παραγωγούς που έχουν επιλέξει τον βιολογικό τρόπο παραγωγής, τους ασχολούμενους με την κατεργασία και τους εμπόρους. Για την τήρηση των σχετικών διατάξεων απαιτείται από όλους τους φορείς της αλυσίδας παραγωγής να παρέχουν ανελλιπώς σχετικές με τη δραστηριότητά τους πληροφορίες και να λειτουργούν σύμφωνα με τους κανόνες της ηθικής και της επιχειρηματικής δεοντολογίας. Δεν πρέπει ποτέ να λησμονούμε ότι η κρίση με την ΣΕΒ επιδεινώθηκε κυρίως διότι δεν τηρήθηκε η επιχειρηματική δεοντολογία και δεν πραγματοποιήθηκαν οι απαραίτητοι έλεγχοι. Τώρα, πλέον, γνωρίζουμε πόσο αναγκαίο είναι να διασφαλίζεται η τήρηση των διατάξεων.
<P>
Η Ομάδα των Φιλελευθέρων υποστηρίζει ενθέρμως την τόσο φιλική προς το περιβάλλον βιολογική παραγωγή γεωργικών προϊόντων με την οποία ανταποκρινόμεθα στην αυξημένη ζήτηση από μέρους των καταναλωτών. Πιστεύουμε ότι τα προϊόντα αυτά πρέπει, οπωσδήποτε, να φέρουν στις συσκευασίες τους όσο το δυνατόν πιο σαφείς ενδείξεις σχετικά με την ποιότητά τους. Οι καταναλωτές πρέπει να ενημερώνονται επαρκώς επί των διαφόρων προϊόντων ούτως ώστε να είναι σε θέση να επιλέγουν το πλέον κατάλληλο γι' αυτούς. Ο καταναλωτής πρέπει πάντα να γνωρίζει από πού προέρχονται, με ποιόν τρόπο έχουν παραχθεί και ποιά κατεργασία έχουν υποστεί τα διάφορα προϊόντα.
<P>
Λόγω των αλλεπαλλήλων ψηφοφοριών που διεξήχθησαν στην επιτροπή, το κείμενο της έκθεσης είναι σε μερικά σημεία αντιφατικό και παράλογο. Θα επιθυμούσα να διαθέταμε περισσότερο χρόνο προκειμένου να μπορούσαμε να καταστήσουμε την έκθεση αυτή πιο λογική. Ενώ η έκθεση περιέχει μερικές ιδιαίτερα λεπτομερείς διατάξεις για ορισμένα θέματα, άλλα θέματα δεν λαμβάνονται καθόλου υπόψη. Η εμπιστοσύνη της εισηγήτριας της έκθεσης προς τις εν μέρει υπερφυσικές μεθόδους θεραπείας, όπως η ομοιοπαθητική και η φυτοθεραπευτική, είναι υπερβολική. Η ομάδα μας πιστεύει ότι στην έκθεση συμπεριλαμβάνεται αδικαιολόγητα υψηλός αριθμός ειδικών και εξαιρετικών διατάξεων οι οποίες αναμένεται να οδηγήσουν στη μείωση της φιλικότητας της παραγωγής προς το περιβάλλον, την εξασθένιση του βιολογικού της χαρακτήρα και, ως εκ τούτου, στη μείωση της αξιοπιστίας της βιολογικής παραγωγής. Ενώ, όμως, π.χ. στη Φινλανδία, όπου οι προϋποθέσεις για τη βιολογική παραγωγή είναι θαυμάσιες, απαιτείται μία μεταβατική περίοδος διαρκείας τριών ετών από αυτούς που υιοθετούν τον βιολογικό τρόπο παραγωγής, η έκθεση πιστεύει ότι μία μεταβατική περίοδος 12 μηνών θα αρκούσε. Σε μερικές, βεβαίως, περιπτώσεις, θα μπορούσαν να χρησιμοποιηθούν και ζωοτροφές οι οποίες έχουν παραχθεί με αποτελεσματικότερες μεθόδους παραγωγής. Στην περίπτωση, όμως, της παραγωγής αυτής, δεν θα πρέπει να επιτρέπονται τέτοιες εξαιρέσεις. Στην περίπτωση της απόλυτα καθαρής βιολογικής παραγωγής, ακόμη και η παραγωγή των χρησιμοποιημένων ζωοτροφών πρέπει να λαμβάνει χώρα στο αγρόκτημα διότι οι ζωοτροφές στη διακίνηση των οποίων εμπλέκονται πολλοί μεσάζοντες, αποτελούν νέα πηγή κινδύνου. Τελειώνοντας, κύριε Πρόεδρε, θα ήθελα να εφιστήσω την προσοχή σας σε ορισμένα λάθη στη μετάφραση. Στην απόδοση του κειμένου στα φινλανδικά τα προερχόμενα από τα ζώα εκτροφής κόπρανα και ούρα αναφέρονται ως λύματα και απορρίματα.

<SPEAKER ID=19 NAME="Πρόεδρος">
Κυρία Anttila, επειδή ήταν από τις πρώτες σας παρεμβάσεις στο Κοινοβούλιο, δεν θέλησα να σας διακόψω. Θα σας παρακαλέσω όμως στο μέλλον να προσαρμόζετε τις παρεμβάσεις στον χρόνο σας, γιατί αλλιώς θα φέρνετε σε δύσκολη θέση το Προεδρείο.

<SPEAKER ID=20 LANGUAGE="DE" NAME="Graefe zu Baringdorf">
Kύριε Πρόεδρε, ελπίζω να είστε κι εσείς επιεικής με τους πολυλογάδες, διότι όταν έχει κανείς να πει πολλά, χρειάζεται και πολύ χρόνο. Eίναι σημαντικό να μιλήσουμε σήμερα επιτέλους για τον κανονισμό, σχετικά με τον βιολογικό τρόπο παραγωγής γεωργικών προϊόντων, όσον αφορά τη ζωική παραγωγή. Eυτυχώς που στην πράξη βρισκόμαστε πολύ πιο μπροστά απ' ότι στην πολιτική. Eδώ δεν προκαθορίζονται κριτήρια, αλλά γίνονται κατανοητές εξελίξεις. Kύριε Fischler, εσάς και τη χώρα σας μπορούμε να σας συγχαρούμε, διότι ήδη το 10 % των εκμεταλλεύσεων εκεί έχει αλλάξει τρόπο παραγωγής και εφαρμόζει το βιολογικό τρόπο, ενώ πολλές ακόμη τον σκέπτονται. Στη χώρα σας, μπορεί κανείς να πει από τώρα κιόλας ότι η οικολογική γεωργία δεν αποτελεί πλέον μια μικρή εξαίρεση, αλλά εξελίσσεται σε «κανονικό τρόπο παραγωγής γεωργικών προϊόντων». Eδώ βλέπουμε πού μπορεί να οδηγήσει μια εξέλιξη - την οποία ουσιαστικά όλοι επιδοκιμάζουμε - με την πολιτική υποστήριξη.
<P>
Kαι οι οικολογικές οργανώσεις έκαναν έρευνες, διότι, ως γνωστόν, δε γινόταν χωρίς έρευνα μέχρι τώρα, ενώ, στην πράξη, οι καταναλωτές άρχισαν να ενδιαφέρονται σαφώς για τα προϊόντα αυτά, και η αγοραστική συμπεριφορά τους - αν και διστακτικά - στρέφεται πλέον προς τα προϊόντα αυτά. Aυτή είναι η πιο συνεπής μορφή προστασίας του περιβάλλοντος, όπως επίσης και η πιο συνεπής μορφή προστασίας των καταναλωτών. Γι' αυτό και καταθέσαμε την τροπολογία να επιλεγεί το άρθρο 101 ως νομική βάση, πράγμα που δείχνει συνέπεια και που ελπίζω να δέχεστε. Θα εξετάσουμε αύριο στην Eπιτροπή Nομικών Θεμάτων την υπόθεση, και στη συνέχεια θα ψηφίσουμε. Σε περίπτωση που δεν επιλεγεί αυτή η νομική βάση, θα πρέπει να συζητήσουμε για τις τροπολογίες.
<P>
Ως γνωστόν, απορρίπτεται η γενετική τεχνολογία. Aπ' όσα γνωρίζω, η Eπιτροπή δε συμφώνησε σε μια θέση. Γι' αυτό και θα καταθέσουμε αίτηση για αναπομπή στην αρμόδια επιτροπή, σε περίπτωση που παραμείνει το άρθρο 43 ως νομική βάση, ούτως ώστε να μην έχετε τη δυνατότητα να αποφασίσετε να μην ακολουθήσετε το προοδευτικό μας σχέδιο. Tότε θα ρισκάραμε μια αντιπαράθεση για το θέμα; το θεωρώ ιδιαίτερα σημαντικό κι ελπίζω το Σεβαστό Σώμα να συμφωνήσει με την αίτησή μας.

<SPEAKER ID=21 LANGUAGE="EN" NAME="Nicholson">
Κύριε Πρόεδρε, θα ήθελα κι' εγώ επίσης να συγχαρώ την εισηγήτρια και να καλωσορίσω την έκθεσή της. Σήμερα το πρωί έχουμε την ευκαιρία να συζητήσουμε ένα θέμα το οποίο είναι προσφιλές σε όλους μας και να διατυπώσουμε τις απόψεις μας για τη βιολογική παραγωγή των γεωργικών προϊόντων. Ασχετα με την προέλευση του καθενός μας, όλοι δεχόμαστε ότι η ανάπτυξη της βιολογικής παραγωγής γεωργικών προϊόντων θα είναι επωφελής για όλους.
<P>
Θα ήθελα επίσης να πω ότι καθώς συζητούμε το παρόν αντικείμενο θα πρέπει να εξασφαλίσουμε ότι θα αντιμετωπίσουμε ρεαλιστικά τη βιολογική γεωργική παραγωγή, έχοντας υπόψη μας το κόστος της παραγωγής. Δεν πρόκειται να βοηθήσουμε το μέλλον της βιολογικής παραγωγής εάν καθορίσουμε τόσο αυστηρούς κανονισμούς ώστε ο καταναλωτής να μην μπορεί να αγοράσει τα προϊόντα που έχουν παραχθεί. Στο σημείο αυτό θα πρέπει να επιτύχουμε κάποια ισορροπία: το κόστος παραγωγής δεν θα πρέπει να είναι υπερβολικό διότι, κατά την άποψή μου, κάτι τέτοιο θα ερχόταν σε αντίθεση με τον όλο στόχο της προτάσεως.
<P>
Οι προδιαγραφές θα πρέπει να είναι ομοιόμορφες σε όλα τα κράτη μέλη τα οποία θα πρέπει να παρέχουν μεγαλύτερη υποστήριξη στην ενθάρρυνση της περαιτέρω ανάπτυξης, και ειδικότερα στην υποστήριξη των νέων αγροτών που θέλουν να ασχοληθούν με τη βιολογική παραγωγή. Οι νέοι αγρότες που θα καταπιαστούν με τη βιολογική γεωργία είναι εκείνοι που πρόκειται να βρεθούν μπροστά σ' αυτή την τεράστια πρόκληση. Επομένως, τα κράτη μέλη θα πρέπει να παρέχουν υποστήριξη.
<P>
Ελπίζω πως ο κ. Fischler και η Επιτροπή θα διασφαλίσουν ότι όλα τα κράτη μέλη θα αντιμετωπίσουν την ανάπτυξη της βιολογικής παραγωγής με απόλυτη ισότητα. Αυτό δεν έχει γίνει μέχρι τώρα καθόσο εντός των διαφόρων κρατών μελών υπάρχουν διαφορετικές δομές υποστήριξης. Λαμβάνω διαμαρτυρίες από τη δική μου εκλογική περιφέρεια στη Βόρεια Ιρλανδία όπου εκείνοι που επιθυμούν να ασχοληθούν με τη βιολογική παραγωγή δεν επιτυγχάνουν - και δεν μπορούν να επιτύχουν - το επίπεδο της υποστήριξης που επιθυμούν. Αποτελεί ευθύνη όλων μας να διασφαλίσουμε ότι είμαστε σε θέση να επιτύχουμε αυτό που νομίζω ότι αποτελεί έναν σημαντικότατο στόχο.
<P>
Δεν είναι ρεαλιστικό να πιστεύουμε ότι οι μέθοδοι βιολογικής γεωργίας μπορούν να παράγουν το σύνολο των τροφίμων που χρειαζόμαστε στην Ευρωπαϊκή Ένωση, αλλά θα πρέπει να εργασθούμε προς την κατεύθυνση αύξησης του ποσοστού. Θα πρέπει να διασφαλίσουμε ότι οι νοικοκυρές θα έχουν την ευκαιρία να μπορούν να επιλέγουν ελεύθερα τα τρόφιμα που θέλουν να προμηθευθούν για την οικογένειά τους.
<P>
Με μεγάλη μου χαρά θα υποστηρίξω την παρούσα έκθεση και ασφαλώς υποστηρίζω τις ρεαλιστικές απόψεις της εισηγήτριας. Βεβαίως δεν υποστηρίζω ο, τιδήποτε θα δημιουργούσε τέτοιες πιέσεις σ' εκείνους που θα ήθελαν να ασχοληθούν με τη βιολογική γεωργία ώστε να εγκαταλείψουν την προσπάθειά τους.

<SPEAKER ID=22 LANGUAGE="DE" NAME="Raschhofer">
Kύριε Πρόεδρε, αγαπητοί κυρίες και κύριοι συνάδελφοι, για τον άνθρωπο δύο τομείς είναι ζωτικοί και, σε τελική ανάλυση, σημαντικοί για την επιβίωσή του: το περιβάλλον και η διατροφή του. Στο σημερινό, άκρως μηχανοποιημένο κόσμο μας, καλούμαστε να γεφυρώσουμε τους δύο αυτούς τομείς. Zητείται, συνεπώς, μια ενιαία θεώρηση, και όχι μόνο μια στιγμιαία αποτύπωση του ενός ή του άλλου τομέα. Aυτή η πρόταση κανονισμού αποτελεί μια καθοριστική για το μέλλον προσπάθεια, μια και επιζητεί, στη βιολογική γεωργία, μια αντιστάθμιση μεταξύ παραγωγικότητας αφενός και οικολογικής ισορροπίας αφετέρου.
<P>
Iδιαίτερα η κρίση της ΣEB, μάς έδειξε πού οδηγεί μια γεωργία προσανατολισμένη καθαρά στην ποσότητα, με όλα τα εκτρώματά της, όπως τη μεταφορά ζώντων ζώων. Γι' αυτό και η αναμόρφωση του συστήματος, προς την κατεύθυνση μιας οικολογικής κτηνοτροφίας κι ενός ποιοτικού ελέγχου, αποτελεί βασικό βήμα όχι μόνο για τον γεωργό, αλλά κυρίως για τον καταναλωτή. Mερικές όμως καλές προθέσεις αγνοούν την πραγματικότητα.
<P>
Aν εφαρμόσουμε την πρόταση στη μελισσοκομία, τότε είναι σίγουρο πως πουθενά σχεδόν στην Kεντρική Eυρώπη δε θα υπάρχει βιολογική μελισσοκομία, επειδή κανείς δε θα μπορέσει να ικανοποιήσει τα κριτήρια. Aν, αντίθετα, δούμε πόσο χαλαρά αντιμετωπίζουν ορισμένες αναπτυσσόμενες χώρες το θέμα των σημάνσεων στο μέλι, τότε το σύστημα αυτό γρήγορα οδηγεί ad absurdum. Mια σήμανση, ωστόσο, έχει τότε μόνον πραγματικό νόημα, όταν προβλέπονται και ανάλογα αυστηροί έλεγχοι, ούτως ώστε ο καταναλωτής να μπορεί να έχει εμπιστοσύνη ότι περιέχει αυτό που λέει.
<P>
Aμφίβολο παραμένει κατά πόσον μπορούμε να κάνουμε λόγο, γενικώς, για οικολογική γεωργία, όταν χρησιμοποιούμε γενετικά τροποποιημένους οργανισμούς. Aφού 1, 2 εκατομμύρια Aυστριακοί περίπου - το ένα τέταρτο σχεδόν των δικαιουμένων ψήφου - υποστήριξαν το αίτημα για δημοψήφισμα κατά της χρήσης της γενετικής τεχνολογίας, δύσκολα ο αυστριακός καταναλωτής θα μπορέσει να συμμεριστεί την άποψη αυτή.

<SPEAKER ID=23 LANGUAGE="EN" NAME="Needle">
Κύριε Πρόεδρε, κυρίες και κύριοι, μία από τις εκπεφρασμένες προθέσεις της τρέχουσας αναθεώρησης των Συνθηκών είναι να φέρει την Ευρώπη πιο κοντά στον κόσμο της. Εάν δεν θέλουμε να παραμείνει αυτό απλή ρητορική διατύπωση αλλά να έχει ένα πρακτικό αποτέλεσμα και να προσφέρει στους ευρωπαίους την καλύτερη δυνατή ποιότητα ζωής, η απαίτηση του κοινού για υγιεινή και ασφαλή διατροφή σε προσιτή τιμή αποτελεί έναν τομέα όπου τα όργανα της ΕΕ θα κάνουν καλά να δράσουν φανερά. Επομένως, όπως ειπώθηκε, αποτελεί τραγική ειρωνεία ότι παρά το γεγονός της κατάθεσης προτάσεων για τη βιολογική γεωργία εδώ και αρκετά χρόνια, η Επιτροπή μόνο τώρα ασχολήθηκε με την κτηνοτροφική παραγωγή κατόπιν των καταστροφικών επιπτώσεων στην υγεία από το κρέας. Παρόλα ταύτα, είναι καλύτερο που η παρούσα συζήτηση γίνεται έστω και αργά παρά να μη γινόταν ποτέ και το κείμενο που θα προκύψει θα αποτελέσει μια αξιόλογη προσπάθεια για τον καθορισμό, τη ρύθμιση και την υποστήριξη βιώσιμων μορφών παραγωγής οι οποίες θα έχουν δυνητικά ευνοϊκά αποτελέσματα για το περιβάλλον μας, τους καταναλωτές, τους παραγωγούς και, ασφαλώς, τα ζώα.
<P>
Αξίζει να σημειωθεί ότι αυτοί οι παλαιοί κανονισμοί για τις καλλιέργειες έχουν αποτελέσει αντικείμενο πολλών τροποποιήσεων. Όπως έχει αποδείξει η πολυπλοκότητα των σχολίων του Κοινοβουλίου, στην παρούσα περίπτωση είναι ίσως αναγκαίες και επιθυμητές περαιτέρω εξελίξεις. Ολοένα και περισσότερο οι καταναλωτές ζητούν απλή πληροφόρηση σχετικά με το κρέας, με τα αυγά και το μέλι που καταναλώνουν και θα πρέπει να είναι σε θέση να ζητούν διεθνή προστασία καθώς και συμβουλές που να μπορούν να τις εμπιστεύονται. Μια αλυσίδα γνωστού σούπερ μάρκετ με ενημέρωσε πρόσφατα ότι το ένα τέταρτο περίπου των αυγών που πουλάει προέρχονται από εκτός ορνιθοτροφείου κότες. Επομένως η ζήτηση είναι προφανής αλλά ποιός είναι άραγε ο κατάλληλος ορισμός των αυγών ελεύθερης βοσκής ή κλιμακωτής σχάρας; Ελκυστικές πινακίδες στο μοσχαρίσιο ή αρνίσιο κρέας λένε ότι έχουν τραφεί με χόρτο αλλά αυτό σημαίνει άραγε για όλη τους τη ζωή ή μόνο για κάποιο τμήμα της; Και ποιά χημικά έχουν καταναλώσει άραγε;
<P>
Η παρούσα έκθεση έχει προσπαθήσει να αντιμετωπίσει ένα ευρύ φάσμα παρόμοιων δύσκολων τεχνικών θεμάτων. Αναμφισβήτητα έχει βελτιώσει το κείμενο της Επιτροπής και αρμόζουν συγχαρητήρια στην κ. Barthet-Mayer για την επίπονη εργασία της. Εάν όμως είμαστε σοβαροί σχετικά με την πρόθεσή μας να κάνουμε αυτή τη βιολογική παραγωγή ανταγωνιστική, παραμένει να γίνει και άλλη εργασία. Μπορούμε να ενθαρρύνουμε τους παραγωγούς να απομακρυνθούν από την άποψη ότι τα ζώα αποτελούν απλά και μόνο μονάδες παραγωγής και να καθορίσουν υψηλές προδιαγραφές φροντίδας των ζώων και κτηνιατρικής παρακολούθησης τόσο στο κτήμα όσο και στη μεταφορά. Επομένως σας ζητώ να υποστηρίξετε τις Τροπολογίες Αριθ. 107, 108 και 109. Μπορούμε να συζητήσουμε για οικονομικά κίνητρα. Μπορούμε να περιορίσουμε το κόστος της παραγωγής μέσω χαμηλότερων εισροών και χειρισμών και, ζωτικό, μπορούμε να αυξήσουμε τον αριθμό εκείνων που εργάζονται στον τομέα. Αυτό απαιτεί πολιτική βούληση και δράση για το κοινό καλό και επομένως ελπίζω ότι σήμερα η Επιτροπή θα δείξει ότι θεωρεί την παρούσα ως μια αρχή και όχι ως το τέλος και ότι επίσης θα ζητήσει αντίστοιχες δράσεις από τα κράτη μέλη.

<SPEAKER ID=24 LANGUAGE="DE" NAME="Keppelhoff-Wiechert">
Κύριε Πρόεδρε, Eπίτροπε κύριε Fischler, η γεωργία της EE δεν έχει μέλλον, αν συνηγορούμε μόνον υπέρ της βιολογικής παραγωγής και θεωρούμε τη συμβατική γεωργία ως μοντέλο που λήγει. Mε εκνευρίζει και είναι παραπλανητικό, όταν προβάλλουν πολλοί, με μελανά χρώματα, τη ΣEB, ως σκιάχτρο της εντατικής γεωργίας - στην πατρίδα μου, το τελευταίο κρούσμα της ΣEB ανακαλύφθηκε σε μια οικολογική εκμετάλλευση.
<P>
Στην εισηγήτρια κ. Barthet-Mayer εκφράζω τα συγχαρητήριά μου. Mε την πρόταση ένταξης του τομέα των ζωικών προϊόντων στον ισχύοντα κανονισμό της EE, η Eπιτροπή έκανε σημαντικό βήμα για διεξοδική ρύθμιση της βιολογικής παραγωγής. Στα πλαίσια της παραγωγής αυτής, τα ζωικά προϊόντα, δηλαδή το γάλα, κυρίως, και το κρέας, έχουν εξαιρετική σημασία, επειδή εδώ, γενικώς, επιτυγχάνεται η πιο υψηλή προστιθέμενη αξία στη γεωργική παραγωγή. Γι' αυτό και είναι αποφασιστικής σημασίας, για μια διαρκή ανάπτυξη της βιολογικής παραγωγής, να θεσπίσουμε μια νομοθετική ρύθμιση για τον τομέα αυτόν. Παράλληλα, όμως, θα πρέπει να συνειδητοποιήσουμε σαφέστατα ότι αυτός ο κλάδος της παραγωγής βρίσκεται σε αρχικό στάδιο, και γι' αυτό θα πρέπει να βρούμε ρυθμίσεις που θα επιτρέπουν στις γεωργικές εκμεταλλεύσεις, στις μεταποιητικές επιχειρήσεις και στο λιανικό εμπόριο τροφίμων, να αναπτύξουν γρήγορα και χωρίς υπερβολικό κόστος αυτόν τον τομέα της αγοράς.
<P>
O μεγάλος αριθμός των τροπολογιών που κατατέθηκε για την πρόταση κατά τις διαβουλεύσεις, δείχνει ότι έχουμε να κάνουμε εδώ όχι μόνο μ' ένα σύνθετο θέμα, αλλά και μ' ένα πολύπλοκο νομοθετικό κείμενο. Γι' αυτό και, από τη σκοπιά της ομάδας μου, θα επιδοκιμάζαμε ιδιαίτερα, το να καταφέρναμε να απλοποιήσουμε σημαντικά την πρόταση και να την κάναμε κατανοητή για τους γεωργούς στις εκμεταλλεύσεις. Kάθε πρόσθετο στοιχείο σε μια διεξοδική ρύθμιση, σημαίνει πάντα κι ένα πρόσθετο στοιχείο κόστους για τον έλεγχό της.
<P>
Bασικό κριτήριο της βιολογικής παραγωγής είναι, αναμφισβήτητα, η κατά το δυνατόν, αποκλειστική χρήση ζωοτροφών από βιολογικές εκμεταλλεύσεις. Γι' αυτό και στόχος θα 'πρεπε να είναι να εξασφαλιστεί, μέσα σε εύλογες μεταβατικές περιόδους, η πραγματικά αποκλειστική χρήση βιολογικών ζωοτροφών. Σχετικά με το θέμα αυτό, δε θεωρώ σωστή την άποψη της Eπιτροπής, να προδιαγράψει στις βιολογικές εκμεταλλεύσεις μια de facto αυτάρκη διαχείριση. O κανονισμός της EE, για το βιολογικό τρόπο παραγωγής, δεν πρέπει να γίνει πεδίο μέγιστων ιδεολογικών αντιλήψεων, αλλά να αποτελεί λογικό νομοθετικό πλαίσιο. Aν κάποιος ήθελε να προχωρήσει πέρα απ' αυτό, με ειδικούς όρους, θα πρέπει να είναι ελεύθερος να το κάνει. Aυτό, όμως, δεν επιτρέπεται να επιβάλλεται αναγκαστικά σ' όλους τους άλλους.
<P>
Mέσα στα στενά πλαίσια χρόνου που έχω στη διάθεσή μου, μπορώ φυσικά να θίξω μόνον ορισμένα, ιδιαίτερα σημαντικά, σημεία. Σ' αυτά περιλαμβάνεται και το ερώτημα κατά πόσον, πράγματι, στα πλαίσια της βιολογικής παραγωγής, χρειάζεται να καθοριστεί ένας νέος πρόσθετος αλγόριθμος για τον αριθμό των εκτρεφομένων ζώων. Tο αποφασιστικό σημείο όμως είναι, να εξασφαλίσουμε, στη βιολογική παραγωγή, μια φιλική προς το περιβάλλον πυκνότητα ζώων ανά εκτάριο. Kι αυτό εξασφαλίζεται με τον ισχύοντα αλγόριθμο για τον αριθμό των εκτρεφομένων ζώων, ή ακριβέστερα με τα όρια που καθορίζει η οδηγία για τις νιτρικές ενώσεις. Γι' αυτό και συμφωνώ να προδιαγράψουμε τον περιορισμό των νιτρικών ενώσεων, σύμφωνα με την οδηγία για τις νιτρικές ενώσεις, ή ένα κατ' αποκοπήν ανώτατο όριο 2 MXZ ανά εκτάριο. Bασικό μειονέκτημα είναι ασφαλώς και η έλλειψη ακρίβειας σε πολλά σημεία. Γενικές περιγραφές ή επιθυμίες, δε θα 'πρεπε να έχουν θέση σ' αυτό το νομοθετικό κείμενο. Στον κανονισμό της EE, για το βιολογικό τρόπο παραγωγής, θα 'πρεπε να βρίσκουμε μόνον επακριβείς διατάξεις, που θα έχουν και νομική ισχύ. Διαφορετικά συμβάλλουμε στην ανασφάλεια των παραγωγών και των καταναλωτών. Tάσσομαι επίσης και κατά των ρυθμίσεων που δεν είναι εφαρμόσιμες στην πράξη, όπως λ.χ. στο μέλι.
<P>
O χρόνος της ομιλίας μου έληξε, αλλά δύσκολα μπορώ να φαντασθώ, κύριε Eπίτροπε, ότι θα φτιάξουμε, για το μέλι, μια διάταξη κυκλοφορίας του στην αγορά, με υποδείξεις προς τις μέλισσες, για το πού θα πρέπει να πετάνε και πού όχι. Aυτό θα ήταν και πάλι ένα καλοδεχούμενο θέμα ενασχόλησης για το γερμανικό τύπο.

<SPEAKER ID=25 LANGUAGE="FR" NAME="Guinebertiθre">
Κύριε Πρόεδρε, η σημερινή θέση της βιολογικής γεωργίας και η δυνατότητα ανάπτυξής της παρουσιάζονται στην εισήγηση της κυρίας Berthet-Mayer με τρόπο σαφή και λεπτομερή, και την συγχαίρω θερμά.
<P>
Η δυνατότητα ανάπτυξη της βιολογικής γεωργίας είναι συνδεδεμένη με τις ανάγκες ασφάλειας, ποιότητας και εμπιστοσύνης όσον αφορά τη διατροφή των καταναλωτών, με τις ανησυχίες τους όσον αφορά το περιβάλλον, με το σεβασμό μιας καλύτερης ζωής των ζώων, με την άρνηση της γενετικής μεταλλαγής των οργανισμών όπως και με τη χρήση συνθετικών χημικών προϊόντων σύνθεσης.
<P>
Η βιολογική γεωργία αποτελεί μια εναλλακτική λύση για τους αγρότες που στοχεύουν στην ποιότητα της ζωής και της δουλειάς τους και επιθυμούν μια γεωργική παραγωγή που να σέβεται το φυσικό περιβάλλον. Η βιολογική γεωργία δίνει τη δυνατότητα να διατηρηθεί ένας πυκνός κοινωνικο-οικονομικός ιστός στις ευάλωτες αγροτικές περιοχές, με μια βαθιά συνείδηση του ρόλου και των ευθυνών της γεωργίας όσον αφορά τη διαφύλαξη του οικοσυστήματος και της βιολογικής ποικιλίας, παράγοντας παράλληλα υγιεινά προϊόντα και προϊόντα ποιότητας.
<P>
Η εισήγηση που συμπληρώθηκε με τις τροποποιήσεις συμβιβασμού αποτελεί ένα σοβαρό σύνολο που θα ψηφίσουμε και ο τροποποιημένος κανονισμός θα εφαρμοστεί αμέσως σε όλα τα κράτη, χωρίς διατάραξη του ανταγωνισμού. Οι Γάλλοι της βιολογικής γεωργίας είναι οπαδοί της καθιέρωσης ενός ανώτατου ορίου όσον αφορά τηςν επιβάρυνση της γης ανά εκτάριο, την πυκνότητα των κτιρίων, τις αποχετεύσεις, των ποσοστών της διατροφής που προέρχεται από την βιολογική γεωργία, τον περιορισμό της επεξεργασίας συνθετικών αλλοπαθητικών προϊόντων και κατώτερου ορίου ηλικίας σφαγής των ζώων.
<P>
Η ανάπτυξη της βιολογικής γεωργίας δεν είναι δυνατή παρά μόνο εάν οι καταναλωτές αποκτήσουν πλήρη εμπιστοσύνη στα συστήματα ελέγχου και πιστοποίησης των προϊόντων. Κάθε κράτος θα έχει να διαδραματίσει ένα ρόλο για τη διασφάλιση αυτή, σε συνεργασία βέβαια με την Επιτροπή. Αλλά προσοχή, μια πολύ γρήγορη ανάπτυξη της βιολογικής γεωργίας μπορεί να την καταστήσει ευαίσθητη. Ας το προσέξουμε αυτό, η σοβαρή δουλειά της κυρίας Barthet-Mayer θα πρέπει να μας βοηθήσει σ' αυτό και θα υπερψηφίσουμε την εισήγησή της.

<SPEAKER ID=26 LANGUAGE="NL" NAME="Mulder">
Κύριε Πρόεδρε, θα ήθελα και εγώ να εκφράσω την εκτίμησή μου για τον ενθουσιώδη τρόπο με τον οποίο εργάστηκε η κ. Barthet-Mayer. Είναι όμως κρίμα που εξακολουθούν να υπάρχουν τόσες πολλές τροπολογίες. Κύριε Πρόεδρε, ο γεωργικός τομέας πρέπει να ανταποκρίνεται στις προσδοκίες των καταναλωτών. Είναι σαφές ότι υπάρχει αύξηση της ζήτησης βιολογικών προϊόντων και, για το λόγο αυτό, είναι λογικό να προτείνεται εκ μέρους της Επιτροπής μία ρύθμιση για την πρόληψη των στρεβλώσεων του ανταγωνισμού. Αυτό πιστεύουμε ότι έχει ουσιαστική σημασία. Πρέπει να θεσπιστούν κανόνες οι οποίες θα πρέπει να εφαρμοστούν, στο μέτρο του δυνατού, κατά τον ίδιο τρόπο σε όλη την επικράτεια της Ευρωπαϊκής Ένωσης.
<P>
Παρ'όλα αυτά, οι περιφέρειες δεν είναι όλες ίδιες και θα ήθελα να προτείνω, σε συμφωνία με τα όσα αναφέρονται σε διάφορες τροπολογίες, να επιδειχθεί μία κάποια ευελιξία στην περίπτωση ορισμένων περιφερειών. Πιστεύω, επίσης, ότι πρέπει να επιδειχθεί μία κάποια ευελιξία κατά τη διάρκεια της μεταβατικής περιόδου, η οποία δεν μπορεί να είναι παντού η ίδια και πρέπει να είναι όσο το δυνατό συντομότερη, προκειμένου να ενθαρρυνθούν οι γεωργοί να προωθήσουν την καλλιέργεια βιολογικών προϊόντων.
<P>
Συμφωνώ απολύτως με την κ. Keppelhoff ότι δεν είναι λογικό να παράγονται όλα τα προϊόντα από την ίδια επιχείρηση. Οποτεδήποτε υπάρχει δυνατότητα, πρέπει να ενθαρρύνεται η συνεργασία με άλλους γεωργούς. Πράγματι, η αυτάρκεια θα αποτελούσε λάθος.
<P>
Τέλος, κύριε Πρόεδρε, πρέπει να καθιερωθεί μία ευρωπαϊκή επισήμανση για τα βιολογικά προϊόντα η οποία θα αναγνωρίζεται σε όλα τα κράτη μέλη της Ευρωπαϊκής Ένωσης. Το ίδιο πρέπει να συμβεί, όπως ανέφερε και ο κ. Etty, με τα προϊόντα της ολοκληρωμένης γεωργίας. Ελπίζω ότι επί του θέματος αυτού θα εκδοθεί κατά τους προσεχείς μήνες έκθεση πρωτοβουλίας.

<SPEAKER ID=27 LANGUAGE="DA" NAME="Iversen">
Κύριε Πρόεδρε, είμαι ευχαριστημένος που μπορούμε σήμερα να συζητήσουμε μια πρόταση για το γεωργικό τομέα η οποία για πρώτη φορά βαίνει προς τη σωστή κατεύθυνση. Η πρόταση της Επιτροπής για τη συμπερίληψη των ζώων στην οδηγία σχετικά με τη βιολογική παραγωγή συνιστά φυσικά αντίδραση σε απαίτηση των καταναλωτών. Μια απαίτηση που ενισχύθηκε από την κρίση της σπογγώδους εγκεφαλοπάθειας των βοοειδών. Με την πρόταση αυτή έχουμε τη δυνατότητα να δώσουμε σε περισσότερους γεωργούς την ώθηση που θα τους οδηγήσει στη βιολογική παραγωγή προϊόντων, ωφελώντας ταυτόχρονα και το περιβάλλον. Επομένως, είναι ιδιαίτερα σημαντικό να υπάρχει κατάλληλη ισορροπία μεταξύ της περιόδου μετατροπής και της αξιολόγησης της ποιότητας στους κανόνες που θεσπίζουμε για την ευρωπαϊκή βιολογική παραγωγή γεωργικών προϊόντων. Κρίνω δηλαδή ότι δεν ωφελεί σε τίποτα να ζητείται μια τριετής περίοδος μετατροπής, έως ότου να μπορούν οι γεωργοί να πωλούν τα προϊόντα τους ως βιολογικά ή να τα χρησιμοποιούν για βιολογική διατροφή. Κατά τη γνώμη μου, οι κανόνες δεν πρέπει να καθιστούν σχεδόν ουτοπικό να είναι κανείς γεωργός, αλλά θα πρέπει αντίθετα να παρέχουν σε πολλούς γεωργούς τη δυνατότητα να εξασφαλίζουν τα προς το ζήν από τη βιολογική παραγωγή. Αυτό πρέπει άλλωστε να είναι το νόημα της πρότασης.
<P>
Υπάρχει μεταξύ των καταναλωτών μεγάλη ζήτηση για μη γενετικώς τροποποιημένα προϊόντα. Οι παραγωγοί βιολογικών προϊόντων στην Ευρώπη δεν επιθυμούν να υπάρχουν γενετικώς τροποιημένοι οργανισμοί στα προϊόντα τους, έχει δε συμπεριληφθεί ήδη στον codex alimentaruis σχετική απαγόρευση. Πρόκειται, κατά τη γνώμη μου, για μια επιθυμία την οποία πρέπει να υποστηρίξουμε, επειδή τα βιολογικά προϊόντα είναι τα μόνα τα οποία γνωρίζουμε τουλάχιστον ότι δεν περιέχουν γενετικώς τροποποιημένους οργανισμούς. Νομίζω ότι είναι απαραίτητο να επιδείξουμε ιδιαίτερη προσοχή στις απαιτήσεις που προβάλλονται στον τομέα αυτό.
<P>
Θα ήθελα επίσης να αναφέρω ότι οι καταναλωτές πρέπει φυσικά να είναι βέβαιοι ότι τα προϊόντα που αγοράζουν ως βιολογικά είναι όντως βιολογικά. Για το λόγο αυτό, πρέπει να υπάρχει αποτελεσματικός έλεγχος των βιολογικών προϊόντων και, σε τελική ανάλυση, είναι ωφέλιμο να υπάρχει ένα κοινό σήμα της ΕΕ για να μπορούν οι καταναλωτές να αναγνωρίσουν τα προϊόντα που είναι εγκεκριμένα ως βιολογικά σε επίπεδο ΕΕ. Νομίζω ότι τούτο είναι άκρως σημαντικό για να μπορούμε να ελπίζουμε ότι θα υπάρχει σχετική εμπιστοσύνη. Μόνο με τον τρόπο αυτό μπορεί κανείς να είναι βέβαιος ότι οι καταναλωτές θα γνωρίζουν τι αγοράζουν.
<P>
Θα ήθελα να καταλήξω αναφέροντας ότι, κατά τη γνώμη μου, η πρόταση της εισηγήτριας είναι ικανοποιητική, και ότι πρέπει, όπως και πολλοί άλλοι, να ευχαριστήσουμε για μια ακόμη φορά την εισηγήτρια.

<SPEAKER ID=28 LANGUAGE="ES" NAME="Redondo Jimιnez">
Κύριε Πρόεδρε, κύριε Επίτροπε, κύριοι βουλευτές, η πρόταση αυτή αποσκοπεί στην επίτευξη των ίδιων στόχων όπως και ο Κανονισμός 2092/91, ο οποίος αφορούσε μόνο τις φυτικές παραγωγές, ενώ τώρα επεκτείνεται το πεδίο εφαρμογής και στις ζωικές παραγωγές ώστε να καθοριστούν κάποιοι ισότιμοι όροι ανταγωνισμού μεταξύ των προϊόντων της Ευρωπαϊκής Ένωσης στον τομέα της βιολογικής γεωργίας και να διασφαλιστεί η ελεύθερη κυκλοφορία των βιολογικών προϊόντων στο εσωτερικό της Ευρωπαϊκής Ένωσης. Επίσης, αποσκοπεί στην τόνωση της εμπιστοσύνης των καταναλωτών των εν λόγω προϊόντων και στην προαγωγή μιας γεωργικής δραστηριότητας που να ανταποκρίνεται σε αυξανόμενη ζήτηση των καταναλωτών και να αποφέρει ως προστιθέμενη αξία ευνοϊκές επιπτώσεις στο περιβάλλον.
<P>
Το περιεχόμενο της πρότασης ορίζει τους βασικούς στόχους της βιολογικής ζωικής παραγωγής, όπως το δεσμό της με το έδαφος, τους ειδικούς κανόνες των βασικών παραμέτρων από τις οποίες εξαρτάται η δραστηριότητα εκτροφής, όπως είναι η καταγωγή των ζώων, οι τρόποι αναπροσαρμογής ενός κέντρου παραγωγής προς τη βιολογική γεωργία, η διατροφή των ζώων, οι κτηνιατρικές προφυλάξεις και φροντίδες, καθώς και οι όροι στέγασης και διατήρησης των ζώων. Ωστόσο, θα πρέπει να επισημάνω ότι σε κάποιες περιπτώσεις οι κανόνες αυτοί δεν είναι αρκετά συγκεκριμένοι, εφόσον σε πολλά είδη δεν παύουν να αποτελούν μια απλή διακήρυξη αρχών οι οποίες δεν μεταφράζονται σε αντικειμενικά δεδομένα που θα πρέπει να πληρούνται από τους παράγοντες του τομέα και να ελέγχονται από τις αρχές και τους οργανισμούς ελέγχου.
<P>
Εξάλλου, το επίπεδο απαίτησης και λεπτομέρειας που καθορίζεται από τους κανόνες δεν είναι ομοιογενές για τα διάφορα ζωικά είδη, εφόσον στην περίπτωση των πτηνών, για παράδειγμα, αναπτύσσεται στο μέγιστο, ενώ για τα άλλα είδη μόλις που καθίστανται συγκεκριμένα ορισμένα πράγματα, και αφήνονται ακάλυπτα σημαντικά κριτήρια ή και ολόκληρα είδη ζώων τα οποία υπάγονται στη δραστηριότητα εκτροφής, όπως για παράδειγμα τα κουνέλια. Εν πάση περιπτώσει, η πρόταση αναμενόταν από καιρό, εφόσον αν και υπάρχουν ήδη σε εθνικό επίπεδο κανόνες που ρυθμίζουν τη βιολογική παραγωγή, θεωρείται ότι είναι απαραίτητοι κανόνες που να εναρμονίζουν σε επίπεδο Ευρωπαϊκής Ένωσης αυτού του είδους τις παραγωγές με αρκετή ελαστικότητα ώστε να διασφαλίζονται οι περιφερειακές διαφορές.
<P>
Εξάλλου, θα ήθελα να τονίσω ότι στη χώρα μου συγκεντρώνονται οι προϋποθέσεις που ευνοούν την ανάπτυξη της βιολογικής ζωικής παραγωγής, δεδομένου ότι διατηρείται μια σημαντική γενετική κληρονομιά αυτόνομων φυλών -βοοειδών, προβατοειδών, αιγοειδών και χοίρων- μεγάλης ανθεκτικότητας στην πλειοψηφία τους και προσαρμοσμένων στο περιβάλλον, κάτι που ευνοεί την εκτροφή τους και την εκτεταμένη εκμετάλλευσή τους. Κατά τη βιολογική έννοια έχουν επιτευχθεί στόχοι στον τομέα των πουλερικών, και η μελισσοκομία διατηρεί παράδοση και έχει αναπτυχθεί ώστε να προκύπτουν προϊόντα υψηλής ποιότητας, λόγω της αφθονίας και της ποικιλίας της μελιτοφόρας χλωρίδας που υπάρχει εκεί.
<P>
Η έγκριση αυτού του κανονισμού θεωρείται θετική για τον βιολογικό παραγωγικό τομέα, καθώς και ευνοϊκή για τους καταναλωτές, εφόσον προβλέπεται αυξανόμενη ζήτηση αυτών των προϊόντων που προέρχονται από τη βιολογική γεωργία και ευνοείται με τη σειρά της η εγκατάσταση μεικτών γεωργικών και κτηνοτροφικών συστημάτων που αντιπροσωπεύουν πλεονεκτήματα για αυτού του είδους τις εκμεταλλεύσεις. Όμως, κύριοι βουλευτές, δεν θα πρέπει να υποπέσουμε στο νόμο του εκκρεμούς. Όπως είπαν και οι συνάδελφοι, ο κ. Fantuzzi και η κ. Keppelhoff-Wiechert, πρόκειται για μια δευτερεύουσα και συμπληρωματική δραστηριότητα της παραδοσιακής γεωργίας, η οποία αρχίζει να ανοίγει το δρόμο της και την οποία εμείς, από πλευράς της Ομάδας μας, υποστηρίζουμε αποφασιστικά. Συγχαρητήρια, κ. Barthet-Mayer.

<SPEAKER ID=29 LANGUAGE="FR" NAME="Poisson">
Κύριε Πρόεδρε, αγαπητοί συνάδελφοι, καταρχήν θα ήθελα να συγχαρώ την κυρία Christine Barthet-Mayer για την πλήρη και αιχμηρή εισήγησή της πάνω σ'έναν τομέα του μέλλοντος όπως είναι η βιολογική γεωργία.
<P>
Ύστερα από την κρίση των τρελών αγελάδων, παρατηρήσαμε την αύξηση της ανησυχίας των Ευρωπαίων καταναλωτών σε σχέση με την ποιότητα και την προέλευση των προϊόντων διατροφής. Την παραμονή του ΧΧΙου αιώνα, όπου γίνεται πολλή συζήτηση για τη διεύρυνση προς την Ανατολή, η μεταρρύθμιση της γεωργικής πολιτικής της Σύσκεψης του Cork, η βιολογική γεωργία είναι μια εναλλακτική λύση που θα πρέπει να ληφθεί υπ΄όψη από τους αγρότες που επιθυμούν να διατηρήσουν ή να ξαναβρούν μια ποιότητα ζωής και έναν ορισμένο τρόπο να δουλεύουν με μια παραγωγή λιγότερο εντατική και με περισσότερο σεβασμό των φυσικών κύκλων.
<P>
Η βιολογική γεωργία δίνει τη δυνατότητα επίσης να συντηρήσουμε και να αξιοποιήσουμε τις περιοχές που βρίσκονται σε κάμψη, ή ακόμη που είναι εγκαταλειμμένες. Η βιολογική γεωργία κέρδισε εδώ και μερικά χρόνια την κυρίαρχη θέση. Έχει ξεπεραστεί ο χρόνος όπου οι αγρότες «βιο» εθεωρούντο καλοσυνάτοι και φωτισμένοι άνθρωποι. Σήμερα, η βιολογική γεωργία αναπτύσσεται με τρόπο κανονικό και αρμονικό εφόσον η αγορά της βιολογικής διατροφής αυξάνεται κατά 15 % το χρόνο. Για το λόγο αυτό, ως υπεύθυνοι, θα πρέπει να ορίσουμε πολύ σαφείς κανόνες και ελέγχους, όπως και σοβαρές πιστοποιήσεις ποιότητας των προϊόντων, ώστε να εγγυηθούμε στους καταναλωτές τον τρόπο παραγωγής και την προέλευση των βιολογικών αυτών προϊόντων. Η βιολογική γεωργία ενώ σε διεθνές επίπεδο είναι ελάχιστα ανεπτυγμένη μέχρι σήμερα, σε ευρωπαϊκό επίπεδο παραμένει βρίσκεται σε πρώτη επιλογή. Για το λόγο αυτό θα είμαι υπέρ αυτής της εξαιρετικά τεχνικής εισήγησης, της τόσο απαραίτητης προς όφελος της γεωργίας γενικότερα και της Ευρώπης πιο συγκεκριμένα.

<SPEAKER ID=30 LANGUAGE="SV" NAME="Olsson">
Κύριε Πρόεδρε, θέλω πρώτα να συγχαρώ την κα Barthet - Mayer για μια καλή έκθεση. Κατόπιν θέλω να σταματήσω μια στιγμή και να αναλογιστώ την αξία των λέξεων, διότι χρησιμοποιούμε την έννοια οικολογική γεωργία για κάτι που περιλαμβάνει το 1 % της αγροτικής παραγωγής. Δεν δείχνει στην πραγματικότητα τίποτα άλλο από το ότι η κοινωνία μας είναι πολύ συνθετική και ότι έχουμε πολύ μεγάλη εμπιστοσύνη σε μη βιώσιμες μεθόδους παραγωγής. Σ&#x02BC;αυτήν την περίσταση η οικολογική γεωργία σημαίνει φυσικά μια ουσιαστική συνεισφορά, την άκρη του δόρατος της εξέλιξης.
<P>
Θέλω να πώ ότι ακόμα και αν εμείς στην Σουηδία δεν τα καταφέραμε το ίδιο καλά όπως στην Αυστρία του Επιτρόπου Fischler, καταφέραμε όμως να περάσουμε πριν μερικά χρόνια ένα στόχο για 10 % οικολογικής καλλιέργειας ως το τέλος του αιώνα. Τώρα οδεύουμε με ταχείς ρυθμούς προς τα εκεί, κάτι που το βρίσκω πολύ ικανοποιητικό.
<P>
Το θέμα είναι να δημιουργήσουμε έναν κανονισμό που να είναι αρκετά απλός. Έχω μια ιδιαίτερη άποψη όσον αφορά την γενετική τεχνολογία διότι πιστεύω στην γενετική τεχνολογία ως τέτοια. Επειδή όμως σήμερα δεν μπορούμε να διαφοροποιήσουμε την καλή γενετική τεχνολογία από την κακή γενετική τεχνολογία, πρέπει να πούμε ότι θα πρέπει να απαγορευτούν όλοι οι γενετικά τροποποιημένοι οργανισμοί στην οικολογική καλλιέργεια. Δεν είναι αυτονόητο ότι θα πρέπει να είναι έτσι επ&#x02BC;άπειρον, διότι η γενετική τεχνολογία μπορεί να μας βοηθήσει να απομακρυνθούμε από τις μη φυσικές μεθόδους σε άλλες περιπτώσεις.
<P>
Ας μου επιτραπεί να τελειώσω λέγοντας ότι είναι σημαντικό να μην είμαστε πολύπλοκοι, να μην τα μπερδεύουμε πολύ, . Διότι κάποιες φορές υπάρχει μια ανίερη συμμαχία μεταξύ αυτών που επιδιώκουν διακαώς την επίσπευση της οικολογικής καλλιέργειας και των χειρότερων αντιπάλων της. θέλουν να κάνουν τον κανονισμό πολύ πολύπλοκο και μπερδεμένο. Θέλω να επιδιώξουμε αυστηρούς, αλλά απλούς κανόνες και διαρκώς περισσότερη οικολογική γεωργία.

<SPEAKER ID=31 LANGUAGE="EN" NAME="Hardstaff">
Κύριε Πρόεδρε, θέλω κι' εγώ να εκφράσω τα συγχαρητήριά μου προς την κ. BarthetMayer για την εξαίρετη έκθεσή της και ιδιαίτερα για την εργασία της σύνταξης συμβιβαστικών τροπολογιών ούτως ώστε να ληφθεί υπόψη η πληθώρα των πρόσθετων τροπολογιών που έχουν κατατεθεί στην Επιτροπή Γεωργίας και Ανάπτυξης της Υπαίθρου.
<P>
Για πάνω από 25 χρόνια υπάρχουν ολοένα αυξανόμενες ανησυχίες στην Ευρώπη για τον τρόπο με τον οποίο παράγουμε τα τρόφιμά μας στην πορεία για ολοένα και υψηλότερα επίπεδα παραγωγής. Οι ανησυχίες επικεντρώνονται στο εάν αυτό που θα έπρεπε να αποτελεί τη βάση της καλής ανθρώπινης υγείας - η τροφή μας - οδηγεί στην πραγματικότητα σε επιζήμιες επιπτώσεις μέσω κατάχρησης εντομοκτόνων, ζιζανιοκτόνων, τεχνητών λιπασμάτων, τεχνητών ορμονών, τακτική χρήση αντιβιοτικών και ακατάλληλων ζωοτροφών. Ως αποτέλεσμα, πολλά από τα ζώα που καταναλώνουμε υποφέρουν και εκείνα επίσης από δυσμενείς επιπτώσεις στην υγεία τους αλλά και από δύσκολες συνθήκες διαμονής. Όλα αυτά έχουν οδηγήσει στην αύξηση του ενδιαφέροντος προς τη βιολογική γεωργία ως μέσου διασφάλισης παραγωγής πράγματι θρεπτικών τροφίμων.
<P>
Η ενώπιόν μας πρόταση ασχολείται εις βάθος με τους κανονισμούς που θα διασφαλίσουν ότι ο καταναλωτής που αγοράζει κτηνοτροφικά προϊόντα βιολογικής παραγωγής παίρνει πράγματι τρόφιμο το οποίο έχει παραχθεί με φυσικό τρόπο από ζώα που έχουν διατραφεί με θρεπτικές φυσικές ζωοτροφές και έχουν αναπτυχθεί με μη εντατικές μορφές και κάτω από ανθρώπινες συνθήκες. Η έκθεση δεν ασχολείται συγκεκριμένα με την προστασία των ζώων αλλά με την καλή διατροφή και την αποφυγή του περιττού άγχους στα ζώα. Πάρα πολλοί καταναλωτές ενδιαφέρονται για τον τρόπο ανάπτυξης και τον τρόπο μεταφοράς των ζώων. Κατά συνέπεια προτείνω την υποστήριξη των Τροπολογιών Αριθ. 107, 108 και 109 σχετικά με τη μεταφορά των ζώων και τον αναγκαίο χώρο για την εκτροφή πουλερικών και μόσχων.
<P>
Είναι σαφές ότι δεν θα γίνει δια μιας βιολογική ολόκληρη η ευρωπαϊκή γεωργία. Δημιουργώντας όμως ένα παράδειγμα θρεπτικού και φιλικού προς τα ζώα τρόπου ανατροφής, οι παραγωγοί που θα ακολουθήσουν τον δρόμο αυτόν μπορούν να δείξουν στους άλλους το τι μπορεί να γίνει. Ήδη σημειώνονται κινήσεις στην καλλιέργεια των φυτών για ολοκληρωμένη γεωργική παραγωγή, βασικά θεμελιωμένη στις βιολογικές αρχές, μολονότι όχι εντελώς βιολογική. Υπάρχουν δύο εκμεταλλεύσεις επίδειξης στην εκλογική μου περιφέρεια του Λίνκολνσαϊρ. Ελπίζω ότι κατά τον ίδιο τρόπο τα μέτρα που βρίσκονται σήμερα ενώπιον του Σώματος θα ενθαρρύνουν όχι μόνο την ολοκληρωμένη βιολογική ανάπτυξη των ζώων αλλά και τη γενική βελτίωση της διατροφής τους ακόμη και από μή βιολογικούς παραγωγούς, ιδιαίτερα παραγωγούς πουλερικών και μόσχων, σύμφωνα με τις απαιτήσεις των καταναλωτών.

<SPEAKER ID=32 LANGUAGE="PT" NAME="Cunha">
Κύριε Πρόεδρε, κύριε Επίτροπε, αγαπητοί συνάδελφοι, όπως γνωρίζουμε, η παρούσα πρόταση κανονισμού έχει ως στόχο την εφαρμογή στο ζωικό τομέα του ήδη υφιστάμενου κανονισμού, από το 1991, για τα φυτικά προϊόντα. Είναι κρίμα που εμφανίζεται με αρκετά χρόνια καθυστέρηση, αλλά όπως λέει και η παροιμία μας «κάλιο αργά παρά ποτέ».
<P>
'Οπως πολλοί συνάδελφοι ήδη ανέφεραν, ο καθορισμός και η προαγωγή της βιολογικής παραγωγής ή ακόμη και της εκτατικής παραγωγής των γεωργικών προϊόντων, δεν αποτελεί, αφεαυτού, μία θαυματουργή λύση για την επίλυση των προβλημάτων της ευρωπαϊκής γεωργίας μας. Πρέπει επίσης να έχουμε συνείδηση ότι, για απλώς τεχνικούς λόγους, αυτή δεν είναι εφικτή σε πολλές περιστάσεις, κυρίως στις περιοχές με μικρές και ιδιαίτερα μικρές γεωργικές εκμεταλλεύσεις.
<P>
Πρέπει επίσης να έχουμε συνείδηση ότι η βιολογική καλλιέργεια συνεπάγεται, κατά γενικό κανόνα, πιο υψηλό κόστος παραγωγής, τουλάχιστο σε πρώτη φάση, γι'αυτό και προορίζεται βασικά σε μία ελίτ καταναλωτών με μεγαλύτερη αγοραστική δύναμη. Αλλά, παρά το γεγονός αυτό, η βιολογική παραγωγή αποτελεί, χωρίς αμφιβολία, μία υποσχόμενη διάσταση της ευρωπαϊκής γεωργίας, για τρεις βασικούς λόγους: πρώτον, διότι μπορεί πιο εύκολα να κερδίσει την εμπιστοσύνη των καταναλωτών, παρά το γεγονός ότι η βιολογική παραγωγή δεν είναι ο μοναδικός ασφαλής τρόπος παραγωγής· δεύτερον, διότι αποτελεί έναν τρόπο αξιοποίησης των παραγωγικών πόρων, των συστημάτων εκμετάλλευσης ή περιοχών που διαφορετικά θα είχαν δυσκολίες ανταγωνισμού, κυρίως μετά από τη Συμφωνία της GATT· τρίτον, διότι εμπεριέχει ένα σεβασμό για τις αγροτοοικολογικές συνθήκες και επομένως αποτελεί ένα σημαντικό τρόπο επανασυμφιλίωσης της γεωργίας με το περιβάλλον και τη φύση.
<P>
'Οπως ανέφερα προηγουμένως, καμία μεμονωμένη πολιτική δεν θα είναι ικανή, από μόνη της, να επιλύσει τα προβλήματα μίας ευρωπαϊκής γεωργίας τόσο ετερογενούς όσο είναι η δική μας. Ούτε η βιολογική γεωργία, ούτε η πολιτική ποιότητας, ούτε η πολιτική τιμών και αγορών, ούτε η πολιτική διαρθρώσεων θα είναι ικανές, από μόνες τους, να επιλύσουν αυτά τα προβλήματα. 'Ολες αυτές οι πολιτικές είναι αναγκαίες, αλλά πρέπει να είναι εξισορροπημένες μεταξύ τους και να δρου κατά τρόπο συναρθρωμένο. Είναι απαραίτητο επομένως η Κοινή Γεωργική Πολιτική, η ΚΓΠ, να εξελιχθεί προς μία μεγαλύτερη ισορροπία μεταξύ αυτών των διαφόρων συνιστωσών εφόσον, στο παρελθόν και σήμερα ακόμη, παρουσιάζει σημαντικές ανισορροπίες, όπως αποδεικνύει το 90 % του προϋπολογισμού που αφιερώνεται στη συνιστώσα των τιμών και αγορών, ενώ το 10 % μόνο αφιερώνεται στις διαρθρώσεις και οι πενιχροί δημοσιονομικοί πόροι πλήττουν την πολιτική ποιότητας και τη βιολογική παραγωγή.
<P>
Και ακόμη πρέπει να αναπτύξουμε την πολιτική αγροτικής ανάπτυξης, που αποτελεί άλλη μία σημαντική διάσταση μίας ισόρροπης μελλοντικής ΚΓΠ, ικανής να ανταποκρίνεται σε όλα τα ευρωπαϊκά γεωργικά συστήματα και όχι μόνο σε μερικά από αυτά. Θα ήθελα, τέλος, να υπενθυμίσω ότι είναι βασικό να εργασθούμε προκειμένου να απαιτείται μία αξιόπιστη πιστοποίηση εκ μέρους των οργανώσεων παραγωγών και να διασφαλιστεί ότι, στον προσεχή γύρο της GATT, οι κανόνες βιολογικής παραγωγής θα είναι ισότιμοι για όλους τους εμπορικούς εταίρους έτσι ώστε να αποτραπεί η στρέβλωση του ανταγωνισμού εκ μέρους τρίτων χωρών.
<P>
Για να ολοκληρώσω θα ήθελα απλώς να συγχαρώ τη συνάδελφό μου κ. Barthet-Mayer για τη σοβαρότατη, ουσιαστική και επαγγελματική εργασία που ανέπτυξε σε αυτή την έκθεσή της.

<SPEAKER ID=33 LANGUAGE="FI" NAME="Piha">
Αξιότιμε κύριε Πρόεδρε, η παραγομένη πλησίον του καταναλωτή καθαρή τροφή είναι ιδιαίτερα σημαντική για τους Ευρωπαίους. Γι' αυτό και η ΕΕ πρέπει να υποστηρίξει την παραγωγή με βιολογικό, ήτοι οργανικό, τρόπο γεωργικών προϊόντων και να επιδιώξει ενεργά να βρει τρόπους για την ενίσχυση της παραγωγής αυτής.
<P>
Δεδομένου ότι η εισηγήτρια επισημαίνει την άποψη αυτή στην έκθεσή της, οφείλω να την ευχαριστήσω. Δυστυχώς, όμως, η κυρία Μπαρτέ-Μάγιερ έπρεπε να καταρτίσει την έκθεσή της σε υπερβολικά μικρό χρονικό διάστημα με αποτέλεσμα αυτή να παρουσιάζει ελλείψεις γεγονός το οποίο επιβεβαιώνεται, μεταξύ άλλων, και από τον μεγάλο αριθμό των προτάσεων τροποποίησης. Ενώ η έκθεση εξετάζει ορισμένα θέματα λεπτομερώς, άλλα, ιδιαιτέρως σημαντικά, έχουν αγνοηθεί τελείως. Ενδεικτικά αναφέρω ότι τα συμφέροντα των βορείων περιοχών της Ένωσης δεν έχουν ληφθεί επαρκώς υπόψη. Ήδη σήμερα η ΕΕ δίδει την εντύπωση στους πολίτες ότι δεν επιδιώκει τη συνεργασία όλων για την επίτευξη πανευρωπαϊκών στόχων, αλλά αποτελεί, κατά κάποιο τρόπο, ένα τεράστιο έργο στον τομέα της γεωργίας. Όπως γνωρίζουμε, το 60 % του προϋπολογισμού της ΕΕ διατίθεται, ήδη, στην γεωργία. Συνεπώς, δεν υπάρχει λόγος να αυξηθεί το εν λόγω ποσοστό και περαιτέρω. Πιστεύω ότι εάν αναθεωρηθεί ο τρόπος κατανομής των ήδη υφισταμένων για την ενίσχυση της γεωργίας κοινοτικών κονδυλίων, θα εξασφαλισθούν αυτομάτως και τα μέσα για την ενίσχυση της βιολογικής παραγωγής των γεωργικών προϊόντων σε επίπεδο ΕΕ. Παρ' όλο αυτό, οι πρωτοβουλίες που αποβλέπουν σε εναρμόνιση της φορολόγησης είναι, πολλές φορές, υπερβολικές. Το Ευρωπαϊκό Κοινοβούλιο οφείλει, πότε πότε, να τηρεί επιφυλακτική στάση. Βάσει της αρχής της επικουρικότητας, οι αποφάσεις για την φορολογία πρέπει, και στη συνέχεια να λαμβάνονται σε εθνικό επίπεδο.
<P>
Προϋπόθεση για την ενίσχυση της βιολογικής παραγωγής είναι να χρησιμοποιούνται κατ' αυτήν αποκλειστικά και μόνον φυσικοί μέθοδοι. Δεδομένου ότι δεν διαθέτουμε, προς το παρόν, επαρκείς πληροφορίες σχετικά με τις συνέπειες από την κατανάλωση γενετικά τροποποιημένων ειδών διατροφής, πρέπει να απαγορευθεί η χρήση για διατροφή, π.χ. φυτών τα οποία έχουν παραχθεί μέσω γενετικής τροποποίησης οργανισμών, και, ως εκ τούτου, και η χρήση τους κατά την φάση κατεργασίας προϊόντων προοριζομένων για διατροφή.
<P>
Στην έκθεση γίνεται, επίσης, λόγος για τις μεταφορές ζώων. Ο Φινλανδός, τουλάχιστον, καταναλωτής απαιτεί να πραγματοποιούνται οι μεταφορές ζώων κατά τρόπο ηθικά αποδεκτό και ούτως ώστε να μειώνεται στο ελάχιστο το αίσθημα έντασης που αισθάνονται τα ζώα κατά τη μεταφορά τους. Παρ' όλο που οι διατάξεις εν σχέσει με την παροχή πληροφοριών σχετικά με την προέλευση των προϊόντων δεν μπορεί να εναρμονισθούν εύκολα, ο Φινλανδός καταναλωτής έχει, κατά τη γνώμη μου, το αναφαίρετο δικαίωμα να απαιτεί να ενημερώνεται τόσο για τους τρόπους μεταφοράς των ζώων όσο και για την γεωγραφική προέλευση των γεωργικών προϊόντων τα οποία προτίθεται να αγοράσει.
<P>
Η κτηνοτροφική παραγωγή στη Φινλανδία διέπεται από υψηλές προδιαγραφές οι οποίες αφορούν και την καλή μεταχείριση των ζώων. Γι' αυτό και πιστεύω ότι το περιεχόμενο της έκθεσης χαρακτηρίζεται, μέχρι ενός σημείου, από υποκρισία δεδομένου ότι δεν είναι δυνατόν να επιδιώκουμε σοβαρά να βελτιωθούν οι συνθήκες μεταχείρισης των ζώων τη στιγμή που ο Γάλλος καλοφαγάς απαιτεί από τους παραγωγούς φουαγκρά το οποίο να «λυώνει» στο στόμα. Όταν προσπαθούμε μετά μανίας να θεσπίσουμε κοινές προδιαγραφές που να ισχύουν για όλους λησμονούμε, πολλές φορές, ότι τελικά η αλλαγή στη συμπεριφορά των ανθρώπων, και όχι οι ευρωπαϊκές προδιαγραφές, είναι αυτή που θα επιφέρει τις ποθητές αλλαγές εν σχέσει με την μεταχείριση των ζώων.

<SPEAKER ID=34 NAME="Fischler">
Kύριε Πρόεδρε, αξιότιμοι κυρίες και κύριοι, κατ' αρχήν επιτρέψτε μου να ευχαριστήσω θερμά κι εγώ την εισηγήτρια κ. Barthet-Mayer, αλλά και την Eπιτροπή Γεωργίας και Aνάπτυξης της Yπαίθρου, καθώς και την Eπιτροπή Περιβάλλοντος, Δημόσιας Yγείας και Προστασίας των Kαταναλωτών για την εξαιρετική τους δουλειά. Oι επιτροπές προσπάθησαν πράγματι να βελτιώσουν την πρόταση, όχι μόνο στις βασικές της πτυχές, αλλά και σε πολλά μεμονωμένα τεχνικά θέματα. Aπό το 1991, που με τον κανονισμό 2002 θεσπίσθηκε η βασική διάταξη για το βιολογικό τρόπο παραγωγής γεωργικών προϊόντων, η σημασία της αυξανόταν μόνιμα στην Eυρωπαϊκή Ένωση. Παράλληλα, και ο κανονισμός 2078 του 1992, σχετικά με τις μεθόδους γεωργικής παραγωγής, που συμμορφώνονται με τις απαιτήσεις προστασίας του περιβάλλοντος καθώς και με τη διατήρηση του φυσικού χώρου, συνέβαλε σημαντικά στην εξέλιξη αυτή. H ισχύουσα ρύθμιση για προϊόντα φυτικής παραγωγής, ωστόσο, θα πρέπει να συμπληρωθεί επειγόντως με κανόνες για τη βιολογική κτηνοτροφία, ούτως ώστε να παράγονται όλα τα βιολογικά τρόφιμα μέσα σε κλίμα καθαρού ανταγωνισμού και να προσφέρεται υψηλός βαθμός εμπιστοσύνης στον καταναλωτή.
<P>
Στην έκθεση ασκείται έντονη πίεση για την απαγόρευση της χρήσης γενετικά τροποποιημένων οργανισμών και προϊόντων τους, στο βιολογικό τρόπο παραγωγής γεωργικών προϊόντων, καθώς και στη μεταποίησή τους. Tην άποψη αυτή συμμερίζονται οι σύνδεσμοι παραγωγών που εφαρμόζουν βιολογικό τρόπο παραγωγής, καθώς και τα περισσότερα κράτη μέλη. Γι' αυτό και η Eπιτροπή δέχεται ότι η χρήση γενετικά τροποποιημένων οργανισμών και προϊόντων τους, δεν ανταποκρίνεται σ' αυτό που προσδοκά, προς το παρόν, ο καταναλωτής από τα γεωργικά προϊόντα και τα τρόφιμα, που παράγονται με βιολογικό τρόπο.
<P>
Γι' αυτό και η Eπιτροπή είναι πρόθυμη να δεχθεί την απαγόρευση αυτή, σύμφωνα με τις τροπολογίες 8, 26, καθώς και 24 και 28, τελευταία φράση, σε μια αιτιολογική σκέψη του κανονισμού, καθώς και στα βασικά του άρθρα 5 και 6. Bεβαίως, θα πρέπει να οριστεί επακριβώς η έννοια των γενετικά τροποποιημένων οργανισμών, και να γίνει και σ' αυτό το κείμενο του κανονισμού αναφορά στον ορισμό της οδηγίας 220/90, σχετικά με τη σκόπιμη απελευθέρωση στο περιβάλλον γενετικά τροποποιημένων οργανισμών. Έτσι όμως θα ήταν περιττές οι τροπολογίες 13, 14, 35, 36, 41, 52, 63, 73, και 112, μια και η απαγόρευση επαναλαμβάνεται σε διάφορα σημεία των αιτιολογικών σκέψεων και των τεχνικών παραρτημάτων.
<P>
Ωστόσο, μπορούμε να συμφωνήσουμε με την επανάληψη της απαγόρευσης αυτής σε ορισμένα βασικά σημεία του παραρτήματος I, σύμφωνα με την τροπολογία 64. Tο ίδιο ισχύει, κατά βάσιν, και για τις τροπολογίες 97 και 99, καθώς αυτές προσαρμόζουν τις διατάξεις του παραρτήματος IV στη γενική απαγόρευση των άρθρων του κανονισμού.
<P>
Ως νομική βάση, κυρίες και κύριοι, η Eπιτροπή επιλέγει το άρθρο 43. Διότι, το μέτρο αυτό αφορά αφενός, και κατά κύριο λόγο, τη ρύθμιση και την προώθηση του βιολογικού τρόπου παραγωγής και συνεπώς δεν έχει καμιά στοχοθέτηση σχετική με την πολιτική για την υγεία. Aφετέρου, το θέμα είναι να ενταχθεί η πτυχή της ζωικής παραγωγής σ' ένα ισχύον νομοθετικό πλαίσιο, σ' έναν ισχύοντα κανονισμό, δηλαδή στο βιολογικό τρόπο παραγωγής γεωργικών προϊόντων. Γι' αυτό και, κατά την άποψή μας, οι νομικές βάσεις θα πρέπει να παρουσιάζουν συνοχή. Έτσι, για μένα, δεν είναι αποδεκτή η τροπολογία 110.
<P>
Tις τροπολογίες 21 και 87 μπορώ να τις αποδεχθώ, καθώς, ως κανόνες σήμανσης και διατάξεις ελέγχου του κανονισμού, θα πρέπει να επεκταθούν χωρίς χρονοτριβή και στα ζωικά προϊόντα ειδών, για τα οποία οι επακριβείς κανόνες παραγωγής θα εκπονηθούν αργότερα. Aντίθετα, νομίζω πως χρειάζεται μια πιο διεξοδική εξέταση της τροπολογίας 20, σχετικά με την επέκταση της ρύθμισης στη σήμανση και τη διάθεση στην αγορά βιολογικών ζωοτροφών ζωικής προέλευσης, και των τροπολογιών 23 και 29, σχετικά με τα ειδικά μέτρα και τις κυρώσεις στην περίπτωση παράβασης.
<P>
Eκτός τούτου φοβάμαι, πως με τους πρόσθετους όρους, που προκύπτουν από τις τροποποιήσεις αυτές, θα επιβαρυνόταν η όλη εφαρμογή του κανονισμού, μια και η Eπιτροπή και τα κράτη μέλη διαθέτουν μόνο περιορισμένα μέσα και δυνατότητες. Ωστόσο, η Eπιτροπή είναι διατεθειμένη να επανεξετάσει τα σημεία αυτά, στα πλαίσια μιας μελλοντικής τροποποίησης του κανονισμού.
<P>
Tην τροπολογία 22, σχετικά με τη βελτίωση της προστασίας ορισμένων εκφράσεων, που χρησιμοποιούνται στη σήμανση των βιολογικών προϊόντων, δεν μπορώ παρά να την επιδοκιμάσω. Tο πρώτο μέρος των τροπολογιών 24 και 113, για διαγραφή των ενδείξεων που αναφέρονται στην αλλαγή του τρόπου παραγωγής στις εκμεταλλεύσεις, κατά τη σήμανση ζωικών προϊόντων, όπως και την τροπολογία 30, που αφορά την απόδειξη προέλευσης των ζωικών προϊόντων σ' όλη τη διαδικασία της παραγωγής και της εμπορίας, τα αποδέχομαι.
<P>
Όσον αφορά τη θέσπιση ενός ανάλογου λογοτύπου της EE, μπορώ να σας διαβεβαιώσω ότι η Eπιτροπή θα ξεκινήσει τις προετοιμασίες, όσο γίνεται νωρίτερα. Ωστόσο, η προθεσμία της 1ης Iανουαρίου 1998, που αναφέρεται στην τροπολογία 31, δε μου φαίνεται ρεαλιστική, και γι' αυτό δεν είναι αποδεκτή. Eπίσης, και με την πρόταση της τροπολογίας 32, να χρησιμοποιείται το επίσημο λογότυπο και για προϊόντα από τρίτες χώρες, δεν μπορεί να συμφωνήσει η Eπιτροπή, επειδή, ούτε αυτή αλλά ούτε και τα κράτη μέλη έχουν άμεσο και διαρκή έλεγχο της αυστηρής εφαρμογής και επιτήρησης των διατάξεων σε τρίτες χώρες.
<P>
Mε πολύ ενδιαφέρον έλαβα γνώση των τροπολογιών που αναφέρονται στη διάθεση των αναγκαίων δημοσιονομικών πόρων, για την εφαρμογή του κανονισμού 2092. Xωρίς ακριβή προϋπολογισμό των σχετικών πόρων, δεν μπορώ βέβαια να δεχθώ τυπικά τις τροπολογίες αυτές. Ωστόσο θα μεριμνήσω να προταθούν κατάλληλες πιστώσεις, στα πλαίσια της κανονικής δημοσιονομικής διαδικασίας, κι ελπίζω τότε και στην υποστήριξη του Σεβαστού σας Σώματος, ώστε να μπορέσουν να διατεθούν πράγματι οι αναγκαίες πιστώσεις στον τομέα αυτό.
<P>
Tέλος, επιτρέψτε μου να εκφράσω την πλήρη εκτίμησή μου στο Kοινοβούλιο για το ότι δεν φείσθηκε κόπων, προκειμένου να εξετάσει λεπτομερώς τις πολυάριθμες τεχνικές απαιτήσεις στο βιολογικό τρόπο ζωικής παραγωγής. Για την Eπιτροπή, οι τροπολογίες 5, 6, 9, 10, 11, 16, 19, 22, 27, 34, 47, 48, 49, 55, 56, 60, 62, 66, 67, 69 έως 72, 74, 75, 82, 88, 93, 94, 111, 116, 119, 124 και 125, επιφέρουν τεχνικές ή συντακτικές βελτιώσεις στην αρχική πρόταση, τις οποίες δέχεται ευχαρίστως, είτε αμετάβλητες, είτε κατά βάσιν, με μια καταλληλότερη διατύπωση ενδεχομένως.
<P>
Aντίθετα, η Eπιτροπή δεν μπορεί να συμφωνήσει με τις τεχνικές ή συντακτικές βελτιώσεις των τροπολογιών 1, 4, 12, 15, 17, 18, 25, 33, 38, 40, 41, 46, 51, 54, 57, 61, 65, 77 έως 80, 85, 90, 95, 96, 98, 100, 102, 105 έως 109, 114, 115, 118 και 120 έως 122.
<P>
Mερικώς αποδεκτές, για μας, είναι οι τροπολογίες 2, 3, 7, 37, 42 έως 45, 50, 52, 53, 58, 59, 63, 68, 76, 81 έως 84, 86, 87, 89, 91, 92, 103, 117 και 123, αλλά κι εδώ με καταλληλότερες διατυπώσεις ενδεχομένως.
<P>
Kυρίες και κύριοι, η Eπιτροπή έχει την πεποίθηση ότι ο κανονισμός αυτός, μετά την ψήφισή του, θα συμβάλει στην περαιτέρω ανάπτυξη του βιολογικού τρόπου παραγωγής γεωργικών προϊόντων, κι έτσι ανταποκρίνεται στο αυξημένο ενδιαφέρον των καταναλωτών για τα προϊόντα αυτά.
<P>
Tελειώνοντας, επιτρέψτε μου να εκφράσω και πάλι σε σας, κυρία Barthet-Mayer, τις θερμές ευχαριστίες μου για τις προσπάθειές σας να συντάξετε αυτή τη θαυμάσια έκθεση, καθώς και στο Kοινοβούλιο, για την ιδιαίτερα θετική συμβολή του στη συζήτηση αυτή.

<SPEAKER ID=35 NAME="Πρόεδρος">
Ευχαριστώ πολύ, Επίτροπε κύριε Fischler.
<P>
Η συζήτηση έληξε.
<P>
Η ψηφοφορία θα διεξαχθεί καταρχήν αύριο, εφόσον είναι απαραίτητο να περιμένουμε τη γνωμοδότηση της Επιτροπής Νομικών Θεμάτων σχετικά με μία τροπολογία η οποία αφορά τη νομική βάση της έκθεσης αυτής.

<CHAPTER ID=5>
Γεωργία και ενώσεις παραγωγών
<SPEAKER ID=36 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0132/97) της κ. Redondo Jimιnez, εξ ονόματος της Επιτροπής Γεωργίας και Αγροτικής Ανάπτυξης, σχετικά με τις προτάσεις κανονισμού του Συμβουλίου για:
<P>
I.τη βελτίωση της αποτελεσματικότητας των γεωργικών διαρθρώσεων (COM(96)0058 - C4-0234/96-96/0044(CNS)) II. τη βελτίωση των προϋποθέσεων μεταποίησης και εμπορίας των γεωργικών προϊόντων (COM(96)0058 - C40235/96-96/0045(CNS)) III. τις ομάδες παραγωγών και τις ενώσεις αυτών (COM(96)0058 -C4-0236/96-96/0046(CNS)).
<SPEAKER ID=37 NAME="Redondo Jimιnez">
Κύριε Πρόεδρε, κύριε Επίτροπε, κύριοι βουλευτές, με την ευκαιρία της έγκρισης του Κανονισμού Αριθ. 2843 του έτους 1994, το Συμβούλιο ανέλαβε τη δέσμευση να κωδικοποιήσει τους κανονισμούς που αφορούν το στόχο 5 Α δεδομένου ότι, εφόσον έχουν τροποποιηθεί περισσότερο από δώδεκα φορές μετά τη θέσπισή τους, τα ισχύοντα κείμενα είναι σήμερα δυσανάγνωστα και δυσνόητα για τους μη ειδικούς στην πολιτική γεωργικών διαρθρώσεων. Το Συμβούλιο προτείνει την τροποποίηση του Κανονισμού Αριθ. 2328 του 1991 σχετικά με την αποτελεσματικότητα των γεωργικών διαρθρώσεων, του Κανονισμού Αριθ. 866 του 1990 σχετικά με τις συνθήκες μεταποίησης και εμπορίας των γεωργικών προϊόντων, και του Κανονισμού Αριθ. 1360 του 1978 σχετικά με τις ενώσεις παραγωγών.
<P>
Εξάλλου, όσον αφορά τον Κανονισμό Αριθ. 2328 του 1991 που ρυθμίζει τις αντισταθμιστικές αποζημιώσεις σε μειονεκτικές περιοχές, των οποίων τα κριτήρια οροθέτησης αναφέρονται στον Κανονισμό Αριθ. 268 του 1975 του Συμβουλίου, θεωρείται σκόπιμο να ενταχθεί ο Κανονισμός αυτός στη νέα σύνταξη του Κανονισμού 2328. Επιπλέον, εισάγονται τροποποιήσεις που απλοποιούν το κείμενο και διευκολύνουν την κατανόηση των άρθρων, ενώ επιχειρείται να διατηρηθεί ως και η αρίθμηση ώστε να αποφευχθούν προσπάθειες απομνημόνευσης για τους συνήθεις χρήστες των κειμένων, και τα ποσά των ενισχύσεων του Κανονισμού 2328 μεταφέρονται σε Παράρτημα, ώστε να διευκολύνεται η περιοδική τους αναπροσαρμογή.
<P>
Η προσπάθεια αυτή συγκέντρωσης των κειμένων και βελτίωσης της αναγνωσιμότητάς τους ξεπερνά την απλή κωδικοποίηση, τόσο λόγω της εμβέλειάς της όσο και λόγω της νέας έκδοσης του Κανονισμού, γι' αυτό και η εν λόγω κωδικοποίηση αποτελεί αναδιαμόρφωση, και για το λόγο αυτόν προτείνεται μία τροπολογία και στις τρεις προτάσεις κανονισμού. Επίσης, προτείνονται τροπολογίες επί ορισμένων ζητημάτων οι οποίες, χωρίς να αφορούν βασικές πτυχές, διευκρινίζουν και βελτιώνουν το περιεχόμενο των κειμένων και διευκολύνουν την εφαρμογή τους.
<P>
Θα ήθελα να επισημάνω εκείνες που επηρεάζουν τη βελτίωση της αποτελεσματικότητας των γεωργικών διαρθρώσεων, και αναφέρονται στα εξής σημεία: Πρώτον, στη βελτίωση του ορισμού της απ' ευθείας πώλησης προϊόντων του αγροκτήματος, εφόσον υπάρχουν αγροκτήματα με δύσκολη πρόσβαση στα οποία πρέπει να επιτραπεί ένα σημείο πώλησης σε ευπρόσιτα μέρη, εάν και εφόσον πωλούνται προϊόντα που παράγονται αποκλειστικά στο εν λόγω αγρόκτημα. Δεύτερον, και όσον αφορά την εξοικονόμηση ενέργειας, θεωρούμε σημαντικό στοιχείο εκείνο που αναφέρεται στις ενισχύσεις στις επενδύσεις ώστε να μειωθεί η κατανάλωση ύδατος στις εκμεταλλεύσεις. Οι πάντες έχουν επίγνωση των διαρθρωτικών προβλημάτων που δημιουργεί η ξηρασία, και οτιδήποτε ευνοεί την εξοικονόμηση ύδατος και μειώνει την κατανάλωσή του πρέπει να ευνοείται σε αυτό το κείμενο, να περιλαμβάνεται και να επισημαίνεται. Τρίτον, και όσον αφορά την απαγόρευση των ενισχύσεων στη χοιροτροφία, προτείνουμε μία εξαίρεση: τους χοίρους τύπου «montanera», που αφορά στη χώρα μου το χοίρο της Ιβηρικής, εφόσον ευνοεί το τοπικό οικοσύστημα, δεν είναι ρυπογόνος και η εκμετάλλευσή του βασίζεται στην εκτατική βοσκή. Τέταρτον, θα πρέπει να συμπληρωθεί ο ορισμός του τομέα «αυγών και πουλερικών» υπό την έννοια του Κανονισμού Αριθ. 277/75. Και πέμπτον, η αντικατάσταση δομικών στοιχείων που καταστράφηκαν ή υπέστησαν φθορά λόγω φυσικών καταστροφών θα πρέπει να εξετάζεται στις ειδικές περιπτώσεις που εξαιρούνται από τους περιορισμούς στους οποίους αναφέρεται το άρθρο 12, παράγραφος 3.
<P>
Εν πάση περιπτώσει, θα ήθελα να συγχαρώ την Επιτροπή διότι προέβη σε αυτήν την αναδιαμόρφωση της νομοθεσίας σε θέματα γεωργικών διαρθρώσεων, διότι επηρεάζει την εδραίωση της γεωργικής διαρθρωτικής πολιτικής και διότι θέτει τις βάσεις προκειμένου να αντιμετωπιστούν δύο σημαντικές προκλήσεις που παρουσιάζονται σήμερα: η μεταρρύθμιση των διαρθρωτικών Ταμείων και η διεύρυνση προς τις χώρες της Κεντρικής και Ανατολικής Ευρώπης. Η διαρθρωτική πολιτική οφείλει να αποτελεί τον κεντρικό άξονα του αγροτικού κόσμου, και ο κεντρικός αυτός άξονας δεν θα είναι ποτέ μόνον ο τουρισμός ή μόνον η χειροτεχνία, αλλά οφείλει να βασίζεται στις γεωργικές και κτηνοτροφικές δραστηριότητες που θα εξασφαλίζουν, με ένα μίνιμουμ αποτελεσματικότητας, τη διατήρηση επαρκών πόρων για την επίτευξη των στόχων που έχουν τεθεί.
<P>
Κύριε Επίτροπε, κύριε Πρόεδρε, κύριοι βουλευτές, βρισκόμαστε μπροστά σε ένα κείμενο που αποτελεί μια απλή νομική αναδιαμόρφωση των εν ισχύ κειμένων με σκοπό τη βελτίωση της κατανόησης και της ανάγνωσής τους, και όχι μπροστά σε μια ουσιαστική τροποποίηση αυτών των κειμένων. Πρόκειται απλώς για μια αναδιαμόρφωση. Γι' αυτό και επιτρέψαμε στον εαυτό μας κάποιες διευκρινίσεις σχετικά με τη βελτίωση και τη θέση του σε λειτουργία, και ζητώ από την Επιτροπή και από τον κύριο Επίτροπο εδώ παρόντα, να ληφθούν υπόψη και να διευκρινιστούν ώσπου να φτάσουμε στην κατάλληλη διαδικαστική στιγμή... Όχι να διευκρινιστούν -βλέπω ότι ο κύριος Επίτροπος κουνάει το κεφάλι- αλλά να γίνουν κατανοητές και αποδεκτές από την Επιτροπή ώσπου να φτάσουμε στην κατάλληλη διαδικαστική στιγμή ώστε να πραγματοποιήσουμε την πραγματική σε βάθος μεταρρύθμιση αυτών των νομικών κειμένων, ορισμένα από τα οποία είναι πλέον κάπως απαρχαιωμένα.

<SPEAKER ID=38 LANGUAGE="IT" NAME="Fantuzzi">
Κύριε Πρόεδρε, η συνάδελφος Redondo επετέλεσε μία πολύ καλή εργασία. Φυσικά πρόκειται για μία πρόταση κωδικοποίησης τριών κανονισμών και, συνεπώς, για μία πολύ τεχνική διαδικασία. Θα ήθελα με την ευκαιρία της παρουσίας του επιτρόπου να του επισημάνω δύο προβλήματα: το πρώτο αφορά, κατά τη γνώμη μου, τη σε βάθος ανάλυση των μέτρων του στόχου 5 Α. Η κωδικοποίηση, κατά την άποψή μου, δεν κάνει τίποτε άλλο από το να καταγράφει μία καθυστέρηση: τακτοποιούμε το ζήτημα από τυπικής πλευράς, αλλά στην ουσία, οι κανονισμοί του 5 Α αρχίζουν κατά κάποιο τρόπο να δείχνουν τα σημάδια του χρόνου. Θα έπρεπε να υπάρξει ένας ευρύς στοχασμός σχετικά με τη χρησιμοποίησή τους και τις ανάγκες ανανέωσης που προκύπτουν: πρέπει να μελετήσουμε, παραδείγματος χάρη, τον 2328 -τα μέτρα υπέρ των νέων, που έχουν μόνο εν μέρει χρησιμοποιηθεί- ή τον 866, διότι πλέον οι παρεμβάσεις για την προσαρμογή των δομών μετατροπής και εμπορίας δεν αφορούν πια την επένδυση σε νέα δομικά στοιχεία. συχνά δημιουργείται η ανάγκη επενδύσεων σε «άυλα» δομικά στοιχεία, σε σήματα, σε ήδη υπάρχουσες διαρθρώσεις, δηλαδή σε πράγματα που δεν περιλαμβάνονται στο πεδίο εφαρμογής του εν λόγω κανονισμού και που συνεπώς προδικάζουν την αποτελεσματικότητά του.
<P>
Αυτό είναι το πρώτο ζήτημα, που έχει να κάνει με το παρελθόν. Το δεύτερο πρόβλημα αφορά το μέλλον, κύριε επίτροπε. Δεν θα ήθελα να βγω από το θέμα που συζητούμε, ούτε να τιτλοφορήσω την παρέμβασή μου με την έκφραση, παραδείγματος χάρη, »Ας λησμονήσουμε το Cork», ωστόσο μετά το φόρουμ του Cork για τη συνοχή φαίνεται ότι ο στόχος 5 Α δεν έχει μέλλον. Θα ήθελα συνεπώς να σας ζητήσω να μας φωτίστε στο θέμα αυτό διότι, εάν κατάλαβα, οι δύο μεγάλοι προσανατολισμοί, θεματικοί και γεωγραφικοί, θα αποκλείουν, στην ουσία, την επαναπαρουσίαση οριζοντίων μέτρων όπως αυτά που προβλέπει ο 5 Α.
<P>
Φαίνεται μάλιστα ότι υπάρχουν ορισμένοι που θέλουν να διαγραφεί από τα διαρθρωτικά μέτρα η ίδια η έννοια της γεωργίας ως ιδιαίτερης κατηγορίας. Με εκπλήσσει κατά κάποιο τρόπο αυτή η κατάσταση και αναρωτιέμαι: τι ήταν στην πραγματικότητα το φόρουμ του Cork, μία ευκαιρία για να περάσουμε ευχάριστα το Σαββατοκύριακο, ή θα καταστεί ο στρατηγικός άξονας για το μέλλον των Διαρθρωτικών Ταμείων; Μου φαίνεται ότι αποτελεί ένα σοβαρό ερωτηματικό. Από αυτή την άποψη σας ζητώ, κύριε επίτροπε, να μας διευκρινίσετε με τη σημερινή ευκαιρία την κατάσταση.

<SPEAKER ID=39 LANGUAGE="DE" NAME="Keppelhoff-Wiechert">
Κύριε Πρόεδρε, κύριε Eπίτροπε, ο κανονισμός για τη βελτίωση της αποτελεσματικότητας της γεωργικής διάρθρωσης, αποτελεί τον κεντρικό κανονισμό για την προσαρμογή της. Aυτές οι επενδυτικές ενισχύσεις σε μεμονωμένες εκμεταλλεύσεις είναι πολύ σημαντικές, και τα μέτρα ενίσχυσης και εγκατάστασης νέων γεωργών αποτελούν μεγάλη βοήθεια. Oι ενισχύσεις σε νέους γεωργούς, ή για να αρχίσουν οι εκμεταλλεύσεις να τηρούν λογιστικά βιβλία, αν αυτό όντως δε γίνεται, είναι, κατά την άποψή μου, απαραίτητες.
<P>
Tα μέτρα θα στηρίξουν τα αγροτικά εισοδήματα, ιδιαίτερα στις μειονεκτικές και τις ορεινές περιοχές, διότι, τελικά, και η δική σας πολιτική προσέγγιση, κύριε Eπίτροπε, είναι να δώσετε τη μεγαλύτερη δυνατή ευκαιρία στη γεωργία της EE, που θα καλύπτει όλες τις εκτάσεις. Oι συνενώσεις εκμεταλλεύσεων, δηλαδή οι συνεργασίες, αποκτούν, κατά την άποψή μου, ολοένα και μεγαλύτερη σημασία, λόγω της έλλειψης προσωπικού κατά τις περιόδους αιχμής και λόγω του αυξανόμενου κόστους των μηχανών ανά εκτάριο. Για την αναδιάρθρωση πολλών γεωργικών εκμεταλλεύσεων, είναι επειγόντως απαραίτητη αυτή η στενότερη συνεργασία, και οι νέοι γεωργοί την χρησιμοποιούν, ολοένα και περισσότερο.
<P>
H Eπιτροπή θίγει την ανάγκη αυτή στην πρόταση κανονισμού, πράγμα που το επιδοκιμάζω άλλωστε κατηγορηματικά. Σχετικά με το άρθρο 6 παράγραφο 4, θα ήθελα να επισημάνω ιδιαίτερα μια τροπολογία. Θα θέλαμε επενδυτικές ενισχύσεις, για εκμεταλλεύσεις που βρίσκονται σε περιοχές όπου έχει μειωθεί αποδεδειγμένα ο συνολικός αριθμός των θέσεων χοίρων. Oι επενδυτικές ενισχύσεις δε θα 'πρεπε να έχουν σαν αποτέλεσμα να ξεπεραστεί ο αριθμός των αρχικών θέσεων χοίρων σ' αυτή την περιοχή. Eφόσον, όμως, επιδοκιμάζουμε ολοένα και περισσότερο την περιφερειακή παραγωγή, τότε θα πρέπει να εγκρίνουμε κι αυτή την τροπολογία, αν θέλουμε να μειώσουμε τους μεγάλους δρόμους μεταφοράς, ή αν η ανακούφιση των υφισταμένων σφαγείων είναι λογική.
<P>
Όσον αφορά τα μέτρα επαγγελματικής κατάρτισης, - εύκολα μπορείτε να το φαντασθείτε - επιθυμώ, φυσικά, να ληφθούν ιδιαίτερα υπόψη οι αγρότισσές μας, διότι η απευθείας εμπορία των προϊόντων τους είναι, κατά κύριο λόγο, δική τους δουλειά. Mε το μέλημα αυτό θα ενισχύσουν τη θέση των παραγωγών στην αγορά και θα την στηρίξουν, έναντι της αυξανόμενης υπερδύναμης του εμπορίου. Συνολικά, η κατατεθείσα αυτή πρόταση της κ. Redondo Jimιnez είναι τελείως αναμφισβήτητη. Έγιναν μικρές μόνον διαφοροποιήσεις, και οφείλουμε να την ευχαριστήσουμε όλως ιδιαιτέρως για τη δουλειά της.

<SPEAKER ID=40 LANGUAGE="PT" NAME="Rosado Fernandes">
Κύριε Πρόεδρε, είναι προφανές ότι οποιοσδήποτε αγρότης, όταν βλέπει τόσους κανόνες, τόσους κανονισμούς, τόσες οδηγίες, χάνει σχεδόν κάθε επιθυμία να επενδύσει, να αναδιαρθρώσει, να συνενωθεί. Πρέπει να συνηθίσουν στο Κορκ - για το οποίο μίλησε ο συνάδελφος κ. Fantuzzi -, σε ένα είδος Βατικανού ΙΙ. Πρέπει να συνηθίσουν σε πολλές αναφορές που, στην πραγματικότητα, είναι σχεδόν εκκλησιαστικές. Η αλήθεια είναι ότι, στις παρεμβάσεις που έχουμε ακούσει εδώ, οι ανησυχίες των χωρών είναι όλες διαφορετικές: άλλες βρίσκονται πιο μπροστά, άλλες βρίσκονται στη μέση, άλλες βρίσκονται πιο πίσω.
<P>
Για μία χώρα όπως η δική μου, το έγγραφο αυτό είναι, ωστόσο, ύψιστης σημασίας. Σημαίνει ότι θα επιτύχουμε μία αγροτική αναδιάρθρωση, θα αποκτήσουμε οργανισμούς μεταποίησης και εμπορίας, θα αποκτήσουμε ενώσεις παραγωγών - και, επομένως, τη συγκέντρωση της προσφοράς -, θα διδάξουμε στον αγρότη να είναι λιγότερο ατομικιστής και να καταφέρει να θέτει στο εμπόριο αυτά που παράγει, θα τον κάνουμε να κατανοήσει πραγματικά ότι είναι ανάγκη να εργάζεται από κοινού με άλλους και στο πλαίσιο της κοινότητας για να έχει επιτυχία στον αγώνα που θα διεξάγει εναντίον των μεγάλων βιομηχανικών και εμπορικών δυνάμεων του κόσμου, σε ένα κόσμο ο οποίος παγκοσμιοποιείται.
<P>
Επομένως, πιστεύω ότι όλα αυτά θα έπρεπε να απλοποιηθούν και θα έπρεπε να διαθέτουμε έναν απολογισμό στο τέλος κάθε έτους, για να ξέρουμε τον τρόπο με τον οποίο τα κράτη μέλη θέτουν σε εφαρμογή αυτές τις οδηγίες, αυτά τα έγγραφα, για να βλέπουμε ποιος ήταν ο βαθμός εκτέλεσης, όπως πράττει το Δικαστήριο με την απάτη. Θα ήταν πρόσφορο το Κοινοβούλιο αυτό να γνωρίζει τον τρόπο με τον οποίο τα κράτη μέλη κάνουν την πρακτική εφαρμογή, επί του πεδίου, των μέτρων αυτών που δε μπορεί παρά να βελτιώσουν τον εξορθολογισμό και τον εκσυγχρονισμό της γεωργίας. Συμφωνώ με τις τροποποιήσεις της κ. Redondo Jimιnez, τις οποίες θα εγκρίνω.

<SPEAKER ID=41 LANGUAGE="DE" NAME="Graefe zu Baringdorf">
Kύριε Πρόεδρε, η έκθεση που πραγματευόμαστε είναι, κυρίως, μια τεχνική εναρμόνιση, αλλά, ως προς το περιεχόμενό της, είναι αποφασιστικής σημασίας για την ανάπτυξη του ορθολογισμού στον τομέα της γεωργίας. Eπί του θέματος αυτού συζητάμε σήμερα, και θα ήθελα να επισημάνω, κύριε Fischler, πως θα ήταν σημαντικό να μεταβούμε από τη μονόπλευρη ενίσχυση του ορθολογισμού, στην ενίσχυση των καινοτομιών, στον βιολογικό τρόπο παραγωγής, για τον οποίο μιλήσαμε στην προηγούμενη έκθεση. Θα ήταν λογικό να την επεκτείνουμε, ώστε να αποκτήσουν πρόσβαση στην αγορά οι διάφορες εκμεταλλεύσεις, μια κι αυτό δημιουργεί θέσεις εργασίας, ενώ ο ορθολογισμός τις εξαφανίζει.
<P>
Kαι στον τομέα «περιβάλλον και θέσεις εργασίας» γίνεται, πρακτικά, μια αύξηση δυναμικού. Aν το δει κανείς στην πράξη, όλοι στη συνέχεια έχουν 80 ή 100 θέσεις περισσότερες. Γι' αυτό θα 'πρεπε κι εδώ να πατήσουμε φρένο, και συνεπώς δεν μπορώ να συμφωνήσω με την τροπολογία της κ. Redondo, στην οποία ζητείται να χορηγηθούν ενισχύσεις για την αύξηση δυναμικού, εκεί όπου δεν αυξήθηκαν συνολικά οι θέσεις των χοίρων, αλλά μειώθηκαν, μια κι αυτό οδηγεί και πάλι σε μια μετάθεση υπέρ της ορθολογικής και αγροβιομηχανικής παραγωγής. Ίσως στη χώρα σας τα πράγματα να είναι κάπως διαφορετικά. Tότε όμως θα πρέπει να λάβουμε υπόψη και περιφερειακούς όρους. Διαφορετικά, θα υπάρξει σε μας μια μετάθεση των θέσεων χοίρων στην αγροβιομηχανική παραγωγή, με όλες τις συνέπειές της, τις οποίες μπορούμε να δούμε πάλι τώρα, σε σχέση με την πανώλη.

<SPEAKER ID=42 LANGUAGE="DE" NAME="Raschhofer">
Kύριε Πρόεδρε, η πρόταση κανονισμού που κατατέθηκε, αποτελεί ένα βήμα για τη βελτίωση της αγροτικής διάρθρωσης. Tο επείγον του μέτρου αυτού το βλέπει κανείς, παρακολουθώντας την ευστοχία και την αποτελεσματικότητα του σημερινού συστήματος. H ισχύς της βασικής προϋπόθεσης «ποσότητα αντί ποιότητας», δεν έχασε καθόλου σε λάμψη. H ΣEB, ως γνωστόν, δεν ήταν σύμπτωση, αλλά συνέπεια του συστήματος.
<P>
Ωστόσο μ' αυτήν ξεκίνησε μια αλλαγή νοοτροπίας, που δύσκολα πλέον μπορεί να συγκρατηθεί και από το ισχυρό αγροτικό λόμπι. Γι' αυτό και σημαντικό και θετικό στο σχέδιο αυτό, είναι κυρίως να χρησιμοποιούνται οι επενδυτικές ενισχύσεις όχι μόνο για την αύξηση της παραγωγής, αλλά και για την αύξηση της ποιότητας. Oι ενισχύσεις, για να υπάρξει διαφοροποίηση των πηγών εισόδων στον τουρισμό και τη βιοτεχνία, ενδυναμώνουν την ανεξαρτησία και την ικανότητα επιβίωσης των μικρών αγροτικών εκμεταλλεύσεων. Oι κοινότητες παραγωγών και οι κοινότητες εμπορίας, ίσως να αποτελούν και απαντήσεις στη μεγάλη νέκρωση της υπαίθρου και στην επιβάρυνση που αυτή συνεπάγεται στην αγορά εργασίας.
<P>
Kαι στον τομέα του περιβάλλοντος αναγνωρίζει κανείς την ανάγκη να ακολουθήσει καινούριους δρόμους, που είναι οπωσδήποτε απαραίτητοι για μια διαρκή ανάπτυξη. Aνάλογα θα πρέπει να επιδοτηθούν και μέτρα εξοικονόμησης ενέργειας και ύδατος, καθώς και βελτίωσης του εδάφους, και συνεπώς αυτά είναι ενδιαφέροντα όχι μόνο για τον πολίτη, αλλά και για τη γεωργία. H σταθεροποίηση των αγροτικών δομών είναι πανευρωπαϊκό μέλημα, που έχει σημασία πολύ πιο πέρα από το θιγόμενο επαγγελματικό κλάδο, και ως βάση εξασφαλίζει και μελλοντικά την αγροτική επιβίωση.

<SPEAKER ID=43 LANGUAGE="IT" NAME="Santini">
Κύριε Πρόεδρε, έχουμε μία μόνο έκθεση για την κωδικοποίηση τριών κανονισμών: βελτίωση της αποτελεσματικότητας των γεωργικών διαρθρώσεων, βελτίωση των συνθηκών μεταποίησης και εμπορίας των γεωργικών προϊόντων, ζωή και ζωτικότητα, θα έλεγα, των ενώσεων των παραγωγών. Πράγματι, ένα ωραίο επίτευγμα! Ο στόχος ήταν φιλόδοξος και η εισηγήτρια -θα πρέπει να το πούμε- κατόρθωσε να τον πετύχει ακολουθώντας το μονοπάτι της σαφήνειας και της πρακτικής αντιμετώπισης -και αυτό θα πρέπει να το τονίσουμε- χάρη και στην προηγούμενη εργασία απλοποίησης που επετέλεσαν οι νομικές υπηρεσίες της Επιτροπής. Σε αυτή την αξιόλογη προσπάθεια που θα επιτρέψει την κατανόηση των ρυθμίσεων εκ μέρους των πολιτών προστίθενται οι τροπολογίες, που αναφέρονται και σε θέματα τεχνικής απλοποίησης: παραδείγματος χάρη, στο σημείο όπου αποσαφηνίζονται τα κριτήρια της «απευθείας» πώλησης των προϊόντων διευκολύνοντας τη ζωή τόσο του παραγωγού όσο και του καταναλωτή, αλλά με ρυθμίσεις που συνδέουν στενά την επιχείρηση με όλες τις δραστηριότητες εμπορίας. Σημαντικά είναι τα κίνητρα που προωθούν την εξοικονόμηση ενέργειας μέσω και, θα λέγαμε, κοινότυπων μεθόδων όπως είναι η ορθολογική διανομή και η εξοικονόμιση των υδάτινων πόρων.
<P>
Αξιόλογη είναι η αρχή που ευνοεί την ορεινή χοιροτροφία, ενώ δεν θεωρούμε το ίδιο αξιόλογη την αρχή που τείνει να ενισχύει μόνο τις εκμεταλλεύσεις με πραγματικά υπερβολική επιφάνεια για μία αγροτική εκμετάλλευση που θεωρείται ορεινή.
<P>
Η ομάδα μου θα καταψηφίσει αυτές τις τροπολογίες διότι ο τύπος της δραστηριότητας που εντοπίζεται στους τρεις κανονισμούς αφορά μάλλον μικροεπιχειρήσεις παρά την εκτατική γεωργία.
<P>
Εκτιμούμε ιδιαίτερα τα συμπεράσματα της έκθεσης, στο σημείο όπου καλούμεθα να λαμβάνουμε υπόψη, κάθε φορά που θα προβαίνουμε σε αλλαγές, τις δύο μεγάλες προκλήσεις τις οποίες θα πρέπει να αντιμετωπίσει η προσεχής μεταρρύθμιση της ΚΑΠ: την ένταξη των χωρών της Κεντρικής και Ανατολικής Ευρώπης και τη μεταρρύθμιση των Διαρθρωτικών Ταμείων.
<P>
Τέλος, σωστή είναι και η αναφορά στο πολυλειτουργικό σύστημα του αγροκτήματος, κυρίως του ορεινού, όπου προστίθενται διάφορες μορφές οικονομικής δραστηριότητας, μεταξύ των οποίων όμως η κύρια και η χαρακτηριστική θα πρέπει να είναι εκείνη που συνδέεται στενά με την εργασία στους αγρούς. Με άλλα λόγια, ο τουρισμός, ο αγροτικός τουρισμός και η βιοτεχνία είναι μόνο επιπρόσθετες δραστηριότητες. ο κύριος άξονας θα πρέπει να εξακολουθήσει να είναι η γεωργία.

<SPEAKER ID=44 LANGUAGE="PT" NAME="Novo">
Κύριε Πρόεδρε, κύριοι βουλευτές, ανεξάρτητα από τους λόγους που τις εμπνέουν, αυτό που είναι βέβαιο είναι ότι πολλές από τις κατευθυντήριες γραμμές που εξετάζονται στις παρούσες ρυθμίσεις προσεγγίζουν τις προτάσεις που έχουμε υποστηρίξει σχετικά με το θέμα εδώ και καιρό.
<P>
Πράγματι, για να προωθήσουμε μία σε βάθος τροποποίηση της άδικης κατανομής των ενισχύσεων που εφαρμόζεται σήμερα είναι θεμελιώδες να υλοποιήσουμε προτιμησιακές ενισχύσεις στα χαμηλότερα εισοδήματα και στις οικογενειακές γεωργικές εκμεταλλεύσεις περιορίζοντας, ή και εμποδίζοντας, τις ενισχύσεις που προορίζονται για εισοδήματα άνω από ορισμένα όρια.
<P>
Αφετέρου, πρέπει να εμβαθύνουμε και να συγκεκριμενοποιήσουμε την τάση που ήδη έχει εκφρασθεί για την πραγματοποίηση σαφών προσαρμογών στις ενισχύσεις που προορίζονται για τη γεωργία των πιο μειονεκτικών ζωνών, είτε αυτές χαρακτηρίζονται από μία γεωργική δομή ιδιαίτερα μικρής αγροτικής ιδιοκτησίας, είτε χαρακτηρίζονται από επιταχυνόμενες διαδικασίες απερήμωσης.
<P>
Θεωρούμε θετικές τις τροποποιήσεις που εισήγαγε η συνάδελφος εισηγήτρια, την οποία συγχαίρουμε για την εξαίρετη εργασία της, και που περιλαμβάνουν τη στήριξη στην κατασκευή υποδομών με στόχο την εξοικονόμιση ύδατος στη γεωργία, τις τροποποιήσεις που λαμβάνουν υπόψη ορισμένες εξαιρέσεις για μη εντατικές αγροτικές εκμεταλλεύσεις, όπως είναι οι εκμεταλλεύσεις χοιροτροφίας, καθώς και εκείνες που λαμβάνουν υπόψη τις ενισχύσεις με προορισμό την αποκατάσταση δομικών στοιχείων που καταστράφηκαν ή υπέστησαν φθορές από φυσικές καταστροφές.
<P>
Ωστόσο, όσον αφορά τις αντισταθμιστικές αποζημιώσεις που προορίζονται για μειονεκτικές αγροτικές ζώνες, πιστεύουμε ότι το όριο που προτείνεται για την ελάχιστη επιλέξιμη επιφάνεια σε χώρες και περιοχές του νότου, μεταξύ των οποίων βρίσκεται η χώρα μου, και που είναι δύο εκτάρια, εάν εγκριθεί θα είναι πολύ άδικο και θα θέσει πάλι σε κίνδυνο την ουσία των θετικών προσανατολισμών των νέων ρυθμίσεων και των αντίστοιχων τροπολογιών, εφόσον θα αφήσει από έξω σημαντικό μέρος των γεωργικών εκμεταλλεύσεων που βρίσκονται εκεί.
<P>
Γι'αυτό, προσπαθούμε να ευαισθητοποιήσουμε εδώ την εισηγήτρια ώστε να αναλάβει την πρωτοβουλία να υποβάλει μαζί μας μία προφορική τροπολογία με στόχο να εξαλειφθεί αυτό το ελάχιστο όριο επιφάνειας.
<P>
Τέλος, είναι σημαντικό να υπογραμμίσω και να δηλώσω και πάλι ότι, ανεξάρτητα από την ευκταία και εφικτή διαφοροποίηση των δραστηριοτήτων, η ουσία του μέλλοντος του αγροτικού κόσμου θα συνεχίσει να περνά από την άμεση και σταθερή ανάπτυξη της γεωργίας και από την αντίστοιχη βούληση να εξασφαλιστούν στο μέλλον οι πόροι με προορισμό την κοινωνικο-διαρθρωτική βελτίωση της γεωργικής παραγωγής, που θα επιτρέψει την προαγωγή αξιοπρεπών συνθηκών διαβίωσης για όλους τους αγρότες και, ιδιαίτερα, για εκείνους που αναπτύσσουν τη δραστηριότητά τους σε περιφερειακές και ελάχιστα αναπτυγμένες περιοχές.

<SPEAKER ID=45 NAME="Fischler">
Kύριε Πρόεδρε, αξιότιμοι κυρίες και κύριοι, εξ ονόματος της Eπιτροπής, θα ήθελα να ευχαριστήσω θερμά εσάς, κατ' αρχήν, κυρία Redondo Jimιnez, και τους συναδέλφους σας στην Eπιτροπή Γεωργίας, για την έκθεση, σχετικά με την παρούσα πρόταση της Eπιτροπής. Xαίρομαι που η Eπιτροπή Γεωργίας επιδοκιμάζει την πρωτοβουλία της Eπιτροπής, να συντάξει εκ νέου τρεις κανονισμούς για τη γεωργική διάρθρωση.
<P>
Aυτή περιλαμβάνει μερικές μικροτροποποιήσεις, καθαρά λεκτικού και τυπικού χαρακτήρα. Στόχος της Eπιτροπής είναι να κάνει τους κανονισμούς πιο κατανοητούς και πιο διαφανείς, χωρίς να αλλάξει το περιεχόμενό τους. Γι' αυτό και, κατά συνέπεια, θα απορρίψουμε βασικές προτάσεις αλλαγής του περιεχομένου των κανονισμών. Mια συζήτηση για ουσιαστικές αλλαγές, θα πρέπει να γίνει χωριστά από την παρούσα πρόταση. Eδώ, επιτρέψτε μου να αναφερθώ σ' αυτό που είπε ο συνάδελφος Fantuzzi. Aσφαλώς και δεν είναι αλήθεια ότι αυτά που συζητήθηκαν στο Cork ήταν απλώς ασκήσεις αγόρευσης, αλλά εξακολουθώ, όπως και προηγουμένως, να επιμένω στα συμπεράσματα που εξήχθησαν στο Cork, ότι δηλαδή θα χρειασθούμε κατά βάσιν και στο μέλλον μια ανάπτυξη της υπαίθρου, παντού όπου υπάρχουν περιοχές της υπαίθρου. Παρακαλώ το Kοινοβούλιο να συνεχίσει να με στηρίζει στην προσπάθεια αυτή.
<P>
Mε βάση τη σκέψη ότι πρόκειται εδώ για μια νέα έκδοση, απορρίπτονται οι τροπολογίες 3 έως 9 και 15. Για τον ίδιο λόγο δε χρειάζεται να επισημανθούν νέες τροποποιήσεις στην τροπολογία 1. Όλα αυτά ξεπερνούν το όριο μιας νέας έκδοσης των σχετικών διατάξεων. Aντίθετα, είμαστε ευγνώμονες για τις διευκρινίσεις και τις διορθώσεις στις τροπολογίες 2 και 10 έως 14, οι οποίες βελτιώνουν σαφώς το παρόν κείμενο. Oι τροπολογίες αυτές κινούνται προς την κατεύθυνση της νέας έκδοσης των σχετικών διατάξεων.
<P>
Aν παραμείνουμε πιστοί στην ιδέα μιας νέας έκδοσης, τότε η Eπιτροπή και το Kοινοβούλιο θα είχαν θαυμάσια ευκαιρία να συμβάλουν στη διευκρίνιση και στην απλοποίηση της αγροτικής διαρθρωτικής πολιτικής.

<SPEAKER ID=46 NAME="Πρόεδρος">
Ευχαριστώ πολύ, Επίτροπε κύριε Fischler.
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 12.00.

<CHAPTER ID=6>
Προσχέδιο Προϋπολογισμού 1998 (παρουσίαση)
<SPEAKER ID=47 NAME="Πρόεδρος">
Η ημερήσια διάταξη προβλέπει την παρουσιάση εκ μέρους της Επιτροπής του προσχεδίου γενικού προϋπολογισμού για το οικονομικό έτος 1998.

<SPEAKER ID=48 NAME="Liikanen">
Κύριε Πρόεδρε, σοβαρές προσπάθειες καταβάλλονται από όλες τις κυβερνήσεις των χωρών της Ένωσης για να επιτύχουν και να διατηρήσουν ένα σταθερό δημοσιονομικό περιβάλλον. Ο προϋπολογισμός της Κοινότητας θα πρέπει να είναι συμβατός με τις προσπάθειες αυτές. Ταυτόχρονα, θα πρέπει να γίνονται σεβαστές οι υπάρχουσες υποχρεώσεις όπως επίσης και θα πρέπει να βελτιώνεται η προστιθέμενη ευρωπαϊκή αξία του κοινοτικού προϋπολογισμού.
<P>
Οι προετοιμασίες για τη διεύρυνση πρέπει να αρχίσουν με τον προϋπολογισμό του 1998. Θα πρέπει να αρχίσουν να διαμορφώνονται περιθώρια τα οποία θα επιτρέψουν τη διεύρυνση με όσο το δυνατόν πιο περιορισμένους πόρους. Αλλά και η ουσία των κοινοτικών προγραμμάτων θα πρέπει επίσης να αρχίσει να λαμβάνει υπόψη της τις απαιτήσεις της διεύρυνσης. Τα προγράμματα πρέπει να είναι τέτοια ώστε να μπορούν να υλοποιούνται αποτελεσματικά σε ολόκληρη τη διευρυμένη Κοινότητα.
<P>
Στο τέλος του 1997, υιοθετώντας τη νέα διαδικασία που θεσπίσθηκε στο πλαίσιο της πρωτοβουλίας SEM 2000, η Επιτροπή θα εγκρίνει μια αυστηρή θέση αναφορικά με τις προετοιμασίες για το προσχέδιο προϋπολογισμού. Αποφασίστηκε ο περιορισμός του ΠΠ για το 1998 όσο το δυνατόν πλησιέστερα στο 3 %. Υπόψη της πλήρους ένταξης των διαρθρωτικών μέτρων στον προϋπολογισμό, όπως συμφωνήθηκε στο Εδιμβούργο, αυτό σημαίνει μέγιστη αύξηση 0, 5 % για τις άλλες κατηγορίες.
<P>
Η Επιτροπή συμφώνησε επίσης στην πλήρη ενσωμάτωση των κατανομών των δημοσιονομικών και ανθρωπίνων πόρων. Ειδικά για τους ανθρώπινους πόρους απεφάσισε να παγώσει για δεύτερη χρονιά τον συνολικό αριθμό του προσωπικού - με την εξαίρεση μικρών προσθηκών αναγκαίων λόγω της διεύρυνσης - και να αναλάβει την εκτέλεση υποχρεωτικής αναδιάταξής του. Θα ήθελα να υπογραμμίσω αυτό το τελευταίο: αυτή τη φορά η Επιτροπή θα προχωρήσει πράγματι στην αναδιάταξη των ανθρωπίνων πόρων της ούτως ώστε να εξυπηρετήσει καλύτερα τις πολιτικές προτεραιότητες που έχουν καθοριστεί από την Επιτροπή και την αρμόδια επί του προϋπολογισμού αρχή.
<P>
Στις 13 Μαρτίου 1997 το Ευρωπαϊκό Κοινοβούλιο ενέκρινε τους γενικούς προσανατολισμούς του για τη διαδικασία προϋπολογισμού του 1998. Στηριζόμενο σε πρόταση του εισηγητή του, κ. Tillich, το Κοινοβούλιο έδωσε ενδείξεις των προθέσεών του να συμφωνήσει με το Συμβούλιο για το συνολικό ποσοστό αύξησης του προϋπολογισμού. Αλλά, όπως καλώς γνωρίζετε, η συμφωνία αυτή συνοδεύεται από ένα κατάλογο προϋποθέσεων. Ειδικότερα, το Κοινοβούλιο υπογράμμισε τη σημασία της πραγματικής οικονομίας σχετικά με τις γεωργικές δαπάνες στην κατηγορία των υποχρεωτικών δαπανών.
<P>
Ενωρίς τον Απρίλιο οι Υπουργοί Οικονομικών απεφάσισαν, κατά τη διάρκεια του ατύπου Ecofin, να επέμβουν ενεργητικότερα στις αποφάσεις αναφορικά με τον κοινοτικό προϋπολογισμό. Αυτό ακολουθήθηκε από τις χθεσινές συζητήσεις του Ecofin στις Βρυξέλλες. Αυτή η μεγαλύτερη συμμετοχή των Υπουργών Οικονομικών συμβαδίζει με το ψήφισμα του Ευρωπαϊκού Κοινοβουλίου για τον προϋπολογισμό του 1997.
<P>
Μία σημαντική πτυχή που συμφωνήθηκε στο άτυπο Συμβούλιο του Ecofin ήταν ότι η αυστηρή πειθαρχία του προϋπολογισμού θα πρέπει να ισχύσει σε όλες τις κατηγορίες των δημοσιονομικών προοπτικών. Υπήρξε επίσης αναγνώριση της ανάγκης σεβασμού της διοργανικής συμφωνίας. Αμέσως πριν από το τέλος Απριλίου η Επιτροπή, το Συμβούλιο και το Κοινοβούλιο συνεφώνησαν για τη μεταφορά 500 εκατομμυρίων Ecu σε πιστώσεις υποχρεώσεων διαρθρωτικών δράσεων από το 1998 στο 1999 γεγονός το οποίο, όπως εδήλωσε η Επιτροπή, δεν πρόκειται να θέσει σε κίνδυνο την αποτελεσματική εκτέλεση των προγραμμάτων.
<P>
Λαμβάνοντας υπόψη τα ανωτέρω, στις 30 Απριλίου 1997 η Επιτροπή κατέληξε στην υιοθέτηση προσχεδίου προϋπολογισμού σε πλήρη συμφωνία με τους στόχους που είχαν καθοριστεί τον Ιανουάριο. Οι πιστώσεις υποχρεώσεων θα αυξηθούν κατά 2, 4 %, ενώ οι αντίστοιχες των πληρωμών κατά ποσοστό μικρότερο του 2, 9 % σε σύγκριση με τις αντίστοιχες του προϋπολογισμού του 1997. Επί τη βάσει της διοργανικής συμφωνίας και των προσαρμογών που συμφωνήθηκαν στο τέλος Απριλίου, οι πιστώσεις υποχρεώσεων για τα διαρθρωτικά ταμεία θα αυξηθούν κατά 6, 5 %.
<P>
Αναφορικά με τις πιστώσεις πληρωμών, η Επιτροπή θεωρεί αύξηση της τάξεως του 8 % ως την ελαχίστη για την αντιμετώπιση των υποχρεώσεων. Ασφαλώς η πραγματική ανάγκη πιστώσεων πληρωμών θα εξαρτηθεί από τα τιμολόγια που έχουν αποσταλεί στην Επιτροπή. Σχετικά με τις κατηγορίες 1, Γεωργία, 3, Εσωτερικές Πολιτικές και 4, Εξωτερικές Πολιτικές, προσεκτική προετοιμασία έχει δείξει ότι είναι δυνατός ο περιορισμός της αύξησης στο 0, 5 %.
<P>
Μετά το χθεσινό Ecofin ένα μέρος του σημερινού τύπου ζητεί μηδενική αύξηση του προϋπολογισμού. Θα ήθελα να πω ότι εάν μιλάμε για περικοπές στις πιστώσεις πληρωμών, οι οποίες δεν αλλάζουν τους υποκείμενους κανονισμούς και υποχρεώσεις, δεν μιλάμε για πραγματικές οικονομίες αλλά πολύ συχνά μόνο για μια μεταβολή στις προβλέψεις. Οι πραγματικές οικονομίες κανονικά χρειάζονται αλλαγές στους κανονισμούς.
<P>
Οι προτάσεις του προϋπολογισμού για τις διοικητικές δαπάνες, κατηγορία 5, θα πρέπει να λάβουν υπόψη τους τον υψηλό ρυθμό αύξησης των υποχρεώσεων όλων των κοινοτικών οργάνων για συντάξεις. Η αύξηση για το επόμενο έτος θα είναι μεγαλύτερη του 11 %. Το Κοινοβούλιο έχει σχολιάσει αυτό το ζήτημα και η Επιτροπή θα ανταποκριθεί επί τη βάσει της εκθέσεως του Κοινοβουλίου για τον προϋπολογισμό του 1997.
<P>
Ως μια μερική αντιστάθμιση, όλα τα άλλα στοιχεία δαπανών έχουν παγώσει στα επίπεδα του 1997. Εάν τα άλλα όργανα αποδεχθούν μια παρόμοια γραμμή, η συνολική αύξηση στην κατηγορία 5 μπορεί να περιοριστεί στο 1, 1 %. Εν συνόλω, οι προτάσεις της Επιτροπής συμβαδίζουν πλήρως με τις τάσεις στις εθνικές δημόσιες δαπάνες.
<P>
Στρέφομαι τώρα σε ορισμένα συγκεκριμένα σημεία του προϋπολογισμού. Για τη γεωργία, οι αυξήσεις των δαπανών μπορούν να περιοριστούν στο 0, 5 % εάν υιοθετηθεί η πρόταση της Επιτροπής για τον περιορισμό της κατά εκτάριο ενίσχυσης των παραγωγών δημητριακών. Η απόφαση αυτή είναι σημαντική για λόγους αγροτικής πολιτικής αλλά αποτελεί επίσης ένα κύριο μήνυμα για τον προϋπολογισμό του 1998. Είναι σημαντικό να αρχίσουμε να επιτυγχάνουμε πραγματικές οικονομίες στον τομέα αυτόν. Όπως είπα νωρίτερα, οι πραγματικές οικονομίες θα πρέπει να στηρίζονται σε αλλαγές των υφιστάμενων κανονισμών και όχι μόνο σε αλλαγές των προβλέψεων.
<P>
Για τις κατηγορίες 3 και 4 το προσχέδιο προϋπολογισμού της Επιτροπής συνεχίζει να διαμορφώνει με μεγαλύτερη σαφήνεια τη διάταξη των πληρωμών. Όπως προβλέπεται, στην κατηγορία 3 προτείνει την κατάληξη του τετάρτου ερευνητικού προγράμματος πλαισίου και την κινητοποίηση πρόσθετων πόρων για τα διευρωπαϊκά δίκτυα και τις μικρές και μεσαίες επιχειρήσεις. Ενισχύονται επίσης η εκπαίδευση και η κατάρτιση, ο τρίτος πυλώνας, η προστασία των καταναλωτών και η προστασία του περιβάλλοντος. Κατά τη γνώμη μου, η πλειοψηφία των προτεραιοτήτων αυτών είναι και προτεραιότητες του Κοινοβουλίου. Ίσως να υπάρχουν κάποιες ελαφρά διαφορετικές ερμηνείες σε ορισμένες λεπτομέρειες.
<P>
Στην κατηγορία 4, οι εξωτερικές δραστηριότητες συνεργασίας της Κοινότητας συνεχίζονται στις γραμμές που χάραξε το Ευρωπαϊκό Συμβούλιο των Καννών. Ένα σημαντικό στοιχείο εδώ είναι ο επαναπροσανατολισμός του PHARE για την προετοιμασία της ένταξης. Γνωρίζω ότι η Επιτροπή Προϋπολογισμών συζήτησε εξαντλητικά το ζήτημα αυτό. Ο επαναπροσανατολισμός του προγράμματος έχει εξαιρετική βαρύτητα κατά τη διάρκεια του τρέχοντος έτους καθώς και κατά την εκτέλεση του προϋπολογισμού του επομένου.
<P>
Το συμπέρασμα από την όλη διαδικασία κατάρτισης του προϋπολογισμού θα εξαρτηθεί από τη συνεργασία μεταξύ των δύο σκελών της αρμόδιας επί του προϋπολογισμού αρχής. Η κάθε πλευρά φέρει τη δική της ευθύνη για την έγκριση ενός κοινοτικού προϋπολογισμού για το 1998 ο οποίος αφενός θα συμβάλλει σε ένα σταθερό δημοσιονομικό περιβάλλον και αφετέρου θα ενισχύσει τις πολιτικές-κλειδιά της Ευρώπης. Η Επιτροπή ελπίζει ότι οι συζητήσεις μεταξύ των δύο σκελών της αρμόδιας επί του προϋπολογισμού αρχής θα βοηθήσουν στην επίτευξη αυτού του σκοπού.

<SPEAKER ID=49 NAME="Tillich">
Eυχαριστώ πολύ, κύριε Πρόεδρε. Θερμές ευχαριστίες στον Eπίτροπο Liikanen, για την παρουσίαση του προσχεδίου του προϋπολογισμού και για την ομιλία του εδώ, ενώπιον της ολομέλειας.
<P>
Mετά την πρώτη μελέτη των εγγράφων που είχαμε στη διάθεσή μας, θα ήθελα, ως γενικός εισηγητής, να κάνω μια πρώτη γνωμοδότηση για το προσχέδιο προϋπολογισμού της Eπιτροπής, για τον προϋπολογισμό του 1998. H Eπιτροπή είναι συνεπής με την απόφασή της για τις κατευθυντήριες γραμμές , τον Iανουάριο του 1997. Προέβλεψε μια αύξηση 0, 5 % σ' όλες τις κατηγορίες του προϋπολογισμού, εκτός από την κατηγορία 2, όπου σέβεται τις αποφάσεις του Eδιμβούργου και λαμβάνει ανάλογα υπόψη τα διαρθρωτικά ταμεία. Aυτό έχει σαν συνέπεια μια αύξηση του προϋπολογισμού του 1998 κατά 3 %, που, στην πραγματικότητα, μετά την αφαίρεση της αύξησης του ακαθάριστου εγχώριου προϊόντος, καταλήγει σε μηδενική αύξηση του προϋπολογισμού.
<P>
Tο Eυρωπαϊκό Kοινοβούλιο τόνισε, στις κατευθυντήριες γραμμές του, ότι ενδιαφέρεται για έναν προϋπολογισμό με ευρωπαϊκή υπεραξία και ότι θα ακολουθήσει την Eπιτροπή και το Συμβούλιο σε μια μέτρια αύξηση του προϋπολογισμού, αν το Συμβούλιο επιλέξει μια μέτρια αύξηση σ' όλες τις κατηγορίες, κι αυτό όχι μόνον στις πληρωμές - κι αυτό το άκουσα, προς μεγάλη μου ευχαρίστηση, και από σας - αλλά και στις υποχρεώσεις. Eκτός τούτου, έχουμε ακόμη μια σειρά προβλημάτων που εκκρεμούν, στα οποία θα θέλαμε να δώσουμε μια λύση με το Συμβούλιο, μέχρι το τέλος των διαβουλεύσεων επί του προϋπολογισμού του 1998. Tο Συμβούλιο το ξέρει αυτό. Eίναι τα θέματα των προβλημάτων που ακόμη εκκρεμούν, όσον αφορά τις νομικές βάσεις, την κατάταξη των δαπανών και τις διοργανικές πτυχές στις διάφορες δημοσιονομικές θέσεις του δεύτερου και του τρίτου πυλώνα. Θα θέλαμε να βρούμε μια λύση εδώ με το Συμβούλιο.
<P>
O Eπίτροπος επεσήμανε ότι το προσχέδιο προϋπολογισμού της Eπιτροπής, προσεγγίζει τους στόχους του Kοινοβουλίου, στις κατευθυντήριες γραμμές . Kαι το Kοινοβούλιο θα ήθελε, με τον προϋπολογισμό της Eυρωπαϊκής Ένωσης για το 1998, να συμβάλει αποφασιστικά στην καταπολέμηση της ανεργίας και να εκμεταλλευτεί τις δυνατότητες των μικρομεσαίων επιχειρήσεων, για τη δημιουργία μόνιμων θέσεων εργασίας.
<P>
Δείχνουμε επίσης συνέπεια και στο θέμα της έναρξης της διαδικασίας για την προετοιμασία της διεύρυνσης της Eυρωπαϊκής Ένωσης, πράγμα ασφαλώς που θα χαροποιήσει πολλούς συναδέλφους στο Σώμα και φυσικά και τους εμπλεκόμενους στην Eυρωπαϊκή Ένωση. Aλλά και η ενίσχυση των προγραμμάτων νεότητας, παιδείας και πολιτισμού, λήφθηκε υπόψη στο προσχέδιο προϋπολογισμού.
<P>
Mερικές βασικές παρατηρήσεις και για τους μη παρευρισκομένους εδώ εκπροσώπους του Συμβουλίου: O προϋπολογισμός της Eυρωπαϊκής Ένωσης για το 1998, έχει μικρότερο ποσοστό αύξησης από τους περισσότερους εθνικούς προϋπολογισμούς, και τα κράτη μέλη δε θα 'πρεπε να δουν τον προϋπολογισμό της Eυρωπαϊκής Ένωσης ως μοναδικό κουμπαρά, αλλά θα πρέπει, παρόλα αυτά, να επιτελέσουν τα δημοσιονομικά τους καθήκοντα στους εθνικούς προϋπολογισμούς. Δε θίγουμε άμεσα τον πολίτη με τον ευρωπαϊκό προϋπολογισμό. Ωστόσο αν σκεφθεί κανείς να «ξεράνει» οικονομικά την Eυρωπαϊκή Ένωση, τότε αυτό θα οδηγήσει και σε μείωση της υποστήριξης των πολιτών προς την Eυρωπαϊκή Ένωση.
<P>
Tώρα, μερικές παρατηρήσεις, όσον αφορά τους διάφορους τομείς δαπανών, δηλαδή τις μεμονωμένες κατηγορίες: Tα συγχαρητήριά μου, κύριε Eπίτροπε, που καταφέρατε να υπερισχύσετε και να επιβάλετε την ίδια δημοσιονομική αυστηρότητα στην κατηγορία 1, όπως και στους υπόλοιπους τομείς δαπανών. Eναπόκειται τώρα στο Συμβούλιο να εγκρίνει τα 1, 35 δισεκατ. Ecu ως εξοικονόμηση, και αυτά τα 1, 35 δισεκατ. θα ήταν πράγματι μια γνήσια εξοικονόμηση. Eπίσης, με την gentlemen's agreement με το Συμβούλιο - ακολουθώντας την πρότασή σας - δημιουργήσαμε πράγματι μια δυνατότητα, ώστε, το φθινόπωρο του 1997, βάσει επίκαιρων στοιχείων για τις δημοσιονομικές προοπτικές του 1998, να υποβάλουμε μια πραγματικά γνήσια πρόταση προϋπολογισμού στον αγροτικό τομέα.
<P>
Όπως ελέχθη ήδη, σεβασθήκαμε τις αποφάσεις του Eδιμβούργου και κάναμε μια αύξηση στα διαρθρωτικά ταμεία, έτσι όπως αποφασίσθηκε. Σας είπα ήδη και χθες το βράδυ, στη συνεδρίαση της Eπιτροπής Προϋπολογισμών, ότι η πρόταση της Eπιτροπής, να εισάγουμε από τώρα κιόλας στην κατηγορία 2 το αρνητικό αποθεματικό για την εξασφάλιση της ειρηνευτικής πρωτοβουλίας στην Iρλανδία, είναι μια ασυνήθιστη ενέργεια. Προβλέπεται βέβαια στις Συνθήκες, αλλά γνωρίζετε ότι αυτό, φυσικά, θα οδηγήσει σε διενέξεις μέσα στο Kοινοβούλιο, καθώς και μέσα στο Συμβούλιο. Πιστεύω πως το μέσον αυτό δεν είναι το ενδεδειγμένο και θα πρέπει να μιλήσουμε ακόμη επ' αυτού.
<P>
Όσον αφορά την κατηγορία 3, είναι εξίσου ενδιαφέρων κι ένας άλλος τρόπος θεώρησης, κάπως διαφορετικός από το δικό σας.
<P>
Aν δούμε τις διάφορες δημοσιονομικές θέσεις, υπό το πρίσμα του ποιες θέσεις θίγονται από τη συναπόφαση, τότε θα διαπιστώσουμε εκεί μια αύξηση ύψους 2, 6 %. Aν δούμε τα πολυετή προγράμματα, θα διαπιστώσουμε μια μείωση 1 %. Aν δούμε τις δημοσιονομικές θέσεις, που έχουν ετήσιο χαρακτήρα και οι οποίες, ως επί το πλείστον, εγγράφονται στον προϋπολογισμό της Eυρωπαϊκής Ένωσης κατόπιν πρότασης των βουλευτών του Eυρωπαϊκού Kοινοβουλίου, θα διαπιστώσουμε ότι εκεί έχετε προτείνει περικοπές ύψους 16 %, ενώ στις δικές σας προτάσεις, δηλαδή στις δημοσιονομικές θέσεις που εγγράφηκαν κατόπιν πρωτοβουλίας της Eπιτροπής, προβλέψατε για το προσχέδιο προϋπολογισμού του 1998 αυξήσεις ύψους 40 %. Aυτό δεν είναι λογικό, κύριε Eπίτροπε.
<P>
Tώρα, όσον αφορά την Yπηρεσία Kτηνιατρικής. Ξεφυλλίζοντας το προσχέδιο, πρόσεξα πως γι' αυτήν την υπηρεσία δεν προβλέπετε τίποτε, κατά βάσιν, στο προσχέδιο προϋπολογισμού για το 1998. Δεν μπορώ να φανταστώ ότι χρειάζεστε μόνο προσωπικό, μια και αυτό μας γνωστοποιήσατε με το συμπληρωματικό προϋπολογισμό. Aλλά η υπηρεσία αυτή, ως γνωστόν, θα πρέπει να έχει και τεχνικές προϋποθέσεις, για να επιτελέσει το έργο της. Eδώ μας οφείλετε ακόμη μια απάντηση, στο γιατί δηλαδή δεν προβλέπεται τίποτε απολύτως εδώ.
<P>
Στην κατηγορία 3, κάνατε μια αύξηση στα διευρωπαϊκά δίκτυα, που προχωρεί μάλιστα πολύ πιο πέρα από το αποτέλεσμα που επιτεύχθηκε στην Eπιτροπή Συνδιαλλαγής μεταξύ του Eυρωπαϊκού Kοινοβουλίου και του Συμβουλίου. Aυτό γίνεται ακόμη πιο ακατανόητο, τη στιγμή που ξέρουμε ότι λέγονται πολλά για το νόημα των διευρωπαϊκών δικτύων. Γι' αυτό και μια αύξηση κατά 123 εκατομμύρια, δηλαδή κατά ολόκληρα 34 ή 35 %, χρειάζεται, φυσικά, μια εξήγηση.
<P>
Στον τομέα της κοινωνικής πολιτικής, η Eπιτροπή ήδη πρότεινε σημαντικές περικοπές. Γνωρίζουμε φυσικά το παιχνιδάκι του Συμβουλίου, που τώρα θα το εφαρμόσει ακόμη περισσότερες φορές. Aυτό δεν θα το ανεχθεί το Eυρωπαϊκό Kοινοβούλιο.
<P>
Aς μου επιτραπεί να κάνω και μια ακόμη παρατήρηση, σχετικά με την πολιτική ενημέρωσης. Nομίζω πως εδώ, στο προσχέδιο του προϋπολογισμού της, η Eπιτροπή κινείται όπως το ασανσέρ. Kατά βάσιν κατεβαίνετε 3 εκατομμύρια, ενώ στη γενική πολιτική ενημέρωσης ανεβαίνετε 1, 5 εκατ. Ecu. Γνωρίζετε όμως, ότι, ειδικά στον τομέα της γενικής ενημέρωσης, εξακολουθούμε να έχουμε 11 εκατομμύρια στο αποθεματικό. O συνάδελφός σας στην Eπιτροπή κ. Oreja, θα έπρεπε, ήδη από το Φεβρουάριο, να έχει υποβάλει μια έκθεση εκ μέρους της Eπιτροπής για το πώς θα ήθελε να χρησιμοποιήσει τα χρήματα αυτά, προκειμένου τελικά να τα βγάλουμε από το αποθεματικό και να τα εγγράψουμε σε μια δημοσιονομική θέση. Γι' αυτό και θα ήθελα, παρακαλώ, να πείτε στο συνάδελφό σας Oreja ότι ακόμη περιμένουμε, και ότι δεν πρόκειται να κάνουμε τίποτε μ' αυτό το πνεύμα, σε περίπτωση που η Eπιτροπή δεν επιτελέσει τα δημοσιονομικά της καθήκοντα.
<P>
Σχετικά με την κατηγορία 4, μόνο μια παρατήρηση ακόμη, κύριε Πρόεδρε. Θα πρέπει να παρατηρήσουμε ότι η Eπιτροπή, στα διευρωπαϊκά δίκτυα, δηλαδή στην πρωτοβουλία του Kοινοβουλίου, απαντά κατά τέτοιον τρόπο ώστε να γίνεται μείωση, κατά βάσιν, ενώ εμείς εγγράψαμε πέρυσι τα 100 εκατομμύρια για διασυνοριακή συνεργασία, για να έχουμε μια σύνδεση των διευρωπαϊκών δικτύων με την Aνατολική Eυρώπη. Eδώ δεν είπαμε ακόμη την τελευταία λέξη. Nομίζω ότι θα πρέπει η Eπιτροπή να υποβάλει ακόμη μια κατάλληλη πρόταση και εκ μέρους των διαφόρων υπηρεσιών της. H λύση που υποβάλατε τώρα, σύμφωνα με την οποία το θέμα αυτό λαμβάνεται γενικώς υπόψη στο PHARE, δεν είναι ευφυής. Tο Kοινοβούλιο θα δώσει ιδιαίτερη προσοχή στο σημείο αυτό.
<P>
Όσον αφορά το θέμα της επιδότησης για την υποστήριξη των ευρωπαϊκών οργανισμών, νομίζω, κύριε Eπίτροπε, πως εδώ ενεργήσατε χωρίς να κάνετε κάποιες διαφοροποιήσεις, για να μην πω ότι χρησιμοποιήσατε το δρεπάνι. Oρισμένες δημοσιονομικές θέσεις απλώς τις περικόψατε, άλλες τις αυξήσατε, πράγμα για το οποίο πολλά μπορούν να ειπωθούν ασφαλώς. Συνεννοηθήκαμε, τον Iανουάριο, να μας υποβάλετε μια έκθεση και μου είπατε χθες βράδυ ότι αυτό θα το κάνετε του χρόνου. H διαδικασία αυτή επαναλαμβάνεται κάθε χρόνο. Θα ήθελα να σας καλέσω και να σας παρακαλέσω, να μας υποβάλετε αυτή την έκθεση φέτος, στη δημοσιονομική διαδικασία του 1998. Tότε και οι δύο θα έχουμε μια γενική βάση για το πώς θα μπορέσουμε να πλησιάσουμε σ' αυτές τις δημοσιονομικές θέσεις. Mπορούμε φυσικά να συζητήσουμε επί του θέματος αυτού και με τους διάφορους συναδέλφους και τις επιτροπές.
<P>
Tα συγχαρητήριά μας για το SAM 2000 και το MEP 2000. Aυτός είναι ο σωστός δρόμος. Eδώ θα δούμε τα αποτελέσματα μεσοπρόθεσμα και μακροπρόθεσμα. Σήμερα δεν μπορώ να πω τίποτε γι' αυτά. Πιθανόν και στη δημοσιονομική διαδικασία του 1998 να μην έχουμε βασικές εμπειρίες. Tο προσχέδιο που παρουσιάσθηκε τώρα σ' εμάς, είναι το πρώτο βήμα. Eλπίζω ότι, στα τέλη του χρόνου, θα έχουμε σημειώσει επιτυχία, από κοινού, προς το συμφέρον του ευρωπαίου φορολογούμενου. Tο Eυρωπαϊκό Kοινοβούλιο ανέλαβε την υποχρέωση αυτή, και είμαστε διατεθειμένοι να συμβάλουμε ρεαλιστικά στον προϋπολογισμό του 1998.

<SPEAKER ID=50 NAME="Liikanen">
Θα ήθελα να κάνω ορισμένα σχόλια στην παρέμβαση του κ. Tillich.
<P>
Όσον αφορά το Γραφείο Κτηνιατρικής, οι απαιτήσεις καλύπτονται από τον πρόσθετο διορθωτικό προϋπολογισμό που έχει προτείνει η Επιτροπή. Εάν εγκριθεί, θα πρέπει να στείλουμε μία διορθωτική επιστολή για τον προϋπολογισμό του επομένου έτους. Αυτή είναι η διαδικασία. Όσον αφορά τον προϋπολογισμό του 1998 ο ενδεικτικός σχεδιασμός μας συμπεριλαμβάνει επίσης τμήμα των ανθρωπίνων πόρων για το Γραφείο Κτηνιατρικής. Επομένως, εάν εγκριθεί, το Γραφείο Κτηνιατρικής θα έχει μεγάλη προτεραιότητα όσον αφορά το ανθρώπινο δυναμικό του.
<P>
Δεύτερον, όσον αφορά τις επιδοτήσεις, ίσως χθες να μην ήμουν εντελώς σαφής. Δεν αποτελεί πρόθεσή μας να αναβάλλουμε το κάθε τι μέχρι του χρόνου: είμαστε έτοιμοι να παράσχουμε φέτος την ενημέρωση αυτή στην Επιτροπή Προϋπολογισμών. Εγώ αναφέρθηκα στην ανάγκη να έχουμε ένα σαφέστερο και πιο διαφανές σύστημα όταν αναφερόμαστε στις επιδοτήσεις. Έχουμε πάρα πολλούς πόρους οι οποίοι δίδουν επιδοτήσεις στηριζόμενοι σε διαφορετικά κριτήρια. Για οποιαδήποτε αρχή διαχείρισης του προϋπολογισμού που θα λειτουργεί με επιτυχία οι κανονισμοί θα πρέπει να είναι σαφείς, οι ίδιοι για όλους και διαφανείς έτσι ώστε το οποιοδήποτε ίδρυμα που θα ζητεί πιστώσεις να γνωρίζει ποιοι είναι οι κανονισμοί αυτοί. Επίσης κάτι τέτοιο θα κάνει ευκολότερο και το δημόσιο έλεγχο. Είμαστε έτοιμοι να επανέλθουμε στο θέμα αυτό αργότερα.
<P>
Αναφορικά με τις κοινωνικές δράσεις, θα ήθελα να δηλώσω ότι η αύξηση των πόρων του επομένου έτους για το Κοινωνικό Ταμείο στην κατηγορία 2 είναι περίπου 1 δισεκατομμύριο Ecu και επομένως είναι ένα πολύ μεγάλο θέμα. Σχετικά με την κατηγορία 3, το πρόβλημά μας είναι η απόφαση του Δικαστηρίου η οποία δεν έχει εκδοθεί ακόμη. Αυτός είναι ο λόγος για τον οποίο, αναφορικά με τις δράσεις εκείνες που συνδέονται με την απόφαση του Δικαστηρίου, μέχρι τώρα δεν μπορέσαμε να προτείνουμε περισσότερες πιστώσεις. Αναφορικά με την πολιτική πληροφόρησης, θα μεταφέρω το μήνυμα στον κ. Oreja. Είμαι βέβαιος ότι κατά τη διάρκεια του έτους αυτού θα έχουμε πολλά να συζητήσουμε για τα αντικείμενα αυτά.

<SPEAKER ID=51 NAME="Πρόεδρος">
Ευχαριστώ πολύ, Επίτροπε κύριε Liikanen.
<P>
Η συζήτηση έληξε.

<CHAPTER ID=7>
Εκπομπές από κινητήρες μη οδικών οχημάτων
<SPEAKER ID=52 NAME="Πρόεδρος">
Η ημερήσια διάταξη προβλέπει τη συζήτηση της σύστασης για δεύτερη ανάγνωση (Α4-0136/97), εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την κοινή θέση που καθόρισε το Συμβούλιο για την έγκριση οδηγίας του Ευρωπαϊκού Κοινοβουλίου και του Συμβουλίου που αφορά την προσέγγιση των νομοθεσιών των κρατών μελών σχετικά με τα μέτρα κατά της εκπομπής αερίων και σωματιδίων ρύπων προερχομένων από κινητήρες εσωτερικής καύσης που τοποθετούνται σε μη οδικά κινητά μηχανήματα (C4-0072/97-95/0209(COD)) (Εισηγητής: κ. Κ. Collins).

<SPEAKER ID=53 NAME="Collins, Kenneth">
Κύρια Πρόεδρε, αποτελεί υψίστη τιμή η παραχώρηση χρόνου για την αναφορά σε ένα τέτοιο συγκλονιστικό αντικείμενο. Μια φορά μόνο κανείς στη ζωή του έχει την ευκαιρία να βγάλει λόγο σχετικά με τα μέτρα που θα πρέπει να ληφθούν κατά της εκπομπής αερίων και σωματιδίων ρύπων προερχομένων από κινητήρες εσωτερικής καύσης που τοποθετούνται σε μη οδικά κινητά μηχανήματα.
<P>
Είμαι βέβαιος ότι εάν ο Τολστόϋ είχε σκεφτεί έναν τέτοιο τίτλο τότε η λογοτεχνική ιστορία της Ευρώπης θα είχε ακολουθήσει εντελώς διαφορετική διαδρομή. Πράγματι, αυτή είναι μια πρόταση νομοθετικού περιεχομένου που συμβαδίζει με την επιθυμία του Κοινοβουλίου να μειώσει τις εκπομπές των οχημάτων οι οποίες προκαλούν τεράστιες καταστροφές στο φυσικό περιβάλλον και την ανθρώπινη υγεία. Το νομοθετικό μέτρο σκοπεύει στη μείωση των αερίων ρυπαντών που εκπέμπονται από κινητήρες εσωτερικής καύσεως, ειδικότερα οξείδια του αζώτου και σωματίδια, και αποθαρρύνουν τα μη οδικά κινητά μηχανήματα. Για εκείνους από εσάς που είστε συλλέκτες, η ορολογία αυτή αναφέρεται σε ελκυστήρες και θεριζοαλωνιστικές μηχανές μολονότι δεν μπορώ να καταλάβω γιατί η Επιτροπή δεν τα λέει με το όνομά τους. Δεν είναι σχεδιασμένα για να κυκλοφορούν στους δρόμους αλλά αυτό δεν σημαίνει ότι δεν αποτελούν πηγή καταστροφής και ότι επομένως ο μέχρι τώρα αρύθμιστος αυτός τομέας χρειάζεται ρύθμιση.
<P>
Είναι πολύ καλό και ενθαρρυντικό ότι συμφωνούμε όλοι με μία εξαίρεση. Σήμερα δεν συζητούμε μόνο για κάποιο ζήτημα που φέρει ένα τίτλο που κανείς δεν τον καταλαβαίνει ή δεν ενδιαφέρεται να τον καταλάβει, συζητούμε επίσης για επιτροπολογία. Αυτό είναι ασφαλώς ένα θέμα το οποίο μολονότι δεν συνέβαλε στην έκβαση των βρετανικών εκλογών, δεν πρόκειται να συμβάλει στην έκβαση των γαλλικών εκλογών ή να συμβάλει στην έκβαση οποιουδήποτε άλλου θέματος, είναι εν τούτοις σημαντικό. Η επιτροπολογία αναφέρεται στον τρόπο με τον οποίο λαμβάνονται τεχνικές αποφάσεις επί πολιτικών θεμάτων ή πολιτικές αποφάσεις επί τεχνικών θεμάτων. Η συζήτηση αναφέρεται σ' αυτό το πολύ δύσκολο αντικείμενο.
<P>
Κατά την πρώτη ανάγνωση το Κοινοβούλιο απεδέχθη την παρούσα πρόταση χωρίς καμμία τροπολογία διότι πιστέψαμε ότι ήταν πολύ στρωτή και καμμιά ομάδα δεν ήταν απόλυτη στις απόψεις της. Πιστέψαμε ότι ήταν αξιόλογη και η ΓΔ ΧΙ και η κ. Bjerregaard κατέθεσαν μια πρόταση αποδεκτή από όλους μας. Ωστόσο, στη συνέχεια κατατέθηκε στο Συμβούλιο το οποίο κοίταξε τις διαδικασίες της επιτροπολογίας και τις άλλαξε. Μετά την επιστροφή της προτάσεως στο Κοινοβούλιο διαπιστώσαμε ότι η επιτροπή επιτροπολογίας είχε αλλάξει από τύπου 1, δηλ. συμβουλευτική επιτροπή, σε τύπου 2β, δηλ. σε διαχειριστική επιτροπή. Για ένα εξωτερικό παρατηρητή το θέμα δεν έχει μεγάλη σημασία - δουλειά των ανώνυμων γραφειοκρατών των Βρυξελλών και πάλι. Στην πραγματικότητα το θέμα ενδιαφέρει πάρα πολύ διότι η αλλαγή αυτή κάνει τη λήψη αποφάσεων στην Κοινότητα πιο αδιαφανή και λιγότερο ελέγξιμη και επομένως δεν μπορούμε να την εγκρίνουμε. Είμαστε αποφασισμένοι να επιστρέψουμε στις αρχικές θέσεις μας και οι τροπολογίες μας σκοπεύουν να κάνουν ακριβώς αυτό.
<P>
Υπάρχει και κάτι άλλο ακόμη που θα ήθελα να πω. Υπάρχει μία τροπολογία εξ ονόματος του κ. Lannoye από την Ομάδα των Πρασίνων αναφορικά με τα οικονομικά εργαλεία και η τροπολογία αυτή καθορίζει τις συνθήκες για πιθανά οικονομικά εργαλεία και φορολογικά κίνητρα. Όταν η τροπολογία προτάθηκε στην επιτροπή εγώ την υπεστήριξα και η απόφαση της επιτροπής το αντικατοπτρίζει αυτό. Κατόπιν μου εξηγήθηκε ότι δημιουργεί ορισμένα προβλήματα στα κράτη μέλη καθόσον περιορίζει πάρα πολύ τις δυνατότητες των κρατών μελών να βελτιώσουν την κατάσταση στο δικό τους περιβάλλον. Επομένως θα έκαναν καλά τα Μέλη, όταν έρθει η ώρα να ψηφίσουν - και βλέπω ότι ολόκληρη η Αίθουσα παρακολουθεί πολύ προσεκτικά αυτά που λέω αυτή τη στιγμή - να επανεξετάσουν τη θέση τους. Ίσως να πρέπει να εξετάσουν την απόρριψη της προτάσεως της Επιτροπής Περιβάλλοντος σχετικά με τη συγκεκριμένη τροπολογία.

<SPEAKER ID=54 LANGUAGE="DA" NAME="Dybkjζr">
Κύριε Πρόεδρε, δεν θα επεκταθώ στην πρώτη τροπολογία, την οποία σχολίασε με θαυμάσιο τρόπο ο πρόεδρος της επιτροπής, αλλά θα ήθελα απλώς να αναφερθώ στους φόρους και τη διαφάνεια. Μπορεί μεν να μην είναι η διατύπωση της τροπολογίας 2 απόλυτα ορθή, νομίζω όμως ότι είναι λυπηρό να απορριφθεί η τροπολογία αυτή, επειδή, κατά τη γνώμη μου, είναι απαραίτητο να επικεντρώσουμε τις προσπάθειές μας στην καθιέρωση ορισμένων οικονομικών μέσων. Γνωρίζουμε βέβαια καλύτερα από οποιονδήποτε άλλο, τόσο εμείς όσο και η Επίτροπος, ότι είναι σχεδόν αδύνατο να επιτυγχάνεται ομοφωνία για κάθε θέμα, αυτό δε που θα μπορούσε κανείς να ελπίζει είναι να δοθεί τουλάχιστον η δυνατότητα σε ορισμένες χώρες να χρησιμοποιούν ορισμένα οικονομικά κίνητρα ώστε με τον τρόπο αυτό να καταστεί δυνατή η απόκτηση εμπειριών.
<P>
Η άλλη τροπολογία, δηλαδή η τροπολογία 3, αφορά τη διαφάνεια. Νομίζω ότι είναι απαραίτητο να τονισθεί ότι τη στιγμή αυτή είναι πιο αναγκαίο από κάθε άλλη φορά να υπάρχει διαφάνεια στη διαδικασία λήψης αποφάσεων και, για το λόγο αυτό, θα ήθελα να καλέσω την Επίτροπο να αποδεχθεί την εν λόγω πρόταση.

<SPEAKER ID=55 NAME="Bjerregaard">
Κύριε Πρόεδρε, η Επιτροπή θα ήθελε με την ευκαιρία αυτή να ευχαριστήσει την Επιτροπή Περιβάλλοντος και τον εισηγητή, κ. Ken Collins, για την προσοχή που έδειξε κατά την εξέταση της παρούσας πρότασης, η οποία έχει ιδιαίτερα τεχνικό χαρακτήρα. Η πρόταση αυτή αφορά διάφορα μηχανήματα, τους προωθητές και τους εκσκαφείς, καθώς επίσης και τις θεριζαλωνιστικές μηχανές, έχει δε όλο και μεγαλύτερη σημασία η μείωση της ατμοσφαιρικής ρύπανσης στον τομέα αυτό, για τον οποίο δεν έχουν θεσπιστεί ακόμη ρυθμίσεις. Η ρύπανση από την πηγή αυτή ήταν ήδη σημαντική το 1990 και, σύμφωνα με τις προβλέψεις, το έτος 2000 θα είναι εξίσου σημαντική με εκείνη που οφείλεται στις οδικές μεταφορές, δεδομένου ότι η ρύπανση από τις μεταφορές αυτές μειώνεται. Η ρύπανση από σωματίδια θα είναι εξίσου σημαντική με εκείνη που προέρχεται από το σύνολο των οδικών οχημάτων, έστω και εάν υποθέσουμε ότι η πρόταση θα εγκριθεί, ενώ περιορίζονται σημαντικά οι εκπομπές από τους κινητήρες των νέων μηχανημάτων, συμπεριλαμβανόμενων και των γεωργικών ελκυστήρων. Το επίπεδο του οξειδίου του αζώτου θα αντιστοιχεί 2/3 περίπου του επιπέδου του οξειδίου του αζώτου που προέρχεται από τις οδικές μεταφορές. Σύμφωνα με την πρόταση οδηγίας, πρέπει να καθιερωθούν βαθμιαία, δηλαδή σε δύο φάσεις, αυστηρότερες απαιτήσεις για τις εκπομπές· η φάση 1 θα αρχίσει να ισχύει το Σεπτέμβριο του 1998 και η φάση 2 σταδιακά από τον Ιανουάριο του 2001 έως το 2003.
<P>
Η κοινή θέση αποσκοπεί στη μείωση των εκπομπών μονοξειδίων του άνθρακα, οξειδίων του αζώτου, υδρογονανθράκων και σωματιδίων, ώστε η τελική μείωση των τριών προαναφερόμενων ουσιών να είναι αντίστοιχα 50 %, 29 % και 67 %. Σύμφωνα με τις πρόσφατες έρευνες όσον αφορά την ποιότητα του αέρα στην Ευρώπη, που πραγματοποιήθηκαν στα πλαίσια του προγράμματος Auto-oil, η μείωση των εκπομπών των προαναφερόμενων ουσιών από όλες τις πηγές έχει ύψιστη προτεραιότητα.
<P>
Οι στόχοι της κοινής θέσης είναι φιλόδοξοι και, όταν η οδηγία εγκριθεί τελικά, θα αποτελεί το πρώτο παράδειγμα νομοθεσίας για τη μείωση των εκπομπών από κινητές πηγές, τομέας στον οποίο ισχύουν οι ίδιες αρχές τόσο στην Ευρώπη όσο και στην Αμερική. Εάν η οδηγία εγκριθεί γρήγορα, θα είναι η πρώτη φορά που η Ευρώπη - τουλάχιστον για ένα χρονικό διάστημα - θα προπορεύεται των ΗΠΑ και του υπόλοιπου κόσμου όσον αφορά τη νομοθεσία για τη ρύπανση από κινητές πηγές. Αυτό δείχνει ότι η νέα νομοθεσία όχι μόνο θα αποφέρει περιβαλλοντικά οφέλη και θα συμβάλει στην εναρμόνιση της εσωτερικής αγοράς, αλλά θα βελτιώσει επίσης και τις εμπορικές δυνατότητες της ΕΕ.
<P>
Η Επιτροπή θα επιθυμούσε να εγκριθεί τελικά η πρόταση τον Ιούνιο του τρέχοντος έτους. Αυτό οφείλεται στις προηγούμενες καθυστερήσεις και σημαίνει ότι τα κράτη μέλη έχουν μόνο έξι μήνες για να ενσωματώσουν την οδηγία στο εθνικό τους δίκαιο. Η βιομηχανία έχει μόνο εννέα μήνες για να επιτύχει την πιστοποίηση της σημαντικότερης κατηγορίας κινητήρων, εναπομένουν δε μόνο τρία χρόνια και τρεις μήνες από την περίοδο σταθερότητας μεταξύ της φάσης 1 και 2 όσον αφορά τις απαιτήσεις για τις εκπομπές από τη σημαντικότερη κατηγορία κινητήρων. Δεν μπορούσαμε να συντομεύσουμε περισσότερο τα χρονικά αυτά περιθώρια και, κατά συνέπεια, μια παράταση της εφαρμοζόμενης νομοθετικής διαδικασίας συνεπάγεται μια τροποποποίηση και, ίσως, μια ριζική τροποποίηση της πρότασης.
<P>
Συνεπώς - αυτός δε είναι άλλωστε ο λόγος για τον οποίο χρησιμοποίησα κάποιο χρόνο για την εισαγωγή στο θέμα - η Επιτροπή θεώρησε σκόπιμο να τηρήσει ευέλικτη στάση έναντι ορισμένων τροποποιήσεων του Συμβουλίου και να αποδεχθεί τις τροποποιήσεις της κοινής θέσης, επειδή στην υπόθεση αυτή η Επιτροπή δίδει μεγαλύτερη προτεραιότητα στην ταχεία έγκριση του εγγράφου. Ελπίζω επίσης ότι οι συζητήσεις των τροπολογιών του Κοινοβουλίου θα συμβάλουν στην αποφυγή καθυστερήσεων.
<P>
Η αντίδρασή μου στην τροπολογία 1 είναι αρκετά σαφής. Η Επιτροπή συμφωνεί φυσικά με την προσθήκη μιας νέας αιτιολογικής σκέψης για το modus vivendi. Η τροπολογία αριθ. 2 επαναφέρει το αρχικό άρθρο της πρότασης της Επιτροπής. Ορίζονται πλαίσια για τον τρόπο με τον οποίο τα κράτη μέλη μπορούν να παράσχουν φορολογικές ελαφρύνσεις για να επισπευθεί η καθιέρωση κινητήρων που να πληρούν αυστηρότερες απαιτήσεις όσον αφορά τις εκπομπές. Η διαγραφή του άρθρου αυτού εντάσσεται στο ακόλουθο πλαίσιο: το Συμβούλιο δήλωσε ότι η έγκριση της οδηγίας δεν δημιουργεί προηγούμενο για μελλοντικές αποφάσεις σχετικά με την παροχή φορολογικών ελαφρύνσεων. Θεωρώ αυτονόητο ότι αυτό είναι σημαντικό, επειδή συμμερίζομαι την επιθυμία τόσο του κ. Collins τόσο και της κ. Dybkjζr να χρησιμοποιηθεί το εν λόγω φορολογικό μέσο. Διεξήχθη μια συζήτηση αρχής για το θέμα αυτό στα πλαίσια των συζητήσεων για το πρόγραμμα Auto-oil, θα ήθελα δε με την ευκαιρία αυτή να παρατηρήσω ότι η τροπολογία που εξετάζουμε σήμερα δεν συμφωνεί με εκείνη την οποία το Κοινοβούλιο είχε καταθέσει στη συζήτηση για το πρόγραμμα Auto-oil, πράγμα που άλλωστε επισήμανε και ο εισηγητής κ. Collins. Έστω και εάν απαλειφθεί το άρθρο - πλαίσιο, τα κράτη μέλη δεν θα μπορούν να παρέχουν φορολογικές ελαφρύνσεις βάσει της Συνθήκης. Τα προαναφερόμενα πλαίσια είναι κυρίως επιθυμητά για λόγους που έχουν σχέση με την εσωτερική αγορά. Από περιβαλλοντική άποψη δεν παρουσιάζει κανένα πρόβλημα ο ορισμός παρόμοιων πλαισίων.
<P>
Έχοντας υπόψη τις παραπάνω παρατηρήσεις, η Επιτροπή είναι της γνώμης ότι δεν πρέπει να συμφωνήσει με την τροπολογία αριθ. 2, όπως αυτή έχει κατατεθεί, αλλά, όπως προκύπτει από τις παρατηρήσεις μου, συμφωνώ με τον επιδιωκόμενο πολιτικό σκοπό.
<P>
Όσον αφορά την τροπολογία αριθ. 3, ήθελα να τονίσω ότι εγώ προσωπικά τάσσομαι υπέρ της διαφάνειας και της πρόσβασης του κοινού στις διοικητικές διαδικασίες. Ωστόσο, η πρόσβαση του κοινού στις συνεδριάσεις των επιτροπών και η δημοσίευση των ημερήσιων διατάξεων και πρακτικών δεν θα συμβιβάζεται με τους ισχύοντες κανόνες σχετικά με τις συνεδριάσεις των επιτροπών. Θα ήθελα επίσης να αναφέρω ότι δεν είμαι φυσικά μόνο εγώ που διαφωνώ σχετικά. Η προτεινόμενη τροποποίηση θα απαιτήσει και τροποποίηση της ισχύουσας νομοθεσίας για τις επιτροπές, το δε πρόβλημα αυτό πρέπει να επιλυθεί σε σχέση με άλλα συναφή θέματα. Συνεπώς, η Επιτροπή δεν μπορεί δυστυχώς να συμφωνήσει τη στιγμή αυτή με την τροπολογία αριθ. 3.
<P>
Η τροπολογία αριθ. 4 αφορά την καθιερωμένη διαδικασία της επιτροπής για την προσαρμογή στην τεχνολογική πρόοδο. Η Επιτροπή τάσσεται καταρχήν κατά της πρότασης του Κοινοβουλίου για τη χρησιμοποίηση μιας συμβουλευτικής επιτροπής. Ωστόσο, κρίνουμε, για λόγους που έχουν και πάλι σχέση με την ταχεία έγκριση της πρότασης, ότι μια επιτροπή του τύπου 2Β, όπως προβλέπεται στην κοινή θέση, δεν δημιουργεί σοβαρές δυσκολίες για τη διαχείριση και την προσαρμογή της οδηγίας. Αυτό ισχύει κυρίως στη σημερινή κατάσταση, εφόσον η επιτροπή που προβλέπεται στην παρούσα πρόταση έχει στενή σχέση με την παρόμοια επιτροπή η οποία έχει συσταθεί στην οδηγία - πλαίσιο σχετικά με την έγκριση τύπου των κινητήρων οχημάτων. Συνεπώς, η Επιτροπή επιμένει στην κοινή θέση και δεν μπορεί, δυστυχώς, να συμφωνήσει με την τροπολογία αριθ. 4.
<P>
Ελπίζω ότι οι παρατηρήσεις αυτές, που ήταν αρκετά λεπτομερείς, συνέβαλαν ώστε να κατανοήσει το Κοινοβούλιο τους λόγους που υπαγόρευσαν τις αποφάσεις της Επιτροπής, ελπίζω δε ακόμη ότι θα καταστεί δυνατή η όσο το δυνατόν ταχύτερη έγκριση της οδηγίας και, κυρίως, η θέση της σε ισχύ το συντομότερο δυνατό.

<SPEAKER ID=56 NAME="Πρόεδρος">
Ευχαριστώ πολύ, Επίτροπε κυρία Bjerregaard.
<P>
Η συζήτηση έληξε.
<P>
Η ψηφοφορία θα διεξαχθεί σήμερα στις 12.00.

<CHAPTER ID=8>
Βιοκτόνα προϊόντα
<SPEAKER ID=57 NAME="Πρόεδρος">
Η ημερήσια διάταξη προβλέπει τη συζήτηση της σύστασης για δεύτερη ανάγνωση (Α4-137/96), εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την κοινή θέση που καθόρισε το Συμβούλιο για την έγκριση οδηγίας του Ευρωπαϊκού Κοινοβουλίου και του Συμβουλίου που αφορά τη διάθεση βιοκτόνων προϊόντων στην αγορά C4-0006/97-00/0465(COD) (Εισηγήτρια: κ. Κ. Jensen).

<SPEAKER ID=58 NAME="Kirsten Jensen">
Κύριε Πρόεδρε, έχει καθοριστική σημασία να διασαφηνιστεί ποιές χημικές ουσίες χρησιμοποιούνται στην ΕΕ και που και με ποιόν τρόπο χρησιμοποιούνται. Εκατοντάδες χιλιάδες διαφορετικές χημικές ουσίες λέγεται ότι υπάρχουν στην αγορά, αλλά ελάχιστες από αυτές έχουν υποβληθεί σε μια διαδικασία έγκρισης με αξιολόγηση των κινδύνων, διαπιστώνουμε δε επανειλημμένα ότι υπάρχουν χημικές ουσίες που μπορεί να έχουν τρομερές συνέπειες για τη φύση. Σκεφθείτε απλώς τη συζήτηση για τη μειωμένη ποιότητα του σπέρματος των ανδρών που οφείλεται σε χημικές ουσίες οι οποίες δρούν ως τεχνητές ορμόνες. Η Επιτροπή Περιβάλλοντος εκφράζει τις ανησυχίες της για τις τροποποιήσεις του παραρτήματος VI σχετικά με τα ύδατα. Τα ύδατα είναι ένα ιδιαίτερα λεπτό θέμα. Λαμβάνουμε συνέχεια συγκλονιστικές πληροφορίες για ρύπανση από πηγές που δεν πιστεύαμε ότι ρυπαίνουν, πρέπει δε να επιμείνουμε στην όσο το δυνατόν μεγαλύτερη προστασία των υδάτινων πηγών μας.
<P>
Με την πρόταση οδηγίας για τα βιοκτόνα προϊόντα, πολλές χημικές ουσίες θα πρέπει να υπαχθούν σε μια ρύθμιση έγκρισης, πράγμα το οποίο είναι αυτό καθεαυτό πολύ θετικό. Όμως, η ικανοποίηση για το στόχο της οδηγίας επισκιάστηκε από την όλη εξέταση της υπόθεσης στην Επιτροπή και το Συμβούλιο. Κατά την έγκριση της κοινής θέσης, το Συμβούλιο των Υπουργών και η Επιτροπή βρήκαν έναν τρόπο να ερμηνεύσουν μέρη της οδηγίας αγνοώντας το Ευρωπαϊκό Κοινοβούλιο, που συμμετέχει στη νομοθετική διαδικασία. Στα πρακτικά της συνεδρίασής τους συμπεριέλαβαν 14 δηλώσεις, οι οποίες δεν προσαρτήθηκαν στην πρόταση οδηγίας που υποβλήθηκε για δεύτερη ανάγνωση στο Κοινοβούλιο. Έλαβα επίσημα από την Επιτροπή τρεις από τις 14 αυτές δηλώσεις με το αξιοσημείωτο αίτημα να τηρήσω απόρρητες τις δηλώσεις για τις οποίες ανέλαβε την πρωτοβουλία η Επιτροπή. Αυτό όμως δεν μπορώ να το πράξω. Το Ευρωπαϊκό Κοινοβούλιο θεσπίζει διαφανή νομοθεσία. Τα άλλα όργανα της ΕΕ και τα εθνικά κοινοβούλια και οι κυβερνήσεις θα μπορούσαν να διδαχθούν από το παράδειγμά του. Είναι αξιοσημείωτο ότι στην προκειμένη περίπτωση δεν πρόκειται για πραγματικές απόρρητες δηλώσεις, αλλά απλώς για κείμενα που δεν έχουν ακόμη δημοσιευθεί. Ο σκοπός ήταν δηλαδή να ασχοληθεί περαιτέρω το Ευρωπαϊκό Κοινοβούλιο με μια πρόταση οδηγίας χωρίς να γνωρίζει πλήρως τις προθέσεις της Επιτροπής και του Συμβουλίου των Υπουργών, παρά το γεγονός ότι είναι άμεσα υπεύθυνο έναντι των πολιτών ως όργανο που συμμετέχει στη νομοθετική διαδικασία και απαρτίζεται από αιρετά μέλη. Είναι αξιόμεμπτο το γεγονός ότι το Συμβούλιο και η Επιτροπή προσπαθούν να νομοθετήσουν με τον τρόπο αυτό, πόσο μάλλον τη στιγμή κατά την οποία ο Προεδρεύων του Συμβουλίου ζήτησε, το Δεκέμβριο του 1996, να αποστέλλονται στο μέλλον όλες οι δηλώσεις μαζί με την κοινή θέση στο Κοινοβούλιο. Η Επιτροπή και το Συμβούλιο των Υπουργών φαίνεται δηλαδή να συμφωνούν καταρχήν ότι πρέπει να γνωστοποιείται στο Κοινοβούλιο ολόκληρο το ιστορικό μιας απόφασης με την κοινή θέση, δεν το κάνουν όμως στην πράξη.
<P>
Οι δηλώσεις πρέπει γενικά να αποφεύγονται. Οι νόμοι πρέπει να δείχνουν τί έχουν συμφωνήσει τα κράτη μέλη. Το χειρότερο με τις δηλώσεις είναι ότι οι ευρωπαίοι πολίτες, που πρέπει να συμμορφώνονται προς τους κανόνες και τους νόμους τους οποίους ψηφίζουμε, δεν έχουν την παραμικρή δυνατότητα να αντιληφθούν ποιό είναι το ουσιαστικό περιεχόμενο των νόμων, οι δε δηλώσεις επιτρέπουν τη διαφορετική ερμηνεία των κανόνων σε κάθε κράτος μέλος. Οι δηλώσεις δημιουργούν γραφειοκρατία και αδιαφάνεια, και δεν πρέπει σε καμία περίπτωση να αποτελούν μέρος μιας σύγχρονης νομοθεσίας.
<P>
Συνέβησαν επίσης και άλλα περίεργα πράγματα κατά τη δεύτερη ανάγνωση του Συμβουλίου. Στην κοινή θέση προσαρτήθηκαν δύο νέα παραρτήματα, αλλά είναι δύσκολο να κατανοηθεί ο σκοπός των παραρτημάτων αυτών.
<P>
Όπως θα γνωρίζετε, το Κοινοβούλιο πρότεινε διατυπώσεις οι οποίες θα εξασφάλιζαν το βαθμό της ευελιξίας που επιζητούν πολλές κυβερνήσεις. Οι διατυπώσεις αυτές θα έδιδαν στις κυβερνήσεις τη δυνατότητα να επικεντρώσουν τις προσπάθειές τους στις τοξικές ουσίες και να χρησιμοποιήσουν λιγότερο χρόνο για τις λιγότερο επικίνδυνες ουσίες. Τα δύο νέα παραρτήματα επιβάλλουν τη διασαφήνιση των ακόλουθων ερωτημάτων: τί εννοείτε με τον όρο «περιορισμένος κίνδυνος»; Ο κίνδυνος έχει σχέση με την ουσία, αλλά και με τη χρησιμοποίησή της. Όπως και στον κόσμο της ιατρικής, η δόση έχει καθοριστική σημασία. Ο όρος «περιορισμένος κίνδυνος» φαίνεται να παρέχει την εγγύηση ότι το προϊόν είναι αβλαβές, αλλά το κατά πόσο ένα προϊόν είναι επικίνδυνο για το περιβάλλον λαμβάνεται ήδη υπόψη στη μορφή εγκρισης των προϊόντων την οποία η Επιτροπή υπέδειξε στην αρχική της πρόταση.
<P>
Το δεύτερο νέο παράρτημα δημιουργεί και αυτό ερωτήματα. Καταρχάς, φαίνεται ότι δεν είναι καν δυνατό να βρεθεί τίτλος. Στα δανικά χρησιμοποιείται ο τίτλος «Γενικά εμπορικά προϊόντα», ενώ στα αγγλικά ο όρος commodity products . Στα γερμανικά χρησιμοποιείται τελείως διαφορετικός τίτλος, δηλαδή bestimmte Wirkstoffe . Οι τελείως διαφορετικοί αυτοί τίτλοι έχουν το κοινό χαρακτηριστικό ότι παρέχουν όλοι παράλογα μεγάλα περιθώρια χωριστών ερμηνειών. Όλη αυτή η ασάφεια οδήγησε την Επιτροπή Περιβάλλοντος να προτείνει την πλήρη κατάργηση των παραρτημάτων.

<SPEAKER ID=59 LANGUAGE="EN" NAME="Bowe">
Κύριε Πρόεδρε, θα ήθελα να προσφέρω την υποστήριξή μου στις προτάσεις της εισηγήτριας για την οδηγία αυτή σε δεύτερη ανάγνωση. Η οδηγία επιζητεί την εισαγωγή πανευρωπαϊκών ελέγχων για τη διάθεση στην αγορά και χρήση βιοκτόνων προϊόντων, τα οποία αντιπροσωπεύουν ένα μεγάλο φάσμα χημικών ουσιών που χρησιμοποιούνται για την καταπολέμηση εχθρών και ασθενειών των φυτών.
<P>
Θέλουμε να δούμε το ελεύθερο εμπόριο των ουσιών αυτών αλλά παράλληλα θέλουμε και τη διατήρηση ενός υψηλού επιπέδου προστασίας της ανθρώπινης ζωής και του περιβάλλοντος.
<P>
Δέχομαι με ιδιαίτερη ικανοποίηση την εισαγωγή συστήματος συγκριτικής αξιολόγησης το οποίο θα διασφαλίσει ότι ορισμένα από τα παλιά βιοκτόνα θα αντικατασταθούν από ασφαλέστερες και πιο φιλικές προς το περιβάλλον ουσίες οι οποίες δεν θα δημιουργούν νέους κινδύνους. Οι παραγωγοί των ουσιών αυτών θα έχουν τη δυνατότητα, εντός του πλαισίου της οδηγίας, να θέτουν στην αγορά διαφορετικά προϊόντα και να ανταγωνίζονται έντιμα και δίκαια αλλά επίσης και με ασφάλεια και σεβασμό προς το περιβάλλον.
<P>
Ωστόσο, όπως η συνάδελφός μου η εισηγήτρια, διατηρώ ανησυχίες για τον τρόπο με τον οποίο το Συμβούλιο έχει σχηματίσει την κοινή του θέση και, ιδιαίτερα, έχει καταχωρήσει πολλές από τις διακηρύξεις σχετικά με το πως θα ερμηνεύσει τις διατάξεις της προτάσεως στα προσωπικά του πρακτικά. Μόνο με δυσκολία το Κοινοβούλιο απέκτησε τα πρακτικά και κατόρθωσε να εξετάσει αυτές τις μυστικές διακηρύξεις. Αναρωτιέται κανείς: τι έχει άραγε να κρύψει το Συμβούλιο; Έχει τίποτα για το οποίο να ντρέπεται;
<P>
Μολονότι πολλές από τις διατάξεις της οδηγίας είναι πολύ λογικές - π.χ. η απλουστευμένη διαδικασία για ορισμένες λιγότερο επικίνδυνες ουσίες οι οποίες είναι καλά γνωστές, λιγότερο τοξικές και δεν δημιουργούν σοβαρούς κινδύνους - θα πρέπει να υπάρχει η βεβαιότητα ότι δεν θα γίνεται εκμετάλλευση των διαδικασιών αυτών εις βάρος του περιβάλλοντος και της ανθρώπινης υγείας. Μέχρι να έχω κάποια διασφάλιση σχετικά μ' αυτό, δεν μπορώ παρά να υποστηρίξω την άποψη της εισηγήτριας ότι οι διαδικασίες αυτές δεν θα πρέπει να επιτραπούν μέχρις ότου υπάρξουν διαφανείς και σαφείς έλεγχοι επί του τρόπου με τον οποίο εφαρμόζονται.
<P>
Η οδηγία αυτή έχει τη δυνατότητα να καλύψει τις ανάγκες όλων, να προστατεύσει το περιβάλλον και τη δημόσια υγεία, να προσφέρει στους καταναλωτές ένα ευρύ φάσμα προϊόντων από το οποίο να μπορέσουν να κάνουν επιλογές και επίσης να δώσει τη δυνατότητα στη βιομηχανία να διαθέτει τα προϊόντα της ελεύθερα και έντιμα στην αγορά. Επιζητώ την εκπλήρωση των αναγκών αυτών από την οδηγία και θα προσπαθήσω να βοηθήσω την εισηγήτρια, μέσω της διαδικασίας συνδιαλλαγής, στην επίτευξη του σκοπού αυτού.

<SPEAKER ID=60 LANGUAGE="DE" NAME="Schleicher">
Kύριε Πρόεδρε, η οδηγία για τα βιοκτόνα, την οποία πραγματευόμαστε σήμερα σε δεύτερη ανάγνωση, αποτελεί πειστικό παράδειγμα για την ανάγκη ύπαρξης ευρωπαϊκού νομοθετικού έργου. Για τα βιοκτόνα σήμερα, δεν υπάρχει ούτε σε ευρωπαϊκό επίπεδο, ούτε σε επίπεδο κρατών μελών, μια συστηματική και ενιαία ρύθμιση. Συνεπώς, η οδηγία αυτή καλύπτει ένα νομοθετικό κενό και είναι απαραίτητη όχι μόνο για την προστασία του περιβάλλοντος και των καταναλωτών, αλλά και για τη διασφάλιση του ελεύθερου εμπορίου στην Eυρώπη.
<P>
Tα βιοκτόνα είναι δραστικές ουσίες σε προϊόντα, όπως λ.χ. στα απολυμαντικά και στα μέσα καταπολέμησης των παρασίτων, αλλά και στα μέσα συντήρησης και προστασίας υλικών. Mέχρι τώρα κυκλοφορούν στην Eυρωπαϊκή Ένωση 500 περίπου τέτοιες δραστικές ουσίες και παράγονται 5.000 περίπου προϊόντα με τις ουσίες αυτές, από μικρομεσαίες, κυρίως, επιχειρήσεις. Aφού το Eυρωπαϊκό Kοινοβούλιο, στην πρώτη ανάγνωση, άσκησε τεκμηριωμένη κριτική σε πάρα πολλά και βασικά σημεία της πρότασης που κατέθεσε η Eπιτροπή, και κατέθεσε πολλές τροπολογίες, θεωρώ τώρα, και εξ ονόματος της ομάδας μου, την κοινή θέση σαν επιτυχημένη πράξη ισορροπίας, που παίρνει υπόψη τα συμφέροντα όλων των πλευρών και την οποία η ομάδα μας θα υποστηρίξει πλήρως.
<P>
Tις τροπολογίες που κατατέθηκαν εκ νέου, τις θεωρούμε λίγο-πολύ αντιπαραγωγικές και δεν τις υποστηρίζουμε. Ένα πράγμα, ωστόσο, μας κάνει να είμαστε ιδιαίτερα προσεκτικοί και δύσπιστοι, κι αυτό, ως γνωστόν, θίχθηκε ήδη από την εισηγήτρια και τον κ. Bοwe. Eίναι το πρόβλημα που ανέφερε η κ. Jensen, ως δήλωση στα πρακτικά του Συμβουλίου Yπουργών, εκ μέρους της Eπιτροπής. Eφόσον οι δηλώσεις αυτές στα πρακτικά, αναφέρονται σε τεχνικές οδηγίες που πρόκειται να εκδοθούν και στην ένταξη δραστικών ουσιών στο παράρτημα I, ίσως μπορούν να γίνουν ανεκτές. Δεν μπορούμε να τις ανεχθούμε όμως, όταν έχουν σαν αντικείμενο την ερμηνεία, κατά κάποιον τρόπο, διαφόρων άρθρων της οδηγίας. Oι δηλώσεις αυτές δεν έχουν κανενός είδους νομοθετικό καθεστώς, με την έννοια της νομοθεσίας, επειδή δεν αποτελούν στοιχείο του ίδιου του νόμου; ερμηνεύουν όμως ορισμένες καταστάσεις κι έχουν έτσι νομικές επιπτώσεις στο νομοθετικό κείμενο. Eίναι μια μορφή νομοθεσίας, που δεν προβλέπεται σε καμιά συμβατικά κατοχυρωμένη νομοθετική διαδικασία και την οποία δεν μπορεί να ανεχθεί το Eυρωπαϊκό Kοινοβούλιο.
<P>
Γι' αυτό και επιδίωξη της ομάδας μου θα είναι να φροντίσουμε, στη διαδικασία συνδιαλλαγής, είτε να εξαφανίσουμε αυτές τις δηλώσεις στα πρακτικά, είτε ως περιεχόμενο να τις ενσωματώσουμε στο ήδη υφιστάμενο νομοθετικό κείμενο. Γι' αυτό και η ομάδα μου υποστηρίζει ορισμένες τροπολογίες, προκειμένου να διατηρήσουμε τη δυνατότητα της δήλωσης στην Eπιτροπή Συνδιαλλαγής. Eπίτροπε κυρία Bjerregaard, σας παρακαλώ θερμά να μας ξαναπείτε, εδώ στην ολομέλεια, τι σκοπό έχει αυτό το είδος δήλωσης στα πρακτικά. Aν λοιπόν προκύψει μια καθυστέρηση στην έναρξη ισχύος αυτής της, κατ' ουσίαν, σημαντικής, και στην παρούσα ακόμη μορφή, καλής λύσης, αυτή θα οφείλεται στη συμπεριφορά της Eπιτροπής και του Συμβουλίου, και όχι του Kοινοβουλίου. Aυτή η διαδικασία συνδιαλλαγής θα μπορούσε να είναι περιττή, αν φροντίσουμε να έχουμε σαφήνεια εκ των προτέρων. Γι' αυτό και μας ενδιαφέρει πάρα πολύ, κυρία Eπίτροπε, τι θα πείτε επί του θέματος.

<SPEAKER ID=61 LANGUAGE="IT" NAME="Baldi">
Κύριε Πρόεδρε, κύριοι συνάδελφοι, εξετάζουμε την κοινή θέση που καθόρισε το Συμβούλιο στις 20 Δεκεμβρίου για την έκδοση της οδηγίας του Ευρωπαϊκού Κοινοβουλίου και του Συμβουλίου σχετικά με τη διάθεση βιοκτόνων στην αγορά. Υπενθυμίζουμε ότι ως βιοκτόνα θεωρούνται μία σειρά πολύ διαφορετικών προϊόντων, μεταξύ των οποίων απολλυμαντικά, εντομοκτόνα, μυκητοκτόνα, συντηρητικές ουσίες, προφυκακτικές ουσίες για το ξύλο και την επεξεργασία των υφασμάτων και των οικοδομικών υλικών. Περιέχουν όλα μία δραστική ουσία που θα πρέπει να ελέγχεται, δεδομένης της καθημερινής χρήσης και της διάδοσης των προϊόντων που περιέχουν δραστικές ουσίες. Είναι επομένως αυτονόητη η σημασία της οδηγίας.
<P>
Υπολογίζεται όντως ότι τα βιοκτόνα προϊόντα είναι περισσότερα 14.000 και διατίθενται στην αγορά, εκτός από τις μεγάλες πολυεθνικές, από χιλιάδες μικρομεσαίες επιχειρήσεις, κυρίως στην Ιταλία, όπου αντιπροσωπεύουν το 70 % της παραγωγής. Η οδηγία έχει δύο κύριους στόχους: 1) την εναρμόνιση της εσωτερικής αγοράς των βιοκτόνων, 2)την επίτευξη ενός υψηλού επιπέδου προστασίας του ανθρώπου και του περιβάλλοντος.
<P>
Η κοινή θέση, που υιοθετήθηκε ομόφωνα, έγινε δεκτή από την Επιτροπή, διότι οι εισαχθείσες τροποποιήσεις δεν αλλάζουν επί της ουσίας ούτε το περιεχόμενο ούτε τη λειτουργία της οδηγίας. Επιπλέον, οι διευκρινίσεις που προτάθηκαν από τα κράτη μέλη αποσαφηνίζουν ή απλοποιούν ορισμένες πλευρές των διαδικασιών παροχής αδείας.
<P>
Το τελικό κείμενο της κοινής θέσης είναι πολύ πιο κατανοητό και πρακτικό και υπογραμμίζει τους κύριους στόχους της πρότασης, την προστασία δηλαδή του ανθρώπου και του περιβάλλοντος, επιτρέποντας συγχρόνως την ελεύθερη εμπορία των βιοκτόνων.
<P>
Η Ομάδα Ένωση για την Ευρώπη συμφωνεί με την κοινή θέση και με ορισμένες από τις τροπολογίες που παρουσιάσθηκαν σήμερα στην Ολομέλεια, αλλά είναι απολύτως αντίθετη με τις τροπολογίες αριθ. 17, 18 και 19. Είναι αντίθετη με την τροπολογία αριθ. 17 διότι μειώνει κατά 6 μήνες την προθεσμία συμμόρφωσης -η οδηγία είναι πολύπλοκη και αν ακόμη υιοθετηθεί η προθεσμία 18 μηνών για την αποδοχή, καμία από τις χώρες μέλη δεν θα μπορούσε να τη σεβαστεί- και με τις τροπολογίες αριθ. 18 και 19 διότι θα τροποποιούσαν σε μεγάλο βαθμό την αρμονία της οδηγίας και πολύ δύσκολα θα μπορούσαν να γίνουν δεκτές από το Συμβούλιο.

<SPEAKER ID=62 LANGUAGE="DA" NAME="Dybkjζr">
Κύριε Πρόεδρε, η Ομάδα των Φιλελευθέρων θα ψηφίσει υπέρ των τροπολογιών της επιτροπής. Ελπίζω να συγκεντρωθεί ο απαιτούμενος αριθμός ψήφων υπέρ των τροπολογιών αυτών και κατά των τροπολογιών της Ομάδας των Πρασίνων, όχι για λόγους βασικής διαφωνίας σχετικά με το όλο θέμα, αλλά επειδή είναι τη στιγμή αυτή απαραίτητο να επικεντρωθούν οι προσπάθειες σε ένα συγκεκριμένο θέμα. Θα ήθελα επίσης, όπως και άλλοι ομιλητές, να εστιάσω το ενδιαφέρον μου στις δηλώσεις. Παλαιότερα οι διεθνείς σχέσεις αποτελούσαν καθήκον μιας αφρόκρεμας διπλωματών. Η τέχνη συνίστατο στην τήρηση ισορροπιών μεταξύ φίλων και εχθρών. Οι μυστικές δοσοληψίες αποτελούσαν καθημερινό φαινόμενο και κανένας δεν μπορούσε να σκεφτεί καν να ζητήσει τη γνώμη των κοινών ανθρώπων. Αυτό γινόταν στο μεγαλύτερο μέρος της ιστορίας της Ένωσης και αποδεικνύεται κάθε φορά ότι είναι δύσκολο να αλλάξει η κατάσταση αυτή πραγμάτων. Η τελευταία φορά που το διαπιστώσαμε ήταν στα πλαίσια της παρούσας οδηγίας, η οποία είναι κατά τα άλλα αρκετά εκτενής και περίπλοκη αυτή καθεαυτή και, ως εκ τούτου, θα μπορούσε να περιλάβει τα πάντα.
<P>
Οι πολλές μυστικές δηλώσεις του Συμβουλίου δείχνουν ότι το Συμβούλιο εξακολουθεί να πιστεύει ότι η ευρωπαϊκή συνεργασία είναι θέμα το οποίο πρέπει να χειρίζεται μια μικρή ελίτ. Θα νόμιζε αντίθετα κανείς ότι οι πολυάριθμες δημοσκοπήσεις που δείχνουν την έλλειψη λαϊκής στήριξης, θα μπορούσαν να πείσουν το Συμβούλιο να αλλάξει γνώμη. Αυτό όμως δεν συμβαίνει. Είναι απίστευτο να χρειάζεται να υπενθυμιστεί στο Συμβούλιο πως οι δημοκρατικές εξελίξεις καθώς επίσης και οι εξελίξεις στην ΕΕ, είχαν ως αποτέλεσμα να καταστεί μεν η διαφάνεια και η συμμετοχή του κοινού απαραίτητη, όχι όμως και επαρκής προϋπόθεση για τη νομιμότητα των αποφάσεων που λαμβάνονται.
<P>
Αποτελεί επίσης πλήρη έλλειψη σεβασμού στο Ευρωπαϊκό Κοινοβούλιο - το μοναδικό άμεσα εκλεγμένο όργανο της ΕΕ - να εξετάζει κοινές θέσεις του Συμβουλίου που δεν περιέχουν όλα τα όσα έχουν αποφασιστεί. Το επιχείρημα του Συμβουλίου είναι ότι οι δηλώσεις χρησιμεύουν μόνο για την επεξήγηση των νομοθετικών κειμένων, αλλά γιατί τότε να τηρούνται μυστικές; Για ποιό λόγο πρέπει να μας δίδονται οι επεξηγήσεις αυτές; Θα ήταν βέβαια λογικό εάν περιλαμβάνονταν στο προϊμιο ή σε άλλα μέρη του κειμένου, ώστε με τον τρόπο αυτό να είναι ίσως πιο κατανοητές. Δεν είναι παράξενο το γεγονός ότι οι πολίτες είναι επιφυλακτικοί έναντι της ΕΕ, τη στιγμή κατά την οποία ένα μέρος των νομοθετικών κειμένων τηρείται απόρρητο. Συνεπώς, η στάση του Συμβουλίου υπονομεύει άμεσα την όλη νομιμότητα της ΕΕ.

<SPEAKER ID=63 LANGUAGE="FR" NAME="Lannoye">
Κύριε Πρόεδρε, θα ήθελα καταρχήν να ενώσω την ψήφο μου με την ψήφο των συναδέλφων που εκφράζουν τη λύπη τους για την απόλυτη έλλειψη διαφάνειας με την οποία ο πολύ σημαντικός αυτός φάκελος έχει επεξεργαστεί. Πράγματι τα βιοκτόνα αφορούν εκατοντάδες προϊόντα, τα οποία σε διάφορα επίπεδα, παρουσιάζουν κινδύνους για τους ανθρώπους. Ορισμένοι μεταξύ των κινδύνων είναι αποδεκτοί, άλλοι όμως δεν είναι. Συγκεκριμένα έχω στο νου μου ουσίες που είναι βιολογικά αφομοιώσιμες και εμμένουσες, οι οποίες παρουσιάζουν καρκινογόνου μετάλλαξης αποτελέσματα, που μπορούν να διαταράξουν το ορμονικό σύστημα των θηλαστικών και ιδιαίτερα του ανθρώπου.
<P>
Τα προϊόντα αυτά θα πρέπει το γρηγορότερο να εξαφανιστούν από την αγορά. Πώς αντιμετωπίζει το πρόβλημα η κοινή θέση, κατόπιν μάλιστα της αρχικής πρότασης της Επιτροπής; Οργανώνει την ελεύθερη κυκλοφορία των ουσιών και ειδικότερα των καρκινογόνων ουσιών, αλλά δεν έχει διόλου σαν στόχο να επανακατευθύνει την παραγωγή σε ουσίες χαμηλού κινδύνου για τον άνθρωπο και το περιβάλλον. Η Επιτροπή Περιβάλλοντος ελάχιστα το διόρθωσε αυτό.
<P>
Βέβαια θα υποστηρίξουμε τις τροπολογίες που προτάθηκαν από την επιτροπή περιβάλλοντος, ωστόσο εκτιμούμε ότι κάποιες επιπλέον τροπολογίες, τις οποίες καταθέσαμε θα πρέπει οπωσδήποτε να ληφθούν υπ'όψη. Εκπλήσσομαι για τη θέση της Ομάδας του Ευρωπαϊκού Λαϊκού Κόμματος, η οποία καταρχήν δηλώνει ότι δεν θα υποστηρίξει τις τροπολογίες, ακόμη και εκείνες της επιτροπής περιβάλλοντος. Για έναν τέτοιο φάκελο, βρίσκω ότι πρόκειται για μια απαράδεκτη στάση.
<P>
Θα ήθελα να επισημάνω τις τρεις σημαντικές τροπολογίες που καταθέσαμε. Πρόκειται για την τροπολογία 32, που είναι ιδιαίτερα λογική και που διευκρινίζει ότι θα πρέπει να αρνηθούμε ή να αποσύρουμε την εγγραφή στον κατάλογο των επιτρεπόμενων προϊόντων, εφόσον υπάρχει στην αγορά ένα άλλο προϊόν που παρουσιάζει λιγότερους κινδύνους, ή μια άλλη μέθοδος που να δίνει τη δυνατότητα επίτευξης του ίδιου αποτελέσματος. Αυτό μου φαίνεται λογικό.
<P>
Οι τροπολογίες 34 και 37 εισάγουν την αρχή της άρνησης της έκδοσης άδειας για οποιαδήποτε ουσία που έχει αναγνωριστεί ως καρκινογόνα, και για την οποία δεν υπάρχει όριο για το χαρακτηρισμό της ως αβλαβούς.
<P>
Τέλος οι τροπολογίες 38 και 39 απαιτούν ο φάκελος που συνοδεύει την αίτηση έκδοσης άδειας να περιέχει τα αντίστοιχα δεδομένα, όχι μόνο όσον αφορά την ενεργό ουσία που εξετάζεται, αλλά επίσης και για τα προϊόντα της αποσύνθεσής της. Ξέρουμε ότι πολλά προϊόντα αποσύνθεσης είναι μερικές φορές πιο επικίνδυνα από το αρχικό προϊόν. Δεν είναι λογικό να μην εμφανίζονται αυτά τα δεδομένα σε ένα φάκελο που έχει να κάνει με την αίτηση έκδοσης άδειας.
<P>
Αυτές ήταν ορισμένες προτάσεις, οι οποίες δεν είναι υπερβολικές και ακραίες και ελπίζουμε ότι θα γίνουν αποδεκτές από το σύνολο του Κοινοβουλίου.

<SPEAKER ID=64 LANGUAGE="DE" NAME="Breyer">
Kύριε Πρόεδρε, η οδηγία, όπως είπε ο κ. Paul Lannoye, δεν ανταποκρίνεται στα κριτήρια περιβαλλοντικής πολιτικής. Θα ήταν πολύ σημαντική, αλλά δε δίνει κανενός είδους κίνητρο για να περιοριστεί η χρήση των βιοκτόνων. Στην εσωτερική αγορά κυκλοφορούν ήδη 450 χημικές δραστικές ουσίες και 10.000 βιοκτόνα προϊόντα, από τα οποία ελάχιστα εγκρίνονται σύμφωνα με τη μέθοδο που προτείνεται στην οδηγία.
<P>
H EE περιορίζεται κυρίως στην εναρμόνιση των δυνατοτήτων ανταγωνισμού για τη βιομηχανία, αντί να εξασφαλίζει έναν ύψιστο βαθμό προστασίας, για το περιβάλλον και την υγεία, από τις ουσίες αυτές και τη χρήση τους. Eδώ θα πρέπει να κατοχυρώσουμε την αρχή της αντικατάστασης, να αντικαθίστανται δηλαδή βλαβερά προϊόντα από λιγότερο βλαβερά. Aυτό είναι, όπως είπε ο Paul Lannoye, ένα από τα σημαντικότερα κριτήρια. Έτσι θα μπορούσε, επιτέλους, να υπάρχει κάποιος ανταγωνισμός και στην έκδοση της άδειας κυκλοφορίας των προϊόντων. Γι' αυτό και το θέμα μας θα πρέπει να είναι να υιοθετηθεί από την Eυρωπαϊκή Ένωση αυτή η σουηδική νομοθεσία, η οποία προβλέπει αυτήν ακριβώς την έκδοση της άδειας κυκλοφορίας με μια αρχή ανταγωνισμού.
<P>
Tα κριτήρια για την έκδοση της άδειας κυκλοφορίας έχουν πάρα πολλές τρύπες, αλλά το σημαντικότερο είναι για μας ότι σε ορισμένα βιοκτόνα δεν υπάρχουν καθόλου ελάχιστες τιμές για καρκινογόνα συστατικά. Oι ουσίες αυτές, και σε μικρές ακόμη συγκεντρώσεις, είναι καρκινογόνες, και τα βιοκτόνα με καρκινογόνα συστατικά θα 'πρεπε να απομακρυνθούν από την αγορά, χωρίς περιστροφές, διότι ακριβώς επειδή χρησιμοποιούνται τα βιοκτόνα σε τόσο μεγάλο βαθμό, στόχος μας θα πρέπει να είναι να απομακρύνουμε τις καρκινογόνες ουσίες από τα βιοκτόνα, και συνεπώς και από την αγορά.
<P>
Eκτός τούτου, θα ήμασταν πολύ υπέρ μιας υποχρέωσης επισήμανσης για τα βιοκτόνα. Tο θέμα μας, λοιπόν, θα πρέπει να είναι η προστασία των καταναλωτών και η εξασφάλιση της προστασίας του περιβάλλοντος, και όχι το να δώσουμε ένα εισιτήριο ελευθέρας στη βιομηχανία βιοκτόνων.

<SPEAKER ID=65 NAME="Bjerregaard">
Η Επιτροπή θα ήθελε να ευχαριστήσει την Επιτροπή Περιβάλλοντος και, ιδιαίτερα, την εισηγήτριά της, κ. Kirsten Jensen, για το σημαντικό έργο που επιτέλεσαν με την πρόταση αυτή. Πρόκειται για την τελική φάση της νομοθεσίας της ΕΕ σχετικά με τις χημικές ουσίες και, για το λόγο αυτό, πρόκειται επίσης για μία πολύ σημαντική πρόταση. Συνεπώς, είμαι υποχρεωμένη να διατυπώσω ορισμένες παρατηρήσεις. Καταρχάς σχετικά με την πρόταση γενικότερα και τις προοπτικές της· στη συνέχεια θα επανέλθω με ορισμένες παρατηρήσεις σχετικά με το θέμα που φάνηκε ότι αποτελεί την πιο πολιτική συζήτηση εδώ στο Κοινοβούλιο σήμερα, δηλαδή το θέμα των απόρρητων δηλώσεων.
<P>
Στόχος της πρότασης είναι η εναρμόνιση της αγοράς βιοκτόνων προϊόντων και των δραστικών ουσιών που περιέχουν, καθώς επίσης και η επίτευξη υψηλού επιπέδου προστασίας των ανθρώπων και του περιβάλλοντος. Η πρόταση θα καλύπτει μια ευρεία σειρά των προϊόντων, όπως των απολυμαντικών, των υλικών προστασίας ξύλου, των εντομοκτόνων και των απορρυπαντικών. Σε τελική ανάλυση, μόνο οι δραστικές ουσίες που περιλαμβάνονται στον κατάλογο ενός παραρτήματος της οδηγίας θα μπορούσαν να χρησιμοποιηθούν νόμιμα στα εν λόγω βιοκτόνα προϊόντα. Η απόφαση για τη συμπερίληψη προϊόντων στο παράρτημα θα ληφθεί σε επίπεδο ΕΕ με βάση μια πλήρη αξιολόγηση των κινδύνων που θα στηρίζεται σε πληροφορίες από τη βιομηχανία.
<P>
Όταν η οδηγία εγκριθεί, οι υφιστάμενες δραστικές ουσίες θα εξεταστούν προκειμένου να αξιολογηθεί κατά πόσο μπορούν να συμπεριληφθούν στον κατάλογο του παραρτήματος 1. Η εξέταση αυτή προϋποθέτει την υποβολή πληροφοριών από τον τομέα καθώς επίσης και την αξιολόγησή τους στα κράτη μέλη. Θα εγκριθεί αργότερα κανονισμός της Επιτροπής σχετικά με την εξέταση αυτή. Η οδηγία θα εναρμονίσει επίσης τα εθνικά συστήματα έγκρισης των βιοκτόνων προϊόντων, εφόσον περιλαμβάνει κοινές αρχές αξιολόγησης. Στη συνέχεια, τα κράτη μέλη θα αποδεχθούν αμοιβαία τις εγκρίσεις αυτές. Κατά την πρώτη ανάγνωση το Κοινοβούλιο υπεστήριξε τις βασικές αρχές της πρότασης και υπέβαλε ορισμένες προτάσεις βελτιώσεων με τη μορφή 64 τροπολογιών που έγιναν αποδεκτές. Οι περισσότερες από τις τροπολογίες αυτές περιλαμβάνονται στην κοινή θέση, ως επί το πλείστον κατόπιν πρωτοβουλίας της Επιτροπής.
<P>
Θα ήθελα τώρα να αναλύσω τη θέση της Επιτροπής έναντι των τροπολογιών του Κοινοβουλίου κατά τη δεύτερη ανάγνωση. Υποβλήθηκαν 41 τροπολογίες, από τις οποίες η Επιτροπή μπορεί να αποδεχθεί πλήρως, εν μέρει ή καταρχήν 21. Οι τροπολογίες αριθ. 18 και 19 αποσκοπούν στην κατάργηση των αποκαλούμενων απλουστευμένων διαδικασιών για τα βιοκτόνα προϊόντα περιορισμένου κινδύνου και για τα γενικά εμπορικά προϊόντα, επειδή καταργούνται τα νέα παραρτήμα ΙΑ και ΙΒ. Η καθιέρωση των δύο διαδικασιών αποτελεί μία από τις σημαντικότερες συμβολές του Συμβουλίου στην κοινή θέση. Η Επιτροπή συμφώνησε σχετικά, επειδή η προσθήκη των παραρτημάτων αυτών θα καταστήσει, κατά τη γνώμη της, πιο αποτελεσματική την όλη οδηγία, χωρίς να υποβαθμισθεί το επίπεδο προστασίας των ανθρώπων, των ζώων και του περιβάλλοντος. Τα πλεονεκτήματα είναι ότι εστιάζεται το ενδιαφέρον στις επικίνδυνες ουσίες, ότι υπάρχει μια απλουστευμένη διαδικασία για τα προϊόντα περιορισμένου κινδύνου και ότι είναι δυνατό για τις δραστικές ουσίες που χρησιμοποιούνται μόνο σε περιορισμένο βαθμό ως βιοκτόνα προϊόντα, να υπαχθούν στο πεδίο εφαρμογής της οδηγίας και, ως εκ τούτου, να υποβάλλονται σε έλεγχο. Στο πλαίσιο αυτό, ήθελα να τονίσω ότι οι δραστικές ουσίες πρέπει να υποβληθούν στην ίδια διαδικασία αξιολόγησης για να συμπεριληφθούν στα παραρτήματα ΙΑ και ΙΒ με εκείνη που ισχύει για τη συμπερίληψη στο παράρτημα Ι. Συνεπώς, οι τροπολογίες 18 και 19 δεν μπορούν να γίνουν αποδεκτές.
<P>
Η Επιτροπή δεν μπορεί να αποδεχθεί την κατάργηση των απλουστευμένων διαδικασιών, αλλά είναι ικανοποιημένη με τις τροπολογίες 2 και 10, που ενισχύουν τον έλεγχο των διαδικασιών αυτών.
<P>
Ας έλθουμε τώρα στις τροπολογίες σχετικά με τα βιοκτόνα προϊόντα που βασίζονται σε μικροοργανισμούς. Θα ήθελα καταρχάς να σας καθησυχάσω. Τα βιοκτόνα προϊόντα που βασίζονται σε μικροοργανισμούς καλύπτονται από την οδηγία. Ο ορισμός του άρθρου 2 όσον αφορά τις έννοιες των βιοκτόνων προϊόντων και των δραστικών ουσιών είναι απόλυτα σαφής από την άποψη αυτή. Οι τροπολογίες 4, 5, 6 7, 9, 10 εν μέρει, 11 και 31 εν μέρει περιλαμβάνουν σε διάφορα άρθρα συγκεκριμένες αναφορές στα παραρτήματα ΙVA και IVB, που προβλέπουν απαιτήσεις ενημέρωσης όσον αφορά τις δραστικές ουσίες και τα προϊόντα που βασίζονται σε μικροοργανισμούς. Η Επιτροπή κρίνει ότι όλες οι τροπολογίες αυτές είναι χρήσιμες και αποδεκτές, εκτός από την τροπολογία αριθ. 31, που μπορεί να γίνει μόνο εν μέρει αποδεκτή.
<P>
Ας έλθουμε τώρα στις τροπολογίες σχετικά με τη διαδικασία της επιτροπής και τις πρωτοβουλίες της Επιτροπής της ΕΕ. Στόχος των τροπολογιών αριθ. 15 και 16 είναι η χρησιμοποίηση της διαδικασίας της επιτροπής 2Β και 3Β αντί της 1 και 3Α αντίστοιχα. Πρόκειται σχεδόν για μια επαναφορά της αρχικής πρότασης της Επιτροπής. Η Επιτροπή υπεστήριξε τη θέση της στο Συμβούλιο, αλλά το τελευταίο την κατεψήφισε ομόφωνα. Η Επιτροπή κρίνει ότι η οδηγία με το κείμενο του Συμβουλίου θα μπορούσε να εφαρμοστεί, αλλά κρίνει επίσης ότι η οδηγία με τις τροπολογίες του Κοινοβουλίου θα μπορούσε να εφαρμοστεί ευκολότερα και πιο αποτελεσματικά. Οι τροπολογίες αυτές είναι αποδεκτές υπό την προϋπόθεση ότι η διατύπωση θα συμφωνεί απόλυτα με την απόφαση του Συμβουλίου 87/373/ΕΟΚ και ότι οι αναφορές στα άρθρα 29 και 33 δεν θα απαλειφθούν.
<P>
Οι τροπολογίες αριθ. 25 και 31 ζητούν να αναλάβει η Επιτροπή σε μεταγενέστερο χρονικό σημείο πρωτοβουλία αναθεώρησης και επέκτασης του παραρτήματος VI, συμπεριλαβάνοντας συγκεκριμένα τη σύσταση του Διεθνούς Ναυτιλιακού Οργανισμού (ΙΜΟ). Προτείνεται επίσης να χρησιμοποιηθεί το άρθρο 189Β της Συνθήκης ως νομική βάση των πρωτοβουλιών. Η Επιτροπή δεν διαφωνεί στην ουσία με τους στόχους των τροπολογιών, αλλά όπως αυτές είναι διατυπωμένες κρίνει ότι περιορίζουν το δικαίωμα πρωτοβουλίας της. Συνεπώς, οι τροπολογίες αυτές μπορούν να γίνουν καταρχήν αποδεκτές.
<P>
Όλες οι υπόλοιπες τροπολογίες είναι τεχνικού χαρακτήρα. Στόχος τους είναι να διασαφηνιστούν και να βελτιωθούν οι διάφορες διατάξεις της πρότασης ή να διευκολυνθεί η καθημερινή εφαρμογή της οδηγίας· την προχωρημένη αυτή ώρα, λίγο πριν από την ψηφοφορία, δεν θα ήθελα να υπεισέλθω σε σχετικές λεπτομέρειες, αλλά να παρουσιάσω εν συντομία τη θέση της Επιτροπής. Η Επιτροπή μπορεί να αποδεχθεί τις τροπολογίες 13, 14, 20, 23, 24 και 26, εκτός από το μέρος όπου ζητείται να απαλειφθούν τα παραρτήματα Ι, ΙΑ και ΙΒ. Η Επιτροπή μπορεί επίσης καταρχήν να αποδεχθεί τις τροπολογίες 8 και 12. Η Επιτροπή δεν μπορεί να αποδεχθεί τις τροπολογίες 1, 17, 21, 22, 27-30 και 32-41.
<P>
Αυτά για τις τροπολογίες και το ουσιαστικό περιεχόμενο της ίδιας της πρότασης, αλλά θα ήθελα επίσης να διατυπώσω ορισμένες παρατηρήσεις για τις δηλώσεις του Συμβουλίου στα πρακτικά, θέμα που απορρόφησε μεγάλο μέρος της συζήτησης. Η Επιτροπή κατανοεί ότι το Κοινοβούλιο έχει δυσκολίες με τις δηλώσεις αυτές. Το πρόβλημα δεν αφορά μόνο τις προτάσεις για το περιβάλλον, αλλά είναι οριζόντιο και πρέπει να επιλυθεί οριζόντια. Όπως προέκυψε από τη συζήτηση, το Συμβούλιο έχει μεγαλύτερη σχέση με το θέμα αυτό και, κατά συνέπεια, είναι σε θέση να επιλύσει καλύτερα το πρόβλημα στα πλαίσια ενός τριλόγου. Η πολιτική της Επιτροπής συνίσταται στον περιορισμό του αριθμού των δηλώσεων που περιλαμβάνονται στα πρακτικά του Συμβουλίου. Οι δηλώσεις αυτές πρέπει να περιλαμβάνονται στο ίδιο το κείμενο ή στις αιτιολογικές σκέψεις, όπως επισήμανε άλλωστε το Σώμα σήμερα στην αίθουσα αυτή.
<P>
Η εισηγήτρια, κ. Kirsten Jensen, αναφέρθηκε επίσης στον τρίλογο που πραγματοποιήθηκε το Δεκέμβριο του 1996, όπου η Επιτροπή επανέλαβε την επιθυμία της να ενημερώνεται το Κοινοβούλιο από το Συμβούλιο σχετικά με ενδεχόμενες δηλώσεις του στα πρακτικά των συνεδριάσεων που έχουν σχέση με την κοινή θέση. Στο πλαίσιο αυτό, το Συμβούλιο ενέκρινε, στις 25 Μαρτίου 1997, κατευθυντήριες γραμμές για τη διαδικασία έκδοσης παρόμοιων δηλώσεων. Ταυτόχρονα, η Επιτροπή είναι διατεθειμένη, ανεξάρτητα από το Συμβούλιο, να εκπληρώσει την υποχρέωσή της για ενημέρωση του Κοινοβουλίου διαβιβάζοντάς του τις δικές της δηλώσεις, όπως άλλωστε έχει πράξει.
<P>
Η πρόταση για τα βιοκτόνα προϊόντα που εξετάζουμε σήμερα στην αίθουσα αυτή υπεβλήθη δυστυχώς σε μια μεταβατική περίοδο κατά την οποία δεν ίσχυαν στην ουσία κανόνες. Έπρεπε δηλαδή να υπάρχει μια ad hoc διαδικασία, αυτός δε είναι ο λόγος για τον οποίο η Επιτροπή χρειάστηκε χρόνο για να διαβιβάσει τις δηλώσεις. Θα ήθελα στο πλαίσιο αυτό να ευχαριστήσω το Κοινοβούλιο και την Επιτροπή Περιβάλλοντος, επειδή προτίμησαν να μην αναβληθεί η δεύτερη ανάγνωση της παρούσας πρότασης, αλλά αντίθετα να ενσωματώσουν τις δηλώσεις. Η Επιτροπή υποστηρίζει πλήρως και σταθερά τη διαφάνεια και η θέση της είναι ότι οι δηλώσεις δεν πρέπει να είναι απόρρητες. Ωστόσο, η Επιτροπή είναι φυσικά υποχρεωμένη να τηρεί το απόρρητο που διέπει τις συζητήσεις του Συμβουλίου και τα σχετικά πρακτικά σύμφωνα με τον κώδικα συμπεριφοράς του Συμβουλίου, της 2ας Οκτωβρίου 1995. Αυτό ήταν το πνεύμα υπό το οποίο η Επιτροπή ζήτησε από το Συμβούλιο να μην δώσει στη δημοσιότητα το κείμενο των δηλώσεων στο στάδιο αυτό της διαδικασίας. Στη συγκεκριμένη περίπτωση της πρότασης για τα βιοκτόνα προϊόντα, η Επιτροπή τάσσεται υπέρ της ρεαλιστικής διαδικασίας που πρότεινε το Κοινοβούλιο και η οποία συνίσταται στην ενσωμάτωση των δηλώσεων στις τροπολογίες που, όπως ήδη αναφέρθηκε, μπορούν να γίνουν αποδεκτές, ορισμένες όμως μόνο καταρχήν και/ή εν μέρει.
<P>
Εν κατακλείδι, θα ήθελα να επαναλάβω ότι η Επιτροπή υποστηρίζει την κοινή θέση. Είμαι πεπεισμένη ότι έχει βρει μια ισορροπία μεταξύ των δύο στόχων της οδηγίας, δηλαδή της εσωτερικής αγοράς και του υψηλού επιπέδου προστασίας. Η Επιτροπή μπορεί να αποδεχθεί τις τροπολογίες που βελτιώνουν τόσο το ίδιο το κείμενο όσο και ορισμένες πτυχές της εφαρμογής του. Αντίθετα, δεν μπορούμε να αποδεχθούμε τις τροπολογίες οι οποίες, κατά τη γνώμη της Επιτροπής, θα διαταράξουν την καλή ισορροπία που έχει επιτευχθεί κατά τη δεύτερη ανάγνωση του Κοινοβουλίου και στην κοινή θέση του Συμβουλίου. Τέλος, θα ήθελα για μια ακόμη φορά να ευχαριστήσω όλους όσους συνέβαλαν στην επεξεργασία των τροπολογιών, καθώς επίσης και εκείνους που ήταν παρόντες κατά το τελευταίο μέρος της συζήτησης.

<SPEAKER ID=66 NAME="Πρόεδρος">
Ευχαριστώ πολύ, Επίτροπε κυρία Βjerregaard.
<P>
H συζήτηση έληξε.
<P>
Η ψηφοφορία θα διεξαχθεί σήμερα στις 12.00.

<CHAPTER ID=9>
Ψηφοφοριες
<SPEAKER ID=67 LANGUAGE="EN" NAME="Green">
Κυρία Πρόεδρε, έχουν γίνει πολλές συζητήσεις σχετικά με την Τροπολογία Αριθ. 1. Θα ήθελα να κάνω σαφή τη θέση της ομάδας μου. Η έκθεση αφορά τις ομάδες συμφερόντων. Η τροπολογία αναφέρεται στους βοηθούς των βουλευτών. Όπως γνωρίζετε, η έκθεση Lehne η οποία αναφέρεται συγκεκριμένα στους βοηθούς των βουλευτών, βρίσκεται ενώπιον της Επιτροπής Κανονισμού, Ελέγχου της Εντολής και Ασυλιών. Θα ήθελα να ξεκαθαρίσω ότι η ομάδα μου επίεσε για την εξέταση του ζητήματος αυτού στην παρούσα έκθεση αλλά γνωρίζουμε ότι ορισμένες άλλες ομάδες δεν ήσαν ικανοποιημένες από τη λύση αυτή. Εάν υπάρξει σαφής δέσμευση εκ μέρους των άλλων ομάδων και ειδικότερα από την Ομάδα του ΕΛΚ, εμείς θα απόσχουμε. Θα ήθελα να ακούσω τα σχόλια του κ. Martens για την Τροπολογία Αριθ. 1.

<SPEAKER ID=68 LANGUAGE="NL" NAME="Martens">
Κυρία Πρόεδρε, απαντώντας σ'αυτά που ανέφερε η κ. Green, θα ήθελα να αναφέρω ότι πιστεύουμε πραγματικά ότι το θέμα αυτό θα μπορούσε να ρυθμιστεί με τον καλύτερο τρόπο στα πλαίσια της έκθεσης του συναδέλφου Lehne. Για το λόγο αυτό είμαστε διατεθειμένοι να απόσχουμε και όσον αφορά την τροπολογία 1. Πιστεύουμε ότι θα ήταν καλύτερα το σημείο που αφορά τους συνεργάτες των βοηθών να τακτοποιηθεί στην έκθεση του κ. Lehne. Η πολιτική μας ομάδα θα απόσχει από την ψηφοφορία για την τροπολογία 1.

<SPEAKER ID=69 LANGUAGE="FR" NAME="Pasty">
Κυρία Πρόεδρε, θα ήθελα απλά να επισημάνω ότι υπάρχουν εννέα ομάδες στη Συνέλευση αυτή, και όχι μόνο δύο. Όσον αφορά την ομάδα μας, θα ψηφίσουμε την τροπολογία 1, γνωρίζοντας ότι δεν υπάρχει καμιά ελπίδα να περάσει, εφόσον οι άλλες δύο ομάδες αποφάσισαν ότι θα ψήφιζαν λευκό. Όσο για το μέλλον, πιστεύω ότι οποιαδήποτε ανταλλαγή απόψεων θα πρέπει να συμπεριλαμβάνει το σύνολο των προέδρων της ομάδας.
<P>
Αναφορικά με την τροπολογία 15
<SPEAKER ID=70 NAME="Πρόεδρος">
Μου ζητήθηκε να απομονώσω τις λέξεις «δωρεές» και «υπάλληλοι του οργάνου». Για τον λόγο αυτό θέτω σε ψηφοφορία την υπόλοιπη παράγραφο.
<P>
(Το Σώμα απορρίπτει την υπόλοιπη παράγραφο) Εφόσον απορρίφτηκε η υπόλοιπη παράγραφος, δεν βλέπω πώς μπορούμε να ψηφίσουμε για τις επί μέρους λέξεις.

<SPEAKER ID=71 NAME="Ford">
Κυρία Πρόεδρε, έχει δημιουργηθεί σύγχιση. Πιστεύω ότι δεν έχουν κατανοήσει όλοι ότι ψηφίζουμε για την παράγραφο μείον τις δύο διαγραφές και όχι το αντίστροφο. Δεν ξέρω εάν μπορούμε να επαναλάβουμε την ψηφοφορία, αλλά υπάρχει σύγχιση.

<SPEAKER ID=72 NAME="Πρόεδρος">
Πρόκειται για γενική παρεξήγηση, έγινε σύγχυση; Ωστόσο, είχα διευκρινίσει ότι απέσυρα τις λέξεις «παροχές» και «υπάλληλοι του θεσμού» και ότι θα έθετα σε ψηφοφορία την υπόλοιπη παράγραφο. Και έτσι ψηφίσατε μου φαίνεται, πολύ απλά. Αν όμως επιθυμείτε να το ελέγξουμε ξανά, επαναλαμβάνω ότι ψηφίζουμε για όλη την παράγραφο εξαιρώντας τις λέξεις «δωρεές» και «υπάλληλοι του οργάνου».
<P>
(Το Σώμα απορρίπτει την παράγραφο)

<SPEAKER ID=73 LANGUAGE="NL" NAME="Aelvoet">
Πρόεδρε, είχε σχέση με τα δύο τμήματα που έπρεπε να παραλειφθούν. Το ένα αφορούσε τους υπαλλήλους, και είναι προφανές επειδή απαγορεύεται από τον κανονισμό υπηρεσιακής κατάστασης, ενώ το άλλο, όλες οι δωρεές, αποτελεί άλλο θέμα. Κατά τη γνώμη μου έπρεπε να διεξαχθεί ιδιαίτερη ψηφοφορία. Έπρεπε πρώτα να ψηφίσουμε για τις δωρεές και μετά για τους υπαλλήλους. Επειδή όμως η πλειοψηφία δεν υποστηρίζει το αρχικό κείμενο, κάθε σχόλιο περιττεύει.
<P>
(Το Σώμα εγκρίνει την απόφαση)

<SPEAKER ID=74 NAME="Donnelly, Brendan">
Η συμφωνία στην οποία καταλήξαμε χθες ήταν να προχωρήσει η συζήτηση αλλά ότι η ομάδα μου θα ζητούσε την αναπομπή της εκθέσεως στην επιτροπή για περαιτέρω επεξεργασία υπό το φως των όσων λεχθούν στη συζήτηση. Θα ήθελα να θέσω επισήμως το αίτημα αυτό τώρα.
<P>
(Το Σώμα αποδέχεται την αναπομπή στην επιτροπή)

<SPEAKER ID=75 LANGUAGE="PT" NAME="Novo">
Κυρία Πρόεδρε, το άρθρο 18 της πρότασης κανονισμού σχετικά με τη βελτίωση τω γεωργικών διαρθρώσεων, έγγραφο 96/0044(CNS), θεσπίζει ορισμένες πολύ περιοριστικές προϋποθέσεις για την παραχώρηση αντισταθμιστικών αποζημιώσεων. Γενικά τις προβλέπει μόνο για εκμεταλλεύσεις μεγαλύτερες των 3 εκταρίων και, για ορισμένες περιοχές της Ιταλίας, Γαλλίας, Ισπανίας, Ελλάδας και Πορτογαλίας, για εκμεταλλεύσεις μεγαλύτερες των 2 εκταρίων.
<P>
Σύμφωνα με αυτό, επιθυμώ να υποβάλω μία προφορική τροπολογία στο σημείο 1 του άρθρου 18, προτείνοντας τη διαγραφή, στην πρώτη παράγραφο, της φράσης «ως ελάχιστο όριο, τρία εκτάρια χρήσιμης γεωργικής επιφάνειας», και επίσης τη διαγραφή όλης της δεύτερης παραγράφου του σημείου 1 του άρθρου 18.

<SPEAKER ID=76 NAME="Πρόεδρος">
Καθένας μας άκουσε την προφορική τροπολογία που πρότεινε ο κ. Novo. Υπάρχουν τουλάχιστον δώδεκα συνάδελφοι που αντιτίθενται σ'αυτό;
<P>
(Το Σώμα αποφασίζει την κατάθεση της προφορικής τροπολογίας)

<SPEAKER ID=77 NAME="Redondo Jimιnez">
Κυρία Πρόεδρε, είχα ζητήσει το λόγο όταν ο κύριος Novo παρουσίασε την προφορική τροπολογία για να πω ότι η εισηγήτρια είναι σύμφωνη με την κατάργηση των περιορισμών στις οποίες αναφέρεται η εν λόγω προφορική τροπολογία επί του άρθρου 18.
<P>
(Με διαδοχικές ψηφοφορίες, το Σώμα εγκρίνει τα τρία νομοθετικά ψηφίσματα)

<SPEAKER ID=78 NAME="Ahlqvist, Theorin και Wibe">
 - (SV) Θεωρούμε ότι ο κώδικας συμπεριφοράς για τους εκπροσώπους των ομάδων ειδικών συμφερόντων ο οποίος υπεβλήθη τώρα είναι πολύ καλός. Θα ήταν όμως ακόμα καλύτερος αν συμπεριλαμβάνονταν επίσης η πρόταση που υπεβλήθη στην Επιτροπή Κανονισμού από τον συνάδελφο της Ομάδας μας κο Metten, από την Ολλανδία. Αυτή η πρόταση αφορούσε το περιεχόμενο της αναφοράς που πρέπει να καταθέτουν, για να ανανεώσουν τις κάρτες τους εισόδου, οι εκπρόσωποι των ομάδων ειδικών συμφερόντων κάθε χρόνο σχετικά με την δραστηριότητά τους όσον αφορά την επιρροή τους επί της λήψης αποφάσεων στο Κοινοβούλιο. Η τροπολογία Metten ήθελε να επιφέρει ρυθμίσεις ώστε η αναφορά να περιέχει τουλάχιστον στοιχεία για τις υποθέσεις που προσπάθησαν να επηρρεάσουν, τα άτομα με τα οποία ήλθαν σε επαφή γι&#x02BC;αυτόν τον σκοπό (βουλευτές, βοηθούς και υπαλλήλους) και τα οικονομικά ή άλλα μέσα που χρησιμοποίησαν γι&#x02BC;αυτόν τον σκοπό για κάθε ξεχωριστή υπόθεση.
<P>
Θα ήταν πολύ καλό αν είχε συμπεριληφθεί επίσης και αυτό το κείμενο στον κανονισμό του Κοινοβουλίου.

<SPEAKER ID=79 NAME="Blak και Kirsten Jensen">
Είναι ευχάριστο το γεγονός ότι υπάρχει τελικά πολιτική πλειοψηφία στο Κοινοβούλιο να γίνουν αποδεκτές οι συνέπειες του κώδικα συμπεριφοράς που ψηφίσαμε το περασμένο καλοκαίρι, και να τροποποιηθεί ο Κανονισμός του Συμβουλίου, ώστε να υπάρχουν σαφείς κανόνες για τον τρόπο με τον οποίο οι ομάδες συμφερόντων πρέπει να δρούν στο Κοινοβούλιο. Ελπίζουμε ότι ο νέος Κανονισμός δεν θα θεωρηθεί ως προσβολή ούτε κατά των ομάδων συμφερόντων ούτε κατά των βοηθών, αλλά ότι μπορεί να καταστήσει δυνατή τη συνεργασία μας υπό ομαλές συνθήκες. Είναι κάτι που έλειπε επί πολλά χρόνια.

<SPEAKER ID=80 NAME="Eriksson, Sjostedt και Svensson">
 - (SV) Υπερψηφίσαμε την έκθεση Ford. Θεωρούμε ότι είναι ένα βήμα καθ&#x02BC;οδόν προς την εξουδετέρωση της ανάρμοστης επιρροής που έχουν ισχυρές πλούσιες ομάδες ειδικών συμφερόντων επί της δραστηριότητας του Ευρωκοινοβουλίου. Ένα Κοινοβούλιο άξιο του ονόματός του θα πρέπει να λαμβάνει υπόψη του την πολιτική συνολικά και να μην αφήνεται να κατευθύνεται από μεμονωμένα ιδιαίτερα συμφέροντα του ισχυρού κεφαλαίου.
<P>
Υπερψηφίσαμε επίσης την τροπολογία υπ. αριθμ. 15. Στην πραγματικότητα είναι εξωφρενικό ότι δεν ισχύει απαγόρευση για την προσφορά δώρων και προνομίων σε βουλευτές, βοηθούς και υπαλλήλους του Κοινοβουλίου. Υποσκάπτεται η ακεραιότητα και η αξιοπιστία του θεσμού. Αλλά από την οπτική της υπάρχουσας, έστω και παράλογης, κοινοτικής πραγματικότητας, είναι εν τούτοις μια ελάχιστη προϋπόθεση να αναφέρονται και να δημοσιοποιούνται πλήρως όλα τα δώρα και τα προνόμια.

<SPEAKER ID=81 NAME="Fayot">
Η έκθεση Ford έχει να κάνει με τον κώδικα συμπεριφοράς των εκπροσώπων συμφερόντων στο Ευρωπαϊκό Κοινοβούλιο.
<P>
Πιστεύουμε πράγματι ότι τα λόμπι έχουν τη δυνατότητα να παρέχουν ένα μεγάλο αριθμό πληροφοριών σε μας τους βουλευτές, ωστόσο είναι χρέος μας να διασφαλίζουμε την περισσότερη δυνατή διαφάνεια στη διαδικασία της λήψης αποφάσεων, δηλαδή στον τρόπο με τον οποίο τα λόμπι προσπαθούν να επηρεάσουν τις αποφάσεις μας. Με άλλα λόγια, κάθε απόπειρα επιρροής της διαδικασίας αυτής, που ξεπερνά την πληροφόρηση θα πρέπει να καθιστάται εμφανής.
<P>
Καλούμε λοιπόν τους χιλιάδες υπεύθυνους των λόμπι που περιφέρονται γύρω από το Ευρωπαϊκό Κοινοβούλιο, να έχουν μια επαγγελματική δεοντολογία και να την ακολουθούν. Αυτός ο κώδικας συμπεριφοράς δεν αξίζει τίποτα αν δεν προϋποθέτει την καλή θέληση όλων όσων έχουν να κάνουν με αυτόν. Μήπως πρέπει να υπενθυμίσω ότι η επιτροπή του κανονισμού έχει αρχίσει ένα μεγάλο έργο που αποσκοπεί στη δημιουργία των απαραίτητων συνθηκών για την περισσότερη δυνατόν διαφάνεια στις σχέσεις μας με τον έξω κόσμο;
<P>
Μια από τις σημαντικότερες διατάξεις συνίσταται στο να καλούνται οι ίδιοι οι βουλευτές να δηλώνουν την κάθε επιπλέον προσφορά ή επιπλέον επίδομα, κάτι το οποίο θα έπρεπε να γίνεται για κάθε εξωτερική παρέμβαση, οποιασδήποτε φύσης. Η δέσμευση αυτή προέρχεται από την έκθεση του κ. Nordmann, που υιοθετήσαμε το 1996. Ας μου επιτραπεί να υπενθυμίσω ότι δουλεύουμε εδώ πάνω στις βοηθητικές και ενδιάμεσες ομάδες και ότι οι διατάξεις αυτές θα συμπληρώσουν το κείμενο του κώδικα συμπεριφοράς.
<P>
Ούτως ή άλλως, αυτός ο κώδικας συμπεριφοράς θα είναι χρήσιμος μόνο αν οι αρμόδιοι ελέγχουν την εφαρμογή του. Ωστόσο η ουσία είναι η αυτοπειθαρχία, είναι η ηθική που θα πρέπει να γίνει αποδεκτή από όλους ελεύθερα, ώστε να λειτουργήσει με πλήρη διαφάνεια ο κοινοβουλευτικός θεσμός.

<SPEAKER ID=82 NAME="Hautala">
Είναι απόλυτα λογικό να απαιτείται από τις ομάδες ειδικών συμφερόντων, οι οποίες επηρεάζουν σε μεγάλο βαθμό το Κοινοβούλιο, να προβαίνουν ετησίως σε απολογισμό εν σχέσει με τη δραστηριότητά τους. Δυστυχώς, όμως, ορισμένες από τις προτάσεις, ακόμη και αν εγκριθούν, δεν θα οδηγήσουν σε ουσιαστικά αποτελέσματα δεδομένου ότι ο έλεγχος της τήρησής τους είναι σχεδόν αδύνατος. Πώς θα ελέγξουμε, π.χ., ότι έγγραφα του Οργάνου μας δεν παραδίδονται έναντι χρημάτων σε παράγοντες εκτός του Κοινοβουλίου;
<P>
Κατά τη γνώμη μου, η έκθεση θα ήταν πιο πλήρης εάν απαιτούσε από τις ομάδες ειδικών συμφερόντων να δηλώνουν και να καταχωρούν στα σχετικά αρχεία του Κοινοβουλίου όλες τις ενισχύσεις που καταβάλλουν για την διεκπεραίωση των καθηκόντων και όλα τα δώρα που δίδουν είτε σε μέλη του Κοινοβουλίου είτε στους υπαλλήλους αυτού.
<P>
Η ευθύνη για τη δημιουργία ενός ικανοποιητικού πλαισίου εν σχέσει με την δραστηριότητα των ομάδων ειδικών συμφερόντων, δεν βαρύνει αποκλειστικά και μόνον τις ίδιες τις ομάδες. Αναμφισβήτητα, τα μέλη του Κοινοβουλίου φέρουν το μεγαλύτερο μέρος της ευθύνης.
<P>
Το Κοινοβούλιο έχει ήδη εγκρίνει την έκθεση Νόρντμαν όπου θεσπίζεται η υποχρέωση των μελών του Κοινοβουλίου να δηλώνουν όλες τις ενισχύσεις που τους καταβάλλονται για διεκπεραίωση των κοινοβουλευτικών τους υποχρεώσεων. Έχει απαγορευθεί στους βουλευτές να δέχονται δώρα. Νομίζω ότι έχει, πλέον, φθάσει η ώρα να ελέγξουμε εάν, όντως, οι αποφάσεις αυτές τηρούνται. Το πιο συνηθισμένο λάθος του Κοινοβουλίου είναι να μην ελέγχει την τήρηση των διατάξεων που το ίδιο έχει καταρτίσει.

<SPEAKER ID=83 NAME="Lindqvist">
 - (SV) Η έκθεση πηγαίνει προς την σωστή κατεύθυνση και γι&#x02BC;αυτό την υπερψήφισα. Ο οργανισμός της ΕΕ πρέπει να χαρακτηρίζεται τόσο από ακεραιότητα όσο και από διαφάνεια. Πρέπει να ισχύουν αυστηροί κανόνες για την δραστηριότητα των ομάδων ειδικών συμφερόντων ώστε να μην στρεβλώνεται η δημοκρατική διαδικασία. Απαιτείται ένας αυστηρός έλεγχος των πιθανών προσπαθειών ανάρμοστης επιρροής αυτών που λαμβάνουν τις αποφάσεις στην ΕΕ. Πρέπει επίσης να δοθούν δυνατότητες μιας ενεργής ενημερωτικής δραστηριότητας σε μη κερδοσκοπικές οργανώσεις όπως κινήματα για το περιβάλλον, την ειρήνη και τα κινήματα αλληλεγγύης.
<P>
Πρέπει να καταβάλλεται ειδική οικονομική ενίσχυση για τις ευρωπαϊκές δραστηριότητες τέτοιων οργανώσεων. Πρέπει να χρησιμοποιείται η διαδικασία παραπομπής ώστε να δωθεί η δυνατότητα στις οργανώσεις κοινών συμφερόντων και τις μη κερδοσκοπικές οργανώσεις να διατυπώνουν τις απόψεις τους σε πιο οργανωμένη μορφή.
<P>
Μια προϋπόθεση για ίσους όρους για διαφόρους τύπους ατόμων που επηρεάζουν είναι να ισχύει η αρχή της δημοσιοποίησης το ίδιο για όλα τα θεσμικά όργανα της ΕΕ που καθιστά δυνατή την απόκτηση της ζητούμενης πληροφορίας.
<P>
Επί της σύστασης για δεύτερη ανάγνωση Collins (A4-0136/97)
<SPEAKER ID=84 NAME="Fitzsimons">
Στη συνέχεια της έγκρισης από την ΕΕ των κανονισμών για την λειτουργία των οδικών οχημάτων, υπήρξε κενό νομοθεσίας για τα μη οδικά οχήματα.
<P>
Η παρούσα πρόταση της Ευρωπαϊκής Επιτροπής για έκδοση οδηγίας επί του αντικειμένου αυτού είναι σχεδιασμένη για να συμπληρώσει το κενό στον τομέα αυτόν.
<P>
Στοχεύει στην επίτευξη ουσιαστικών μειώσεων της ατμοσφαιρικής ρύπανσης η οποία προέρχεται από ρυπαντές που εκπέμπονται από μηχανές εσωτερικής καύσεως εγκατεστημένες σε μη οδικά οχήματα.
<P>
Τα οχήματα αυτά προορίζονται για βιομηχανική ή γεωργική χρήση, π.χ. ανυψωτικοί γερανοί, εκσκαφείς, ανυψωτικά μηχανήματα, εξοπλισμοί συντήρησης κλπ.
<P>
Η πρόταση της Ευρωπαϊκής Επιτροπής καθορίζει ορισμένες προδιαγραφές και κανονισμούς σε σχέση με τις εκπομπές, που θα υλοποιηθούν σε δύο στάδια.
<P>
1ο στάδιο: από τον Ιούνιο 1997 μέχρι το Δεκέμβριο 1998. 2ο στάδιο: από τον Ιανουάριο 2001 μέχρι το Δεκέμβριο 2003.
<P>
Ο στόχος της παρούσης οδηγίας είναι να επιτύχει μέχρι το έτος 2003 μειώσεις κατά 42 % στα οξείδια του αζώτου και κατά 29 % στους υδρογονάνθρακες.
<P>
Οι διατάξεις αυτές θα ισχύσουν μόνο για τα νέα μηχανήματα που θα διατεθούν στην αγορά μετά τις ως άνω ημερομηνίες.
<P>
Ως μέλος της Επιτροπής Περιβάλλοντος, Δημόσιας Υγείας και Προστασίας των Καταναλωτών υποστηρίζω την οδηγία στο σύνολό της.
<P>
Επί της σύστασης για δεύτερη ανάγνωση K. Jensen (A4-0137/97)
<SPEAKER ID=85 NAME="Jackson">
Οι Τροπολογίες Αριθ. 18 και 19 της συστάσεως για δεύτερη ανάγνωση της προτεινόμενης οδηγίας για τη διάθεση στην αγορά των βιοκτόνων προϊόντων επιζητούν την απάλειψη των Παραρτημάτων 1Α και 1Β της οδηγίας. Τα παραρτήματα αυτά επιτρέπουν την εφαρμογή απλουστευμένων διαδικασιών για βιοκτόνα προϊόντα χαμηλού κινδύνου και ορισμένες κοινές ουσίες. Τα μέλη του ΕΛΚ από τη Μ. Βρετανία συμμερίζονται τις ανησυχίες που έχουν διατυπωθεί λόγω του γεγονότος ότι τα παραρτήματα αυτά εμφανίζονται μόνο ως τίτλοι στην κοινή θέση. Ωστόσο, πιστεύουμε ότι υπάρχει δικαιολογία για να επιτραπεί η απλουστευμένη διαδικασία σε ορισμένες περιπτώσεις, υπό τον όρο ότι έχει εκτελεστεί μια πλήρης εκτίμηση των κινδύνων και ότι δεν προκαλείται μείωση των επιπέδων προστασίας του περιβάλλοντος και της ανθρώπινης υγείας. Η εξασφάλιση ότι τα μέτρα ελέγχου θα είναι ανάλογα με το διαπιστωμένο επίπεδο κινδύνου θα δώσει τη δυνατότητα συγκέντρωσης των πόρων εκεί που χρειάζονται περισσότερο και θα βοηθήσει στη μείωση του φορτίου της γραφειοκρατίας επί της βιομηχανίας.
<P>
Επί της έκθεσης Αναστασόπουλου (Α4-0119/97)
<SPEAKER ID=86 NAME="Kirsten Jensen, Blak, Sindal και Iversen">
Οι δανοί σοσιαλοδημοκράτες στο Ευρωπαϊκο Κοινοβούλιο ψήφισαν σήμερα υπέρ της έκθεσης του ΕΚ για τη Λευκή Βίβλο της Επιτροπής σχετικά με τη νομική προστασία των κρυπτογραφημένων υπηρεσιών στην εσωτερική αγορά (Διαβούλευση για την αναγκαιότητα αναλήψεως κοινοτικής δράσεως). Η πειρατία στον οπτικοακουστικό τομέα παρουσιάζει δυστυχώς ανοδική τάση, πράγμα που σημαίνει ότι τα δικαιώματα ευρεσιτεχνίας παραβιάζονται όλο και περισσότερο. Είναι καταρχήν απαράδεκτο να χρησιμοποιούνται προϊόντα με παράνομο τρόπο. Εκτός τούτου, οι πειρατικές δραστηριότητες αυξάνουν το κόστος π.χ. των κρυπτογραφημένων τηλεοπτικών και ραδιοφωνικών προγραμμάτων, οπότε οι καταναλωτές, που προμηθεύονται νόμιμα τα προγράμματα αυτά, αναγκάζονται να καταβάλουν υψηλότερες τιμές.
<P>
Η νομοθεσία των κρατών μελών της ΕΕ στον τομέα αυτό είναι πολύ διαφορετική και, σε πολλές περιπτώσεις, ανεπαρκής. Ταυτόχρονα, η αγορά οπτικοακουστικών προϊόντων είναι διεθνής. Για το λόγο αυτό, κρίνουμε ότι είναι απαραίτητη μια λύση σε επίπεδο ΕΕ ή σε διεθνές επίπεδο όσον αφορά τη νομική προστασία των κρυπτογραφημένων υπηρεσιών. Ούτως εχόντων των πραγμάτων, είναι σημαντικό να τονιστεί ότι μια νομοθεσία στον τομέα αυτό πρέπει να λαμβάνει υπόψη όχι μόνο τα συμφέροντα των παρόχων υπηρεσιών, αλλά και των καταναλωτών. Αυτό σημαίνει ότι καταρχάς πρέπει να καθορισθούν όρια για το πόσες και ποιές υπηρεσίες μπορούν να καλύπτονται από την κρυπτογράφηση. Δεύτερον, πρέπει να ληφθούν μέτρα ώστε οι πάροχοι κρυπτογραφημένων υπηρεσιών να μην επιτύχουν ένα τόσο υψηλό επίπεδο νομικής προστασίας ώστε να αποκτήσουν ένα είδος μονοπωλιακής θέσης στις διάφορες επιμέρους αγορές.
<P>
Επί της έκθεσης Palacio Vallelersundi (A4-0155/97)
<SPEAKER ID=87 NAME="Ahlqvist, Theorin και Wibe">
 - (SV) Η αρχή της επικουρικότητας εισήχθη ως μια πολιτική αρχή στο άρθρο 3b της Συνθήκης της Ιδρυτικής Πράξης της ΕΟΚ και σημαίνει ότι σε τομείς όπου η Κοινότητα δεν είναι μόνη αρμόδια θα λαμβάνονται μέτρα στο χαμηλότερο δυνατό επίπεδο. Η αρχή δεν είναι ένα συμπλήρωμα του άρθρου 235 σαν ένα μέσο να δοθεί στην Κοινότητα ένας νέος τρόπος να αποκτήσει εξουσία εις βάρος των κρατών μελών.
<P>
Η βασική μας θέση είναι ότι η Σουηδία συμμετέχει σε μια διακρατική συνεργασία και ότι δεν θα πρέπει να υπαχθούν νέοι τομείς στο κοινοτικό δίκαιο. Γι΄ αυτό είναι τα άρθρα 2 και 12 της έκθεσης γραπτά στα οποία πρέπει να αντιταχθούμε. Θεωρούμε ότι μάλλον συμβαδίζει με τη δική μας πολιτική ότι η αρχή της επικουρικότητας έχει χρησιμοποιηθεί για την παρεμπόδιση της υπαγωγής στο κοινοτικό δίκαιο νέων τομέων όπως οι πολιτιστικές παραδόσεις, τα μέσα μαζικής επικοινωνίας, η ενέργεια και η έρευνα.

<SPEAKER ID=88 NAME="Fitzsimons">
Όταν, το φθινόπωρο του 1992, άρχισε να ισχύει η Συνθήκη του Μάαστριχτ, μία από τις κυριότερες συστάσεις της ήταν η συμπερίληψη της αρχής της επικουρικότητας στις κυριότερες ευρωπαϊκές πολιτικές και τα προγράμματα.
<P>
Απλά, αυτό σημαίνει ότι οι τοπικές αρχές και οι τοπικές κοινότητες θα πρέπει να έχουν μια πολύ μεγαλύτερη συμμετοχή στον τρόπο με τον οποίο δαπανώνται οι ευρωπαϊκές πιστώσεις στις περιοχές τους.
<P>
Είμαι ένθερμος υποστηρικτής της ιδέας αυτής καθόσον οι τοπικές κοινότητες μπορούν να συνενώσουν τα δημιουργικά τους ταλέντα για να δημιουργήσουν απασχόληση στις περιοχές τους.
<P>
Η Ευρώπη πρέπει να αποκεντρωθεί και προγράμματα που ξεκινούν εκ των κάτω προς τα άνω όπως το LEADER ΙΙ και το Σύστημα των Επαρχιακών Συμβουλίων Επιχειρήσεων πρέπει να υποστηριχθούν, να ανανεωθούν και να διευρυνθούν.
<P>
Πολύ μεγάλο ποσοστό των ευρωπαϊκών πιστώσεων παραμένει στα χέρια είτε της Ευρωπαϊκής Επιτροπής είτε κεντρικών κυβερνητικών υπηρεσίων όπως το Υπουργείο Οικονομικών ή το Υπουργείο Περιβάλλοντος.
<P>
Με μεγάλη απογοήτευση πληροφορούμαι ότι η ΓΔ XVI, δηλ. η πτέρυγα περιφερειακής πολιτικής της Ευρωπαϊκής Επιτροπής, εξετάζει επισταμένως την κατάργηση του προγράμματος LEADER μετά τη λήξη του το 1999.
<P>
Κάτι τέτοιο θα αποτελούσε οπισθοδρόμηση, ένα χαστούκι στις κοινότητες της υπαίθρου και μια απόρριψη της αρχής της επικουρικότητας η οποία προσπαθεί για τη συμμετοχή όλων των τμημάτων της κοινωνίας στην υλοποίηση και διαχείριση των ευρωπαϊκών πολιτικών.
<P>
Η Ομάδα Ένωση για την Ευρώπη του Ευρωπαϊκού Κοινοβουλίου επιθυμεί να δει τη διεύρυνση των εκ των κάτω προς τα άνω πρωτοβουλιών της ΕΕ τόσο για τα αστικά όσο και για τα αγροτικά σχήματα και όχι την αποδυνάμωσή τους με οποιαδήποτε μορφή.
<P>
Η Ευρωπαϊκή Ένωση παραμένει ακόμη σε μεγάλο βαθμό συγκεντρωτική ενώ χρειάζεται να έρθει κοντύτερα στον κόσμο.

<SPEAKER ID=89 NAME="Gahrton, Holm, Lindholm και Schorlihg">
 - (SV) Η αρχή της επικουρικότητας είναι μια σημαντική αρχή στην ΕΕ. Γι&#x02BC;αυτό είμαστε πολύ απογοητευμένοι και έκπληκτοι ταυτόχρονα για το ότι ο εισηγητής έχει μια τόσο αρνητική στάση προς αυτήν. Από σουηδικής πλευράς η αρχή της επικουρικότητας προβάλλεται ως εγγύηση για να μην παραγκωνισθούν οι εθνικές και τοπικές δημοκρατίες από την ΕΕ.
<P>
Από την δική μας θέση θα έιναι μια θεμελιώδης αρχή η οποία ως εκ τούτου θα χρησιμοποιείται συχνά. Θέλουμε να τονίσουμε ότι η ΕΕ θα πρέπει να ασχολείται με αυτά που περιλαμβάνονται στον τομέα των αρμοδιοτήτων της όπως αυτό έχει καθοριστεί από τις εθνικές κυβερνήσεις. Η αρχή της επικουρικότητας θα περιορίσει την δυνατότητα της ΕΕ να αναλαμβάνει νέους τομείς, κάτι που αλλιώς συχνά απαιτείται σε διάφορες Πράσινες και Λευκές Βίβλους.
<P>
Κατά τον εισηγητή η αρχή ήταν μειονέκτημα για την ΕΕ, αλλά για τα κράτη μέλη, και ειδικά για την κοινή γνώμη, είμαστε απολύτως πεπεισμένοι ότι ήταν μόνον θετικό. Τα κράτη μέλη θα πρέπει να επιδιώξουν να χρησιμοποιήσουν τα δημοκρατικά τους εργαλεία σε όλους τους τομείς όπου η ΕΕ δεν έχει καμία αρμοδιότητα λήψης αποφάσεων. Η σαφήνεια είναι το «Α» και το «Ω» σ&#x02BC;αυτήν την διαδικασία. Ως εκ τούτου θεωρούμε ότι πρέπει να δωθεί στην αρχή της επικουρικότητας συγκεκριμένος κανονισμός και περιεχόμενο.

<SPEAKER ID=90 NAME="Kristoffersen">
Εκφράζω την ικανοποίησή μου για το γεγονός ότι η Επιτροπή, σύμφωνα με τη Συνθήκη του Μάαστριχτ, αναγκάστηκε να συμμορφωθεί πλήρως με την αρχή της επικουρικότητας. Εναπομένουν ακόμη πολλά να γίνουν για να εξασφαλιστεί η τήρηση του πνεύματος και του γράμματος της Συνθήκης στον τομέα αυτό. Συνεπώς, θα ήθελα να σας υπενθυμίσω ότι δεν πρόκειται μόνο για μια υποχρέωση που υπέχει η Επιτροπή. Όλα τα όργανα της ΕΕ είναι υποχρεωμένα να τηρούν την αρχή της επικουρικότητας, πόσο μάλιστα τα 626 μέλη του Κοινοβουλίου. Δεν ωφελεί να εκφωνούμε βαρυσήμαντους λόγους για την αρχή της επικουρικότητας, εάν δεν λαμβάνουμε σοβαρά υπόψη την αρχή αυτή σε υποθέσεις που μας ενδιαφέρουν σε μεγάλο βαθμό. Ελπίζω ότι οι τρεις εκθέσεις της Επιτροπής θα συμβάλουν ώστε στο μέλλον να λαμβάνει και το Ευρωπαϊκό Κοινοβούλιο πιο σοβαρά υπόψη την αρχή της επικουρικότητας.

<SPEAKER ID=91 NAME="Lindqvist">
 γραπτώς. (SV) Η αρχή της επικουρικότητας αφορά τα ζητήματα που θα εξετάζονται σε επίπεδο Ένωσης και αντίστοιχα σε επίπεδο κρατών μελών. Εντός των κρατών μελών μπορεί να πρόκειται για εθνικό, περιφερειακό και τοπικό επίπεδο. Η αρχή της επικουρικότητας πρέπει να έχει ως στόχο την επεξεργασία των περισσοτέρων δυνατών ζητημάτων όσο το δυνατόν εγγύτερα στους πολίτες. Η πρώτη ερώτηση πρέπει φυσικά να είναι τότε αν αυτό είναι ένα θέμα της Ένωσης ή όχι. Είναι απολύτως λάθος να ονομάζεται αυτό, όπως το κάνει η αρμόδια Επιτροπή, πρόσχημα για «επανεθνικοποίηση». ή να μεταφερθεί το ζήτημα σε ένα εντελώς διακρατικό επίπεδο. Αντιθέτως αυτό πρέπει να είναι ο στόχος της επικουρικότητας.

<SPEAKER ID=92 NAME="Souchet">
Η ομάδα μου δεν ψήφισε υπέρ της έκθεσης της κυρίας Palacio Vallelersundi, λόγω των αντιφάσεων που εμπεριέχει: προσφέρει ταυτόχρονα το καλύτερο και το χειρότερο, σαν να έχει γραφτεί από δύο διαφορετικά χέρια.
<P>
Η έκθεση παρουσιάζει μια εξαιρετική ανάλυση της νομικής φύσης της αρχής της επικουρικότητας. Στις αιτιολογικές σκέψεις A, B, Γ, υπενθυμίζει πολύ σωστά ότι η Κοινότητα βασίζεται στη σαφή κατανομή των αρμοδιοτήτων, ότι οι αρμοδιότητες αυτές δεν είναι αυτονόητες, αλλά παραμένουν εξαιρετικές, σε σχέση με τις αρμοδιότητες των κρατών μελών, κάτι το οποίο προϋποθέτει την μη ανάμιξη των κοινοτικών θεσμών στις υποθέσεις που είναι της δικαιοδοσίας των κρατών μελών.
<P>
Με τον ίδιο τρόπο, η έκθεση Palacio Vallelersundi επισημαίνει την έλλειψη αυστηρότητας εκ μέρους της Επιτροπής στις διάφορες εκθέσεις που αφορούν την εφαρμογή της αρχής της επικουρικότητας. Το θέμα του σεβασμού των αρχών της επικουρικότητας και της αναλογικότητας - θεμελιώδεις αρχές της Ευρωπαϊκής Ένωσης - συγχέεται με θέματα νομοθετικής τεχνικής όσον αφορά την σαφήνεια και την απλότητα των κειμένων.
<P>
Πολύ σωστά επίσης η εισηγήτρια καταγγέλλει την προδιάθεση της Επιτροπής να παρουσιάζεται ως ο αποκλειστικός κοινοτικός νομοθετικός θεσμός.
<P>
Είναι εκπληκτικό το να διαπιστώνει κανείς ότι ξεκινώντας από αναλύσεις τόσο σωστές, η έκθεση δεν συνιστά σε καμία περίπτωση την υιοθέτηση μέτρων ικανών να επανορθώσουν με τρόπο αποτελεσματικό τις παρεκκλίσεις που καταγγέλλει.
<P>
Όσο για το βασικό θέμα του ελέγχου της επικουρικότητας, η έκθεση θεωρεί ικανοποιητική τη σημερινή κατάσταση, ενώ αυτή προξενεί πολλές παραβιάσεις της αρχής αυτής, οι οποίες αναφέρονται συγκεκριμένα στην έκθεση που παρουσιάστηκε στις 2 Ιανουαρίου 1995 από τον κ. Berthu αντιπρόεδρο τότε της θεσμικής μας επιτροπής. Ούτε η αυτοπειθαρχία των θεσμών, ούτε το Δικαστήριο δεν είναι σε θέση να επιβάλουν πραγματικά το σεβασμό της επικουρικότητας. Για να είναι αποτελεσματικός και πλήρως δημοκρατικός αυτός ο έλεγχος θα πρέπει να παραμείνει εκτός της κοινότητας και να έχει ως προτεραιότητα τα εθνικά κοινοβούλια. Ωστόσο η έκθεση έχει για τα εθνικά κοινοβούλια μια περιοριστική άποψη, δευτερεύουσα και αρνητική, εφόσον περιορίζεται στο να θεωρεί λυπηρό το γεγονός ότι αυτά συχνά παραλείπουν να ελέγχουν ενεργά τη μεταφορά των κοινοτικών διατάξεων στην εθνική νομοθεσία.
<P>
Είναι επίσης λυπηρό το γεγονός ότι η έκθεση συμπεριλαμβάνει μια ιδιόρρυθμη ερμηνεία του άρθρου 3Β της ΣΕΕ, το οποίο θεωρεί ότι προσδιορίζει μια ανώτερη αρχή κοινοτικής δράσης σε σχέση με την ατομική δράση των διαφόρων κρατών μελών όσον αφορά την αποτελεσματικότητα (έκθεση των αιτιών, παρ. 2), αντί να προτείνει τη τροποποίησή του, έτσι ώστε η εφαρμογή του να είναι κοινού δικαίου, όποια κι αν είναι η φύση των αρμοδιοτήτων που εξασκούνται σε κοινοτικό επίπεδο. Εάν η αρχή της επικουρικότητας είναι όντως μια βασική αρχή της Ένωσης, είναι ωστόσο καταχρηστικό το ότι η συνθήκη του Μάαστριχτ περιορίζει το πεδίο εφαρμογής της μόνο στις ανταγωνιστικές αρμοδιότητες, θεσπίζοντας κατ' αυτό τον τρόπο ένα είδος ιδιοκτησίας των αποκλειστικών αρμοδιοτήτων, όπου η επικουρικότητα δεν θα μπορούσε να εφαρμοστεί. Προς όφελος του πολίτη του κάθε κράτους μέλους μας θα πρέπει το σύνολο των βαθμίδων αρμοδιότητας να περνούν από τον έλεγχο της αρχής της επικουρικότητας, αρχίζοντας από εκείνες που είναι οι πλέον δυσπρόσιτες για τον πολίτη και οι λιγότερο ελεγχόμενες, και οι οποίες κινδυνεύουν από την γραφειοκρατία και την υπερβολική νομοθεσία. Ωστόσο, η έκθεση Vallelersundi ελάχιστα αναφέρεται σ'αυτά τα φαινόμενα και εμμένει αντίθετα πάνω στο θέμα αυτό, με μια θέση συγκρατημένη και φοβισμένη, ζητώντας να μην αναθεωρηθεί η ανάγνωση του άρθρου 3Β στο πλαίσιο της ΔΔ.
<P>
Τέλος, η κριτική της διακυβερνητικής μεθόδου, η οποία καθορίζεται ως ελάχιστα αποτελεσματική και ελάχιστα δημοκρατική έρχεται σε πλήρη αντίφαση με τη γενική προσέγγιση που υιοθετήθηκε στη διάσκεψη κορυφής του Εδιμβούργου, και η οποία συνιστά να επιλεχτεί ένας τρόπος κοινοτικής δράσης που να ενισχύει τη συνεργασία μεταξύ των κρατών μελών, τις διαδικασίες ομοφωνίας ή συστάσεων, κάτι το οποίο φαίνεται να διαφυλάσσει καλύτερα τα δικαιώματα των πολιτών από τις διαδικασίες πλειοψηφίας που προϋποθέτουν κάποια πίεση για τη μειοψηφία.

<SPEAKER ID=93 NAME="Πρόεδρος">
Έτσι ολοκληρώθηκε η ώρα των ψηφοφοριών.
<P>
(Η συζήτηση διακοπείσα στις 12.4 μ.μ., επαναλαμβάνεται στις 3.00 μ.μ.)

<CHAPTER ID=10>
Καλωσόρισμα
<SPEAKER ID=94 NAME="Πρόεδρος">
Έχω την τιμή, αγαπητοί συνάδελφοι, να χαιρετίσω την παρουσία, στο επίσημο θεωρείο, μιας αντιπροσωπείας του κοινοβουλίου της Δημοκρατίας της Γεωργίας, με επικεφαλής τον κ. Giorgi Kobakhidze, αντιπρόεδρο του κοινοβουλίου και πρόεδρο της αντιπροσωπείας για τις σχέσεις με την Ευρωπαϊκή Ένωση.
<P>
(Χειροκροτήματα) Διευκρινίζω ότι πρόκειται για την τέταρτη συνάντηση μεταξύ των αντιπροσωπειών μας, του Ευρωπαϊκού Κοινοβουλίου και του Γεωργιανού Κοινοβουλίου, και είναι η πρώτη συνάντηση μετά από την επικύρωση της συμφωνίας συνεργασίας και συνεταιρισμού.
<P>
Οφείλω να σας πω ότι δίνουμε ιδιαίτερη σημασία στις σχέσεις μας, και στην αντιπροσωπεία σας, και χάρη στην αντιπροσωπεία σας στις σχέσεις μας με το λαό της Γεωργίας.
<P>
Δεν αμφιβάλλω ούτε μια στιγμή ότι οι συναντήσεις και οι ανταλλαγές απόψεων που θα έχετε θα είναι ιδιαίτερα σημαντικές και σας εύχομαι καλώς ήρθατε στο Ευρωπαϊκό Κοινοβούλιο του Στρασβούργου.

<CHAPTER ID=11>
Κοινοτικό δίκαιο για το περιβάλλον
<SPEAKER ID=95 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0109/97) του κ. Kenneth Collins, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών σχετικά με την ανακοίνωση της Επιτροπής για την εφαρμογή του κοινοτικού δικαίου για το περιβάλλον (COM(96)0500 - C4-0591/96).

<SPEAKER ID=96 NAME="Collins, Kenneth">
Κυρία Πρόεδρε, αυτή είναι η δεύτερη φορά σήμερα που εγείρομαι για να ομιλήσω ενώπιον ενός ιδιαίτερα πολυπληθούς ακροατηρίου. Αυτή τη φορά θα αναφερθώ στην εφαρμογή και επιβολή του ευρωπαϊκού δικαίου για το περιβάλλον.
<P>
Θα ήθελα να πω ευθύς εξ αρχής ότι το ιστορικό εφαρμογής της νομοθεσίας από τα κράτη μέλη είναι εμβαλωματικό. Σύμφωνα με τη 13η ετήσια έκθεση για την υλοποίηση του κοινοτικού δικαίου, το 1995 η Επιτροπή σημείωσε 265 παραβιάσεις του δικαίου παρά το γεγονός ότι στην Ένωση υπάρχουν πάνω από 200 νομικά εργαλεία για την προστασία του περιβάλλοντος. Επομένως, υπάρχει πρόβλημα. Εδώ και αρκετό καιρό το Κοινοβούλιο εξετάζει με ιδιαίτερο ενδιαφέρον το πως θα μπορέσουμε να βελτιώσουμε το ιστορικό της υλοποίησης του δικαίου υπόψη της σημασίας του για το περιβάλλον αλλά και για την οικονομική αποδοτικότητα των επιχειρήσεων στα κράτη μέλη.
<P>
Τα κύρια προβλήματα είναι η μυστικότητα του Συμβουλίου, τα συμβιβαστικά κείμενα τα οποία μερικές φορές είναι αποδυναμωμένα και ασυνάρτητα και ορισμένες φορές το γεγονός ότι το περιβαλλοντικό δίκαιο δεν είναι κατάλληλα κωδικοποιημένο. Αναφορικά με τη μυστικότητα που επικρατεί στο Συμβούλιο, πολύ πρόσφατα μου είπαν ότι κανένα σημερινό μου σχόλιο δεν θα ήταν πλήρες εάν δεν περιελάμβανα μια αναφορά στις διακηρύξεις του Συμβουλίου. Αυτό έγινε σήμερα το πρωί αλλά δεδομένου ότι πολύ πρόσφατα έγινα αποδέκτης σχολίου ότι το θέμα έχει τεράστια σημασία θα πρέπει να το μνημονεύσω ξανά. Κάνοντάς το τώρα κρατώ το λόγο μου.
<P>
Η επιβολή μπορεί να είναι πολύ πολύπλοκο αντικείμενο. Μια οδηγία μπορεί να συνεπάγεται την έγκριση ορισμένων νέων νόμων σε εθνικό και περιφερειακό επίπεδο. Και όσο πιο πολύπλοκο γίνεται τόσο πιθανότερο είναι να δημιουργείται ένα προπέτασμα καπνού για την αποφυγή του ουσιαστικού θέματος της επιβολής. Εμείς θα πρέπει να διαπιστώσουμε που είναι τα προβλήματα και η Επιτροπή έχει το καθήκον να αστυνομεύσει την υλοποίηση. Η Επιτροπή βρίσκεται σε δύσκολη θέση καθόσον, παρόλες τις φήμες, έχει πολύ λίγους πόρους στη διάθεσή της για να επιτύχει κάτι τέτοιο. Θα πρέπει να επαφίεται σε ενημέρωση από μέρους πολιτών ή ενδιαφερόμενων ομάδων διότι δεν μπορεί να έχει πάντα ορθή ή πλήρη πληροφόρηση από τα κράτη μέλη. Ορισμένες φορές τα κράτη μέλη δεν είναι ενήμερα της πραγματικής κατάστασης και μερικές φορές δεν μπορεί παρά να υποψιαστεί κανείς ότι ίσως δεν θέλουν να γίνει το ιστορικό τους ευρύτερα γνωστό. Επομένως, έχουμε πρόβλημα.
<P>
Οι δράσεις που προτείνουμε έχουν ποικιλία μορφών. Καταρχάς πιστεύουμε ότι χρειάζεται μεγαλύτερη διαφάνεια. Οι πολίτες έχουν δικαίωμα να γνωρίζουν ποιοι νόμοι ισχύουν και έχουν το δικαίωμα να πιστεύουν ότι όλο το σχετικό δίκαιο εφαρμόζεται όπως πρέπει. Επομένως, θα πρέπει να βελτιώσουμε την πρόσβαση του απλού πολίτη στη δικαιοσύνη σε ολόκληρη την επικράτεια της Ευρωπαϊκής Ένωσης. Ζητούμε όπως ολόκληρο το περιβαλλοντικό δίκαιο αποτελέσει αντικείμενο συναπόφασης και ειδικής πλειοψηφίας στο Συμβούλιο. Πιστεύουμε ότι τα παραπάνω θα ενδυναμώσουν τη δημοκρατία και τη διαφάνεια και θα βελτιώσουν τη διαθεσιμότητα της ενημέρωσης. Θέλουμε να διασφαλίσουμε ότι η πληροφόρηση που θα προκύπτει θα είναι καλύτερης ποιότητας και θέλουμε τα κράτη μέλη να αναφέρουν την πραγματική υλοποίηση και επιβολή και όχι μόνο τη μεταφορά στο εθνικό τους δίκαιο.
<P>
Πιστεύουμε ότι είναι απαραίτητη η κωδικοποίηση της υφιστάμενης νομοθεσίας ούτως ώστε να είναι πιο συνεκτική και κατανοητή. Ορισμένες φορές είναι συνεκτική μόνο εάν έχει κανείς δυνατότητα πρόσβασης σε μια ολόκληρη βιβλιοθήκη από Επίσημες Εφημερίδες. Ασφαλώς πιστεύουμε ότι οι πόροι για την υλοποίηση θα πρέπει να είναι επαρκείς. Δεν υπάρχει κανένα νόημα να υποχρεώνουμε την Επιτροπή να κάνει περισσότερα εάν τα επίπεδα των πόρων δεν είναι επαρκώς υψηλά και εάν ο προϋπολογισμός δεν συμπεριλαμβάνει τις αντίστοιχες κατανομές για την υλοποίηση του περιβαλλοντικού δικαίου. Πιστεύουμε ότι οι επιθεωρήσεις και οι κυρώσεις θα πρέπει να βελτιωθούν σε όλα τα κράτη μέλη και ότι όλα τα κράτη μέλη θα πρέπει να διαθέτουν ένα όργανο επιθεώρησης - που δεν αποτελεί αντικείμενο του παρόντος - το οποίο σε ευρωπαϊκό επίπεδο θα επιτηρείται από την Επιτροπή σε συνεργασία με την Ευρωπαϊκή Υπηρεσία Περιβάλλοντος αφενός και το δίκτυο IMPEL αφετέρου.
<P>
Σε τοπικό επίπεδο, όπου έχουν δημιουργηθεί παρόμοια όργανα, τα κράτη μέλη δεν θα πρέπει να τους επιβάλλουν τέτοια χρηματικά πρόστιμα ώστε να παρεμποδίζουν την αποτελεσματική λειτουργία τους. Στη χώρα μου, η Υπηρεσία Προστασίας Περιβάλλοντος της Σκωτίας η οποία δημιουργήθηκε ένα μόλις χρόνο πριν ανεκάλυψε ξαφνικά ότι έπρεπε να καταβάλλει το 10 % του προϋπολογισμού της σε φόρους εξ αιτίας της αρχικής πολύ πρόχειρης σύνταξης της νομοθεσίας της. Αυτή είναι μια τρελλή κατάσταση την επανάληψη της οποίας δεν θα πρέπει να ενθαρρύνουν τα κράτη μέλη.
<P>
Η παρούσα έκθεση έτυχε διακομματικής υποστήριξης στην επιτροπή. Είναι εξαιρετικά σημαντική και το γεγονός ότι δεν περιλαμβάνει πάρα πολλές τροπολογίες δεν σημαίνει ότι δεν είναι σημαντική. Υπάρχουν μόνο δύο τροπολογίες και προτείνω την αποδοχή εκείνης που έχει καταθέσει η κ. Roth-Behrendt. Μολονότι βλέπω ευνοϊκά εκείνη που κατέθεσε ο κ. Florenz, δεν θα ήθελα να την αποδεχθώ διότι θεωρώ ότι περιορίζει χωρίς να χρειάζεται την ελευθερία κινήσεων ατόμων και οργανώσεων.

<SPEAKER ID=97 NAME="Gebhardt">
Kυρία Πρόεδρε, κύριε Collins, το ότι κατατίθενται τόσες λίγες τροπολογίες, αυτό οφείλεται και στο ότι έχετε συντάξει μια τόσο καλή έκθεση, ώστε μόλις και μετά βίας μπορεί να προστεθεί κάτι ακόμη, κι αυτά που προτείναμε στην Eπιτροπή Noμικών Θεμάτων τα υιοθετήσατε φυσικά και στην έκθεσή σας, ούτως ώστε να μην υπάρχει κανένα πρόβλημα.
<P>
Eίπατε πως υπάρχουν πολύ μεγάλα προβλήματα με την εκτέλεση και την εφαρμογή της νομοθεσίας για το περιβάλλον στην Eυρωπαϊκή Ένωση. Σε αντίθεση με άλλους τομείς της νομοθεσίας, δεν υπάρχει, στην πραγματικότητα, κανένα οικονομικά ενδιαφερόμενο λόμπι, που θα φρόντιζε, ώστε αυτό το δίκαιο για το περιβάλλον να εφαρμοστεί πράγματι και στα εθνικά κράτη. Γι' αυτό και είναι αναγκαίο να αποκτήσουμε μέσα, ώστε να μπορέσουμε να προχωρήσουμε παρακάτω, και στα μέσα αυτά περιλαμβάνονται κι εκείνα που συμβάλλουν, κατ' αρχήν, στη διαφάνεια. O εισηγητής το τόνισε ήδη αυτό. Γι' αυτό και η Eπιτροπή Noμικών Θεμάτων πρότεινε, για παράδειγμα, μέτρα για τη βελτίωση της διαφάνειας, όπως λ.χ. πίνακες υλοποίησης, εντατικότερες διαβουλεύσεις, σαφήνεια στη διατύπωση των νομοθετικών διατάξεων. Aυτό είναι πολύ σημαντικό στον τομέα αυτό.
<P>
Θα πρέπει να επιδιώκεται η ευρύτερη δυνατή πρόσβαση του κοινού στην αλληλογραφία μεταξύ της Eπιτροπής και των κρατών μελών. Aυτό ουσιαστικά είναι ένα από τα καίρια σημεία με τα οποία θα πρέπει να ασχοληθούμε. Eίναι σαφές ότι δεν μπορεί να δημοσιοποιείται όλη η αλληλογραφία, αλλά όταν εφαρμόζεται το άρθρο 169, το Eυρωπαϊκό Kοινοβούλιο θα έπρεπε τουλάχιστον να το μαθαίνει. Θα πρέπει να μαθαίνει ότι εφαρμόζεται αυτό το άρθρο, πότε εφαρμόζεται και με ποια μορφή. Δε θέλουμε την κύρια αλληλογραφία, αλλά τις πληροφορίες. Kαι θέλουμε να γίνεται πράγματι κάτι και στον τομέα αυτό.
<P>
Για την επιβολή της κοινοτικής νομοθεσίας, θα πρέπει βεβαίως να διατεθούν και πιστώσεις μέσα στη νομοθεσία. Γι' αυτό και η Eπιτροπή Noμικών Θεμάτων προτείνει ακόμη, να φροντίσει η Eπιτροπή να περιλαμβάνονται, μέσα στις νομοθετικές προτάσεις της, διατάξεις που θα υποχρεώνουν τα κράτη μέλη σε αποτελεσματικές, κατάλληλες και ισορροπημένες κυρώσεις, στην περίπτωση παραβίασης της κοινοτικής νομοθεσίας για το περιβάλλον. Aυτό είναι το δεύτερο βασικό στήριγμα που χρειαζόμαστε και το οποίο θα πρέπει να προσεγγίσουμε.
<P>
Tέλος, - κι αυτό το αναφέρατε στην ομιλία σας, κύριε εισηγητή - πρόκειται για την Yπηρεσία Περιβάλλοντος. Eδώ θα πρέπει να ενισχυθεί ακόμη περισσότερο, εκ μέρους της Eπιτροπής, η συνεργασία με την Yπηρεσία Περιβάλλοντος, επειδή η Yπηρεσία Περιβάλλοντος ειδικά είναι εκείνη η οποία διαθέτει τις πληροφορίες που είναι αναγκαίες για τη νομοθεσία. Oι πληροφορίες αυτές είναι πράγματι επωφελείς και μπορούν να βοηθήσουν πολύ την Eπιτροπή περαιτέρω.

<SPEAKER ID=98 LANGUAGE="EN" NAME="White">
Κυρία Πρόεδρε, είμαι πολίτης της Ευρωπαϊκής Ένωσης και Μέλος του Ευρωπαϊκού Κοινοβουλίου. Θα ήθελα να συνοψίσω τους κανόνες που πρέπει να ακολουθεί ένας απλός πολίτης - όπως εγώ - εάν θέλει να υποβάλει μια διαμαρτυρία στην Επιτροπή.
<P>
Είναι πολύ απλοί. Εάν έχετε μια διαμαρτυρία μπορείτε να προμηθευθείτε ένα έντυπο από κάποιο γραφείο της Επιτροπής - στην περίπτωσή μου από το Λονδίνο. Το έντυπο λέει ότι μπορείτε να προβείτε σε διαμαρτυρία «υπό την προϋπόθεση συμμόρφωσης με τους κανόνες της εμπιστευτικότητας». Κανείς δεν εξηγεί τι σημαίνει αυτό. Ζήτησα μια εξήγηση και μου είπαν ότι ήταν «το έθιμο και η πρακτική που συνήθως ακολουθείται». Εγώ λέω ότι εάν σημαίνει ότι ο πολίτης δεν μπορεί να ενημερώνεται ελεύθερα αλλά μόνο μυστικά, τότε πρόκειται για ένα πολύ κακό έθιμο και μια πολύ κακή πρακτική.
<P>
Είναι λυπηρό επίσης ότι όταν ως απλός πολίτης υπέβαλα μια διαμαρτυρία για την κατάσταση στο Έβδομο Διαμέρισμα με το οποίο εφάπτεται η εκλογική μου περιφέρεια, δεν έλαβα καμμιά ικανοποιητική ενημέρωση για την πορεία αυτής της διαμαρτυρίας. Ακόμα και τώρα δεν γνωρίζω εάν ο φάκελλος είναι ανοικτός ή κλειστός. Δεν έχω ιδέα τι έγγραφα αντάλλαξε η προηγούμενη κυβέρνηση της χώρας μου με την Επιτροπή. Και αυτό είναι κάτι πολύ κακό διότι εγώ θα πρέπει να δώσω λογαριασμό στους εκλογείς μου. Δεν είμαι σε θέση όμως να το κάνω διότι έστω κι' αν στη διαμαρτυρία που υπέβαλα διέγραψα την αναφορά στην εμπιστευτικότητα, οι λεπτομέρειες της πορείας της διαμαρτυρίας αυτής δεν μου εδόθησαν.
<P>
Συνεπώς, η παράγραφος 10 της κατά τα άλλα εξαίρετης έκθεσης του κ. Collins δεν είναι επαρκής. Εμείς, ως κοινοβουλευτικοί αλλά και ως απλοί πολίτες θα πρέπει να κρατούμεθα διαρκώς ενήμεροι από την Επιτροπή. Στο κάτω κάτω υπάρχει ένας εσωτερικός κώδικας διαδικασίας που απαιτεί όπως η Επιτροπή ενημερώνει τους πολίτες. Μέχρις ότου και εκτός εάν συμμορφωθεί προς τον ίδιο το δικό της κανονισμό, η Επιτροπή έχει αποτύχει. Δεν αξίζει άραγε να εξετάσουμε την περίπτωση που η αποτυχία συμμόρφωσης με τους ίδιους τους δικούς της κανονισμούς αποτελεί ίσως περίπτωση προσφυγής στον ευρωπαίο Διαμεσολαβητή; Αυτό είναι κάτι που θα πρέπει να το εξετάσουμε στο μέλλον.

<SPEAKER ID=99 LANGUAGE="EN" NAME="Jackson">
Κυρία Πρόεδρε, εμείς του ΕΛΚ πιστεύουμε ότι η έκθεση Collins είναι πάρα πολύ καλή μολονότι έχουμε τις επιφυλάξεις μας σχετικά με την παράγραφο 11 για την οποία έχουμε καταθέσει μια τροπολογία και την οποία ελπίζουμε ότι ο κ. Collins θα ξανασκεφθεί.
<P>
Είναι σαφές ότι εδώ υπάρχει ένα σοβαρό πρόβλημα: εγκρίνονται νόμοι για το περιβάλλον και κατόπιν γενικά αγνοούνται. Εγκρίνονται υποχρεώσεις αναφορών και κατόπιν αγνοούνται. Ο κ. White προφανώς υποβάλλει διαμαρτυρία από την εκλογική του περιφέρεια στην Αγγλία και η διαμαρτυρία του χάνεται ή ξεχνιέται και δεν ενημερώνεται καθόλου για την πορεία της. Κανείς στις Βρυξέλλες δεν μπορεί να πει ότι γνωρίζει το πως ή το εάν υλοποιείται η νομοθεσία, ακόμη και σε ζωτικούς τομείς της περιβαλλοντικής πολιτικής όπως ο χειρισμός των επικίνδυνων αποβλήτων στον οποίο μέχρι σήμερα η Ευρωπαϊκή Επιτροπή έχει λάβει εκθέσεις μόνον έξι από τα δεκαπέντε κράτη μέλη. Στην πραγματικότητα μπορείτε να πείτε και παρουσία της αντιπροσωπείας από τη Γεωργία ότι - δυστυχώς - δεν αποτελούμε ένα πολύ καλό παράδειγμα εφαρμογής του ευρωπαϊκού περιβαλλοντικού δικαίου.
<P>
Σύμφωνα με το άρθρο 171 της Συνθήκης προβλέπονται χρηματικά πρόστιμα. Τα πρόστιμα εισήχθησαν με μεγάλο κόπο αλλά δεν έχουν εφαρμοστεί ακόμη. Ελπίζω ότι όταν απαντήσει η αρμόδια για το περιβάλλον Επίτροπος να μπορέσει ίσως να μας δώσει κάποια πρόσφατα νέα σχετικά με τις δράσεις που ανεκοίνωσε ότι έλαβε η Επιτροπή τον Ιανουάριο σε εκτέλεση του άρθρου 171 κατά ενός αριθμού κρατών μελών τα οποία κατά συρροήν έχουν αγνοήσει τις αποφάσεις του Ευρωπαϊκού Δικαστηρίου από το 1990.
<P>
Έτσι, συνολικά συμφωνώ με τις προτάσεις Collins. Έχει ιδιαίτερο ενδιαφέρον η πρόταση του κ. Collins για τη δημιουργία μιας διεύθυνσης επιθεώρησης των επιθεωρητών - μια μικρή δύναμη που ίσως να μπορεί να εξετάζει εάν τα κράτη μέλη τα ίδια κάνουν τη νομοθεσία πραγματικότητα.
<P>
Παρουσιάζω τρία επιχειρήματα προς υποστήριξη των σημείων που θέτει η έκθεση. Δεν μπορούμε να συνεχίσουμε να εξαρτώμεθα από τις ατομικές διαμαρτυρίες, όπως εκείνες που έχουν αναφερθεί, σχετικά με επιθεωρήσεις ή αυτεπιθεωρήσεις - με το οποίο εννοώ τις απαιτήσεις αναφορών. Τα τρία επιχειρήματά μου έχουν ως ακολούθως. Πρώτον, σχετικά με το κόστος: μια από τις κύριες αδυναμίες της προσέγγισης που κάνει η Επιτροπή στο περιβαλλοντικό δίκαιο είναι ότι φαίνεται έτοιμη να αγνοήσει το κόστος της νομοθεσίας. Η πραγματική ανησυχία είναι: θα λειτουργήσει άραγε μια μελέτη οικονομικών επιπτώσεων; Μια τέτοια μελέτη δεν θα είναι ανάγκη να ισχύει για το σύνολο της νομοθεσίας αλλά εμείς στην Επιτροπή Περιβάλλοντος, Δημόσιας Υγείας και Προστασίας του Καταναλωτή έχουμε διαπιστώσει ότι όταν συντάσσεται μια μελέτη οικονομικών επιπτώσεων το αποτέλεσμα είναι είτε ότι είναι εξαιρετικά δύσκολο να αναλάβει η Επιτροπή δράση είτε ότι είναι εντελώς άχρηστη, όπως ήταν η μελέτη οικονομικών επιπτώσεων για την οδηγία σχετικά με τα ύδατα κολύμβησης.
<P>
Θα πρότεινα κατά συνέπεια στην Επιτροπή ότι θα ήταν καλύτερο, εάν πρόκειται να εφαρμόσουμε τη διαδικασία συναπόφασης για το σύνολο του περιβαλλοντικού δικαίου - που είναι πολύ πιθανό - σε κάποιο στάδιο, είτε στο στάδιο του προκαταρκτικού σχεδίου είτε στο στάδιο της κοινής θέσης, να καλέσει τα κράτη μέλη να δηλώσουν την εκτίμησή τους για το κόστος υλοποίησης του δικαίου στην επικράτειά τους. Αυτή θα πρέπει να είναι μια δημόσια δήλωση από κάθε ένα κράτος μέλος η οποία στη συνέχεια θα μπορούσε να συζητηθεί. Πιθανότατα θα προκαλούσε έντονες συζητήσεις από τις μη κυβερνητικές οργανώσεις αλλά τουλάχιστον θα έφερνε το θέμα στο φως και ελπίζω ότι η Επιτροπή θα αποδεχθεί την ιδέα.
<P>
Δεύτερον, σχετικά με τη διαφάνεια: η Επιτροπή θα πρέπει να είναι πιο έντιμη έναντι των Μελών σχετικά με τις δυσκολίες που αντιμετωπίζει με τα κράτη μέλη. Δεν βλέπω κανένα λόγο για να ισχύει η εμπιστευτικότητα εάν το μόνο που επιτυγχάνει είναι να κάνει πιο δύσκολη τη διασφάλιση εφαρμογής του δικαίου. Για παράδειγμα: στις 19 Ιουλίου 1996, ο Πρωθυπουργός της Γαλλίας εξέδοσε μέσω του γραφείου του ανακοίνωση τύπου γνωστοποιώντας την αναστολή εφαρμογής στη Γαλλία της οδηγίας για τους οικοτόπους. Εμείς οι βουλευτές του Ευρωπαϊκού Κοινοβουλίου οφείλουμε ευχαριστίες στον ολλανδό συνάδελφό μας κ. Eisma για την υποβολή γραπτής ερωτήσεως στην Επίσημη Εφημερίδα με την οποίαν ήρθε στο φως το όλο θέμα. Εγώ τουλάχιστον δεν είχα ιδέα ότι συνέβη κάτι τέτοιο. Κανείς από τους γάλλους συναδέλφους δεν μου το επεσήμανε και η Επιτροπή θα έκανε πολύ σωστά εάν ερχόταν στο Κοινοβούλιο και έλεγε: βοήθεια! Οι γάλλοι ανέστειλαν μονομερώς την εφαρμογή μιας ολόκληρης οδηγίας στην εκπόνηση της οποίας συνέβαλε το Κοινοβούλιο. Κάτι τέτοιο τουλάχιστον θα εξέθετε τη γαλλική κυβέρνηση στην κοινή γνώμη. Όπως έχει η κατάσταση, η υλοποίηση της οδηγίας είναι ακόμη υπό αναστολή στη Γαλλία, γεγονός απολυτώς απαράδεκτο.
<P>
Τρίτον και τελευταίο, διεύρυνση: τι κάνουμε με τη διεύρυνση; Πρόκειται άραγε να έχουμε ένα ατέλειωτο κατάλογο εξαιρέσεων εν σχέσει με το υφιστάμενο περιβαλλοντικό δίκαιο ή θα έχουμε μια κατάσταση όπου τα νέα κράτη μέλη θα αποδεχθούν το σύνολο της υφιστάμενης νομοθεσίας - το αποκαλούμενο κοινοτικό κεκτημένο - αλλά στη συνέχεια δεν θα κάνουν τίποτα;
<P>
Η τελική μου σύσταση είναι ότι όταν η Επιτροπή παρουσιάσει το νέο δίκαιο στο Κοινοβούλιο - γεγονός το οποίο θα έπρεπε να είχε αρχίσει από την 1η Ιανουαρίου 1997 - αυτό θα πρέπει να συμπεριλαμβάνει μελέτη επιπτώσεων από τη διεύρυνση. Είναι άραγε δυνατόν να αναμένεται ακόμη και από το πιο πρόθυμο κράτος μέλος να συμμορφωθεί με τις προθεσμίες που θέτουμε, π.χ. για τις οδηγίες auto-oil ή, ακόμη πιο πρόσφατα, την οδηγία για τους ΧΥΤΑ για την οποία είμαι εισηγήτρια; Ακόμη και στην Ανατολική Γερμανία δεν μπορούν να συμμορφωθούν με την οδηγία αυτή. Είναι εξαιρετικά απίθανο ότι χώρες όπως η Ουγγαρία, η Πολωνία κλπ θα μπορέσουν να τηρήσουν τις προθεσμίες που θέτει η Επιτροπή. Από τώρα και στο εξής ο κάθε νόμος για το περιβάλλον που θα έρχεται στο Κοινοβούλιο θα πρέπει να συνοδεύεται από μελέτη επιπτώσεων από τη διεύρυνση.

<SPEAKER ID=100 LANGUAGE="IT" NAME="Baldi">
Κυρία Πρόεδρε, για να αντιμετωπίσει τις παραλείψεις κατά την εφαρμογή του κοινοτικού δικαίου για το περιβάλλον στα κράτη μέλη -περισσότερες από το ένα πέμπτο των παραβιάσεων του κοινοτικού δικαίου κατά το 1995 αφορούν το περιβάλλον- η Επιτροπή προτείνει την παρούσα ανακοίνωση σχετικά με τη βελτίωση της εφαρμογής του δικαίου της Ευρωπαϊκής Ένωσης στον τομέα. Ο βασικός άξονας της πρότασης είναι η μελέτη των μέτρων που θα εξασφαλίζουν το σεβασμό του κοινοτικού δικαίου χωρίς να αναγκάζεται η Επιτροπή να καταφεύγει συστηματικά σε δικαστικές προσφυγές κατά των κρατών μελών.
<P>
Αν και υπογραμμίζει ότι είναι αδύνατη εκ μέρους της Επιτροπής η επί τόπου επίβλεψη της εφαρμογής των κοινοτικών διατάξεων, παρουσιάζει εντούτοις προτάσεις με στόχο τον εξορθολογισμό της εφαρμογής του κοινοτικού δικαίου, την ενημέρωση των ευρωπαίων πολιτών και την παροχή των αναγκαίων μέσων που θα εξασφαλίζουν το σεβασμό του κοινοτικού δικαίου για το περιβάλλον.
<P>
Η ανακοίνωση προβλέπει επίσης τη διοργάνωση διαβουλεύσεων με πλατιά συμμετοχή πριν από την επεξεργασία των περιβαλλοντικών διατάξεων, καθώς και τη δημοσίευση μιας ετήσιας έκθεσης σχετικά με την εφαρμογή του περιβαλλοντικού κοινοτικού δικαίου στις χώρες μέλη.
<P>
Στην έκθεσή του ο κ. Collins, τον οποίο και συγχαίρω για την εξαιρετική εργασία του, ζητά από την Επιτροπή να προωθήσει διάφορες συμπληρωματικές πρωτοβουλίες, με τις οποίες συμφωνούμε και που θα ήθελα να ανακεφαλαιώσω: πρώτο, την κωδικοποίηση του κοινοτικού περιβαλλοντικού δικαίου. δεύτερο, την ετήσια διάθεση ενός ποσοστού των πιστώσεων του κοινοτικού προϋπολογισμού υπέρ της εφαρμογής του κοινοτικού δικαίου για το περιβάλλον. τρίτο, τη σύσταση μιας επιθεώρησης. τέταρτο, η Επιτροπή πρέπει να προβαίνει σε ευρεία και συστηματική διαβούλευση κατά τη σύνταξη των νομοθετικών σχεδίων. πέμπτο, η παρούσα ΔΔ θα πρέπει να διασφαλίσει την εφαρμογή της διαδικασίας της συναπόφασης σε όλα τα θέματα της περιβαλλοντικής νομοθεσίας. έκτο, τη στενή συνεργασία μεταξύ της Ευρωπαϊκής Υπηρεσίας Περιβάλλοντος, που πρέπει να ελέγχει την αποτελεσματικότητα των υιοθετηθέντων μέτρων σε κάθε χώρα με την Επιτροπή και τα κράτη μέλη και, τέλος, τη σύσταση της θέσης ενός διαμεσολαβητή για το περιβάλλον ή ενός δικαστηρίου για τη διαχείριση των περιβαλλοντικών πόρων και των πόρων της επικράτειας.

<SPEAKER ID=101 LANGUAGE="DA" NAME="Dybkjζr">
Θα ήθελα και εγώ να ευχαριστήσω την Επιτροπή για την ανακοίνωσή της και τον εισηγητή για το έργο που επιτέλεσε. Είναι ιδιαίτερα σημαντικό να ασχοληθούμε με τις διαδικασίες εφαρμογής. Ποιό είναι άραγε το όφελος από τη νομοθεσία που μερικές φορές παρουσιάζει τόσες δυσκολίες; Ποιό είναι το πρακτικό όφελος; Για το λόγο αυτό, κρίνω ότι καλό θα ήταν να είχαμε ορισμένες ενδείξεις εκ μέρους της Επιτροπής όσον αφορά τις προσπάθειες που σκοπεύει να αναλάβει και να φέρει σε πέρας τη στιγμή αυτή και, κυρίως, βάσει τίνος χρονοδιαγράμματος. Η κ. Jackson επεσήμανε σωστά ότι επικρατούν ορισμένες ανησυχίες για τη νομοθεσία στον τομέα του περιβάλλοντος. Η διεύρυνση θα έχει ως αποτέλεσμα τη μείωση των δυνατοτήτων εφαρμογής της νέας περιβαλλοντικής νομοθεσίας. Είναι άραγε δυνατό να εφαρμοστεί καν η ισχύουσα νομοθεσία στις νέες χώρες εντός λογικού χρονικού διαστήματος;
<P>
Κρίνω ότι η Επιτροπή είναι κατηγορηματική στην ανακοίνωσή της, αλλά είναι φυσικά κάπως πιό συγκρατημένη όσον αφορά το τί μπορεί να γίνει με τα κράτη μέλη. Συνεπώς, νομίζω παρόλα αυτά ότι είναι σημαντικό να τηρηθεί μια κάπως αυστηρότερη και σκληρότερη στάση έναντι των κρατών μελών. Όπως φαίνεται, το σημείο 4 της έκθεσης του κ. Collins συμφωνεί στην ουσία με τη δήλωση ή statement της Επιτροπής στη σελίδα 19 όσον αφορά τις ετήσιες εκθέσεις. Νομίζω ότι είναι άκρως σημαντικό στοιχείο της όλης διαδικασίας να υπάρχει ουσιαστική δυνατότητα εξακρίβωσης της κοινοποίησης της νομοθεσίας για το περιβάλλον, ώστε τα πράγματα να είναι τουλάχιστον θεωρητικά εντάξει, αλλά είναι φυσικά εξίσου σημαντικό να καταστεί δυνατή η έναρξη του ίδιου του ελέγχου της περιβαλλοντικής νομοθεσίας.
<P>
Ας έλθουμε τώρα στο σημείο 2, δηλαδή στο θέμα των καθηκόντων επιθεώρησης. Αυτό είναι στην ουσία το τρωτό σημείο της Ένωσης. Συνεπώς, κρίνω ότι τα όσα αναφέρει ο κ. Collins στο σημείο 6 είναι σημαντικά, δηλαδή ότι πρέπει να χαράξουμε κατευθυντήριες γραμμές με διατάξεις για καθήκοντα επιθεώρησης ενός ελάχιστου επιπέδου, ενδεχομένως στα μεμονωμένα κράτη μέλη, εφόσον η περιβαλλοντική μας νομοθεσία δεν φέρνει κανένα απολύτως αποτέλεσμα.
<P>
Το τελευταίο σημείο στο οποίο θα ήθελα να αναφερθώ είναι η δυνατότητα υποβολής καταγγελιών. Νομίζω ότι είναι άκρως σημαντικό να έχει το κοινό τη δυνατότητα υποβολής καταγγελιών, επειδή αυτό αποτελεί στην ουσία το καλύτερο μέσο όταν προσπαθούμε να αξιολογήσουμε μια νομοθεσία. Νομίζω ότι είναι σημαντικό να υποστηρίξουμε την όσο το δυνατό μεγαλύτερη δυνατότητα υποβολής καταγγελιών, επειδή οι Μη Κυβερνητικοί Οργανισμοί και άλλα άτομα στις διάφορες χώρες θα είναι οι καλύτεροι σύμμαχοί μας όταν θα πρέπει να αξιολογήσουμε τον τρόπο πρακτικής εφαρμογής της περιβαλλοντικής νομοθεσίας, πράγμα που άφησε να εννοηθεί η Επιτροπή.

<SPEAKER ID=102 LANGUAGE="ES" NAME="Gonzαlez Αlvarez">
Κυρία Πρόεδρε, δεν μας μένει άλλη επιλογή παρά να επαναλαμβανόμαστε, διότι είμαστε σύμφωνοι με την έκθεση του κ. Collins. Είμαστε σύμφωνοι με την ανάλυση σχετικά με τις επιπτώσεις που δημιουργεί η μη εφαρμογή ή η εφαρμογή του κοινοτικού Δικαίου στα διάφορα Κράτη μέλη και είμαστε επίσης σύμφωνοι με τις προτάσεις του για τη διόρθωση αυτής της κατάστασης.
<P>
Η αλήθεια είναι ότι πρέπει να διαπιστώσουμε πως όταν παραβιάζονται οι κανόνες της εσωτερικής αγοράς, αμέσως βρίσκεται ένα δάχτυλο που υποδεικνύει και κατηγορεί το Κράτος μέλος που τους παραβιάζει. Όταν σε τόσες περιπτώσεις παραβιάζεται το Δίκαιο για το περιβάλλον, δεν υπάρχουν τόσα δάχτυλα που να υποδεικνύουν και να κατηγορούν τα Κράτη μέλη που το παραβιάζουν.
<P>
Από εδώ προκύπτει και η ανάλυση του κ. Collins, υπό την έννοια ότι η ομοφωνία του Συμβουλίου, η μυστικότητα του Συμβουλίου, βλάπτει τις αποφάσεις σε θέματα περιβάλλοντος. Οι διαδικασίες καταγγελίας είναι γραφειοκρατικές, λίγο ελαστικές, χρονοβόρες. Οι πολίτες που αποφασίζουν να καταγγείλουν απογοητεύονται, και θα πρέπει να ληφθεί υπόψη ότι, σύμφωνα με την Οργάνωση για την Προστασία της Φύσης, το 80 % των παραπόνων που φτάνουν στην Επιτροπή ξεκινούν από πολίτες ή από ενώσεις πολιτών.
<P>
Η μυστικότητα επίσης της αντιστοιχίας μεταξύ της Επιτροπής και των Κρατών μελών. Φοβόμαστε πολύ ότι μερικές φορές αυτό αποκρύπτει την έλλειψη ενδιαφέροντος, την έλλειψη πολιτικής βούλησης των Κρατών μελών απέναντι στη διόρθωση καταστάσεων -για παράδειγμα, την έλλειψη πόρων της ΓΔ ΧΙ, με δεκαπέντε υπαλλήλους για να συντάσσουν πάνω από 600 νομικές εκθέσεις. Εν κατακλείδι, η αδυναμία της Επιτροπής να διαθέτει ένα Σώμα επιθεωρητών που να παρεμβαίνει στα Κράτη και να καταγγέλλει ρητά ό, τι συμβαίνει.
<P>
Συνεπώς, ο συντονισμός της Επιτροπής με την Υπηρεσία Περιβάλλοντος, η δημιουργία ενός Σώματος επιθεωρητών, ο τερματισμός της μυστικότητας, η καταγγελία των ανελαστικών, γραφειοκρατικών και χρονοβόρων μεθόδων που συνεπάγεται για τις μη κυβερνητικές οργανώσεις που εργάζονται για την προστασία του περιβάλλοντος το να έρχονται στην Επιτροπή ή στην Επιτροπή Αναφορών, αποτελούν πράγματι παράγοντες που δεν ευνοούν την τήρηση του κοινοτικού Δικαίου.
<P>
Το περασμένο Σαββατοκύριακο, κυρία Επίτροπε, ήμουν στην Ανδαλουσία, προσκεκλημένη από μια ένωση για την προστασία του Πάρκου της Δονιάνα, φυσικού δρυμού της βιόσφαιρας και παγκόσμιας κληρονομιάς. Υπάρχουν ούτε λίγο ούτε πολύ τρεις οικισμοί, ο ένας πολυτελής, που απειλούν την ακεραιότητα του πάρκου, και ένα φράγμα στον ποταμό Γουαδαλκιβίρ θα καταστρέψει τις εκβολές του.
<P>
Εν τω μεταξύ, οι μελέτες αξιολόγησης των επιπτώσεων επί του περιβάλλοντος δεν είναι ακριβείς και εξαπατάται ο πληθυσμός με τη δημιουργία θέσεων απασχόλησης. Διότι λίγες είναι οι θέσεις απασχόλησης που δημιουργούνται με αυτούς τους οικισμούς και θα ήταν πολύ καλύτερο, περισσότερο ποιοτικού και μακροπρόθεσμου χαρακτήρα, οι θέσεις απασχόλησης να δημιουργούνται με τη χρησιμοποίηση των ανθρωπίνων πόρων και του πλούτου του ίδιου του τόπου. Αν η Επιτροπή δεν καταφέρει να αποφευχθεί, ή αν η ίδια η χώρα δεν καταφέρει να αποφευχθεί, θα πληγεί ένα πάρκο που δεν είναι μόνο της Ανδαλουσίας ή της Ισπανίας, αλλά της Ευρώπης και παγκόσμια κληρονομιά.
<P>
Όταν συμβαίνουν περιπτώσεις όπως αυτή, ή όπως όταν ήμουν στην Ελλάδα και είδα την εκτροπή του Αχελώου, τότε αντιλαμβάνεται κανείς ότι είναι απαραίτητο να ληφθούν τα μέτρα που προτείνει ο κ. Collins στην έκθεσή του ώστε να αποφευχθούν τα πλήγματα εναντίον των φυσικών μας δρυμών όπως αυτό που επιχειρείται στη χώρα μου -και λυπάμαι πολύ που πρέπει να το πω.

<SPEAKER ID=103 LANGUAGE="DE" NAME="Breyer">
Kυρία Πρόεδρε, αξιότιμοι κυρίες και κύριοι συνάδελφοι, και η ομάδα μας συγχαίρει τον κ. Collins για την έκθεσή του. Nομίζω πως το θέμα είναι να σημειώσουμε πραγματική πρόοδο στην εφαρμογή της νομοθεσίας για το περιβάλλον. Aλλά, σε αντίθεση με την προλαλήσασα, δε συμμεριζόμαστε την άποψη πως εδώ το θέμα είναι μόνο η ανεπαρκής στελέχωση της Eπιτροπής σε προσωπικό, αλλά και η έλλειψη πολιτικής βούλησης, εκ μέρους της Eπιτροπής, να υλοποιήσει τη νομοθεσία για το περιβάλλον. Συχνά κάμπτεται από πολιτικές ευκαιριακές αιτίες.
<P>
Γιατί η υλοποίηση της νομοθεσίας για το περιβάλλον δε θα πρέπει να ισχύει και μέσα στην Eπιτροπή; Πώς είναι δυνατόν να δημιουργηθούν τα διευρωπαϊκά δίκτυα, γεγονός που οδηγεί σε ακόμη περισσότερη σκυροδέτηση αυτοκινητοδρόμων, παρόλο που γνωρίζουμε ότι έτσι θα αυξηθεί το ποσοστό του CO2 ; Γιατί ήταν δυνατόν, σε κράτη μέλη, όπως η Oμοσπονδιακή Δημοκρατία της Γερμανίας, να εκτελεστεί ένας νόμος για την επιτάχυνση, μια σαφής παραβίαση, σύμφωνα με την εκτίμηση των περιβαλλοντικών επιπτώσεων, ή και κατά της οδηγίας για την προστασία των πτηνών; Eναπόκειται στην Eπιτροπή να προσέχει το περιβάλλον και να μην αφήνει να ισχύει ο πολιτικός οπορτουνισμός. Θα πρέπει επίσης, να δρομολογούνται, μελλοντικά, πιο πολλές διαδικασίες του άρθρου 189. Mόνον τότε η Eπιτροπή θα γίνει αξιόπιστη.
<P>
Aποδείχθηκε ακόμη, ότι η διαδικασία του άρθρου 171, που εφήρμοσε η Eπιτροπή για πρώτη φορά κατά της Oμοσπονδιακής Δημοκρατίας της Γερμανίας, ήταν πολύ λογική. Xρειαζόμαστε τα πρόστιμα, επειδή φέρνουν αποτέλεσμα.
<P>
Δεν πρέπει τα κράτη μέλη να κοροϊδεύουν απλώς γύρω από το θέμα της νομοθεσίας για το περιβάλλον, αλλά να την εφαρμόζουν στην πράξη. Aλλά κι εδώ θα πρέπει να δώσουμε περισσότερες δυνατότητες στις μη κυβερνητικές οργανώσεις, και μ' αυτές εννοούμε τις διεθνείς μη κυβερνητικές οργανώσεις, καθώς επίσης και στα φυσικά πρόσωπα.
<P>
Tο περιβάλλον είναι αγαθό όλων, κι επειδή το περιβάλλον ανήκει σε όλους, θα πρέπει να μπορεί ο καθένας να καταφεύγει σε αγωγές, σε περιπτώσεις παραβάσεων της ισχύουσας νομοθεσίας για το περιβάλλον. Tο περιβάλλον είναι ζωτικής σημασίας για τις επόμενες γενιές, γι' αυτό και θα πρέπει να μπορούμε να κάνουμε αγωγές. Mόνον τότε θα μπορέσουμε να ασκήσουμε περισσότερη πίεση εδώ.
<P>
Aνακεφαλαιώνοντας: H Eπιτροπή θα πρέπει να δείξει περισσότερη πολιτική βούληση, να προχωρήσει με μεγαλύτερη αυστηρότητα. Kαι την τήρηση της νομοθεσίας για το περιβάλλον θα πρέπει να επιβάλει η Eπιτροπή, και θα πρέπει να υπάρξουν βελτιωμένα δικαιώματα αγωγής, μια και το περιβάλλον ανήκει σε όλους μας. Σ' όποιον δεν εφαρμόζει τη νομοθεσία για το περιβάλλον, θα πρέπει να μπορούμε να κάνουμε αγωγή.

<SPEAKER ID=104 LANGUAGE="NL" NAME="Blokland">
Κυρία Πρόεδρε, αξιότιμοι συνάδελφοι, κυρία Επίτροπε, η ανεπαρκής εφαρμογή των ευρωπαϊκών οδηγιών είναι ένα πρόβλημα που υφίσταται εδώ και χρόνια. Όπως αποδεικνύεται από την ετήσια έκθεση για την εφαρμογή της κοινοτικής νομοθεσίας, το ίδιο ισχύει και για τις οδηγίες για το περιβάλλον.
<P>
Από τυπική άποψη μπορεί βεβαίως να λεχθεί ότι η ευθύνη βαρύνει την Ευρωπαϊκή Επιτροπή, αυτό όμως θα ήταν πάρα πολύ εύκολο. Σύμφωνα με το άρθρο 155, η Ευρωπαϊκή Επιτροπή είναι ο θεματοφύλακας των Συνθηκών και του πρωτογενούς δικαίου και δεν είναι δυνατό να κατηγορηθεί για το γεγονός ότι οι σχετικές διατάξεις δεν εφαρμόζονται με τον τρόπο που θα έπρεπε στα κράτη μέλη. Η ευθύνη της Επιτροπής είναι μεγάλη όσον αφορά τη μετατροπή της ευρωπαϊκής νομοθεσίας σε εθνικό δίκαιο, είναι όμως σαφές ότι η επίβλεψη της εφαρμογής της νομοθεσίας είναι σε τελευταία ανάλυση υπόθεση των κρατών μελών.
<P>
Κατά τη μετατροπή της νομοθεσίας προκύπτουν προβλήματα τα οποία δεν πρέπει ωστόσο να θεωρούνται ανυπέρβλητα εάν τα συγκρίνουμε με προβλήματα που αφορούν τη συγκεκριμένη εφαρμογή των περιβαλλοντικών κανόνων, τον έλεγχο και την επίβλεψη της εφαρμογής. Πιστεύω ότι, για να επιλυθούν τα προβλήματα αυτά, χρειάζεται κυρίως καλύτερη επίβλεψη.
<P>
Σε όλη την Ευρώπη συμβαίνει το ίδιο πράγμα. Θεσπίζονται κανόνες οι οποίοι δεν εφαρμόζονται. Η ποιότητα των κανόνων αυτών μπορεί σε ορισμένες περιπτώσεις να αμφισβητηθεί, αυτό όμως δεν είναι το μεγαλύτερο πρόβλημα. Το πρόβλημα αφορά τον ελλιπή και κυρίως τον διαφορετικό τρόπο με τον οποίο ελέγχεται η εφαρμογή των κανόνων αυτών.
<P>
Με την πάροδο του χρόνου, κάθε κράτος μέλος έχει δημιουργήσει τις δικές του υπηρεσίες επιθεώρησης. Στο ένα κράτος, οι υπηρεσίες αυτές ελέγχονται σε σημαντικό βαθμό από την πολιτική, ενώ στο άλλο είναι εντελώς ανεξάρτητες. Εκτός αυτού, υπάρχουν και διαφορές αναλόγως με το συγκεκριμένο αντικείμενο. Σε ορισμένες περιπτώσεις ο έλεγχος ανατίθεται ακόμη και σε επιχειρήσεις ή ιδιωτικούς συμβούλους. Σχετικό παράδειγμα αποτελούν οι περιβαλλοντικοί έλεγχοι.
<P>
Κατά τη γνώμη μου, θα μπορούσαν να προκύψουν τεράστια οφέλη στον τομέα της εφαρμογής, σε περίπτωση που όλες οι υπηρεσίες επιθεώρησης ήταν πραγματικά ανεξάρτητες. Σε πάρα πολλές περιπτώσεις εξακολουθεί να υπάρχει μια σχέση εξουσίας μεταξύ της πολιτικής ή των διοικητικών αρχών και των υπηρεσιών επιθεώρησης. Σε περίπτωση που μια περιβαλλοντική υπηρεσία επιθεώρησης είναι υπόλογη σε ένα πολιτικό όργανο όσον αφορά την εκτέλεση των καθηκόντων της, δεν είναι δυνατό να αναμένεται ότι θα ασκούνται ουσιαστικοί έλεγχοι. Τότε δεν είναι δυνατό να ασκηθεί ουσιαστική κριτική στις διοικητικές αρχές και το γεγονός αυτό έχει καταστροφικές συνέπειες για την περιβαλλοντική πολιτική. Σε πάρα πολλές περιπτώσεις, εξακολουθούν να αποκρύπτονται τα πορίσματα μελετών ή ακόμη και να παρεμποδίζεται η δημοσίευση δεδομένων. Ίσως αυτό να είναι ευχάριστο για τους πολιτικά υπεύθυνους, ωστόσο, το περιβάλλον δεν ωφελείται σε καμία περίπτωση.
<P>
Για το λόγο αυτό πιστεύω ότι θα ήταν σκόπιμο να εξετάζει η Ευρωπαϊκή Επιτροπή κατά κύριο λόγο την ανεξαρτησία των υπηρεσιών επιθεώρησης στα κράτη μέλη. Κατά τη γνώμη μου, είναι αδύνατο για την Ευρωπαϊκή Επιτροπή να διερευνήσει όλες τις συγκεκριμένες ελεγκτικές δραστηριότητες των διαφόρων υπηρεσιών επιθεώρησης. Πιστεύω όμως ότι ο έλεγχος της τυπικής και της ουσιαστικής ανεξαρτησίας τους αποτελεί πρωταρχική ανάγκη.
<P>
Μία τελευταία παρατήρηση που θα ήθελα να κάνω αφορά την τροπολογία του κ. Florenz. Έχω την εντύπωση ότι πρόκειται για μία βελτιωμένη πρόταση η οποία εναρμονίζεται με τις πρακτικές εξελίξεις. Είναι όμως απαραίτητο η έννοια «ενδιαφερόμενοι» να μην ερμηνευθεί με περιορισμένοι τρόπο, όπως φοβάται προφανώς ο κ. Collins. Σε περίπτωση που προκύψει από τη νομολογία ότι αυτό οδηγεί πάρα πολύ συχνά σε μία περιορισμένη ερμηνεία της έννοιας, δεν θα υποστηρίξω τον κ. Florenz. Επ'αυτού θα ήθελα πάρα πολύ να ακούσω τη γνώμη της Επιτρόπου Bjerregaard.

<SPEAKER ID=105 LANGUAGE="NL" NAME="Van Putten">
Κυρία Πρόεδρε, στην Ευρώπη ισχύουν περισσότεροι από 200 νόμοι για το περιβάλλον. Αυτοί θα μπορούσαν να αυξηθούν σε αριθμό και να προσλάβουν τις διαστάσεις μιας ολόκληρης βιβλιοθήκης, το θέμα είναι όμως κατά πόσον κάτι τέτοιο θα είχε νόημα. Μήπως θα πρέπει πρώτα να φροντίσουμε για την κατάλληλη εφαρμογή της ισχύουσας νομοθεσίας; Αυτό είναι στην ουσία το θέμα στο οποίο αναφέρεται η έκθεση Collins. Κατά τη γνώμη μου, πρόκειται μάλλον για ένα από τα σημαντικότερα θέματα που εξετάστηκαν στο Σώμα την τελευταία οκταετία.
<P>
Το ερώτημα είναι κατά πόσο το έργο εκατοντάδων κοινοβουλευτικών, υπουργών, χιλιάδων υπαλλήλων, μη κυβερνητικών οργανισμών και των μέσων ενημέρωσης που αναφέρονται συστηματικά στη νομοθεσία έχει στην ουσία κάποιο νόημα. Εφαρμόζεται η νομοθεσία; Κατά την άποψη του κ. Collins αυτό δεν είναι καθόλου βέβαιο. Για άλλη μία φορά, λοιπόν, το ερώτημα που τίθεται είναι κατά πόσον θα πρέπει να επικεντρώσουμε την προσοχή μας στην εφαρμογή. Ενδεχομένως να πρέπει να μεριμνήσουμε ώστε να καταστούν αυστηρότεροι οι 200 κανόνες που ισχύουν, πρώτα όμως πρέπει να μεριμνήσουμε για την εφαρμογή και την τήρηση των διατάξεων. Παρά τις αρμοδιότητες που παρέχει στην Επιτροπή το άρθρο 155 της Συνθήκης, ο έλεγχος της εφαρμογής ευρίσκεται κατά κύριο λόγο στα χέρια των κρατών μελών. Στο θέμα αυτό αναφέρθηκαν ήδη άλλοι συνάδελφοι. Ο κ. Collins διευκρινίζει επίσης ότι παρατηρούνται πάρα πολλές ελλείψεις. Αυτό αποδίδεται σε πολλές περιπτώσεις στο διαφορετικό τρόπο ερμηνείας εννοιών, όπως συμβαίνει στην περίπτωση των αποβλήτων. Κάτι που μπορεί να συνιστά απόβλητο στο ένα κράτος μέλος, υπάρχει περίπτωση να εμπίπτει σε κάποια άλλη κατηγορία σε ένα άλλο κράτος μέλος. Αναφέρθηκε επίσης και η πολυπλοκότητα των διαδικασιών. Ωστόσο, το γενικό συμπέρασμα που μπορεί να εξαχθεί είναι ότι μέχρι στιγμής δεν υπάρχει ένα σύστημα ενιαίων και ανεξάρτητων ελέγχων σε επίπεδο κρατών μελών. Αυτό επισημάνθηκε ορθώς και από τον συνάδελφο Blokland. Η διαπίστωση αυτή είναι σημαντική, ιδιαίτερα τη στιγμή που πρέπει ταυτόχρονα να αναγνωρίσουμε ότι τα περιβαλλοντικά προβλήματα έχουν ένα κατ'εξοχή διασυνοριακό χαρακτήρα και, κατά τη γνώμη μου, πρέπει να αποτελούν τη βασική προτεραιότητα της ευρωπαϊκής πολιτικής. Ακόμη και αν αποφασίσουμε αύριο να συνεχίσουμε την πορεία μας ως μεμονωμένα κράτη μέλη και να καταργήσουμε την ΕΕ, το περιβάλλον θα εξακολουθήσει να έχει διασυνοριακές διαστάσεις. Αυτός είναι και ο λόγος για την οποίο η περιβαλλοντική πολιτική καταλαμβάνει μία τόσο σημαντική θέση στα πλαίσια της ευρωπαϊκής πολιτικής.
<P>
Επί του σημείου αυτού θα ήθελα να επιστήσω την προσοχή του Σώματος σε μία αξιόλογη εξέλιξη. Αναφερόμαστε συχνά σε δυσάρεστες εξελίξεις στην Ευρώπη, καμιά φορά όμως συμβαίνει και κάτι καλό όπως στην προκειμένη περίπτωση με το δίκτυο Impel, το δίκτυο για την εφαρμογή της περιβαλλοντικής νομοθεσίας . Αρχικά, είχε ανεπίσημο χαρακτήρα. Υπάλληλοι από τα διάφορα κράτη μέλη συναντήθηκαν και αποφάσισαν ότι έπρεπε να συνεργαστούν. Το ενδιαφέρον που παρουσιάζει το δίκτυο αυτό προκύπτει ήδη από το γεγονός ότι, στις ομάδες εργασίες που έχουν ήδη συσταθεί, πραγματοποιούνται συνεδριάσεις οι οποίες, στην περίπτωση των αποβλήτων, επέτρεψαν την αποκάλυψη περιπτώσεων απάτης και παρατυπιών. Θα ήθελα να ρωτήσω την Επιτροπή εάν έχει την πρόθεση να ενισχύσει και να διευρύνει το δίκτυο αυτό προσδίδοντάς του κοινοτική διάσταση υπό την ηγεσία της Επιθεώρησης των Επιθεωρήσεων . Πιστεύω ότι αυτός είναι ο δρόμος που θα πρέπει να ακολουθηθεί.

<SPEAKER ID=106 LANGUAGE="DE" NAME="Florenz">
Kυρία Πρόεδρε, κυρία Eπίτροπε, αν είναι αλήθεια αυτό για το οποίο παραπονούμαστε, ότι έχουμε στην Eυρώπη πάνω από 200 οδηγίες που οδηγούν βέβαια, ως προς τη βασική τους κατεύθυνση, σ' έναν στόχο, κι εμείς είμαστε υποχρεωμένοι να διαπιστώσουμε ότι σε εθνικό επίπεδο έχουμε μεγάλα προβλήματα υλοποίησης και κυρίως προβλήματα εκτέλεσης, τότε θα πρέπει κάποτε να αναρωτηθούμε: Σε ποιο σημείο άραγε κάνουμε λάθος; Tο να παραπονιόμαστε μόνο για την κατάσταση αυτή, και να γράφουμε μια σχετική έκθεση, με την οποία μπορώ να συμφωνήσω σε γενικές γραμμές, αυτό μονάχα δε μας βοηθάει να προχωρήσουμε περαιτέρω.
<P>
Ως προς την πολιτική στον τομέα του περιβάλλοντος, έχουμε, στην Eυρώπη, το ίδιο πρόβλημα που έχουμε και στην οικογένειά μου. Όταν τα παιδιά μου, η γυναίκα μου κι εγώ, μιλάμε για πολιτική στον τομέα του περιβάλλοντος, τότε όλοι κατ' αρχήν είμαστε ενθουσιασμένοι. Όταν όμως μετά, προτείνω να εισάγουμε συγκεκριμένες τιμές, τότε ο ενθουσιασμός υποχωρεί παντού. Aυτό ακριβώς, κυρίες και κύριοι, συνέβη τα τελευταία χρόνια κι εδώ στην Eυρώπη, σε πολύ μεγάλο βαθμό. Kάναμε μια πολύ καλή αρχή με την οδηγία για την ολοκληρωμένη πρόληψη και τον έλεγχο της ρύπανσης (IPPC), που αποσκοπούσε στο να θεσπιστούν στην Eυρώπη ενιαίοι, για όλα τα μέσα, μέθοδοι έκδοσης αδειών. Σε τελική ανάλυση, θα έπρεπε οι βιομηχανικές επιχειρήσεις να μην έχουν πια τη δυνατότητα να κρατούν καθαρή την ατμόσφαιρα, και αντ' αυτού να διοχετεύουν τα απόβλητά τους στο νερό, αλλά θα έπρεπε να υπάρχει μια σφαιρική προσέγγιση. Kαταβάλαμε τόσο λίγη δύναμη, ώστε τελικά καταφέραμε να πετύχουμε γελοίες μόνο διοικητικές διατάξεις και δεν εισαγάγαμε καμιά συγκεκριμένη τιμή. Aκριβώς αυτό χρειαζόμαστε, κυρία van Putten, όταν λέτε ότι το περιβάλλον της Eυρώπης είναι διακρατική πολιτική.
<P>
Θα πρέπει να δώσουμε συγκεκριμένες τιμές. Kι εδώ σκεφθήκαμε ένα νέο τέχνασμα: Δε λέμε τώρα πια 0, 01 ή ο, τιδήποτε άλλο, αλλά αναφέρουμε την BAT, τη βέλτιστη διαθέσιμη τεχνολογία. Aυτή είναι μια θαυμάσια χαρακτηριστική λέξη στον τομέα της πολιτικής για το περιβάλλον, μόνον που κανείς δεν καθορίζει τι σημαίνει αυτό στην Eυρώπη. Kι έπειτα δεν πρέπει να απορούμε επίσης που εκμεταλλεύονται τις τρύπες. Aν ήμουν εκπρόσωπος μιας βιομηχανικής μονάδας, τότε θα είχα την εντολή να αναζητήσω τον πιο ευνοϊκό τρόπο. Θα πρέπει συνεπώς να ορίσουμε τι είναι η BAT. BAT δεν είναι ασφαλώς αυτό που, στα πανεπιστήμια, βρίσκεται ακόμη σε ερευνητικό στάδιο; είναι όμως κάτι περισσότερο απ' αυτό που ισχύει στην πράξη εδώ και 20 χρόνια. Eδώ, κυρία Eπίτροπε, θα πρέπει να υπερισχύσετε έναντι άλλων βαρέων βαρών Eπιτρόπων - όλοι γνωρίζουν φυσικά ποιον εννοώ - και επιτέλους να δώσετε ποιοτικούς στόχους με παραμέτρους για τις εκπομπές, καθώς επίσης και για το επίπεδο ποιότητας. Δε χρειαζόμαστε την ανόητη πρότασή του για τη διαχείριση των υδάτων και των ποταμών, αλλά χρειαζόμαστε μια πρόταση που να καθορίζει ποιες δηλητηριώδεις ουσίες δεν επιτρέπεται να βρίσκονται σ' αυτά τα ύδατα. Tα κράτη μέλη μας είναι έξυπνα, ευφυή και αρκετά υπεύθυνα, για να κάνουν τη διαχείριση μόνα τους. Aλλά τα κριτήρια, τι επιτρέπεται να βρίσκεται μέσα σ' αυτό το νερό και τι όχι, θα πρέπει να έλθουν από την Eυρώπη.
<P>
Δεν πρέπει να απορούμε, όταν ανοίγουμε τόσο διάπλατα τις πόρτες, που η νοοτροπία ερμηνείας αλλάζει από χρόνο σε χρόνο. Στην πολιτική για το ύδωρ έχουμε 55 οδηγίες. Ποια μικρή επιχείρηση, στην οποία συγκαταλέγομαι και εγώ, μπορεί άραγε να τα βγάλει πέρα με 55 κανόνες που ισχύουν στην Eυρώπη; Eγώ μόλις και μετά βίας μπορώ να τα βγάλω πέρα με τρεις. Γι' αυτό και είναι σημαντικό να έχουμε το θάρρος να δώσουμε εδώ κατευθύνσεις με παραμέτρους, ωστόσο τους στόχους, καθώς και τους τρόπους για να επιτευχθούν αυτοί, να τους αφήσουμε στα κράτη μέλη.
<P>
Φυσικά και υπάρχουν διαφορετικοί χρόνοι εφαρμογής. Δεν είναι κατόρθωμα να μεταφέρουμε στην Eλλάδα έναν ευρωπαϊκό νόμο στην εθνική νομοθεσία. Στη χώρα μου, όπου ως γνωστόν έχουμε περισσότερα κράτη μέλη, 15 ή 16, αυτό διαρκεί κάπως περισσότερο. Ωστόσο, αποφασιστικής σημασίας για μένα είναι η γενική προσέγγιση, και θα πρότεινα, μαζί με τους κρατικούς οργανισμούς ελέγχου που έχουμε και τους οποίους υποστηρίζουμε, να προβληματιστούμε μήπως υπάρχει και κανένας νέος τρόπος.
<P>
Πιστεύω πως εμείς στην Eυρώπη έχουμε υπερβολικά πολλή νομοθεσία αστυνομικού χαρακτήρα, όσον αφορά τις λεπτομέρειες, ενώ από την άλλη μεριά έχουμε ελάχιστα κίνητρα. Aυτό θα το αντέστρεφα. Θα προκαθόριζα αυστηρά τους στόχους, αλλά με τη βοήθεια κινήτρων - κάλλιστα αυτά μπορούν να είναι φορολογικά κίνητρα - θα φρόντιζα να πετύχω ένα άλλο είδος ελέγχου. Ως γνωστόν, αρμόδια είναι τα κράτη μέλη, και θα πρέπει να κινήσουμε το ενδιαφέρον των κρατών μελών να διενεργούν αυτούς τους ελέγχους. Όποιον τον απειλούμε συνεχώς με τον εισαγγελέα, δεν μπορούμε να τον κερδίσουμε υπέρ μιας πολιτικής στον τομέα του περιβάλλοντος, αλλά να τον οδηγήσουμε ακριβώς στο αντίθετο.
<P>
Προτείνω να προβληματιστούμε για ένα είδος ευρωπαϊκού KTEO στον τομέα του περιβάλλοντος, το οποίο, οργανωμένο σε ιδιωτική βάση - όπως ακριβώς ελέγχονται στη χώρα μου κάθε 2-3 χρόνια τα αυτοκίνητα -, θα εκδίδει τα αναγκαία πιστοποιητικά για τα οικονομικά και φορολογικά μέτρα. Kαι κάτι ακόμη: Σαφώς και είμαι υπέρ του να μπορούν οι πολίτες να κάνουν αγωγές. Δεν είμαι όμως υπέρ του να μπορούν να κάνουν αγωγές και τελείως άσχετοι πολίτες, που ζουν χιλιάδες χιλιόμετρα μακριά από ένα νέο έργο. Eκείνοι που έχουν σχέση, που ζουν στην περιοχή, είναι καλοδεχούμενοι; θα πρέπει να εξαντλούν το δίκαιο. Mια άδεια όμως κατασκευής ενός έργου στα βόρεια της χώρας μου, δεν επιτρέπεται να μπλοκάρεται από μια αγωγή που εγείρεται 1500 km νοτιότερα.

<SPEAKER ID=107 LANGUAGE="DA" NAME="Riis-Jψrgensen">
Κυρία Πρόεδρε, η Ομάδα των Φιλελευθέρων αποδίδει ιδιαίτερη σημασία σε τρία σημεία του ψηφίσματος του κ. Collins, τα οποία θεωρούμε πολύ αξιόλογα. Το πρώτο είναι το σημείο 15, όπου η Επιτροπή καλείται να υποβάλει προτάσεις για μιά διεξοδική και έγκαιρη εφαρμογή του άρθρου 171 της Συνθήκης της ΕΕ επί παραβάσεων του δικαίου για το περιβάλλον. Θα ήθελα να ακούσω την αντίδραση της Επιτροπής στην πρόταση αυτή που περιέχεται στο ψήφισμά μας, επειδή η διεξοδική και έγκαιρη εφαρμογή του άρθρου 171 είναι κάτι που έλειπε μέχρι σήμερα. Θα ήθελα επίσης να ρωτήσω την Επίτροπο πότε θα κάνει η Επιτροπή χρήση του άρθρου 171. Γνωρίζω ότι τα πράγματα έχουν προχωρήσει τόσο πολύ, ώστε να έχει υπολογιστεί ακόμη και το ύψος των πιθανών κυρώσεων, αλλά δεν έχω ακόμη δεί - ίσως επειδή δεν είμαι καλά ενημερωμένη - προτάσεις ή κατευθυντήριες γραμμές για το πότε θα παραπεμφθεί η πρώτη χώρα στο Δικαστήριο σύμφωνα με το άρθρο 171, ώστε να μην συμφέρουν οι παραβάσεις στον τομέα του περιβάλλοντος.
<P>
Το δεύτερο σημείο είναι η τροπολογία της κ. Roth-Behrendt, η οποία τυγχάνει θερμής υποστήριξης εκ μέρους της Ομάδας των Φιλελευθέρων. Θα επιθυμούσα προσωπικά να καταργηθούν γενικά οι δηλώσεις, αλλά ενόσω υπάρχουν παρόμοιες δηλώσεις, πρέπει να δημοσιεύονται οπωσδήποτε. Ακουσα με ικανοποίηση τα όσα ανέφερε η Επίτροπος στην παρέμβασή της πρίν από την ψηφοφορία σήμερα το πρωΐ, δηλαδή ότι υποστηρίζει κατηγορηματικά τη θέση αυτή.
<P>
Τέλος, ένα τρίτο πράγμα. Αφορά το σημείο 4 της πρότασης ψηφίσματος, όπου γίνεται αναφορά στη δημοσίευση μιας ετήσιας έκθεσης για τις παραβάσεις στον τομέα του περιβάλλοντος. Θα ήθελα να προτείνω να ζητήσουμε απο τον κ. Monti να μας δώσει ορισμένες ιδέες για την εσωτερική αγορά. Θα μπορούσαμε ίσως να καταρτίσουμε έναν κατάλογο σκόρ - δεν ξέρω πόσοι από τους παρόντες παίζουν ποδόσφαιρο - αλλά έναν κατάλογο σκόρ των χωρών που τηρούν τους κανόνες και να διοργανώσουμε ένα μικρό διαγωνισμό μεταξύ των χωρών αυτών.

<SPEAKER ID=108 LANGUAGE="PT" NAME="Ribeiro">
Κυρία Πρόεδρε, στην εφαρμογή του κοινοτικού δικαίου για το περιβάλλον υπάρχουν, ρητά ή σιωπηρά, μείζονα ζητήματα της ευρωπαϊκής οικοδόμησης στα διάφορα επίπεδα της. Η έκθεση του συναδέλφου κ. Collins, τον οποίο συγχαίρω για την εργασία του, συμβάλει στην εξέτασή τους.
<P>
Ας αρχίσουμε από το κοινοτικό επίπεδο. Μετά από μεμονωμένες οδηγίες που περιελάμβαναν σε μικρότερο ή μεγαλύτερο βαθμό προγράμματα δράσης με καλές αλλά μη συνεπείς προθέσεις, από ένα Ταμείο Συνοχής με προορισμό μόνο τέσσερις χώρες και στόχο τον περιβαλλοντικό τομέα, περάσαμε στη δημιουργία ενός αληθινού κοινοτικού δικαίου. Αυτό θα προκύψει από τη διαπίστωση καταστάσεων κινδύνου, όπου η Επιτροπή κατέγραψε εκατοντάδες παραβάσεις της διάσπαρτης νομοθεσίας σχετικά με το περιβάλλον, με βάση καταγγελίες, ερωτήσεις ή αναφορές, και σε ορισμένες περιπτώσεις εντοπισμένες απευθείας από την Επιτροπή, που αντιπροσωπεύουν περίπου το 20 % των παραβάσεων που έχουν καταγραφεί το 1996.
<P>
Στο τέλος του έτους υπήρχαν πάνω από 600 καταγγελίες και διαδικασίες για παραβάσεις σε περιβαλλοντικά θέματα κατά κρατών μελών, έναντι λιγότερων από 300 γνωστοποιήσεων το 1995. 'Ομως η διαδικασία εφαρμογής διέρχεται από τη μεταφορά στις εθνικές νομοθεσίες. Και είναι απογοητευτικό, διότι η καθυστέρηση και η χαλαρότητα ως προς την παραβίαση των προθεσμιών που θεσπίζονται σε κοινοτικό επίπεδο είναι πολύ μεγαλύτερες σε σχέση με άλλα θέματα, επιβαρυντικές για το περιβάλλον, όπου η ταχύτητα είναι κανόνας. Αφετέρου, η πλειονότητα της περιβαλλοντικής νομοθεσίας που απορρέει από κοινοτική πηγή δεν είναι άμεσα εφαρμόσιμη στα κράτη και απαιτεί εθνικά μέτρα εφαρμογής, προσαρμογή και δημιουργία μέσων εκ μέρους της εθνικής νομοθεσίας. Και αν τα κράτη δεν αποδεικνύονται αποτελεσματικά στην εφαρμογή των όσων, στον τομέα αυτό, αυτά τα ίδια παράγουν, θα είναι λιγότερο αποτελεσματικά σε σχέση με όσα παροτρύνονται να εισάγουν.
<P>
Η Πορτογαλία δεν αποτελεί εξαίρεση. Μάλλον συνιστά καλό παράδειγμα της κατάστασης. 'Ενα μέρος της πορτογαλικής νομοθεσίας σχετικά με το περιβάλλον είναι σε ισχύ από αναγκαστική ώθηση, δηλαδή απορρέει από τη δέσμευση της Πορτογαλίας ως προς την υποχρέωση να μεταφέρει οδηγίες στον τομέα του περιβάλλοντος. Και είναι σημαντικό το γεγονός ότι ορισμένες από τις οδηγίες τις οποίες αφορά μεγάλο τμήμα των καταγγελιών σχετικά με παραβάσεις αποτελούν παράδειγμα της παράλειψης ή της μη ρύθμισης στη χώρα μας: προστασία των φυσικών βιοτόπων, προστασία των υδάτων από την ρύπανση που προκαλούν τα νιτρικά άλατα γεωργικής προέλευσης, εξάλειψη των αποβλήτων, όγκοι απορριμάτων, επεξεργασία εκπομπών που προέρχονται από αποτεφρωτές, ποιότητα των υδάτων.
<P>
Γι'αυτό έχει τόση σημασία το τοπικό επίπεδο. Γεγονός που αποδεικνύει το αναντίρρητο πλεονέκτημα της σύνδεσης των περιβαλλοντικών προβλημάτων με τις ανάγκες και τα χαρακτηριστικά των τοπικών κοινοτήτων. Η συμμετοχή των πολιτικών κομμάτων και των οργάνων τοπικής εξουσίας, των ενώσεων προστασίας του περιβάλλοντος και άλλων ΜΚΟ, των πληθυσμών, είναι θεμελιώδης για τον καθορισμό της περιβαλλοντικής πολιτικής και πρέπει να αναγνωριστεί ως ένα ουσιαστικό στοιχείο για την πραγματική προσαρμογή των οδηγιών. Στην πραγματικότητα, τα ειδικά προβλήματα της κάθε περιοχής δεν μπορούν να ομαδοποιούνται σε κοινές οδηγίες για δεκαπέντε κράτη μέλη με πολύ διαφορετικές καταστάσεις.
<P>
Είναι απαραίτητο να δοθεί προτεραιότητα στις υποδομές, στην αποκέντρωση των μέσων και σε μία στενή και αποφασιστική συνεργασία με τις τοπικές αρχές, διότι μόνο έτσι θα υπάρξει ρεαλισμός και πραγματική μετάφραση της κοινοτικής νομοθεσίας και εφαρμογή της. Αυτό θα είναι άραγε εφικτό ή συμβατό με την εμμονή στη συγκέντρωση πολιτικών και μέσων, που τώρα καλύπτεται πίσω από αυτό το οικοδόμημα το οποίο ευνοεί, μέχρι αποκλεισμού άλλων τρόπων και οδών, κάθε τι που αφορά την ΟΝΕ, το ενιαίο νόμισμα, την ενιαία κεντρική τράπεζα και τις ενιαίες δημοσιονομικές νομισματικές πολιτικές;
<P>
Η κοινοτική νομοθεσία σχετικά με το περιβάλλον θα πρέπει να πάψει να αποτελεί πρόσχημα και επιχείρημα και αυτό θα γίνει μόνο όταν ανταποκριθεί στις ανησυχίες αυστηρότητας και εφαρμοσιμότητας, προσαρμοζόμενη στις πραγματικότητες.
<P>
Η έκθεση του συναδέλφου κ. Collins οδεύει προς αυτή την κατεύθυνση - και τον συγχαίρω γι'αυτό. Πιστεύω ωστόσο ότι θα έπρεπε να είναι ακόμη πιο σαφής. Αυτή είναι η πρόθεση της παρέμβασης αυτής!

<SPEAKER ID=109 LANGUAGE="EN" NAME="McKenna">
Κυρία Πρόεδρε, παρακολουθώντας τους σημερινούς ομιλητές, ένα από τα πιο αποτελεσματικά μέτρα που διαθέτει η ΕΕ είναι να επιβάλλει χρηματικά πρόστιμα στα κράτη μέλη που δεν τηρούν τις υποχρεώσεις τους έναντι του κοινοτικού δικαίου. Είναι βέβαιο ότι τα πρόστιμα θα έχουν ένα θετικό και ταχύ αποτέλεσμα. Θα πρέπει να χρησιμοποιούνται πιο συχνά.
<P>
Προέρχομαι από μια χώρα που έχει ένα πολύ κακό ιστορικό όσον αφορά την εκτέλεση των υποχρεώσεών της σύμφωνα με το περιβαλλοντικό δίκαιο της ΕΕ. Η κυβέρνησή μας υπέβαλε επανειλημμένες αιτήσεις για ολοένα και μεγαλύτερα ποσά από τα διαρθρωτικά ταμεία και τα ταμεία συνοχής χωρίς να αισθάνεται πως η ΕΕ έχει κάθε δικαίωμα να εξετάζει λεπτομερώς το πως δαπανώνται τα ποσά αυτά. Η προτεινόμενη εγκατάσταση επεξεργασίας αστικών λυμμάτων στο Γκάλγουαιυ Μπέϋ πέρσι αποτελεί ένα τυπικό παράδειγμα. Ο Υπουργός Περιβάλλοντος ζήτησε αρχικά κοινοτική ενίσχυση για την κατασκευή της εγκαταστάσεως έστω κι' αν ήταν χωροθετημένη σε ειδικό προστατευόμενο χώρο αγρίων πτηνών. Όταν η αρμόδια για τις Περιφέρειες Επίτροπος αρνήθηκε τη χρηματοδότηση για λόγους προστασίας του περιβάλλοντος, ο Υπουργός αντέδρασε λέγοντας ότι η ΕΕ δεν θα έπρεπε να ανακατεύεται στη χωροταξία της Ιρλανδίας. Εν τέλει και κάτω από πολύ έντονη πίεση εκ μέρους της κοινής γνώμης συμφώνησε να τροποποιήσει τη θέση της εγκατάστασης.
<P>
Πιο πρόσφατα η Ευρωπαϊκή Επιτροπή έκανε το πρώτο βήμα για την ανάληψη νομικής δράσης κατά της Ιρλανδίας για ανεπαρκή παρακολούθηση και έλεγχο της ρύπανσης από τις επιφανειακές απορροές των αγρών. Η Επιτροπή υπεστήριξε ότι η Ιρλανδία δεν έχει ενσωματώσει στο εθνικό της δίκαιο τις πλήρεις προδιαγραφές της οδηγίας της ΕΕ για τη ρύπανση από τα νιτρικά άλατα. Τα γεωργικά απόβλητα έχουν παραλύσει ορισμένες από τις πιο σημαντικές λίμνες της Ιρλανδίας. Μελέτη από την Ομοσπονδία Αλιέων του Λοχ Κορίμπ απέδειξε ότι για τις δυτικές λίμνες οι κρατικές υπηρεσίες της Ιρλανδίας δεν εφάρμοσαν τίποτα άλλο από μια πολιτική επιβλεπόμενης αδιαφορίας.
<P>
Στον τομέα των μελετών περιβαλλοντικών επιπτώσεων η Ιρλανδία έχει ακολουθήσει μια μινιμαλιστική προσέγγιση. Οι αρχές δεν ζήτησαν ποτέ μελέτη περιβαλλοντικών επιπτώσεων για το μεγαθήριο ξενοδοχείο Χίλτον που σχεδιάζεται να κατασκευαστεί στο κέντρο του Δουβλίνου, έστω κι' αν μια αναθεωρημένη οδηγία της ΕΕ η οποία εγκρίθηκε από τους Υπουργούς Περιβάλλοντος τον Μάρτιο έλεγε ότι για μεγάλα αστικά έργα απαιτούνται ΜΠΕ.
<P>
Ο μόνος τρόπος για να υποχρεώσουμε τις κυβερνήσεις να σεβαστούν το κοινοτικό δίκαιο είναι να επιβάλλουμε πρόστιμα. Γνωρίζω ότι πολλές οργανώσεις στην Ιρλανδία που αγωνίζονται υπέρ των θεμάτων αυτών θα καλοσώριζαν μια τέτοια κίνηση.

<SPEAKER ID=110 LANGUAGE="NL" NAME="De Clercq">
Κυρία Πρόεδρε, όπως προκύπτει, η κατάσταση όσον αφορά την εφαρμογή της κοινοτικής νομοθεσίας για το περιβάλλον δεν είναι καθόλου ικανοποιητική. Ενδέχεται μάλιστα τα πράγματα να είναι ακόμη χειρότερα από ό, τι αναφέρεται στην έκθεση. Στη γνωμοδότησή της, η Νομική Επιτροπή δεν ζητεί μόνο να επικεντρωθεί η προσοχή στον έλεγχο της ενσωμάτωσης των οδηγιών στο εθνικό δίκαιο, αλλά υποστηρίζει ότι είναι εξίσου σημαντικό να ασκηθεί έλεγχος επί της εφαρμογής των οδηγιών που έχουν ήδη τεθεί σε ισχύ. Πράγματι, για την προστασία του περιβάλλοντος, και τη βιώσιμη ανάπτυξη υπάρχει μόνο μία εναλλακτική λύση. Ή θα υπάρξει μία κοινή ευρωπαϊκή αντιμετώπιση, ή δεν πρόκειται να καταφέρουμε τίποτα.
<P>
Εκτός αυτού, η ορθή εφαρμογή των περιβαλλοντικών κανόνων έχει και άλλες επιπτώσεις. Δεν επιτρέπεται να μην εφαρμόζεται από ορισμένα κράτη μέλη η κοινή νομοθεσία για το περιβάλλον προκειμένου να αποκτηθεί ή να διατηρηθεί μία ευνοϊκότερη ανταγωνιστική θέση. Δεν επιτρέπεται να υπονομεύεται η οικονομική ολοκλήρωση από εθνικές διαφορές σε τομείς όπου αυτό είναι απαράδεκτο. Αυτό είναι και το νόημα της προειδοποίησης, ότι δεν επιτρέπεται να δημιουργηθεί οικονομική αστάθεια στους κόλπους της Κοινότητας λόγω της ελλιπούς ή μη ορθής εφαρμογής της κοινοτικής νομοθεσίας για το περιβάλλον εκ μέρους των κρατών μελών.

<SPEAKER ID=111 NAME="Bjerregaard">
Κυρία Πρόεδρε, θα ήθελα καταρχάς να ευχαριστήσω το Κοινοβούλιο για την έκθεσή του σχετικά με την ανακοίνωση για την εφαρμογή του κοινοτικού δικαίου για το περιβάλλον. Από την έκθεση προκύπτει ότι το θέμα αυτό δεν έχει μεγάλο ενδιαφέρον και προτεραιότητα μόνο για εμένα, αλλά και για την Επιτροπή Περιβάλλοντος. Συνεπώς, θα ήθελα να ευχαριστήσω την επιτροπή και φυσικά τον πρόεδρο και τον εισηγητή της για το πολύ εποικοδομητικό έργο που επιτέλεσαν με την έκθεση αυτή. Ήταν επίσης ευχάριστη η διαπίστωση ότι τόσο η Επιτροπή των Περιφερειών όσο και η Οικονομική και Κοινωνική Επιτροπή κατέληξαν, κατά την εξέταση της ανακοίνωσης, σε θετικά συμπεράσματα σχετικά με τις συστάσεις της Επιτροπής.
<P>
Είναι αυτονόητο, όπως άλλωστε ανέφεραν πολλοί ομιλητές, ότι η εφαρμογή του κοινοτικού δικαίου για το περιβάλλον αποτελεί μια πολύ καθοριστικής σημασίας προϋπόθεση για να μπορεί η κοινοτική πολιτική να είναι αποτελεσματική και, με τον τρόπο αυτό, να εξασφαλίζει και να προστατεύει το ευρωπαϊκό περιβάλλον. Νομίζω ότι η κ. Van Putten ήταν εκείνη που ανέφερε ότι η παρούσα πρόταση είναι η σημαντικότερη που εξέτασε το Κοινοβούλιο κατά τα τελευταία χρόνια. Διακυβεύονται πολλά, επειδή, για να είναι η Κοινότητα ένας αξιόπιστος παράγοντας στις διεθνείς διαπραγματεύσεις για παγκόσμια περιβαλλοντικά θέματα, πρέπει να έχει να επιδείξει δικά της αποτελέσματα. Δυστυχώς, αυτό δεν συμβαίνει πάντα όσον αφορά την εφαρμογή του κοινοτικού δικαίου για το περιβάλλον στα κράτη μέλη, όπως άλλωστε ανέφεραν πολλοί ομιλητές. Το Κοινοβούλιο γνωρίζει τα αμέτρητα παραδείγματα και τις πολυάριθμες καταγγελίες που έχουν υποβληθεί στην Επιτροπή είτε απευθείας από μεμονωμένα κράτη μέλη μέσω της επιτροπής προσφυγών του Κοινοβουλίου είτε από δραστήρια μέλη του Κοινοβουλίου.
<P>
Συμμερίζομαι την άποψη του κ. White ότι πρέπει να γίνει κάτι με τα προβλήματα που αφορούν τις πληροφορίες των υποβαλλόντων τις καταγγελίες, όταν μια υπόθεση τελεί υπό εξέταση. Η Επιτροπή εξετάζει τη στιγμή αυτή τις διαδικασίες και τη διαφάνεια στα πλαίσια του άρθρου 169, εμπνεόμενη μεταξύ άλλων από τις παρατηρήσεις του Διαμεσολαβητή. Όπως γνωρίζετε είχα πάντα την άποψη ότι ο αριθμός των υποθέσεων που παραπέμπονται στο Δικαστήριο σύμφωνα με το άρθρο 169 της Συνθήκης θα μπορούσε να αποτελεί βαρόμετρο για το πόσο επιτυχής είναι η δική μας πολιτική εφαρμογής και διαχείρισης. Η Επιτροπή ασχολείτο ανέκαθεν δραστήρια με το θέμα αυτό, αλλά οι δικαστικές υποθέσεις αποτελούν μόνο την κορυφή του παγόβουνου, εφόσον το υπόλοιπο «λειώνει» συχνά υπό την απειλή της Επιτροπής να παραπέμψει μια υπόθεση στο Δικαστήριο.
<P>
Είδαμε ότι κάτι παρόμοιο συνέβη με την εφαρμογή του άρθρου 171 από την Επιτροπή σχετικά με την επιβολή κυρώσεων. Δεν αντιλαμβάνομαι πως διέφυγε της προσοχής της κ. Riis-Jorgensen το ότι εξετάζουμε πέντε τελείως διαφορετικές υποθέσεις. Συγκεκριμένα, στις 29 Ιανουαρίου 1997 η Επιτροπή έλαβε απόφαση για την εκ νέου παραπομπή πέντε υποθέσεων στο Δικαστήριο με το αίτημα να υποβληθούν σοβαρές κυρώσεις στα κράτη μέλη. Στην προκειμένη περίπτωση η απειλή μιας νέας απόφασης του Δικαστηρίου φαίνεται ότι μπορεί να επιλύσει τα διαιωνιζόμενα προβλήματα. Αυτό είναι μεν καλό, αλλά μακροπρόθεσμα είναι φυσικά απαράδεκτο να χρειάζεται τόσο μεγάλο χρονικό διάστημα.
<P>
Όπως γνωρίζει το Κοινοβούλιο, οι προαναφερόμενες πέντε υποθέσεις αφορούν τον τομέα του περιβάλλοντος και, όπως θα γνωρίζετε επίσης, είναι οι πρώτες που παραπέμπονται στο Δικαστήριο βάσει της νέας διάταξης της Συνθήκης, δηλαδή του άρθρου 171. Η Επιτροπή έχει την πρόθεση να κάνει χρήση, και κάνει χρήση, των αρμοδιοτήτων που διαθέτει για να εξασφαλίσει την πλήρη συμφωνία μεταξύ του κοινοτικού δικαίου για το περιβάλλον και των αποφάσεων του Δικαστηρίου. Συμφωνώ ότι είναι απαραίτητο να διαδραματίσει σχετικά η Επιτροπή δραστήριο ρόλο.
<P>
Η κ. Jackson ζήτησε ορισμένες πιο συγκεκριμένες πληροφορίες για την υπόθεση και, όπως προαναφέρθηκε, έχει ήδη κινηθεί η διαδικασία για την παραπομπή 5 υποθέσεων στο Δικαστήριο. Υπολογίζουμε ότι για τις τρεις από αυτές έχει σχεδόν εξευρεθεί λύση μετά από τη δημοσίευσή τους. Για τις άλλες δύο δεν έχει εξευρεθεί λύση και υπολογίζουμε ότι για επτά ακόμη υποθέσεις θα βρεθεί μια ρύθμιση. Είναι σαφές, ότι κατά τη γνώμη μας, όσο πιο πολλές υποθέσεις μπορούμε να διευθετήσουμε πριν από την παραπομπή τους στο Δικαστήριο, τόσο το καλύτερο. Θεωρούμε δε το μέσο της επιβολής κυρώσεων ως μία από τις μεθόδους για την επίτευξη καλύτερων αποτελεσμάτων.
<P>
Ωστόσο, η ανακοίνωση της Επιτροπής αφορά επίσης τον τρόπο με τον οποίο μπορούμε να εξασφαλίσουμε μια θετική και δραστήρια εφαρμογή στα κράτη μέλη. Η κ. fru Jackson παρέθεσε ένα θαυμάσιο σχετικό παράδειγμα αναφερόμενη στην οδηγία για τους βιότοπους. Θα ήθελα επίσης να αναφέρω ότι η Επιτροπή, μόλις πληροφορήθηκε τη δήλωση του Γάλλου Πρωθυπουργού, αντέδρασε φυσικά δημοσίως, επιλήφθηκε δε του θέματος απευθυνόμενη στις γαλλικές αρχές. Είχα την ευκαιρία να αναφέρω το παράδειγμα αυτό την τελευταία φορά που επισκέφθηκα την Επιτροπή Περιβάλλοντος. Η Επιτροπή θα επιλαμβάνεται φυσικά παρόμοιων δηλώσεων, των οποίων θα λαμβάνει γνώση. Όμως, εκτός τούτου, ενδιαφερόμεθα φυσικά να βοηθήσουμε τα κράτη μέλη να φέρουν σε πέρας το καθήκον αυτό, που έχουν μπροστά τους. Ο λόγος για τον οποίο προτιμήσαμε την προσέγγιση αυτή είναι ότι όσο γρηγορότερα μπορεί να εξασφαλισθεί η εφαρμογή του περιβαλλοντικού δικαίου στην εν λόγω διαδικασία τόσο καλύτερα είναι για το περιβάλλον. Διότι, όπως γνωρίζουμε όλοι, δεν ωφελεί τόσο πολύ να κερδίζει κανείς δικαστικές υποθέσεις μετά από πολύχρονες συζητήσεις, όταν η ζημία στο περιβάλλον έχει ήδη γίνει.
<P>
Για το λόγο αυτό, η ανακοίνωση που εξετάζουμε σήμερα περιέχει τρείς καινοτόμες προτάσεις για τα πρότυπα επιθεώρησης, την acces to justice και τη δυνατότητα υποβολής καταγγελιών από διοικητικές υπηρεσίες· περιέχει επίσης ορισμένες άλλες συστάσεις για τη βελτίωση των μηχανισμών σε κοινοτικό επίπεδο και σε επίπεδο κρατών μελών. Η θετική αντίδραση του Κοινοβουλίου στις τρείς αυτές καινοτόμες προτάσεις αποτελεί ιδιαίτερα ενθαρρυντικό παράγοντα. Μετά απο την έγκριση π.χ. της οδηγίας για την ολοκληρωμένη πρόληψη και την καταπολέμηση της ρύπανσης, της αποκαλούμενης οδηγίας IPPC, είναι σημαντικό να λάβει το Συμβούλιο μέτρα ώστε τα μέλη του να διαθέτουν μιά επαρκή βάση για να φέρουν σε πέρας τα απαιτούμενα καθήκοντα επιθεώρησης. Για το λόγο αυτό αρχίσαμε ήδη μέσω του δικτύου IMPEL, όπως άλλωστε ανέφεραν σήμερα πολλοί ομιλητές, να ορίζουμε ελάχιστα κριτήρια για τις εν λόγω επιθεωρήσεις. Το δίκτυο IMPEL, που απαρτίζεται απο εκπροσώπους των εκτελεστικών αρχών και υπηρεσιών των κρατών μελών, διαθέτει τις πρακτικές εμπειρίες που είναι απαραίτητες για τις προπαρασκευαστικές αυτές εργασίες. Οι κατευθυντήριες γραμμές δεν θα περιορίζονται μόνο στα καθήκοντα που είναι απαραίτητα για τη διασφάλιση της τήρησης της οδηγίας IPPC, αλλά θα αφορούν όλες τις διατάξεις του κοινοτικού δικαίου για το περιβάλλον, όπου ο έλεγχος των εκπομπών αποτελεί απαραίτητη προϋπόθεση για την εκτέλεση και την εφαρμογή, όπως ανέφερε ο κ. Florenz.
<P>
Ως γνωστόν, στην ανακοίνωση της Επιτροπής προτείνεται, όσον αφορά τις προαναφερόμενες τρείς προτάσεις, μια μη δεσμευτική νομοθεσία. Το θέμα αυτό δεν συζητήθηκε ούτε καν στα πλαίσια των προσωρινών συζητήσεων του Συμβουλίου σχετικά με την ανακοίνωση. Η προσέγγιση που επιλέχθηκε στην ανακοίνωση συνεπάγεται ότι στην αρχή θεσπίζεται μια «χαλαρή», όπως αποκαλείται, νομοθεσία για να διαπιστωθεί ποιά επίδραση έχουν οι νέες ιδέες. Εάν αποδειχθεί ότι οι ιδέες αυτές είναι κατάλληλες, τότε η νομοθεσία καθίσταται δεσμευτική. Κρίνω πράγματι ότι η διαδικασία αυτή είναι βάσιμη, αλλά από πολιτική άποψη συμφωνώ με το Κοινοβούλιο ως προς το ότι δεν μπορούμε να αποφύγουμε τη θέσπιση δεσμευτικών κανόνων. Συνεπώς, χάρηκα ιδιαίτερα για την πρόταση του Κοινοβουλίου να θεσπιστούν νομικές πράξεις κατά τη διάρκεια της τρέχουσας θητείας του. Αυτό ενισχύει φυσικά την επιθυμία μου να μετατραπούν οι προτάσεις αυτές μακροπρόθεσμα σε νομικά δεσμευτικούς κανόνες. Νομίζω ότι με αυτά απάντησα στην πρώτη τροπολογία του κ. Florenz.
<P>
Εκτός απο τους τομείς όπου είναι απαραίτητο να αναληφθούν νέες προσπάθειες, στην ανακοίνωση της Επιτροπής περιλαμβάνονται συστάσεις για βελτιώσεις σε ορισμένους άλλους τομείς στα πλαίσια των ισχυουσών πρακτικών και διαδικασιών. Με ευχαριστεί το γεγονός ότι έχει ήδη επιτευχθεί σημαντική πρόοδος στους τομείς αυτούς. Στην έκθεση του Κοινοβουλίου καλούνται τα κράτη μέλη π.χ. να θεσπίσουν εκπαιδευτικές ρυθμίσεις για τα εθνικά όργανα ελέγχου και τους δημόσιους υπαλλήλους με στόχο την εξοικείωσή τους στο κοινοτικό δίκαιο για το περιβάλλον. Η Επιτροπή έχει ήδη αρχίσει να διοργανώνει παρόμοια μαθήματα κατάρτισης σε ευρωπαϊκό επίπεδο, καλεί δε τα κράτη μέλη να αναλάβουν παρόμοιες πρωτοβουλίες στην επικράτειά τους και να τις προσαρμόσουν σε όλα τα επίπεδα της διοίκησης και των νομικών συστημάτων.
<P>
Στην ανακοίνωση της Επιτροπής προτείνεται επίσης να περιλαμβάνει η τελευταία στην τακτική ετήσια έκθεσή της για την εφαρμογή της κοινοτικής νομοθεσίας ένα εκτενές κεφάλαιο για το περιβάλλον, που να αφορά συγκεκριμένα την εφαρμογή του κοινοτικού δικαίου για το περιβάλλον εκ μέρους των κρατών μελών εντός του εκάστοτε τρέχοντος έτους. Αυτό θα συμπληρώνεται από μια ετήσια επισκόπηση του κοινοτικού δικαίου για το περιβάλλον με περαιτέρω πληροφορίες π.χ. για τις δραστηριότητες του δικτύου IMPEL, όπως ζήτησε άλλωστε η κ. Van Putten, τα αποτελέσματα των κρατών μελών όσον αφορά τις υποχρεώσεις υποβολής εκθέσεων που προβλέπονται από την κοινοτική νομοθεσία, και τις πληροφορίες για τις σχέσεις με τον Ευρωπαϊκό Οργανισμό Περιβάλλοντος, όπως ανέφερε μεταξύ άλλων η κ. Gebhardt. Ελπίζω ότι η έκδοση των εγγράφων αυτών θα ικανοποιήσει τις επιθυμίες του Κοινοβουλίου για δημοσιοποίηση της εφαρμογής των νόμων σε επιπεδο ΕΕ.
<P>
Τόσο η κ. Dybkjζr όσο και η κ. Jackson έθεσαν το θέμα των σχέσεων με τα νέα υποψήφια πρός ένταξη κράτη της Κεντρικής και Ανατολικής Ευρώπης. Συμφωνώ ως πρός το ότι πρόκειται για ένα μεγάλο και σημαντικό θέμα. Στην παρούσα ανακοίνωση δεν εξετάσαμε εμπεριστατωμένα το εν λόγω θέμα και νομίζω ότι πρέπει να βρούμε μια ευκαιρία να ασχοληθούμε με αυτό σε μια λεπτομερή συζήτηση.
<P>
Είμαστε όλοι υπεύθυνοι για την πλήρη εφαρμογή και εκτέλεση του acquis communautaire στον περιβαλλοντικό τομέα. Την κοινή ευθύνη έχουν τα κράτη μέλη, η Επιτροπή και το Κοινοβούλιο. Είμαι ευγνώμων για τον ενθουσιασμό και το ενδιαφέρον που έδειξαν πολλά μέλη του Κοινοβουλίου με την πάροδο του χρόνου για τη βελτίωση της εφαρμογής των νόμων.
<P>
Τέλος, θα ήθελα να τονίσω ότι τα πλεονεκτήματα της ευρείας προσέγγισής μας όσον αφορά την εφαρμογή του κοινοτικού δικαίου για το περιβάλλον αποδείχτηκαν σαφώς κατά τη δημόσια ακρόαση που διοργάνωσαν από κοινού το Κοινοβούλιο και η Επιτροπή πρίν από ένα χρόνο. Η ακρόαση αυτή είχε ως αποτέλεσμα να συνειδητοποιήσουν πολύ περισσότερο οι πολιτικοί και οι πολίτες το θέμα αυτό. Ελπίζω απλώς ότι η ανακοίνωση της Επιτροπής μαζί με τη θαυμάσια έκθεση του Κοινοβουλίου μπορούν να πείσουν το Συμβούλιο ότι είναι απαραίτητο να επέλθουν βελτιώσεις κατά την εκτέλεση και την εφαρμογή των νόμων. Συνεπώς, είμαι ευχαριστημένη που μπόρεσα να αναφέρω τις προόδους που έχουν συντελεστεί στον τομέα αυτό.

<SPEAKER ID=112 NAME="Πρόεδρος">
Η συζήτηση έληξε.
<P>
Η ψηφοφορία πραγματοποιηθεί αύριο στις δώδεκα το μεσημέρι.

<CHAPTER ID=12>
Κίνδυνοι της ιονίζουσας ακτινοβολίας
<SPEAKER ID=113 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0146/97) του κ. Amadeo, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την πρόταση οδηγίας του Συμβουλίου (COM(96)0465 - C4-0548/96-96/0230(CNS)) που αντικαθιστά την οδηγία 84/466/Euratom που αφορά την προστασία της υγείας των ατόμων από τους κινδύνους της ιονίζουσας ακτινοβολίας που προκύπτουν από εκθέσεις για ιατρικούς λόγους.

<SPEAKER ID=114 NAME="Amadeo">
Κυρία Πρόεδρε, κυρία επίτροπε, συνάδελφοι, ήδη από το 1959 άρχισε να αντιμετωπίζεται το πρόβλημα της προστασίας του πληθυσμού και των εργαζομένων από τους κινδύνους της ιονίζουσας ακτινοβολίας. Πολυάριθμες είναι οι οδηγίες προς αυτή την κατεύθυνση και η πλέον πρόσφατη υπήρξε η 29/ΕΚΑΕ που ενεκρίθη από το Συμβούλιο το 1996. Η οδηγία αυτή ωστόσο, όπως και οι προηγούμενες, δεν θίγει το πρόβλημα της προστασίας από ακτινοβολία κατά τη διάρκεια εκθέσεων για ιατρικούς λόγους. Μοναδική απόπειρα προς αυτή την κατεύθυνση υπήρξε η οδηγία 466, του 1984, που στόχευε τη συμπλήρωση της οδηγίας περί βασικών προδιαγραφών ασφαλείας και τη βελτίωση της προστασίας από ακτινοβολία των ασθενών χωρίς ταυτόχρονα να παραβλέπει τα δυνάμει οφέλη από τη χρησιμοποίηση της ακτινοσκόπησης.
<P>
Η εισαγωγική αυτή παρατήρηση καθιστά προφανή τη σημασία της πρότασης του Συμβουλίου, της οποίας έχω την τιμή να είμαι εισηγητής. Πέρα όμως από αυτό, σε σχέση με το 1984 έχει σημειωθεί μία τεράστια αύξηση των επιπτώσεων των εκθέσεων σε ακτινοβολία για ιατρικούς λόγους κατά τη διάρκεια εξετάσεων και θεραπειών και, συγχρόνως, κατά τα τελευταία δέκα χρόνια έχει σημειωθεί τεράστια πρόοδος στην επιστημονική γνώση και την τεχνολογία. Δεν μπορούμε εξάλλου να μην υπογραμμίσουμε ότι, πάντοτε στο ίδιο χρονικό διάστημα, σύμφωνα με το άρθρο 129 της Συνθήκης για την Ευρωπαϊκή Ένωση, ανατέθηκαν στην Κοινότητα ειδικές αρμοδιότητες στον τομέα της δημόσιας υγείας.
<P>
Πρέπει επίσης να τονίσω ότι η πρόταση οδηγίας του Συμβουλίου -παρά την ιλιγγιώδη ταχύτητα της προόδου σε αυτό το πεδίο, με αποτέλεσμα να καθίσταται πολύ δύσκολη η έγκαιρη ενημέρωση των ρυθμίσεων- είναι πολύ καλή και ότι θα πρέπει να εγκριθεί το ταχύτερο δυνατό. Συγχρόνως, θα ήθελα να ευχαριστήσω την Επιτροπή Περιβάλλοντος, Δημόσιας Υγείας και Προστασίας των Καταναλωτών για τη σοβαρότητα, την επιμέλεια και την ταχύτητα με τις οποίες αντιμετώπισε το όλο θέμα. εξάλλου θα πρέπει να απευθύνω τις ευχαριστίες ολοκλήρου του Κοινοβουλίου αλλά κυρίως τις προσωπικές μου ευχαριστίες, σε όλους όσους παρενέβησαν αρμοδίως με εξαιρετική ευγένεια επιφέροντας βελτιώσεις στην εξεταζόμενη πρόταση.
<P>
Η ανάπτυξη του πολιτισμικού επιπέδου σε όλες τις χώρες της Κοινότητας δημιουργεί μία πρόκληση και σε αυτό τον τομέα ενώ συγχρόνως και η πίεση προς τη διάδοση υψηλού βαθμού ενημέρωσης, παιδείας και υγειονομικής εκπαίδευσης σε όλους τους πολίτες -παράγοντες του υγειονομικού τομέα, τεχνικοεπαγγελματικούς ή εμπορικούς παράγοντες του τομέα, υπεύθυνα διευθυντικά στελέχη υγειονομικών υπηρεσιών ή υγειονομικών κέντρων, ή αρχές της τοπικής αυτοδιοίκησης που διοικούν μικρές ή μεγάλες κοινότητες- αυξάνει διαρκώς και απαιτεί υψηλά επίπεδα ευθύνης.
<P>
Το μήνυμα είναι σαφές και προφανές: 1) μείωση των αναγκαίων για ιατρικούς λόγους ακτινοβολιών με τη χρησιμοποίηση εναλλακτικών μεθόδων, ίσου κόστους έστω κι αν είναι πιο χρονοβόρες, όπως παραδείγματος χάρη το υπερηχογράφημα, ή και πολύ πιο δαπανηρών, όπως τα πυρηνικά μαγνητικά υπέρηχα. 2) κατάργηση των ακτινοβολιών για περιττές εξακριβώσεις. 3) δικαιολόγηση κάθε ακτινολογικής εξέτασης με συνταγή του ιατρού που θα πρέπει να αναλαμβάνει την ευθύνη των ειδικών ενδείξεων για κάθε πρόταση. 4) πιο προσεκτική χρήση των ακτινοβολιών από όσους υποβάλλουν ασθενείς σε εξετάσεις -με άλλα λόγια τους ακτινολόγοθς- παραδείγματος χάρη με την κατάλληλη και αυστηρή προστασία των κρίσιμων ζωνών που δεν υποβάλλονται σε εξετάσεις, με τη χρησιμοποίηση του κατάλληλου ευαίσθητου υλικού και εναλλακτικών μεθόδων σε σχέση με την παραδοσιακή ακτινοβολία, όπως παραδείγματος χάρη της ψηφιακής τεχνικής, ελέγχων ποιότητας, ατομικών καρτελών για τις εξετάσεις. Εκτός από όλα αυτά ένας ιατρός φυσικός θα πρέπει, με τρόπο συστηματικό και σωστό, να αξιολογεί οποιαδήποτε επέμβαση στα μηχανήματα που χρησιμοποιούνται για την ακτινοθεραπεία. Ο ιατρός φυσικός, επιπλέον, θα πρέπει να επαληθεύει την καταλληλότητα των μηχανημάτων βάσει της σχέσης της παρεχόμενης δόσης/διαγνωστικού οφέλους με τον καθορισμό ανωτάτων και κατωτάτων κριτηρίων αναφοράς στα οποία θα πρέπει να προσαρμόζονται οι εξετάσεις.
<P>
Όλα αυτά τα μέτρα θα πρέπει να λαμβάνονται διότι θεωρούμε ότι, στο κατώφλι της τρίτης χιλιετηρίδας, η αντίληψη της ποιότητας της ζωής επιβάλλει την ανάληψη πρωτοβουλιών προγραμματισμού, οργάνωσης, διαχείρισης και ελέγχου ώστε να παρέχονται εγγυήσεις απόλυτης ασφάλειας στα άτομα κατά των κινδύνων από τις ακτινοβολίες, ειδικότερα κατά τις εκθέσεις για ιατρικούς λόγους.
<P>
Οι τροπολογίες της Επιτροπής Περιβάλλοντος- με υπερηφάνεια σημειώνω ότι όλες οι τροπολογίες έχουν προταθεί από την επιτροπή- επιδιώκουν μία μεγαλύτερη αποσαφήνιση και εξειδίκευση των διαφόρων παραγράφων της οδηγίας και θεωρώ ότι είναι σύμφωνες με το πνεύμα που ώθησε το Συμβούλιο να προτείνει τον κανονισμό. Είμαι συνεπώς υπέρ των τροπολογιών και θέλω να προβώ σε μία μόνο παρατήρηση όσον αφορά την τροπολογία για τις ακτινολογικές εξετάσεις εγκύων γυναικών, διότι πιστεύω ότι σε αυτές τις περιπτώσεις είναι προτιμότερες οι εναλλακτικές εξετάσεις, όπως το υπερηχογράφημα και/η το πυρηνικό μαγνητικό υπέρηχο, παρά η περαιτέρω μείωση της χρησιμοποίησης των ακτινοβολιών.

<SPEAKER ID=115 LANGUAGE="DE" NAME="Graenitz">
Kυρία Πρόεδρε, θα ήθελα να αρχίσω εκφράζοντας τις ευχαριστίες μου στον εισηγητή για τη δουλειά του. Nομίζω πως είναι σημαντικό να ασχοληθούμε, με πολύ μεγάλη ακρίβεια, με το θέμα αυτό. Λυπάμαι ιδιαίτερα που συζητάμε εδώ μια έκθεση που εκπονήθηκε, βάσει του κεφαλαίου 3, για την προστασία της υγείας, της Συνθήκης της Eυρατόμ, και μας δίνει, ως Kοινοβούλιο, τη δυνατότητα να εκφράσουμε μόνο μια γνώμη, αλλά να μην μπορούμε να πραγματευθούμε αυτό το πολύ σημαντικό θέμα με τη διαδικασία της συναπόφασης.
<P>
Oι εργασίες, στον τομέα της ιατρικής, με ακτίνες Rontgen, με συσκευές που λειτουργούν με ιονίζουσα ακτινοβολία, έχουν αυξηθεί, όπως είπε ήδη και ο εισηγητής, με εκρηκτικούς ρυθμούς, και πάρα πολλοί άνθρωποι κάνουν σήμερα εξετάσεις - τακτικές εξετάσεις, προληπτικές εξετάσεις - που δεν υπήρχαν καν πριν από δέκα ή δεκαπέντε χρόνια.
<P>
Eιδικά στον τομέα των προληπτικών εξετάσεων, είναι πολύ σημαντικό να μπορούμε να πούμε στους ανθρώπους το εξής: Kατά τις εξετάσεις αυτές, θα δώσουμε με τις συσκευές τέτοια δόση, ούτως ώστε να εκτεθείτε μόνο στην άκρως αναγκαία ακτινοβολία. Aπό την άλλη μεριά, όμως, θα πρέπει να ξεκαθαρίσουμε σαφώς πως οι εξετάσεις αυτές μπορούν να συμβάλουν στην πρόωρη διάγνωση μιας σοβαρότερης ασθένειας και μάλιστα, καλώς εχόντων των πραγμάτων, να μπορέσουμε να ακολουθήσουμε μια αγωγή που θα καθιστά περιττή μια εγχείριση.
<P>
Γι' αυτό και είναι πολύ σημαντικό να δουλέψουμε με μεγάλη ακρίβεια στον τομέα αυτό, μια και οι εξετάσεις ασθενών, αλλά και υγιών ανθρώπων, που υπόκεινται σε εξετάσεις με ακτίνες Rontgen, μπορούν να προκαλέσουν σοβαρότατες βλάβες, αν περιέχουν μεγάλη δόση ακτινοβολίας. Όλοι μας γνωρίζουμε, από την ιστορία εξέλιξης αυτών των ιατρικών συσκευών, πως υπήρξε ήδη μια σειρά κρουσμάτων.
<P>
Eίναι επίσης πολύ σημαντικό να πούμε, σχετικά με το θέμα αυτό, πως τόσο στο κείμενο της Eπιτροπής όσο και με τις βελτιώσεις του Kοινοβουλίου, αποδίδεται ιδιαίτερη σημασία στο να εξασφαλίζεται ο ποιοτικός έλεγχος στα νοσοκομεία και στις σχετικές εγκαταστάσεις, και στο να έχει ανάλογη κατάρτιση το ειδικό προσωπικό. Eδώ θα ήθελα να πω ότι είναι πολύ σημαντικό για μένα, να περιέχει το κείμενο τον όρο «αρμόδιο εξειδικευμένο προσωπικό», ο οποίος προβλέπεται στην πρόταση της Eπιτροπής. Tο προσωπικό αυτό, ανάλογα με τη νομοθεσία κάθε κράτους μέλους, θα είναι γιατροί ή άτομα, τα οποία, μετά την αποφοίτησή τους από τη δευτεροβάθμια εκπαίδευση, είναι υποχρεωμένα να τύχουν κατάρτισης, και τα οποία, συνεπώς, μπορούν να χειρίζονται συσκευές Rontgen και άλλες παρόμοιες συσκευές.
<P>
Πιστεύω πως εμείς εδώ στο Kοινοβούλιο, θα πρέπει να προσπαθήσουμε να αποδεσμεύσουμε σύντομα από τη συνθήκη της Eυρατόμ και να συμπεριλάβουμε στη γενική συνθήκη και στο κεφάλαιο στο οποίο πραγματεύεται η υγεία, αυτά τα ειδικά μέρη που έχουν σχέση με ακτινοβολούντα υλικά και με ακτινοβολία Rontgen.

<SPEAKER ID=116 LANGUAGE="DE" NAME="Flemming">
Kύρια Πρόεδρε, αξιότιμη κυρία Eπίτροπε, έχουμε να κάνουμε με μια οδηγία του Συμβουλίου, σχετικά με την προστασία της υγείας. Eίναι σοβαρό θέμα και το Kοινοβούλιο, προς μεγάλη μας λύπη, έχει μόνο δικαίωμα γνωμοδότησης. Tο λέω αυτό, επειδή θεωρώ αναγκαίο να τονίζω συνεχώς ότι το Kοινοβούλιό μας έχει πολύ λίγες αρμοδιότητες. Eίναι επίσης αναγκαίο να το πω αυτό, επειδή ορισμένα μέσα ενημέρωσης, αγνοώντας τις πραγματικές δυνατότητες συναπόφασης του Kοινοβουλίου, προκαλούν πολύ συχνά μεγάλη αναστάτωση στους εμπλεκόμενους. Έτσι συνέβη και στην προκειμένη περίπτωση. Δημιουργήθηκε μεγάλη αναστάτωση στους διπλωματούχους τεχνικούς βοηθούς ακτινολόγους, που έβλεπαν να εξαφανίζεται το δικαίωμα επιβίωσής τους, εξαιτίας του Eυρωπαϊκού Kοινοβουλίου.
<P>
Ήταν ανάγκη να διευκρινίσουμε στην κοινή γνώμη, ότι το Συμβούλιο και όχι το Kοινοβούλιο παίρνει τις αποφάσεις, σε τελική ανάλυση, και αυτό δημιούργησε και την αναστάτωση. Διαβεβαίωσα επίσης ότι το Kοινοβούλιο δε θα ήθελε να αφαιρέσει το δικαίωμα επιβίωσης απ' αυτόν τον επαγγελματικό κλάδο.
<P>
Eπειδή, προφανώς, αποτελεί παράδοση του Σώματος να κριτικάρουμε έντονα την Eπιτροπή, είναι έντιμο τώρα να την ευχαριστήσουμε, για το πολύ καλό νομοσχέδιο. Θεωρώ πράγματι ευχάριστο, το ότι οι συνάδελφοι που κατέθεσαν εδώ τροπολογίες, κατάφεραν, παρόλα αυτά, να βελτιώσουν ακόμη περισσότερο αυτό το πολύ καλό νομοσχέδιο. Πολύ σημαντική για μένα, είναι μια διευκρίνιση: Tην ευθύνη για ό, τι γίνεται εδώ, την έχει ο γιατρός που δίνει την εντολή. Aυτός αποκλειστικά δίνει την εντολή, χωρίς να μειώνεται, με οποιονδήποτε τρόπο, ο τομέας ευθύνης των ατόμων που εκτελούν την εξέταση. H κατάρτιση, η επιμόρφωση και η συνεχιζόμενη εκπαίδευση βελτιώθηκαν, όπως και η προστασία των εγκύων γυναικών και όσων θηλάζουν. Eίναι ένα πολύ καλό νομοσχέδιο, μια πολύ σοβαρή δουλειά του Kοινοβουλίου. Aπομένει μόνο να ελπίσουμε - ένα μήνυμα προς την κυρία Eπίτροπο - ότι αυτή η καλή δουλειά του Kοινοβουλίου θα εκτιμηθεί δεόντως και από το Συμβούλιο.

<SPEAKER ID=117 LANGUAGE="NL" NAME="Kestelijn-Sierens">
Κυρία Πρόεδρε, κυρία Επίτροπε, συνάδελφοι, όπως ελέχθη ήδη, μετά την έκθεση σε φυσική ακτινοβολία, η έκθεση σε ακτινοβολία για ιατρικούς λόγους είναι η συχνότερη περίπτωση έκθεσης σε ιονίζουσα ακτινοβολία. Για το λόγο αυτό υποστηρίζουμε πλήρως την αναθεώρηση της νομοθεσίας με την οποία τονίζονται οι αρχές της υπευθυνότητας και της βέλτιστης μέριμνας όσον αφορά την έκθεση σε ακτινοβολία για ιατρικούς λόγους. Ορθώς προτείνει ο εισηγητής Amadeo ότι πρέπει να περιοριστεί η έκθεση σε ακτινοβολία. Έχω όμως εμπιστοσύνη ότι ο ιατρικός κόσμος, ως θεματοφύλακας της ανθρώπινης υγείας, καταβάλλει κάθε προσπάθεια για τον περιορισμό των επιβλαβών εξετάσεων. Πρέπει να γίνεται χρήση των καλύτερων διαθέσιμων συσκευών, οι οποίες πρέπει να συντηρούνται με τον κατάλληλο τρόπο. Οι σχετικές δαπάνες είναι τεράστιες. Ωστόσο, τα οφέλη είναι τέτοια ώστε να καθίσταται σαφές ότι οι δαπάνες αυτές είναι απαραίτητες. Δεν πρόκειται για πολυτέλεια, αλλά για τον περιορισμό των προβλημάτων που προκαλούνται από την έκθεση σε ακτινοβολία. Δεν πρόκειται μόνο για τους ασθενείς, αλλά και για το προσωπικό το οποίο χειρίζεται τις συσκευές και τα πρόσωπα τα οποία συμπαρίστανται στους ασθενείς.
<P>
Συνάδελφοι, τα κράτη μέλη και οι διοικητικές αρχές των νοσοκομείων πρέπει να έχουν υπόψη τους την κατάσταση αυτή τη στιγμή που δέχονται πιέσεις λόγω των περικοπών που επιβάλλονται σήμερα στον τομέα της δημόσιας υγείας.

<SPEAKER ID=118 LANGUAGE="FR" NAME="Lannoye">
Κυρία Πρόεδρε, καταρχήν θα ήθελα να επιμείνω στο γεγονός ότι εκ φύσεως η θεραπευτική έκθεση στις ιονίζουσες ακτίνες δεν είναι διαφορετική από την μη θεραπευτική έκθεση. Η διαφορά συνίσταται μόνο στην αιτιολογία: η θεραπευτική ακτινοβολία παρουσιάζει συνήθως ένα άμεσο πλεονέκτημα για τον ασθενή, πλεονέκτημα που υποτίθεται ότι αντισταθμίζει τις ζημίες από την ακτινοβολία.
<P>
Η Επιτροπή δικαίως πήρε την πρωτοβουλία να τροποποιήσει την οδηγία του 1984 με μια καλή πρόταση - θέλω να το επισημάνω ότι συμφωνώ με την άποψη της κυρίας Flemming - ακόμα κι αν θεωρήσαμε σωστό να την τροποποιήσουμε οριακά. Γιατί αυτή η τροποποίηση; Πρώτον γιατί, όπως είπε και ο κ. Amadeo, οι τεχνολογία πάνω στο θέμα αυτό έχει βελτιωθεί πολύ και έχει μεγάλη διάδοση. Δεύτερον γιατί, από το 1991, η Διεθνής επιτροπή για την προστασία της ακτινοβολίας τροποποίησε τις διατάξεις που έχουν να κάνουν με την ακτινοβολία, βασιζόμενη πάνω σε δύο σημαντικά νέα στοιχεία για τα οποία συμφωνούν ο επιστημονικός κόσμος.
<P>
Πρώτον δεν υπάρχει αβλαβής ακτινοβολία. Κάθε ακτινοβολία, ακόμη και η πιο ελαφριά έχει κάποια αρνητική επίδραση, οπότε θα πρέπει να θυμόμαστε ότι δεν υπάρχει καθορισμένο όριο. Δεύτερον, η διεθνής επιτροπή για την προστασία της ακτινοβολίας θεωρεί ότι η ενδομήτρια ακτινοβολία των εμβρύων θέτει σε κίνδυνο την υγεία των εμβρύων. Συγκεκριμένα ξέρουμε τώρα ότι τα έμβρυα που είναι άνω των τριών εβδομάδων και δέχονται ακτινοβολία έχουν μεγαλύτερο κίνδυνο καρκίνου.
<P>
Ξέρουμε επίσης ότι η ενδομήτρια ακτινοβολία για τα έμβρυα που είναι μεταξύ οκτώ και δεκαπέντε εβδομάδων, αυξάνει σημαντικά τον κίνδυνο διανοητικής καθυστέρησης. Όλα αυτά δικαιολογούν την τροποποίηση που μας προτείνει η Επιτροπή, συγκεκριμένα τα άρθρα 4 και 11, όπου μας καλεί για ιδιαίτερη προσοχή για την έκθεση σε ακτινοβολίες που δεν προσφέρουν άμεσα πλεονεκτήματα για τους ανθρώπους, ή σε περίπτωση ενδεχόμενης κύησης.
<P>
Η Επιτροπή Περιβάλλοντος της Δημόσιας Υγείας και της Προστασίας των Καταναλωτών θεώρησε ότι έπρεπε να καταστήσει τα κείμενά της πιο αυστηρά, ζητώντας να αποφευχθεί αυτό το είδος της ακτινοβολίας. Επιπλέον πιστεύω ότι η Επιτροπή θα πρέπει να υποστηρίξει αυτές τις τροπολογίες και να καταλήξει κατ'αυτόν τον τρόπο σε ένα κείμενο εντελώς αποδεκτό από το Συμβούλιο.

<SPEAKER ID=119 LANGUAGE="IT" NAME="Bellerι">
Κυρία Πρόεδρε, κυρία επίτροπε, κύριοι συνάδελφοι, η πρόταση σχετικά με την προστασία της υγείας των ατόμων από τους κινδύνους της ιονίζουσας ακτινοβολίας που προκύπτουν από εκθέσεις για ιατρικούς λόγους θα μπορούσε από ορισμένες πλευρές να θεωρηθεί συμπλήρωμα της οδηγίας 80/636/ΕΚΑΧ, η οποία γενικώς αφορά τις εκθέσεις σε ακτινοβολία για ιατρικούς λόγους. Πολύ σωστά ο συνάδελφος Amadeo, ιατρός όπως και εγώ, τροποποίησε το κείμενο της Επιτροπής με τροπολογίες, τροπολογίες που υιοθέτησε κατόπιν η Επιτροπή και που είναι ευρύτερες και από τεχνική άποψη οξυδερκέστερες και αποσκοπούν στην προστασία της υγείας εκείνων που έρχονται σε επαφή με όποιον έχει υποστεί ιονίζουσες ακτινοβολίες, της εγκύου, δηλαδή της μέλλουσας μητέρας, και συνεπώς του παιδιού της που πρόκειται να γεννηθεί.
<P>
Δεν υπάρχει αμφιβολία ότι, όπως εξάλλου έχει υπογραμμίσει η Επιτροπή και επανέλαβε ο εισηγητής, η διαγνωστική ακτινοσκόπηση παρέχει οφέλη προληπτικού χαρακτήρα, κυρίως την έγκαιρη διάγνωση, αλλά είναι εξίσου αλήθεια ότι πολλές φορές έχει γίνει αλόγιστη χρήση των ακτινολογικών διαγνωστικών μεθόδων, με αρνητικές επιπτώσεις.
<P>
Χρειάζεται συνεπώς η προώθηση ειδικών δράσεων τόσο ενημέρωσης όσο και εκπαίδευσης σε επίπεδο κάθε πολίτη, παράγοντα του τομέα της υγείας, των υγειονομικών υπηρεσιών και των αρμοδίων αρχών, ιατρικών ή πολιτικών, και συνεπώς η μείωση της έκθεσης σε ακτινοβολίες για ιατρικούς λόγους με την προσφυγή σε εναλλακτικές μεθόδους, όπως υπενθύμισε ο εισηγητής. η κατάργηση των ακτινοβολιών για περιττές εξακριβώσεις. Θα πρέπει να προστατεύονται οι εργαζόμενοι και ο πληθυσμός από τις ακτινοβολίες με τις κατάλληλες πρωτοβουλίες σε ολόκληρη την επικράτεια και στους χώρους όπου ασκείται η θεραπεία και η έρευνα για την πρόληψη, με τη βοήθεια, εάν είναι δυνατό, ενός ιατρού ακτινολόγου που θα υπολογίζει τις δόσεις και τους ελέγχους. Κατά τη γνώμη μου, τόσο το Συμβούλιο όσο και ο εισηγητής έχουν θέσει αυτούς τους στόχους.

<SPEAKER ID=120 LANGUAGE="EN" NAME="Malone">
Κυρία Πρόεδρε, θα ήθελα να συγχαρώ τον εισηγητή για την εξαίρετη έκθεσή του επ' αυτού του θέματος της δημόσιας υγείας. Εγκρίνω την απόφαση για εκσυγχρονισμό της οδηγίας του 1984 η οποία θα προστατεύσει τα άτομα από τις ιονίζουσες ακτινοβολίες κατά τη διάρκεια ιατρικών εξετάσεων. Υπάρχουν τέσσερεις κύριοι λόγοι για να γίνει αυτό, οι περισσότεροι από τους οποίους έχουν ήδη αναφερθεί. Ωστόσο, αξίζει τον κόπο να τους επαναλάβω.
<P>
Πρώτος λόγος είναι, η τρομερή αύξηση της χρήσεως ακτίνων Χ κατά τη διάρκεια της ιατρικής θεραπείας και των δοκιμασιών σε ολόκληρη την Ευρωπαϊκή Ένωση κατά τα περασμένα δώδεκα έτη. Δεύτερος, η σημαντική πρόοδος των επιστημονικών γνώσεων και της τεχνολογίας των ακτίνων Χ που έχει επιτευχθεί καθ' όλο αυτό το χρονικό διάστημα. Τρίτος, ο αριθμός των διεθνών οργανισμών που έχουν προβεί στην έκδοση πιο επίκαιρων συστάσεων για τη χρήση των ακτίνων Χ και τέταρτος, το άρθρο 129 της Συνθήκης του Μάαστριχτ το οποίο έχει παραχωρήσει στην ΕΕ νέες εξουσίες στα θέματα της δημόσιας υγείας. Επομένως, είναι σαφές ότι η νομοθεσία του 1984 έπρεπε να εκσυγχρονιστεί και συμφωνώ με τις προτάσεις.
<P>
Ωστόσο, μπορούμε να προχωρήσουμε κι' άλλο. Μολονότι η ραδιολογική διάγνωση προσφέρει αναμφισβήτητα πλεονεκτήματα στον ασθενή, εν τούτοις εμπεριέχει κινδύνους και γι' αυτόν τον λόγο έχουμε προσπαθήσει να μειώσουμε τη χρήση των ιατρικών ακτινοβολιών, όπου είναι δυνατόν, χρησιμοποιώντας εναλλακτικές μεθόδους. Θα πρέπει να αποδόσουμε μεγαλύτερη προσοχή στην επιβολή των υψηλότερων δυνατών επιπέδων ασφάλειας στους ασθενείς και ιδιαίτερα, όπως ανέφεραν πολλοί ομιλητές, στις ευαίσθητες γυναίκες.
<P>
Συμφωνώ με εκείνους που ζήτησαν τη μεγαλύτερη συμμετοχή του Κοινοβουλίου μέσω της διαδικασίας συναπόφασης παρά απλά και μόνο μέσω συμβουλευτικής διεργασίας σε ένα θέμα τεράστιας σημασίας για τους πολίτες μας. Ελπίζω ότι η Διακυβερνητική Διάσκεψη θα επανορθώσει αυτή την ανωμαλία.

<SPEAKER ID=121 NAME="Τρακατέλλης">
Κύριε Πρόεδρε, είναι ιστορικά εξακριβωμένο ότι τόσο ο Ρέντγκεν που εργάστηκε με την ακτινοβολία Χ, όσο και ο Πιέρ Κιουρί, που μαζί με την Μαρία Κιουρί ανακάλυψαν το στοιχείο ράδιο, υπέστησαν τη βλαπτική επίδραση των ακτινοβολιών που ανακάλυψαν και μελέτησαν για την πρόοδο της επιστήμης και για το καλό της ανθρωπότητας. 'Εκτοτε, οι βλαπτικές επιδράσεις, μεταλλαξιογόνες και καρκινογόνες, της ιονίζουσας ακτινοβολίας έχουν τεκμηριωθεί και, δυστυχώς, τα ατυχήματα των επιδράσεων αυτών ήταν πολλά και περιελάμβαναν και άτομα που ασχολούνται με την εφαρμογή των ακτινοβολιών στην ιατρική, δηλαδή στην ακτινοδιαγνωστική και στην ακτινοθεραπεία. Βεβαίως, πρέπει να τονιστεί εδώ και να μην παραλειφθεί η μεγάλη συμβολή των ακτινοδιαγνωστικών μεθόδων στην πρόοδο της ιατρικής. Σήμερα όμως γνωρίζουμε ότι πρέπει να αποφεύγουμε την άνευ αιτίας έκθεση του ανθρώπου στην ιονίζουσα ακτινοβολία, διότι αυτή προξενεί βλάβες στα κύτταρα.
<P>
Στο παρελθόν, και μάλιστα ήδη από το 1959, υπήρξαν κοινοτικές οδηγίες για την προστασία από την ακτινοβολία. Η Οδηγία 84/466/EURATOM όμως, που αφορά και στην προστασία από την ιονίζουσα ακτινοβολία των ατόμων που υφίστανται ιατρική εξέταση, εγκρίθηκε το 1984. Η οδηγία αυτή χρήζει ενημέρωσης για πολλούς λόγους, εκ των οποίων οι κυριότεροι είναι:
<P>
α)Η σημαντική επιστημονική και τεχνολογική πρόοδος στον τομέα των ακτινοβολιών για ιατρική χρήση.β)Η μεγάλη αύξηση των ατυχημάτων η οποία σημειώθηκε στα δώδεκα χρόνια που μεσολάβησαν από το 1984, από έκθεση σε ακτινοβολία για ιατρικούς λόγους.γ)Οι προτάσεις από διεθνείς φορείς στα θέματα έκθεσης στην ακτινοβολία για ιατρικούς λόγους.δ)Η θέσπιση του άρθρου 129 της Συνθήκης της Ευρωπαϊκής 'Ενωσης του 1992, με την οποία αποδόθηκαν στην Κοινότητα συγκεκριμένες αρμοδιότητες στον τομέα της δημόσιας υγείας. 'Ετσι, η τροποποίηση για την αντικατάσταση της Οδηγίας 84/466/EURATOM καθίσταται περισσότερο από ποτέ αναγκαία.Από αυτά τα οποία περιγράφονται στην υπό ψήφιση οδηγία, θα ήθελα να τονίσω τα εξής:
<P>
1) Μεγάλη σημασία στις ακτινοδιαγνωστικές και ακτινοθεραπευτικές πράξεις έχει ο ρόλος και η παρουσία του ειδικού ιατρού, όχι μόνο για τη χορηγούμενη δόση, αλλά και για τη συνολική αντιμετώπιση κάθε περίπτωσης, με τις ιδιαιτερότητες που μπορεί αυτή να εμφανίζει.
<P>
2) Κατά τις διαγνωστικές πράξεις πρέπει να ισχύει η αρχή της λήψης των απαραίτητων διαγνωστικών πληροφοριών με την ελάχιστη δυνατή έκθεση των ασθενών. Κατά την ακτινοθεραπεία δε, η έκθεση των ασθενών στην ακτινοβολία πρέπει να είναι σωστά υπολογισμένη ώστε να είναι η βέλτιστη δυνατή. Ασφαλώς, τόσο κατά την ακτινοδιαγνωστική όσο και κατά την ακτινοθεραπεία, η προστασία των εργαζομένων πρέπει να είναι η μέγιστη δυνατή από κάθε πλευρά.
<P>
3) Σημασία έχει οι συσκευές και εγκαταστάσεις ακτινοδιάγνωσης και ακτινοθεραπείας να είναι σύγχρονες και να παρέχουν τη μέγιστη δυνατή ασφάλεια, τόσο στο άτομο που εξετάζεται ή που υφίσταται θεραπεία, όσο και στον εργαζόμενο που συμμετέχει σ'αυτές τις ιατρικές πράξεις. Εδώ, έχουν μεγάλη ευθύνη και τα κράτη μέλη, τα οποία πρέπει να μεριμνούν και να ελέγχουν τις εγκαταστάσεις παραγωγής και χρήσης ιονίζουσας ακτινοβολίας για ιατρικούς λόγους.
<P>
4) Ιδιαίτερη μνεία γίνεται στην οδηγία για τους σοβαρούς κινδύνους που εμπεριέχει η έκθεση στην ακτινοβολία των εγκύων γυναικών, τόσο για τις ίδιες, όπως και για τα έμβρυα, ιδίως όταν η έκθεση αφορά την κοιλιακή χώρα. Είναι ευτύχημα ότι σήμερα διαθέτουμε εναλλακτικές μεθόδους προσέγγισης ορισμένων διαγνωστικών προβλημάτων και οι μέθοδοι αυτές πρέπει να χρησιμοποιούνται όταν επιβάλλεται εκ των πραγμάτων, έστω και αν στοιχίζουν περισσότερο.
<P>
Η υπό ψήφιση οδηγία συμπληρώνει με τον καλύτερο τρόπο την ιπποκρατική ρήση «ωφελείν ή μη βλάπτειν». Συμπεραίνοντας, θα ήθελα να εκφράσω τις ευχαριστίες μου στον εισηγητή για την εργασία του και επίσης για όλους όσοι συνέβαλαν στο να διαμορφωθεί στην Επιτροπή Περιβάλλοντος και Δημόσιας Υγείας η οδηγία κατά τον καλύτερο δυνατό τρόπο.

<SPEAKER ID=122 NAME="Εφραιμίδης">
Κύριε Πρόεδρε, και σ'αυτό το θέμα της ακτινοπροστασίας, αυτή την σπουδαία επιστημονική μέθοδο για την υγεία του ανθρώπου, υπάρχει κάτι σάπιο. Υπάρχει κάτι επικίνδυνο, και πρώτη πανηγυρική απόδειξη είναι ότι, υπό την πίεση της πραγματικότητας, το Συμβούλιο έρχεται και επανέρχεται με αλλεπάλληλες οδηγίες του να προφθάσει κάπως τα πράγματα. Φοβούμαι ότι και η νέα οδηγία δεν αντιμετωπίζει ριζικά, αποτελεσματικά το θέμα. Κάνει μια φιλότιμη, αξιέπαινη προσπάθεια η εισήγηση του κυρίου Amadeo, αλλά έχει και αυτή τις αδυναμίες της.
<P>
Περί τίνος πρόκειται, κύριε Πρόεδρε;
<P>
Ξέρω ότι στην χώρα μου -και συμβαίνει και σε πάρα πολλές άλλες ευρωπαϊκές χώρες- η δημιουργία αυτών των ακτινολογικών εργαστηρίων είναι συχνή, πυκνή και γίνεται καθαρά σε επιχειρηματική βάση και με επιχειρηματικά κριτήρια. Υπάρχουν κάποιες τυπικές προϋποθέσεις, να υπάρχει ένας υπεύθυνος ακτινολόγος γιατρός και να υπάρχει κάποια ακτινοπροστασία. Αυτές οι εταιρείες όμως, που με επιχειρηματικά κριτήρια δημιουργούν αυτές τις μονάδες, αναζητούν διαρκώς και περισσότερη πελατεία. Και την εξασφαλίζουν δίνοντας ποσοστά σε γιατρούς για να τους παραπέμπουν ασθενείς να κάνουν αλλεπάλληλες, κατά περίπτωση και άχρηστες ακτινογραφικές εξετάσεις που είναι επικίνδυνες, ενώ από την άλλη στοιβάζουν και τρομακτικά βάρη στα ασφαλιστικά ταμεία.
<P>
Επίσης, κύριε Πρόεδρε, συμβαίνει, και όταν οι γιατροί είναι έντιμοι και κάνουν σωστά τις εξετάσεις αυτές, με τον τρόπο που γίνονται να μην είναι προσπελάσιμες στον θεράποντα γιατρό, οπότε αναγκάζεται αυτός να ξαναπαραγγείλει εξέταση, με αποτέλεσμα αλλεπάλληλες εκθέσεις και επομένως και επιβάρυνση των ταμείων.
<P>
Τέλος, κύριε Πρόεδρε, δεν υπάρχει έλεγχος ή τουλάχιστον αποτελεσματικός έλεγχος για το πώς θα αντικαθίστανται οι εγκαταστάσεις αυτών των εργαστηρίων. Και εδώ επικρατεί το επιχειρηματικό κριτήριο να είναι πεπαλαιωμένες για να γίνεται αργότερα και ευκολότερα η απόσβεση, επομένως να κερδίζουν περισσότερα. Πρέπει λοιπόν, πρώτον, αυτή η αντικατάσταση των μηχανημάτων να γίνεται με την γνώμη επιστημονικών εταιρειών, ασφαλιστικών οργανισμών -γιατί παθαίνουν ζημία από αυτή την υπόθεση- και να γίνεται εισαγωγή κάθε σύγχρονης τεχνολογίας, όπως υπογράμμισε -και με την ειδικότητα που έχει- ο συνάδελφος κύριος Τρακατέλλης. Δεύτερον, να υπάρχει το ασφαλιστικό βιβλιάριο για κάθε ασθενή, όπου να αναγράφονται οι εξετάσεις που έχει υποστεί, έτσι ώστε ο γιατρός να τις βλέπει και ανάλογα να διατάζει και νεώτερη εξέταση. Χωρίς αυτά τα κριτήρια, κύριε Πρόεδρε, φοβούμαι ότι η κατά τα άλλα καλή έκθεση, με τις προτάσεις της και τις τροπολογίες, δεν θα είναι επαρκής, και ύστερα από κάποιο χρονικό διάστημα θα έλθει νέα οδηγία, ενώ εν τω μεταξύ θα υπάρχουν και θα οξύνονται οι κίνδυνοι σε βάρος των ασθενών, αλλά θα αβγατίζουν τα κέρδη αυτών των επιχειρηματικών εταιρειών, που εμπορεύονται κυριολεκτικά την υγεία του ευρωπαίου πολίτη.

<SPEAKER ID=123 LANGUAGE="IT" NAME="Poggiolini">
Κύριε Πρόεδρε, κυρία επίτροπε, θα ήθελα πριν από όλα να ευχαριστήσω το συνάδελφο Amadeo για την άριστη, σφαιρική και ακριβή έκθεσή του. Τον ευχαριστώ και για τη διαθεσιμότητά του να αποδεχθεί τροπολογίες: αποδέχθηκε διάφορες τροπολογίες που κατέθεσα εγώ ο ίδιος και που συζήτησε και ενέκρινε η επιτροπή. Εάν ληφθούν υπόψη οι εν λόγω τροπολογίες, νομίζω ότι η οδηγία θα βελτιωθεί σημαντικά. Είναι αλήθεια ότι πρόκειται για μία διαδικασία γνωμοδότησης, γεγονός ιδιαίτερα σοβαρό. Σε όλες τις παρεμβάσεις μου στην Ολομέλεια έχω τονίσει, και θα συνεχίσω να τονίζω ότι, σήμερα που πλησιάζει το τέλος της συζήτησης για τη Διακυβερνητική Διάσκεψη, είναι αναγκαία η διεύρυνση των αρμοδιοτήτων του Κοινοβουλίου στον τομέα της υγείας, των αρμοδιοτήτων δηλαδή που προβλέπει το άρθρο 129.
<P>
Στην πραγματικότητα, είναι από καιρό γνωστό σε όλους ότι οι ιονίζουσες ακτινοβολίες αντιπροσωπεύουν την μεγαλύτερη πηγή ακτινοβολίας για τους ευρωπαίους πολίτες. Πρόκειται συνεπώς για ένα πολύ σημαντικό θέμα και όχι για μια οδηγία δευτερεύουσας σημασίας, διότι η έκθεση σε ακτινοβολίες δεν είναι κάτι το ασήμαντο: σημαίνει καρκίνο, σημαίνει κακοήθεις όγκους. Γι αυτό το λόγο, ήδη από το 1984, στα πλαίσια των συνθηκών του ΕΚΑΧ, είχαν καταβληθεί προσπάθειες για τη ρύθμιση αυτού του τομέα. Ελήφθησαν τότε μέτρα, αλλά από τότε έχουν περάσει πολλά χρόνια. Το 1996, μία άλλη οδηγία δεν ασχολήθηκε με τα προβλήματα υγείας, και συνεπώς η παρούσα οδηγία είναι σημαντική, διότι διευρύνει τις προϋποθέσεις για την καταλληλότητα ή μη αυτού του είδους των διαγνωστικών εξετάσεων: πράγμα που σημαίνει ότι θα πρέπει να υποβάλλεται κανείς σε αυτού του είδους τις εξετάσεις μόνο εάν είναι απολύτως αναγκαίες, μόνο όταν είναι απολύτως βέβαιος ότι δεν υπάρχουν άλλες διαγνωστικές μέθοδοι που να επιτρέπουν, με μικρότερο κίνδυνο, τη διάγνωση. Το ίδιο θα πρέπει να λεχθεί και για τη βελτιοποίηση: βελτιοποίηση σημαίνει ότι θα πρέπει να εξευρεθεί τρόπος να μειωθούν στο ελάχιστο δυνατό οι κίνδυνοι για τον επαγγελματία, τον τεχνικό της ακτινολογίας, τον ιατρό.
<P>
Είμαι πεπεισμένος ότι η παρούσα οδηγία εξετάζει τις πιο σημαντικές πλευρές του θέματος για την αντιμετώπιση αυτών των προβλημάτων: οι τροπολογίες έχουν αποσαφηνίσει, και στις λεπτομέρειες, ποια θα πρέπει να είναι η ελάχιστη έκθεση για τους ασθενείς, κυρίως όμως τονίζει ειδικότερα το καθήκον του ιατρού, κατά την άσκηση του διπλού του ρόλου, του παραπέμποντος -του ιατρού δηλαδή που πρέπει να υποδείξει αυτή την εξέταση ή μία άλλη, και συνεπώς πρέπει να επιλέξει τη λιγότερο επικίνδυνη- και του ιατρού που πραγματοποιεί την εξέταση, και πρέπει να είναι προσεκτικός ώστε η εξέταση να μην έχει επικίνδυνες επιπτώσεις στον ασθενή. Βεβαίως, όπως έλεγε ο συνάδελφος Τρακατέλλης, ο ιατρός πάντοτε λαμβάνει υπόψη του την αρχή «ωφελείν ή μη βλάπτειν», και συνεπώς θα συνεχίσει να το κάνει, αλλά από την άλλη πλευρά χρειάζονται σαφείς ρυθμίσεις εκ μέρους των κρατών μελών. Όχι μόνο, αλλά τα κράτη μέλη θα πρέπει επίσης να υιοθετήσουν σαφείς υποδείξεις όσον αφορά την αντικατάσταση και την αχρήστευση απηρχαιωμένων, πεπαλαιωμένων συσκευών που είναι, συνεπώς, επικίνδυνες για τον ασθενή.
<P>
Συνοπτικά, κύριε Πρόεδρε, πρόκειται για μία σημαντική οδηγία, που έχει βελτιωθεί από το Κοινοβούλιο και που εύχομαι να ληφθεί υπόψη από την Επιτροπή. Η οδηγία αξίζει την πλήρη υποστήριξη και την απόλυτη συναίνεσή μας.

<SPEAKER ID=124 NAME="Bjerregaard">
Κύριε Πρόεδρε, η Επιτροπή ευχαριστεί την Επιτροπής Περιβάλλοντος Υγείας και Προστασίας των Καταναλωτών, και ιδιαίτερα τον εισηγητή κ. Amadeo, για την υποστήριξή τους στην πρόταση που εξετάζουμε σήμερα. Ευχαριστώ επίσης για τις θαυμάσιες παρατηρήσεις που διατυπώθηκαν κατά την εξέταση του θέματος.
<P>
Όταν, το 1984, το Συμβούλιο εξέδωσε για πρώτη φορά μια οδηγία για την προστασία από τις ακτινοβολίες των ατόμων που υποβάλλονται σε ιατρικές εξετάσεις και αγωγές, ανεγνώρισε ότι οι ακτινοβολίες αποτελούν την κυριότερη ανθρωπογενή πηγή ακτινοβολίας στην οποία εκτίθενται τα άτομα. Στόχος της πρότασης της Επιτροπής για τροποποίηση της οδηγίας αυτής είναι καταρχάς να ληφθούν υπόψη οι τεχνολογικές και επιστημονικές εξελίξεις που έχουν σημειωθεί στον ιατρικό τομέα. Δεύτερον, να ληφθεί υπόψη η τροποποίηση της οδηγίας του 1996 σχετικά με τα βασικά πρότυπα ασφάλειας. Τρίτον, να ληφθούν υπόψη οι εμπειρίες από την εφαρμογή της οδηγίας του 1984.
<P>
Η Επιτροπή μπορεί να αποδεχθεί τις τροπολογίες αριθ. 1, 2, 3 και 10. Επίσης, συμφωνούμε με το στόχο ορισμένων τροπολογιών, οι οποίες όμως μπορούν να διατυπωθούν κάπως διαφορετικά ή ίσως να συμπεριληφθούν σε ένα άλλο άρθρο για να εξασφαλισθεί η συνοχή της πρότασης. Συνεπώς, μπορούμε να αποδεχθούμε εν μέρει ή καταρχήν τις τροπολογίες αριθ. 4, 5, 7, 8, 9 και 11. Η Επιτροπή δεν μπορεί να αποδεχθεί τις υπόλοιπες δύο τροπολογίες για τους ακόλουθους λόγους: η τροπολογία αριθ. 6, που αφορά την γνωμάτευση ακτινολόγου, σύμφωνα με το άρθρο 4, παράγραφος 1Α, θεωρείται ως περιττή, επειδή η απαίτηση για γνωμάτευση ακτινολόγου προκύπτει ήδη σαφώς από το άρθρο 5, εδάφιο 5 της πρότασης.
<P>
Η τροπολογία αριθ. 12 για το άρθρο 13, παράγραφος 2, όπου ο υπεύθυνος ιατρός γίνεται ιατρός που πραγματοποιεί τις ακτινολογικές εξετάσεις, μπορεί να οδηγήσει σε παρανοήσεις. Ο όρος «ο υπεύθυνος ιατρός» χρησιμοποιείται σε όλη την πρόταση για το άτομο που είναι υπεύθυνο για τις ακτινολογικές εξετάσεις. Στο άρθρο αυτό γίνεται λόγος για το ίδιο πρόσωπο και, ως εκ τούτου, πρέπει να χρησιμοποιείται ο ίδιος όρος.
<P>
Για να εξασφαλιστεί ότι τα άτομα που υποβάλλονται σε ακτινολογικές εξετάσεις εξακολουθούν να απολαμβάνουν της μεγαλύτερης δυνατής προστασίας, η Επιτροπή υποβάλει μια τροποποιημένη πρόταση βάσει των χρήσιμων τροπολογιών που κατέθεσε σήμερα το Ευρωπαϊκό Κοινοβούλιο, με στόχο να εγκριθεί η οδηγία από το Συμβούλιο τον Ιούνιο του τρέχοντος έτους.

<SPEAKER ID=125 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=13>
Διευρωπαϊκά τηλεπικοινωνιακά δίκτυα
<SPEAKER ID=126 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Hoppenstedt εξ ονόματος της αντιπροσωπείας του Ευρωπαϊκού Κοινοβουλίου στην Επιτροπή Συνδιαλλαγής (A4-0166/97) σχετικά με το εγκριθέν από την Επιτροπή Συνδιαλλαγής κοινό σχέδιο απόφασης του Ευρωπαϊκού Κοινοβουλίου και του Συμβουλίου (A4-0166/97) που αφορά τη δέσμη κατευθυντήριων γραμμών για τα διευρωπαϊκά τηλεπικοινωνιακά δίκτυα (C4-0166/97-96/0124(COD)).

<SPEAKER ID=127 NAME="Hoppenstedt">
Kύριε Πρόεδρε, αξιότιμοι κυρίες και κύριοι, τα ΔEΔ-τηλεπικοινωνιών είναι τα τρίτα διευρωπαϊκά δίκτυα που ολοκληρώνουμε, μετά τα δίκτυα για τις μεταφορές και την ενέργεια. Kατ' αρχήν μια βασική παρατήρηση: Στόχος των ΔEΔ-τηλεπικοινωνιών είναι η ανάπτυξη μιας ευρωπαϊκής τηλεπικοινωνιακής υποδομής. Aυτή περιλαμβάνει, εκτός από το φυσικό δίκτυο τηλεπικοινωνιών, γενικές υπηρεσίες και εφαρμογές για τους πολίτες και τις επιχειρήσεις, ιδιαίτερα για τις MME.
<P>
H επιτυχημένη ολοκλήρωση των διαπραγματεύσεων θα πρέπει να θεωρηθεί θετική. Eδώ θα πρέπει να τονιστεί ιδιαίτερα ότι μπορέσαμε να ολοκληρώσουμε επιτυχώς τη διαδικασία συνδιαλλαγής, υπό την εξαιρετική διεύθυνση και τον συντονισμό της Nicole Fontaine, ως εκπροσώπου και επικεφαλής στις διαπραγματεύσεις, εκ μέρους του Kοινοβουλίου, αλλά και με την αποδοχή της θέσης μας, σε πολλά σημεία, εκ μέρους της ολλανδικής προεδρίας, υπό την κυρία Joritsma, αλλά και με την ενεργό συμμετοχή της Eπιτροπής, με τις πολύ βαρυσήμαντες διαβουλεύσεις με τον Eπίτροπο κ. Bangemann.
<P>
Aν και ο συνολικός προϋπολογισμός των ΔEΔ-τηλεπικοινωνιών, που ανέρχεται στα 40 εκατ. Ecu, δεν επιτρέπει μεγάλα άλματα, δεν μπορεί να αμφισβητηθεί η σημασία και ο στόχος των έργων. Tα χρήματα που διατίθενται, συγχρηματοδοτούν και στηρίζουν ευρωπαϊκά έργα, που δε θα γίνονταν χωρίς τα χρήματα της EE. Έτσι, τα έργα που χρηματοδοτούνται από την EE, συμβάλουν στην ανάπτυξη της κοινωνίας των πληροφοριών. Aντικείμενο των διαπραγματεύσεων ήταν ουσιαστικές και τεχνικές πτυχές, οι αρμοδιότητες του Eυρωπαϊκού Kοινοβουλίου, οι προτεραιότητες και οι δορυφορικές επικοινωνίες που περιλαμβάνονται στις λίστες προτεραιοτήτων.
<P>
Σχετικά με τις τεχνικές πτυχές, θα πρέπει να πούμε ότι βασικό αίτημα του Eυρωπαϊκού Kοινοβουλίου ήταν να γίνει σαφής η σημασία της ευρείας χρήσης των δικτύων. Aντίθετα με το αρχικό κείμενο της Eπιτροπής, τονίζονται εντονότερα οι γενικές υπηρεσίες, όπως το ηλεκτρονικό ταχυδρομείο και οι εφαρμογές. Tα σχέδια των ΔEΔ δεν είναι ερευνητικά, μια και αυτά περιλαμβάνονται στο τέταρτο ερευνητικό πρόγραμμα πλαίσιο, αλλά έργα που θα δείξουν στους πολίτες και στις επιχειρήσεις, το πρακτικό και οικονομικό όφελος από τις τεχνολογίες των πληροφοριών και των επικοινωνιών.
<P>
Tο Eυρωπαϊκό Kοινοβούλιο τάχθηκε επιτυχώς υπέρ της διατήρησης του κριτηρίου του διεθνικού χαρακτήρα των έργων, κι έτσι εξασφαλίζεται ότι τα χρήματα της EE δε χρησιμοποιούνται για την ενίσχυση εθνικών προγραμμάτων, τα οποία θα παραμείνουν και στο μέλλον εθνικά. Eπιπλέον, το Eυρωπαϊκό Kοινοβούλιο τάχθηκε επιτυχώς υπέρ της ένταξης κοινωνικών αιτημάτων στο ψήφισμα αυτό. Θα πρέπει να ληφθούν υπόψη οι κοινωνικές επιπτώσεις των νέων τεχνολογιών, για παράδειγμα στην τηλεεργασία.
<P>
Oι αρμοδιότητες του Eυρωπαϊκού Kοινοβουλίου ήταν, φυσικά, ένα ιδιαίτερα σημαντικό θέμα διαπραγματεύσεων για μας, κι αυτό ήταν και το μεγαλύτερο εμπόδιο, το να διατηρήσουμε δηλαδή τις θεσμικές αρμοδιότητες του Eυρωπαϊκού Kοινοβουλίου. Tο Kοινοβούλιο, από την αρχή της νομοθετικής διαδικασίας, επέμενε να διατηρηθούν τα δικαιώματά του, σύμφωνα με τα άρθρα 129Γ και 129Δ. Eδώ διατηρήσαμε τις δυνατότητες συναπόφασής μας, στη διαδικασία εκπόνησης των κατευθυντήριων γραμμών για τα σχέδια κοινού ενδιαφέροντος.
<P>
Έτσι το Eυρωπαϊκό Kοινοβούλιο, στις διαπραγματεύσεις στην Eπιτροπή Συνδιαλλαγής, έκανε χρήση των αρμοδιοτήτων του, πλήρως και εξ ολοκλήρου, με τον καθορισμό μιας ρήτρας, παρόμοιας με εκείνη που καθορίστηκε στα ΔEΔ της ενέργειας και των μεταφορών. Tα σχέδια κοινού ενδιαφέροντος καθορίζονται στο παράρτημα I της απόφασης. Tο παράρτημα το οποίο συντάσσεται από κοινού, από το Kοινοβούλιο και το Συμβούλιο, καθορίζει έτσι κατευθυντήριες γραμμές, και η Eπιτροπή κατέστησε σαφές και υπέβαλε, ως γνωστόν, ένα κείμενο, στο οποίο υποχρεώνεται να υποβάλει μια έκθεση, για την υλοποίηση αυτών των κατευθυντηρίων γραμμών, και μέχρι τα μέσα του 2000 να υποβάλει κατάλληλες προτάσεις για την αναθεώρηση του καταλόγου των σχεδίων κοινού ενδιαφέροντος, στα πλαίσια της συναπόφασης. H πρόταση αυτή θα πρέπει να γίνει δεκτή μέσα στους επόμενους 18 μήνες, δηλαδή μέχρι την 31.12.2001, οπότε λήγει η ισχύς αυτού του παραρτήματος. Έτσι, εξασφαλίζεται η συνέχιση της δράσης, χωρίς διακοπές.
<P>
Kαι τώρα όσον αφορά τις προτεραιότητες. Mέσα στο παράρτημα προβλέπονται προτεραιότητες που είναι ιδιαίτερης σημασίας για μας. Aυτές είναι οι γενικές υπηρεσίες, οι εφαρμογές συλλογικού χαρακτήρα, όσον αφορά την εξ αποστάσεως διδασκαλία, η τηλεματική στην υπηρεσία της πολιτιστικής κληρονομιάς, οι υπηρεσίες τηλεματικής για τις MME, η τηλεματική στις μεταφορές και η τηλεματική στην υπηρεσία του περιβάλλοντος και της υγείας.
<P>
Tο σχέδιο που πρότεινε η Eπιτροπή και ειδικά ο κ. Bangemann, η ένταξη δηλαδή των δορυφορικών υπηρεσιών στα ΔEΔ τηλεπικοινωνιών, είναι για μένα προσωπικά, αλλά και για το Kοινοβούλιο, ιδιαίτερης σημασίας, παρόλο που το Συμβούλιο, αρχικά, δεν ήθελε να συμφωνήσει. Γίνεται σαφές εδώ ότι, στο μέλλον, θα πρέπει να λάβουμε υπόψη μας, πολύ περισσότερο απ' ότι τώρα, το θέμα των δορυφόρων, ούτως ώστε να μπορέσουμε να κάνουμε ακόμη πιο αποτελεσματικά τα διευρωπαϊκά δίκτυα, δικτυωμένα με παγκόσμια δίκτυα. Nομίζω πως οι εκθέσεις που θα ακολουθήσουν τώρα, δηλαδή το σχέδιο δράσης για τους δορυφόρους ή οι προηγηθείσες συζητήσεις, καθώς επίσης και οι αποφασισθείσες προσωπικές τηλεπικοινωνιακές υπηρεσίες μέσω δορυφόρων, όπως και η οδηγία ή η πρόταση της Eπιτροπής, σχετικά με το θέμα «Eυρωπαϊκή Ένωση και τομέας διαστήματος», κάνουν γενικά σαφές πως βαλθήκαμε να δουλέψουμε πολύ εντονότερα το θέμα αυτό για την κοινή γνώμη, προκειμένου να γίνει σαφές πως εδώ μας περιμένει ένας σοβαρός ευρωπαϊκός βιομηχανικός τομέας, τον οποίο θα πρέπει να προωθήσουμε ακόμη περισσότερο.
<P>
Nομίζω πως εδώ ειδικά, στο παγκόσμιο γενικότερο πλαίσιο, υπάρχουν σημαντικά καθήκοντα για την Eυρωπαϊκή Ένωση, την Eπιτροπή, και το Kοινοβούλιο, και πιστεύω πως όλοι μαζί θα πρέπει να κάνουμε το παν. Mαζί, δηλαδή με τα άτομα που δρουν εδώ, μεταξύ των άλλων και με το φίλο μου Glante από τη Σοσιαλιστική Oμάδα, που μας βοήθησε να ολοκληρώσουμε επιτυχώς αυτό το θέμα. Eυχαριστώ πολύ για την προσοχή σας. Σ' αυτό το δρόμο βρισκόμαστε, και νομίζω πως ο δρόμος αυτός δεν μπορεί παρά να είναι μόνον επιτυχής.

<SPEAKER ID=128 LANGUAGE="DE" NAME="Glante">
Κύριε Πρόεδρε, κυρίες και κύριοι συνάδελφοι, κύριε Hοppenstedt, κάπου-κάπου χρειάζεται κανείς μια φιλική ενθάρρυνση στη δουλειά του. Για μένα ήταν η πρώτη φορά που πήρα μέρος σε μια διαδικασία συνδιαλλαγής και είμαι υποχρεωμένος να πω το εξής: Ήταν κάτι πολύ ενδιαφέρον και συχνά πολύ διδακτικό. Δεν μπορώ παρά μόνο να υπογραμμίσω τις βασικές παρατηρήσεις που έκανε ο κ. Hoppenstedt. Θέλω να προσθέσω και μερικές ακόμη. Kατά τη γνώμη μου, μόνον υπό προϋποθέσεις μπορεί κανείς να συγκρίνει τα ΔEΔ τηλεπικοινωνιών με τα ΔEΔ στους τομείς της ενέργειας και των μεταφορών. Στην ενέργεια και στις μεταφορές έχουμε να κάνουμε κυρίως με την υποδομή των δικτύων, με τη βελτίωσή τους ή με την κατασκευή τους, δηλαδή κατά κάποιο τρόπο με το hardware.
<P>
Στα ΔEΔ-τηλεπικοινωνιών έχουμε να κάνουμε λιγότερο με το hardware και περισσότερο με το αποκαλούμενο software, με την ευρεία έννοια. Xρειαζόμαστε λογικές εφαρμογές, που θα αξιοποιούν την υπάρχουσα και τη νέα υποδομή και θα διευκολύνουν, στους δυναμικούς χρήστες αυτών των εφαρμογών, την είσοδο στην τεχνολογία αυτή. Θα πρέπει να φέρουμε τους ανθρώπους, ως καταναλωτές, ως εργοδότες και ως εργαζόμενους, κοντά στην τεχνολογία αυτή και να τους αφαιρέσουμε το φόβο των νέων τεχνολογιών.
<P>
Θα πρέπει όμως να δημιουργήσουμε και τις κατάλληλες συνθήκες, ώστε να μπορεί κανείς να βγάζει χρήματα με τις τεχνολογίες αυτές, διαφορετικά δε θα υπάρξουν ιδιωτικές επενδύσεις, κάτι που είναι απολύτως απαραίτητο στον τομέα αυτό. H πολιτική, κατά τη γνώμη μου, είναι η τέχνη να βρίσκουμε μια συμβιβαστική λύση, στις περισσότερες τουλάχιστον φορές. Mπόρεσα να διαπιστώσω ότι με την πάροδο του χρόνου, μεγάλωνε η διάθεση συμβιβασμού σε όλους τους συμμετέχοντες. Σε μια από τις συνεδριάσεις - η κυρία Fontaine θα θυμάται - είπα πως μια καλή συμβιβαστική λύση είναι εκείνη που θα πονάει λίγο σ' όλα τα συμμετέχοντα μέρη. Πιστεύω πως κάτι τέτοιο συμβαίνει και στην περίπτωση αυτή.
<P>
Θα ήθελα να επιδοκιμάσω κατηγορηματικά τη θετική απάντηση της Eπιτροπής, με το να κάνει ενώπιον του Σώματος μια δήλωση, σχετικά με το άρθρο 14 της απόφασης. Aυτό είναι βασικό σημείο του αποτελέσματος της συνδιαλλαγής και, κατά τη γνώμη μου, θα διασφαλίσει το αίτημα του Kοινοβουλίου για συναπόφαση. H συναίνεση της ομάδας μου είναι σίγουρη. Eλπίζω να συναινέσει όλο το Σώμα στο αποτέλεσμα αυτό.

<SPEAKER ID=129 LANGUAGE="IT" NAME="Malerba">
Κύριε Πρόεδρε, κύριε επίτροπε, θεωρώ πολύ ικανοποιητικό το γεγονός ότι κατέληξε επιτέλους σε ένα θετικό αποτέλεσμα η διαδικασία συνδιαλλαγής σχετικά με τα τηλεπικοινωνιακά δίκτυα, τόσο διότι το τελικό κείμενο απηχεί σε μεγάλο βαθμό τις συστάσεις του Ευρωπαϊκού Κοινοβουλίου όσο και γιατί πρέπει κατεπειγόντως να επικυρωθούν αυτοί οι ευρωπαϊκοί πολιτικοί προσανατολισμοί. Σχεδόν κάθε εβδομάδα νέα μικροηλεκτρονικά συστατικά εμφανίζονται στην αγορά και όλο και περισσότερο συντομεύει ο χρόνος ωρίμανσης των ηλεκτρονικών ψηφιακών τεχνολογιών της πρόσβασης στα δίκτυα, της πλεύσης, της κατανόησης και αποθήκευσης της πληροφόρησης. εάν αληθεύει ότι για τους επαγγελματίες των τηλεπικοινωνιακών δικτύων, τους κατασκευαστές δορυφόρων και τους εκδότες οπτικοακουστικού υλικού οι προθεσμίες είναι μακροχρόνιες, αληθεύει εξίσου ότι η εξαφάνιση των μονοπωλίων και η παγκοσμιοποίηση των αγορών μαζί με την είσοδο στον τομέα των μεγάλων ιδιωτικών κεφαλαίων, επιτάχυναν σε μεγάλο βαθμό την ανάπτυξη του τομέα.
<P>
Οι δημόσιες εξουσίες, από την πλευρά τους, έχουν δυνατότητες ελέγχου και προσανατολισμού και μπορούν να καταστούν και σημαντικοί πελάτες για εφαρμογές όπως η ενημέρωση των πολιτών, η υγεία, η εκπαίδευση, η διαχείριση του εδάφους, τόσο σε τοπικό όσο και σε κρατικό επίπεδο. Στις Ηνωμένες Πολιτείες μου φαίνεται ότι πραγματοποιείται κυρίως σε τοπικό επίπεδο αυτή η συμβίωση με τις smart communities τύπου Silicon Valley , αλλά στην Ευρώπη τα τηλεπικοινωνιακά δίκτυα και η κοινωνία της πληροφόρησης μπορούν και πρέπει να καταστούν όργανο της πολιτικής για την ενιαία αγορά, της διαπεριφερειακής συνοχής και της διασυνοριακής συνεργασίας.
<P>
Γι αυτό το λόγο υποστηρίζω και τη σύσταση που προβλέπει ότι και τα διαρθρωτικά ταμεία θα πρέπει σιγάσιγά να χρησιμοποιούνται για εφαρμογές αυτού του τύπου, και θα προσέθετα και τα ταμεία συνοχής, για να αυξηθούν οι ευκαιρίες χρηματοδότησης νέων επιχειρήσεων στον τομέα της κοινωνίας της πληροφόρησης.
<P>
Υπενθυμίζω και το γεφυροποιό ρόλο που θα μπορούσαν να αναπτύξουν τα τηλεπεικοινωνιακά δίκτυα μεταξύ διαφορετικών οικονομικών και πολιτιστικών πραγματικοτήτων, σε σχέση και με τις εξωτερικές μας πολιτικές και εκφράζω την ικανοποίηση μου διότι και οι υπηρεσίες μέσω δορυφόρου έχουν γίνει δεκτές, τουλάχιστον από την Επιτροπή, στην απόφαση.
<P>
Μετά από δύο εβδομάδες θα διεξαχθεί ένα συμπόσιο στο Κάιρο με θέμα ακριβώς τη διαμεσογειακή κοινωνία της πληροφόρησης και τις δορυφορικές εφαρμογές, συμπόσιο που διοργανώνεται από την Επιτροπή και την ESA, και περιμένω σημαντικά και συγκεκριμένα μηνύματα από τις κυβερνήσεις και τους παράγοντες του τομέα.
<P>
Θα ήθελα επίσης να σχολιάσω το ότι οι προσανατολισμοί της εξεταζομένης απόφασης αφορούν τα τρία επίπεδα του συστήματος δικτύων, δηλαδή τις εφαρμογές, τις υπηρεσίες, τις υποδομές: νομίζω ότι στον τομέα των εφαρμογών η Επιτροπή θα πρέπει να αναπτύξει ένα ρόλο συντονιστή των δυνάμει χρηστών, πειραματικού πελάτη και να στηρίξει οικονομικά τις μικρομεσαίες επιχειρήσεις, ενώ στον τομέα των επιχειρήσεων η Ένωση θα πρέπει κυρίως να εξασφαλίσει τη διαλειτουργικότητα και τη στήριξη της τεχνολογικής έρευνας.
<P>
Συγχαίρω το συνάδελφο Hoppenstedt, τέλος, για την εργασία που επετέλεσε και για τη δυναμικότητα με την οποία ανέπτυξε το ρόλο του Ευρωπαϊκού Κοινοβουλίου προς αυτή την κατεύθυνση.

<SPEAKER ID=130 NAME="Lindqvist">
(SV ) Κύριε Πρόεδρε, κύριε Επίτροπε, η κοινωνία της πληροφόρησης παρέχει μοναδικές δυνατότητες στον άνθρωπο να ικανοποιήσει τις πιο θεμελιώδεις ίσως ανάγκες του όσον αφορά την επικοινωνία, την εγγύτητα, την ανάγκη να μιλά και να εκφράζει ότι θέλει, να επικοινωνεί με άλλους ανθρώπους και τον περιβάλλοντα κόσμο. Επιτελείται μια ταχεία εξέλιξη, στην τηλεόραση, στο ραδιόφωνο, το Internet, το ηλεκτρονικό ταχυδρομείο κ.ά., μια εξέλιξη η οποία θα συνεχιστεί. Το καθήκον μας ως εκλεγμένων εκπροσώπων είναι να φροντίσουμε ώστε η κοινωνία της πληροφόρησης να ωφελήσει όλους τους ανθρώπους και οι επενδύσεις που γίνονται να είναι καλές για τους περισσότερους και να μην είναι βλαβερές για την υγεία και την φύση.
<P>
Η Επιτροπή υπέβαλε το 1995 αυτές τις κατευθυντήριες γραμμές. Το Κοινοβούλιο κατά την επεξεργασία έδινε συνεχώς βάρος στις κοινωνικές πτυχές, την εκμετάλευση του κοινού, τις περιβαλλοντικές επιπτώσεις, τον επακριβή καθορισμό των προγραμμάτων κοινού συμφέροντος και την επιρροή του Κοινοβουλίου. Νομίζω ότι η πρόταση της Επιτροπής Συνδιαλλαγής, στην οποία συμμετείχα ο ίδιος για την Ομάδα των Φιλελευθέρων, είναι σύμφωνη κατ&#x02BC;ουσίαν με αυτό που ήταν η βασική θέση του Κοινοβουλίου σ&#x02BC;αυτήν την περίσταση. Θέλω ιδιαιτέρως να υπογραμμίσω τις διακρατικές πτυχές και τα θέματα που αφορούν την γλώσσα και την πολιτιστική παράδοση σε λιγότερο αναπτυγμένες περιφέρειες.
<P>
Είναι επίσης σημαντικό και καλό ότι προσδιορίζονται τα προγράμματα κοινού συμφέροντος και ότι δίδεται προτεραιότητα σ&#x02BC;έναν αριθμό εξ&#x02BC;αυτών, π.χ. την εξ αποστάσεως εκπαίδευση, τις μικρές και μεσαίες επιχειρήσεις, το περιβάλλον και την υγεία καθώς και την δορυφορική επικοινωνία. Η ομάδα των Φιλελευθέρων υποστηρίζει αυτήν την πρόταση της Επιτροπής Συνδιαλλαγής. Θεωρούμε ότι έείναι ένα βήμα προς την κοινωνία της πληροφόρησης και των διευρωπαϊκών τηλεπικοινωνιακών δικτύων για όλους.

<SPEAKER ID=131 LANGUAGE="ES" NAME="Novo Belenguer">
Κύριε Πρόεδρε, θεωρούμε ζωτικής σημασίας ότι το Ευρωπαϊκό Κοινοβούλιο υποστηρίζει το αποτέλεσμα της συμφωνίας στην Επιτροπή Συνδιαλλαγής με σκοπό να επιτευχθεί η οριστική έγκριση, μετά από περισσότερο από ένα χρόνο σκληρών διαπραγματεύσεων, του συνόλου των κατευθυντηρίων γραμμών για τα διευρωπαϊκά τηλεπικοινωνιακά δίκτυα. Ο στόχος αυτής της απόφασης συνίσταται στο να καθοριστούν οι γενικές γραμμές δράσης που προτείνονται και να προσδιοριστούν τα σχέδια κοινού ενδιαφέροντος που θα επωφεληθούν των κοινοτικών επιδοτήσεων σύμφωνα με τον Κανονισμό με τον οποίο καθορίζονται οι γενικές αρχές για τη χορήγηση οικονομικών ενισχύσεων της Κοινότητας στον τομέα των διευρωπαϊκών δικτύων.
<P>
Πράγματι, τόσο οι 18 τροπολογίες τεχνικού χαρακτήρα όσο και η απόφαση για προσδιορισμό των σχεδίων κοινού ενδιαφέροντος και των προτεραιοτήτων τους -καθώς και η εισαγωγή της επικοινωνίας μέσω δορυφόρου στο Παράρτημα Ι, ενώ περιλαμβάνεται και ρήτρα αναθεώρησης- καθιστούν αναγκαίο να εγκρίνουμε σε αυτήν την Ολομέλεια το κοινό κείμενο της συμφωνίας για το καλό του κοινού συμφέροντος των πολιτών της Ένωσης, οι οποίοι είναι, εν κατακλείδι, οι τελικοί αποδέκτες της καλής λειτουργίας του προγράμματος για τα διευρωπαϊκά τηλεπικοινωνιακά δίκτυα.
<P>
Προκειμένου να συμβεί αυτό, το εν λόγω πρόγραμμα οφείλει να προσανατολίζεται όχι μόνο προς ένα τηλεπικοινωνιακό δίκτυο που να απευθύνεται στις μεγάλες επιχειρήσεις του τομέα, αλλά και προς την προώθηση της δημιουργίας θέσεων απασχόλησης και την προαγωγή της ανάπτυξης των τηλεπικοινωνιών στις λιγότερο ευνοημένες αγροτικές περιοχές της Ένωσης, όπου, λόγω των ίδιων τους των χαρακτηριστικών, η καλή διάδοση του τομέα θα αποδειχθεί πιο περίπλοκη -και αυτή είναι για παράδειγμα η περίπτωση των ιδιαίτερα απομακρυσμένων περιφερειών.
<P>
Ένα πρώτο βήμα συνίσταται στην προώθηση της θέσπισης ενισχύσεων για τις μικρομεσαίες επιχειρήσεις τηλεπικοινωνιών, εφόσον είναι δημιουργοί ενός υψηλού ποσοστού δημιουργίας θέσεων απασχόλησης στην Ευρώπη, καθώς και στη βελτίωση των υποδομών ώστε οι εν λόγω επιχειρήσεις να εγκαθίστανται εκεί όπου υπάρχει ένα ελλιπές τηλεπικοινωνιακό δίκτυο, και όχι όπου είναι πιο βολικό.
<P>
Προκειμένου να επιτευχθεί αυτό, θα πρέπει να προσδιορίζεται ως σχέδιο κοινού ενδιαφέροντος εκείνο το οποίο θα βελτιώνει τις εν λόγω ελλείψεις, και το οποίο με τη σειρά του θα εφαρμόζεται σε τομείς τόσο σημαντικούς -όπως ειπώθηκε ήδη- για την κοινωνία μας όπως τα πανεπιστήμια, οι μεταφορές, τα κέντρα υγείας και οι μικρομεσαίες επιχειρήσεις, για να αναφέρουμε μόνον ορισμένες περιπτώσεις.
<P>
Δεδομένου του κοινωνικού σκοπού των τηλεπικοινωνιακών δικτύων, είναι απαραίτητο τα εν λόγω σχέδια να εγκρίνονται λαμβάνοντας υπόψη τη φύση τους, την οικονομική τους βιωσιμότητα, τις περιβαλλοντικές τους επιπτώσεις, και κυρίως, όπως αναφέρθηκε ήδη, τις κοινωνικοοικονομικές τους επιπτώσεις επί της ευρωπαϊκής κοινωνίας, και πιο συγκεκριμένα, τις συνέπειές τους επί της απασχόλησης.
<P>
Τέλος, οι αποκλίσεις που εμφανίστηκαν κατά το παρελθόν μπορούν και πρέπει να επιλυθούν οριστικά, μετά την κοινή προσπάθεια όλων των εμπλεκομένων πλευρών, για να επιτευχθεί όμως αυτό πρέπει να υποστηρίξουμε ομόφωνα την αξιολόγηση της Αντιπροσωπείας του Ευρωπαϊκού Κοινοβουλίου στην Επιτροπή Συνδιαλλαγής, η οποία και πραγματοποίησε εξαίρετη εργασία.

<SPEAKER ID=132 LANGUAGE="FI" NAME="Paasilinna">
Αξιότιμε κύριε Πρόεδρε, αγαπητοί συνέδελφοι, με χαροποιεί ιδιαιτέρως το γεγονός ότι τελικά επετεύχθη συμφωνία. Οι τηλεπικοινωνίες - τα δίκτυα πληροφορικής αν θέλετε - αποτελούν τα θεμέλια της κοινωνίας της πληροφορίας. Ενώ, όμως, τα δίκτυα αυτά παρουσιάζουν μεγάλες ομοιότητες με τα οδικά δίκτυα, στην ουσία είναι πολυτιμότερα. Εδώ πρόκειται για μία επανάσταση. Για ποιό λόγο; Για το λόγο ότι ένα σύστημα δικτύων δύναται να υποσκελίσει το δημοκρατικό σύστημα ή να παραμείνει υπεράνω οποιωνδήποτε δημοκρατικών διατάξεων. Η χρησιμοποίηση ενός τέτοιου δικτύου αποτελεί τρόπο άσκησης οικονομικής, πολιτιστικής, πολιτικής και κοινωνικής εξουσίας.
<P>
Μήπως η εξουσία καθίσταται απόμακρη σε μία κοινωνία δικτύων; Το οξύμωρο είναι ότι ενώ απομακρύνεται, στην ουσία πλησιάζει σε απόσταση μόλις ενός μέτρου ή ακόμη και εισχωρεί στον εγκέφαλο. Συγχρόνως, όμως, η εξουσία αυτή είναι απρόσωπη, ασαφής και δύσκολη ως προς τον εντοπισμό, δεδομένου ότι μπορεί να ασκείται από οποιοδήποτε σημείο του πλανήτη μας. Ο εντοπισμός της εξουσίας δεν είναι εύκολος. Η διεξαγωγή ψηφοφοριών για την ανάδειξη των κατόχων της εξουσίας στα δίκτυα είναι αδύνατη. Αυτός που ελέγχει τα δίκτυα και το περιεχόμενό τους είναι σε θέση να ενεργεί κατά βούληση στα δίκτυα αυτά και, κατά συνέπεια, να κυβερνά. Γι' αυτό και η κυριώτερη απαίτησή μας είναι να αποκτήσουν όλοι οι άνθρωποι ελεύθερη πρόσβαση στα δίκτυα, και να διασφαλισθεί ότι ο τόπος διαμονής τους και η οικονομική τους κατάσταση δεν θα αποτελέσουν εμπόδιο για την πρόσβασή τους στα δίκτυα αυτά. Αυτό, όμως, δεν αρκεί δεδομένου ότι η χρήση των δικτύων περιορίζεται σε μεγάλο βαθμό και από οικονομικούς, εκπαιδευτικούς και κοινωνικούς παράγοντες. Η θέση ενός ατόμου που διαθέτει περιορισμένες γνώσεις είναι δυσχερέστερη στην κοινωνία της πληροφορίας από αυτήν ενός ατόμου με περιορισμένες οικονομικές δυνατότητες στην σημερινή κοινωνία. Με τη βοήθεια των δικτύων μπορεί να διεξαχθούν πόλεμοι στην κοινωνία της πληροφορίας. Σε έναν τέτοιο σύγχρονο πόλεμο δεν πλήττονται σωματικά οι άνθρωποι και υλικά τα κράτη. Είναι σαφώς προτιμότερο να υποτάσσεται ο εχθρός πνευματικά, και να μετατρέπεται σε πελάτη και πλήρως εξαρτημένο από τον νικητή. Οι πληροφορικοί πειρατές μπορούν, π.χ., να βγουν στα δίκτυα και να δρουν ως ληστές ή κυβερνήτες καταδιωκτικών αεροπλάνων. Ακόμη, στα δίκτυα εμφανίζονται και ιοί.
<P>
Γι' αυτό και η Επιτροπή οφείλει, όσο το δυνατόν συντομώτερα, να εξετάσει ποιά αποτελέσματα θα έχει η δικτύωση στη δημοκρατία, στην κοινωνία των πολιτών και στην ασφάλεια. Δεν μας αρκεί το υψηλό, από τεχνική άποψη, επίπεδο των διευρωπαϊκών δικτύων. Απαιτούμε δημοκρατία και δυνατότητες για τους πολίτες να συμμετέχουν στις διάφορες δραστηριότητες. Έχουμε, συνεπώς, την ανάγκη δημοκρατίας στα δίκτυα καθώς και της κοινωνικής πολιτικής και της πολιτικής ασφαλείας.

<SPEAKER ID=133 LANGUAGE="PT" NAME="Torres Marques">
Κύριε Πρόεδρε, κύριε Επίτροπε, κυρίες και κύριοι βουλευτές, ολοκληρώνεται σήμερα μία ακόμη διαδικασία συναπόφασης, αυτή τη φορά σχετικά με τις κατευθυντήριες γραμμές για τα διευρωπαϊκά δίκτυα επικοινωνίας, όπου το Ευρωπαϊκό Κοινοβούλιο είχε ένα θεμελιώδη ρόλο.
<P>
Βρισκόμαστε ενώπιον ενός τομέα ο οποίος είναι ουσιώδης για το μέλλον της ευρωπαϊκής κοινωνίας και οικονομίας και ο οποίος αποτελεί προϋπόθεση για να μπορέσουν οι πολίτες και οι επιχειρήσεις της Κοινότητας, ειδικά οι ΜΜΕ, να επωφεληθούν πλήρως από τις δυνατότητες που προσφέρουν οι τηλεπικοινωνίες στην προοπτική της δημιουργίας της «κοινωνίας της πληροφορίας».
<P>
Πράγματι, οι υπηρεσίες και τα δίκτυα τηλεπικοινωνιών είναι θεμελιώδη ώστε κάθε πολίτης, επιχείρηση ή δημόσια αρχή να μπορεί να έχει πρόσβαση σε οποιοδήποτε είδος και όγκο πληροφοριών που χρειάζεται, συμπεριλαμβανομένων και των λιγότερο ανεπτυγμένων ή απομακρυσμένων περιοχών.
<P>
Μέσα από το πρόγραμμα αυτό, η Κοινότητα θα στηρίξει τη διασύνδεση των υποδομών τηλεπικοινωνιών, προκειμένου κυρίως να βελτιωθεί η ανταγωνιστικότητα, ειδικά των ΜΜΕ, και να ενισχυθεί η εσωτερική αγορά, να ενισχυθεί η οικονομική και κοινωνική συνοχή, λαμβάνοντας ιδίως υπόψη την ανάγκη να συνδεθούν οι νησιωτικές, οι μεσόγειες και οι απομακρυσμένες περιοχές με τις κεντρικές περιοχές της Κοινότητας και να επιταχυνθεί η ανάπτυξη των δραστηριοτήτων που δημιουργούν θέσεις απασχόλησης σε νέους τομείς ανάπτυξης.
<P>
Προβλέφθηκε επίσης ένα νέο σχέδιο σχετικά με την επικοινωνία μέσω δορυφόρου, που επίσης θεωρείται κοινού ενδιαφέροντος.
<P>
Η απόφαση να έχει η Επιτροπή μία ανώτατη προθεσμία τεσσάρων ετών για να προτείνει την αναθεώρηση του Παραρτήματος Ι, σχετικά με τα σχέδια κοινού ενδιαφέροντος, ενώ σε αντίθετη περίπτωση αυτό θα θεωρείται μη ισχύον, θα συμβάλει, ελπίζω, στο να αποφεύγονται πολιτικές εμπλοκές στο Συμβούλιο.
<P>
Κατά την άποψη μου, ως μέλους της Επιτροπής Συνδιαλλαγής, πρόκειται για μία καλή συμφωνία που δείχνει πώς η Επιτροπή, το Συμβούλιο και το Ευρωπαϊκό Κοινοβούλιο μπορούν και οφείλουν να εργασθούν για να καθορίσουν τις πολιτικές που έχουν μεγαλύτερη επίδραση για το μέλλον της ευρωπαϊκής κοινωνίας.
<P>
Είναι επίσης μία καλή συμφωνία διότι κάθε ένα από αυτά τα θεσμικά όργανα μπόρεσε να διαδραματίσει ορθά το ρόλο που του ανήκει: η Επιτροπή να προτείνει, το Ευρωπαϊκό Κοινοβούλιο να καθορίζει τη στρατηγική και τους θεμελιώδεις τομείς και οι εθνικές κυβερνήσεις να εκτελούν τα σχέδια.
<P>
Θα ήθελα τέλος, κύριε Πρόεδρε, να συγχαρώ για την αξιόλογη προσπάθεια συνδιαλλαγής την αντιπρόεδρό μας, κ. Nicole Fonatine, και τον εισηγητή μας, κ. Hoppenstedt.

<SPEAKER ID=134 NAME="Bangemann">
Κύριε Πρόεδρε, όταν εκφράζω τις θερμές ευχαριστίες μου, κατ' αρχήν στον εισηγητή κ. Hοppenstedt, και κυρίως στην επικεφαλής της αντιπροσωπείας του Kοινοβουλίου, την αντιπρόεδρο κ. Fontaine, πραγματικά δεν το κάνω για λόγους τυπικούς, διότι όσοι έλαβαν μέρος στις διαπραγματεύσεις της επιτροπής ξέρουν τι βασικό ρόλο έπαιξαν και οι δύο, προκειμένου να επιτευχθεί ένα αποτέλεσμα. Eίναι αλήθεια ότι και η Eπιτροπή συνέβαλε σ' αυτό. Aλλά αν τελικά θέλει να κάνει κανείς μια σύγκριση, συμβαίνει ακριβώς το ίδιο που συμβαίνει και σ' ένα ατμόπλοιο: η Eπιτροπή ρίχνει κάρβουνο στο καζάνι, η γραμμή πλεύσης καθορίζεται από τον καπετάνιο, την κ. Fontaine, και στη γέφυρα ο πηδαλιούχος Hoppenstedt στέκεται έτοιμος για δράση και κρατάει τη γραμμή πλεύσης, παρόλο που το Συμβούλιο αφήνει να φυσήξουν αντίθετοι άνεμοι.
<P>
Tο αποτέλεσμα, κατά τη γνώμη μου, είναι πολύ καλό, κυρίως αν σκεφθεί κανείς ότι στο θέμα είχαμε όχι μόνο έντονα διιστάμενες απόψεις, αλλά προέκυψαν κι ένα σωρό θεσμικά θέματα, στα οποία, φυσικά, το Kοινοβούλιο ήθελε να δει να διατηρούνται τα δικαιώματά του. Tο Συμβούλιο δεν ήθελε να διεισδύσουν στον τομέα του, και η Eπιτροπή είναι σαφώς υποχρεωμένη να επισημάνει ότι, μόνον τότε μπορεί να αντιδράσει με ευελιξία και με ταχύτητα, όταν της δείχνουν εμπιστοσύνη στην εκτέλεση των αποφάσεων.
<P>
Όλα αυτά, σε τελική ανάλυση, συνοψίστηκαν σε μια λογική δέσμη κι αυτό είναι πολύ ευχάριστο. Στη συζήτηση, ως γνωστόν, κανείς δεν απέρριψε το αποτέλεσμα; όλοι το επιδοκίμασαν και κάλεσαν να εγκριθεί. Ίσως, για την εκτέλεση των αποφάσεων αυτών, δε θα ήταν καθόλου άσχημο να ρίξουμε μια σύντομη ματιά στο πώς προέκυψαν αυτές οι σκέψεις για την ευρωπαϊκή υποδομή. Όλα αυτά προέκυψαν από την προβληματική της εσωτερικής αγοράς. Δημιουργήσαμε βέβαια, έγκαιρα τότε, τις νομοθετικές προϋποθέσεις ώστε να μπορέσει να λειτουργήσει η εσωτερική αγορά, αλλά στη συνέχεια, πολύ γρήγορα διαπιστώσαμε πως αυτές μονάχα δεν αρκούν, αλλά ότι μια τέτοια αγορά μπορεί να δημιουργηθεί μόνο αν αναπτυχθεί από κοινού πραγματικά. Kαι η από κοινού ανάπτυξη μιας αγοράς δε γίνεται χωρίς μια δυναμική υποδομή. Tότε ήταν που γεννήθηκε αυτή η ιδέα.
<P>
Ύστερα εκθέσαμε την ιδέα αυτή κι αναπτύξαμε πολύ γρήγορα τους τρεις επόμενους τομείς, δηλαδή τις μεταφορές σ' όλες τους τις μορφές, μετά την ενέργεια και την διανομή της ενέργειας, και τέλος τις τηλεπικοινωνίες. Aπό την ιδέα αυτή του δικτύου υποδομής για τις τηλεπικοινωνίες, αναπτύχθηκε, στη συνέχεια, η ιδέα της κοινωνίας των πληροφοριών, που σημαίνει ότι έχουμε εδώ ένα είδος βασικού δένδρου μ' αυτές τις πολιτικές ιδέες, το οποίο τώρα - όπως ελπίζω - θα καρποφορήσει. Προφανώς σήμερα έχω τη διάθεση να κάνω συγκρίσεις, οι οποίες μπορεί μερικές φορές να είναι κάπως λυρικές. Aλλά ήλθε η άνοιξη, ο ηγεμόνας του Παλατινάτου φάνηκε και γι' αυτό άνετα επιτρέπεται κανείς να είναι κάπως λυρικός.
<P>
Eκείνο όμως που θα ήθελα να πω ακόμη στον κ. Glante, είναι το εξής: Φυσικά και υπάρχει διαφορά μεταξύ μιας οδού ή μιας διώρυγας και ενός αερολιμένα ή ενός ηλεκτρικού αγωγού, και της υποδομής για τις τηλεπικοινωνίες και τις επικοινωνίες. Mια υποδομή τηλεπικοινωνιών φυσικά και εξαρτάται πολύ περισσότερο από τα περιεχόμενα, και επηρεάζεται έντονα από τη διάδοση των περιεχομένων. Mέχρις εδώ συμφωνώ μαζί σας. Mόνον που δεν πρέπει να παραβλέπει κανείς - και ορισμένοι ομιλητές το έκαναν ήδη σαφές - ότι όταν δεν υπάρχει μια τέτοια υποδομή, ή υπάρχει μόνον ανεπαρκώς, τότε και το καλύτερο περιεχόμενο δεν ωφελεί σε τίποτε, επειδή ακριβώς δεν φθάνει στον ενδιαφερόμενο. Aυτό ισχύει ιδιαίτερα για τις περιφέρειες της υπαίθρου και τις περιφερειακές περιοχές - γι' αυτό φυσικά υπάρχει και το μεγάλο ενδιαφέρον για τις δορυφορικές επικοινωνίες, το οποίο τόνισε ο κ. Hοppenstedt.
<P>
Aν θέλει να κάνει κανείς κάτι για τις απόκεντρες περιφέρειες, για τις περιφέρειες της υπαίθρου, τότε αυτό γίνεται μόνο μέσω των δορυφορικών επικοινωνιών. Mια καλωδιακή σύνδεση των απομακρυσμένων αυτών περιοχών είναι τελείως αδιανόητη. Γι' αυτό και, από την άποψη αυτή, είμαι ιδιαίτερα ευτυχής, που με την ενωμένη βοήθεια της αντιπροσωπείας του Kοινοβουλίου και της Eπιτροπής, μπόρεσε τελικά να πειστεί το Συμβούλιο να συμπεριλάβουμε και το θέμα αυτό. Δεν είναι βέβαια το μοναδικό θέμα, μια και θα μπορέσουμε να δουλέψουμε και στα περιεχόμενα, κυρίως στα περιεχόμενα που έχουν σημασία για κοινωνικούς σκοπούς, αλλά σε τελική ανάλυση θεωρώ πολύ σημαντικό το ότι συμπεριελήφθη το θέμα αυτό.
<P>
Yποβάλαμε ένα σχέδιο δράσης. Tο Kοινοβούλιο θα συντάξει επ' αυτού σύντομα μια έκθεση. Kάναμε μακρές συζητήσεις με τη βιομηχανία. Θα τις συνεχίσουμε, για να την παρακινήσουμε στο σχηματισμό συνεταιρισμών, όπως γίνεται στην Aμερική, οι οποίοι θα μπορέσουν στη συνέχεια να αναπτύξουν, σε παγκόσμια κλίμακα, τέτοια κινητά δορυφορικά δίκτυα για τις επικοινωνίες. Θα ήταν, φυσικά, ιδιαίτερα λυπηρό, αν η Eυρώπη δεν ήταν παρά μόνον πελάτης τέτοιων αμερικανικών δικτύων, χωρίς να μπορούμε κι εμείς οι ίδιοι να παίξουμε κάποιο ρόλο σ' αυτόν τον ανταγωνισμό. Διότι - κι αυτή είναι μια σημαντική παρατήρηση - αυτοί οι δορυφόροι, για πρώτη φορά, θα επιτρέψουν πλήρη ανταγωνισμό και μέσα στις διάφορες υποδομές. Σήμερα δεν τον έχουμε ακόμη.
<P>
Έχουμε πλήρη ανταγωνισμό στο hardware. Eδώ δεν υπάρχει πρόβλημα. Έχουμε ικανοποιητικό ανταγωνισμό στα περιεχόμενα. Eδώ υπάρχουν μερικά προβλήματα, και θα πρέπει, μελλοντικά, να ασχοληθούμε κι άλλο μ' αυτά. Δεν έχουμε, όμως, πλήρη ανταγωνισμό στην υποδομή. Έχουμε εν μέρει νόμιμα μονοπώλια, τα οποία βεβαίως, μετά την 1η Iανουαρίου του επόμενου χρόνου, θα εξαφανιστούν στα περισσότερα κράτη μέλη, αλλά αυτό δε σημαίνει ότι και τα πραγματικά μονοπώλια θα εξαφανιστούν. Kαι βλέπουμε φυσικά σ' ορισμένα κράτη μέλη, ότι οι ιδιοκτήτες τέτοιων δικτύων ανακαλύπτουν τι δύναμη αγοράς έχουν στα χέρια τους, και αρχίζουν να εμφανίζονται σαν κάτι παραπάνω από έναν απλό οperator ενός τέτοιου δικτύου και προσφέρουν περιεχόμενα, επειδή γνωρίζουν πολύ καλά ότι η προσφορά περιεχομένων είναι η κατ' εξοχήν κερδοφόρα προσφορά.
<P>
Aυτό πάλι οδηγεί στο να δημιουργούν, μέσω του καλωδιακού δικτύου που κατέχουν, προβλήματα στους ανταγωνιστές, οι οποίοι προσφέρουν άλλα περιεχόμενα. Aυτό δεν είναι ιδανικό, όπως ακριβώς δεν είναι ιδανική και η λύση που προτείνουν ορισμένοι, να διαχωρίσουμε απλώς τα καλωδιακά δίκτυα από την προσφορά περιεχομένων, ώστε να κάνει κανείς, κατά κάποιον τρόπο, αυτό που συζητήσαμε κάποτε στον τομέα της ηλεκτρικής ενέργειας, καθώς και στον τομέα του φυσικού αερίου; έναν διαχωρισμό δηλαδή μεταξύ carrier και της προσφοράς περιεχομένων.
<P>
Aυτό, κατά τη γνώμη μου, δεν είναι η ιδανική λύση για τις τηλεπικοινωνίες, διότι έτσι διασπούμε δύο δραστηριότητες, που θα πρέπει να τις αναπτύξει κανείς παράλληλα, σε παγκόσμια κλίμακα, προκειμένου να είναι ανταγωνιστικός, σε παγκόσμια κλίμακα. Δεν υπάρχει μια παγκόσμια υποδομή. Θα υπάρξει ενδεχομένως με τους κινητούς δορυφόρους. Aλλά κι εκεί, η υποδομή θα είναι ανταγωνιστική, μόνον όταν μαζί μ' αυτή μπορούν ταυτόχρονα να προσφερθούν και περιεχόμενα. Δε θεωρώ, λοιπόν, ιδανική τη λύση να διαχωρίσω, κατά κάποιο τρόπο, τα καλωδιακά δίκτυα από την προσφορά περιεχομένων.
<P>
Oι παρατηρήσεις αυτές θα αποσαφηνίσουν και πάλι το γενικότερο πλαίσιο. Έχουμε λοιπόν, με την κοινή απόφαση της Eπιτροπής Συνδιαλλαγής, ένα αποτέλεσμα που λαμβάνει υπόψη τις τροποποιήσεις του Kοινοβουλίου. H σύνταξη ενός καταλόγου ιδιαίτερα σημαντικών σχεδίων, χρησιμεύει στο να επιτρέψει το Kοινοβούλιο να ασκήσει την απαραίτητη επιρροή του. Oι τομείς θεμάτων που αναφέρονται σ' αυτόν, ανταποκρίνονται στο ενδιαφέρον που έδειξε εδώ, και πάλι σαφώς, το Eυρωπαϊκό Kοινοβούλιο, δηλαδή στην παιδεία, στον πολιτισμό, στην πρόνοια για την υγεία, στις υπηρεσίες προς τις μικρομεσαίες επιχειρήσεις, στις μεταφορές και στο περιβάλλον. Σημαντικό είναι κυρίως το ότι αναγνωρίσθηκε ο πανευρωπαϊκός χαρακτήρας των σχεδίων αυτών, διότι, όπως λέει δικαιολογημένα ο κ. Hοppenstedt, αν η όλη υπόθεση έχει σαν αποτέλεσμα να χρηματοδοτούμε κατά κάποιον τρόπο μόνο τα ορφανά κάθε κράτους μέλους, τα οποία δεν χρηματοδοτούνται πλέον σε εθνικό επίπεδο, τότε αυτό είναι μια τρύπα στο νερό. Δεν είναι γι' αυτό η Ένωση.
<P>
Γι' αυτό και νομίζω πως τα περιεχόμενα ρυθμίστηκαν πολύ λογικά. Λύθηκε ακόμη και το θέμα του ποιες διατάξεις θα πρέπει να ισχύουν για τη λήψη αποφάσεων. Aναγνωρίζονται οι θεσμικές θεμελιώδεις αρχές της Συνθήκης, αλλά υπάρχει και αρκετή ευελιξία στη διαχείριση των σχεδίων, και ιδιαίτερα στο θέμα του πώς μπορεί κανείς να την αλλάξει ενδεχομένως.
<P>
Nομίζω πως η λύση που βρήκαμε, επιτρέπουν και στους δύο, στο Kοινοβούλιο και στην Eπιτροπή, να αξιολογούν και εμπειρίες. Παράλληλα, είναι πολύ σημαντικό να βάλουμε τα πράγματα σε μια σωστή χρονική σειρά, και επιδοκιμάζω αυτό που είπε ο κ. Hοppenstedt. Θέλω εδώ να καταθέσω και πάλι επισήμως στα πρακτικά, αυτό που ήδη είπα κατά τη διαδικασία του συμβιβασμού. Eίμαστε πρόθυμοι να συντάξουμε μια έκθεση, για την υλοποίηση αυτών των κατευθυντήριων γραμμών, και να υποβάλουμε κατάλληλες προτάσεις, ούτως ώστε ο κατάλογος των σχεδίων να μπορέσει να καταστεί επίκαιρος μέχρι τα μέσα του 2000, με τη διαδικασία της συναπόφασης. H πρόταση θα πρέπει να ψηφιστεί τους αμέσως επόμενους 18 μήνες, δηλαδή μέχρι την 31.12.2001, ακριβώς όταν θα λήξει δηλαδή η ισχύς του παρόντος παραρτήματος, ώστε να εξασφαλιστεί η συνέχιση της δράσης χωρίς διακοπή.
<P>
Nομίζω πως μπορούμε να καθορίσουμε, ομόφωνα τώρα, αυτό το χρονοδιάγραμμα, χωρίς να υπάρξουν ιδιαίτερα προβλήματα, μια και 18 μήνες θα πρέπει να αρκούν, ουσιαστικά, για μια διαδικασία συναπόφασης, και κυρίως όταν μπορούμε να αξιολογήσουμε λογικές εμπειρίες.
<P>
Eπιτρέψτε μου να κάνω και δύο ακόμη παρατηρήσεις: O ασκών την προεδρία Πρόεδρος πίσω μου και η Aντιπρόεδρος κ. Fontaine μπροστά μου, ας είναι μαζί μου επιεικείς για το ότι θα απευθυνθώ προσωπικά σ' αυτούς. H Eπιτροπή έρχεται εδώ από το πιο μακρινό κτήριο, πράγμα που είναι μια πολύ καλή φυσική άσκηση. Aλλά στη συνέχεια περνάμε μέσα απ' αυτή τη γαλαρία, και οι εικόνες που κρέμονται εκεί, προκαλούν πολιτιστικό σοκ. Aπό την αρχή, μόλις και μετά βίας μπορούσαμε να ανεχθούμε το θέαμα, αλλά όσο πάει γίνεται και χειρότερο. H Eπιτροπή είναι ευχαρίστως διατεθειμένη να βάλει ένα μέλος της, για να σχηματιστεί ένα είδος επιτροπής, η οποία θα αποφασίζει κατά πόσον μια σειρά εικόνων αξίζει να απολαμβάνει της προστασίας του Kοινοβουλίου. Tέχνη δεν είναι το να κάθεται κάποιος και να βάζει μερικές πινελιές σ' ένα πίνακα - αυτό το κάνω άλλωστε κι εγώ τις ελεύθερες ώρες μου - γι' αυτό και επιτρέπω στον εαυτό μου να εκφράσει άποψη. Συνεπώς, θα θεωρούσα τον εαυτό μου ικανό να συμμετάσχει σε μια τέτοια επιτροπή. Ίσως να μπορεί να γίνει κάτι τέτοιο. Aυτή, φυσικά, δεν είναι μια σοβαρή παρατήρηση, αλλά υποσχέθηκα στον Πρόεδρο να καλύψω το χρόνο μέχρι τις 17.30, μέχρι την Ώρα των Eρωτήσεων.
<P>
H δεύτερη παρατήρησή μου είναι κάπως πιο σοβαρή. Γνωρίζω ότι σύντομα το Kοινοβούλιο, σ' ένα τριήμερο σεμινάριο στις Bρυξέλλες, δηλαδή σ' ένα σεμινάριο που θα διαρκέσει πάρα πολύ, θα εξετάσει το ποιες εμπειρίες μπορούμε να αποκτήσουμε από τη διαδικασία συνδιαλλαγής. Ήταν πολύ ευγενικό από μέρους σας να με προσκαλέσετε. Θα έλθω, λοιπόν.
<P>
Mπορώ όμως, από τώρα κιόλας, να εκθέσω προσωρινά τις εντυπώσεις μου, με βάση του τι έγινε εδώ. Oι διαδικασίες στις οποίες έλαβα μέρος εγώ, εξελίσσονταν πάντα - με εξαίρεση την παρούσα - κατά τρόπο που να εξαντλείται τελείως ο χρόνος και η προθεσμία που υπήρχε. Στην αρχή εκφράζονταν θέσεις για τις οποίες όλοι ήξεραν, τόσο από τη μεριά του Kοινοβουλίου όσο και από τη μεριά του Συμβουλίου, ότι σε τελική ανάλυση ήταν απαράδεκτες, είτε για τη μία είτε για την άλλη μεριά. Eίναι κάτι παρόμοιο μ' αυτό που γίνεται στις συλλογικές διαπραγματεύσεις. H μια μεριά έρχεται και λέει, θέλουμε αύξηση μισθών 5 % και η άλλη λέει, μπορούμε να αντέξουμε το πολύ-πολύ ένα 2 %, και τότε μάλιστα μερικές επιχειρήσεις θα κηρύξουν πτώχευση. Kαι μετά απ' αυτά συμφωνούν στο 3, 5 %. Όλοι το γνωρίζουν αυτό απ' την αρχή, κι εδώ επίσης όλοι γνωρίζουν, ότι οι αρχικές θέσεις είναι κατά κάποιον τρόπο θεατρινισμοί, οι οποίοι εγκαταλείπονται μόλις φανεί κάπου το σύνθημα για λογικές συμβιβαστικές λύσεις, κι αυτό το σύνθημα το δίνει συχνά η Eπιτροπή. Φυσικά και μπορεί να γίνεται έτσι, και πιθανόν να είναι αναπόφευκτο. Mόνο που αν αυτό διαρκεί όλο το χρονικό διάστημα και πρέπει να συνεδριάσει κανείς τρεις φορές - και οι δύο συνεδριάσεις είναι τελείως περιττές, επειδή μόνον αμοιβαίες κατηγορίες εκτοξεύονται - τότε ο χρόνος μας - ο δικός σας, ο χρόνος της Eπιτροπής και ο χρόνος του Συμβουλίου - είναι κρίμα να πηγαίνει έτσι χαμένος.
<P>
Γι' αυτό, κυρία Fontaine, η συνεδρίαση που διευθύνατε, ήταν μια αξιέπαινη εξαίρεση. Διήρκεσε βέβαια μια ολόκληρη ημέρα, αλλά είναι προτιμότερο για μένα να διαρκεί μια μέρα και να καταλήγει σ' ένα αποτέλεσμα, παρά, ύστερα από τρεις ή τέσσερις ώρες, να απέρχεται κανείς, κι όλοι να ισχυρίζονται «τους δώσαμε όμως, πάλι να καταλάβουν». Στην πραγματικότητα, δεν έχει γίνει τίποτε. Aν θέλει να κάνει κανείς κάτι, τότε θα 'πρεπε ίσως να φτιάξει τη διαδικασία κατά τέτοιον τρόπο ώστε εν ανάγκη να γνωστοποιούνται τέτοιες τυπικές θέσεις μεμονωμένων ατόμων. Aυτοί το κάνουν σαν τους αγγελιαφόρους; δίνουν το έγγραφο, ηχούν οι σάλπιγγες και μετά απέρχονται. Όταν αργότερα το πράγμα γίνει σοβαρό, τότε έρχονται οι πραγματικοί ήρωες, κάθονται και κοιτάζουν να καταλήξουν σ' ένα αποτέλεσμα, μέσα σε μια μέρα. Aυτό κατά τη γνώμη μου, θα ήταν το καλύτερο.
<P>
Στην προκειμένη περίπτωση, τα πράγματα ήταν πολύ δύσκολα. Kαι από τυπική και από ουσιαστική άποψη, τα πράγματα δεν ήταν απλά. Oμολογώ πως και για το Συμβούλιο δεν ήταν εύκολο να δεχθεί αυτή την καινούρια ιδέα με τις δορυφορικές επικοινωνίες. Tο Kοινοβούλιο είχε μεγάλα προβλήματα με τα θεσμικά θέματα, και η Eπιτροπή είχε μεγάλα προβλήματα στο να διατηρήσει την ευελιξία της, η οποία είναι οπωσδήποτε απαραίτητη, ειδικά σ' αυτόν τον ταχέως αναπτυσσόμενο τεχνικό τομέα. Ήταν συνεπώς πολύπλοκο το θέμα, όπως ακριβώς και οι διαπραγματεύσεις με το Mαρόκο για τις ντομάτες. Kι αυτός ο τομέας είναι πολύπλοκος, και απ' αυτή την άποψη πετύχαμε ένα πολύ καλό αποτέλεσμα. Θα ήθελα να εκφράσω τις ευχαριστίες μου και πάλι προς το Kοινοβούλιο και, κύριε Πρόεδρε, ελπίζω να έπαιξα καλά το ρόλο μου, προς ικανοποίησή σας.

<SPEAKER ID=135 LANGUAGE="DE" NAME="Rόbig">
Θα ήθελα να υποβάλω μια ερώτηση ακόμη προς τον Eπίτροπο Bangemann: O τομέας των τηλεπικοινωνιών υποδιαιρείται: σε Hardware, Software και Manware. Ποια θα είναι η εξέλιξη στο μέλλον; Πού θα ρίξετε το βάρος, ώστε και στο μέλλον να μπορέσετε να διαμορφώσετε, με τόση επιτυχία, τον τομέα αυτό;

<SPEAKER ID=136 NAME="Bangemann">
Θα είμαι πολύ σύντομος. Θα δούμε, στο μέλλον, ότι όλοι αυτοί οι διαχωρισμοί με τους οποίους δουλεύουμε σήμερα, πιθανώς να εξομαλυνθούν. Aυτό σημαίνει ότι θα προκύψουν ολόκληρα συστήματα, στα οποία δε θα μπορεί πια κανείς να διακρίνει ποιο είναι το hardware, ποια είναι η υποδομή, ποιο είναι το περιεχόμενο, το software. Aυτό σημαίνει πως υποθέτουμε ότι, στο μέλλον, δε θα μπορούμε να δουλέψουμε με τους διαχωρισμούς με τους οποίους δουλεύουμε σήμερα, αλλά θα πρέπει να αναπτύξουμε τελείως καινούριες μεθόδους. Δουλεύουμε όμως πάνω σ' αυτό, και σύντομα θα σας πούμε περισσότερα επί του θέματος, υπό την χαρακτηριστική λέξη «σύγκλιση».

<SPEAKER ID=137 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=14>
Ώρα των Ερωτήσεων (Επιτροπή)
<SPEAKER ID=138 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων (Β4-0165/97). Θα εξετάσουμε ερωτήσεις προς την Επιτροπή.
<P>
Πριν περάσουμε στο θέμα μας, μου ζητά το λόγο η κ. Garcνa Arias για ένα ζήτημα επί της διαδικασίας.

<SPEAKER ID=139 LANGUAGE="ES" NAME="Garcνa Arias">
Κύριε Πρόεδρε, θα ήθελα να ρωτήσω κάτι σχετικά με ένα ζήτημα επί της διαδικασίας πριν ξεκινήσουμε.
<P>
Ένας από τους Επιτρόπους που εμφανίζονται σήμερα είναι ο κ. van Miert. Νομίζω ότι προτιμώνται οι ερωτήσεις που έχουν σχέση ακριβώς με τον Επίτροπο. Επομένως, αυτό που δεν καταλαβαίνω είναι γιατί το Κοινοβούλιο θεωρεί ότι οι ερωτήσεις Αριθ. 77 εξ' ονόματός μου και αριθ. 78 που υπέβαλε ο κ. Joan Colom i Naval, σχετικά με τη συμβατότητα της νομοθεσίας περί αποκωδικοποιητών τηλεόρασης, δεν περιλαμβάνονται στην ομάδα ερωτήσεων για τον κ. van Miert αλλά έχουν εγγραφεί μεταξύ άλλων ερωτήσεων.
<P>
Ο κ. van Miert ασχολείται με αυτό το ζήτημα όπως και ο κ. Bangemann.
<P>
Επομένως, κύριε Πρόεδρε, νομίζω ότι αυτές οι ερωτήσεις πρέπει να περιληφθούν στη συζήτηση με τον κ. van Miert, διότι με το ζήτημα που αναφέρεται στις δύο αυτές ερωτήσεις ασχολείται και ο κ. van Miert.

<SPEAKER ID=140 NAME="Πρόεδρος">
Κυρία Garcνa Arias, αν το επιθυμείτε, όταν θα παρευρίσκεται ο Επίτροπος, θα σας δώσω το λόγο, θα πρέπει όμως να σας εξηγήσω ότι η επιλογή των ερωτήσεων που απευθύνονται προς τους Επιτρόπους δεν πραγματοποιείται από το Κοινοβούλιο, αλλά από την Επιτροπή. Η Επιτροπή θεωρεί, μη συμφωνώντας με την άποψή σας, ότι η ερώτησή σας δεν αντιστοιχεί στον τομέα αρμοδιοτήτων του κ. van Miert, αλλά του κ. Bangemann. Το Κοινοβούλιο δεν έχει αρμοδιότητα να μεταβάλλει αυτά που εμπίπτουν στον τομέα αρμοδιότητας της Επιτροπής.

<SPEAKER ID=141 LANGUAGE="ES" NAME="Garcνa Arias">
Κύριε Πρόεδρε, είδαμε επανειλημμένως στον ισπανικό τύπο ποιας μεταχείρισης έτυχε το εν λόγω θέμα, με τρόπο ανεπίσημο ή άμεσο, είτε από τον Επίτροπο Bangemann, είτε από τον Επίτροπο van Miert.
<P>
Θα σας παρακαλούσα, κύριε Πρόεδρε, αν και μου λέτε ότι η Επιτροπή είναι η αρμόδια για την κατανομή των ερωτήσεων, να βοηθήσετε και τους δύο βουλευτές, διότι όταν υποβάλαμε αυτές τις ερωτήσεις, επιθυμούσαμε να τις θέσουμε στον κ. van Miert, ανεξάρτητα από το ότι επιθυμούμε να υποβάλουμε παρόμοιες ερωτήσεις και στον κ. Bangemann.

<SPEAKER ID=142 NAME="Πρόεδρος">
Κυρία Garcνa Arias, υπάρχει συμφωνία μεταξύ των δύο θεσμικών οργάνων, σύμφωνα με την οποία η διάταξη των ερωτήσεων αποφασίζεται από τον Πρόεδρο του Κοινοβουλίου, αλλά σε ποιον αντιστοιχεί να απαντήσει εναπόκειται στην Επιτροπή.

<SPEAKER ID=143 NAME="Πρόεδρος">
Ερώτηση Αριθ. 30 που υπέβαλε η κ. Laura Gonzαlez Αlvarez (H-0339/97):
<P>
Θέμα: Αναστολή της διαδικασίας κατά των ΗΠΑ για το νόμο Helms-Burton στο πλαίσιο της Παγκόσμιας Οργάνωσης Εμπορίου (ΠΟΕ)
<P>
Μπορεί η Επιτροπή να μας ενημερώσει για τους λόγους για τους οποίους ανεστάλη στην ΠΟΕ η διαδικασία κατά των ΗΠΑ λόγω της εφαρμογής του Helms-Burton;
<P>
Έλαβε υπόψη της η Επιτροπή τα ψηφίσματα του Ευρωπαϊκού Κοινοβουλίου για το νόμο Helms-Burton;
<P>
Γνωρίζει η Επιτροπή το γεγονός ότι ένας ισπανός επιχειρηματίας έχει φυλακιστεί στις ΗΠΑ βάσει του νόμου αυτού;

<SPEAKER ID=144 NAME="Brittan, Sir Leon">
Δοθείσης της συνεννόησης που επετεύχθη μεταξύ της Επιτροπής και των Ηνωμένων Πολιτειών και των δεσμεύσεων που ανέλαβαν σύμφωνα μ' αυτήν οι Ηνωμένες Πολιτείες, το Συμβούλιο συμφώνησε ότι οι τρέχουσες διαδικασίες στον ΠΟΕ αναφορικά με το νόμο Libertad των Χελμς-Μπάρτον θα ανασταλούν αλλά, εάν αναληφθεί δράση κατά ευρωπαϊκών επιχειρήσεων ή ευρωπαίων πολιτών σε εκτέλεση του νόμου Libertad ή του νόμου για τις κυρώσεις κατά της Λιβύης και του Ιράν, ή δεν χορηγηθούν οι απαλλαγές που αναφέρονται στη συνεννόηση, η Επιτροπή θα ζητήσει την επανέναρξη των διαδικασιών στον ΠΟΕ οι οποίες εν συνεχεία θα ακολουθήσουν τη φυσιολογική τους πορεία. Η Επιτροπή πάντοτε λαμβάνει υπόψη της τα ψηφίσματα του Ευρωπαϊκού Κοινοβουλίου όταν εκπονεί την πολιτική της. Η Επιτροπή γνωρίζει για τη σύλληψη ενός ισπανού πολίτη, προφανώς σύμφωνα με το νόμο για τη διεξαγωγή εμπορίου με τον εχθρό. Ο νόμος αυτός υπήρχε πριν από το νόμο Χελμς-Μπάρτον.

<SPEAKER ID=145 LANGUAGE="ES" NAME="Gonzαlez Αlvarez">
Κύριε Επίτροπε, πράγματι απαντήσατε σχεδόν στις ερωτήσεις που σας υποβάλαμε, θα ήθελα όμως να σας πω δύο πράγματα και να σας θέσω άλλη μία ερώτηση.
<P>
Κατ' αρχήν, πιστεύω ότι μια σημαντική μερίδα αυτού του Κοινοβουλίου -και μάλιστα και της κοινής γνώμηςχαιρέτισε την απόφαση της Ευρωπαϊκής Επιτροπής όταν, σε μια αξιέπαινη κίνηση ανεξαρτησίας, υπέβαλε καταγγελία στον Παγκόσμιο Οργανισμό Εμπορίου.
<P>
Πιστεύω ότι πολλοί τη χαιρετίσαμε, διότι θεωρούσαμε ότι, για πρώτη φορά, η Ευρωπαϊκή Ένωση σήκωνε κεφάλι σε μια απόφαση των Ηνωμένων Πολιτειών η οποία παραβίαζε σαφώς το διεθνές Δίκαιο. Θεωρούμε ότι ο νόμος Χελμς-Μπάρτον όχι μόνο παραβιάζει το διεθνές Δίκαιο, αλλά είναι και ένας νόμος χωρίς ηθική.
<P>
Φαίνεται ότι η συμφωνία αυτή με τις Ηνωμένες Πολιτείες γίνεται στη βάση παγώματος του τρίτου τίτλου και στη βάση πιθανής αναθεώρησης από πλευράς του Κογκρέσου των Ηνωμένων Πολιτειών -να υπενθυμίσουμε ότι διαθέτει ρεπουμπλικανική πλειοψηφία- του τέταρτου τίτλου.
<P>
Είστε βέβαιος ότι θα γίνει αυτή η αναθεώρηση; Και εν πάση περιπτώσει, δεν αξίζει προστασία ένας Ισπανός επιχειρηματίας που βρίσκεται στη φυλακή, ακριβώς βάσει του νόμου Χελμς-Μπάρτον;

<SPEAKER ID=146 LANGUAGE="EN" NAME="Brittan, Sir Leon">
Καταρχάς θα ήθελα να δηλώσω το πόσο πολύ εκτιμώ την υποστήριξη που παρέχετε στην Επιτροπή και την κατανόηση που δείχνετε. Συμφωνώ πλήρως με την αξιότιμη βουλευτή ότι τόσο ο νόμος Χελμς-Μπάρτον όσο και ο νόμος Ντ'Αμάτο για το Ιράν και τη Λιβύη είναι εντελώς απαράδεκτοι. Αυτός είναι ο λόγος για τον οποίο αναλάβαμε πρωτοφανή δράση όχι μόνο στον ΠΟΕ αλλά και στη νομοθεσία της ΕΕ. Η συνεννόηση μεταξύ της Επιτροπής και των Ηνωμένων Πολιτειών δεν είναι μια τελική φάση αλλά ένα προκαταρκτικό στάδιο. Εάν δεν επιτύχουμε την πρόοδο που ελπίζουμε να επιτύχουμε τότε θα έχουμε κάθε δικαίωμα να επανέλθουμε στον ΠΟΕ. Αυτό είναι κάτι που οπωσδήποτε θα το κάνουμε εάν αναληφθεί δράση κατά ευρωπαϊκών επιχειρήσεων.
<P>
Η συγκεκριμένη περίπτωση της συλλήψεως του κ. Φερέρρο έγινε σύμφωνα με νομοθεσία η οποία προϋπήρχε του νόμου Χελμς-Μπάρτον στο αμερικανικό δίκαιο και η οποία δεν αποτελεί αντικείμενο διαφωνίας μεταξύ ΕΕ και ΗΠΑ. Γνωρίζω ότι η ισπανική κυβέρνηση παρέχει προξενική υποστήριξη στον κ. Φερέρρο και βρίσκεται σε επαφή με το δικηγόρο του.

<SPEAKER ID=147 LANGUAGE="ES" NAME="Garcνa Arias">
Κύριε Επίτροπε, κατάλαβα ότι, σε σχέση με την κατάσταση του Ισπανού επιχειρηματία, αναφέρεστε στην εφαρμογή προγενέστερης νομοθεσίας, από πλευράς των Ηνωμένων Πολιτειών, και στο γεγονός ότι η υπεράσπισή του αντιστοιχεί εν πάση περιπτώσει αποκλειστικά στην ισπανική Κυβέρνηση.
<P>
Η ερώτησή μου είναι: Δεν νομίζετε ότι, στα πλαίσια των ευρωπαϊκών αρμοδιοτήτων, ο Ευρωπαίος αυτός πολίτης -που βρίσκεται φυλακισμένος ακριβώς λόγω περιορισμών του διεθνούς εμπορίου- θα άξιζε επίσης την υποστήριξη της Ευρωπαϊκής Επιτροπής, και εν πάση περιπτώσει του Ευρωπαϊκού Συμβουλίου, εφόσον πρόκειται ακριβώς για έναν Ευρωπαίο πολίτη;

<SPEAKER ID=148 LANGUAGE="EN" NAME="Brittan, Sir Leon">
Μπορώ να το κατανοήσω και βλέπω ευνοϊκά το σημείο που έθεσε η αξιότιμη βουλευτής και, βεβαίως, έχω κάθε συμπάθεια για τον αναφερόμενο ισπανό πολίτη. Δεν αποτελεί όμως κανόνα να ζητείται η δράση εκ μέρους της Επιτροπής ή του Συμβουλίου των Υπουργών για το κάθε παράπτωμα που διαπράττεται σύμφωνα με δίκαιο διαφορετικό από εκείνο της ΕΕ. Η δράση αυτή αναλαμβάνεται εάν υπάρξει παραβίαση των υποχρεώσεων σύμφωνα με τους κανονισμούς του ΠΟΕ. Καταρχάς θα περίμενε κανείς να τεθεί το ερώτημα στην κυβέρνηση του κράτους μέλους από το οποίο προέρχεται ο υπόψη πολίτης. Μέχρι τώρα δεν υπάρχει ένδειξη ότι έχει γίνει παραβίαση των διεθνών υποχρεώσεων των ΗΠΑ η οποία να κάνει αναγκαία ή απαραίτητη τη δράση εκ μέρους της Ευρωπαϊκής Ένωσης. Μπορώ να εξετάσω τέτοια περίπτωση εάν προκύψει.

<SPEAKER ID=149 NAME="Πρόεδρος">
Ερώτηση Αριθ. 31, που υπέβαλε ο κ. Michael Elliott (H-0334/97):
<P>
Θέμα: Δασμοί σε εισαγωγές
<P>
Θα μπορούσε η Επιτροπή να επιβεβαιώσει ότι, μετά τη θέσπιση ευρωπαϊκής νομοθεσίας για την απαγόρευση της χρήσης ορμονών στην εκτροφή αγροτικών ζώων, οι ΗΠΑ ως αντισταθμιστικό μέτρο εφήρμοσαν πρόσθετους δασμούς σε μια σειρά προϊόντων που εισάγονται από την Ευρωπαϊκή Ένωση στις ΗΠΑ;
<P>
Θα μπορούσε η Επιτροπή να αναφέρει ποια είναι αυτά τα προϊόντα, ποιο είναι το καταβλητέο ποσόν και εάν αυτή η πρακτική έχει αμφισβητηθεί μέσω του ΠΟΕ;

<SPEAKER ID=150 NAME="Marνn">
Κύριε Πρόεδρε, πράγματι την 1η Ιανουαρίου 1989 οι Ηνωμένες Πολιτείες επέβαλαν μονομερώς μια σειρά μέτρων ως αντίποινα, που συνίσταντο στην επιβολή δασμού 100 % επί των εξαγωγών της Ευρωπαϊκής Κοινότητας προς τις Ηνωμένες Πολιτείες βοείου κρέατος, ζαμπόν, μεταποιημένης ή κονσερβαρισμένης ντομάτας, καφέ, ποτών χαμηλής περιεκτικότητας σε αλκοόλ, χυμών φρούτων και ζωοτροφών κατοικιδίων.
<P>
Οι Ηνωμένες Πολιτείες κοστολόγισαν αυτά τα μέτρα σε 97, 2 εκατομμύρια δολάρια.
<P>
Οι Ηνωμένες Πολιτείες εφήρμοσαν δύο μικρές μειώσεις για το ζαμπόν και το χυμό ντομάτας, που ανέρχονταν στο ποσόν των 4, 5 εκατομμυρίων δολαρίων, αφού επετεύχθη συμφωνία το 1989 με την οποία επιτρεπόταν η εξαγωγή βοείου κρέατος χωρίς ορμόνες από τις Ηνωμένες Πολιτείες προς την ΕΚ.
<P>
Στις 17 Απριλίου 1996, η Ευρωπαϊκή Επιτροπή ζήτησε να πραγματοποιηθούν διαβουλεύσεις, στα πλαίσια του ΠΟΕ, σχετικά με τα μέτρα αντιποίνων των Ηνωμένων Πολιτειών, βασιζόμενη στο ότι τα εν λόγω μέτρα ήταν αντίθετα με τις υποχρεώσεις τους απέναντι στον Οργανισμό αυτόν.
<P>
Στη συνέχεια, και εφόσον οι εν λόγω διαβουλεύσεις δεν προχώρησαν, η Επιτροπή ζήτησε να συσταθεί μια ομάδα εμπειρογνωμόνων. Οι Ηνωμένες Πολιτείες απέσυραν τα μονομερή μέτρα αντιποίνων στις 15 Ιουλίου 1996.

<SPEAKER ID=151 LANGUAGE="EN" NAME="Elliott">
Είμαι ευγνώμων προς τον Επίτροπο για την απάντησή του αλλά τις τελευταίες ημέρες έχουμε πληροφορηθεί ότι φαίνεται πως η επιτροπή του ΠΟΕ θα καταλήξει σε απόφαση κατά της Επιτροπής σχετικά με τη διαμαρτυρία που υπέβαλαν οι ΗΠΑ για το θέμα των εισαγωγών στην ΕΕ κρεάτων που περιέχουν ορμόνες. Πιστεύω ότι η συντριπτική πλειοψηφία του Κοινοβουλίου τούτου επιθυμεί όπως η Επιτροπή ασκήσει προσφυγή κατά της εκπληκτικής αυτής αποφάσεως. Επομένως ερωτώ την Επιτροπή σε ποιες ενέργειες θα προβεί για να προσφύγει έναντι κάποιας τέτοιας αποφάσεως του ΠΟΕ. Δεύτερον, όταν θα γίνουν οι διαπραγματεύσεις για τις αλλαγές στη ΓΣΔΕ, θα εξασφαλίσει άραγε η Επιτροπή την κατάλληλη προστασία της υγείας των ευρωπαίων πολιτών και του ζωικού κεφαλαίου τους καθώς και τη μη υποβολή τους στο είδος των εμπορικών πιέσεων που φαίνεται ότι ασκούνται από τις Ηνωμένες Πολιτείες κάτω από την κάλυψη της ΓΣΔΕ;

<SPEAKER ID=152 LANGUAGE="ES" NAME="Marνn">
Κύριε Πρόεδρε, όσον αφορά τη δεύτερη ερώτηση, η θέση της Ευρωπαϊκής Επιτροπής είναι πολύ γνωστή.
<P>
Είμαστε υπέρ της ανάπτυξης και της ενίσχυσης του Παγκόσμιου Οργανισμού Εμπορίου, ως γενική αρχή, και βεβαίως θεωρούμε ότι οι μηχανισμοί που προβλέπονται από τον Οργανισμό αυτόν είναι εκείνοι που μπορούν να μας επιτρέψουν να βρούμε μια λύση για το πρόβλημα που επισημαίνετε. Και βεβαίως, σε αυτόν τον περίπλοκο κόσμο των εμπορικών σχέσεων, η Ευρωπαϊκή Ένωση, κύριε Elliott, κάποιες φορές θα κερδίσει και κάποιες άλλες θα χάσει. Αυτοί είναι οι κανόνες του παιχνιδιού και ελπίζω ότι το δικό μας δεν σας ξαφνιάζει.
<P>
Πέραν αυτού, δεν υπάρχει αμφιβολία ότι στον Παγκόσμιο Οργανισμό Εμπορίου θα πρέπει να λαμβάνονται υπόψη όχι μόνο τα ζητήματα που αφορούν το ελεύθερο εμπόριο, αλλά βεβαίως και εκείνα που μπορούν να επηρεάσουν, κυρίως, ορισμένα θέματα σχετικά με τα οποία η ευρωπαϊκή κοινή γνώμη είναι πολύ ευαισθητοποιημένη, και τα οποία βεβαίως αφορούν ζητήματα τόσο σημαντικά όπως η υγεία των καταναλωτών.

<SPEAKER ID=153 NAME="Πρόεδρος">
Ερώτηση Αριθ. 32 που υπέβαλε η κ. Concepciσ Ferrer (H-0325/97):
<P>
Θέμα: Ελεύθερη κυκλοφορία και μεταφορά γεωργικών προϊόντων στην Ευρωπαϊκή Ένωση
<P>
Κατά τα τελευταία έτη ομάδες Γάλλων γεωργών πραγματοποίησαν επιθέσεις εναντίον φορτηγών αυτοκινήτων που μετέφεραν ισπανικά οπωροκηπευτικά προϊόντα - κυρίως φράουλες - σε διαμετακόμιση προς χώρες της Ευρωπαϊκής Ένωσης.
<P>
Εχει προβεί η Επιτροπή σε ενέργειες για να αποφευχθούν εφέτος νέες επιθέσεις αυτού του τύπου και να υπάρξουν εγγυήσεις ότι το γαλλικό κράτος θα σεβαστεί τα άρθρα 5 και 7 της Συνθήκης για την Ίδρυση της ΕΕ που εξασφαλίζουν την ελεύθερη κυκλοφορία των εμπορευμάτων στην εκάστοτε εθνική επικράτεια και στην ΕΕ;

<SPEAKER ID=154 NAME="Marνn">
Κύριε Πρόεδρε, κυρία Ferrer, δυνάμει των άρθρων 5 και 30 της Συνθήκης, είναι ευθύνη των Κρατών μελών να θεσπίζουν τα απαραίτητα μέτρα προκειμένου να εξασφαλίσουν ότι δεν θα γίνονται ενέργειες ιδιωτών που μπορεί να βλάψουν την καλή λειτουργία της εσωτερικής αγοράς και την ελεύθερη κυκλοφορία των εμπορευμάτων.
<P>
Απαντώντας τώρα ακριβέστερα, και αφού κατέστησα σαφή την αρχή, στην ερώτηση που υποβάλατε σχετικά με τα οπωροκηπευτικά από την Ισπανία, και συγκεκριμένα τις φράουλες που μεταφέρονται μέσω Γαλλίας, η Επιτροπή, ασκώντας τις αρμοδιότητές της και ακριβώς διότι οι γαλλικές αρχές απείχαν από το να παρέμβουν προκειμένου να θέσουν τέλος στις επαναλαμβανόμενες ακρότητες που διέπραττε μια ομάδα αγροτών εναντίον γεωργικών προϊόντων άλλων Κρατών μελών, και στην προκειμένη περίπτωση της προς Νότον γείτονος, προσέφυγε στη διαδικασία παραβίασης προκειμένου η Γαλλική Δημοκρατία να σέβεται τις υποχρεώσεις που της αναλογούν.
<P>
Αυτήν τη στιγμή, αναμένουμε την απόφαση του Δικαστηρίου του Λουξεμβούργου.
<P>
Η Επιτροπή χρησιμοποίησε άρα το μοναδικό νομικό μέσον που της επιτρέπει η Συνθήκη, και βεβαίως η Επιτροπή πρέπει να περιμένει να εκδοθεί η απόφαση. Η αναμονή αυτή, πιστέψτε με, είναι υποχρεωτική, αλλά δεν σημαίνει σε καμία περίπτωση ότι είναι παθητική, εφόσον η Επιτροπή, λογικά, αποδίδει μεγάλη προσοχή στην ανάπτυξη της περιόδου εμπορίας των οπωροκηπευτικών, με σκοπό ακριβώς να ευαισθητοποιήσει τις γαλλικές αρχές, ανεξάρτητα από την έκδοση καταδικαστικής απόφασης του Δικαστηρίου -κάτι που θα συνεπάγεται μια σειρά νομικών κυρώσεων, καθώς και οικονομικών- υπέρ εκείνων που υπέστησαν αυτού του είδους τις επιθέσεις, και αναμένουμε απλώς, στα πλαίσια αυτής της συνεργασίας, μια πολύ πιο θετική στάση από πλευράς των γαλλικών αρχών.

<SPEAKER ID=155 LANGUAGE="ES" NAME="Ferrer">
Κύριε Επίτροπε, είναι βέβαιο ότι στην προκειμένη περίπτωση οι αρμοδιότητες της Επιτροπής είναι περιορισμένες. Πράγματι, έπραξε ήδη αυτό που έπρεπε να πράξει. Ωστόσο, το θέμα βρίσκεται δύο χρόνια στο Δικαστήριο. Στο μεταξύ, εξακολούθησαν να καίγονται φορτηγά, οι μεταφορείς φρούτων, και κυρίως φράουλας, εξακολούθησαν να αποτελούν στόχο βιαιοτήτων διασχίζοντας τα σύνορα. Φέτος, δυστυχώς, οι επιθέσεις επαναλείφθηκαν: ένα φορτηγό κατελήφθη εξ εφόδου. Και βεβαίως, αυτό που πραγματικά θα σας ζητούσα, εξ ονόματος εκείνων που επίσης απευθύνθηκαν στην Επιτροπή ζητώντας της να αποδώσει προσοχή στο θέμα, της Ομοσπονδίας Παραγωγών και Εξαγωγέων Οπωροκηπευτικών, είναι όχι μόνο να επαγρυπνείτε σχετικά με αυτό το ζήτημα, αλλά επίσης -και σας το ζητώ επίμονα- να προσπαθήσετε το Συμβούλιο να θέσει τέλος σε αυτήν τη σειρά μέτρων που δίνουν μια τόσο αρνητική εικόνα για την ευρωπαϊκή οικοδόμηση.

<SPEAKER ID=156 LANGUAGE="ES" NAME="Marνn">
Σας επιβεβαιώνω ότι, πράγματι, η Επιτροπή πληροφορήθηκε πως στις 24 του περασμένου Απριλίου, ένα φορτηγό, με 21.000 τόνους ντομάτας, κρατήθηκε και δέχτηκε επίθεση στον αυτοκινητόδρομο μεταξύ Αβινιόν και Μασσαλίας. Η Επιτροπή ήρθε αμέσως σε επαφή με τις γαλλικές αρχές. Εντούτοις, θα πρέπει να πω -εν ονόματι της αλήθειας και της ισορροπίας- ότι, ανάλογα με το πώς θα αποφασίσει το Δικαστήριο, κάτι που λογικά θα αποτελέσει νομολογία, κυρία Ferrer, όπως λέει η παράδοση, τα προηγούμενα που υπάρχουν όσον αφορά το Δικαστήριο -εδώ πρέπει να είμαι όσο το δυνατόν ουδέτερος, αλλά αυτό είναι μια πραγματικότητα- κατά κανόνα, ανάλογα με την απόφαση, μπορεί πράγματι να επιτραπεί σε όλους τους θιγομένους να απευθυνθούν στο Κράτος που είναι ας το πούμε υπεύθυνο για τις ζημίες που υπέστησαν στην εθνική του επικράτεια για να ζητήσουν την ανάλογη αποζημίωση.
<P>
Πράγματι, θα πρέπει να επισημάνω ότι, ανεξάρτητα από το ότι δεν πρέπει ποτέ να πραγματοποιούνται επιθέσεις, το βέβαιο και η αλήθεια είναι ότι το Κράτος όπου συμβαίνουν οι επιθέσεις ικανοποιεί συστηματικά όλες τις αιτήσεις αποζημίωσης.

<SPEAKER ID=157 LANGUAGE="EN" NAME="Watson">
Ο Επίτροπος λέει ότι οι πολίτες μπορούν να ζητήσουν αποζημίωση αλλά θα γνωρίζει την κατάσταση των βρετανών οδηγών φορτηγών που αποκλείστηκαν από την απεργία των γάλλων οδηγών φορτηγών. Τότε είχε επιτευχθεί συμφωνία για την παροχή αποζημιώσεων. Είχε συμφωνηθεί ότι αποζημιώσεις ποσού μικρότερου των 250 λιρών ημερησίως θα εγίνοντο δεκτές χωρίς αμφισβήτηση. Είχε επίσης συμφωνηθεί ότι οι αιτήσεις και τα αποδεικτικά στοιχεία θα ήταν στα αγγλικά. Τώρα όμως οι γαλλικές αρχές επιμένουν στην ανάλυση των μικρών αποζημιώσεων και επιμένουν όπως οι αιτήσεις υποβάλλονται στα γαλλικά.
<P>
Εδώ γίνονται διακρίσεις κατά των άγγλων οδηγών φορτηγών και θα ήθελα να ρωτήσω τον Επίτροπο ποιες δράσεις θα αναλάβει η Επιτροπή για να διασφαλίσει ότι η γαλλική κυβέρνηση δεν θα καθυστερεί τις διαδικασίες με πολύπλοκες απαιτήσεις καθώς και εάν θα αναλάβει ενώπιον του Σώματος υποχρεώση ότι θα παρέμβει στις γαλλικές αρχές για να διασφαλίσει την απονομή δικαιοσύνης τόσο στους βρετανούς όσο και στους ισπανούς οδηγούς φορτηγών.

<SPEAKER ID=158 LANGUAGE="ES" NAME="Marνn">
Θα πρέπει να επιμείνω στο ότι το Δικαστήριο δεν έχει ακόμη λάβει απόφαση. Υπάρχουν όμως μια σειρά αποφάσεις του Δικαστηρίου σύμφωνα με τις οποίες, αν υπάρξει παραβίαση της κοινοτικής νομοθεσίας από ένα Κράτος μέλος, μπορεί να κατατεθεί αγωγή εναντίον του εν λόγω Κράτους μέλους ενώπιον ενός εθνικού δικαστηρίου και να εισπραχθεί η ανάλογη αποζημίωση. Επιπλέον, σύμφωνα με το γαλλικό Δίκαιο, το γαλλικό Κράτος είναι υπεύθυνο για τις ζημίες που υπέστησαν πρόσωπα ή αγαθά συνεπεία χρήσης βίας στη διάρκεια διαδηλώσεων ή συγκεντρώσεων. Επομένως, είναι δυνατή αυτού του είδους η αίτηση από πλευράς των Βρετανών φορτηγατζήδων. Δεν θεωρώ ότι πρόκειται για πράξη διάκρισης οι αιτήσεις στη Γαλλία να υποβάλλονται στα γαλλικά· πρόκειται για το εθνικό Δίκαιο της Γαλλίας και θεωρώ εντελώς λογικό οι αιτήσεις αποζημίωσης...
<P>
(Διακοπή για τεχνικούς λόγους)

<SPEAKER ID=159 NAME="Πρόεδρος">
Ένα λεπτό, κύριε Marνn. Φαίνεται πως υπάρχει κάποιο τεχνικό πρόβλημα στην καμπίνα της αγγλικής διερμηνείας. Και θα πρέπει να περιμένουμε ώσπου να επιλυθεί. Ας μην ξεχνάμε ότι οι Αγγλοι έχουν την αγγλική ασθένεια, να μη γνωρίζουν άλλη γλώσσα εκτός από τη δική τους.
<P>
(Γέλια)
<P>
(Η συνεδρίαση διακόπτεται από τις 5.45 μ.μ. ως τις 6 μ.μ.)

<SPEAKER ID=160 NAME="Πρόεδρος">
Καθώς βλέπω ότι ο κ. Marνn επωφελήθηκε από τη διακοπή για να απαντήσει απ' ευθείας σε ορισμένους βουλευτές, δίνω το λόγο στην κ. Hardstaff.

<SPEAKER ID=161 LANGUAGE="EN" NAME="Hardstaff">
Η ερώτησή μου ήταν παρόμοια με εκείνη του κ. Watson και ο Επίτροπος είχε την καλωσύνη να έρθει εδώ και να μου εξηγήσει ιδιαιτέρως. Επομένως, δεν έχω ερώτηση.

<SPEAKER ID=162 NAME="Πρόεδρος">
Δεδομένου ότι οι συντάκτες τους απουσιάζουν, οι ερωτήσεις Αριθ. 33 και 34 καταπίπτουν.
<P>
Ερώτηση Αριθ. 35 που υπέβαλε η κ. Marνa Izquierdo Rojo (H-0303/97):
<P>
Θέμα: Απόδοση ιδιαίτερης προσοχής στο Βόρειο Μαρόκο
<P>
Η οικονομική και κοινωνική κατάσταση στο Βόρειο Μαρόκο επιδεινώνεται όλο και περισσότερο, ενώ οι υποσχέσεις για επικείμενη περιφερειακή ανάπτυξη και ευρωμεσογειακές επενδύσεις δεν καταφέρνουν να καθησυχάσουν τον επικρατούντα σκεπτικισμό.
<P>
Τί επενδύσεις πραγματοποιήθηκαν τα τελευταία τρία χρόνια; Πότε προβλέπεται να υλοποιηθεί η εθνική οδός Tanger-Oujda που η κατασκευή της αναμένεται από μακρού να είναι απαραίτητη για την οικονομική ανάπτυξη της περιοχής; Γνωρίζει η Επιτροπή ότι οι λίγες σημαντικές επιχειρήσεις που υπάρχουν στην περιοχή κλείνουν; Τί χρονοδιάγραμμα έχουν τα έργα που θα γίνουν με χρηματοδοτήσεις της ΕΕ; Τί έργα προβλέπεται να γίνουν στα αμέσως επόμενα χρόνια;

<SPEAKER ID=163 NAME="Marνn">
Η Επιτροπή, μέσω των προγραμμάτων της, αποδίδει μεγάλη προσοχή στην οικονομική και κοινωνική ανάπτυξη των βορείων επαρχιών του Μαρόκου, σύμφωνα με την προτεραιότητα που παρέχεται σε αυτό το θέμα από τις ίδιες τις μαροκινές αρχές. Μεταξύ 1993 και 1996 η Ένωση χρηματοδότησε σχέδια αξίας 118 εκατομμυρίων Ecu. Σε αυτά θα πρέπει να προστεθούν τα δάνεια της Ευρωπαϊκής Τράπεζας Επενδύσεων, τα οποία ανήλθαν κατά την ίδια περίοδο σε 267 εκατομμύρια, καθώς και 471 εκατομμύρια Ecu που προήλθαν από τα Κράτη μέλη. Δηλαδή, τα τελευταία τρία χρόνια, το συνολικό ποσόν σχεδίων και προγραμμάτων ανήλθε σε 857 εκατομμύρια Ecu, από τα οποία το ένα τρίτο περίπου είναι δάνεια.
<P>
Όσον αφορά την κατασκευή της εθνικής οδού Ταγγέρης-Oujda, που θα μπορούσε να αποτελέσει έναν σημαντικό παράγοντα για τον τερματισμό της απομόνωσης των βορείων επαρχιών, ακόμη δεν έχει οριστεί η ακριβής ημερομηνία έναρξης των έργων.
<P>
Εξάλλου, η Επιτροπή έχει επίγνωση των δυσκολιών που αντιμετωπίζουν οι μαροκινές επιχειρήσεις στην περιοχή, όπως επισημαίνει η αξιότιμη κυρία βουλευτής στην ερώτησή της. Όσον αφορά το χρονοδιάγραμμα των σχεδίων που πρέπει να χρηματοδοτηθούν στις βόρειες επαρχίες του Μαρόκου, καθώς και τα προγράμματα των οποίων η υλοποίηση προβλέπεται για τα επόμενα χρόνια, αυτά καθορίστηκαν στο ενδεικτικό πρόγραμμα 1996-1998 που καταρτίστηκε πρόσφατα με κοινή συμφωνία μεταξύ της Επιτροπής και των μαροκινών αρχών. Το πρόγραμμα αυτό προβλέπει ιδιαίτερα ένα σχέδιο ολοκληρωμένης αγροτικής ανάπτυξης και ένα σχέδιο δημιουργίας βιομηχανικών ζωνών, κάτι που προηγουμένως αποκαλούσαμε πόλους ανάπτυξης. Εξάλλου, θα ξεκινήσουν επίσης στις βόρειες επαρχίες του Μαρόκου διάφορα σχέδια εθνικού χαρακτήρα. Όπως θα διαπιστώσετε, κυρία Izquierdo Rojo, ο όγκος των επενδύσεων υπήρξε πολύ σημαντικός τα τελευταία τρία χρόνια, και όπως σας είπα, στον προγραμματισμό που ολοκληρώθηκε πριν από ένα μήνα, περιλήφθηκε ένα σχέδιο ολοκληρωμένης αγροτικής ανάπτυξης καθώς και η δημιουργία μιας ζώνης βιομηχανικής ανάπτυξης.

<SPEAKER ID=164 LANGUAGE="ES" NAME="Izquierdo Rojo">
Ευχαριστώ πολύ, κύριε Επίτροπε, για την απάντησή σας, όπου συγκεκριμενοποιούνται και τίθενται ορισμένες προτεραιότητες. Εντούτοις, πιστεύω ότι εξακολουθεί να υπάρχει κάποιο πρόβλημα μεταξύ των επενδύσεων που εγκρίνονται και αυτού που εννοείται ως περιφερειακή ανάπτυξη. Η ερώτηση αυτή περιλαμβάνει ένα έντονο αίσθημα που επικρατεί στην περιοχή, και είναι βέβαιο ότι υπάρχει κάποιος σκεπτικισμός, κάποια τρομερή αμφιβολία, μεταξύ εκείνων που θα έπρεπε να είναι οι αποδέκτες, των πολιτών, διότι στην πραγματικότητα δεν έχει ακόμη γίνει αυτή η περιφερειακή ανάπτυξη. Πιστέψτε με, κύριε Αντιπρόεδρε, εμείς μπορούμε να εγκρίνουμε σχέδια στα χαρτιά, αυτό όμως δεν αποτελεί γεγονός. Επομένως, η ερώτηση, που υπεβλήθη σε εντελώς εποικοδομητικά πλαίσια, επιζητεί μια απάντηση σε αυτό το μεγάλο πρόβλημα του συνόλου της ανάπτυξης στη Μεσόγειο, την οποία ξεκινάμε, αλλά χωρίς να μπορούμε να υπολογίζουμε σε πραγματικότητες. Δεν διευκρινίσατε όσο θα επιθυμούσα τα συγκεκριμένα σχέδια, όσον αφορά το χρονοδιάγραμμα. Αυτό είναι που μας λείπει. Εντούτοις, διαπιστώνω ότι υπάρχει σύγκλιση βούλησης, όπως δηλώνετε, μεταξύ της Ευρωπαϊκής Ένωσης και της μαροκινής Διοίκησης, και συνεπώς, αυτό με γεμίζει ικανοποίηση. Αυτό που πρέπει να κάνουμε τώρα είναι να ενημερώσουμε τους πολίτες των βορείων επαρχιών του Μαρόκου ότι αυτό συμβαίνει έτσι, ώστε να συμμεριστούν την ικανοποίησή μας, διότι εκείνοι δεν βλέπουν ακόμη τίποτε από όσα τους έχουμε πει. Και αυτό είναι το πρόβλημα.

<SPEAKER ID=165 LANGUAGE="ES" NAME="Marνn">
Θα πρέπει να σας πω ότι, τουλάχιστον τα σχέδια του 1993-1996 για την υγεία και τον οικογενειακό προγραμματισμό, τη δημιουργία απασχόλησης, τα δασικά οικοσυστήματα, την αγροτική πίστη και αναδιάρθρωση, την καταπολέμηση των ναρκωτικών, το πόσιμο νερό και την εξυγίανση, τις εθνικές οδούς και τους αγροτικούς δρόμους, καθώς και μια μικρή συμμετοχή των ΜΚΟ, συν την παρέμβαση του Ταμείου Γεωργικής Ανάπτυξης και του Εθνικού Ταμείου Αγροτικής Πίστεως, αυτά κοστολογήθηκαν και υλοποιήθηκαν.
<P>
Το χρονοδιάγραμμα για μετά το 1996 βρίσκεται τη στιγμή αυτή υπό προετοιμασία, διότι ο προγραμματισμός με τις μαροκινές αρχές ολοκληρώθηκε λίγο πριν τη συνάντηση της Μάλτας. Πρόκειται για εταιρική σχέση, και βεβαίως, πρέπει να συζητάμε και να διαπραγματευόμαστε με τη μαροκινή πλευρά. Καθορίστηκε ένα πρόγραμμα 40 εκατομμυρίων Ecu για ολοκληρωμένη αγροτική ανάπτυξη στη βόρεια ζώνη του Μαρόκου και καθορίστηκε επίσης από κοινού με τις μαροκινές αρχές ένα πρόγραμμα 24 εκατομμυρίων Ecu για τη δημιουργία μιας ζώνης βιομηχανικής ανάπτυξης. Και αυτό, βεβαίως, θα γίνει.
<P>
Όσον αφορά τους δρόμους, θα ήθελα να σας πω ότι έχει ήδη καθοριστεί ένα πρόγραμμα αξίας 30 εκατομμυρίων Ecu, το οποίο πρόκειται να υπογραφεί σύντομα, και το πρώτο του στάδιο έχει ήδη εγκριθεί από τη μαροκινή Κυβέρνηση. Στο μέτρο που η μαροκινή Κυβέρνηση θα ζητήσει τη διεύρυνση του σημερινού προγράμματος για τους δρόμους και θα περιλάβει την εθνική οδό Ταγγέρης-Oujda, η Επιτροπή, ανταποκρινόμενη στη μαροκινή αίτηση, θα μπορούσε να συμπεριλάβει ορισμένα τμήματα της εθνικής οδού, διότι, κυρία Izquierdo Rojo, δεν επιθυμούμε και να δαπανήσουμε όλα τα χρήματα του Προγράμματος MEDA σε τσιμέντο, σε υποδομές, και διότι πιστεύουμε ότι στο Μαρόκο υπάρχει ένα επαρκές επίπεδο ανάπτυξης ώστε ένα μεγάλο μέρος των υποδομών να ξεκινήσουν να κατασκευάζονται, όχι δια της οδού της δωρεάς, αλλά δια της οδού δανείων της Ευρωπαϊκής Τράπεζας Επενδύσεων.
<P>
Πιστεύουμε ότι αυτό είναι ένα πρόβλημα συνδυασμού και ισορροπίας. Πιστεύω ότι βεβαίως -και στο μέτρο που αυτό θα τεθεί σε λειτουργία σύντομα, όπως είναι και η βούληση της μαροκινής Κυβέρνησης-, το περισσότερο που μπορούμε να κάνουμε για να εξασφαλίσουμε την προβολή είναι ίσως να κάνουμε την ίδια εκστρατεία που κάναμε για τα διαρθρωτικά Ταμεία και τα Ταμεία συνοχής: Κάθε φορά που κατασκευάζεται ένας δρόμος, να γεμίζει ταμπέλες. Πιστεύω όμως ότι είναι δύσκολο να κάνουμε την κοινή γνώμη να διαπιστώσει -όχι μόνο στο Μαρόκο, αλλά και σε οποιαδήποτε χώρα της Μεσογείου-, μόλις δύοτρεις μήνες μετά τον προγραμματισμό, ότι υπάρχει κάποια άμεση αποδοτικότητα στον τρόπο ζωής των ανθρώπων, στο βουνό τους, στο μικρό τους αγρόκτημα. Αυτή είναι μια διαδικασία που αναπόφευκτα πραγματοποιείται μακροπρόθεσμα.

<SPEAKER ID=166 LANGUAGE="DE" NAME="Posselt">
Kύριε Πρόεδρε, ο κύριος Επίτροπος δεν μπόρεσε, βέβαια, να απαντήσει στην ερώτηση 34, αλλά σχετικά με το θέμα αυτό θα ήθελα να αναφερθώ σ' αυτό που είπε τελευταία: Tο θέμα δεν είναι μόνο οι πιστώσεις για τα έργα υποδομής, αλλά κυρίως η πολιτιστική συνεργασία, η συνεργασία στον τομέα της παιδείας και η κατάρτιση. Kάναμε το λάθος να μεταφέρουμε πάρα πολλά χρήματα στην Kεντρική και Aνατολική Eυρώπη, αλλά να δώσουμε ελάχιστη προσοχή στην εκπαίδευση και την κατάρτιση των ανθρώπων.
<P>
Θα ήθελα να σας ρωτήσω για την πολιτιστική παράμετρο της συνεργασίας με το Mαρόκο και τη Bόρεια Aφρική.

<SPEAKER ID=167 LANGUAGE="ES" NAME="Marνn">
Χαίρομαι πολύ με την ερώτησή σας, διότι ακριβώς, αν λάβουμε υπόψη τα σφάλματα που διαπράχθηκαν σε σχέση με τις χώρες της Κεντρικής και Ανατολικής Ευρώπης, το πρόγραμμα «mise ΰ niveau», σύμφωνα με τη μαροκινή ορολογία, το πρόγραμμα προσαρμογής στη ζώνη ελευθέρων συναλλαγών, συνεπάγεται σχεδόν το 80 % των συνολικών πόρων του Προγράμματος MEDA. Και ακριβώς, κατά την εφαρμογή του Προγράμματος MEDA, συγεντρώσαμε το μεγαλύτερο χρηματοδοτικό πακέτο στις επιδοτήσεις που πρέπει να αφιερωθούν στη «mise ΰ niveau», στην επαγγελματική κατάρτιση, στην άνοδο του επιπέδου κυρίως του εργαζόμενου και της εργαζόμενης στις χώρες της περιοχής, στη διαμόρφωση νοοτροπιών και στην προσαρμογή του βιομηχανικού μηχανισμού. Και έπειτα, αυτό που προσπαθούμε είναι οτιδήποτε αποτελεί υποδομή, ή μελλοντική υποδομή, οι χώρες αυτές να το εντάσσουν προοδευτικά στο σύστημα των δανείων που χορηγεί με έκπτωση η Ευρωπαϊκή Τράπεζα Επενδύσεων. Ακολουθούμε αυτήν ακριβώς τη γραμμή.

<SPEAKER ID=168 NAME="Πρόεδρος">
Εφόσον πρόκειται για παρόμοια ζητήματα, οι ερωτήσεις Αριθ. 36, 37 και 38 θα απαντηθούν από κοινού.
<P>
Ερώτηση Αριθ. 36 που υπέβαλε ο κ. Arthur Newens (H-0309/97):
<P>
Θέμα: Εμπόριο με την Κούβα
<P>
Προτίθεται μήπως η Επιτροπή να προβεί σε δήλωση όσον αφορά το διάλογο με την Κούβα και πώς μπορεί αυτό να ενεργοποιηθεί εκ νέου και να αναφέρει με ποιους τρόπους θα μπορούσε να σημειωθεί ταχεία πρόοδος προς την επίτευξη μιας συμφωνίας εμπορίου και συνεργασίας; Ερώτηση Αριθ. 37 που υπέβαλε ο κ. Rinaldo Bontempi (H-0311/97):
<P>
Θέμα: Εμπόριο με την Κούβα
<P>
Προτίθεται άραγε η Επιτροπή να προβεί σε δήλωση σχετικά με το πώς προτείνεται να σημειωθεί πρόοδος στις συνομιλίες που έχουν παγώσει οι οποίες θα μπορούσαν να οδηγήσουν σε συμφωνία εμπορίου και συνεργασίας μεταξύ Ευρωπαϊκής Ένωσης και Κούβας; Ερώτηση Αριθ. 38 που υπέβαλε ο κ. David Morris (H-0312/97):
<P>
Θέμα: Ανθρωπιστική βοήθεια στην Κούβα
<P>
Ύστερα από πρωτοβουλίες Ευρωπαίων ιατρών που είναι μέλη του ΜΚΟ «medicuba» με έδρα στην Ελβετία, που μόνος συγκέντρωσε $ 100.000 το 1996 για να χρηματοδοτήσει βασικά προϊόντα για τη φαρμακοβιομηχανία της Κούβας, μπορεί μήπως η Επιτροπή να προβεί σε δήλωση σχετικά με το τί πράττει για να διασφαλίσει ότι οι απαραίτητες ιατρικές υπηρεσίες και εφόδια προς τους αθώους και ειρηνόφιλους πολίτες της Κούβας δεν διακυβεύονται λόγω του εμπορικού αποκλεισμού των ΗΠΑ και του Νόμου Helms Burton;
<SPEAKER ID=169 NAME="Marνn">
Ευχαριστώ τους κ.κ. Newens και Bontempi για τις ερωτήσεις τους, και θα προσπαθήσω να τους δώσω διευκρινίσεις σχετικά με ένα θέμα που είναι σημαντικό προκειμένου να προσδιορίσουμε ακριβώς τι κάνουμε και τι σκεφτόμαστε πως μπορεί να γίνει.
<P>
Γνωρίζετε πολύ καλά ποια είναι η κοινή θέση της Ευρωπαϊκής Ένωσης σχετικά με την Κούβα, ακριβώς όπως διατυπώθηκε από το Συμβούλιο Υπουργών στις 2 Δεκεμβρίου 1996. Εκεί διευκρινίζονται και συστηματικοποιούνται οι πτυχές και οι όροι της σχέσης με αυτήν τη χώρα. Η Επιτροπή είναι, όπως ήταν πάντα, υπέρ του να συνεχιστεί ο διάλογός της με τις κουβανικές αρχές υπό το φως αυτής της κοινής θέσης, και κατ' αυτήν την έννοια, και στη βάση των τελευταίων πληροφοριών που παρασχέθηκαν -με την εκπόνηση της δεύτερης έκθεσης των Ευρωπαίων Πρεσβευτών στην Αβάνα- θεωρούμε, εφόσον τελειώνει ο χρόνος των έξι μηνών ισχύος της κοινής θέσης τον Ιούνιο, ότι θα είναι η στιγμή να γίνει μια αξιολόγηση της κατάστασης στο Συμβούλιο Υπουργών -και στο Ευρωπαϊκό Κοινοβούλιο, φαντάζομαι-, και τον Ιούνιο να αναληφθούν οι σχετικές πρωτοβουλίες, εφόσον προχωρούμε σε μια αξιολόγηση των ιδεών που περιέχονται στην έκθεση των Πρεσβευτών.
<P>
Πού βρισκόμαστε; Αυτήν τη στιγμή, η Ευρωπαϊκή Επιτροπή βρίσκεται σε θέση, χωρίς κανένα πρόβλημα, να αποδείξει ότι, εφόσον έχει απαιτήσει ορισμένα σημεία που τα θεωρεί βασικά, σε θέματα ανθρωπίνων δικαιωμάτων, ανοίγματος της κουβανικής κοινωνίας, με σεβασμό φυσικά στην εθνική της ακεραιότητα, τον τρόπο με τον οποίο εννοεί την επανάσταση, το ίδιο της το μέλλον, εφόσον έχει απαιτήσει ορισμένα πράγματα, η Επιτροπή, βεβαίως, δεν έχει τίποτε να προσάψει στον εαυτό της, διότι πραγματοποίησε μια πραγματικά σημαντική προσπάθεια τα τελευταία τρία χρόνια.
<P>
Και είναι η πρώτη φορά που πρόκειται να δώσω σε αυτό το Κοινοβούλιο μια συγκεκριμένη ιδέα του πώς πραγματοποιείται η συνεργασία στην ανθρωπιστική βοήθεια με την Κούβα: από το 1993 ως το 1996, δαπανήσαμε ένα σύνολο 45 εκατομμυρίων Ecu. Η βοήθεια αυτή περιλαμβάνει τρόφιμα, φάρμακα, ιατρικό υλικό και προϊόντα υγιεινής. Τη στιγμή αυτή καταρτίζεται από πλευράς της Επιτροπής ένα γενικό σχέδιο για φέτος που πρόκειται να ανέλθει περίπου στα 8 εκατομμύρια Ecu, και θα πρόκειται για αποστολές, μεταποιημένα φάρμακα, πρώτες ύλες για την παρασκευή φαρμάκων, τρόφιμα -κυρίως λάδι σόγιας, κρέας και γάλα σε σκόνη- και υγειονομικό υλικό για τα νοσοκομεία. Το πρόγραμμα διανομής έχει ήδη καταρτιστεί· η διανομή θα γίνει μέσω νοσοκομειακών κέντρων και φαρμακείων και στόχος θα είναι η πλέον ευπαθής μερίδα του πληθυσμού, δηλαδή παιδιά, έγκυος γυναίκες, ηλικιωμένοι, χρόνιοι ασθενείς. Με τη διανομή και την παρακολούθηση θα επιφορτισθούν έντεκα ευρωπαϊκές ΜΚΟ που επαγρυπνούν για την καλή λειτουργία των επιχειρήσεων και οι οποίες δεν μας έχουν επισημάνει προς το παρόν κανένα πρόβλημα εκτέλεσης που να συνδέεται με την πολιτική του εμπάργκο που μπορεί να αναπτύσσουν οι Ηνωμένες Πολιτείες.
<P>
Κατά συνέπεια, σχετικά με την πρώτη και τη δεύτερη ερώτηση, θεωρούμε ότι τη στιγμή αυτή είναι δύσκολο να επαληθεύσουμε ποιός μπορεί να είναι ο αντίκτυπος στις σχέσεις με την Κούβα που διατηρεί η Ευρωπαϊκή Ένωση. Δεύτερον, τη στιγμή αυτή αξιολογούμε την πρόσφατη έκθεση των Πρεσβευτών. Τρίτον, θα πρέπει να εξευρεθεί ένα είδος απάντησης, εφόσον η κοινή θέση έχει ισχύ έξι μηνών και τελειώνει τον Ιούνιο -πρέπει να κάνουμε κάτι πριν τον Ιούνιο. Και τέταρτον, η ανθρωπιστική βοήθεια και τα προγράμματα συνεργασίας που αναπτύσσουμε έχουν ήδη αποκτήσει έναν αρκετά σημαντικό όγκο κατά την άποψή μας, και σε ό, τι αφορά την εκτέλεση του συνολικού σχεδίου για φέτος, οι αποφάσεις έχουν ήδη ληφθεί προς την κατεύθυνση που προανέφερα.

<SPEAKER ID=170 LANGUAGE="EN" NAME="Newens">
Ευχαριστώ τον Επίτροπο για την ενημέρωση αυτή. Υπόψη του γεγονότος ότι πολλές χώρες με τις οποίες η Ευρωπαϊκή Ένωση έχει υπογράψει συμφωνίες συνεργασίας και έχει στενές οικονομικές σχέσεις έχουν χειρότερο ιστορικό ανθρωπίνων δικαιωμάτων από εκείνο της Κούβας δεν θα συμφωνούσε άραγε ο Επίτροπος ότι δεν υπάρχει δικαιολογία για την απόρριψη της κουβανικής συμφωνίας για τους παραπάνω λόγους, μολονότι θα συνεχίσουμε βέβαια να θέτουμε τα υπόψη ζητήματα;
<P>
Δεδομένου ότι η κουβανική κυβέρνηση επιθυμεί μια συμφωνία συνεργασίας και ότι πολλά κράτη μέλη της ΕΕ έχουν εμπορικές συμφωνίες με την Κούβα, γιατί άραγε να μην μπορούμε να καταλήξουμε σε μια συμφωνία επάνω σ' αυτή τη βάση;

<SPEAKER ID=171 LANGUAGE="IT" NAME="Bontempi">
Και εγώ θα πρέπει να ομολογήσω ότι αντιλαμβάνομαι τη θέση της Επιτροπής. περιμένω με ενδιαφέρον τη λήξη ισχύος της κοινής θέσης, αλλά νομίζω ότι, ακριβώς λόγω των πιέσεων των Ηνωμένων Πολιτειών, κινδυνεύουμε να χάσουμε τη δυνατότητα μίας ενωτικής στρατηγικής στη δράση μας έναντι της Κούβας. Από τη μία πλευρά η υπόθεση Helms-Burton και, από την άλλη, η συμφωνία που επετεύχθη για το εμπόριο με αποτέλεσμα το stop στη δυνατότητα δράσεων συνεργασίας, με κάνουν να αναρωτιέμαι εάν, με την ευκαιρία της λήξης ισχύος της κοινής θέσης, δεν θα μπορούσαμε να καταβάλουμε προσπάθειες προς μια αυτόνομη κατεύθυνση για τον καθορισμό μιας ενωτικής στρατηγικής έναντι της Κούβας, διαφορετικά θα βρισκόμαστε πάντοτε στο έλεος της συγκυρίας.

<SPEAKER ID=172 LANGUAGE="EN" NAME="Morris">
Θα ήθελα να ευχαριστήσω την Επιτροπή για την ολοκληρωμένη της απάντηση. Ωστόσο, μολονότι μπορούμε να περιμένουμε να δούμε πως θα εξελιχθούν τα πράγματα στο εμπορικό μέτωπο, δεν νομίζω ότι οι αρρώστειες και οι επιδημίες μπορούν να περιμένουν εμάς. Θα πρέπει να υπάρξει μια θετική ανταπόκριση. Όπως γνωρίζει η Επιτροπή, οι ΗΠΑ έχουν κατορθώσει να παράγουν φάρμακα και θεραπευτικά σκευάσματα πολύ φθηνότερα από οποιαδήποτε άλλη χώρα του κόσμου. Αλλά, υπάρχει εμπάργκο πώλησης φαρμάκων από τις ΗΠΑ προς την Κούβα. Γίνεται τώρα δεκτό ότι υφίσταται μια διεθνής συμφωνία η οποία στηρίζεται στα ανθρώπινα δικαιώματα πως η εμπορία φαρμάκων πρέπει να γίνεται ελεύθερα ακόμη και σε καιρό πολέμου. Αυτό είναι κάτι που το στερείται ο λαός της Κούβας.
<P>
Θα ήθελα να ερωτήσω τον Επίτροπο τι ενέργειες έχει κάνει ώστε να πείσει τις ΗΠΑ να εγκαταλείψουν αυτό το εμπάργκο των φθηνών φαρμάκων τους.

<SPEAKER ID=173 LANGUAGE="ES" NAME="Marνn">
Σχετικά με την πρώτη ερώτηση, η Επιτροπή εννοεί ότι η κοινή θέση είναι αυτόνομη και ιδιαίτερη της Ευρωπαϊκής Ένωσης. Ή εγώ το ερμηνεύω έτσι. Πρόκειται για μια αυτόνομη και ιδιαίτερη πράξη της Ευρωπαϊκής Ένωσης, που δεν εξαρτάται σε καμιά περίπτωση από την εμπορική διένεξη που μπορεί να έχουμε με τις Ηνωμένες Πολιτείες, σχετικά με το νόμο Χελμς-Μπάρτον. Και σύμφωνα με τη δική μας εσωτερική απόφαση, κ.κ. Newens και Bontempi, θα πρέπει να αποφασίσουμε πριν τον Ιούνιο πώς θα προχωρήσουμε στο διάλογό μας με τις κουβανικές αρχές, και η εσωτερική λύση που θα δώσουν οι Ηνωμένες Πολιτείες σε σχέση με το νόμο Χελμς-Μπάρτον θα είναι ανεξάρτητη από αυτό. Εμείς πρέπει να αναλάβουμε τις δικές μας ευθύνες. Και θα έχουμε την ευκαιρία να το συζητήσουμε, επαναλαμβάνω, πριν τον Ιούνιο.
<P>
Βεβαίως, η Επιτροπή είναι διατεθειμένη επίσης να αναλάβει τις ευθύνες της. Όμως, όπως επισημαίνουμε μονίμως στις κουβανικές αρχές, και ορισμένοι από εσάς θα μπορούσαν να βοηθήσουν, είναι επίσης απαραίτητο, από πλευράς των κουβανικών αρχών, να καταστούν σαφείς μερικές ιδέες σχετικά με το πώς μπορούμε να ανταποκριθούμε θετικά σε ορισμένα από τα σημεία που έχουν τεθεί στην κοινή θέση. Αυτός είναι ο διάλογος. Και σε αυτό το σημείο βρισκόμαστε επί του παρόντος.
<P>
Όσον αφορά το πρόβλημα του εμπορικού αποκλεισμού, κύριε Morris, ο εμπορικός αποκλεισμός δεν μας επηρεάζει διόλου προκειμένου το ECHO, το Γραφείο Ανθρωπιστικής Βοήθειας, να αναπτύσσει κανονικά το πρόγραμμά του. Δεν συναντούμε κανενός είδους εμπόδιο.

<SPEAKER ID=174 LANGUAGE="EN" NAME="Oddy">
Μπορώ να συμπεράνω ότι η Επιτροπή παρέχει διαβεβαίωση πως οι εμπορικές διαπραγματεύσεις θα προχωρήσουν, ανεξάρτητα από τη θέση των ΗΠΑ για τον νόμο Χελμς-Μπάρτον, και ότι θα υπάρξει προστασία για τις ευρωπαϊκές επιχειρήσεις;

<SPEAKER ID=175 LANGUAGE="ES" NAME="Marνn">
Καλά το καταλάβατε. Διότι αυτό βρίσκεται στην κοινή θέση. Και στην κοινή θέση αναφέρεται σαφώς ότι στο μέτρο που προχωρεί ο διάλογος με τις κουβανικές αρχές, που σημειώνονται πρόοδοι σε θέματα ανοίγματος της κοινωνίας, ανοίγματος της οικονομίας, θα είναι δυνατό να προχωρήσουμε με μια αυτόνομη και ειδική απόφαση. Είναι δυνατόν.

<SPEAKER ID=176 LANGUAGE="ES" NAME="Gonzαlez Αlvarez">
Θα ήθελα να ευχαριστήσω πολύ σύντομα τον κύριο Marνn για τις εξηγήσεις του. Έχει δίκιο ο κ. Πρόεδρος, πάντοτε χαιρόμαστε ιδιαίτερα να τον ακούμε. Ωστόσο, υπάρχει μια λανθάνουσα ανησυχία στις ερωτήσεις των συναδέλφων: Γιατί από ορισμένες χώρες με τις οποίες υπάρχει συμφωνία -δεν θα έπρεπε να φέρω το παράδειγμα, αλλά πρόκειται για χαρακτηριστικό παράδειγμα, βλέπε Τουρκία, με την οποία έχουμε τελωνειακή συμφωνία- δεν απαιτείται προηγουμένως ο σεβασμός των ανθρωπίνων δικαιωμάτων; Η τιμημένη με το Βραβείο Ζαχάρωφ, Leyla Zana, δεν μπόρεσε να έρθει εδώ να παραλάβει το βραβείο της. Ωστόσο, από την Κούβα αυτό απαιτείται προηγουμένως. Εν πάση περιπτώσει, αν και αυτή είναι η ερώτηση, ευχαριστώ τον κύριο Marνn για την εξήγησή του, διότι φαίνεται ότι μπορεί να υπάρξει ένας τρόπος διαλόγου, και αυτό είναι κάτι που όλοι χαιρετίζουμε.

<SPEAKER ID=177 LANGUAGE="ES" NAME="Marνn">
Ειλικρινά, δεν θα ήταν δύσκολο για κανέναν -και μακάρι αυτό να επιλυθεί στη Διακυβερνητική Διάσκεψη- να αποδείξει ότι η Ευρωπαϊκή Ένωση εφαρμόζει δύο, τρία ή τέσσερα σταθμά, μετά από αυτό που συνέβη στη Γενεύη στην ψηφοφορία για τα ανθρώπινα δικαιώματα στην Κίνα. Μετά από αυτήν την πράξη, ειλικρινά -και με όλο το σεβασμό προς το Ευρωπαϊκό Κοινοβούλιο- είναι πολύ περίπλοκο για έναν Ευρωπαίο βουλευτή, έναν Επίτροπο ή ένα Κράτος μέλος να προσπαθήσει να πει ότι είμαστε συνεκτικοί. Βεβαίως, δεν είμαστε. Και είναι το μόνο που μπορώ να πω.

<SPEAKER ID=178 NAME="Πρόεδρος">
Εφόσον εξαντλήθηκε ο χρόνος που είχε παραχωρηθεί σε αυτό το μέρος των ερωτήσεων προς την Επιτροπή, οι ερωτήσεις Αριθ. 39, 40 και 41 θα λάβουν γραπτή απάντηση.

<SPEAKER ID=179 NAME="Πρόεδρος">
Ερώτηση Αριθ. 42 που υπέβαλε ο κ. Felipe Camisσn Asensio (H-0299/97):
<P>
Θέμα: Προώθηση των ανανεώσιμων πηγών ενέργειας και χρησιμοποίησής τους στις σιδηροδρομικές μεταφορές
<P>
Πιστεύει η Επιτροπή ότι τα κράτη μέλη λαμβάνουν τα ενδεδειγμένα μέτρα για την προώθηση των ανανεώσιμων πηγών ενέργειας και τη χρησιμοποίησή τους στις σιδηροδρομικές μεταφορές;

<SPEAKER ID=180 NAME="Παπουτσής">
Κύριε Πρόεδρε, κυρίες και κύριοι βουλευτές, η Επιτροπή θεωρεί ότι θα πρέπει να ενισχυθεί ο ρόλος των ανανεώσιμων πηγών ενέργειας στα συστήματα ενεργειακού εφοδιασμού της Ευρωπαϊκής 'Ενωσης. Αυτό μάλιστα είναι ένα από τα κεντρικά μηνύματα της Πράσινης Βίβλου «Ενέργεια για το μέλλον - ανανεώσιμες πηγές ενέργειας» που εξέδωσε πρόσφατα η Ευρωπαϊκή Επιτροπή.
<P>
Η Επιτροπή και στο παρελθόν είχε υποστηρίξει ότι οι ανανεώσιμες πηγές ενέργειας μπορούν να συμβάλουν ουσιαστικά στην επίτευξη των στόχων της ενεργειακής πολιτικής της 'Ενωσης, δηλαδή στην ασφάλεια του εφοδιασμού, στην αύξηση της ανταγωνιστικότητας και την προστασία του περιβάλλοντος. Η κοινοτική χρηματοδοτική στήριξη στις ανανεώσιμες πηγές ενέργειας παρέχεται κυρίως μέσω των προγραμμάτων ALTENER και JOULE-THERMIE. Η χρήση των ανανεώσιμων πηγών ενέργειας θα πρέπει κατά την γνώμη μας να ενισχυθεί σε όλους τους τομείς, συμπεριλαμβανομένου και του κλάδου των μεταφορών. Στον κλάδο αυτό αναλογεί το ένα τέταρτο περίπου της τελικής κατανάλωσης ενέργειας στην Ευρωπαϊκή 'Ενωση, ενώ πρόκειται επίσης για τον κλάδο του οποίου οι εκπομπές σε διοξείδιο του άνθρακος σημειώνουν την ταχύτερη αύξηση.
<P>
Πρέπει να πούμε ωστόσο ότι κάποια πρόοδος έχει ήδη συντελεσθεί στην άμεση χρήση ανανεώσιμων πηγών ενέργειας στις οδικές μεταφορές, όπως τα βιοκαύσιμα. Στον κλάδο των σιδηροδρομικών μεταφορών, το δυναμικό των ανανεώσιμων πηγών ενέργειας έγκειται κατά πρώτο λόγο στην παραγωγή ηλεκτρικής ενέργειας και, επομένως, στην ηλεκτροκίνηση των σιδηροδρόμων. Σε ορισμένα κράτη μέλη, η συνεισφορά των ανανεώσιμων πηγών ενέργειας στην παραγωγή της ηλεκτρικής ενέργειας πρέπει να πω ότι είναι σημαντική. 'Οπως αναφέρεται στην Πράσινη Βίβλο, η Επιτροπή πιστεύει ότι υπάρχουν περιθώρια ουσιαστικής αύξησης της χρήσης των ανανεώσιμων πηγών ενέργειας, και σ'αυτήν την κατεύθυνση κινούμαστε.
<P>
Η Ευρωπαϊκή Επιτροπή προτίθεται να υποβάλει πριν από το τέλος του 1997 μία Λευκή Βίβλο και ένα σχέδιο δράσης με αντικείμενο τις ανανεώσιμες πηγές ενέργειας. Το σχέδιο δράσης θα βασίζεται στην Πράσινη Βίβλο και στα αποτελέσματα του διαλόγου που γίνεται αυτήν την στιγμή σε όλη την Ευρωπαϊκή 'Ενωση στην βάση της Πράσινης Βίβλου. Η Λευκή Βίβλος θα περιέχει επίσης μία σειρά από ειδικά μέτρα για την προώθηση των ανανεώσιμων πηγών ενέργειας. Μπορώ να σας διαβεβαιώσω ότι στο πλαίσιο αυτό η Επιτροπή θα εξετάσει με προσοχή όλες τις δυνατότητες καλύτερης αξιοποίησης των ανανεώσιμων πηγών ενέργειας και σε αυτό το πλαίσιο θα εξετάσει ασφαλώς τις προοπτικές που προσφέρει ο κλάδος των σιδηροδρομικών μεταφορών.

<SPEAKER ID=181 LANGUAGE="ES" NAME="Camisσn Asensio">
Κύριε Επίτροπε, είναι γεγονός ότι οι σιδηροδρομικές μεταφορές αποτελούν σήμερα το πλέον ευέλικτο μέσον, και ότι το 48 % των ευρωπαϊκών τρένων λειτουργούν με ηλεκτρική ενέργεια που παράγεται σε υδροηλεκτρικές μονάδες ελεύθερες εκπομπών CO2 .
<P>
Μπροστά σε αυτήν την κατάσταση, καθίσταται εμφανής ο σημαντικός ρόλος που μπορεί να διαδραματίσει ο σιδηρόδρομος απέναντι στην προβλεπόμενη ζήτηση ενέργειας, χωρίς να διαταράσσει την προστασία του περιβάλλοντος, σε μια προσπάθεια περιορισμού του φαινομένου του θερμοκηπίου. Ο σημαντικός αυτός ρόλος τονίζεται από το πραγματικό δεδομένο ότι ο τομέας των μεταφορών αντιπροσωπεύει, όπως είπατε, το ένα τέταρτο, -αλλά εγώ νομίζω κάτι περισσότερο-, της τελικής κατανάλωσης ενέργειας.
<P>
Για όλους αυτούς τους λόγους, φαίνεται λογικό ότι αν ο στόχος μας είναι να μειωθούν κατά 15 % οι εκπομπές CO2 πριν το έτος 2010, είναι πλέον ουσιώδες να υιοθετηθεί μια συνεκτική κοινοτική στρατηγική υπέρ των ανανεώσιμων πηγών ενέργειας, με τη θέση σε λειτουργία όχι μόνο των προγραμμάτων που αναφέρατε, αλλά και του ALTENER, και με την οριστική ενίσχυση της σταθερότητας και της διαφάνειας στα εθνικά μέτρα ώστε να προωθούνται οι ανανεώσιμες πηγές ενέργειας.

<SPEAKER ID=182 NAME="Παπουτσής">
Κύριε Πρόεδρε, δεν έχω να προσθέσω πολλά στις παρατηρήσεις τις οποίες έκανε προηγουμένως ο αξιότιμος κύριος βουλευτής. Το μόνο που θέλω είναι να διαβεβαιώσω και εγώ το Σώμα ότι πράγματι και το πρόγραμμα ALTENER θα συμπεριληφθεί στα προγράμματα που θα συμβάλουν στην προώθηση των ανανεώσιμων πηγών ενέργειας.

<SPEAKER ID=183 NAME="Πρόεδρος">
Ερώτηση Αριθ. 43 που υπέβαλε ο κ. Richard Howitt (H-0307/97):
<P>
Θέμα: Λευκή Βίβλος σχετικά με τις φιλανθρωπικές οργανώσεις και ιδρύματα
<P>
Για ποιό λόγο δεν έχει δημοσιευθεί ακόμη αυτή η Λευκή Βίβλος, τέσσερα έτη μετά την αρχική διαβούλευση και ένα έτος ακριβώς μετά τη δήλωση της Επιτροπής «ότι πιθανόν να εγκριθεί λίαν προσεχώς»; Ειδικότερα, όταν προσφάτως εξετάσθηκε ένα σχέδιο σε συνεδρίαση των ιδιαιτέρων γραφείων των Επιτρόπων, ποιές συγκεκριμένες αντιρρήσεις προβλήθηκαν όσον αφορά τη διαβίβαση του εγγράφου προς έγκριση στο Σώμα των Επιτρόπων; Πρόκειται η Επιτροπή να ανακοινώσει μια βεβαία και τελική ημερομηνία υποβολής του σχεδίου Λευκής Βίβλου σε συνεδρίαση της Επιτροπής, προκειμένου να συνδράμει όλους εκείνους που δραστηριοποιούνται στον τομέα της φιλανθρωπίας και που αισθάνονται ότι η Ευρώπη δεν νοιάζεται γι' αυτούς;

<SPEAKER ID=184 NAME="Παπουτσής">
Κύριε Πρόεδρε, η πρόταση για μια Λευκή Βίβλο για τις εθελοντικές οργανώσεις και τα ιδρύματα αποτέλεσε αντικείμενο πολλών διαβουλεύσεων κατά τους τελευταίους μήνες, τόσο στα πλαίσια της Ευρωπαϊκής Επιτροπής όσο και, επίσης, με τις ενδιαφερόμενες ενώσεις, τους οργανισμούς και τα ιδρύματα.
<P>
'Ηταν απαραίτητο να εξακριβωθεί η ορθότητα των πληροφοριών που περιελάμβανε το Λευκό Βιβλίο για όλα τα κράτη μέλη και ιδιαίτερα για τις νέες χώρες, την Αυστρία, την Φινλανδία και τη Σουηδία, που δεν ήσαν μέλη της Ευρωπαϊκής 'Ενωσης κατά την φάση της αρχικής έρευνας η οποία χρησιμοποιήθηκε ως βάση για την κατάρτιση αυτής της πρότασης που είχαμε ενώπιόν μας. Η Επιτροπή, λοιπόν, ανέπτυξε τους τελευταίους μήνες νέες πρωτοβουλίες. Είχαμε πολλές πολιτικές επαφές και με αυτόν τον τομέα, κάτι που επίσης έπρεπε να αποτυπωθεί στο έγγραφο. Οι νέες εσωτερικές και εξωτερικές διαβουλεύσεις με εθελοντικές οργανώσεις και ιδρύματα ήταν απαραίτητες για δύο κυρίως λόγους: πρώτον, εξ αιτίας της διεύρυνσης της Ευρωπαϊκής 'Ενωσης και, δεύτερον, για να ληφθούν υπόψη όλες οι νέες πρωτοβουλίες οι οποίες αναπτύχθηκαν από την Επιτροπή τα τελευταία δύο χρόνια -γιατί σας θυμίζω ότι η αρχική εμφάνιση αυτού του κειμένου είχε παρουσιασθεί πριν από τέσσερα χρόνια.
<P>
'Ολες, λοιπόν, αυτές οι τροποποιήσεις έχουν ενταχθεί στο τελικό σχέδιο του κειμένου που βρίσκεται σήμερα στην τελική φάση της υποβολής του στην Επιτροπή και προβλέπεται ότι στις 29 Μαΐου, μετά από δύο εβδομάδες ακριβώς, θα έχουμε την ευκαιρία να το συζητήσουμε στην Ευρωπαϊκή Επιτροπή και ελπίζω ότι θα υιοθετηθεί.

<SPEAKER ID=185 LANGUAGE="EN" NAME="Howitt">
Υπέθετα ότι ο Επίτροπος θα με απογοήτευε και μόλις πήγα να γκρινιάξω μας παρουσίασε την ημερομηνία της 29ης Μαΐου. Έτσι, θα ήθελα να τον ευχαριστήσω θερμά και βέβαια θα περιμένουμε με ανυπομονησία.
<P>
Πιο σοβαρά τώρα, ελπίζω ότι ο Επίτροπος θα συμφωνήσει μαζί μου στη δυσαρέσκειά μου για το γεγονός ότι τώρα πλησιάζουμε τη λήξη μιας ακόμη Διακυβερνητικής Διάσκεψης, στην οποία δεν έχει γίνει συστηματικός πολιτικός διάλογος της μορφής εκείνης στην οποία γνωρίζω ότι τόσο ο ίδιος όσο και εμείς στο Κοινοβούλιο τούτο έχουμε αναλάβει δέσμευση, με αποτέλεσμα το γεγονός ότι οι απλοί πολίτες και οι εθελοντικές οργανώσεις στις οποίες συμμετέχουν δεν έχουν την ευκαιρία να εκφράσουν τις απόψεις τους για το μέλλον της Ευρωπαϊκής Ένωσης. Είμαι βέβαιος ότι θα συμφωνήσει μαζί μου πως ένας σαφής και απλός νόμος για τις ενώσεις και τα ιδρύματα θα δώσει την ευκαιρία σ' αυτά να αναγνωριστούν ως πλήρεις κοινωνικοί εταίροι στις συζητήσεις μας, να συμμετάσχουν στις συζητήσεις για την Ευρωπαϊκή Ένωση, να διατυπώσουν τη γνώμη τους για τα νομοσχέδια της Επιτροπής και να προωθήσουν τη συμμετοχή στο λαϊκό επίπεδο που τώρα δυστυχώς λείπει.

<SPEAKER ID=186 NAME="Παπουτσής">
Κύριε Πρόεδρε, χαίρομαι που δεν σας διέψευσα και ελπίζω πράγματι ότι η ημερομηνία που σας έδωσα, η 29η Μαΐου, θα είναι η ημέρα που η Ευρωπαϊκή Επιτροπή θα υιοθετήσει την Λευκή Βίβλο για τις ενώσεις και τα ιδρύματα. Συμφωνώ απόλυτα μαζί σας στο ότι ο τομέας αυτός χρειάζεται μία νέα ώθηση, χρειάζεται ένα νέο δυναμισμό. 'Ισως προσφέρει πολλές εναλλακτικές λύσεις σε μία περίοδο που αναζητούμε θέσεις απασχόλησης και πιστεύω ότι σε αυτήν την κατεύθυνση θα έχουμε την θετική γνώμη της Ευρωπαϊκής Επιτροπής. Ας περιμένουμε λοιπόν 15 μέρες και ελπίζω ότι μετά θα συμμετάσχουμε όλοι, και το Ευρωπαϊκό Κοινοβούλιο και όλες οι ενδιαφερόμενες ενώσεις και ιδρύματα, σε έναν δημόσιο διάλογο σε ευρωπαϊκό επίπεδο όπου θα μπορέσουμε να συζητήσουμε και να προσδιορίσουμε ακριβώς ποιό θα είναι το μέλλον της κοινωνικής οικονομίας και ιδιαίτερα των ενώσεων και των ιδρυμάτων.

<SPEAKER ID=187 LANGUAGE="EN" NAME="Oddy">
Είμαι κι' εγώ ευτυχής που υπάρχει δέσμευση για τη Λευκή Βίβλο. Οι εθελοντικές οργανώσεις και τα ιδρύματα είναι σημαντικά και καινοτόμα. Θα ήθελα όμως να υπενθυμίσω στον Επίτροπο ότι σχεδόν εδώ και μια δεκαετία υπάρχει μια υπόσχεση για κάποιο είδος κώδικα σχετικά με το καθεστώς των ενώσεων και των ιδρυμάτων. Δεν έχει γίνει τίποτα ούτε σχετικά μ' αυτό και είναι κάτι που πρέπει να εξεταστεί επειγόντως.

<SPEAKER ID=188 NAME="Παπουτσής">
Κύριε Πρόεδρε, συμμερίζομαι τις ανησυχίες της αξιοτίμου κυρίας βουλευτού, ανησυχίες τις οποίες είχα μάλιστα εκφράσει κι'εγώ από την άλλη πλευρά της αίθουσας, καθήμενος από την αριστερά πλευρά των εδράνων του Κοινοβουλίου την προηγούμενη δεκαετία. 'Ομως, όπως γνωρίζετε, στο παρελθόν για την αντιμετώπιση αυτών των προβλημάτων χρειάσθηκαν πάρα πολλές συζητήσεις εντός της Ευρωπαϊκής Επιτροπής, συζητήσεις οι οποίες, από ό, τι φάνηκε, δεν κατέληξαν σε ένα συγκεκριμένο συμπέρασμα και δεν κατέληξαν σε μία συγκεκριμένη πρόταση.
<P>
Ελπίζω ότι με την Λευκή Βίβλο, την οποία πρόκειται να παρουσιάσουμε, θα μπορέσουμε να προσεγγίσουμε με τον καλύτερο δυνατό και, θα έλεγα, και με τον πιό σύγχρονο τρόπο το αίτημα το οποίο παρουσίασε προηγουμένως η κυρία βουλευτής.

<SPEAKER ID=189 NAME="Πρόεδρος">
Ερώτηση Αριθ. 44 που υπέβαλε ο κ. Alex Smith (H-0370/97):
<P>
Θέμα: Ζητήματα που ανακύπτουν από τις σχέσεις της Επιτροπής με την IAEA
<P>
Στις 12 και 13 Δεκεμβρίου 1996 διεξήχθη στις Βρυξέλλες συνεδρίαση υψηλού επιπέδου της επιτροπής σύνδεσης της Επιτροπής των ΕΚ και του Διεθνούς Οργανισμού Ατομικής Ενέργειας (IAEA) με θέμα τη συνεργασία ανάμεσα στους επιθεωρητές της EURATOM και της IAEA στα πυρηνικά εργοστάσια της Ευρωπαϊκής Ένωσης.
<P>
Σύμφωνα με πρακτικά της συνεδρίασης που συνέταξε ο αναπληρωτής γενικός διευθυντής της IAEA, Bruno Pellaud, η EURATOM διαφωνεί σοβαρά με την IAEA επί σειράς ευαίσθητων θεμάτων συμπεριλαμβανομένης της υποστήριξης της IAEA για την συνεχή επίβλεψη του εμπλουτισμού (Continuous Enrichment Monitoring ή CEMO) που αποσκοπεί στην εντόπιση ανεπίτρεπτων επιπέδων εμπλουτισμού ουρανίου στις εγκαταστάσεις URENCO. Αναφέρεται επίσης στα πρακτικά ότι η EURATOM υποστηρίζει την ένσταση της Γερμανίας για την εξακρίβωση, στο πλαίσιο του ελέγχου διασφαλίσεων, καυσίμου μεικτού οξειδίου πλουτωνίου-ουρανίου (MOX), προελεύσεως Ηνωμένου Βασιλείου, στο πυρηνικό εργοστάσιο του Unterweser.
<P>
Μπορεί η Επιτροπή να εξηγήσει τα μέτρα που έλαβε η EURATOM για να επιλύσει τα προβλήματα αυτά;

<SPEAKER ID=190 NAME="Παπουτσής">
Κύριε Πρόεδρε, κυρίες και κύριοι βουλευτές, θα ήθελα να μου επιτρέψετε να δώσω μία εκτενή απάντηση, γιατί η ερώτηση αυτή αναφέρεται σε ένα πολύ συγκεκριμένο, και θα έλεγα τεχνικά δύσκολο θέμα για να εξηγηθεί.
<P>
Η Επιτροπή θα ήθελε κατ'αρχάς να επισημάνει ότι η ερώτηση του κ. Smith βασίζεται σε ένα εσωτερικό υπόμνημα του Διεθνούς Οργανισμού Ατομικής Ενέργειας, το οποίο δυστυχώς έγινε ευρέως γνωστό. Το εσωτερικό αυτό υπόμνημα έγινε γνωστό και στην Επιτροπή. Αλλά η Επιτροπή δεν συνηθίζει να σχολιάζει τα εσωτερικά υπομνήματα των οργανισμών με τους οποίους η ΕΥΡΑΤΟΜ συνεργάζεται στενά και σε καθημερινή βάση.
<P>
'Οσον αφορά τώρα τα πολύ συγκεκριμένα ερωτήματα του κ. Smith, θα προσπαθήσω να παράσχω ορισμένες συγκεκριμένες διευκρινίσεις επί της ουσίας του ζητήματος, η οποία είναι πολύπλοκου τεχνικού χαρακτήρα. Τα ερωτήματα που διατυπώθηκαν αφορούν την τεχνική μεθοδολογία. Δεν υπάρχει αμφιβολία, όσον αφορά την τεχνική μεθοδολογία, ότι οι δύο οργανισμοί επιθεώρησης σε θέματα διασφαλίσεων έχουν ορισμένες φορές διαφορετικές απόψεις. Αυτές οι διαφορετικές απόψεις μεταξύ των τεχνικών είναι συνηθισμένες και πρέπει να αντιμετωπίζονται ως θετικές εφ'όσον πάντοτε το κίνητρό τους είναι η εξασφάλιση αποτελεσματικότερων και αποδοτικότερων διασφαλίσεων.
<P>
Οι μετρήσεις του καυσίμου μεικτού οξειδίου, του MOX, επαληθεύονται με μεγαλύτερη ακρίβεια και λιγότερο κόπο στις εγκαταστάσεις παραγωγής του καυσίμου, δηλαδή στις εγκαταστάσεις όπου παράγονται τα καύσιμα αντιδραστήρων και όχι στους αντιδραστήρες παραγωγής πυρηνικής ενέργειας, στους οποίους χρησιμοποιείται τελικά το καύσιμο. Τα όργανα μέτρησης στις εγκαταστάσεις παραγωγής μπορούν να εγκατασταθούν πλήρως και να βαθμολογηθούν σωστά, ενώ στους αντιδραστήρες χρησιμοποιούνται κινητά όργανα με τα οποία το καύσιμο, που βρίσκεται ορισμένες φορές μέσα στο νερό, προσδιορίζεται με ελλιπή τρόπο. Η ΕΥΡΑΤΟΜ προβαίνει σε μετρήσεις ρουτίνας όλων των καυσίμων στοιχείων που παράγονται στην εγκατάσταση επίδειξης MOX του Sellafield. Θεωρεί, επομένως, ότι δεν είναι απαραίτητο να πραγματοποιούνται μετρήσεις στους ίδιους τους αντιδραστήρες, αρκεί να εξασφαλίζεται ότι η τύχη του υλικού παραμένει συνεχώς γνωστή, ότι παρακολουθούμε συνέχεια την χρήση του.
<P>
Καθώς η πολιτική του Διεθνούς Οργανισμού Ατομικής Ενέργειας είναι να επικεντρώνει τις προσπάθειές του σε θέματα διασφαλίσεων στα κράτη που δεν διαθέτουν πυρηνικά όπλα, παρουσιάσθηκε ένα πρόβλημα επαλήθευσης το οποίο οδήγησε στην τεχνική διαμάχη στην οποία αναφερόσαστε σήμερα με την ερώτηση του αξιοτίμου κυρίου βουλευτού. Ενώ η ΕΥΡΑΤΟΜ εξακολουθεί να είναι της γνώμης ότι από τεχνική άποψη θα είχε πολύ περισσότερο νόημα να εφαρμοσθεί το δικό της σύστημα μέτρησης, εξευρέθη ένας συμβιβασμός, συμβιβασμός ο οποίος ενδεχομένως επιτρέψει στον Διεθνή Οργανισμός Ατομικής Ενέργειας να προχωρήσει σε μετρήσεις του καυσίμου στον αντιδραστήρα. Ο Διεθνής Οργανισμός Ατομικής Ενέργειας, σε αντάλλαγμα, συμφώνησε να εξετάσει σοβαρά τον τρόπο μέτρησης της ΕΥΡΑΤΟΜ για μελλοντικές περιπτώσεις.
<P>
Επιτρέψτε μου στο σημείο αυτό να υπογραμμίσω, κύριε Πρόεδρε, ότι το ζήτημα που προέκυψε δεν αφορούσε την άρνηση πρόσβασης του Διεθνούς Οργανισμού Ατομικής Ενέργειας στον αντιδραστήρα για επαλήθευση, αλλά επρόκειτο για ένα ζήτημα τεχνικής μεθοδολογίας.
<P>
Το επόμενο ζήτημα είναι παρόμοιου πολύπλοκου τεχνικού χαρακτήρα. Ο στόχος της διασφάλισης στις εγκαταστάσεις εμπλουτισμού είναι να ανιχνευθεί τυχόν μη δηλωθείς υψηλός εμπλουτισμός ουρανίου. Ο στόχος αυτός μπορεί να επιτευχθεί μέσω διάφορων μεθόδων, μία από τις οποίες είναι η εντελώς νέα προσέγγιση, η οποία αναφέρεται προς ανάλυση ιχνοστοιχείων υψηλής απόδοσης ή περιβαλλοντική δειγματοληψία. Πριν καταστεί διαθέσιμη η νέα μεθοδολογία είχαν αναπτυχθεί πολυάριθμα μέσα, όπως η συνεχής παρακολούθηση του εμπλουτισμού, τα οποία κατά την άποψη της ΕΥΡΑΤΟΜ, με βάση την εμπειρία που διαθέτει, φαίνονται λιγότερο αξιόπιστα, είναι σχετικά ακριβά στην λειτουργία τους και λιγότερο διαφανή ως προς την βαθμονόμηση. Η ΕΥΡΑΤΟΜ, επομένως, δίστασε να θέσει παρόμοιους μηχανισμούς σε κανονική χρήση. Προτίμησε να συνεχίσει τον έλεγχό τους στην εγκατάσταση Capenhurst ώστε να συγκεντρώσει περισσότερη εμπειρία.
<P>
Ο Διεθνής Οργανισμός Ατομικής Ενέργειας αντιμετωπίζει όμως αυτό το ζήτημα διαφορετικά. Μου φαίνεται ωστόσο αρκετά εύλογο ότι η ΕΥΡΑΤΟΜ οφείλει να διστάζει να χρησιμοποιήσει στις πυρηνικές εγκαταστάσεις όργανα και εξοπλισμό διασφαλίσεων, τα οποία δεν είναι πλήρως αξιόπιστα, είναι πολύ δαπανηρά στην λειτουργία τους και δεν είναι διαφανή όσον αφορά την εγκατάσταση και την βαθμονόμησή τους. Ωστόσο, η υψηλού επιπέδου Επιτροπή Σύνδεσης συμφώνησε ως προς την ανάγκη για ευρεία αναθεώρηση όλων των πτυχών της υλοποίησης των διασφαλίσεων στις εγκαταστάσεις εμπλουτισμού. Είμαι σίγουρος ότι η επανεξέταση αυτή θα αποβεί ιδιαίτερα χρήσιμη και αποτελεί καλό παράδειγμα για την φύση της συνεργασίας της ΕΥΡΑΤΟΜ και του Διεθνούς Οργανισμού Ατομικής Ενέργειας στις εργασίες τους στον τομέα των πυρηνικών διασφαλίσεων στην Κοινότητα.
<P>
Κύριε Πρόεδρε, κλείνοντας, θα ήθελα να επαναλάβω ότι τα ζητήματα στα οποία αναφέρεται η προφορική ερώτηση αφορούν διαφορά απόψεων μεταξύ των δύο οργανισμών διασφαλίσεων σε ένα ζήτημα τεχνικής μεθοδολογίας. Θα ήθελα πάντως να εκφράσω την ανησυχία μου για το γεγονός ότι οι πληροφορίες τόσο ευαίσθητου χαρακτήρα δεν προστατεύτηκαν επαρκώς από τον Διεθνή Οργανισμό Ατομικής Ενέργειας.

<SPEAKER ID=191 LANGUAGE="EN" NAME="Smith">
Ευχαριστώ ειλικρινά τον Επίτροπο για την εμπεριστατωμένη απάντησή του. Θα πρέπει να αποτελεί κάποιο είδος ρεκόρ μια απάντηση διάρκειας έξι λεπτών κατά την Ώρα των Ερωτήσεων. Ο λόγος για τον οποίο έθεσα την ερώτηση είναι ότι η παραγωγή και η χρήση καύσιμου ΜΟΧ αυξάνει σημαντικά στη Δυτική Ευρώπη. Εξ αιτίας του γεγονότος ότι το καύσιμο ΜΟΧ πρόσφατης παραγωγής περιέχει μη ακτινοβολημένο πλουτώνιο, το οποίο είναι πολύ κατάλληλο για την κατασκευή ενός πρόχειρου ατομικού όπλου και του ότι το θέμα αυτό είχε χαρακτηριστεί πριν από δέκα χρόνια ως υψηλής προτεραιότητας σε μια έκθεση εφαρμογής του Διεθνούς Οργανισμού Ατομικής Ενεργείας, με ανησυχεί το γεγονός ότι μέχρι τώρα ακόμη δεν έχει βρεθεί λύση.
<P>
Με ποιόν τρόπο θα λάβει άραγε υπόψη του ο Επίτροπος το γεγονός ότι οι θέσεις συνηθισμένων πυρηνικών αντιδραστήρων γίνονται θέσεις εναποθήκευσης υλικού άμεσης χρήσεως; Το λαμβάνει άραγε αυτό υπόψη του;

<SPEAKER ID=192 NAME="Παπουτσής">
Κύριε Πρόεδρε, θέλω να διαβεβαιώσω τον αξιότιμο κύριο Smith ότι η Ευρωπαϊκή Επιτροπή και η ΕΥΡΑΤΟΜ θα συνεχίσουν την προσπάθειά τους και τους ελέγχους προς όλες τις εγκαταστάσεις και τις νέες εγκαταστάσεις, προκειμένου να σέβονται τις νέες τεχνολογίες και την εξέλιξη των τεχνολογιών. Βεβαίως, θα συνεχίσουμε την επιθεώρηση στο Sellafield, και αυτό κάνουμε, το κάνουμε ήδη, το κάνουμε με συνέπεια και θα συνεχίσουμε να το κάνουμε.

<SPEAKER ID=193 LANGUAGE="EN" NAME="McMahon">
Καλωσορίζω τη διαβεβαίωση του Επιτρόπου ότι θα παρακολουθεί όλα τα εργοστάσια. Θα του ζητούσα να εξετάσει την περίπτωση του πυρηνικού σταθμού του Χάντερσον όπου ένας αντιδραστήρας αναγκάστηκε να κλείσει φέτος τον Μάρτιο. Το Χάντερσον βρίσκεται στην εκλογική μου περιφέρεια. Δεν ξέρω εάν το γνωρίζει υπό την ιδιότητά του ως Επιτρόπου για την ενέργεια αλλά ίσως, σε συνεργασία με τις αρχές του Ηνωμένου Βασιλείου, να μπορούσε να εξετάσει τι συνέβη εκεί.

<SPEAKER ID=194 NAME="Παπουτσής">
Κύριε Πρόεδρε, θα ήθελα να διαβεβαιώσω το Σώμα και τον κ. McMahon ότι οι υπηρεσίες της EURATOM παρακολουθούν συνεχώς και αδιαλείπτως τη λειτουργία όλων των αντιδραστήρων, όπως επίσης και τους αντιδραστήρες οι οποίοι κλείνουν. Παρακολουθούμε συνεχώς την εξέλιξη της τεχνολογίας και παρακολουθούμε πάντοτε τη λειτουργία των αντιδραστήρων σε όλα τα επίπεδα. Ο βασικός μας στόχος είναι η διασφάλιση του περιβάλλοντος και της υγείας των πολιτών, όπως επίσης και η εξασφάλιση της καλύτερης δυνατής τεχνολογίας που χρησιμοποιείται στον τομέα της πυρηνικής ενέργειας.

<SPEAKER ID=195 NAME="Πρόεδρος">
Ερώτηση Αριθ. 45 που υπέβαλε ο κ. Hugh McMahon (H-0287/97):
<P>
Θέμα: Χάρτης δημοσίων υπηρεσιών
<P>
Μπορεί η Επιτροπή να γνωστοποιήσει στο Κοινοβούλιο τους λόγους που εξηγούν την παράλειψή της να εγκρίνει χάρτη δημοσίων υπηρεσιών;
<P>
Δεν συμφωνεί η Επιτροπή ότι η διατήρηση των δημοσίων υπηρεσιών σε προσιτές τιμές, όπως ορίζεται σε Κοινοτικό Χάρτη, είναι πολύτιμη για τους πολίτες της Ευρώπης και αποτελεί σημαντικό μέρος της Εσωτερικής Αγοράς;

<SPEAKER ID=196 NAME="Van Miert">
Οι δημόσιες υπηρεσίες αποτελούν ένα σημαντικό στοιχείο του ευρωπαϊκού κοινωνικού μοντέλου. Στην ανακοίνωσή της του περασμένου Σεπτεμβρίου σχετικά με τις δημόσιες υπηρεσίες στην Ευρώπη, η Επιτροπή διευκρίνισε τις αρχές και τις πολιτικές της και καθόρισε τους μελλοντικούς στόχους της. Η ανακοίνωση αναφερόταν ειδικότερα στα παρακάτω:
<P>
Η παροχή υψηλής ποιότητας και προσιτών υπηρεσιών γενικού οικονομικού ενδιαφέροντος συνιστά ένα θεμελιώδη αντικειμενικό σκοπό που πρέπει να είναι εγγυημένος στο πλαίσιο της εσωτερικής αγοράς. Η Συνθήκη της ΕΕ, και ειδικότερα το άρθρο 90, παρέχει ήδη μια ικανοποιητική ισορροπία μεταξύ αφενός των στόχων της ολοκλήρωσης της αγοράς και του ελεύθερου ανταγωνισμού και αφετέρου των στόχων του γενικού οικονομικού ενδιαφέροντος.
<P>
Η Επιτροπή θεωρεί ότι το άρθρο 90 έχει αποδείξει την αξία του στην εγγύηση αυτής της ισορροπίας. Ο καθορισμός των αντικειμένων γενικού οικονομικού ενδιαφέροντος είναι καταρχάς εθνική αρμοδιότητα που πρέπει να ασκείται από τα κράτη μέλη σύμφωνα με τους κανονισμούς της Συνθήκης της ΕΕ. Οποιαδήποτε εναρμόνιση των κανονισμών αυτών σε επίπεδο ΕΕ θα πρέπει να λαμβάνει υπόψη της τις ειδικές συνθήκες του κάθε τομέα. Επομένως οι τομεακές οδηγίες, όπως αυτές που προτείνονται για τις τηλεπικοινωνίες και τα ταχυδρομεία, αποτελούν τα καταλληλότερα εργαλεία για την επίτευξη των στόχων αυτών.
<P>
Η Επιτροπή υποστηρίζει ενεργά και εντός του πλαισίου των υφισταμένων αρμοδιοτήτων της σε τομείς όπως το περιβάλλον, η προστασία των καταναλωτών, η οικονομική και κοινωνική συνοχή ή τα διευρωπαϊκά δίκτυα, μια θετική πολιτική επίτευξης στόχων γενικού ενδιαφέροντος. Περαιτέρω η Επιτροπή θεωρεί ότι στο άρθρο 3 της νέας, υπό διαπραγμάτευση, Συνθήκης της ΕΕ θα πρέπει να προστεθεί μια νέα παράγραφος όπου θα αναφέρεται με σαφήνεια μια θετική δέσμευση στην προώθηση των υπηρεσιών γενικού ενδιαφέροντος.
<P>
Στο πλαίσιο αυτό η Επιτροπή δεν προβλέπει επί του παρόντος την έγκριση ή την πρόταση κάποιων άλλων μέτρων γενικού χαρακτήρα όπως ο χάρτης των δημοσίων υπηρεσιών. Αυτό που υποστηρίζουμε είναι η ένταξη κάποιας πρόβλεψης στο άρθρο 3 της υφισταμένης Συνθήκης μέσω των τρεχουσών διακυβερνητικών διαπραγματεύσεων.
<P>
Κατόπιν τούτων, η ανακοίνωση της Επιτροπής του περασμένου Σεπτεμβρίου στην οποία αναφέρθηκα ενωρίτερα αφήνει ανοικτές εναλλακτικές λύσεις. Εάν, π.χ., τα κράτη μέλη αρνηθούν τη συμπερίληψη οιασδήποτε παρόμοιας αναφοράς σε κάποιο άρθρο της Συνθήκης, θα μπορούσε να εξεταστεί η μετατροπή της ανακοίνωσης σε κάποιο είδος χάρτη αλλά δεδομένου ότι προφανώς τα κράτη μέλη είναι πρόθυμα να συζητήσουν τη συμπερίληψη στη Συνθήκη εμείς προτιμούμε την επιλογή αυτή.

<SPEAKER ID=197 LANGUAGE="EN" NAME="McMahon">
Ευχαριστώ τον Επίτροπο για την απάντησή του. Μπορώ άραγε να συμπεράνω ότι η Επιτροπή υποστηρίζει σθεναρά το θέμα στη ΔΔ θεωρώντας το ως μέρος της Συνθήκης; Αυτό είναι το μόνο που θα ήθελα να επιβεβαιωθεί. Εάν ο χειρισμός αυτός δεν επιτύχει τι θα κάνει τότε ο Επίτροπος;

<SPEAKER ID=198 LANGUAGE="EN" NAME="Van Miert">
Η απάντηση είναι 'ναι' αλλά, όπως είπα, προτιμούμε συμπερίληψη στο άρθρο 3. Ορισμένοι άλλοι προφανώς προτιμούν συμπερίληψη στο άρθρο 8. Αυτό είναι κάτι που συζητείται επί του παρόντος. Το πιο σημαντικό σημείο είναι να συμπεριληφθεί κάποια τέτοια αναφορά στο νέο κείμενο. Δεν νομίζουμε ότι υπάρχει απόλυτη ανάγκη ενός χάρτη, αλλά αφού το είπα αυτό η ανακοίνωση της Επιτροπής τη δεσμεύει για να ακολουθήσει αυτή τη μορφή εξισορροπημένης πολιτικής.

<SPEAKER ID=199 LANGUAGE="EN" NAME="Billingham">
Ευχαριστώ τον κ. McMahon που έθεσε το θέμα αυτό. Η θετική και απόλυτη απάντησή σας με ικανοποίησε πάρα πολύ. Γνωρίζω ότι είστε ενήμερος πως ασχολούμαι με μία έκθεση σχετικά με τις υπηρεσίες γενικού ενδιαφέροντος η οποία βρίσκεται αυτή τη στιγμή στο Κοινοβούλιο. Θα σας ζητήσω να είστε πολύ δυναμικός και πολύ συνεργάσιμος. Ο τομέας αυτός είναι πολύ σημαντικός για μας εδώ στο Ευρωπαϊκό Κοινοβούλιο. Θα θέλαμε η Ένωση να στείλει ένα πολύ θετικό μήνυμα για καλά νέα στους πολίτες μας έτσι ώστε να εξισορροπήσει κάποιο μέρος των κακών ειδήσεων στις οποίες πνίγονται αυτή τη στιγμή. Θα σας ρωτήσω εάν η Επιτροπή είναι έτοιμη να έχει πολύ ανοικτό πνεύμα και να αποδεχθεί κάποιες πολύ πρωτότυπες προτάσεις που δεν θα προκύψουν μόνο κατά τη διάρκεια της ΔΔ αλλά και ύστερα από αυτήν αναφορικά με τον τρόπο που ασχολούμεθα με τις δημόσιες υπηρεσίες εντός της Ευρωπαϊκής Ένωσης, τον τρόπο με τον οποίο οι ίδιοι οι Επίτροποι ασχολούνται μ' αυτές και τον τρόπο με τον οποίο ασχολούνται μ' αυτές οι επιτροπές εντός του Κοινοβουλίου, ούτως ώστε να επιτυγχάνεται συνεργασία μεταξύ Κοινοβουλίου και κρατών μελών. Επομένως, θα δουλέψουμε χέρι με χέρι. Αυτό που κάνουμε συμπληρώνει τις προσπάθειες των κρατών μελών.

<SPEAKER ID=200 LANGUAGE="EN" NAME="Van Miert">
Θα ήθελα να επιβεβαιώσω το θετικό πνεύμα με το οποίο η Επιτροπή προσπαθεί να αντιμετωπίσει το ζήτημα. Αφού είπα αυτό, όπως γνωρίζετε υπάρχει μια διαφωνία σχετικά με το εάν ή όχι θα πρέπει να τροποποιηθεί το άρθρο 90. Είναι προφανές ότι λίγοι μόνο το υποστηρίζουν. Οι περισσότερες από τις αντιπροσωπείες είναι προφανώς έτοιμες να ακολουθήσουν την Επιτροπή στην προσθήκη αναφοράς στο άρθρο 3. Μερικοί άλλοι ίσως να θέλουν κάτι παρόμοιο στο άρθρο 8. Ας αφήσουμε όμως να δούμε πως θα καταλήξει η συζήτηση. Διατηρούμε το πνεύμα μας ανοικτό. Εάν μπορεί κάτι να συμπεριληφθεί στη Συνθήκη, θα ήταν χρήσιμο. Αναφορικά με τα υπόλοιπα, προτίθεμαι να συνεχίσω σθεναρά να υιοθετώ μια εξισορροπημένη προσέγγιση και να διατηρώ ανοικτό πνεύμα, προσπαθώντας παράλληλα σε κάθε πολιτική που εκπονούμε να λαμβάνω υπόψη τις υπηρεσίες γενικού ενδιαφέροντος.

<SPEAKER ID=201 NAME="Πρόεδρος">
Εφόσον πρόκειται για παρόμοια ζητήματα, οι ερωτήσεις Αριθ. 46 και 48 θα απαντηθούν από κοινού.
<P>
Ερώτηση Αριθ. 46 που υπέβαλε ο κ. Jonas Sjφstedt (H-0297/97):
<P>
Θέμα: Ενισχύσεις στον τομέα των μεταφορών προς τη Volvo
<P>
Η ΓΔ 4 της Επιτροπής έχει κάνει μια έρευνα σχετικά με ενισχύσεις στον τομέα των μεταφορών που χορηγούνται σε ορισμένες βιομηχανικές επιχειρήσεις στη βόρεια Σουηδία. Στην έκθεση προτείνεται να μην επιτραπεί η χορήγηση ενίσχυσης στο εργοστάσιο της Volvo στο Umeε. Οι ενισχύσεις στον τομέα των μεταφορών προς επιχειρήσεις στη βόρεια Σουηδία αποτελούν σημαντικό παράγοντα της σουηδικής περιφερειακής πολιτικής και είναι μεγάλης σημασίας για την προσέλκυση βιομηχανικών επενδύσεων στην περιφέρεια. Εν τούτοις, οι ενισχύσεις αντιστοιχούν σε ένα τμήμα μόνο των επιπρόσθετων δαπανών που συνεπάγεται η εγκατάσταση της παραγωγής στα βόρεια τμήματα της χώρας.
<P>
Για ποιους λόγους θεωρεί η Επιτροπή ότι οι ενισχύσεις αποτελούν στρέβλωση του ανταγωνισμού τη στιγμή που δεν καλύπτουν ούτε καν το επιπλέον κόστος της μεταφοράς εντός της Σουηδίας;
<P>
Γιατί θεωρεί η Επιτροπή την εγκατάσταση στο Umeε σαν μονάδα τελικής συναρμολόγησης όταν το εργοστάσιο παράγει αποκλειστικά εξαρτήματα (καμπίνες); Ερώτηση Αριθ. 48 που υπέβαλε ο κ. Sφren Wibe (H-0302/97):
<P>
Θέμα: Επιδοτήσεις των μεταφορών για το εργοστάσιο της Volvo στο Umeε
<P>
Στο σουηδικό Τύπο αναφέρεται ότι η Επιτροπή προτίθεται να απαγορεύσει τις σουηδικές επιδοτήσεις των μεταφορών για το εργοστάσιο της Volvo στο Umeε. Στην περίπτωση που αυτό πραγματοποιηθεί, απειλείται άμεσα η λειτουργία του εργοστασίου και μαζί με αυτή οι θέσεις εργασίας πολλών χιλιάδων ατόμων στην περιοχή.
<P>
Η θέση της Επιτροπής βασίζεται μεταξύ άλλων σε μια έκθεση εταιρείας συμβούλων. Το περιεχόμενο της εν λόγω έκθεσης είναι απόρρητο, ακόμα και για τους εκπροσώπους της σουηδικής κυβέρνησης. Σύμφωνα με τις ανακοινώσεις στον Τύπο, ένα από τα επιχειρήματα της Επιτροπής είναι ότι το συγκεκριμένο εργοστάσιο της Volvo δεν θεωρείται ότι προμηθεύει τμήματα αλλά ότι κατασκευάζει έτοιμα προϊόντα.
<P>
Δεν θεωρεί η Επιτροπή ασυνήθιστο το γεγονός ότι μια τέτοια έκθεση, από την οποία ενδεχομένως εξαρτάται η απόφαση στο εν λόγω θέμα, είναι απόρρητη για το ευρύ κοινό και ιδιαίτερα για τη σουηδική κυβέρνηση;
<P>
Πιστεύει η Επιτροπή ότι το εργοστάσιο της Volvo, το οποίο κατασκευάζει θαλάμους φορτηγών οχημάτων προς περαιτέρω συναρμολόγηση, παράγει έτοιμα προϊόντα και όχι επιμέρους τμήματα των φορτηγών οχημάτων;
<SPEAKER ID=202 NAME="Van Miert">
Όπως πιθανότατα γνωρίζετε, στην Κοινότητα υπάρχει ένα ειδικό σύνολο κανονισμών αναφορικά με τις κρατικές ενισχύσεις στη βιομηχανία των αυτοκινήτων. Το σύνολο αυτό ισχύει από το 1989 και έχει σχεδιαστεί ούτως ώστε να ελέγχει και να περιορίζει τις εισροές κρατικών ενισχύσεων στον ευαίσθητο αυτό τομέα. Η Επιτροπή και το σύνολο των κανονισμών αντιμετωπίζουν κάθε είδους ενίσχυση με πολύ κριτικό πνεύμα, δεδομένου ότι κάτι τέτοιο απαλάσσει την ενδιαφερόμενη βιομηχανία από μέρος των συνήθων δαπανών λειτουργίας της και δημιουργεί ένα συνεχές λειτουργικό πλεονέκτημα για τη βιομηχανία αυτή. Κάτι τέτοιο μπορεί να είναι πολύ επιζήμιο στους ανταγωνιστές του κλάδου δεδομένου ότι η παραγωγή στον τομέα αυτό τυπικά είναι οργανωμένη σε ευρωπαϊκό επίπεδο και διαρκώς όλο και περισσότερο σε παγκόσμιο επίπεδο. Επομένως δεν θα πρέπει να εγκρίνονται ενισχύσεις στον τομέα των μεταφορών, ακόμη και σε μειονεκτικές περιφέρειες.
<P>
Το ανωτέρω πλαίσιο προβλέπει επίσης ότι οποιαδήποτε υφισταμένη λειτουργική επιχορήγηση θα πρέπει βαθμιαία να σταματήσει. Από την άλλη μεριά, το πλαίσιο κρατεί μια γενικά θετική στάση έναντι των επενδυτικών επιχορηγήσεων που χορηγούνται για την αντιμετώπιση διαρθρωτικών εμποδίων στις μειονεκτικές περιφέρειες της Κοινότητας. Συνεπώς μιλούμε για μια πολύ ευαίσθητη παγκόσμια αγορά στην οποία μια λειτουργική επιχορήγηση όπως η παρούσα μπορεί πολύ εύκολα να οδηγήσει σε σοβαρή στρέβλωση του ανταγωνισμού.
<P>
Το αξιότιμο μέλος αναφέρεται επίσης στα συμπεράσματα της Επιτροπής ότι το εργοστάσιο στο Umeε εμπίπτει στην κατηγορία της τελικής συναρμολόγησης και όχι σε εκείνη της παραγωγής εξαρτημάτων. Γενικά, ένα εργοστάσιο μπορεί να θεωρηθεί ότι παράγει και/ή συναρμολογεί όταν κατασκευάζει, βάφει, συναρμολογεί ή επεξεργάζεται σώματα οχημάτων. Εάν αυτές οι λειτουργίες είναι διαχωρισμένες σε διαφορετικά εργοστάσια, σε διαφορετικές γεωγραφικές περιοχές, οι δραστηριότητες του κάθε εργοστασίου εμπίπτουν στον ορισμό της παραγωγής οχημάτων.
<P>
Κατά την άποψη της Επιτροπής, όπως επίσης και διαφόρων ειδικών στην αυτοκινητοβιομηχανία, η κατασκευή ολοκληρωμένων θαλάμων φορτηγών αυτοκινήτων αντιστοιχεί στην κατασκευή φορτηγών. Όπως και κάθε άλλη ολοκληρωμένη εγκατάσταση παραγωγής αυτοκινήτων το εργοστάσιο του Umeε έχει κοπή μετάλλου, κατασκευή σωμάτων, βαφές και γραμμή τελικής συναρμολόγησης την οποία δεν θα είχε ένα εργοστάσιο εξαρτημάτων. Επομένως εμπίπτει στην κατηγορία του υφισταμένου πλαισίου για την αυτοκινητοβιομηχανία.

<SPEAKER ID=203 NAME="Sjostedt">
(SV ) Ειλικρινά δεν καταλαβαίνω κάποια μέρη της απάντησης. Ελέχθη στην απάντηση του Επιτρόπου ότι αυτή η οικονομική ενίσχυση θα ήταν ένα πλεονέκτημα όσον αφορά το κόστος. Ταυτόχρονα η οικονομική ενίσχυση στον τομέα των μεταφορών που καταβάλλεται στην Volvo στο Umea αντιστοιχεί μόνον σ&#x02BC;ένα μέρος του επιλέον κόστους που συνεπάγεται το γεγονός ότι βρίσκεται στην Βόρεια Σουηδία.Κοστίζει επομένως περισσότερο το ότι βρίσκεται εκεί, παρ΄ ότι λαμβάνει οικονομική ενίσχυση για τα μεταφορικά. Εϊναι ως εκ τούτου απολύτως παράλογο να λέγεται ότι αυτό στρεβλώνει τον ανταγωνισμό ή ότι είναι πλεονέκτημα όσον αφορά το κόστος. Το μόνο που έχω δεί στο υλικό γι&#x02BC;αυτήν την υπόθεση που στρεβλώνει τον ανταγωνισμό είναι ότι η Επιτροπή εγκρίνει οικονομική ενίσχυση στην Scania, έναν άλλο κατασκευαστή φορτηγών αυτοκινήτων στο Lulea, η οποία είναι μια πόλη κοντά στο Umea.
<P>
Αντικρούω επίσης το ότι γίνεται κάποιου είδους τελική συναρμολόγηση στο εργαστάσιο στο Umea. Υπποστηρίζω ότι είμαι λίγο ειδικός επί του θέματος, διότι έχω εργαστεί εκεί 5 χρόνια ως συναρμολογητής καμπίνας. Δεν λαμβάνει χώρα κανενός είδους τελική συναρμολόγηση ετοίμων καροτσών, παρά υπάρχει μόνον κατασκευή εξαρτημάτων.
<P>
Αναρωτιέμαι ακόμη γιατί εξακολουθεί να είναι απόρρητο το υλικό που χρησιμοποιείται ως υπόβαθρο. Δεν είναι λογικό να πάρουμε εμείς οι εκλεγμένοι εκπρόσωποι το υπόβαθρο των αποφάσεων και των απόψεων της Επιτροπής;

<SPEAKER ID=204 LANGUAGE="EN" NAME="Van Miert">
Καταρχάς θα πρέπει να κατανοήσουμε όλοι ότι μιλάμε για ένα τομέα στον οποίο υπάρχει ήδη πλαίσιο. Για άλλες δραστηριότητες η Επιτροπή έχει αποδεχθεί ότι θα πρέπει να υπάρξει ενίσχυση στις μεταφορές. Εδώ όμως αναφερόμαστε σε λειτουργική ενίσχυση ενός πολύ ευαίσθητου τομέα. Μπορείται να φανταστείτε την παροχή αποζημιώσεων σε όλες τις αυτοκινητοβιομηχανίες της Ευρωπαϊκής Ένωσης απλά και μόνο επειδή βρίσκονται σε σημεία της περιφέρειας; Κάτι τέτοιο θα στρέβλωνε εντελώς τον ανταγωνισμό σε ένα εξαιρετικά ευαίσθητο τομέα όπου ήδη υπάρχει υπερδυναμικότητα και όπου εταιρείες ή περιοχές που είναι επιλέξιμες για ενίσχυση μπορούν να λάβουν ενίσχυση αλλά μόνο επενδυτική ενίσχυση. Αυτή είναι ακριβώς η κατάσταση εδώ.
<P>
Σχετικά με το ερώτημα για τα εξαρτήματα, η κατασκευή των θαλάμων με όλα τα διαφορετικά στάδια κατασκευής που περιλαμβάνει με δυσκολία μπορεί να θεωρηθεί ότι αποτελεί απλή κατασκευή εξαρτημάτων. Όχι, αυτό αποτελεί αναπόσπαστο μέρος των φυσιολογικών δραστηριοτήτων της αυτοκινητοβιομηχανίας. Η Επιτροπή πάντοτε εφάρμοζε τους κανονισμούς κατ' αυτόν τον τρόπο και θα πρέπει να συνεχίσει να κρατά συνεχώς την ίδια στάση όπως έχει κάνει και στο παρελθόν.
<P>
Αφού είπα όλα αυτά, δεδομένου ότι πρόκειται για μια επιδότηση που προϋπήρχε - όταν η Σουηδία εισήλθε στην Ευρωπαϊκή Ένωση η επιδότηση ήδη χορηγείτο - είμαστε έτοιμοι να συζητήσουμε με τις σουηδικές αρχές τον καλύτερο δυνατό τρόπο για την προοδευτική κατάργησή της και να εξετάσουμε ένα ικανοποιητικό χρονοδιάγραμμα για να επιτευχθεί αυτό. Αυτό είναι ακριβώς που προσπαθούμε να επιτύχουμε στις συνομιλίες μας με τις σουηδικές αρχές. Χθες βρισκόμουν στη Στοκχόλμη και είχα συζητήσεις με τον αρμόδιο Υπουργό για τη βιομηχανία ούτως ώστε να καταλήξουμε σε ένα φιλικό διακανονισμό του προβλήματος.

<SPEAKER ID=205 LANGUAGE="SV" NAME="Wibe">
Αναρωτιέμαι αν μπορώ να έχω μια διευκρίνιση σε δύο σημεία από τον Επίτροπο. Η πρώτη ερώτηση είναι: σε ποιούς τομείς εγκρίνετε να χρησιμοποιείται η σουηδική οικονομική ενίσχυση για τα μεταφορικά; Υπάρχει κάποιος τομέας σ΄ολόκληρη την αυτοκινητοβιομηχανία, στον οποίον εγκρίνετε την μονιμοποίηση της υπάρχουσας οικονομικής ενίσχυσης για τα μεταφορικά στην Σουηδία;
<P>
Η δεύτερη ερώτηση αφορά την συνακόλουθη ερώτηση από τον Jonas Sjοstedt στην οποία δεν δόθηκε απάντηση από τον Επίτροπο, συγκεκριμένα το γεγονός ότι η απόφαση της Επιτροπής στην προκειμένη περίπτωση προφανώς βασίζεται σε μια έκθεση συμβουλευτική. Το περιεχόμενο αυτής της έκθεσης διατηρείται απόρρητο ακόμη και από την σουηδική κυβέρνηση. Θέλω να ρωτήσω τον Επίτροπο αν αυτό δεν είναι όμως εντελώς παράλογο, δηλαδή ότι οι μεμονωμένες κυβερνήσεις, οι οποίες είναι παρ΄όλα αυτά οι κύριοι αυτής της Συνθήκης, δεν θα έχουν γνώση της έκθεσης η οποία χρησιμοποιείται ως υπόβαθρο, η οποία μπορεί να καθορίσει τις συνθήκες διαβίωσης και τις δυνατότητες συντήρησης για χιλιάδες ανθρώπους σε μια εκτεθειμένη περιφέρεια.

<SPEAKER ID=206 LANGUAGE="EN" NAME="Van Miert">
Καταρχάς, σε απάντηση του πρώτου μέρους της ερωτήσεως, ενίσχυση στον τομέα των μεταφορών μπορεί να δοθεί και επομένως η περιοχή αυτή της Σουηδίας μπορεί να επωφεληθεί από κάποια ειδική μεταχείριση. Ενίσχυση μπορεί να δοθεί σε δραστηριότητες που δεν ανήκουν σε εξαιρετικά ευαίσθητους τομείς, όπως η χαλυβουργία ή η αυτοκινητοβιομηχανία. Για παράδειγμα, στην περίπτωση μιας βιομηχανίας χάλυβα, η Επιτροπή δεν μπορεί να επιτρέψει χορήγηση ενισχύσεων στις μεταφορές διότι αυτή υπόκειται σε συγκεκριμένο κανονισμό εθνικών ενισχύσεων. Το ίδιο ισχύει και για την αυτοκινητοβιομηχανία και επομένως, μολονότι το γενικό σχήμα επιτρέπει αυτή τη μορφή αποζημιώσεων στον τομέα των μεταφορών, δεν επιτρέπονται για τομείς όπως η χαλυβουργία ή η βιομηχανία αυτοκινήτων. Αυτός είναι ο λόγος για τον οποίο πρέπει να διαπραγματευθούμε με την κυβέρνηση για να βρούμε μια λύση που θα είναι αμοιβαία αποδεκτή.
<P>
Η ερώτησή σας αναφέρεται στη γνώμη των ειδικών που ετοίμασε εταιρεία συμβούλων για λογαριασμό της Επιτροπής. Ας είμαστε ειλικρινείς, εάν η σουηδική κυβέρνηση αλλά και η οποιαδήποτε κυβέρνηση επιζητήσει μια γνωμάτευση από ειδικούς είναι απόλυτα ελεύθερη να το κάνει και να κρατήσει τα συμπεράσματα για τον εαυτό της. Κανείς δεν θα την υποχρεώσει να τη δημοσιοποιήσει ή να την στείλει στην Επιτροπή. Αυτή η γνωμάτευση των εμπειρογνωμόνων η οποία στηρίζεται σε πληροφορίες που έχουν παρασχεθεί τόσο από τη βιομηχανία όσο και από τη σουηδική κυβέρνηση, συμπεριλαμβάνει πολύ λεπτές πληροφορίες τις οποίες ασφαλώς η εταιρεία δεν θα θέλει να δει δημοσιευμένες. Συνεπώς, τη γνωμάτευση των εμπειρογνωμόνων τη χρησιμοποιούμε ως αρωγή προς την Επιτροπή για το ξεκαθάρισμα της κατάστασης. Επί τη βάσει αυτής της γνωμάτευσης, το προσωπικό μου πήγε επί τόπου να κάνει πραγματογνωμοσύνη και στη συνέχεια εγκρίναμε τη θέση που περιέγραψα με την απάντησή μου στην προηγούμενη ερώτηση. Επομένως, η γνώμη των ειδικών χρησιμοποιείται μόνο για να βοηθήσει την Επιτροπή να ξεδιαλύνει τα πράγματα και να κάνει εκτίμηση της καταστάσεως.
<P>
Η άλλη ερώτηση τώρα είναι: τι γίνεται μετά; Είναι φανερό ότι προτιμούμε να βρούμε μια λύση μέσω αμοιβαίως συμφωνημένης συνταγής. Εάν δεν γίνει δυνατό αυτό τότε η Ευρωπαϊκή Επιτροπή δεν έχει άλλη επιλογή από το να ξεκινήσει τη διαδικασία παραβιάσεως. Θα πω ξανά ότι αυτό είναι κάτι που θα θέλαμε να το αποφύγουμε και συνεπώς κατά τις ερχόμενες εβδομάδες θα προσπαθήσουμε να βρούμε μια λύση σύμφωνα με την οποία να διατηρηθεί η ενίσχυση για κάποιο χρονικό διάστημα αλλά με προοπτική προοδευτικής μείωσης και εν καιρώ κατάργησής της.

<SPEAKER ID=207 NAME="Lindholm">
(SV ) Ενόψει του δημοψηφίσματος δόθηκαν υποσχέσεις ότι η σουηδική περιφερειακή πολιτική θα μπορούσε να συνεχιστεί όπως προηγουμένως και ότι η ένταξη δεν θα επέφερε κάποιες αρνητικές συνέπειες. Η εντασσόμενη στην περιφερειακή πολιτική οικονομική ενίσχυση συμπεριλαμβανομένης της οικονομικής ενίσχυσης για τις μεταφορές προς τις επιχειρήσεις στην Βόρεια Σουηδία είναι ένα σημαντικό συστατικό.
<P>
Έχει επίγνωση η Επιτροπή ότι η κοινή γνώμη στην Βόρεια Σουηδία είναι η περισσότερο επικριτική προς την ΕΕ σ&#x02BC;ολόκληρη την χώρα; Έχει επίσης επίγνωση η Επιτροπή ότι η ερμηνεία που τώρα δίνεται, και η οποία διακινδυνεύει να παρεμποδίσει την εντασσόμενη στην περιφερειακή πολιτική οικονομική ενίσχυση προς την Volvo, θα κάνει την κοινή γνώμη ακόμη περισσότερο αρνητική, διότι είναι μια προδοσία απέναντι σ&#x02BC;αυτά που είχαν υποσχεθεί πριν την ένταξη; Δεν είναι πράγματι έτοιμη η Επιτροπή να αναθεωρήσει την πρόταση που διετύπωσε η ΓΔ IV;

<SPEAKER ID=208 LANGUAGE="EN" NAME="Van Miert">
Πρώτον, δεν μπορεί να υπάρξει καμία παρανόηση σχετικά με εκείνα που συμφωνήθηκαν κατά τη διάρκεια των διαπραγματεύσεων για την ένταξη. Ήδη είχα υπόψη μου το θέμα αυτό και μολονότι αποδεχόμεθα ως αρχή ότι στις ακραίες αυτές περιφέρειες μπορεί να χορηγείται ενίσχυση στις μεταφορές, αυτό μπορεί να γίνει υπό την απαραίτητη προϋπόθεση ότι δεν θα χορηγείται σε ευαίσθητους τομείς όπως ο τομέας της βιομηχανίας αυτοκινήτων, η χαλυβουργία ή τα ναυπηγεία όπου υπάρχουν ειδικοί κανονισμοί. Όπως είναι γνωστό οι ειδικοί κανονισμοί υπερισχύουν των γενικών τοιούτων.
<P>
Το ανωτέρω γεγονός επεξηγήθηκε επανειλημμένα τόσο από εμένα όσο και από το προσωπικό του γραφείου μου. Έτσι έμεινα έκπληκτος που ορισμένοι άνθρωποι παραξενεύτηκαν όταν αργότερα είπαμε ότι η αυτοκινητοβιομηχανία και όχι η βιομηχανία εξαρτημάτων δεν δικαιούται λειτουργικών επιδοτήσεων, μολονότι μπορεί να δοθεί επενδυτική επιδότηση. Για κάποιο λόγο που δεν μπορώ να τον κρίνω εγώ η σουηδική κυβέρνηση αποφεύγει να χορηγήσει επενδυτικές ενισχύσεις είναι όμως έτοιμη να χορηγήσει αντίστοιχες λειτουργικές. Αυτό είναι θέμα που πρέπει να το αποφασίσει η ίδια η σουηδική κυβέρνηση. Πριν από λίγο καιρό η ενδιαφερόμενη εταιρεία έκανε αξιόλογες επενδύσεις και έτσι η κυβέρνηση θα μπορούσε να είχε χορηγήσει κάποια ενίσχυση. Αντ' αυτού όμως συνέχισαν να δίδουν λειτουργικές επιδοτήσεις οι οποίες υποθέτω ότι γνωρίζουν ότι δεν επιτρέπονται σύμφωνα με τους κανονισμούς της Ευρωπαϊκής Ένωσης περί κρατικών ενισχύσεων.
<P>
Αυτό είναι το πλαίσιο. Δεν λέμε ότι το εργοστάσιο δε μπορεί να ενισχυθεί αλλά αυτό το είδος της συνεχιζόμενης λειτουργικής ενίσχυσης δε μπορεί να γίνει αποδεκτό διότι δεν ήταν αποδεκτό και στο παρελθόν. Οι κανονισμοί εφαρμόζονται με συνέχεια και συνέπεια σε ολόκληρη την Ευρωπαϊκή Ένωση και επομένως θα πρέπει να επιτύχουμε συμφωνία με τις σουηδικές αρχές για την προοδευτική κατάργηση της ενισχύσεως. Εάν στο μέλλον γίνουν πρόσθετες επενδύσεις στο Umeε αυτές θα δικαιούνται ενισχύσεως.

<SPEAKER ID=209 LANGUAGE="SV" NAME="Wibe">
Καταλαβαίνω ότι ίσως εσείς, κύριε Επίτροπε, εκπλήσεσθε με το γεγονός ότι είμαστε κι εμείς έκπληκτοι. Πρέπει ωστόσο να καταλάβετε ότι το μήνυμα που τώρα δίνετε είναι μια εντελώς νέα είδηση για εμένα, διότι ήδη κατά τις ενταξιακές διαπραγματεύσεις ελέχθη ότι οι τομείς, χάλυβα, αυτοκινήτου και ναυπηγοεπισκευαστικής δεν θα μπορούσαν να λάβουν οικονομική ενίσχυση για τις μεταφορές. Όσον αφορά το θέμα της απόρρητης έκθεσης ο Επίτροπος λέει ότι οι κυβερνήσεις έχουν βέβαια απόρρητες εκθέσεις. Ωστόσο οι κυβερνήσεις είναι το αφεντικό της Επιτροπής και δεν είναι η Επιτροπή το αφεντικό των κυβερνήσεων. Οι μεμονωμένες κυβερνήσεις είναι επομένως τα όργανα που αποφασίζουν.
<P>
Ο λόγος που θέλουμε να βγεί στο φώς αυτή η έκθεση δεν είναι γιατί θα αποκαλύψουμε κάποια επαγγελματικά μυστικά της Volvo - αυτό δεν θα το κάνει η Σουηδική κυβέρνηση. Ο λόγος είναι ότι η σουηδική κυβέρνηση έχει πολύ καλούς λόγους να πιστεύει ότι αυτή η αναφορά που χρησιμεύει ως υπόβαθρο περιέχει σοβαρά λάθη. Αυτά θέλουμε να βγούν στο φώς και να τα συζητήσουμε. Νομίζω ότι ο Επίτροπος θα μπορούσε να έχει κατανόηση γι΄ αυτό.
<P>
Μια μικρή ερώτηση: Αν εσείς, κύριε Επίτροπε, κληθείτε από τον Πρόεδρο του Συμβουλίου να δημοσιοποιήσετε αυτήν την έκθεση, για την σουηδική κυβέρνηση τουλάχιστον, θα το κάνετε αυτό τότε;

<SPEAKER ID=210 LANGUAGE="EN" NAME="Van Miert">
Δεν φταίω εγώ εάν ορισμένα τμήματα των κανονισμών του παιχνιδιού δεν είναι προφανώς τόσο καλά γνωστά όσο θα ήθελα να είναι. Όπως θα γνωρίζουν αρκετοί στο Σώμα υπάρχουν ειδικοί κανονισμοί για τη χαλυβουργία. Η αρχή είναι ότι απαγορεύεται η χορήγηση κρατικών ενισχύσεων. Θα υπάρξει κάποιο πρόβλημα σχετικά με τα ναυπηγεία. Υπάρχει η 7η οδηγία η οποία διαμορφώνει το πλαίσιο εντός του οποίου μπορεί να χορηγείται ή δεν μπορεί να χορηγείται κρατική ενίσχυση. Αυτός είναι ο τρόπος που λειτουργούμε εδώ και πολλά χρόνια.
<P>
Όσον αφορά την έκθεση, αποτελεί γνώμη εμπειρογνωμόνων για χρήση από τις υπηρεσίες μου πλέον της οποίας ζήτησα από το προσωπικό μου να πάει επί τόπου για να δει το εργοστάσιο. Το προσωπικό μου ζήτησε και έλαβε όλες τις σχετικές πληροφορίες. Με ενημέρωσαν και επί τη βάσει της ενημέρωσης αυτής είπα στις σουηδικές αρχές ότι ακόμη έχουμε ένα πρόβλημα το οποίο θα πρέπει να τακτοποιηθεί. Όσο συνεχίζουν να χορηγούνται επιδοτήσεις λειτουργίας στον τομέα, αυτό αποτελεί κατάφωρη παραβίαση των κανονισμών που ισχύουν για την αυτοκινητοβιομηχανία.
<P>
Για την εξεύρεση λύσεως προοδευτικής κατάργησης των επιδοτήσεων θα είμαστε ευέλικτοι. Εν τω μεταξύ αυτό δεν περιορίζει την κυβέρνηση από την προσπάθεια εξεύρεσης άλλων μεθόδων ενίσχυσης της περιοχής. Αλλά αυτή είναι ευθύνη της κυβερνήσεως και όχι της Επιτροπής. Δεν είμαστε αρμόδιοι εμείς να επιβάλλουμε κάποιον τρόπο συμπεριφοράς. Για τα υπόλοιπα, δεν έχουμε τίποτα να κρύψουμε. Είμαι σε θέση να σας αποδείξω ότι σ' αυτού του είδους τα προβλήματα έχουμε κρατήσει πάντοτε ένα σταθερό αλλά και ευέλικτο τρόπο αντιμετώπισης.

<SPEAKER ID=211 NAME="Πρόεδρος">
Ερώτηση Αριθ. 47 που υπέβαλε ο κ. Hans Lindqvist (H-0301/97):
<P>
Θέμα: Έλεγχος από την Επιτροπή της επιδότησης των μεταφορών για ορισμένες βιομηχανικές μονάδες στη Βόρειο Σουηδία
<P>
Η ΓΔ 4 της Επιτροπής πραγματοποίησε έλεγχο της επιδότησης των μεταφορών για ορισμένες βιομηχανικές μονάδες στη Βόρειο Σουηδία. Σε σχετική έκθεση προτείνεται να μην εγκριθούν οι επιδοτήσεις για το εργοστάσιο της Volvo στο Umeε.
<P>
Η επιδότηση των μεταφορών για τις επιχειρήσεις στη Βόρειο Σουηδία αποτελεί ουσιαστικό μέρος της περιφερειακής πολιτικής της χώρας, με ιδιαίτερη σημασία για την προσέλκυση βιομηχανικών επενδύσεων στην περιοχή. Οι εν λόγω ενισχύσεις αντιστοιχούν όμως μόνο σε ένα τμήμα του επιμέρους κόστους, το οποίο προκύπτει από τη μετάθεση της παραγωγής στο βόρειο τμήμα της χώρας.
<P>
Γιατί δεν δημοσιεύθηκαν αμέσως οι λόγοι για τη λήψη μιας τέτοιας απόφασης; Γιατί η πρόταση της μη χορήγησης ενίσχυσης στο εργοστάσιο της Volvo στο Umeε γίνεται τώρα;

<SPEAKER ID=212 NAME="Van Miert">
Πρόκειται για το ίδιο πρόβλημα. Αυτή τη στιγμή δεν έχει ληφθεί ακόμη απόφαση. Οριοθετήσαμε το πρόβλημα όταν, κατά τη διάρκεια των διαπραγματεύσεων εισδοχής, συμφωνήσαμε ότι θα υπήρχε η δυνατότητα παροχής επιδότησης στις μεταφορές και ότι σε εκτέλεση των συμφωνιών οι ευαίσθητοι τομείς θα εξαιρούντο. Αργότερα διαπιστώσαμε ότι συνεχιζόταν η παροχή ενισχύσεων μεταφορών στο εργοστάσιο της Volvo στο Umeε. Γι' αυτό συνεπώς είπαμε εδώ υπάρχει ένα πρόβλημα, ας το εξετάσουμε κι' ας δούμε πως μπορεί να λυθεί. Αυτό δεν πρέπει να οδηγήσει στο συμπέρασμα ότι δεν μπορούν να χορηγηθούν επιδοτήσεις στις μεταφορές και για τις άλλες δραστηριότητες στην υπόψη περιοχή. Επιβεβαιώνω ότι αυτό το είδος της ενισχύσεως μπορεί να χορηγηθεί, όχι όμως στους ευαίσθητους τομείς.
<P>
Η όλη υπόθεση πήρε κάποιο χρόνο διότι θέλαμε να κάνουμε υπεύθυνη διερεύνηση και, όπως είπα, ζητήσαμε τη γνώμη ειδικών. Αργότερα - και μάλλον κατ' εξαίρεση διότι ο αριθμός του προσωπικού είναι περιορισμένος - ζήτησα από το προσωπικό μου να πάει επί τόπου, να δει και να εκτιμήσει. Αυτό έγινε. Τότε μόνο διαπιστώσαμε ότι συνέχιζε να υπάρχει ένα πρόβλημα και ενημερώσαμε την κυβέρνηση ότι είτε προχωρούμε και το λύνουμε με αμοιβαία συμφωνία ή ξεκινούμε τη διαδικασία παραβάσεως και προχωρούμε την υπόθεση παραπέρα. Αυτά είναι όλα που μπορώ να πω.

<SPEAKER ID=213 LANGUAGE="SV" NAME="Lindqvist">
Είναι καλό να ριχτεί άπλετο φώς σ&#x02BC;αυτό το ζήτημα. Δεν έχω όμως οι απαντήσεις στις ερωτήσεις μου, καθώς οι ερωτήσεις αφορούσαν το γιατί δεν δημοσιοποιήθηκε αμέσως το υπόβαθρο της απόφασης. Η μία ερώτηση έχει απαντηθεί εν μέρει, αλλά όχι πλήρως.
<P>
Η άλλη ερώτηση αφορούσε το γιατί ήλθε τώρα η πρόταση για την περικοπή της οικονομικής ενίσχυσης προς το εργοστάσιο. Είμαι, όπως και οι συνάδελφοί μου, έκπληκτος που αυτό γίνεται αφού έχει περάσει κάποιος χρόνος από την ένταξη και γιατί δεν υπάρχει κάποιος λόγος γιατί γίνεται ακριβώς τώρα. Μπορεί αυτό να αναφέρεται στην συμβουλευτική έκθεση, αλλά αφού δεν έχουμε πρόσβαση σ&#x02BC;αυτήν - θεωρείται για κάποιον λόγο επομένως ότι περιέχει στοιχεία τα οποία δεν πρέπει να δούμε - πρέπει να ρωτήσω ακόμη μια φορά: Γιατί δεν μπορούμε να δούμε το υλικό που χρησιμοποιείται ως υπόβαθρο; Αυτό θα διευκόλυνε ίσως την συζήτηση και θα έκανε το θέμα σαφέστερο.
<P>
Εκτός αυτού θα ήθελα απάντηση στην εξής ερώτηση: Είναι αυτή η αρχή μιας περαιτέρω περικοπής της οικονομικής ενίσχυσης στον τομέα των μεταφορών όσον αφορά την Σουηδία;

<SPEAKER ID=214 LANGUAGE="EN" NAME="Van Miert">
Πιστεύω οτι έχω ήδη απαντήσει πολλές φορές στην ερώτηση. Κατά τη διάρκεια των διαπραγματεύσεων εισδοχής έγινε απόλυτα σαφές - βρισκόμουν και εγώ ο ίδιος εκεί - ότι θα επιτρεπόταν χορήγηση επιδοτήσεων στις μεταφορές αλλά όχι για τους ευαίσθητους τομείς. Δεν φταίω εγώ εάν αργότερα ανακαλύψαμε ότι συνεχιζόταν η χορήγηση επιδοτήσεων μεταφορών στο συγκεκριμένο εργοστάσιο. Όταν το ανακαλύψαμε είπαμε ότι αντίκειται σε όλα τα συμφωνηθέντα αλλά και ότι, εν πάσει περιπτώσει, έρχεται σε αντίθεση με το πλαίσιο. Επομένως πρέπει να βρεθεί λύση. Δεδομένου όμως ότι η επιδότηση προϋπήρχε της ένταξης είμαστε έτοιμοι να εξετάσουμε κάποια λύση για την προοδευτική κατάργησή της. Αυτά έγιναν πριν από αρκετό καιρό.
<P>
Πέρσι ζητήσαμε από μια εταιρεία ειδικών συμβούλων να παράσχει στην Επιτροπή τη γνώμη της, π.χ. για το θέμα των εξαρτημάτων. Προφανώς, ορισμένα από τα εξαρτήματα γίνονται στον νότο και ύστερα προωθούνται στο βορρά. Κατόπιν τούτων, όπως προανέφερα, ζήτησα από το προσωπικό μου να πάει επί τόπου πράγμα που πήρε κάποιο χρόνο για να υλοποιηθεί. Στη συνέχεια έγινε συζήτηση με την κυβέρνηση και τους είπαμε να προτείνουν κάποια λύση. Αυτό έγινε πριν από μερικούς μήνες. Είπα στην κυβέρνηση ότι είμαι υποχρεωμένος να ξεκινήσω διαδικασία παραβιάσεως. Δεδομένου ότι υπάρχουν πιθανότητες για κάποια συμπεφωνημένη λύση είμαι έτοιμος να περιμένω πριν ξεκινήσω τη διαδικασία με την ελπίδα ότι θα βρεθεί κάποια λύση.
<P>
ελπίζω ότι η λύση αυτή μπορεί να βρεθεί εντός των επόμενων εβδομάδων. Εάν δεν γίνει έτσι τότε πρέπει να είμαι απολύτως σαφής. Η υπόθεση έχει καθυστερήσει πάρα πολύ και θα πρέπει να προτείνω στην Επιτροπή το άνοιγμα της διαδικασίας.

<SPEAKER ID=215 LANGUAGE="SV" NAME="Sjostedt">
Θεωρώ ότι οι απαντήσεις της Επιτροπής είναι ασυνεπείς σε πολλά καθοριστικά σημεία. Έχει εγκριθεί επίσης οικονομική ενίσχυση για τις μεταφορές σε έναν από τους ανταγωνιστές της Volvo που βρίσκεται αρκετά κοντά στο εργοστάσιο της Volvo, συγκεκριμένα στην Scania, όπου παράγονται οι πίσω άξονες και σασσί για μεγάλες καρότσες. Κάνουν δηλαδή ακριβώς το ίδιο πράγμα όπως στο Umea, δηλαδή εξαρτήματα για μεγάλες καρότσες. Για την Scania εγκρίνεται, για την Volvo στο Umea όχι. Δεν έχει δoθεί κάποια εξήγηση επ&#x02BC;αυτού.
<P>
Το δεύτερο στο οποίο δεν έχει δωθεί κάποια εξήγηση είναι ότι αυτό θα στρέβλωνε τον ανταγωνισμό. Η οικονομική ενίσχυση που δίνεται αντιστοιχεί σ&#x02BC;ένα μικρό μέρος μόνο του επιπλέον κόστους για τις μεταφορές στην Σουηδία.
<P>
Το τρίτο είναι ότι μπορούσατε κάλλιστα να δώσετε την έκθεση στην κυβέρνηση. δεν πρόκειται να αφήσει να διαρρεύσουν κάποια μυστικά. Αλλά ούτε η κυβέρνηση δεν μπόρεσε να δεί την έκθεση. Αυτό ενισχύει βέβαια την εικόνα ότι η Επιτροπή έχει κάτι να κρύψει. Αν καταργήσετε αυτήν την οικονομική ενίσχυση για τις μεταφορές καταστρέφετε ένα σημαντικό σκέλος της σουηδικής περιφερειακής πολιτικής. Αυτό είναι πάρα πολύ σοβαρό. Νομίζω ότι η Επιτροπή πρέπει να συλλογιστεί την κοινωνική της ευθύνη. Σκεφτείτε το Vilvoorde!

<SPEAKER ID=216 LANGUAGE="FR" NAME="Van Miert">
Σκεφτείτε την Villvorde, γιατί εκεί δεν μπορούμε να προσφέρουμε κρατική βοήθεια, ούτε ενίσχυση επενδύσεων, αγαπητέ φίλε.
<P>
Έχετε τη δυνατότητα να το κάνετε, και μου κάνετε μάθημα πάνω σ'αυτό; Εφαρμόσαμε τους νόμους με τρόπο συνετό. Δεν φταίω εγώ αν εξηγήσαμε επανειλημμένα τους κανόνες του παιχνιδιού και αν τους αγνοείτε ακόμα και σήμερα! Αυτοί οι κανόνες υπήρχαν πριν την ένταξη της Σουηδίας. Η Σουηδία τους δέχτηκε. Όσο για μένα, πρέπει να τους εφαρμόσω με τον ίδιο τρόπο, με τρόπο συνετό σε κάθε περίπτωση.
<P>
Αν έχετε να κάνετε κριτική απευθυνθείτε αλλού. Κάνω σοβαρά τη δουλειά μου όπως την έκανα πάντα, για το λόγο αυτό δεν δέχομαι κριτική. Αυτό πρέπει να γίνει σαφές.

<SPEAKER ID=217 LANGUAGE="SV" NAME="Thors">
Είπατε, κύριε Επίτροπε, ότι δεν αποκλείεται άλλη οικονομική ενίσχυση για τις μεταφορές στην περιοχή. Ελπίζω να έχετε επίγνωση ότι υπάρχει κίνδυνος να καταργηθεί η πώληση των αφορολογήτων την 1η Ιουλίου 1999, και ότι τότε υπάρχει εμφανής ανάγκη οικονομικής ενίσχυσης της κυκλοφορίας μεταξύ του Umeaστην Σουηδία και της Vasa στην Φινλανδία. Έχω κατανοήσει ορθώς τον Επίτροπο, δηλαδή ότι δεν θα αντιταχθείτε σε μια γενική οικονομική ενίσχυση για τις μεταφορές μεταξύ Umea και Vasa αν καταργηθεί η κυκλοφορία των αφορολόγητων την 1η Ιουλίου 1999;

<SPEAKER ID=218 LANGUAGE="EN" NAME="Van Miert">
Επιβεβαιώνω ξανά ότι η επιδότηση στις μεταφορές για τους άλλους, μη ευαίσθητους τομείς, μπορεί να συνεχιστεί. Επομένως αυτό δεν συζητείται. Μόνο για τους ευαίσθητους τομείς, όπως η αυτοκινητοβιομηχανία, υπάρχουν ειδικοί κανονισμοί, υπάρχει πλαίσιο από το 1989, δυνάμει του οποίου αυτό δεν επιτρέπεται. Αυτό δεν μπορεί να θεωρηθεί ότι αποτελεί έκπληξη διότι υπήρχε ήδη και είχε εξηγηθεί πλήρως ότι μετά την εισδοχή τέτοιες επιδοτήσεις δεν θα μπορούσαν να συνεχιστούν σε δραστηριότητες όπως η αυτοκινητοβιομηχανία. Οι επενδύσεις είναι διαφορετικό θέμα, αλλά για τις λειτουργικές δαπάνες δεν μπορούν να δίδονται ενισχύσεις.

<SPEAKER ID=219 NAME="Πρόεδρος">
Εφόσον εξαντλήθηκε ο χρόνος που είχε παραχωρηθεί στην Ώρα των Ερωτήσεων προς την Επιτροπή, οι ερωτήσεις Αριθ. 49 έως 87 θα λάβουν γραπτή απάντηση.
<P>
Η Ώρα των Ερωτήσεων έληξε.
<P>
(Η συνεδρίαση, διακοπείσα στις 7.40 μ.μ., επαναλαμβάνεται στις 9 μ.μ.)

<CHAPTER ID=15>
Δημόσιες συμβάσεις υπηρεσιών, προμηθειών και  έργων - Συμβάσεις στους τομείς του ύδατος, της
ενέργειας, των μεταφορών και των  τηλεπεικοινωνιών
<SPEAKER ID=220 NAME="Πρόεδρος">
Η ημερήσια διάταξη προβλέπει την κοινή συζήτηση των ακολούθων εγγράφων:
<P>
τη σύσταση για δεύτερη ανάγνωση (Α4-0158/97), εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την κοινή θέση του Συμβουλίου όσον αφορά την έγκριση οδηγίας του Ευρωπαϊκού Κοινοβουλίου και του Συμβουλίου που τροποποιεί τις οδηγίες 92/50/ΕΚ, 93/36/ΕΚ και 93/37/ΕΚ περί του συντονισμού των διαδικασιών σύναψης δημοσίων συμβάσεων υπηρεσιών, συμβάσεων δημοσίων προμηθειών και συμβάσεων δημοσίων έργων αντίστοιχα (C4-0038/97-95/0079(COD)) (Εισηγητής: ο κ. Langen).-τη σύσταση για δεύτερη ανάγνωση (Α4-0159/97), εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την κοινή θέση του Συμβουλίου όσον αφορά την έγκριση οδηγίας του Ευρωπαϊκού Κοινοβουλίου και του Συμβουλίου που τροποποιεί την οδηγία 93/38/ΕΟΚ περί του συντονισμού των διαδικασιών σύναψης δημοσίων συμβάσεων στους τομείς του ύδατος και την ενέργειας, όπως επίσης και στους τομείς της παροχής υπηρεσιών μεταφορών και των τηλεπικοινωνιών (C4-0039/97-95/0080(COD)) (Εισηγητής: ο κ. Langen).
<SPEAKER ID=221 NAME="Langen">
Kύριε Πρόεδρε, κύριε Eπίτροπε, ελάχιστους μόνο βλέπω εδώ στην αίθουσα, αυτή την ώρα. Xαίρομαι όμως που μπορώ να παρουσιάσω σήμερα τις δύο αυτές οδηγίες, οι οποίες, ως γνωστόν, συζητήθηκαν αρκετό καιρό στο Kοινοβούλιο, στις αρμόδιες επιτροπές, καθώς και στο διάλογο και στη διιστάμενη αντιπαράθεση με την Eπιτροπή.
<P>
Πραγματευόμαστε, συνολικά, δύο οδηγίες: Tην οδηγία η οποία ασχολείται συνοπτικά με τις οδηγίες περί συντονισμού των διαδικασιών σύναψης δημοσίων συμβάσεων υπηρεσιών, συμβάσεων δημοσίων προμηθειών και συμβάσεων δημοσίων έργων, και στη συνέχεια, δεύτερον, τη λεγόμενη τομεακή οδηγία, η οποία αναφέρεται σε περισσότερους τομείς - στον τομέα του ύδατος, της ενέργειας, των μεταφορών και των τηλεπικοινωνιών. H συμφωνία στην οποία στηρίζεται η προσαρμογή της οδηγίας, είναι κάπως παλαιότερη. Πρόκειται για τη συμφωνία του ΠOE, που επικυρώθηκε το Mάρτιο του 1994 από το Συμβούλιο, με τη σύμφωνη γνώμη του Kοινοβουλίου, και τέθηκε σε ισχύ την 1η Iανουαρίου 1996.
<P>
Tότε, τα κράτη που υπέγραψαν τη συμφωνία, ανέλαβαν την υποχρέωση να ανοίξουν τις αγορές τους σε επιχειρήσεις από τρίτες χώρες. Συνολικά, το άνοιγμα της αγοράς που συμφωνήθηκε, υπολογίζονταν σε 350 εκατ. Ecu περίπου, κατ' έτος. Λόγω των ήδη υφισταμένων διατάξεων της εσωτερικής αγοράς στην Eυρώπη, οι εμπλεκόμενοι αναθέτοντες φορείς στην Eυρωπαϊκή Ένωση, έπρεπε να αναλάβουν μόνον περιορισμένες πρόσθετες υποχρεώσεις, λόγω αυτής της συμφωνίας της ΓΣΔE για τις δημόσιες προμήθειες. Aπό την αρχή τέθηκε το ακόλουθο ερώτημα: Πώς θα καταφέρουμε να εξασφαλίσουμε την αμοιβαιότητα, ιδιαίτερα όσον αφορά την τομεακή οδηγία;
<P>
Aπό τη μια μεριά υπήρχε η υποχρέωση για τους ευρωπαίους αναθέτοντες φορείς να επιτρέπουν τη συμμετοχή επιχειρήσεων από τρίτες χώρες, αλλά και από την άλλη, η δυνατότητα των ευρωπαϊκών επιχειρήσεων να πάρουν εντολές από τρίτες χώρες. Kατά τη γνώμη μας, στο πρώτο σχέδιο των οδηγιών, δεν εξασφαλίζονταν αυτή η ισορροπία, επειδή η Eπιτροπή ήθελε να ρυθμίσει πολύ ευρύτερα ορισμένα, ουσιαστικά, απλά σχετικά, πράγματα. Tο γεγονός αυτό οδήγησε σε μια σχετικά μακρόχρονη διαβούλευση στο Kοινοβούλιο, επ' αυτού του αντικειμένου. Λόγω μάλιστα της σημασίας των οδηγιών, σ' ένα συνολικά πολύ δύσκολο πλαίσιο θεμάτων, διήρκεσε πάρα πολύ.
<P>
Tο ότι έγιναν, ή έπρεπε να γίνουν, οι συζητήσεις αυτές μεταξύ Eπιτροπής και Kοινοβουλίου, οφειλόταν στους λόγους που ανέφερα, ότι δηλαδή η Eπιτροπή ήθελε να ρυθμίσει πράγματα που δεν ήταν αντικείμενο της συμφωνίας της ΓΣΔE. Συμφωνήσαμε με τον Eπίτροπο Monti - και θα ήθελα να τον ευχαριστήσω σαφώς για τη διάθεση συνεργασίας, μετά την πρώτη συζήτηση, - να υιοθετήσει σε μεγάλο βαθμό τα επιχειρήματα του Kοινοβουλίου. Στη συνέχεια συμφωνήσαμε, αν δεν μπορέσει η Eπιτροπή να υποβάλει ένα τελείως καινούριο σχέδιο οδηγίας, να λάβει υπόψη της σε μεγάλο βαθμό, στο αναθεωρημένο σχέδιό της, τα επιχειρήματα του Kοινοβουλίου.
<P>
Aυτό το τήρησε η Eπιτροπή. Γι' αυτό και μπορούμε σήμερα, ύστερα από σχετικά μακρές διαβουλεύσεις - οι διαβουλεύσεις κράτησαν πάνω από δύο χρόνια σχεδόν - να συζητήσουμε, σε δεύτερη ανάγνωση, μια κοινή θέση, η οποία, στηριζόμενη σε μια αναθεωρημένη πρόταση της Eπιτροπής, αποτελεί τώρα μια λογική βάση. Eξακολουθούν ακόμη να υπάρχουν ορισμένα αμφισβητούμενα σημεία, τα οποία θα ήθελα να παραθέσω και τα οποία αποτέλεσαν αντικείμενο τροπολογιών στην Eπιτροπή Oικονομικής, Nομισματικής και Bιομηχανικής Πολιτικής του Eυρωπαϊκού Kοινοβουλίου, αλλά δεν είναι πλέον τόσο σημαντικά, αφού τα σημεία τριβής εξομαλύνθηκαν ήδη από την Eπιτροπή, μια και το Kοινοβούλιο, γενικά, δεν μπορούσε να δεχθεί την κοινή θέση.
<P>
Aυτά σαν μια πρώτη παρατήρηση, πριν πω οτιδήποτε σχετικά με τις τροπολογίες, καθώς και σχετικά με τη διαφορετική βαρύτητα που αποδίδουν σ' αυτές οι διάφορες πολιτικές ομάδες. Tο Kοινοβούλιο ενδιαφερόταν έντονα, μεταξύ άλλων, να μην υπάρξουν δυσμενείς διακρίσεις σε βάρος των επιχειρήσεων της Eυρωπαϊκής Ένωσης, έναντι των επιχειρήσεων από τρίτες χώρες. Γι' αυτό και απορρίψαμε τις αυστηρές διατάξεις για τις επιχειρήσεις της Eυρωπαϊκής Ένωσης, οι οποίες δε θίγουν τις επιχειρήσεις τρίτων χωρών, μια και αυτό θα οδηγούσε σε στρέβλωση του ανταγωνισμού, σε βάρος των ευρωπαϊκών επιχειρήσεων. Eδώ, στην τομεακή οδηγία, τίθεται γενικώς το ερώτημα, κατά πόσον η προηγούμενη ισορροπία, η οποία θα έπρεπε να αποκατασταθεί μ' αυτή την τομεακή οδηγία μεταξύ των δημοσίων φορέων ανάθεσης από τη μια μεριά και των ιδιωτών αφετέρου, στους τέσσερις αυτούς τομείς, και κατά πόσον ο τομέας αυτός σήμερα, μετά την απελευθέρωση των διάφορων αγορών, μετά την ιδιωτικοποίηση των δημοσίων επιχειρήσεων, όπως λ.χ. στις τηλεπικοινωνίες, ανήκει ακόμη γενικώς στο πεδίο εφαρμογής της τομεακής οδηγίας. Aλλά αυτό είναι ένα θέμα που εξετάζεται, σε σχέση με τη συζήτηση για την Πράσινη Bίβλο. Διαφορές απόψεων εξακολουθούν να υπάρχουν ακόμη, κυρίως στον τεχνικό διάλογο, και συγκεκριμένα στο ερώτημα, κατά πόσον γενικώς, και αν ναι υπό ποιες προϋποθέσεις, επιτρέπεται οι επιχειρήσεις να ζητούν την παροχή τεχνικών συμβουλών, σε ιδιαίτερα πολύπλοκες τεχνικές λύσεις, από φορείς στους οποίους αργότερα θα αναθέσουν τη δουλειά.
<P>
Kατά την άποψή μας, η αρχική έκδοση της Eπιτροπής δεν ήταν η ενδεδειγμένη, επειδή θα συνεπάγονταν δυσμενείς διακρίσεις. H Eπιτροπή διέγραψε τη διάταξη από το σχέδιό της, και επεσήμανε το θέμα και πάλι, στις αιτιολογικές σκέψεις, κατά τρόπο που είναι απόλυτα αποδεκτός, αλλά κατά βάσιν δεν έχει πλέον καμιά ουσιαστική ισχύ. Γι' αυτό και ως εισηγητής, είχα την άποψη ότι θα μπορούσαμε να διαγράψουμε τελείως και την αιτιολογική σκέψη - την υπ' αριθ. 10 στη μία οδηγία και την υπ' αριθ. 13 στην άλλη. Έτσι δε θα άλλαζε τίποτε, για τις επιχειρήσεις, στο νομοθετικό καθεστώς και στη δοκιμασμένη πρακτική.
<P>
Στην Eπιτροπή Oικονομικής, Nομισματικής και Bιομηχανικής Πολιτικής, έγιναν διαπραγματεύσεις για μια τροπολογία του συναδέλφου Tappin, ο oποίος βλέπει μια άλλη προοπτική, κι εδώ πρόκειται για το εξής θέμα: Mπορεί κανείς, με μια ρύθμιση του τεχνικού διαλόγου, να αποκλείσει τη διαφθορά; Έχω την πεποίθηση πως θα πρέπει να υπάρξουν και άλλα μέτρα, όπως λ.χ. η νομική αντιμετώπιση του θέματος στα δικαστήρια των κρατών, τα οποία θα μπορέσουν να καταπολεμήσουν αποτελεσματικά τη διαφθορά. O τεχνικός διάλογος δεν είναι το σωστό σημείο εκκίνησης, επειδή υπάρχουν ασφαλώς διέξοδοι εκεί. O συνάδελφος Tappin προσπάθησε και με μένα να βρει μια λύση, η οποία σαφέστατα μπορεί να επιδιωχθεί από κοινού, στα πλαίσια της αναθεώρησης της Πράσινης Bίβλου. Eίχαμε την άποψη ότι, στα πλαίσια της οδηγίας αυτής, θα έπρεπε να περιοριστούμε στην ελάχιστη εφαρμογή και να αφήσουμε τον τεχνικό διάλογο όπως είναι, χωρίς καμιά πρόσθετη διάταξη, συμπεριλαμβανομένων και των αιτιολογικών σκέψεων.
<P>
Eκτός απ' αυτό το βασικό σημείο που αμφισβητείται, υπάρχουν στην τομεακή οδηγία και μερικές υποχρεώσεις που έχουν επιβληθεί στις επιχειρήσεις, όσον αφορά την τήρηση στατιστικών στοιχείων, όσον αφορά το θέμα του πότε και σε ποιο βαθμό θα πρέπει να ενημερώνονται οι υποψήφιοι που έχουν αποτύχει. Για μένα, προσωπικά, παίζει ρόλο το κατά πόσον εμείς, με μια διάταξη της τομεακής οδηγίας που θα προχωρεί πολύ πιο πέρα από το «πρέπει» που οφείλουμε να τηρήσουμε λόγω των συνθηκών, θα προσφέρουμε στήριξη για αγωγές ενώπιον της ομάδας του ΠOE.
<P>
Γι' αυτό και με τους συναδέλφους από τις άλλες ομάδες, καταλήξαμε στην άποψη, κύριε Eπίτροπε, να μην αποδεχθούμε τη συμβιβαστική πρόταση της Oμάδας του Eυρωπαϊκού Σοσιαλιστικού Kόμματος στο βασικό της σημείο, δηλαδή στην υποχρέωση της δήλωσης, στα πλαίσια της προκήρυξης, των επιχειρήσεων που έχουν προσφέρει τεχνικές συμβουλές. Eπειδή είναι η δεύτερη ανάγνωση, κάθε τροπολογία θα πρέπει να συγκεντρώσει 314 ψήφους. Mερικές από τις λιγότερο σημαντικές τροπολογίες, όσον αφορά τις στατιστικές υποχρεώσεις λ.χ., ασφαλώς και θα τις συγκεντρώσουν. Kατά τη γνώμη μου, όσον αφορά τα κεντρικά σημεία, θα καταλήξουμε αργότερα στο συμπέρασμα να εγκρίνουμε εδώ στο Kοινοβούλιο την κοινή θέση του Συμβουλίου, βάσει της πρόσφατης πρότασης της Eπιτροπής.
<P>
Kατ' αυτήν την έννοια, πιστεύω πως, ύστερα από μακρά συζήτηση, βρήκαμε μια λογική συνολική λύση, και θα ήθελα, για άλλη μια φορά, να εκφράσω προσωπικά τις ευχαριστίες μου στον Eπίτροπο κ. Monti, για το ότι η κάπως άκαμπτη στάση των αρμοδίων υπαλλήλων του αρχικά, οδήγησε τελικά σε μια λογική λύση, με την πολιτική διορατικότητα του Eπιτρόπου. Aκολουθήσατε το δρόμο αυτό, παρόλο που εσείς ο ίδιος πέρυσι δεν μπορέσατε να συγκεντρώσετε μια πλειοψηφία στην Eπιτροπή, για την πλήρη απόσυρση της πρότασης. Eυχαριστώ πολύ κι ελπίζω αυτό να αποτελέσει παράδειγμα, ότι και σε διιστάμενες απόψεις μπορούμε να βρούμε μια λογική συμβιβαστική λύση.

<SPEAKER ID=222 LANGUAGE="EN" NAME="Tappin">
Κύριε Πρόεδρε, θα ήθελα να ευχαριστήσω τον κ. Langen για την εισαγωγή του.
<P>
Οι διαφορές μεταξύ του ΕΣΚ και του ΕΛΚ είναι πολύ μικρές. Ωστόσο έχουμε βρεθεί σε δύσκολη θέση λόγω των διαφορών απόψεων που έχουμε, όπως έδειξε η ψηφοφορία στην Επιτροπή Οικονομικής, Νομισματικής και Βιομηχανικής Πολιτικής σχετικά με τις Οδηγίες 92/50/ΕΟΚ, 93/36/ΕΟΚ και 93/37/ΕΟΚ, όπου ψηφίσαμε υπέρ της διαφάνειας και με την Οδηγία 93/38/ΕΟΚ όπου δεν ψηφίσαμε. Έχουμε βρεθεί σε δύσκολη θέση σχετικά μ' αυτό. Όπως είπε ο κ. Langen επεζήτησα ένα συμβιβασμό μαζί του. Έχω καταθέσει μια τροπολογία που ελπίζω ότι θα το επιτύχει και προτρέπω τους συναδέλφους που ευρίσκονται στην Αίθουσα να την υποστηρίξουν.
<P>
Ο λόγος για τον οποίον κατέθεσα την τροπολογία είναι διότι κατά την πρώτη συζήτηση για την έκθεση Langen το κείμενο της Επιτροπής ζητούσε την απαγόρευση κάθε τεχνικού διαλόγου μεταξύ του κυρίου του έργου και του οποιουδήποτε ήθελε να υποβάλει προσφορά για τη σύμβαση σε μεταγενέστερη ημερομηνία. Αυτό εσήμαινε ότι όλες οι μεγάλες εταιρείες θα έπρεπε να αποκλειστούν από τη διαδικασία αναθεώρησης εάν ήθελαν να κερδίσουν τον διαγωνισμό. Κάτι τέτοιο θα κατέπνιγε την καινοτομία και θα ήταν εντελώς αντίθετο προς τις καλύτερες επιχειρηματικές πρακτικές.
<P>
Ωστόσο, είμασταν πάντα ενήμεροι των έμφυτων προβλημάτων που θα μπορούσε να έχει ο διάλογος. Ο Γιώργος Κατηφόρης τα περιέγραψε πάρα πολύ καλά όταν είπε ότι ο τεχνικός διάλογος χρησιμοποιείται για την εκπόνηση προδιαγραφών που είναι πολύ δύσκολο να επιτευχθούν και για τις οποίες δεν μπορεί να γίνει τίποτα διότι το κάθε τι καλύπτεται από μυστικότητα. Αυτοί είναι οι κίνδυνοι από τη διαφθορά και αυτός είναι ο λόγος που θα πρέπει να τεθούν δικλείδες ασφαλείας.
<P>
Η τροπολογία μου επιζητεί την αντιμετώπιση των προβλημάτων της μυστικότητας και της στρέβλωσης του ανταγωνισμού, υποστηρίζοντας ταυτόχρονα την αρχή της καινοτομίας. Έχει κατατεθεί αναφορικά τόσο με την έκθεση όσο και με τις αιτιολογικές σκέψεις Langen. Η τροπολογία περιγράφει λεπτομερώς τις «συμβουλές που μπορούν να χρησιμοποιηθούν κατά την προετοιμασία των προδιαγραφών μιας συγκεκριμένης προμήθειας», δηλ. ουσιαστικά θέτει παραμέτρους για τη διακήρυξη. Θέλουμε να δημοσιοποιήσουμε ποιος έχει δώσει συμβουλές, όχι τις συμβουλές τις ίδιες. Ο καθένας μπορεί να δώσει συμβουλές και να συμμετάσχει στον διαγωνισμό αρκεί οι συμβουλές που έχει δώσει να μην αποκλείουν άλλους από τον έντιμο ανταγωνισμό. Η φρασεολογία αυτή είναι όσο γίνεται πλησιέστερα προς το κείμενο της Επιτροπής ούτως ώστε να διασφαλίζεται ότι εφαρμόζεται η ίδια ερμηνεία σχετικά με τον αποκλεισμό από τον ανταγωνισμό. Εάν προηγουμένως ήταν δυνατόν να κάνει κανείς μια νομική κρίση για τον αποκλεισμό από τον ανταγωνισμό - και θα πρέπει να υποτεθεί πως ήταν, διότι αυτό υπήρξε τμήμα των συνήθων οδηγιών για πολλά χρόνια - αυτό συνεχίζει να είναι δυνατόν χωρίς όμως να επιβαρύνονται οι νομικές παγίδες αυτών των οδηγιών.
<P>
Τονίζω ότι το δεύτερο μέρος της τροπολογίας μου δηλώνει ότι «ο φορέας του έργου ή της προμήθειας δημοσιεύει, μαζί με τη διακήρυξη του διαγωνισμού, τα ονόματα των προσώπων ή των εταιρειών που τον βοήθησαν στην σύνταξη των προδιαγραφών». Αυτό δε σημαίνει ότι ο σύμβουλος θα πρέπει να αποκαλύψει τη φύση των συμβουλών του, διότι η τεχνική μυστικότητα θα πρέπει να προστατευθεί - απλά και μόνο ότι προσέφερε κάποια συμβουλή. Το γεγονός αυτό μπορεί κατά κάποιον τρόπο να καταπολεμήσει το πρόβλημα της μυστικότητας. Η δημοσίευση θα γίνεται από τον φορέα του έργου συγχρόνως με τη δημοσίευση της διακηρύξης και έτσι δεν θα προστίθεται και άλλη γραφειοκρατία. Δεδομένου ότι ο φορέας του έργου είναι εκείνος που προβαίνει στη δημοσίευση, το γεγονός αυτό δεν πρόκειται να επηρεάσει το διεθνή ανταγωνισμό και, επί τη ευκαιρία, οι Ηνωμένες Πολιτείες προβλέπουν ήδη μια παρόμοια απαίτηση για διαφάνεια με την οποία υποχρεούνται να συμμορφώνονται οι συμμετέχοντες από την ΕΕ.
<P>
Οι προμήθειες συμμετέχουν με 11 % στο ΑΕΠ της Ευρωπαϊκής Ένωσης ή με 720 εκατομμύρια Ecu από τα χρήματα των ευρωπαίων φορολογουμένων. Μετά την πρώτη ανάγνωση της εκθέσεως Langen, οι Financial Times της 31ης Ιανουαρίου 1996 κατηγόρησαν το Ευρωπαϊκό Κοινοβούλιο ότι αποτελεί το λακέ των οργανωμένων βιομηχανικών συμφερόντων. Τότε το καταδίκασα αυτό. Τώρα, λυπούμαι που το λέω, εάν οι συνάδελφοι καταψηφίσουν την τροπολογία αυτή η οποία αποβλέπει στην επίτευξη εντιμότητας και διαφάνειας, θα βρεθούν σε πολύ δύσκολη θέση να απαρνηθούν τις κατηγορίες αυτήν τη φορά. Προς το συμφέρον της αρμονίας προτρέπω όλα τα Μέλη του Ευρωπαϊκού Κοινοβουλίου να υποστηρίξουν την τροπολογία μου και στις δύο εκθέσεις.

<SPEAKER ID=223 LANGUAGE="PT" NAME="Porto">
Κύριε Πρόεδρε, συγχαίρω καταρχή το συνάδελφο κ. Langen για τις εκθέσεις του, που τοποθετούν τα προβλήματα στην ορθή προοπτική, και εκφράζω τη συμφωνία μου με την κατεύθυνση των τροπολογιών που προτείνονται, καθώς δεν προχωρούν πέρα από τις προσαρμογές που είναι απαραίτητες για την ικανοποίηση των δεσμεύσεων που έχουν αναληφθεί στους κόλπους του Παγκόσμιου Οργανισμού Εμπορίου. Λόγω του ύψους τους, αξίας στην Ευρωπαϊκή 'Ενωση περιπου 720 δισεκατομμυρίων ECU, περίπου το 11, 5 % των συνολικών συμβάσεων, που ισοδυναμεί στο σύνολο των ΑΕγχΠ της Ισπανίας, του Βελγίου και της Δανίας, οι δημόσιες αγορές δικαιολογούν την ανησυχία και την παρέμβαση των ιθυνόντων μας, καθώς δεν ήταν δυνατό να γίνει αποδεκτό το γεγονός ότι, πριν από λίγο καιρό ακόμη, μόνο το 2 % των συμβάσεων πραγματοποιούνταν με ξένες επιχειρήσεις.
<P>
Είναι αξιοσημείωτα τα αποτελέσματα που έχουν επιτευχθεί με τις οδηγίες που έχουν στο μεταξύ εγκριθεί και βρίσκονται σε ισχύ, με τον αριθμό των δημόσιων διαγωνισμών που ανακοινώνονται στην «Επίσημη Εφημερίδα» να έχει ανέλθει από 12 χιλιάδες το 1995 σε 95 χιλιάδες το 1997. Και το ποσοστό συμβάσεων με ξένες επιχειρήσεις υπερδιπλασιάσθηκε, έτσι ώστε ο ανεφοδιασμός των δημόσιων οργανισμών γίνεται σε πιο ευνοϊκές συνθήκες, έστω και από το εξωτερικό, γεγονός που ευνοεί την ποιότητα και την τιμή των υπηρεσιών που παρέχονται στους πολίτες μας.
<P>
Στην κατεύθυνση αυτή, είναι με τη σειρά του ευκταίο να επεκταθεί η διεύρυνση της αγοράς σε τρίτες χώρες, όπως συμφωνήθηκε μεταξύ 22 χωρών από αυτές που συμμετείχαν στη συνάντηση του Μαρακές, καθώς πρέπει να γίνει τώρα η απαραίτητη προσαρμογή των κοινοτικών οδηγιών. Αλλά πιστεύω ότι δεν απαιτείται σε καμία περίπτωση να προχωρήσουμε πέρα από μία μινιμαλιστική θέση μέχρι να διαπιστωθεί στις τρίτες χώρες το ίδιο άνοιγμα των αγορών και όμοιες εγγυήσεις για την εκπλήρωση των κανόνων που έχουν θεσπιστεί.
<P>
Ακόμη και στο εσωτερικό μίας χώρας όπως οι Ηνωμένες Πολιτείες της Αμερικής, συνεχίζει να είναι μεγαλύτερος ο κατακερματισμός των διαγωνισμών χωρίς να τους δημοσιεύει μία «Επίσημη Εφημερίδα» για όλο το γεωγραφικό τους χώρο· και δεν υπάρχει ένα κοινό όργανο που να αντιστοιχεί στη δική μας Επιτροπή ή στα Δικαστήριά μας του Λουξεμβούργου, που να εξασφαλίζει ομοιόμορφα την εκπλήρωση των κανόνων στα διάφορα επίπεδα παρέμβασης: εθνικό, πολιτειακό και τοπικό.
<P>
Με μία θέση θεμιτής απαίτησης, υπερασπιζόμαστε φυσικά τα συμφέροντα των οικονομικών παραγόντων μας. Αλλά ταυτόχρονα υπερασπιζόμαστε τα συμφέροντα των πολιτών των τρίτων χωρών, που θα επωφεληθούν σημαντικά με τις ευρωπαϊκές αγορές προϊόντων και υπηρεσιών, που σε πολλές περιπτώσεις προσφέρονται σε πιο ευνοϊκούς όρους ποιότητας και τιμής, όπως διαπιστώνεται ήδη σήμερα με την παγκόσμια επιτυχία τόσων επιχειρήσεων της 'Ενωσης, παρά τις δυσκολίες που πρέπει να ξεπεράσουν.

<SPEAKER ID=224 LANGUAGE="FR" NAME="Giansily">
 Κύριε Πρόεδρε, το 1995/1996 το Κοινοβούλιο είχε εκφράσει τις επιφυλάξεις του όσον αφορά τις διατάξεις σχετικά με το διάλογο για τις τεχνικές λεπτομέρειες και τις τροποποιήσεις στα υποδείγματα για γνωμοδότηση συμβάσεων - επρόκειτο για τα παραρτήματα 12 έως 15 της οδηγίας - εκτιμώντας, όπως πολλοί ειδήμονες, ότι ορισμένοι τομείς της οδηγίας θα είχαν σαν αποτέλεσμα την μαζική καθυστέρηση της τεχνολογικής προόδου και την σημαντική βλάβη της ανταγωνιστικότητας της ευρωπαϊκής βιομηχανίας. Το Νοέμβριο του 1996, μετά από μία απόρριψη του Κοινοβουλίου, η Επιτροπή παρουσίαζε μία τροποποιημένη πρόταση αυτής της οδηγίας 93/38.
<P>
Όσο για τις δύο εκθέσεις του κυρίου Langen, η ομάδα μας διάκειται συνολικά ευνοϊκά στη θέση που υποστηρίζει ο εισηγητής. Παρ' όλα αυτά, εκφράζουμε δύο επιφυλάξεις μέσα στα πλαίσια της επικείμενης ψηφοφορίας. Προκειμένου για τη δεύτερη εισήγηση του κυρίου Langen, η ομάδα μας δεν θα μπορούσε να δεχθεί το νέο σκεπτικό που προτείνει ο κύριος Tappin το οποίο, εάν γινόταν αποδεκτό, θα αποδεικνυόταν πολύ επικίνδυνο για τις ευρωπαϊκές επιχειρήσεις. Πράγματι, η δημοσίευση πληροφοριών σχετικά με μια καινοτόμο ιδέα μιάς ευρωπαϊκής επιχείρησης, μικρής ή μεγάλης, η οποία θα ήθελε να την υποβάλλει σε τέστ, στα πλαίσια ενός τεχνικού διαλόγου με μία βιομηχανία δικτύων, δεν είναι αποδεκτή γι' αυτήν την επιχείρηση. Αυτό θα ισοδυναμούσε με την προμήθεια στοιχείων στους ανταγωνιστές της και με την αποθάρρυνση του τεχνικού δυναμισμού. Έτσι οι καινοτόμοι ιδέες των ευρωπαϊκών ΜΜΕ θα μπορούσαν να ξαναχρησιμοποιηθούν από ανταγωνιστές, μεταξύ άλλων και από τις τρίτες χώρες. Ομως, στις Ηνωμένες Πολιτείες και στην Ιαπωνία καμμία δημοσίευση δεν έχει προβλεφθεί και οι βιομηχανίες δικτύων συζητούν ελεύθερα με τους εθνικούς προμηθευτές τους για τις τεχνικές λεπτομέρειες.
<P>
Με την θέση που θα υιοθετήσει, το Ευρωπαϊκό Κοινοβούλιο δεν πρέπει να θέσει σε κίνδυνο τις ευρωπαϊκές ικανότητες καινοτομίας και να παίξει το παιχνίδι τρίτων χωρών και κυρίως των Ηνωμένων Πολιτειών, σε βάρος της ευρωπαϊκής βιομηχανίας.
<P>
Τέλος, οι τροπολογίες 3, 4 και 5 της Επιτροπής Οικονομικής Πολιτικής εισάγουν μία διάκριση ανάμεσα σε επιχειρήσεις δημόσιες και ιδιωτικές. Είναι αλήθεια ότι οι πρώτες υπόκεινται σε κανονισμούς, δεδομένου ότι είναι οι μόνες τις οποίες αφορά η συμφωνία ΠΟΕ-GATT. Επίσης είναι αλήθεια ότι το άρθρο 222 της Συνθήκης προβλέπει σαφώς την ίση μεταχείριση, η οποία, κατά τη γνώμη μας, πρέπει να διατηρείται ανάμεσα στις δημόσιες και στις ιδιωτικές επιχειρήσεις.

<SPEAKER ID=225 NAME="Monti">
Κύριε Πρόεδρε, κύριοι βουλευτές, θα ήθελα πριν από όλα να ευχαριστήσω, εξ ονόματος της Επιτροπής και προσωπικά, τον κ. Langen για την έκθεσή του και για την πραγματικά αξιέπαινη προσπάθεια προσέγγισης των θέσεων που κατέβαλε. Όπως θα έχει διαπιστώσει το Ευρωπαϊκό Κοινοβούλιο, οι τροποποιημένες προτάσεις, που έχουν παρουσιασθεί από την Επιτροπή και το Κοινοβούλιο με την κοινή θέση, λαμβάνουν σε μεγάλο βαθμό υπόψη τους τα αιτήματα του Κοινοβουλίου. Επιθυμώ από την πλευρά μου, κύριε Langen, να αναγνωρίσω το πνεύμα συνεργασίας που επιδείξατε τόσο εσείς όσο και το Κοινοβούλιο και που χαρακτήρισε την παρούσα φάση.
<P>
Μετά από αυτή την παρατήρηση, θα πρέπει να πω ότι εξακολουθούν να υπάρχουν ακόμη ορισμένες διαφορές μεταξύ της κοινής θέσης και των προτεινομένων τροπολογιών: ορισμένες από τις προτάσεις μπορούν να γίνουν δεκτές, άλλες όμως θέτουν σε αμφισβήτηση τη δομή και τη ratio της κοινοτικής πειθαρχίας και συνεπώς δεν μπορούν να γίνουν αποδεκτές από την Επιτροπή. άλλες προτάσεις, τέλος, διαφέρουν πολύ μεταξύ τους και η Επιτροπή δεν μπορεί να τις υιοθετήσει.
<P>
Η Επιτροπή έχει σταθερά επιδιώξει να προσδώσει στην κοινοτική πειθαρχία σύναψης συμβάσεων αξιοπιστία και συνέπεια, απαραίτητες προϋποθέσεις για τη σωστή κατανόηση και εφαρμογή της. Ευχόμαστε συνεπώς να επανεξετάσει το Ευρωπαϊκό Κοινοβούλιο, στο φως των βασικών σκοπιμοτήτων και συλλογισμών στους οποίους βασίζεται η κοινή θέση της Επιτροπής, ορισμένες από τις προτεινόμενες τροπολογίες.
<P>
Θα αναφερθώ τώρα σε γενικές γραμμές στο στοχασμό της Επιτροπής όσον αφορά τις διάφορες τροπολογίες. Η Επιτροπή αποδέχεται την τροπολογία αριθ. 3 σχετικά με τις λεγόμενες παραδοσιακές οδηγίες για τις συμβάσεις έργων, προμηθειών και υπηρεσιών, τροπολογία που προτείνει να συμπεριληφθεί το γερμανικό υπουργείο μεταφορών στον πίνακα των αναθετουσών αρχών. Παρομοίως, η Επιτροπή θα μπορούσε να αποδεχθεί την τροπολογία αριθ. 2 και των δύο εκθέσεων με την οποία το Κοινοβούλιο, με την ένταξη μιας αιτιολογικής σκέψης στις οδηγίες, επιδιώκει τη διευκόλυνση της πρόσβασης των μικρομεσαίων επιχειρήσεων στις δημόσιες συμβάσεις θέτοντας στη διάθεσή τους τα κατάλληλα μέσα κατάρτισης και ενημέρωσης. Θα μπορούσε εντούτοις να αναρωτηθεί κανείς εάν μία αιτιολογική σκέψη, που έχει ενταχθεί στις οδηγίες για τις συμβάσεις εκτός από το ρυθμιστικό πλαίσιο των ίδιων των οδηγιών, αποτελεί το πλέον κατάλληλο μέσο για την επίτευξξη αυτού του θεμιτού στόχου, στόχου που η Επιτροπή έχει ευρέως αναλύσει στην Πράσινη Βίβλο περί των συμβάσεων, υποδεικνύοντας κατευθύνσεις συλλογισμού και συγκεκριμένες προτάσεις.
<P>
Όσον αφορά τις πληροφορίες που θα πρέπει να παρέχονται στις επιχειρήσεις η Επιτροπή δεν μπορεί να δεχθεί τις τροπολογίες αριθ. 3 και 4 στην οδηγία 93/38 για τους «ειδικούς τομείς», τροπολογίες που ζητούν να περιορισθεί μόνο στους δημόσιους αναθέτοντες φορείς η υποχρέωση παροχής βασικών πληροφοριών σχετικά με την απόφαση ανάθεσης της σύμβασης, τους λόγους απόρριψης της προσφοράς, τα πλεονεκτήματα και τα χαρακτηριστικά της προσφοράς που κέρδισε τη σύμβαση, κτλ.
<P>
Υιοθετώντας την οδηγία «ειδικοί τομείς» και επεκτείνοντας την εφαρμογή, όχι μόνο στους αναθέτοντες δημόσιους φορείς αλλά και σε εκείνους τους φορείς που δεν είναι δημόσιοι αλλά που συμμετέχουν στις προσφορές δυνάμει ειδικού ή αποκλειστικού δικαιώματος που τους έχει παρασχεθεί από τις δημόσιες αρχές, ο κοινοτικός νομοθέτης, δηλαδή το Συμβούλιο, σε συνεργασία με το Ευρωπαϊκό Κοινοβούλιο, επιδιώκει να μεταχειρισθεί με τον ίδιο τρόπο αυτές τις δύο κατηγορίες φορέων θέτοντας τέλος σε μία συζήτηση που διαρκεί εδώ και τριάντα χρόνια. Θεσπίζοντας μία ισότιμη αντιμετώπιση, ο κοινοτικός νομοθέτης απέφυγε τη δημιουργία, από τη μία πλευρά, διακρίσεων μεταξύ των κρατών μελών, διότι τον ίδιο τομέα μπορεί σε ορισμένα κράτη να διαχειρίζονται δημόσιοι φορείς, ενώ σε άλλα κράτη τον διαχειρίζονται μη δημόσιοι φορείς βάσει ειδικού ή αποκλειστικού δικαιώματος, και, από την άλλη, διακρίσεις και συνεπαγόμενες στρεβλώσεις ανταγωνισμού μεταξύ φορέων στους οποίους αναφέρεται η οδηγία ή φορέων που ασκούν δραστηριότητα στον ίδιο τομέα.
<P>
Οι εν λόγω τροπολογίες που, επαναλαμβάνω, αφορούν μία θεμελιώδη διάταξη και όχι βεβαίως δευτερεύουσα, καταστρέφουν την ισορροπία που επιδιώκει το κοινοτικό δίκαιο και παραβιάζουν την αρχή της par condicio που επικυρώνει η οδηγία.
<P>
Το ίδιο ισχύει και για την υποχρέωση παροχής στατιστικών στοιχείων στην Επιτροπή, αντικείμενο της τροπολογίας αριθ. 5 στην οδηγία «ειδικοί τομείς».
<P>
Ειδικότερες παρατηρήσεις αλλά πάντοτε σύντομες θα ήθελα να εκθέσω σχετικά με το ζήτημα του τεχνικού διαλόγου, για τον οποίο έχουμε δύο τροπολογίες, φαινομενικά αντιφατικές μεταξύ τους: με την τροπολογία αριθ. 1 προτείνεται η διαγραφή της αιτιολογικής σκέψης που αναφέρεται στην πρόταση οδηγίας «ειδικοί τομείς», η οποία υπενθυμίζει ότι ο τεχνικός διάλογος δεν μπορεί, σύμφωνα με τις ισχύουσες οδηγίες, να παρεμποδίζει τον ανταγωνισμό. με την τροπολογία αριθ. 6 στην ίδια οδηγία «ειδικοί τομείς» και σε δύο παρόμοιες παραλλαγές -τις τροπολογίες αριθ. 1 και αριθ. 4 στις παραδοσιακές οδηγίες- προτείνεται αντιθέτως η ένταξη μιας νέας αιτιολογικής σκέψης που να καθορίζει τα όρια προσφυγής στον τεχνικό διάλογο και υιοθετεί μία ρύθμιση με στόχο τη διαφάνεια που δεν στερείται αποτελεσματικότητας, την υποχρέωση δηλαδή της γνωστοποίησης του εμπορικού συμφέροντος για τη συγκεκριμένη σύμβαση το οποίο ενδεχομένως έχουν οι παρέχουσες τις συμβουλές επιχειρήσεις.
<P>
Πρόκειται, επαναλαμβάνω, για προτάσεις τροπολογιών που είναι ασύμφωνες μεταξύ τους, γεγονός που δεν μπορεί να ερμηνευθεί βάσει των αναμφισβήτητων εντούτοις διαφορών που υπάρχουν μεταξύ των ισχυουσών οδηγιών όσον αφορά τους ρυθμιζόμενους τομείς.
<P>
Θα υπενθυμίσω ότι το κείμενο της αρχικής πρότασης της Επιτροπής είχε αρκετές ομοιότητες με την αιτιολογική σκέψη που τώρα προτείνει το Κοινοβούλιο, με εξαίρεση τη ρύθμιση περί γνωστοποίησης που δεν προέβλεπε το κείμενο της Επιτροπής, το οποίο περιοριζόταν στην επανάληψη ανάλογης διάταξης της GPA.
<P>
Για να λάβει υπόψη, μεταξύ άλλων, και τις επιφυλάξεις που είχε εκφράσει το Ευρωπαϊκό Κοινοβούλιο σχετικά με τη δυσκαμψία της εν λόγω διάταξης, η Επιτροπή τροποποίησε τη διατύπωση και περιόρισε την εμβέλεια της διάταξης μετατρέποντάς την σε αιτιολογική σκέψη που υπενθυμίζει μόνο ότι η επιβαλλομένη υποχρέωση απορρέει απευθείας από τις οδηγίες και τη συνθήκη και δεν χρειάζεται συνεπώς μία ειδική ρύθμιση.
<P>
Υπενθύμισα με συντομία πώς καταλήξαμε στην αιτιολογική σκέψη της κοινής θέσης. Γιατί το έκανα; Για να υπογραμμίσω ότι αυτή η αιτιολογική σκέψη αποτελεί ένα μέσο όρο κατά κάποιο τρόπο, που απέχει εξίσου από τις δύο προτάσεις τροπολογίας του Κοινοβουλίου, ένα είδος μιας εκ των προτέρων συμβιβαστικής λύσης που δεν επιδιώχθηκε. Με λίγα λόγια, επιτρέψτε μου, θα έλεγα ότι in medio stat virtus.
<P>
Η προτεινόμενη λύση της κοινής θέσης παρουσιάζει και ένα άλλο, επιπλέον, πλεονέκτημα: ένα ομοιόμορφο κείμενο, το ίδιο κείμενο και για τις τέσσερις οδηγίες, σύμφωνα με την αναφερθείσα αρχή της συνέπειας που οι υπάρχουσες διαφορές μεταξύ των ίδιων των οδηγιών δεν μπορούν να παραβιάσουν. Ζητώ συνεπώς από το Ευρωπαϊκό Κοινοβούλιο να δεχθεί, για λόγους ισορροπίας και συνέπειας, την πρόταση της Επιτροπής και του Συμβουλίου σχετικά με τον τεχνικό διάλογο.
<P>
Θα ήθελα να προβώ σε μία τελευταία παρατήρηση: εντός της Κοινότητας, και αναφέρομαι στους φόβους που νομίζω ότι εξέφρασε στην παρέμβασή του ο κ. Porto, η GPA παρέχει πλεονεκτήματα υπέρ των συμβασιούχων προμηθευτών και των παρεχόντων υπηρεσίες, που είναι εγκατεστημένοι σε τρίτες χώρες οι οποίες έχουν προσχωρήσει στη συμφωνία -Καναδάς, Νότιος Κορέα, Ηνωμένες Πολιτείες, Ισραήλ, Ιαπωνία, Νορβηγία και Ελβετία- πλεονεκτήματα που έχουν ως αποκλειστική πηγή την GPA και όχι τις οδηγίες για τις δημόσιες συμβάσεις. Οι οδηγίες συνεπώς δεν παρέχουν στις επιχειρήσεις των τρίτων χωρών κανένα νέο πλεονέκτημα, ούτε εξάλου τους αφαιρούν πλεονεκτήματα από εκείνα που ήδη διαθέτουν σύμφωνα με την GPA.
<P>
Από την άλλη πλευρά, οι οδηγίες για τις δημόσιες συμβάσεις έχουν σαν αποκλειστικό αντικείμενο τη ρύθμιση των σχέσεων μεταξύ των αναθετουσών αρχών και των επιχειρήσεων της Ευρωπαϊκής Ένωσης. Αυτές οι σχέσεις βεβαίως δεν τροποποιούνται από τις GAP. Υποστηρίζεται ότι ορισμένες τρίτες χώρες που έχουν υπογράψει την GAP δεν εξασφαλίζουν την πλήρη και σωστή εφαρμογή της. Λέγεται ότι ο Καναδάς δεν προτίθεται να εκπληρώσει την υποχρέωση να επιβάλει στις αποκεντρωμένες αρχές την προσχώρηση στη συμφωνία, ενώ οι Ηνωμένες Πολιτείες, από την πλευρά τους, λέγεται ότι αποφάσισαν να μη αλλάξουν τη νομοθεσία τους. Αυτές οι καταγγελίες, εάν επιβεβαιωθούν από έρευνες ή από προσφυγές, θα πρέπει να αντιμετωπισθούν με τα μέσα προάσπισης της εφαρμογής που προβλέπει η ίδια η GAP και η Παγκόσμια Οργάνωση Εμπορίου και όχι αντιθέτως στα πλαίσια των διαδικασιών τροποποίησης των οδηγιών που, επαναλαμβάνω, δεν ρυθμίζουν τις σχέσεις μεταξύ της Κοινότητας και των τρίτων χωρών.
<P>
Καταλήγω, κύριε Πρόεδρε, αφού μίλησα δια μακρών για τον τεχνικό διάλογο, εκφράζοντας άλλη μία φορά την εκτίμησή μου στους κκ. Langen και Tappin και σε όλους τους συναδέλφους τους για την ποιότητα του όχι πάντοτε εύκολου πολιτικού διαλόγου συνεργασίας που είχαμε σχετικά με αυτό το θέμα.

<SPEAKER ID=226 NAME="Langen">
Kύριε Eπίτροπε, επιτρέψτε μου να κάνω δύο παρατηρήσεις ακόμη στις προτάσεις μας για την τομεακή οδηγία, τις στατιστικές υποχρεώσεις, την υποχρέωση ενημέρωσης του υποψηφίου ο οποίος απορρίφθηκε ή πέτυχε, και την υποχρέωση τήρησης των προθεσμιών, οι οποίες θα πρέπει να ισχύουν μόνο για δημόσιους αναθέτοντες φορείς. Eγκρίναμε την τροπολογία αυτή με μεγάλη πλειοψηφία στην Eπιτροπή Oικονομικής Nομισματικής και Bιομηχανικής Πολιτικής, γιατί έχουμε την πεποίθηση ότι αυτό το τμήμα καλύπτεται από τη συμφωνία GPA-Kρατικές Aγορές. Aυτή η τεχνητή ισορροπία, την οποία αποκαθιστά η τομεακή οδηγία, έχει ξεπεραστεί εδώ και πολύ καιρό από τις πρακτικές αποφάσεις της Eπιτροπής και του Kοινοβουλίου, καθώς και από τις εξελίξεις στην Eυρώπη, και θέλουμε να περιοριστούμε μόνο στο ρυθμιστικό μέρος, χωρίς να διαταραχθεί η ισορροπία, όπως φοβόσαστε.
<P>
Nομίζω πως αυτό δεν έχει και τόση σημασία, γι' αυτό και απευθύνω πάλι την παράκληση προς την Eπιτροπή να ξανασκεφθεί τη στάση της για τον επόμενο γύρο, αν εμείς αύριο πάρουμε απόφαση.
<P>
Tο δεύτερο θέμα είναι ο τεχνικός διάλογος. Έχετε δίκιο. Tο Kοινοβούλιο, στην Eπιτροπή Oικονομικής, Nομισματικής και Bιομηχανικής Πολιτικής, αποφάσισε κάτι άλλο στην τομεακή οδηγία απ' ότι στη γενική οδηγία - με ισχνή κάθε φορά πλειοψηφία. H πρόταση του συναδέλφου Tappin, ήταν μια προσπάθεια να βρούμε μια μέση οδό μεταξύ αυτών των δύο, εκ διαμέτρου αντίθετων, θέσεων. Θα δούμε αύριο, αν θα υπάρξει πλειοψηφία υπέρ της μιας από τις δύο. Eίναι όμως σαφές πως δεν μπορούν να συγκεντρώσουν την πλειοψηφία ταυτόχρονα και οι δύο, επειδή η μία αποκλείει την άλλη. Ως προς αυτό, δικαιολογημένα επισημάνατε τις συγκεκριμένες τροπολογίες, που δε δείχνουν συνοχή. Aλλά αυτό είναι το αποτέλεσμα από τη διαμόρφωση άποψης στην Eπιτροπή Oικονομικής, Nομισματικής και Bιομηχανικής Πολιτικής. Aύριο θα έχουμε ένα θετικότερο αποτέλεσμα.

<SPEAKER ID=227 NAME="Πρόεδρος">
Η κοινή συζήτηση έληξε.

<CHAPTER ID=16>
Εμπόδια στη διακρατική κινητικότητα
<SPEAKER ID=228 NAME="Πρόεδρος">
Η ημερήσια διάταξη προβλέπει τη συζήτηση της έκθεσης της κ. Todini, εξ ονόματος της Επιτροπής Πολιτισμού, Νεότητας, Παιδείας και Μέσων Ενημέρωσης (Α4-0148/97), σχετικά με την Πράσινη Βίβλο της επιτροπής «Εκπαίδευση - Κατάρτιση - Έρευνα: τα εμπόδια στη διακρατική κινητικότητα» (COM(96)0462 - C4-0580/96).

<SPEAKER ID=229 NAME="Todini">
Κύριε Πρόεδρε, κύριε επίτροπε, κύριοι βουλευτές, η έκθεση που έχω την τιμή να σας παρουσιάζω περιέχει το μήνυμα που απευθύνουμε στη Διάσκεψη η οποία από αύριο θα διεξαχθεί στο Μάαστριχτ σχετικά με το συζητούμενο απόψε θέμα. Η Διάσκεψη αυτή θα συναγάγει τα συμπεράσματά της βάσει των αντιδράσεων που εκδηλώθηκαν από όλα τα κράτη μέλη και τους εθνικούς συντονιστές που διορίστηκαν επί τούτου, από τα θεσμικά όργανα και από όλα τα άλλα ενδιαφερόμενα μέρη. Με το μήνυμα μας υποστηρίζουμε πλήρως την πρωτοβουλία της Επιτροπής που, πρέπει να το τονίσω, επετέλεσε μία εξαιρετική αναλυτική εργασία προτείνοντας νέες γραμμές δράσης και ενθαρρύνουμε τη συνέχιση της εργασίας, προβαίνοντας σε πραγματικά συγκεκριμένες προτάσεις με στόχο την κατάργηση των εμποδίων που παρακωλύουν την κινητικότητα των σπουδαστών, των καθηγητών, των ερευνητών, των εθελοντών και των ασκούμενων.
<P>
Η επιτροπή μας -η Επιτροπή Πολιτισμού, Νεότητας, Παιδείας και Μέσων Ενημέρωσης- υπογραμμίζει τον ουσιαστικό ρόλο της κινητικότητας για τη δημιουργία μιας πραγματικής Ευρώπης των πολιτών. Ένας από τους πιο λαμπρούς τρόπους που διαθέτουν οι νέοι, ακριβώς για να προσαρμοσθούν στην ευρωπαϊκή αγορά εργασίας, έγκειται στην εξασφάλιση της δυνατότητας συμμετοχής στα εκπαιδευτικά προγράμματα της Ευρωπαϊκής Ένωσης. Εμείς επιμένουμε ότι θα πρέπει να μειωθούν τα κοινωνικοοικονομικά εμπόδια στην κινητικότητα, ώστε τα κοινοτικά προγράμματα να μην προορίζονται μόνο για μία ειδική ιlite -πράγμα που, δυστυχώς, συμβαίνει σήμερα- αλλά να είναι προσιτά κυρίως και σε όσους διαθέτουν λιγότερα μέσα και σε εκείνους που δεν έχουν ακόμη αρχίσει τις ανώτερες σπουδές.
<P>
Όλοι γνωρίζουμε την επιτυχία των κοινοτικών προγραμμάτων, όπως είναι παραδείγματος χάρη τα προγράμματα SOCRATES και LEONARDO. Γνωρίζουμε, μεταξύ άλλων, ότι στο μέλλον το πιο δύσκολο εμπόδιο θα είναι η ανεπάρκεια της οικονομικής επιδότησης -όχι μόνο στο μέλλον διότι πρόκειται και για ένα πραγματικό σημερινό πρόβλημα- οικονομική ανεπάρκεια που οφείλεται στον διαρκώς αυξάνοντα αριθμό των αιτήσεων -γεγονός που μας δημιουργεί ελπίδες- άλλά και κυρίως στις επιλογές ορισμένων κρατών μελών που δεν προβλέπουν αύξηση του κοινοτικού προϋπολογισμού κατά τα προσεχή έτη. Τα κοινοτικά προγράμματα έχουν προκαλέσει σημαντικό ενδιαφέρον και ελπίδες σε πολλούς νέους και το Συμβούλιο διατρέχει τον κίνδυνο να τους απογοητεύσει εάν τους αρνηθεί τα μέσα για την υλοποίηση των ελπίδων τους.
<P>
Προσεχώς θα υποστηρίξουμε το πρόγραμμα δράσης «Ευρωπαϊκή Εθελοντική Υπηρεσία για τους Νέους» που πρόκειται, μεταξύ άλλων, να υποστηρίξει ενθουσιωδώς η συνάδελφός μας Nicole Fontaine ενώπιον της Ολομέλειας. Και σε αυτή την περίπτωση θα χρειασθούν βεβαίως ορισμένες εγγυήσεις ώστε να εξασφαλισθεί από νομικής πλευράς σε όλους όσους συμμετάσχουν το δικαίωμα παραμονής, κοινωνικής ασφάλισης και φορολόγησης.
<P>
Ζητούμε επιπλέον την απλοποίηση της διαχείρισης αυτών των προγραμμάτων και των διαδικασιών παρουσίασης των σχεδίων καθώς και την επιτάχυνση της χορήγησης των πιστώσεων, δεδομένου ότι, πέρα από το πρόβλημα της ανεπάρκειας των πόρων, σημειώνονται δυσκολίες και για την ίδια τη χορήγηση των απαιτουμένων κεφαλαίων.
<P>
Ένα άλλο σημείο που η επιτροπή μας υπογραμμίζει με αποφασιστικότητα αφορά την ανάγκη να προχωρήσουμε προς την υλοποίηση ενός συστήματος αμοιβαίας αναγνώρισης των πτυχίων, των επαγγελματικών ειδικοτήτων και των περιόδων άσκησης. Υποστηρίζουμε τις συστάσεις και τις προτροπές της Επιτροπής όσον αφορά τη συγκεκριμένη δημιουργία ενός ευρωπαϊκού χώρου επαγγελματικών ειδικοτήτων, με τη γενικοποίηση του λεγομένου «συστήματος μεταφοράς μονάδων μαθημάτων εκπαίδευσης», εμπνεόμενοι από το σύστημα που έχει υιοθετηθεί στο πλαίσιο του προγράμματος SOCRATES και έχει συνεπώς δοκιμασθεί.
<P>
Είναι πραγματικά μικρή, πρέπει να ομολογήσω, η πρόοδος που έχει σημειωθεί σχετικά με τη συγκρισιμότητα των επαγγελματικών ειδικοτήτων, την επικύρωση και την πιστοποίηση των ειδικοτήτων και των δεξιοτήτων, που αποκτούνται στο πλαίσιο της αρχικής κατάρτισης και της κατάρτισης που προσφέρουν οι επιχειρήσεις. Θα θέλαμε συνεπώς να καταβληθούν όλες οι αναγκαίες προσπάθειες για να προχωρήσουμε στη κατεύθυνση της αμοιβαίας αναγνώρισης των σειρών μαθημάτων κατάρτισης και άσκησης, κυρίως μέσω σαφών και επακριβών συμβάσεων που θα αναγνωρίζονται από όλα τα κράτη μέλη.
<P>
Όσον αφορά τις υποτροφίες σπουδών, καλούμε τα κράτη μέλη να καταργήσουν την πρακτική των εθνικών υποτροφιών και να εξασφαλίζουν αντιθέτως τη μεταφερσιμότητα της υποτροφίας ενός νέου που αποφασίζει να πραγματοποιήσει ένα τμήμα της κατάρτισής του σε ένα άλλο κράτος μέλος. Επιπλέον, επιμένω ιδιαίτερα όσον αφορά την ανάγκη βελτίωσης της διάδοσης της ενημέρωσης σχετικά με τα κοινοτικά προγράμματα υπέρ των νέων. Θεωρώ ότι η πληροφόρηση αυτού του είδους θα πρέπει να αποκεντρωθεί, σε τοπικό και περιφερειακό επίπεδο, με δομές ανάλογες των συνοικιακών βιβλιοθηκών ή οργανώσεων.
<P>
Τέλος, θα ήθελα να ζητήσω τη γνώμη της Επιτροπής σχετικά με την πρότασή μας στο εδάφιο 36, με την οποία ζητάμε τή σύσταση μιας συντονιστικής επιτροπής που θα υλοποιήσει όσα προτείνονται στην έκθεσή μου, όπως είχε προβλέψει το Συμβούλιο κατά τη συνεδρίαση του Μαϊου 1996.
<P>
Καταλήγοντας, υπενθυμίζω ότι έχουν κατατεθεί έξι τροπολογίες, που θα πρέπει να ληφθούν υπόψη κατά την αυριανή ψηφοφρία. Από αυτές τις έξι τροπολογίες πιστεύω ότι μπορώ να αποδεχθώ την τροπολογία αριθ. 1, των κκ. Dupuis και dell'Alba εξ ονόματος της ομάδας ARE, η οποία, από γενικής πλευράς αλλά με τρόπο αποφασιστικό, τονίζει το πρόβλημα της γλωσσικής επικοινωνίας, και την τροπολογία αριθ. 6, του κ. Monfils της Ομάδας των Φιλελευθέρων, που θεωρώ ότι ευθυγραμμίζεται απολύτως με όσα προβλέπει η ίδια η έκθεση.

<SPEAKER ID=230 NAME="Hermange">
Κύριε Πρόεδρε, θα ήθελα πρώτα να συγχαρώ θερμά την Luisa Todini για την εξαιρετική εργασία της για το Πράσινο Βιβλίο.
<P>
Θα ήθελα επίσης να πω ότι λυπάμαι που αυτή η αναφορά περνά το βράδυ, μια τόσο προχωρημένη ώρα. Αυτό δείχνει πόσο λίγη σημασία δίνουμε στην Ευρώπη των πολιτών. Τελικά όμως, ορισμένοι από εμάς είναι ιδιαίτερα συνδεδεμένοι και χαίρομαι ιδιαίτερα για την πρωτοβουλία της Επιτροπής και για το ότι η επίτροπος Cresson θέλησε να προωθήσει την Ευρώπη ώστε να την καταστήσει πιο προσιτή σε όλους τους πολίτες.
<P>
Στη συνέχεια, θα πω ότι το Πράσινο Βιβλίο αναλύει καλά την σημερινή κατάσταση και τις δυσκολίες που εμφανίζονται στους υποψηφίους στην κινητικότητα, προτείνει πίστες δράσεις που μου φαίνονται ακόμη υπερβολικά αφηρημένες και μακρινές. Για το λόγο αυτό υποστηρίζω ένθερμα την πρόταση του εισηγητή για την σύσταση ενός ημερολογίου υποχρεωτικού και μιας συντονιστικής επιτροπής ώστε αυτή η πίστα δράσης να συγκεκριμενοποιηθεί, ενδεχομένως με την μορφή μέτρων που να εφαρμόζονται γρήγορα.
<P>
Ως εισηγητής για γνωμοδότηση της Επιτροπής Απασχόλησης και Κοινωνικών Υποθέσεων, θα επιμείνω να παρουσιάσω κυρίως τις ανθρωπιστικές και κοινωνικές απόψεις της κινητικότητας. Υπάρχουν ακόμη πολλά κενά. Είναι αδιανόητο, οι φοιτητές που μετακινούνται στην Ευρώπη, να μη μπορούν να είναι καλυμένοι από ένα συντονισμένο σύστημα κοινωνικής προστασίας. Γι' αυτό το λόγο προτείνουμε την διεύρυνση του οφέλους από τον κανονισμό 1408/71 για την κοινωνική ασφάλιση των διακινουμένων εργατών και για τους φοιτητές που υπόκεινται σ' ένα ειδικό εθνικό καθεστώς.
<P>
Επίσης, γιατί ένας άνεργος, που δοκιμάζει την τύχη του σε μία άλλη ευρωπαϊκή χώρα, να χάνει σήμερα τις παροχές του, μετά από τρεις μήνες; Συνεπώς, ζητάμε επιμόνως να αναθεωρηθούν οι ρυθμίσεις, ώστε να εξασφαλισθεί, πέρα από τους τρεις μήνες, η διατήρηση των παροχών που λαμβάνουν οι άνεργοι, οι οποίοι μετακινούται ανά την Ευρώπη για εύρεση εργασίας ή για επιμόρφωση.
<P>
Τέλος, όσον αφορά την επαγγελματική εκπαίδευση, είναι απολύτως απαραίτητο ένα εκτενές ευρωπαϊκό πρόγραμμα, για να είναι δυνατή η κινητικότητα των μαθητευομένων και των ασκουμένων καθώς επίσης και η αναγνώριση του καθεστώτος τους, και η ενθάρρυνση των επιχειρήσεων και ειδικώτερα των ΜΜΕ που τους δέχονται.
<P>
Ιδού, κύριε Πρόεδρε, τρεις συγκεκριμένες προτάσεις που θα μπορούσαν να συντελέσουν στο να προχωρήσει η Ευρώπη των πολιτών και η κοινωνική Ευρώπη, με την οποία οι συμπολίτες μας είναι ιδιαίτερα συνδεδεμένοι.

<SPEAKER ID=231 NAME="Heinisch">
Kύριε Πρόεδρε, αξιότιμοι κυρίες και κύριοι, η προώθηση της διακρατικής κινητικότητας είναι ένας από τους βασικούς στόχους της συνεργασίας στην Eυρωπαϊκή Ένωση, στον τομέα της πολιτικής για την παιδεία και την έρευνα. H δυνατότητα να πραγματοποιήσει κανείς σημαντικά τμήματα της κατάρτισής του σ' ένα άλλο κράτος μέλος της Eυρωπαϊκής Ένωσης, αποτελεί μια από τις σημαντικότερες και πλέον ενδιαφέρουσες, για τον πολίτη της Ένωσης, πτυχές της ελεύθερης κυκλοφορίας μέσα στην Ένωση. H ευρωπαϊκή ολοκλήρωση και η Eυρώπη των πολιτών, η ελεύθερη κυκλοφορία και η διεθνής ανταγωνιστικότητα, προϋποθέτουν να μπορεί να γίνεται, σε μεγάλο βαθμό και απρόσκοπτα, χρήση της κινητικότητας.
<P>
Eπιπλέον, η απόκτηση ευρωπαϊκών εμπειριών αποτελεί, ολοένα και περισσότερο, βασικό κριτήριο ποιότητας και ελκυστικότητας της επαγγελματικής και γενικής εκπαίδευσης και έρευνας. H απόκτηση ευρωπαϊκών προσόντων, γλωσσικών εμπειριών, γνώσεων για τα διαφορετικά πολιτικά, νομικά, κοινωνικά και οικονομικά συστήματα στην Eυρώπη, καθώς και η κατανόηση για τον τρόπο ζωής των ευρωπαίων γειτόνων, θα πρέπει να προωθηθούν και να επεκταθούν ακόμη περισσότερο. Eίναι απαραίτητος ένας σαφέστερος προσανατολισμός των εθνικών συστημάτων προς τις ευρωπαϊκές εξελίξεις, χωρίς να υπάρχει επέμβαση σε θέματα επικουρικότητας.
<P>
Ωστόσο, εξακολουθούν δυστυχώς να υπάρχουν διοικητικά και πολιτικά εμπόδια κάθε είδους, τα οποία έχουν κανονικά απήχηση, τόσο στις εργασίες της Eπιτροπής Πολιτισμού όσο και της Eπιτροπής Aναφορών. Oι αναφορές φανερώνουν ότι υπάρχει ένας αυξανόμενος αριθμός πολιτών της Ένωσης, οι οποίοι επιθυμούν, ανεξάρτητα για ποιο λόγο, να κάνουν χρήση του δικαιώματός τους στην ελεύθερη κυκλοφορία. Δυστυχώς, πολλοί απ' αυτούς εξακολουθούν ακόμη να συναντούν μεγάλα εμπόδια. Γι' αυτό και επιδοκιμάζω την πρωτοβουλία της Eυρωπαϊκής Eπιτροπής να ξεκινήσει, με την υποβληθείσα Πράσινη Bίβλο, μια ευρεία συζήτηση, προκειμένου να ξεπεραστούν τα εμπόδια κινητικότητας, σε ευρωπαϊκό και εθνικό επίπεδο.
<P>
Kαταλαβαίνετε ότι, από τη θέση αυτή, δεν μπορώ να υπεισέλθω σε όλα τα θέματα, και θα ήθελα να υπογραμμίσω ορισμένα μόνον απ' αυτά. Tα τελευταία χρόνια και κατά τους τελευταίους μήνες, συζητήσαμε διεξοδικά για τις διαδικασίες αναγνώρισης των διπλωμάτων και των πιστοποιητικών επαγγελματικών προσόντων, και νομίζω πως στον τομέα αυτό έχουν γίνει παντός είδους ευχάριστα πράγματα. Ωστόσο, οι πολυάριθμες αναφορές δείχνουν ότι, ειδικά εδώ, εξακολουθεί ακόμη να υπάρχει ανάγκη δράσης και βελτίωσης. H έλλειψη ευελιξίας όσον αφορά την αναγνώριση των επαγγελματικών τίτλων, αποτελεί, βάσει της εμπειρίας μου, το κυριότερο εμπόδιο κινητικότητας, και με μεγάλη διαφορά μάλιστα. Γι' αυτό και συμφωνώ με την εισηγήτρια ότι θα πρέπει να παρέμβουν τα κράτη μέλη, ώστε να βελτιωθεί η δυνατότητα σύγκρισης των επαγγελματικών τίτλων, με τη βοήθεια μεγαλύτερης διαφάνειας στα πιστοποιητικά και στα περιεχόμενα των σπουδών.
<P>
Mε ενδιαφέρον, μάλιστα, έλαβα γνώση και της πρότασης να θεσπιστεί ένα ευρωπαϊκό καθεστώς για τους μαθητευόμενους. Nομίζω πως αυτό, με κατάλληλη διαμόρφωση, θα μπορούσε να αποτελέσει ένα ακόμη βήμα στις προσπάθειές μας να υποστηρίξουμε μια προσανατολισμένη στην πράξη και στις ανάγκες επαγγελματική κατάρτιση.
<P>
Bεβαίως, οι αντιλήψεις της Eπιτροπής χρειάζονται ακόμη διευκρίνιση και συζήτηση, ως προς τις λεπτομέρειες. H Πράσινη Bίβλος δεν περιέχει διεξοδικά στοιχεία, ούτε για την έννοια του μαθητευόμενου ούτε και για το περιεχόμενο του καθεστώτος του. H νομική θέση των μαθητευομένων θα πρέπει να διαμορφωθεί κατά τέτοιον τρόπο, ώστε η μαθητεία να αποτελεί ελκυστική εναλλακτική λύση στην πανεπιστημιακή μόρφωση και να ενισχυθεί. Θα πρέπει να τονιστεί πως ένα τέτοιο καθεστώς, θα πρέπει να έχει, ως κύριο στόχο, την προώθηση της κινητικότητας και ότι η έννοια του μαθητευόμενου θα πρέπει να λαμβάνει υπόψη το επίπεδο της ποιοτικής δυαδικής εκπαίδευσης σε όλα τα κράτη μέλη, όπως για παράδειγμα στη Γερμανία και την Aυστρία.
<P>
Σε καμιά περίπτωση δεν επιτρέπεται να τεθεί σε κίνδυνο, με μια ευρωπαϊκή διάταξη, το σύστημα αυτό της εκπαίδευσης κοντά στις επιχειρήσεις. Eκτός τούτου, δεν επιτρέπεται, μ' ένα τέτοιο καθεστώς, να περιοριστεί η ίδια ευθύνη των κρατών μελών, όσον αφορά την οργάνωση των περιεχομένων των εκπαιδευτικών συστημάτων. Tο προτεινόμενο πρόγραμμα κινητικότητας για μαθητευόμενους θα πρέπει να εγκριθεί, κατά βάσιν, αφού μάλιστα μ' αυτό μπορεί να περιοριστεί η ανισότητα που υπάρχει μεταξύ των δράσεων κινητικότητας στον πανεπιστημιακό τομέα και στη μη ακαδημαϊκή επαγγελματική κατάρτιση.
<P>
Προϋπόθεση ενός τέτοιου προγράμματος, βεβαίως, θα ήταν να σέβεται τις υφιστάμενες συνθήκες πλαίσιο για την επαγγελματική κατάρτιση, στα κράτη μέλη. Eκτός τούτου, επιδοκιμάζω την πρόταση να δημιουργήσουμε ένα κοινό, ευρωπαϊκό καθεστώς για μαθητευόμενους. OI μαθητευόμενοι θα πρέπει να αποκτήσουν τις ίδιες δυνατότητες κινητικότητας που έχουν και άλλοι πολίτες της Ένωσης. Έχω, ωστόσο, την άποψη πως η έννοια του μαθητευόμενου δεν πρέπει να οριστεί πολύ στενά εδώ, προκειμένου να αποκτήσουν δυνατότητα πρόσβασης στα προγράμματα και οι πολίτες εκείνοι, που δεν είναι ίσως μαθητευόμενοι, με την κλασική έννοια. Aυτό το θεωρώ ιδιαίτερα σημαντικό, ειδικά ενόψει της αναγκαιότητας της δια βίου μάθησης, και χαίρομαι ιδιαίτερα που, για το σκοπό αυτό, έγινε δεκτή στην Eπιτροπή Πολιτισμού η τροπολογία μου.
<P>
Θα ήθελα να θίξω κι ένα άλλο θέμα που, κατά τη γνώμη μου, στην εποχή της πληροφόρησης, θα έπρεπε να είναι αναπόσπαστα συνδεδεμένο με τη συζήτηση της κινητικότητας, το θέμα δηλαδή της χρήσης των σύγχρονων τεχνολογιών επικοινωνίας. Aυτές, και σε περιπτώσεις που δεν είναι δυνατή η φυσική κινητικότητα, επιτρέπουν μια νέα, ιδεατή μορφή κινητικότητας. Γι' αυτό και η εκμάθηση και η χρήση των τεχνολογιών πληροφόρησης θα πρέπει να προωθηθεί από πολύ νωρίς και εντατικά, και καλύτερα να αρχίζει από την παιδική ηλικία.
<P>
Tελειώνοντας, θα ήθελα να πω ότι συμφωνώ, τόσο με το νομοσχέδιο της Eπιτροπής, όσο και με την έκθεση της κ. Todini. Eυχαριστώ όλους όσους συμμετείχαν, για τη θαυμάσια δουλειά τους.

<SPEAKER ID=232 LANGUAGE="EN" NAME="Evans">
Κύριε Πρόεδρε, καταρχάς συγχαίρω την εισηγήτρια για την έκθεσή της. Όπως η ίδια λέει στην επεξηγηματική της έκθεση, αυτό είναι το είδος της Πρασίνης Βίβλου που θα έπρεπε να εκπονείται πιο συχνά. Αυτή είναι μια παρατήρηση με την οποία ασφαλώς συμφωνώ. Κατά την άποψή μου, η Ευρωπαϊκή Ένωση και η προϋπάρξασα Ευρωπαϊκή Κοινότητα συγκέντρωσαν για πολύ καιρό την προσοχή τους στο χρήμα και στις επιχειρήσεις. Η ελεύθερη αγορά ήταν ελεύθερη μόνο για αγαθά και κεφάλαια. Η παρούσα έκθεση, όταν εφαρμοστεί και λειτουργήσει, θα κάνει πολλά ελπίζω για να ανοίξει την Ευρώπη σε πολύ περισσότερο κόσμο της Ευρωπαϊκής Ένωσης και ιδιαίτερα στους νέους.
<P>
Η έκθεση περιλαμβάνει, όπως περιέγραψε η εισηγήτρια, ένα ολόκληρο φάσμα θετικών προτάσεων. Θα ήθελα να επισημάνω ορισμένες που πιστεύω ότι είναι ιδιαίτερα σημαντικές: την πρόσκληση προς υποστήριξη των ατόμων με παιδιά ούτως ώστε να αποκτήσουν τη δυνατότητα να επωφεληθούν από τις ευκαιρίες κατάρτισης που προσφέρουν άλλες χώρες. Την ανάγκη επέκτασης των παροχών ανεργίας - και πάλι εξαιρετικής σημασίας μέτρο για εκείνους που έχουν ανάγκη. Την ανάγκη όπως τα κράτη μέλη αποφεύγουν τις διακρίσεις μεταξύ της κατάρτισης σε δικό τους ίδρυμα και σε ίδρυμα άλλης χώρας. Το όλο πρόβλημα της κοινωνικής ασφάλισης και, ίσως το πιο σημαντικό απ' όλα, η πρόσκληση της παραγράφου 29 για μια πολύ μεγαλύτερη έμφαση στην ευρωπαϊκή διάσταση της εκπαίδευσης διασφαλίζοντας ότι η εισαγωγή στη γλωσσική εκπαίδευση θα γίνεται σε μια πολύ νεαρώτερη ηλικία από εκείνη που γίνεται στη χώρα μου.
<P>
Εκείνοι από εμάς που προέρχονται από την εκπαίδευση είναι απόλυτα πεπεισμένοι πως η εκπαίδευση αποτελεί το κλειδί της αντιμετώπισης της άγνοιας και, με τη σειρά της, της αντιμετώπισης των πραγματικών προβλημάτων του ρατσισμού και του εθνικισμού τα οποία εάν δεν ελεγχθούν θα εξελιχθούν σε πολύ σοβαρά προβλήματα στην Ευρωπαϊκή Ένωση.
<P>
Δεν είμαι βέβαιος εάν η παρούσα έκθεση θα προσέφερε κάποια βοήθεια σε μια ομάδα νέων ανθρώπων από την εκλογική μου περιφέρεια στο Λονδίνο οι οποίοι έπρεπε να βρίσκονται εδώ για να κάνουν αύριο επίσκεψη στο Κοινοβούλιο. Μολονότι το σύνολο των μετεχόντων στην ομάδα ήσαν σπουδαστές νόμιμα εγγεγραμμένοι στο Κολλέγιο του Βορειοδυτικού Λονδίνου στο Γουέμπλεϋ, σε ορισμένους από αυτούς υπήρξε άρνηση χορήγησης ταξιδιωτικής θεώρησης από τη Γαλλία και έτσι ολόκληρη η ομάδα ακύρωσε την επίσκεψή της στο Κοινοβούλιο. Βρίσκομαι στο στάδιο της εξέτασης του τι ακριβώς συνέβη αλλά θα ήλπιζα ότι έστω κι' αν η παρούσα έκθεση δεν καλύπτει αυτό το συμβάν, η λυπηρή αυτή κατάσταση θα μπορούσε να είχε αποτραπεί με κάποιον άλλον τρόπο.
<P>
Η ομάδα μου θα καταψηφίσει τις Τροπολογίες Αριθ. 2 έως 5. Η ιστορία έχει επανειλημμένα αποδείξει ότι οι προσπάθειες καταπίεσης της εκμάθησης των ξένων γλωσσών φέρουν αντίδραση. Πιστεύω ότι και οι προσπάθειες επιβολής της εκμάθησης των ξένων γλωσσών θα φέρουν δυσαρέσκεια. Δεν πιστεύω ότι η Esperanto αποτελεί την απάντηση. Εάν αποτελούσε την απάντηση τότε θα έπρεπε να ήταν αρχικά ιδιαίτερα περίεργη η ερώτηση. Πιστεύω ότι θα πρέπει να υποστηρίξουμε την εκμάθηση των κυριότερων ξένων γλωσσών και ασφαλώς και ορισμένων μικρότερων και ιστορικά παραδοσιακών. Η Τροπολογία Αριθ. 1 καλύπτεται εν τούτοις από την παράγραφο 29 στην οποία αναφέρθηκα ήδη.
<P>
Ωστόσο, η παρούσα έκθεση αποδεικνύει τη συνεχή ανάγκη για μεγαλύτερες οικονομικές επενδύσεις στην εκπαίδευση και την κατάρτιση. Αυτό φαίνεται σε ολόκληρη την έκθεση. Η ομάδα μου κι' εγώ συνιστούμε την έγκριση της εξαίρετης αυτής εκθέσεως. Ξανά συγχαρητήρια στην εισηγήτρια.

<SPEAKER ID=233 LANGUAGE="PT" NAME="Vaz da Silva">
Κύριε Πρόεδρε, η κινητικότητα αποτελεί μία βασική προϋπόθεση υλοποίησης του ευρωπαϊκού σχεδίου. Οι πολίτες της Ευρώπης πρέπει να μπορούν να επιλέγουν τον τόπο παραμονής, εργασίας και εκπαίδευσής τους, όχι μόνο λόγω προσωπικών προτιμήσεων αλλά και για να διευρύνουν τις ευκαιρίες τους για σπουδές και απασχόληση. Αφετέρου, μόνο με την ανταλλαγή γνώσεων και εμπειριών μεταξύ οργανώσεων μικρών και μεγάλων χωρών, περισσότερο ή λιγότερο πλούσιων, του βορρά και του νότου, του κέντρου και των περιφερειών, δημιουργείται ένα πραγματικό ευρωπαϊκό πνεύμα.
<P>
'Οσα σήμερα αποτελούν μεμονωμένες περιπτώσεις και πιλοτικά προγράμματα ανταλλαγών νέων, σπουδαστών ή μαθητευομένων, ερευνητών ή εκπαιδευτικών, πρέπει να γίνουν ο κανόνας μέσα στον ευρωπαϊκό χώρο. Με την ενδεχόμενη ενσωμάτωση του Schengen στο κοινοτικό κεκτημένο, που τώρα ανέλπιστα βρίσκεται πιο κοντα στην υλοποίηση, θα έχουμε επιτέλους την ελεύθερη κυκλοφορία αγαθών και προσώπων που χαρακτηρίζει ένα αυθεντικό ευρωπαϊκό χώρο χωρίς σύνορα.
<P>
Για μία χώρα όπως η Πορτογαλία, η απόκτηση εμπειρίας σε ξένα κέντρα, εργαστήρια, πνεπιστήμια και επιχειρήσεις, καθώς και η υποδοχή πολιτών από άλλες ευρωπαϊκές χώρες και η ενδυνάμωση που αυτό αντιπροσωπεύει, αποτελούν ουσιαστικό μέρος του σχεδίου την ευρωπαϊκής ολοκλήρωσής της.
<P>
Αν η ολοκλήρωση και η συνοχή είναι βασικοί στόχοι της 'Ενωσης, η κινητικότητα είναι ένα από τα προνομιακά μέσα επίτευξής τους. Υπάρχουν τρεις ομάδες τις οποίες αφορά με ιδιαίτερα οξύτητα το πρόβλημα της κινητικότητας. Η ομάδα των νέων: σπουδαστές, ασκούμενοι ή εθελοντικά απασχολούμενοι· η ομάδα των ερευνητών και των πανεπιστημιακών υποτρόφων και η ομάδα των ανέργων. Τί προβλήματα αντιμετωπίζουν αυτές οι ομάδες πολιτών; Δυσκολίες αναγνώρισης και επικύρωσης των διπλωμάτων, προβλήματα κοινωνικής ασφάλισης, προβλήματα φορολόγησης και, last but not the least, προβλήματα γλωσσικής προετοιμασίας.
<P>
'Ολες αυτές οι δυσκολίες εντοπίστηκαν εδώ και χρόνια, αλλά δεν υπάρχει τρόπος να επιλυθούν. Γιατί; Λόγω έλλειψης πολιτικής βούλησης των κρατών. Τίποτα δεν δικαιολογεί την παράταση παράλογων καταστάσεων όπως η κατάσταση των εθελοντικά απασχολούμενων νέων που πρέπει να πληρώσουν φόρους επί της υποτροφίας για τη συντήρησή τους, ή η κατάσταση των ερευνητών που παραιτούνται από ένα πρόγραμμα για λόγους φορολογικούς, ή των ανέργων σε αναζήτηση εργασίας που υποχρεώνονται να επιστρέψουν μετά από τρεις μήνες· και τόσες άλλες καταστάσεις...
<P>
Κατ'επανάληψη το Κοινοβούλιο εξέτασε τα εμπόδια για την κινητικότητα από διάφορες γωνίες. Ακόμη τώρα, πέρα από την εξαίρετη αυτή εργασία της κ. Todini σχετικά με την Πράσινη Βίβλο για την εκπαίδευση, την κατάρτιση και την έρευνα, ψηφίσαμε πριν από λίγο, στην Επιτροπή Πολιτισμού, την έκθεση Fontaine σχετικά με την αναγνώριση διπλωμάτων της ανώτατης εκπαίδευσης. Αλλά χωρίς μία αποφασιστική πολιτική βούληση των κρατών μελών να εξαλείψουν από κοινού τις δυσκολίες, τα έγγραφα της Επιτροπής και του Κοινοβουλίου θα παραμείνουν νεκρό γράμμα. Οι νέες γενιές θα μας ζητήσουν ευθύνες αν συμβεί αυτό.

<SPEAKER ID=234 LANGUAGE="FI" NAME="Ryynδnen">
Αξιότιμε κύριε Πρόεδρε, αξιότιμε Επίτροπε, τόσο η Πράσινη Βίβλος όσο και η έκθεση της κυρίας Τοντίνι αναλύουν, ιδιαίτερα ικανοποιητικά, τα εμπόδια και τις προκλήσεις όσον αφορά τη διακρατική κινητικότητα εν σχέσει με τους τομείς εκπαίδευσης και έρευνας. Διαθέτουμε, πλέον, επαρκή στοιχεία για την επικρατούσα κατάσταση. Τα προταθέντα μέτρα πρέπει, επιτέλους, να ληφθούν με τη βοήθεια της αρμόδιας για τον συντονισμό των κρατών μελών επιτροπής βάσει του υφιστάμενου χρονοδιαγράμματος. Ελλείψεις, δυστυχώς, εξακολουθούν να υπάρχουν πολλές.
<P>
Πρώτο μέλημα είναι να δημιουργηθεί ένα σαφές και αρκούντως ευρύ νομικό καθεστώς για τους ασκουμένους και τους εθελοντές. Πρέπει να εξασφαλισθεί κοινωνική προστασία για όσους επιθυμούν να συμμετέχουν στα εκπαιδευτικά και άλλα συναφή προγράμματα. Πρέπει, δηλαδή, να συντονισθούν μεταξύ τους τα διάφορα συστήματα. Η μέριμνα για τα παιδιά και η μερική απασχόληση δεν πρέπει να αποτελούν εμπόδιο για την συμμετοχή. Βασικό, επίσης, είναι να προαχθούν οι δυνατότητες όσων έχουν συνάψει συμβόλαια μαθητείας σε ό, τι αφορά τις διεθνείς ανταλλαγές. Η διαδικασία υποβολής αίτησης πρέπει να απλουστευθεί και να επιταχυνθούν οι πληρωμές. Ακόμη, η πληροφόρηση πρέπει να καταστεί αποτελεσματικότερη. Στους νέους πρέπει να παρέχονται, ασχέτως του τόπου διαμονής τους, ίσες ευκαιρίες όσον αφορά την ενημέρωση και την πρόσβαση στα διάφορα εκπαιδευτικά προγράμματα της ΕΕ. Προϋπόθεση, βεβαίως, γι' αυτό είναι να δημιουργηθεί ένα πλήρες δίκτυο παροχής υπηρεσιών σε κάθε περιοχή και ένα σύστημα πληροφόρησης βάσει των αναγκών εκάστης περιοχής.
<P>
Κοινή είναι η διαπίστωση ότι τα καλύτερα αποτελέσματα θα επιτευχθούν μόνο με την εξασφάλιση επαρκούς χρηματοδότησης για τα εκπαιδευτικά προγράμματα. Εάν δεν αυξηθεί η χρηματοδότηση των προγραμμάτων ούτως ώστε να ανταποκρίνονται καλύτερα στους στόχους που έχουν τεθεί, η λήψη οποιωνδήποτε άλλων μέτρων θα είναι περιττή. Τα προγράμματα, υπό την σημερινή τους μορφή, είναι απογοητευτικά για τους περισσότερους. Ο προϋπολογισμός, π.χ., του προγράμματος SOKRATES είναι εντελώς ανεπαρκής δεδομένου του τεράστιου αριθμού των αιτήσεων και του ύψους του απαιτουμένου ποσού. Η συμμετοχή στα προγράμματα δεν πρέπει να εξαρτάται από την κοινωνική θέση και την οικονομική κατάσταση των ενδιαφερομένων.
<P>
Τα διάφορα προγράμματα εκπαίδευσης και εξάσκησης της Ευρωπαϊκής Ένωσης αποτελούν ιδανικό μέσο για τη δημιουργία ενός κλίματος αμοιβαίας εμπιστοσύνης, σεβασμού προς τον πλησίον και, ως εκ τούτου, ασφάλειας. Γι' αυτό και τα κράτη μέλη θα πρέπει να αναλάβουν την υποχρέωση να τα προωθήσουν και με κατάλληλες αποφάσεις του Συμβουλίου εν σχέσει με τον προϋπολογισμό. Εάν αρθούν τα εμπόδια σε ό, τι αφορά τις εκπαιδευτικές ανταλλαγές και τις ανταλλαγές ερευνητών, όλοι θα ωφεληθούν.

<SPEAKER ID=235 LANGUAGE="IT" NAME="Ripa di Meana">
Κύριε Πρόεδρε, είμαστε σύμφωνοι με την αξιολόγηση της Πράσινης Βίβλου της Επιτροπής που εμπεριέχεται στην εξαιρετική έκθεση της κ. Todini, κυρίως όσον αφορά την πρόταση της Επιτροπής για τη δημιουργία ενός ευρωπαϊκού χώρου των ειδικοτήτων. Η κ. Todini, στην πρότασή της ψηφίσματος, θα μπορούσε ίσως να έχει ασκήσει σφοδρότερη κριτική στην ανεπαρκή δράση της Επιτροπής όσον αφορά τη συγκριτική μελέτη των επαγγελματικών ειδικοτήτων, που αποτελεί τη βάση όλων των υποθέσεων κινητικότητας. Πρόκειται για μία πρόκληση η οποία αφορά ένα όλο και μεγαλύτερο αριθμό νέων: αρκεί να παρατηρήσει κανείς τον αριθμό των φοιτητών που έχει προσφύγει τα τελευταία χρόνια στο πρόγραμμα Erasmus για να συμπληρώσει το πρόγραμμα σπουδών του σε ένα άλλο κράτος μέλος για να καταλάβει ότι τα κράτη μέλη και τα κοινοτικά όργανα θα πρέπει να προσέξουν ιδιαίτερα αυτή τη θέληση κινητικότητας, αυτή τη θέληση των νέων να καταστούν πραγματικοί ευρωπαίοι πολίτες.
<P>
Συμφωνούμε με την εισηγήτρια όταν εφιστά την προσοχή μας στην κατάρτιση και την κινητικότητα των νέων που δεν διαθέτουν τα κατάλληλα οικονομικά μέσα, εκείνων που δεν θα συνεχίσουν ανώτερες σπουδές, των ατόμων με ειδικές ανάγκες και όσων φέρουν οικογενειακώ βάρη. Πρέπει όμως να αναγνωρίσουμε ότι εξακολουθούν να υπάρχουν διοικητικά και πολιτικά προβλήματα κάθε είδους, όπως αποδεικνύουν οι εργασίες της Επιτροπής Αναφορών.
<P>
Υπενθυμίζω το παράδειγμα των λεκτόρων ξένων γλωσσών στα πανεπιστήμια των κρατών μελών, και στην Ιταλία ειδικότερα. Θεωρούμε ιδιαίτερα κατεπείγον και σημαντικό το αίτημα της εισηγήτριας για την εκπόνηση μιας συγκριτικής μελέτης όσον αφορά τις συνθήκες απασχόλησης που επικρατούν γι αυτή την κατηγορία εργαζομένων, προκειμένου να εξαλειφθούν οι ενδεχόμενες διακρίσεις και να διασφαλισθεί μια αποτελεσματική κινητικότητα.

<SPEAKER ID=236 LANGUAGE="FR" NAME="Leperre-Verrier">
Κύριε Πρόεδρε, το Πράσινο Βιβλίο, το οποίο προτείνει η Επιτροπή είναι ένα σημαντικό στοιχείο για επεξεργασία μιας ευρωπαϊκής πολιτικής στην εκπαίδευση, έτσι όπως καθορίζεται από το άρθρο 126 της Συνθήκης. Και θα ήθελα να συγχαρώ την εισηγήτριά μας, την κυρία Todini, για την ποιότητα της εργασίας της.
<P>
Η εργασία αυτή αποτελεί μία εξαιρετική σύνθεση των εμποδίων, τα οποία πρέπει να ξεπεράσουμε οπωσδήποτε εάν θέλουμε να προοδεύσουμε στο θέμα της κινητικότητας των φοιτητών, των καθηγητών τους και των ερευνητών. Αυτά τα εμπόδια, τα οποία έχουμε καταγγείλει τόσο συχνά, ώστε αναρωτιέμαι καμμιά φορά, αν θα καταφέρουμε κάποια μέρα να συμφωνήσουμε, γιατί εξακολουθούν να υπάρχουν πάντα οι ίδιες δυσκολίες.
<P>
Η Επιτροπή απαριθμεί εννέα εμπόδια μείζονος σημασίας. Κατά τη γνώμη μου, τρία φαίνονται ιδιαίτερα σημαντικά. Βέβαια, δεν αγνοώ τα προβλήματα καθεστώτος και κοινωνικής κάλυψης των ατόμων σε κινητικότητα, αλλά θα ήθελα να επανέλθω στο πρόβλημα των μη ευνοημένων νέων ή εκείνων που είναι χωρίς προσόντα. Πιστεύω ότι η κινητικότητα πρέπει να τους αφορά επίσης και ότι πρέπει να βρεθεί ο τρόπος να συμμετάσχουν σε όλα τα ευρωπαϊκά προγράμματα που αφορούν την εκπαίδευση και τους νέους.
<P>
Είναι αλήθεια ότι το πρόβλημα των προσόντων είναι ένα μείζον θέμα και ότι πρέπει οπωσδήποτε να δώσουμε στους μαθητευόμεους ένα στάτους ευρωπαϊκό. Από αυτή την άποψη, το μοντέλο του χρόνου εργασίας μετά την μαθητεία μού φαίνεται ένα παράδειγμα προς συνέχιση. Εξάλλου, ανεξάρτητα από τον μηχανισμό αναγνώρισης των εκπαιδεύσεων, είναι σημαντικό να ευνοήσουμε την εκπόνηση κοινών συντελεστών εκπαίδευσης. Τέλος, τη στιγμή που η Ευρωπαϊκή Ένωση κάνει άνοιγμα προς άλλους ορίζοντες, είναι σημαντικό να δώσουμε καινούργια σύνορα σ' αυτήν την κινητικότητα. Οι χώρες της Κεντρικής και Ανατολικής Ευρώπης, υποψήφιες στην προσχώρηση, θα συμμετάσχουν πολύ σύντομα στα προγράμματα Σωκράτης, Νέοι για την Ευρώπη και Λεονάρντο. Το γεγονός αυτό ανοίγει το δρόμο για πολλές συνεργασίες.
<P>
Παρ' όλα αυτά, αγαπητοί μου συνάδελφοι, πέρα από τις καλές προθέσεις, πρέπει να υπογραμμίσουμε την αδυναμία των οικονομικών μέσων που διαθέτουμε. Όμως, στην Ευρωπαϊκή Ένωση, που έχει περίπου 120 εκατομμύρια νέους κάτω των 18 ετών, μόλις ένα εκατομμύριο από αυτούς θα μπορέσουν να επωφεληθούν από ένα από αυτά τα προγράμματα. Δυστυχώς, αυτήν την πραγματικότητα, πρέπει να την λάβουμε υπόψιν επίσης.

<SPEAKER ID=237 LANGUAGE="DE" NAME="Elchlepp">
Eυχαριστώ την κ. Todini, για την τεκμηριωμένη γνωμοδότησή της. Πράγματι, στην περίπτωση της διακρατικής κινητικότητας έχουμε να κάνουμε με ένα υπαρξιακό θέμα, για την περαιτέρω οικοδόμηση μιας ενωμένης Eυρώπης, η οποία, σε τελική ανάλυση θα ζει από την κατανόηση και τη συνεννόηση των πολιτών της, καθώς και - όσον αφορά την εργασία και την κατάρτιση - ολοένα και περισσότερο από την προθυμία των νέων ανθρώπων για κινητικότητα. H ενίσχυση της κινητικότητας, δηλαδή, είναι και πολιτική απασχόλησης. Aυτό θα πρέπει να αναγνωριστεί σε μεγαλύτερο βαθμό και δεν ισχύει μόνο για τις παραμεθόριες περιοχές της Eυρώπης.
<P>
Eίναι ήδη περίεργο, που είμαστε υποχρεωμένοι να πούμε σήμερα ότι η κυκλοφορία των εμπορευμάτων και των κεφαλαίων στην Eυρώπη γίνεται συχνά πιο απρόσκοπτα απ' ότι η κινητικότητα των προσώπων. Bλέπω και σ' αυτόν τον τομέα έναν κίνδυνο, που έκανε ήδη την εμφάνισή του, βλέπω δηλαδή να αναβιώνει και πάλι, ειδικά μέσω των ευρωπαϊκών δραστηριοτήτων και με μια μονομερή κατανομή των δυνατοτήτων ανταλλαγών των νεαρών που βρίσκονται σε ηλικία επαγγελματικής κατάρτισης λ.χ., η ανισότητα των ευκαιριών στο εκπαιδευτικό σύστημα, η οποία είχε εξαλειφθεί, σε μεγάλο βαθμό στην Eυρώπη, κατά τις τελευταίες δεκαετίες. Aν θα δούμε, λιγότερο από το 1 % των νεαρών, που βρίσκονται σε ηλικία επαγγελματικής κατάρτισης και είναι εκτός πανεπιστημίων, συμμετέχουν σήμερα σε προγράμματα ανταλλαγών ή, όπως ήδη αφέθηκε να εννοηθεί, σπουδάζοντες νεαροί αποκλείονται πρακτικά, επειδή το ύψος των υποτροφιών του ERASMUS ισοδυναμεί μ' ένα καλό χαρτζιλίκι, ή επειδή σε ορισμένες χώρες δεν μπορεί κανείς να μεταφέρει τις υποτροφίες στο εξωτερικό.
<P>
Tασσόμαστε βέβαια υπέρ της ευρωπαϊκής αγοράς εργασίας, αλλά δε δίνουμε στους ανέργους τη δυνατότητα να βελτιώσουν τις ευκαιρίες τους, για εξεύρεση θέσεων εργασίας, με τη συνέχιση της γλωσσικής τους εκπαίδευσης. Xρειαζόμαστε πράγματι ευρωπαϊκές διατάξεις για την ελεύθερη κυκλοφορία και για την εγκατάλειψη της αρχής της επικράτειας.
<P>
Eίναι επίσης ιδιαίτερα εκνευριστικό το ότι - ανεξάρτητα απ' αυτά τα νομοθετικά εμπόδια - εξακολουθεί ακόμη να υπάρχει, σε πολλές υπηρεσίες στην Eυρώπη, μια κρυφή αντίσταση κατά της ελεύθερης κυκλοφορίας. Tο ίδιο εκνευριστικό είναι, όταν φοιτητές, στους οποίους προβάλλονται διαρκώς νέα εμπόδια, όπως συνέβη πρόσφατα, είναι υποχρεωμένοι να περιμένουν την άδεια παραμονής τους ή, όταν καθυστερούν την αμοιβαία αναγνώριση των τίτλων σπουδών τους, εφόσον επιθυμούν να εισέλθουν στα ρυθμιζόμενα επαγγέλματα στα ευρωπαϊκά κράτη ή, όταν αρνούνται την αναγνώρισή τους, για εγωιστικούς λόγους απομόνωσης. Eλπίζω να προχωρήσουμε εδώ και να σημειωθεί κάποια βελτίωση.
<P>
Eλπίζω, επίσης, ότι τα ίδια τα κράτη μέλη θα προσανατολίσουν ευρωπαϊκά τα εκπαιδευτικά τους συστήματα και δε θα επαναπαυθούν στις δραστηριότητες της Eπιτροπής, όσον αφορά τον εξευρωπαϊσμό των εκπαιδευτικών συστημάτων. Σ' αυτό συγκαταλέγεται κυρίως η καλύτερη εκμάθηση ξένων γλωσσών.
<P>
Tέλος, παρακαλώ να διατεθούν επειγόντως στον προϋπολογισμό της EE, μελλοντικά, περισσότερα χρήματα για προγράμματα ανταλλαγών. Για το θέμα αυτό, από την Πράσινη Bίβλο λείπουν συγκεκριμένες δηλώσεις. Tο ερώτημα είναι το εξής: Θα παραμείνουν οι ενισχύσεις των ανταλλαγών πιλοτικό πρόγραμμα, ή θα γίνουν μια μέρα κανονικά, σε μεγαλύτερο εύρος; Θα πρέπει κανείς να λάβει υπόψη το εξής: Σήμερα δαπανώνται για το πρόγραμμα ΣΩKPATHΣ λιγότερα χρήματα απ' ότι για την ενίσχυση της καπνοκαλλιέργειας στην Eυρώπη, για να το πω έτσι ξεκάθαρα.
<P>
Θα μπορούσα να φανταστώ ότι, μελλοντικά, θα γινόταν χρήση και των διαρθρωτικών ταμείων, για προγράμματα ανταλλαγών, υπό το πρίσμα της πολιτικής για την απασχόληση, προκειμένου να δοθεί μια έντιμη ευκαιρία σ' όλους, κατά το δυνατόν, τους μαθητές, τους εκπαιδευόμενους και τους σπουδάζοντες, οι οποίοι δεν μπορούν να υπολογίζουν στη βοήθεια των γονέων τους για να παραμείνουν στο εξωτερικό. Για το σκοπό αυτό θα πρέπει να αυξηθούν οι ενισχύσεις των εκπαιδευτικών προγραμμάτων, σύμφωνα με τις ανάγκες.
<P>
Last but not least, ας αναλογισθούμε παρακαλώ ότι θα πρέπει να βελτιώσουμε σημαντικά την ενημέρωση για τις ενισχύσεις κινητικότητας στην Eυρώπη και να αναπτύξουμε πολύ καλύτερα τη διαμεσολάβηση επιτόπου, ιδιαίτερα στις επιχειρήσεις. Παρόλο που τα προγράμματα καλύπτονται πλήρως, πράγμα που σημειώθηκε σωστά, πολλοί άνθρωποι στην Eυρώπη δεν τα γνωρίζουν καν.

<SPEAKER ID=238 LANGUAGE="FI" NAME="Matikainen-Kallstrφm">
Αξιότιμε κύριε Πρόεδρε, η άρση των εμποδίων σε ό, τι αφορά την ελεύθερη κυκλοφορία των προσώπων, αποτελεί έναν από τους βασικότερους στόχους στην επίτευξη των οποίων αποβλέπει η Ευρωπαϊκή Ένωση. Οι στόχοι αυτοί έχουν καταχωρηθεί ήδη στην Συνθήκη της Ρώμης. Δεδομένου, όμως, ότι η κυκλοφορία των προσώπων εξακολουθεί να είναι, πολλές φορές, ιδιαίτερα δυσχερής, αναρωτιέμαι εάν τελικά αυτή η περίφημη ελεύθερη κυκλοφορία είναι εντελώς ανύπαρκτη. Φοιτητές, ερευνητές και καθηγητές οι οποίοι επιθυμούν να μεταβούν σε άλλο κράτος μέλος της ΕΕ για εξάσκηση στο πλαίσιο των προγραμμάτων ανταλλαγής, δεν γίνονται πάντα δεκτοί εκεί. Βεβαίως υπάρχουν και χώρες στις οποίες κανένας δεν επιθυμεί να μεταβεί για εξάσκηση.
<P>
Η εκμάθηση ξένων γλωσσών πρέπει οπωσδήποτε να υποστηριχθεί. Η σκέψη να δοθεί ιδιαίτερο βάρος στην εκμάθηση μη διαδεδομένων γλωσσών είναι εποικοδομητική διότι έτσι θα προαχθούν, μεταξύ άλλων, οι ανταλλαγές μεταξύ όλων των κρατών. Κανένας δεν μπορεί να μάθει τέλεια δύο ξένες γλώσσες κατά τη διάρκεια της φοίτησής του στο λύκειο και στις σχολές επαγγελματικής κατάρτισης. Πρέπει, πάντα, να λαμβάνονται υπόψη τόσο οι ατομικές διαφορές που υπάρχουν μεταξύ των ανθρώπων όσο και οι εκάστοτε δυνατότητες εν σχέσει με την εκμάθηση.
<P>
Ακόμη, πιστεύω ότι πρέπει να βρεθεί κάποια μόνιμη λύση για τα προβλήματα στον τομέα της φορολόγησης και της κοινωνικής προστασίας. Ο τρόπος άμεσης φορολόγησης, ιδίως των ερευνητών, διαφέρει σημαντικά από χώρα σε χώρα με αποτέλεσμα να δημιουργούνται καταστάσεις όπου το υψηλό επίπεδο φορολόγησης αποτελεί ουσιαστικά εμπόδιο για την ελεύθερη μετάβαση προσώπων σε μια δεδομένη χώρα. Πιστεύω ότι η επιθυμία για μετάβαση στο εξωτερικό μειώνεται και από το γεγονός ότι σε περίπτωση που η παραμονή για εκπαίδευση κάποιου ανέργου υπερβεί σε διάρκεια τους τρεις μήνες, ορισμένα από τα κράτη μέλη σταματούν να του χορηγούν επίδομα ανεργίας.
<P>
Προς το παρόν, τουλάχιστον, δεν εφαρμόζεται κανένα σύστημα για την σύγκριση ή αναγνώριση διπλωμάτων σπουδών και πιστοποιητικών επαγγελματικών ικανοτήτων. Γι' αυτό και ελπίζω ότι η Επιτροπή θα λάβει ορισμένα ουσιαστικά μέτρα προκειμένου να διευθετηθεί το εν λόγω θέμα. Επιπλέον, η εργασία σε εθελοντική βάση, η οποία συσχετίζεται με τα προγράμματα αυτά ανταλλαγών, δεν αναγνωρίζεται από όλα τα κράτη.
<P>
Ακόμη, θα ήθελα να πληροφορηθώ εάν οι σχετικοί πόροι του προϋπολογισμού καλύπτουν τις ανάγκες. Δεδομένου ότι τα προγράμματα ανταλλαγών ολοένα και διογκώνονται και, συγχρόνως, προκαλούν το ενδιαφέρον του κοινού, τα κονδύλια τα οποία προορίζονται για αυτά δεν επαρκούν ούτε για την κάλυψη των εξόδων των συμμετεχόντων σε αυτά. Έτσι, όμως, δεν παρέχονται ίσες ευκαιρίες σε όλους. Ως γνωστόν οι σπουδαστές δεν διαθέτουν την οικονομική επιφάνεια να συμμετέχουν σε δραστηριότητες που συμβάλλουν στη διεθνοποίηση. Επιπλέον, θα πρέπει να δοθεί η δυνατότητα και στις Βαλτικές Χώρες να συμμετάσχουν στα προγράμματα ανταλλαγών. Κατά συνέπεια, πρέπει, οπωσδήποτε, να αυξηθούν τα κονδύλια που προορίζονται για τις επιχορηγήσεις. Δεδομένου ότι το κεφάλαιο «Ανθρωπος» αποτελεί τον σημαντικότερο πόρο της Ευρωπαϊκής Ένωσης, είναι προς το συμφέρον όλων μας να βρεθούν τρόποι που να καθιστούν αποτελεσματικότερη την αξιοποίηση του πόρου αυτού.

<SPEAKER ID=239 LANGUAGE="IT" NAME="Dupuis">
Κύριε Πρόεδρε, πριν από όλα θα ήθελα να συγχαρώ την εισηγήτρια, τη συνάδελφο Todini. πιστεύω ότι πρόκειται για μία πολύ καλή έκθεση που αντιμετωπίζει σημαντικά προβλήματα για τα οποία έγινε αρκετός λόγος απόψε: τις ειδικότητες, τα πτυχία, τις ξένες γλώσσες. Νομίζω όμως ότι υπάρχει μία γιγαντιαία παράλειψη που η εισηγήτρια προσπάθησε να καλύψει με την αποδοχή μιας από τις τροπολογίες που καταθέσαμε, αλλά δεν πιστεύω ότι αυτό αρκεί.
<P>
Η παράλειψη αφορά τη γλωσσική επικοινωνία. Σε μία Ευρωπαϊκή Ένωση που περιλαμβάνει σήμερα 15 μέλη και 11 γλώσσες και αύριο 25 μέλη και 20 γλώσσες, νομίζω ότι δεν μπορούμε να συνεχίζουμε να παριστάνουμε ότι δεν υπάρχει ένα γλωσσικό ζήτημα και ένα πρόβλημα γλωσσικής επικοινωνίας. κάθε ημέρα εντούτοις αντιμετωπίζουμε προβλήματα μετάφρασης, όπως σήμερα το απόγευμα που η καμπίνα μετάφρασης των αγγλικών «δεν λειτούργησε». Εμείς αποτελούμε τμήμα ενός κλειστού κόσμου, που αντιπροσωπεύει λιγότερο από το 1 % της Ευρωπαϊκής Ένωσης, που μιλάει μία δεύτερη γλώσσα και διαθέτει την ικανότητα να κατανοεί μία άλλη, αλλά αποτελεί έναν κλειστό κόσμο που δεν αντιλαμβάνεται ότι για το 99 % του πληθυσμού της Ευρωπαϊκής Ένωσης το πρόβλημα της γλωσσικής επικοινωνίας, όταν αλλάζει κανείς χώρα και πηγαίνει στο εξωτερικό, όταν κάνει τουρισμό ή ψάχνει για δουλειά ή και σε άλλες περιπτώσεις, αποτελεί ένα βασικό πρόβλημα.
<P>
Πιστεύω συνεπώς ότι δεν μπορούμε να κλείνουμε τα μάτια μας εμπρός σε αυτό το πρόβλημα, αλλά ότι θα πρέπει να αντιμετωπίσουμε την προοπτική να αποκτήσουν όλοι οι πολίτες, και όχι μόνο εκείνοι που μπορούν να πάνε στην Οξφόρδη ή στο Χάρβαρντ για να σπουδάσουν μία ξένη γλώσσα, όλες τις δυνατότητες εκμάθησης μιας κοινής γλώσσας επικοινωνίας. Πρόκειται για ένα ταμπού που θα πρέπει να σπάσει. και λέω ταμπού διότι η αντίληψη της ουδέτερης γλώσσας επικοινωνίας συνδέεται με το όνομα της εσπεράντο, μιας παλιάς εφεύρεσης που δεν χαίρει καλής φήμης, αλλά που πιθανόν αντιπροσωπεύει το μοναδικό τρόπο, για μια Ένωση 25 μελών με 20 διαφορετικές γλώσσες, που επιτρέπει σε όλους, και επομένως και σε όσους βρίσκονται σε μειονεκτική θέση και δεν διαθέτουν τα απαιτούμενα μέσα για να σπουδάσουν στις Ηνωμένες πολιτείες ή στα καλύτερα ξένα πανεπιστήμια, τη δυνατότητα επικοινωνίας με τους άλλους πολίτες της Ένωσης.

<SPEAKER ID=240 NAME="Monti">
Ευχαριστώ, Πρόεδρε. Εκφράζουμε την ικανοποίησή μας για τη σημασία που απέδωσε το Κοινοβούλιο στην Πράσινη Βίβλο και επιθυμώ να ευχαριστήσω ιδιαίτερα τις διάφορες επιτροπές για τη συμβολή τους, ειδικότερα τους εισηγητές, την κ. Todini, τον κ. Desama και τις κκ. Hermange Heinisch. Κατά τις διαβουλεύσεις σημειώθηκαν πολυάριθμες αντιδράσεις και υπήρξαν πολυάριθμες συμβολές, των οποίων η ποιότητα θα επιτρέψει στην Επιτροπή να προσδιορίσει καλύτερα τα διακυβευόμενα και τους προσανατολισμούς δράσεων που επεξεργάζεται η Πράσινη Βίβλος.
<P>
Η ακολουθούμενη διαδικασία λειτουργεί παράλληλα με τις εργασίες της διάσκεψης που εγκαινιάζεται αύριο στο Μάαστριχτ και που πρόκειται να διαδραματίσει ένα βασικό ρόλο κατά την επικύρωση των αποτελεσμάτων που έχουν μέχρι τώρα επιτευχθεί. Θα ήθελα για άλλη μία φορά να υπογραμμίσω τη σημασία της ελεύθερης διακίνησης των προσώπων, ειδικότερα μιας κατηγορίας που δεν έχει μέχρι στιγμής ληφθεί υπόψη: των νέων μαθητευομένων, των εκπαιδευτικών, των ανέργων κατά την περίοδο της επαγγελματικής κατάρτισης, των ερευνητών. Επίσης θα ήθελα να τονίσω, όσον αφορά το θέμα των προσώπων και της ελεύθερης διακίνησης, ότι συμφωνώ με την παρατήρηση μερικών βουλευτών, ότι δηλαδή έχει πολύ περισσότερο προωθηθεί η ελεύθερη διακίνηση των κεφαλαίων, των εμπορευμάτων και των υπηρεσιών. Θέλω να σας διαβεβαιώσω ότι, κυρίως σχετικά με τον τομέα για τον οποίο συζητούμε απόψε, η επίτροπος Cresson, αλλά και ολόκληρη η Επιτροπή -το δηλώνω ως επίτροπος υπεύθυνος γαι την ενιαία αγορά- σχεδιάζουν να καλύψουν αυτό το κενό. το σχέδιο δράσης για την ενιαία αγορά που η Επιτροπή υποβάλλει στο Ευρωπαϊκό Συμβούλιο του Αμστερνταμ, δίδει μεγάλη έμφαση και σημασία στην ελεύθερη διακίνηση των προσώπων και η πρωτοβουλία πληροφόρησης που έχει υποστηρίξει το Ευρωπαϊκό Κοινοβούλιο «Οι Πολίτες Πρώτα» έχει ως στόχο την υλοποίηση εκείνων των δυνατοτήτων διακίνησης που ήδη υπάρχουν.
<P>
Όσον αφορά τη συμβολή του Κοινοβουλίου, θα ήθελα να υπογραμμίσω την εξαιρετικά θετική αντίδραση της κ. Todini στην αρχή της έκθεσής της όπου, με μεγάλη ευαισθησία, τονίζει το συγκεκριμένο και λειτουργικό χαρακτήρα της Πράσινης Βίβλου. Εκφράζω την ικανοποίησή μου και εκ μέρους της Επιτροπής διότι αυτή η αντίδραση αποτελεί την πιστή ηχώ του ζωηρού ενδιαφέροντος που έχει προκαλέσει η Πράσινη Βίβλος στην Ένωση.
<P>
Τέσσερα κύρια θέματα οδηγούν τη δράση της Επιτροπής: πρώτο, η βελτίωση των ήδη υπαρχουσών πληροφοριών. Με την πρωτοβουλία του κ. Elchlepp, το Κοινοβούλιο εφιστά την προσοχή στην ανάγκη βελτίωσης της διάδοσης των πληροφοριών σχετικά με τις δυνατότητες που προσφέρουν τα κοινοτικά προγράμματα στους νέους που επιθυμούν να περάσουν την περίοδο της επαγγελματικής τους κατάρτισης στο εξωτερικό. Με αυτή την έννοια προτείνεται η δημιουργία ενδιάμεσων δομών σε τοπικό και περιφερειακό επίπεδο ώστε να υπάρχουν σημεία επαφής για όσο το δυνατό περισσότερα πρόσωπα. Στο θέμα αυτό, η έκθεση της ομάδας Veil σχετικά με την ελεύθερη διακίνηση των ατόμων περιέχει μία σειρά προτάσεων σχετικά με το δίκτυο Eures με τις οποίες η Επιτροπή συμφωνεί. μεταξύ άλλων σημειώνουμε και την παγίωση των σχέσεων μεταξύ του δικτύου και των άλλων κοινοτικών πρωτοβουλιών και προγραμμάτων.
<P>
Έχοντας την πρόθεση να χρησιμοποιήσει μάλλον τις προϋπάρχουσες δομές παρά να δημιουργήσει νέες, η Επιτροπή προτείνει τη μελέτη των εφαρμοστέων μέσων με στόχο τη βελτίωση του συντονισμού όλων των δικτύων που βρίσκονται σε λειτουργία. Μία μεγαλύτερη χρησιμοποίηση των νέων τεχνολογιών θα επέτρεπε την πρόσβαση του μεγάλου κοινού σε περισσότερα δίκτυα.
<P>
Δεύτερος στόχος: μείωση των γλωσσικών εμποδίων. Η Επιτροπή εκφράζει την ικανοποίησή της γι αυτό το στόχο -ήδη τον είχε υποστηρίξει στη Λευκή Βίβλο «Διδασκαλία και Μάθηση - Προς την Κοινωνία της Γνώσης»που σε γενικές γραμμές βρίσκει σύμφωνο το Κοινοβούλιο. Σημειώνουμε τις επιφυλάξεις που εκφράζονται στην έκθεση της κ. Hermange σχετικά με το στόχο της γνώσης δύο κοινοτικών γλωσσών εκτός από τη μητρική γλώσσα. Σημειώνουμε επίσης με ενδιαφέρον την υποστήριξη της ιδέας, που είχε ήδη διατυπωθεί κατά τις συζητήσεις που ακολούθησαν τη δημοσίευση της Λευκής Βίβλου, σχετικά με την παθητική γνώση μιας τρίτης κοινοτικής γλώσσας.
<P>
Χρειάζεται εντούτοις να υπενθυμίσω ότι, με τη σημερινή διατύπωση των άρθρων 126 και 127, οι δυνατότητες δράσης της Κοινότητας στο γλωσσικό πεδίο περιορίζονται ουσιαστικά στα κοινοτικά προγράμματα εκπαίδευσης και κατάρτισης Socrates και Leonardo. Η δράση όμως που έχει αναληφθεί σε αυτό το πλαίσιο παρουσιάζει εξαιρετικό ενδιαφέρον. Στο πεδίο, που ανέφερε η κ. Todini, την πρόωρης εκμάθησης μιας ξένης γλώσσας στο σχολείο, έχουν δρομολογηθεί αυτή τη στιγμή, παραδείγματος χάρη, δεκαπέντε περίπου ευρωπαϊκά πειραματικά προγράμματα που σχετίζονται με το πρόγραμμα Socrates.
<P>
Τρίτος στόχος: η υιοθέτηση ρυθμίσεων για τους υποψήφιους στη συμμετοχή προγραμμάτων κινητικότητας που θα απευθύνονται στους ερευνητές και τους μαθητευόμενους. Όσον αφορά τους ερευνητές, η γνωμοδότηση που εξεπόνησε ο κ. Desama ενθαρρύνει την Επιτροπή να υποβάλει σύντομα στο Κοινοβούλιο προτάσεις μέτρων που θα καταργούν τα εμπόδια τα οποία περιγράφονται στην Πράσινη Βίβλο. και η Επιτροπή προτίθεται να δώσει συνέχεια στις προτάσεις του κ. Desama. Με βάση τις πληροφορίες που συλλέγουμε από τους ερευνητές, φοροτεχνικούς, εμπειρογνώμονες της κοινωνικής ασφάλισης, η Επιτροπή θα ετοιμάσει ένα συνοπτικό έγγραφο για το κοινό.
<P>
Όσον αφορά τους μαθητευόμενους, με πρωτοβουλία της κ. Heinisch η έκθεση ζητά την υιοθέτηση ενός κοινοτικού ορισμού και ενός κοινοτικού καθεστώτος του μαθητευόμενου, όπως επίσης και την υλοποίηση ενός ειδικού προγράμματος κινητικότητας για τους μαθητευόμενους. Εξετάζουμε αυτή τη στιγμή τις μεθόδους ενός μηχανισμού πλαισίωσης που να προβλέπει τις πλέον άριστες προϋποθέσεις μαθητείας εναλλακτικά σε ευρωπαϊκό επίπεδο και τους μηχανισμούς που θα μπορούσαν να δημιουργήσουν τις κατάλληλες προϋποθέσεις κινητικότητας σε κοινοτική κλίμακα.
<P>
Τέταρτος, τέλος, στόχος: η πρόσβαση στα κοινοτικά προγράμματα. Η έκθεση υπογραμμίζει την ανάγκη μιας πληρέστερης αποδοχής των επιταγών των ίσων ευκαιριών και εξισορρόπησης της κοινωνικής πολιτικής στον τομέα των προγραμμάτων Socrates και Leonardo, καθώς και της πρόσβασης στα εν λόγω προγράμματα και συνεπώς την ανάγκη αισθητής αύξησης των προοριζομένων στα προγράμματα πιστώσεων. Με αυτή την προοπτική προτείνεται ομοίως η συσσώρευση των κοινοτικών και εθνικών επιδοτήσεων. Στο θέμα αυτό, η Επιτροπή είναι απολύτως σύμφωνη με το Κοινοβούλιο.
<P>
Ευχόμαστε να συνεχισθεί και να είναι καρποφόρος η υποστήριξη του Κοινοβουλίου ώστε να εξασφαλισθεί η πραγματοποίηση των μελλοντικών προτάσεων σε αυτό το πεδίο. Ο πλούτος της έκθεσης του Κοινοβουλίου μας επιτρέπει να ελπίζουμε μία στενή συνεργασία προς αυτή την προοπτική.
<P>
Τέλος, η κ. Todini υπενθύμισε το εδάφιο 36. Σχετικά με αυτό το σημείο, τη συντονιστική δηλαδή επιτροπή, η Επιτροπή δηλώνει ότι είναι σύμφωνη με την ιδέα τής λήψης μέτρων που να διευκολύνoυν κάποιο συντονισμό και ένα suivi , μία πρακτική εκτέλεση των γραμμών δράσης που προτείνονται στην Πράσινη Βίβλο. Η Επιτροπή θα εξετάσει σε βάθος ποιες είναι οι καλύτερες μέθοδοι για την εφαρμογή ενός τέτοιου πειραματισμού, στον οποίο, σε κάθε περίπτωση, το Ευρωπαϊκό Κοινοβούλιο θα συμμετάσχει πλήρως.
<P>
Παρ' όλα αυτά και όσον αφορά το είδος της προτεινομένης από το Κοινοβούλιο επιτροπής, η Επιτροπή δεν μπορεί ακόμη να δώσει μία τελειωτική απάντηση. Θα πρέπει, όντως, να γίνει κατανοητό ότι είναι λεπτό το θέμα για να μπορέσουμε να λάβουμε μία απόφαση πριν να μάθουμε εάν το είδος της προτεινομένης επιτροπής είναι συμβατό με τις ισχύουσες διαδικασίες και τις αρχές της Συνθήκης.
<P>
Καταλήγω τονίζοντας ότι η Επιτροπή θα παρουσιάσει ακολούθως, κατά τη διάρκεια της προεδρίας του Λουξεμβούργου, μία λεπτομερή ανάλυση, που θα συνοδεύεται από μία σειρά προτάσεων υλοποίησης της Πράσινης Βίβλου. Όπως εξάλλου έχει προτείνει το Κοινοβούλιο, η πρόταση εφαρμογής της Πράσινης Βίβλου θα διαρθρωθεί βάσει ενός προγράμματος, και είναι περιττό να προσθέσω ότι το Κοινοβούλιο -που άλλη μία φορά ευχαριστώ για τη σημαντικότατη συμβολή του- θα ενημερώνεται τακτικά για τις επόμενες φάσεις.

<SPEAKER ID=241 NAME="Todini">
Κύριε Πρόεδρε, θα ήθελα πριν από όλα να ευχαριστήσω τους συναδέλφους και κυρίως τον κ. επίτροπο διότι κατανόησε επακριβώς ποια είναι τα θεμελιώδη στοιχεία της έκθεσης. Αναμένουμε συνεπώς να μάθουμε, όσον αφορά την επιτροπή συντονισμού, τι το συγκεκριμένο θα μπορέσουμε να πραγματοποιήσουμε.
<P>
Εκμεταλλεύομαι την παρουσία του επιτρόπου για να τονίσω ότι όλοι μας συγχαρήκαμε την Επιτροπή για τη δημοσίευση μιας Πράσινης Βίβλου εξαιρετικά σαφούς. Δεν μπορούμε όμως να τη συγχαρούμε για την πολύ συχνή έλλειψη συντονισμού του έργου των κοινοτικών θεσμικών οργάνων. Ένα πολύ συγκεκριμένο παράδειγμα αποτελεί το γεγονός ότι αύριο αρχίζει η Διάσκεψη του Μάαστριχτ σχετικά με αυτό το θέμα. Σήμερα συζητούμε την έκθεση για την κινητικότητα, αύριο θα διεξαχθεί η ψηφοφορία και συνεπώς είναι πολύ δύσκολο η Διάσκεψη του Μάαστριχτ να μπορέσει πραγματικά να λάβει υπόψη της την εργασία του Ευρωπαϊκού Κοινοβουλίου.
<P>
Εάν η Πράσινη Βίβλος είχε παραδοθεί ενωρίτερα στην Επιτροπή Πολιτισμού, με τους αργούς τεχνικούς ρυθμούς που υπάρχουν και που γνωρίζετε πολύ καλά, επίτροπε, δεν θα ήταν τόσο στενά τα περιθώρια. Θα είχαμε μπορέσει ενδεχομένως να ολοκληρώσουμε την επεξεργασία και τις συζητήσεις ενωρίτερα και η Διάσκεψη του Μάαστριχτ -που, επαναλαμβάνω, αρχίζει αύριο- θα μπορούσε να λάβει καλύτερα υπόψη της τις εργασίες του Ευρωπαϊκού Κοινοβουλίου.
<P>
Σε κάθε περίπτωση, εμείς θα λάβουμε κάθε δυνατό μέτρο ώστε το τελικό κείμενο να είναι αύριο έτοιμο, πριν από τις 14 00, εάν μπορέσουμε, ελπίζοντας ότι η εργασία, οι προθέσεις και οι προτάσεις του Ευρωπαϊκού Κοινοβουλίου να ληφθούν καταλλήλως υπόψη.

<SPEAKER ID=242 NAME="Πρόεδρος">
Η συζήτηση έληξε.
<P>
Η ψηφοφρία θα διεξαχθεί αύριο, στις 12 το μεσημέρι.
<P>
(Η συνεδρίαση λήγει στις 22.28)

