<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="FR" NAME="Pompidou">
Κυρία Πρόεδρε, πρόκειται για ένα γλωσσικό πρόβλημα που αφορά τα χθεσινά συνοπτικά πρακτικά.
<P>
Στη γαλλική απόδοση των χθεσινών συνοπτικών πρακτικών, σχετικά με τις διατλαντικές σχέσεις και το σύστημα Echelon, στην παράγραφο ε) αναφέρεται στα αγγλικά STOA studies ( "μελέτες STOA»), και αυτή η έκφραση μεταφράστηκε ως rapport STOA . ( "εκθέσεις STOA»). Η STOA δεν εκπονεί εκθέσεις, μία αρμοδιότητα που ανήκει στις κοινοβουλευτικές επιτροπές, αλλά μελέτες (ιtudes). Θα επιθυμούσα, συνεπώς, η μεταφραστική υπηρεσία να συνηθίσει να μιλά για ιtudes STOA στα γαλλικά και όχι για rapport , έτσι ώστε οι επιτροπές αυτού του Κοινοβουλίου να έχουν πλήρη ανεξαρτησία και αρμοδιότητες επί τέτοιων θεμάτων

<SPEAKER ID=3 NAME="Πρόεδρος">
Κύριε Pompidou, η παρατήρησή σας αφορούσε μία γλωσσική διόρθωση και είναι προφανές πως οτιδήποτε μπορεί να βελτιώσει το κείμενο και να το κάνει πιο σωστό πρέπει να γίνεται δεκτό. Έτσι λοιπόν θα γίνει.
<P>
(Εγκρίνονται τα συνοπτικά πρακτικά)

<SPEAKER ID=4 LANGUAGE="DE" NAME="Rόbig">
Κυρία Πρόεδρε, χθες το βράδυ με ενημέρωσαν ότι πάλι μια βοηθός της βουλευτού Schierhuber έπεσε θύμα επίθεσης και ληστείας στις Βρυξέλλες. Στο σπίτι του βουλευτού Schiedermeier έγινε διάρρηξη. Πότε θα εκπληρωθούν οι επιθυμίες περισσότερων από 150 βουλευτών για ενίσχυση των μέτρων ασφαλείας στις Βρυξέλλες;

<SPEAKER ID=5 NAME="Πρόεδρος">
Κύριε Rόbig η παρατήρησή σας είναι εντελώς ορθή και, όπως γνωρίζετε, προσπαθούμε να θέσουμε τέρμα σε όλα αυτά, αλλά δεν μπορούμε να το κάνουμε αμέσως και μονομιάς. Μπορώ όμως πράγματι να σας πω ότι πολλά μέτρα ελήφθησαν προς την κατεύθυνση της επιθυμίας που εκφράσατε, και μάλιστα πολλές φορές, όπως άλλωστε και πολλοί άλλοι συνάδελφοι.

<SPEAKER ID=6 LANGUAGE="PT" NAME="Rosado Fernandes">
Κυρία Πρόεδρε, θα ήθελα απλώς να προβώ σε μια σύντομη δήλωση και να ενημερώσω το Κοινοβούλιο και τους συναδέλφους ότι τη στιγμή που μιλάμε, στην Πορτογαλία, παρ' ότι η κυβέρνηση της χώρας είναι φιλεύσπλαχνη και διακατέχεται από χριστιανικές αρχές, οι διαδηλώσεις των αγροτών, που ανησυχούν για το μέλλον τους μετά από σειρά ετών με πολύ κακές συγκομιδές και που βρίσκονται στα πρόθυρα της καταστροφής, αντιμετωπίστηκαν με αύρες, ελικόπτερα, ειδικές κατασταλτικές δυνάμεις και σκυλιά. Εάν όντως αυτή είναι η αίσθηση ανθρωπιάς που χαρακτηρίζει την κυβέρνηση της χώρας μου, τότε διαμαρτύρομαι. Ανέκαθεν είχα δεσμούς με τη γεωργία, είχα συμμετάσχει σε διαδηλώσεις που εξελίχθηκαν ειρηνικά, μέσα στα πλαίσια της νομιμότητας. Θα ήθελα να επιστήσω την προσοχή σας στο γεγονός ότι, ακόμη και σε ένα δημοκρατικό πολίτευμα, κάποιες συνήθειες της δικτατορίας δεν χάνονται εύκολα.

<SPEAKER ID=7 NAME="Πρόεδρος">
Κύριε Rosado Fernandes, σας άκουσα αν και δεν πρόκειται για πρόταση επί της διαδικασίας, και το γνωρίζετε καλά.
<P>
Αγαπητοί συνάδελφοι, θα σας παρακαλέσω να παρεμβαίνετε μόνο για προτάσεις επί της διαδικασίας.

<SPEAKER ID=8 LANGUAGE="NL" NAME="Bertens">
Κυρία Πρόεδρε, η παρατήρησή μου αυτή δεν αφορά τόσο ζητήματα διαδικαστικά, όσο ζητήματα παγκόσμιας τάξης. Επιτρέψτε μου παρακαλώ να την παρουσιάσω, δεν θα μακρηγορήσω. Ανακοινώθηκε σήμερα το πρωί ότι η Μπουρκίνα Φάσο επικύρωσε τη Σύμβαση της Οττάβας, δηλαδή τη σύμβαση που αφορά τις νάρκες κατά προσωπικού. Έτσι, η Σύμβαση έχει επικυρωθεί από σαράντα χώρες, και μπορεί να τεθεί σε ισχύ από 1ης Μαρτίου 1998, ενώ από 1ης Μαρτίου 1999 μπορούμε να αρχίσουμε την απαλλαγή του κόσμου από τις νάρκες. Καθώς το Ευρωπαϊκό Κοινοβούλιο ήταν ένας από τους φορείς που αγωνίσθηκαν τα μάλλα για την επιτυχία της Σύμβασης της Οττάβας, θα πρέπει όχι μόνο να συγχαρούμε την κυβέρνηση του Καναδά και την κυβέρνηση του τεσσαρακοστού κράτους που επικύρωσε τη σύμβαση, την κυβέρνηση της Μπουρκίνα Φάσο, αλλά ίσως θα πρέπει σιωπηρά και σεμνά να δώσουμε επίσης συγχαρητήρια και στον εαυτό μας.

<SPEAKER ID=9 NAME="Πρόεδρος">
Σας ευχαριστώ κύριε Bertens. Φυσικά, δεν ήταν μία πρόταση επί της διαδικασίας, αλλά ο καθένας κατάλαβε τη σημασία και το ενδιαφέρον της πληροφορίας που μας δώσατε.

<SPEAKER ID=10 LANGUAGE="NL" NAME="Plooij-Van Gorsel">
Πρόεδρε, δεν έχω ίσως να θέσω διαδικαστικό ζήτημα, αλλά θα ήθελα να σας απευθύνω μία ερώτηση. Στις 7 Απριλίου του τρέχοντος έτους είχα υποβάλει γραπτή ερώτηση στον Πρόεδρο του Κοινοβουλίου, πριν από πέντε ολόκληρους μήνες δηλαδή, σχετικά με το δημόσιο διαγωνισμό και την παράδοση των επίπλων του κυλικείου και των εστιατορίων του Ευρωπαϊκού Κοινοβουλίου. Μέχρι σήμερα δεν πήρα καμία απάντηση στην ερώτησή μου, παρά τα επανειλημμένα τηλεφωνήματά μου στο γραφείο του Προέδρου του Ευρωπαϊκού Κοινοβουλίου. Σας ερωτώ λοιπόν: πώς θα λάβω απάντηση στην ερώτησή μου;

<SPEAKER ID=11 NAME="Πρόεδρος">
Κυρία Plooij-van Gorsel, προφανώς δεν μπορώ να σας απαντήσω αμέσως αφού δεν είχα υπόψη μου αυτή την επιστολή. Ωστόσο, θα ζητήσω από τον Πρόεδρο, αν δεν το έχει ήδη κάνει - και αυτό μας λέτε - να απαντήσει στην ερώτηση που του θέσατε τον Απρίλιο.

<CHAPTER ID=2>
Συνεργασία: ένταξη των θεμάτων φύλου
<SPEAKER ID=12 NAME="Πρόεδρος">
Η ημερήσια διάταξη προβλέπει τη σύσταση για τη δεύτερη ανάγνωση (Α4-0291/98), εξ ονόματος της Επιτροπής Ανάπτυξης και Συνεργασίας, σχετικά με την κοινή θέση που καθόρισε το Συμβούλιο που αφορά την ένταξη των θεμάτων φύλου στη συνεργασία για την ανάπτυξη.

<SPEAKER ID=13 NAME="Junker">
Κυρία Πρόεδρε, αγαπητοί συνάδελφοι, η ενίσχυση της θέσης της γυναίκας είναι αυτή καθ' αυτή ένας σημαντικός στόχος. Με την κατάκτηση του ίδιου καθεστώτος, των ίδιων ευκαιριών και των ίδιων κοινωνικών, οικονομικών και νομικών δικαιωμάτων με τους άντρες, με την κατάκτηση του δικαιώματος στην υγιεινή της αναπαραγωγής και στην προστασία κατά της βίας που ασκείται με κριτήριο το φύλο, θα αυξηθεί γενικώς η ευημερία των ανθρώπων.
<P>
Το πιστεύω αυτό δεν προέρχεται από κάποιο φεμινιστικό μανιφέστο, αλλά από μια δημοσίευση των Ηνωμένων Εθνών, που εξέδωσαν επ' ευκαιρία της τέταρτης παγκόσμιας διάσκεψης για τις γυναίκες στο Πεκίνο τον τόμο "Οι γυναίκες του κόσμου το 1995», ο οποίος εμπεριέχει πολλά στοιχεία. Τα διδάγματα που μπορεί κανείς να συναγάγει απ' αυτό συμφωνούν ως προς την προσέγγισή τους με την αρχή της οριζόντιας ενσωμάτωσης της Ευρωπαϊκής Επιτροπής σχετικά με το να λαμβάνονται υπ' όψιν συγκεκριμένες πτυχές θεμάτων φύλου σε όλους τους τομείς της πολιτικής, συνεπώς και στη συνεργασία για την ανάπτυξη.
<P>
Τότε, στο Πεκίνο, η Ευρωπαϊκή Ένωση διαδραμάτισε έναν καλό και εποικοδομητικό ρόλο - αυτό το επαναλαμβάνω ευχαρίστως, μπορώ δε να το επιβεβαιώσω και βάσει των δικών μου αντιλήψεων. Με το πρόγραμμα δράσης και την τελική διακήρυξη του Πεκίνου, όλοι όσοι συμμετείχαν, δεσμεύτηκαν να συμβάλουν με συγκεκριμένα μέτρα μέσα στο εκάστοτε πλαίσιο των αρμοδιοτήτων τους στην κατάργηση της δυσμενούς μεταχείρισης και στην πραγματική ισοτιμία των γυναικών σε όλους τους τομείς της ζωής: στην παιδεία, στην εκπαίδευση και στην κατάρτιση, στην εργασία και στην οικογένεια, στην κοινωνία, στην πολιτική, στην οικονομία και στην επιστήμη, στη δικαιοσύνη, στον πολιτισμό, στα μέσα ενημέρωσης κ.λπ.
<P>
Η παρούσα σύσταση για την έκδοση κανονισμού είναι μια αξιέπαινη αρχή για την ευαισθητοποίηση της συνείδησης του ότι η ενίσχυση των δικαιωμάτων της γυναίκας είναι το κλειδί για τη γενικότερη αειφόρο ανάπτυξη, που τόσοι πολλοί επικαλούνται. Η πρόθεση να μη διατεθούν οι προβλεπόμενοι χρηματοδοτικοί πόροι - των οποίων το ύψος, δυστυχώς, είναι πολύ περιορισμένο - για επιχειρησιακά προγράμματα αλλά για στρατηγικές πρωτοβουλίες με στόχο την ευαισθητοποίηση πρέπει οπωσδήποτε να υποστηριχθεί.
<P>
Μια βασική αιτία της μέχρι τώρα πολύ ελλιπούς, από άποψη προσωπικού και περιεχομένου, ένταξης των συμφερόντων των γυναικών σε τόσο σημαντικούς για την συνεργασία για την ανάπτυξη τομείς όπως η γεωργία και κτηνοτροφία, η αλιεία, η δασοκομία, η παροχή ποσίμου ύδατος, η βοήθεια σε καταστάσεις ανάγκης και φυσικές καταστροφές, όμως επίσης και το εμπόριο, η επεξεργασία τροφίμων και η ελαφρά βιομηχανία, είναι οι επίμονες προκαταλήψεις και οι πολιτιστικοί και θρησκευτικοί φραγμοί, που πάνε χέρι χέρι με την άγνοια.
<P>
Δεν χρειάζεται να απαριθμηθεί εδώ ολόκληρο το φάσμα της δυσμενούς μεταχείρισης των γυναικών σε όλους τους πολιτισμικούς κύκλους. Αλλωστε, τα προβλήματα είναι γνωστά. Μπορούμε να πούμε ότι η πρόταση για έκδοση κανονισμού αποτελεί εδώ ένα βήμα προς τη σωστή κατεύθυνση. Όμως, είναι μόνο ένα μικρό βηματάκι, που πρέπει να το ακολουθήσουν κι άλλα.
<P>
Επιδοκιμάζω ρητά το ότι πολλές τροπολογίες από την πρώτη ανάγνωση έτυχαν θετικής αντιμετώπισης, όμως υπάρχει ένα αποφασιστικής σημασίας κενό στην κοινή θέση του Συμβουλίου. Δηλαδή το Συμβούλιο περιόρισε την διάρκεια ισχύος. Πιστεύω ότι είναι σωστό να ελεγχθεί μετά από πέντε χρόνια πώς λειτούργησε το πρόγραμμα. Αλλά το πρόβλημα δεν θα έχει σε καμία περίπτωση λυθεί μετά από πέντε χρόνια. Θα πρέπει να συνεχίσουμε τις προσπάθειές μας. Γι' αυτό προτείνω να απαλειφθεί ο χρονικός περιορισμός. Υπολογίζω σε ευρεία συναίνεση στο Σώμα.
<P>
Με τον τρόπο αυτόν ενισχύεται το αίτημα να θεωρηθεί οριζόντιο καθήκον το να ληφθούν υπ' όψιν τα θέματα φύλου στην συνεργασία για την ανάπτυξη και αυτό να προωθηθεί έμπρακτα στην συνεργασία για την ανάπτυξη στο σύνολό της. Όπως προβλέπει και το πρόγραμμα, το σημαντικό είναι να επιτευχθεί ένα μεγάλο πολλαπλασιαστικό αποτέλεσμα. Αυτό απαιτεί συντονισμένη δράση με τα κράτη μέλη. Γιατί η ευαισθητοποίηση δεν χρειάζεται μόνο στις αναπτυσσόμενες χώρες, αλλά και στις πατρίδες μας. Αυτό σημαίνει ότι όλοι οι φορείς λήψης αποφάσεων σε κοινοτικό επίπεδο πρέπει να καταρτιστούν ανάλογα. Κατ' αυτό δεν πρέπει να δοθεί βάρος μόνο στους αποκαλούμενους σκληρούς παράγοντες, αλλά πρέπει επίσης να δοθεί βάρος στους νέους τομείς της συνεργασίας για την ανάπτυξη, που αποκτούν ολοένα και μεγαλύτερη σημασία: τα ανθρώπινα δικαιώματα, ο εκδημοκρατισμός και το κράτος δικαίου, η συμμετοχή της κοινωνίας των πολιτών, η ορθή διακυβέρνηση, το εμπόριο, οι μακροοικονομικές αναλύσεις, η ικανοποίηση των βασικών αναγκών των ανθρώπων και η καταπολέμηση της φτώχειας, τα θέματα υγείας στον τομέα της αναπαραγωγής. Εδώ πρέπει να αξιοποιηθούν κατά προτεραιότητα οι υφιστάμενες δομές και οι τοπικές δυνοτότητες στις αναπτυσσόμενες χώρες.
<P>
Βέβαια, ακόμη και η καλύτερη πρόθεση και ο ωραιότερος κανονισμός δεν αξίζουν τίποτα, αν δεν υπάρχει το απαραίτητο προσωπικό για την υλοποίησή τους. Σε συνάρτηση με όλα αυτά, αυτό ισχύει σε πολύ μεγάλο βαθμό. Το Ευρωπαϊκό Κοινοβούλιο και οι επιτροπές του από πολύ καιρό καταγγέλλουν την ανεπάρκεια προσωπικού στον τομέα εργασίας της Επιτροπής που αφορά τις γυναίκες και την ανάπτυξη. Τώρα έχει φθάσει στο κατώτατο σημείο! Η υπάλληλος Α που ήταν υπεύθυνη στην Γενική Διεύθυνση για θέματα φύλου εγκατέλειψε αυτή τη θέση. Δεν διαφαίνεται αντικαταστάτης. Ακούω να λέγεται ότι σταμάτησε η προκήρυξη της θέσης που προβλεπόταν αρχικά. Τώρα, την θέση την κρατάει μόνο μια εθνική ειδικός από την Σουηδία. Θα ήθελα να μάθω την θέση της Επιτροπής γι' αυτό, γιατί τίθεται θέμα αξιοπιστίας. Εδώ, η Επιτροπή έχει ένα κομίσιμο χρέος έναντι του Κοινοβουλίου, αλλά πολύ περισσότερο απέναντι στις γυναίκες των αναπτυσσόμενων χωρών!

<SPEAKER ID=14 LANGUAGE="DE" NAME="Grφner">
Κυρία Πρόεδρε, στην Επιτροπή για τα Δικαιώματα της Γυναίκας ασχοληθήκαμε εντατικά και με το θέμα "συνεργασία για την ανάπτυξη και συγκεκριμένες πτυχές θεμάτων φύλου της συνεργασίας για την ανάπτυξη». Είχα μεταβεί ως εισηγήτρια στο Πεκίνο και δεν μπορώ παρά να πω ότι όσα αποφασίστηκαν εκεί ήταν σωστά. Το πρόγραμμα δράσης μάς προσφέρει ένα πλαίσιο για να ενεργήσουμε. Αν δεν υλοποιήσουμε όσα ξεκίνησαν εκεί, δεν βοηθούν καθόλου οι επίσημες διαβεβαιώσεις περί αειφορίας. Αφού αναγνωρίσαμε ότι οι γυναίκες αποτελούν το κλειδί για την ανάπτυξη, πρέπει να τεθεί το συντομότερο εν ισχύι ο κανονισμός.
<P>
Ακούσαμε από την κ. Junker ότι κατά την μεταφορά από την Επιτροπή υπάρχουν μεγάλες δυσκολίες. Εδώ έχουμε επίσης δύο θέσεις του προϋπολογισμού που αυτόν τον καιρό μπλοκάρονται. Ο κανονισμός θα μας δώσει την τόσο επειγόντως απαραίτητη νομική βάση για την μεταφορά των θεμάτων φύλου.
<P>
Τώρα αναφέρθηκε επίσης ότι οι θέσεις στην Γενική Διεύθυνση I-Β και VIII έκαναν στο παρελθόν καλή δουλειά. Επομένως δεν έγινε μόνον εποπτεία πειραματικών προγραμμάτων για την οριζόντια ενσωμάτωση, αλλά αναπτύχθηκαν και διαδικασίες που κατέστησαν εφικτή μία αξιολόγηση των επιπτώσεων που είχαν τα διάφορα έργα επί των θεμάτων φύλου. Εξετάστηκαν με ακρίβεια οι επιπτώσεις επιμέρους έργων στα κορίτσια και στις γυναίκες στις χώρες με τις οποίες συνεργαζόμαστε. Δευτερευόντως, λήφθηκαν μέτρα για να ευαισθητοποιηθεί το προσωπικό της Επιτροπής και άλλων υπηρεσιών στα ζητήματα της συνεργασίας που σχετίζονται με το φύλο. Δεν πρέπει τώρα να σταματήσουμε, παρά να συνεχίσουμε. Αν τώρα αυτές οι λίγες θέσεις στην Επιτροπή μείνουν κενές, τότε όλες μας οι προσπάθειες θα οδηγηθούν εις άτοπον.
<P>
Γι' αυτό νομίζω ότι πρέπει να συνεχίσουμε όσα αρχίσαμε και να αποδεσμεύσουμε το γρηγορότερο δυνατόν τους πόρους των δύο σχετικών θέσεων του προϋπολογισμού, της Β7-611 και της Β7-631. Εκεί η απορρόφηση των πόρων ήταν 93 %, δηλαδή μια μεγάλη αναλογία χρησιμοποίησης.
<P>
Εδώ πρέπει λοιπόν να εφαρμοστούν το συντομότερο τα μέτρα για τους τομείς της πρόληψης κρίσεων, των ανθρωπίνων δικαιωμάτων, του εκδημοκρατισμού και της βασικής εκπαίδευσης στις χώρες με τις οποίες συνεργαζόμαστε. Θα ήθελα να τονίσω γι' άλλη μια φορά, όπως έκανε ήδη η κ. Junker, ότι ένας χρονικός περιορισμός φυσικά μειώνει αισθητά την επίδραση του κανονισμού. Αν συμφωνήσουμε στην κατάργηση του χρονικού περιορισμού - παίρνω ως προϋπόθεση ότι θα καταλήξουμε σε πλειοψηφία εδώ στο Σώμα - θα πρόκειται για μια πολύ σημαντική απόφαση. Παρ' όλα αυτά, η διαρκής αξιολόγηση των επιπτώσεων της εν λόγω πολιτικής θα παρέμενε αναγκαία. Όμως, η κατάργηση του χρονικού περιορισμού είναι ένα κεντρικό αίτημα.

<SPEAKER ID=15 LANGUAGE="DE" NAME="Gόnther">
Κυρία Πρόεδρε, σε θέματα όπως αυτό έχουμε συνηθίσει να βρισκόμαστε εμείς οι κυρίες του Σώματος μεταξύ μας. Αυτό αποτελεί έναν λόγο παραπάνω να επικροτήσω το ότι ειδικά στην δική μας πλευρά του Σώματος βρίσκονται παρ' όλα αυτά μερικοί κύριοι, και μάλιστα περισσότεροι απ' ό, τι σε εκείνη την πλευρά που γενικά φαίνεται να είναι τόσο ευαίσθητη για τα συγκεκριμένα ζητήματα. Φυσικά, το ότι ο λόρδος Plumb φεύγει τώρα, στην πιο ακατάλληλη στιγμή, είναι άλλο θέμα!
<P>
(Γέλια) Κυρίες και κύριοι, επανειλημμένα εκφράζεται λύπη για το ότι κατά την συνεργασία για την ανάπτυξη δεν υπάρχει αρκετή προσαρμογή στα πολιτιστικά δεδομένα των εκάστοτε χωρών, και ότι αυτά δεν λαμβάνονται επαρκώς υπ' όψιν. Και στην αναπτυξιακή πολιτική την προσανατολισμένη σε θέματα φύλου αντιμετωπίζουμε το γεγονός ότι στις κοινωνίες άλλων χωρών επικρατεί μια παραδοσιακή κατανομή ρόλων, γνωρίζουμε δε όλοι ότι δεν οδηγεί πουθενά το να θέλουμε να ανατρέψουμε τις συνθήκες.
<P>
Συνεπώς, πρώτα πρέπει να εντοπίσουμε τους τομείς που αφορούν κυρίως τις γυναίκες και κατόπιν να τους προωθήσουμε επίσης εντατικά. Έτσι, για παράδειγμα, τα έργα που δρομολογούνται ειδικά στον τομέα της πρόνοιας για τρόφιμα ή της υγείας έχουν ιδιαίτερη επιτυχία. Για τον λόγο αυτόν σε μια σειρά χωρών λειτουργούν καλά ειδικότερα τα έργα μικρών πιστωτικών διευκολύνσεων, που παρέχονται σε γυναίκες που η αυξημένη τους ηθική ως προς την επιστροφή βασικά έχει αποδειχθεί σε όλες τις εκθέσεις.
<P>
Κατά την γνώμη μου, όμως, απόλυτη προτεραιότητα πρέπει να έχει ο τομέας της εκπαίδευσης, όχι μόνον επειδή η αναλογία των γυναικών μεταξύ των αναλφαβήτων είναι εξαιρετικά υψηλή, αλλά και επειδή με μια ανώτερη στάθμη εκπαίδευσης και κατάρτισης συμβαδίζει μια μεγαλύτερη ευαισθητοποίηση για τα ζητήματα της αύξησης του πληθυσμού, γιατί τέτοιες γυναίκες είναι επίσης πιο ανοιχτές στο θέμα του ελέγχου των γεννήσεων.
<P>
Πρέπει όμως να σκεφτούμε και το εξής: κάθε φορά που διευρύνουμε το πεδίο δράσης των γυναικών κι αυτό αγγίζει εκείνο των ανδρών, υπάρχουν δύο ενδεχόμενα. Είτε καταλήγουν σε σύγκρουση, είτε σε συμφωνία, και για τις οικογένειες ασφαλώς το συμφέρον είναι το δεύτερο. Επίσης, δεν πρέπει να επιτρέψουμε - ειδικά στον τομέα του οικογενειακού προγραμματισμού - να φορτωθεί στις γυναίκες όλη η ευθύνη για την αύξηση του πληθυσμού. Αυτή είναι μια ιδιαίτερη προσέγγιση, κατά την οποία η πτυχή των θεμάτων φύλου σημαίνει ότι πρέπει να αναλάβουν τις ευθύνες τους και οι δύο πλευρές, οι άνδρες και οι γυναίκες.
<P>
Όπως και σε άλλα θέματα, έτσι και στην παρούσα έκθεση ζητείται η συνεργασία μεταξύ των κρατών μελών. Πρόκειται για ένα θέμα που με διάφορες αφορμές βρίσκεται, ιδίως στον τομέα της ανάπτυξης, πολύ συχνά στην ημερήσια διάταξη. Θα ήμουν πολύ ευγνώμων στην Επιτροπή αν μας ενημέρωνε για περιπτώσεις επιτυχημένης συνεργασίας, έτσι ώστε να μπορούμε να διαγράψουμε κάποιες φορές έναν τομέα και να πούμε: εδώ λειτουργεί! Ευχαριστώ την εισηγήτρια!

<SPEAKER ID=16 LANGUAGE="EN" NAME="Kerr">
Κυρία Πρόεδρε, η κ. Gόnther θα χαρεί εάν μάθει ότι οι Πράσινοι είμαστε τόσο προχωρημένοι ώστε έχουμε βάλει έναν άντρα να μιλήσει για αυτό το ζήτημα. Μάλιστα, εγώ παρουσίασα την έκθεση της κ. Nel van Dijk στην Επιτροπή για τα Δικαιώματα της Γυναίκας όταν η Nel απουσίαζε, επομένως πρόκειται για ένα θέμα που γνωρίζω. Πιστεύω ότι πρόκειται για έναν πολύ σημαντικό τομέα.
<P>
Μόλις επέστρεψα από την Ινδία όπου επισκέφτηκα τον Δαλάι Λάμα στην Dharamsala. Αν εξετάσουμε τη ζωή στα χωριά της Ινδίας και τον κεντρικό ρόλο που παίζουν οι γυναίκες στην τοπική κοινωνία, καθώς και την ανάγκη να κάνουμε τις γυναίκες να δρουν μέσα στο χωριό τους ως κινητήρια δύναμη της ανάπτυξης, πρέπει να καταστεί σαφές ότι πρόκειται για έναν τομέα που η ΕΕ πρέπει να υπογραμμίσει περισσότερο.
<P>
Πιστεύω ότι η έκθεση της κ. Junker είναι εξαιρετική γιατί υπογραμμίζει το βασικό ζήτημα, δηλαδή ότι θα πρέπει να χρησιμοποιούμε τα χρήματά μας για την κατάρτιση, αξιοποίηση και προώθηση των γυναικών στις αναπτυσσόμενες χώρες και όχι να ξοδεύουμε απαραιτήτως όλα τα χρήματα για την κατάρτιση των γυναικών στους κόλπους της Επιτροπής στις Βρυξέλλες.
<P>
Αυτό μπορεί να είναι σημαντικό - η ευαισθητοποίηση των πολιτικών στα θέματα που αφορούν τις γυναίκες στο πλαίσιο της Επιτροπής και της υπόλοιπης Ένωσης - αλλά το κλειδί θα πρέπει να είναι η δαπάνη χρημάτων από αυτά τα κονδύλια για έργα που αφορούν τις γυναίκες στις ίδιες τις αναπτυσσόμενες χώρες. Αυτό αποτελεί σημαντικό τμήμα της έκθεσής της, και ελπίζω ότι η Επιτροπή θα ανταποκριθεί θετικά.
<P>
Συζητήσαμε στην Επιτροπή για τα Δικαιώματα των Γυναικών για τους τρόπους με τους οποίους μπορούμε να προσδώσουμε, στα πλαίσια των πολιτικών, περισσότερο βάρος στα θέματα που αφορούν τις γυναίκες: με τη σύσταση αποτελεσματικών διαρκών επιτροπών στις οποίες θα συμμετέχουν περισσότερες γυναίκες, με το να σιγουρευτούμε ότι οι γυναίκες των αναπτυσσόμενων χωρών εκπροσωπούνται καλύτερα στις αντιπροσωπείες των ΑΚΕ, με το να βεβαιωθούμε ότι παρακολουθούμε και αξιολογούμε όλα τα αναπτυξιακά έργα από την ΕΕ από την άποψη του αντίκτυπου που έχουν στις γυναίκες στις αναπτυσσόμενες χώρες και ότι οι εκθέσεις επανέρχονται όχι μόνο στην Επιτροπή αλλά και στο Κοινοβούλιο, ώστε να μπορούμε να διαπιστώσουμε ότι υπάρχει μία πραγματική εισαγωγή των θεμάτων φύλου στην αναπτυξιακή βοήθεια που παρέχει η ΕΕ. Αν το κάναμε αυτό, θα αποτελούσε σημαντική πρόοδο.

<SPEAKER ID=17 LANGUAGE="FR" NAME="Scarbonchi">
Κυρία Πρόεδρε, κυρίες και κύριοι, αγαπητοί συνάδελφοι, δεν θα ήθελα να πάρω τον λόγο χωρίς να ευχαριστήσω την εισηγήτρια και το σύνολο των μελών της Επιτροπής Ανάπτυξης και Συνεργασίας για το έργο που έφεραν σε πέρας σχετικά με το θέμα τού να λαμβάνεται υπόψη η ισότητα μεταξύ ανδρών και γυναικών στα πλαίσια της συνεργασίας για την ανάπτυξη της Ευρωπαϊκής Ένωσης.
<P>
Όπως έλεγε και το τραγούδι του Jean Ferrat, η γυναίκα είναι το μέλλον του άνδρα. Αυτό είναι μεγάλη αλήθεια, ειδικότερα σε ό, τι αφορά την ανάπτυξη. Όποιος έχει ήδη πάει στην Αφρική, για παράδειγμα, είδε την κυρίαρχη θέση που καταλαμβάνουν οι γυναίκες στη διαδικασία της ανάπτυξης. Η συνεισφορά τους είναι σημαντική τόσο στον οικονομικό τομέα, και ιδιαίτερα στον τομέα της ανεπίσημης ή λαϊκής οικονομίας, όσο και στον γεωργικό τομέα.
<P>
Παρομοίως, δεν θα επαινούσαμε ποτέ αρκετά τη συμβολή τους στη διαδικασία αποκατάστασης και ανοικοδόμησης.
<P>
Είναι άραγε αναγκαίο να επισημάνουμε επίσης τον ρόλο που διαδραματίζουν στην πρόληψη των συγκρούσεων και στην οικοδόμηση της ειρήνης; Εντούτοις, οι γυναίκες, που αποτελούν την κινητήρια δύναμη της ανάπτυξης, είναι στις αναπτυσσόμενες χώρες θύματα σοβαρών ανισοτήτων, θύματα κοινωνικών, οικογενειακών, οικονομικών ή πολιτικών διακρίσεων και η συμβολή τους στην ανάπτυξη υπάρχει παρ' όλα τα σημαντικά εμπόδια που υπάρχουν στο δρόμο της ίσης μεταχείρισης.
<P>
Πέρα από τις δηλώσεις καλών προθέσεων, η Ευρωπαϊκή Ένωση οφείλει σήμερα να συντονίσει τις σωστές αποφάσεις που ενέκρινε δίνοντας τη συγκατάθεσή της στο πρόγραμμα δράσης και στη διακήρυξη της Διάσκεψης του Πεκίνου του 1995, εφαρμόζοντάς τις έμπρακτα, κυρίως στην πολιτική χορήγησης αναπτυξιακής βοήθειας.
<P>
Δεν μπορούμε λοιπόν παρά να χαρούμε για την πρόταση κανονισμού του Συμβουλίου, που στοχεύει στο να δώσει στις γυναίκες τον ρόλο που αξίζουν ως βασικοί πρωταγωνιστές της ανάπτυξης, έτσι ώστε όλες οι παρεμβάσεις και στρατηγικές σε θέματα ανάπτυξης να ενσωματώνουν συστηματικά μία ανάλυση των θεμάτων φύλου. Είναι πράγματι σημαντικό οι δράσεις της Ευρωπαϊκής Ένωσης σε θέματα ανάπτυξης να ανταποκρίνονται στις ανάγκες και στις προτεραιότητες των γυναικών σε τοπικό επίπεδο. Είναι σημαντικό να μπορέσουν οι γυναίκες να έχουν πλήρη συμμετοχή στο σχεδιασμό και στην υλοποίηση των αναπτυξιακών προγραμμάτων.
<P>
Θέλω λοιπόν να σας πω σήμερα ότι εξ ονόματος της Ομάδας μου, της Ευρωπαϊκής Ριζοσπαστικής Συμμαχίας, συμμερίζομαι απολύτως τη σύσταση της Επιτροπής Ανάπτυξης, πάνω απ' όλα επειδή φρονούμε ότι η ενσωμάτωση των θεμάτων φύλου στις κοινοτικές δράσεις υπέρ της ανάπτυξης είναι επίσης μία εγγύηση της επιτυχίας τους. Θέλω επίσης να σας πω ότι δεν νομίζω ότι θα ήταν ενδεδειγμένο να περιοριστεί χρονικά η ισχύς αυτού του κανονισμού, που περιλαμβάνει ένα πολύ φιλόδοξο πρόγραμμα. Γι' αυτόν τον λόγο, από κοινού με τους συναδέλφους μου της επιτροπής, αντιτέθηκα στο να περιοριστεί η χρονική του ισχύς, έτσι όπως συνέστησε το Συμβούλιο, και ελπίζω ότι το Κοινοβούλιο θα εισακουστεί σε αυτό το σημείο.
<P>
Η έννοια της ισότητας μεταξύ ανδρών και γυναικών πρέπει μιας δια παντός να διαποτίσει τα πνεύματα. Πρέπει επίσης να εμπνέει διαρκώς τις δράσεις της Ευρωπαϊκής Ένωσης σε θέματα αναπτυξιακής βοήθειας.

<SPEAKER ID=18 LANGUAGE="PT" NAME="Mendes Bota">
Κυρία Πρόεδρε, ως άνδρας και ως βουλευτής, οφείλω να ομολογήσω ότι, τόσο στο Βορρά όσο και στο Νότο, ζούμε σε μια κοινωνία στην οποία οι γυναίκες συναντούν μεγάλες δυσκολίες πρόσβασης σε θέσεις λήψης κοινωνικών, πολιτικών και οικονομικών αποφάσεων. Η συγκεκριμένη ανισότητα ευκαιριών μεταξύ ανδρών και γυναικών συνιστά μια τρομακτική σπατάλη δυνατοτήτων και ικανοτήτων, που γίνεται ακόμη πιο κατάφωρη στις λιγότερο ανεπτυγμένες χώρες. Διαφωνώ με τη διευθέτηση αυτού του προβλήματος μέσω της επιβολής ποσοστώσεων ή με νομοδιατάγματα. Πιστεύω ότι η λύση περνά από την έντονη ευαισθητοποίηση σχετικά με αυτό το πρόβλημα, μια πορεία στην οποία ο ρόλος του Ευρωπαϊκού Κοινοβουλίου υπήρξε πρωτοπόρος και υποδειγματικός.
<P>
Στη χώρα μου υπάρχει ένα παλιό ρητό που λέει: "Αγάλι αγάλι γίνεται η αγουρίδα μέλι». Συμφωνώ με την εκ νέου υποβολή των τροπολογιών που κατατίθενται τώρα στον υπό συζήτηση κανονισμό, επειδή δεν πρέπει να ξεχνάμε τα επιχειρησιακά έργα μικρής κλίμακας, διότι οφείλουμε να διατρανώσουμε ότι η πολιτική συνεργασίας της Ευρωπαϊκής Ένωσης είναι μία και μοναδική και επειδή πρέπει να προσδιοριστούν οι τομείς προτεραιότητας για αυξημένη συμμετοχή των γυναικών σε επείγουσες δράσεις και δράσεις για την αντιμετώπιση κρίσεων, σε δράσεις που αφορούν τα ανθρώπινα δικαιώματα και τον εκδημοκρατισμό, στις μακροοικονομικές αναλύσεις, στο εμπόριο, καθώς και σε θέματα γενετησίων δικαιωμάτων και υγείας.
<P>
Είναι σημαντικό να τεθεί τέρμα στις ρήτρες παρέκκλισης και να αποκατασταθεί η ομαλότητα της κατακύρωσης των συμβάσεων, όσον αφορά τις προτάσεις που υποβάλλονται από τις δικαιούχες χώρες και τις πλησιέστερες αναπτυσσόμενες χώρες. Δεν είναι δυνατόν να θέλει η Ευρωπαϊκή Ένωση να αφαιρεί με το ένα χέρι αυτό που προσφέρει με το άλλο.
<P>
Τέλος, γιατί πρέπει να προκαθορίζουμε τη λήξη ενός προγράμματος, το οποίο προσβλέπει στην ενίσχυση της παρουσίας των γυναικών στα όργανα της Ευρωπαϊκής Ένωσης και στις αναπτυξιακές της πολιτικές, περέχοντάς του ένα πρόωρο πιστοποιητικό θανάτου ενώ υπολείπονται πέντε ολόκληρα χρόνια μέχρι την εκπνοή του; Αρκεί να παρατηρήσουμε τους αργούς ρυθμούς με τους οποίους λαμβάνουν χώρα, τα τελευταία δεκαπέντε χρόνια, οι μεγάλοι κοινωνικοί μετασχηματισμοί στις αναπτυσσόμενες χώρες, την ελαφρώς θετική εξέλιξη του προσδόκιμου ζωής, της παιδικής θνησιμότητας, των ποσοστών αλφαβητισμού και της γεννητικότητας, ή ακόμη του κεφαλήν ΑΕΠ, ώστε να καταλάβουμε ότι σε αυτά τα ζητήματα δεν πρέπει να περιμένουμε θαύματα. Δυστυχώς όμως - και η παρούσα θέση του Συμβουλίου το επιβεβαιώνει -, για πολλά χρόνια ακόμη θα βλέπουμε την κυρία Junker να ωρύεται για περισσότερο women power .

<SPEAKER ID=19 NAME="Flynn">
Κυρία Πρόεδρε, πρώτα απ' όλα θα ήθελα να εκφράσω την ικανοποίησή μου για τη σύσταση του Κοινοβουλίου, καθώς και την εκτίμηση της Επιτροπής για την υποστήριξη που παρείχε το Κοινοβούλιο τόσο για τη δημιουργία αυτής της θέσης του προϋπολογισμού, το 1990, όσο και για την πολιτική της Κοινότητας που αφορά την οριζόντια ενσωμάτωση και τα θέματα φύλου στο πλαίσιο της συνεργασίας για την ανάπτυξη μετά τη Διάσκεψη του Πεκίνου για τις Γυναίκες, που έλαβε χώρα το 1995.
<P>
Χαίρομαι πάρα πολύ που μου δίνεται η ευκαιρία να ευχαριστήσω το Κοινοβούλιο για την εξαίρετη εργασία που εκπονήθηκε, κυρίως από την εισηγήτρια κ. Juncker εκ μέρους της Επιτροπής Ανάπτυξης και Συνεργασίας και την κ. Grφner εξ ονόματος της Επιτροπής για τα Δικαιώματα της Γυναίκας. Έχει αναγνωριστεί ότι το υψηλό επίπεδο εμπειρίας και αφοσίωσης ευνοεί την καλή συνεργασία μεταξύ του Ευρωπαϊκού Κοινοβουλίου και της Επιτροπής στον εν λόγω τομέα.
<P>
Αυτή η προτεινόμενη σύσταση στοχεύει στην παροχή μιας συνεκτικής και σταθερής νομικής βάσης για τη λήψη μέτρων που έχουν νευραλγική σημασία για την ποιότητα και αποτελεσματικότητα της αναπτυξιακής μας βοήθειας, καθώς και για την κοινωνική δικαιοσύνη και την ισότητα. Είναι απολύτως σημαντικό να προωθήσουμε τον κανονισμό το συντομότερο δυνατόν, ώστε να μπορούμε να χρησιμοποιούμε τα χρήματα για τον σκοπό που προορίζονται.
<P>
Κατά το παρελθόν οι παρεμβάσεις για την ανάπτυξη συχνά παραμελούσαν δύο σημαντικά ζητήματα. Πρώτον, απέτυχαν συχνά να λάβουν σωστά υπόψη τους διάφορους οικονομικούς και κοινωνικούς ρόλους που διαδραμάτιζαν οι γυναίκες στις περιοχές διεξαγωγής των έργων. Κατά συνέπεια, τα έργα θα μπορούσαν να σχεδιάζονται στη βάση μίας ημιτελούς εικόνας και χωρίς τη συμμετοχή των άμεσων ενδιαφερομένων. Αυτό ακριβώς το σημείο τόνισε ο κ. Kerr. Βεβαίως μία τέτοια προσέγγιση μειώνει τις πιθανότητες επιτυχίας τους.
<P>
Δεύτερον, σε επίπεδο πολιτικής και προγραμματισμού δεν προσέδωσαν επαρκή βαρύτητα στις επίμονες και σοβαρές διαφορές μεταξύ γυναικών και αντρών στις αναπτυσσόμενες χώρες. Αυτό το σημείο τόνισε σθεναρά η κ. Gόnther. Αυτές οι διαφορές μειώνουν τις πιθανότητες που έχουν οι γυναίκες να συνεισφέρουν οικονομικά και κοινωνικά με σημαντικό τρόπο, δρώντας ως τροχοπέδη στην ανάπτυξη όλης της κοινωνίας. Κρατούν επίσης τις γυναίκες σε υποδεέστερους ρόλους. Επομένως, προσπαθούμε να προχωρήσουμε ακριβώς με αυτά που είπε η κ. Grφner, δηλαδή με την εφαρμογή του προγράμματος δράσεως που συμφωνήθηκε παγκοσμίως στο Πεκίνο.
<P>
Γι' αυτό είναι τόσο σημαντική μία στρατηγική και καταλυτική προσέγγιση. Η χρηματοδότηση απλώς και μόνο επιπρόσθετων έργων προς όφελος των γυναικών θα κινδύνευε να θέσει στο περιθώριο τη σπουδαιότητα του ζητήματος. Δεν θα είχε επαρκείς επιδράσεις και ο αντίκτυπος αυτής στην ποιότητα και τη μακρόπνοη αποτελεσματικότητα των δραστηριοτήτων ανάπτυξης για την οριζόντια ενσωμάτωση θα ήταν ελάχιστος. Αντιθέτως, ο προτεινόμενος κανονισμός παρέχει μέτρα, προκειμένου τα θέματα φύλου να συμπεριληφθούν με περιεκτικό τρόπο στο πλαίσιο της οριζόντιας ενσωμάτωσης των πολιτικών και προγραμμάτων της Κοινότητας που αφορούν τη συνεργασία για την ανάπτυξη. Αυτό το σημείο επισημάνθηκε στο Πεκίνο όσον αφορά στο πρόγραμμα δράσεως.
<P>
Παράλληλα, θα ενθαρρύνει ειδικές παρεμβάσεις για τη μείωση των διαφορών μεταξύ γυναικών και αντρών, που χρηματοδοτούνται από υφιστάμενες επιχορηγήσεις, σε καταλλήλως ευρεία κλίμακα. Πιστεύουμε ότι αυτή είναι η σωστή προσέγγιση. Αυτό συμφωνεί με την προσέγγιση που αφορά την οριζόντια ενσωμάτωση, η οποία υποστηρίζεται από τα συμπεράσματα του πρόσφατου Συμβουλίου και την προγενέστερη απόφαση, και κυρίως από τη Διάσκεψη του Πεκίνου. Αυτό που προσπαθούμε να προωθήσουμε είναι η προσέγγιση που αφορά την ευρεία οριζόντια ενσωμάτωση.
<P>
Η αποστολή αυτή αφορά μία ενδελεχή, επινοητική και συνεχή επεναξέταση των παραδοσιακών προσεγγίσεων και των μεθόδων εργασίας. Η διεθνής πείρα υποδεικνύει ότι δεν πρόκειται για μία εύκολη και γρήγορη αποστολή. Ωστόσο, η πρώτη έκθεση προόδου για την ενσωμάτωση των θεμάτων φύλου στην ανάπτυξη δείχνει ότι έχει ήδη γίνει σημαντική εργασία και μία καλή αρχή. Η κ. Juncker έκανε μία σημαντική επισήμανση και εμείς αναγνωρίζουμε τη σπουδαιότητα της παρατήρησής της. Προσπαθούμε να διατηρήσουμε τα επίπεδα στελέχωσης προσωπικού, αλλά πρέπει να πω ότι αυτό δεν είναι εύκολο.
<P>
Το σημερινό δυσχερές κλίμα, που αφορά τη στελέχωση προσωπικού, αφήνει ελάχιστα περιθώρια ελιγμών ως προς αυτό. Η εξειδικευμένη πραγματογνωμοσύνη δεν είναι πάντοτε αμέσως διαθέσιμη και δεν μπορεί να μεταβιβάζεται εύκολα στο πλαίσιο της Διεύθυνσης. Η επισήμανση που έκαναν η κ. Juncker και ο κ. Kerr λαμβάνεται ήδη υπόψη. Είναι σημαντική η ανάπτυξη τόσο της ενδοϋπηρεσιακής κατάρτισης, όσο και της κατάρτισης για εκείνους που βρίσκονται στις ανταπτυσσόμενες χώρες.
<P>
Η θέση της Επιτροπής απέναντι στις 20 τροπολογίες που έχουν υποβληθεί προς εξέταση και ψηφοφορία είναι η ακόλουθη: μπορούμε να υποστηρίξουμε πλήρως 6 τροπολογίες, τις υπ' αριθ. 1, 7, 9, 10, 14 και 20, και επίσης τμήματα των υπ' αριθ. 11, 17 και 18. Μπορούμε επίσης να συγκρατήσουμε εν μέρει τις τροπολογίες αριθ. 2 και 4, παρ' όλο που θεωρούμε ότι χρειάζονται αναδιατύπωση, προκειμένου να διατηρηθεί σαφώς στο επίκεντρο η προσέγγιση που αφορά την οριζόντια ενσωμάτωση στο πλαίσιο της συγκεκριμένης θέσης του προϋπολογισμού. Κάνουμε λόγο εδώ για ένα κονδύλι που ενσωματώνει δύο προηγούμενα κονδύλια.
<P>
Δεν είμαστε σε θέση να αποδεχτούμε τις ακόλουθες τροπολογίες: τις υπ' αριθ. 3, 5, 6, 8, 12, 13, 15, 16 και 19 καθώς και τμήματα των υπ' αριθ. 11, 17 και 18. Επιτρέψτε μου να παρουσιάσω εν συντομία τους κυριότερους λόγους για αυτή τη θέση της Επιτροπής. Μερικές τροπολογίες, για παράδειγμα οι υπ' αριθ. 12 και 13 και τμήμα της υπ' αριθ. 18, θα προκαλούσαν νέους διαδικαστικούς περιορισμούς, που θα είχαν κυρίως σχέση με διοργανικές απαιτήσεις. Αυτοί θα έθεταν σε κίνδυνο τη σωστή διαχείριση του προϋπολογισμού, δεδομένου ότι το ανθρώπινο δυναμικό που είναι στη διάθεση της Επιτροπής είναι περιορισμένο. Στην περίπτωση της τροπολογίας αριθ. 8, αν και συμφωνούμε με την πρόθεση, οι προτεινόμενες δραστηριότητες είναι πολύ φιλόδοξες για τους πόρους που διατίθενται για τη στελέχωση του προσωπικού μας.
<P>
Τέλος, αρκετές τροπολογίες - οι υπ' αριθ. 16, 19 και τμήμα της υπ' αριθ. 11 - θα ήταν ασυνεπείς προς τις ισχύουσες διοργανικές συμφωνίες ή θα αφορούσαν τη μεταβολή υφιστάμενων διαδικασίων των επιτροπών. Αλλες - η τροπολογία αριθ. 15 κα τμήμα της υπ' αριθ. 18 - θα επηρέαζαν τις υπάρχουσες αρμοδιότητες της Επιτροπής. Όπως γνωρίζετε, υπάρχει ένα κλίμα επείγοντος για την έγκριση του κανονισμού. Το κονδύλι για την ενσωμάτωση θεμάτων φύλου στην ανάπτυξη έχει επί του παρόντος δεσμευθεί μέχρις ότου θεσπιστεί η νομική βάση. Έτσι, είμαστε ευγνώμονες στο Κοινοβούλιο για την υποστήριξη των προσπαθειών μας να προωθήσουμε αυτό το μέτρο το συντομότερο δυνατόν. Τρία χρόνια μετά τη Παγκόσμια Διάσκεψη για τις Γυναίκες στο Πεκίνο έχουν επιτευχθεί πολλά. Έχουμε συμφωνήσει ως προς αυτό.
<P>
Ένα σημαντικό και αυξανόμενο μέρος των πόρων της κοινοτικής βοήθειας στοχεύει στους τομείς προτεραιότητας που προσδιορίστηκαν στο Πεκίνο. Αναλαμβάνονται σημαντικά βήματα για τη βελτίωση της ευαισθητοποίησης σε θέματα φύλου στο πλαίσιο των προγραμμάτων βοήθειας της Κοινότητας, ούτως ώστε η έκριση του εν λόγω κανονισμού, που αφορά την ένταξη των θεμάτων φύλου στη συνεργασία για την ανάπτυξη, να παρέχει μία σταθερή βάση για αυτό το έργο και να μας επιτρέπει να εντείνουμε τις προσπάθειές μας.

<SPEAKER ID=20 NAME="Πρόεδρος">
Ευχαριστώ τον Επίτροπο Flynn.
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 12.00.

<CHAPTER ID=3>
Γυναίκες: ιδιαίτερος αντίκτυπος της ανεργίας
<SPEAKER ID=21 NAME="Πρόεδρος">
Η ημερήσια διάταξη προβλέπει την έκθεση (Α4-0272/98) της κ. Marinucci, εξ ονόματος της Επιτροπής για τα Δικαιώματα της Γυναίκας, σχετικά με τις ιδιαίτερες επιπτώσεις της ανεργίας στις γυναίκες.

<SPEAKER ID=22 NAME="Marinucci">
Κύριε Πρόεδρε, η ανεργία αποτελεί για την Ευρωπαϊκή Ένωση το μέγιστο όλων των προβλημάτων. Η κατάσταση εμφανίζεται λιγότερο ή περισσότερο σοβαρή ανάλογα με την περιφέρεια της Ευρώπης, είναι όμως προφανώς σοβαρή μια απειλή για τη γαλήνη στους κόλπους των οικογενειών και τη σταθερότητα των θεσμών. Μελέτες, έρευνες, εθνικές και κοινοτικές διατάξεις, η Λευκή Βίβλος του Ντελόρ, Συμβούλια Υπουργών και σύνοδοι κορυφής διαδέχτηκαν το ένα το άλλο, στη διάρκεια των τελευταίων χρόνων, προβάλλοντας λύσεις λιγότερο ή περισσότερο εφαρμοστέες - οι οποίες λίγο πολύ εφαρμόστηκαν - το πρόβλημα όμως παραμένει και κινδυνεύει να επιδεινωθεί. Μέσα σε όλη αυτή την απελπισία υπάρχει μία μόνο θετική πτυχή: για πρώτη φορά στην ιστορία δεν πέρασε από το μυαλό κανενός η ιδέα να προτείνει την εφαρμογή της παραδοσιακής λύσης, δηλαδή να μειωθεί η ανδρική ανεργία με την παραμονή των γυναικών στο σπίτι.
<P>
Αυτό αποτελεί βέβαια το σήμα της νίκης του νεοφεμινιστικού κινήματος, το οποίο επέφερε επαναστατικές αλλαγές ακόμη και στην προσέγγιση των προβλημάτων της ανεργίας. Είναι ακόμη το σημάδι της νίκης πολλών γυναικών που κάνουν όλο και εντονότερη την παρουσία τους στην αγορά εργασίας σε κάθε γωνιά της Ευρώπης, επισημαίνοντας με τον τρόπο αυτόν την μη αναστρέψιμη βούλησή τους να συμμετέχουν πλήρως σε όλες τις εξωοικιακές δραστηριότητες. Δεν έφθανε όμως μόνο αυτό! Όχι μόνο κανένας δεν είχε την τόλμη να προτείνει την παλιά συνταγή που πολλές φορές διατυπώθηκε θεωρητικά και δοκιμάστηκε στην πράξη - από τις αρχές της βιομηχανικής επανάστασης - στη μεταπολεμική περίοδο και κατά την κρίση, αλλά και μετά τη Σύνοδο Κορυφής του Έσσεν, η Ευρωπαϊκή Ένωση, με σημαντικές υποτροπές σε όλα τα κράτη μέλη, ενσωμάτωσε πλήρως το γυναικείο ζήτημα στις συζητήσεις και τις προτάσεις για την απασχόληση στην Ευρώπη.
<P>
Θα μπορούσε να διερωτηθεί λοιπόν κανείς για ποιο λόγο επιθυμούσαμε να υποβάλουμε αυτό το ψήφισμα πρωτοβουλίας. Το υποβάλαμε επειδή η επίφαση κρύβει ασάφειες που δύνανται να καταλήξουν στην έμμεση έγκριση προτάσεων που προηγουμένως είχαν ολοκληρωτικά απορριφθεί, επειδή πολλά μέτρα συνεχίζουν να μην εφαρμόζονται. Επειδή πολλά μέτρα είναι ανεπαρκή· επειδή είναι απαραίτητο να τονιστούν οι πολυάριθμες αντιφάσεις που χαρακτηρίζουν ολόκληρο το ζήτημα της απασχόλησης και της ανεργίας των γυναικών.
<P>
Η πρώτη αντίφαση είναι ότι ποτέ δεν υπήρχαν τόσες γυναίκες εργαζόμενες σε εξωοικιακές και αμειβόμενες θέσεις και στην εποχή μας ποτέ δεν υπήρχαν τόσες άνεργες γυναίκες. Αυτό συμβαίνει ακριβώς επειδή στην αυξανόμενη προσφορά εργασίας, που παρουσιάζεται από τις γυναίκες, αντιπαρατίθεται η αυξανόμενη μείωση της ζήτησης εργαζομένων γυναικών και ανδρών εκ μέρους των ιδιωτικών επιχειρήσεων και των δημόσιων οργανισμών.
<P>
Η δεύτερη αντίφαση είναι ότι εάν αυξάνεται η απασχόληση των γυναικών, αυξάνεται κυρίως η μερική απασχόληση, η επισφαλής και ορισμένου χρόνου απασχόληση. Αυξάνεται η μερική απασχόληση, χωρίς όμως αυτό να σημαίνει πάντα μεγαλύτερες πιθανότητες συμβιβασμού των οικιακών και των εξωοικιακών δραστηριοτήτων, γιατί μπορεί να πρόκειται για εργασία το Σαββατοκύριακο, τις αργίες, τις απογευματινές και τις βραδυνές ώρες. Με την εργασία μερικών ωρών και μερικών ημερών το χρόνο αυξάνεται η απασχόληση των γυναικών αλλά μειώνονται οι κοινωνικές παροχές. Τυχαίνει άλλωστε οι κοινωνικές παροχές που παραχωρούνται σε μη ατομική βάση να υποχρεώνουν τις γυναίκες να αρνούνται μια αμοιβόμενη εργασία, και ακόμη και η μετάβαση από τις παθητικές πολιτικές απασχόλησης στις λεγόμενες ενεργές πολιτικές να στερεί, σε ορισμένες χώρες, τις γυναίκες των επιδομάτων κοινωνικής πρόνοιας τα οποία δεν αναπληρώνονται από κάποιο εισόδημα, ακόμη και στην περίπτωση μιας μητέρας μόνης.
<P>
Η τρίτη αντίφαση είναι ότι αυξάνεται ο αριθμός των μορφωμένων γυναικών, δεν αυξάνεται όμως αναλόγως η απασχόληση των γυναικών. Αυτό συμβαίνει φυσικά λόγω του σχολικού διαχωρισμού των γυναικών, που αναπαράγει και περιλαμβάνει τον επαγγελματικό διαχωρισμό στους παραδοσιακά γυναικείους τομείς, αλλά όχι μόνο, γιατί υπάρχουν άνεργες γυναίκες με πτυχίο πανεπιστημίου σε παραδοσιακά ανδρικούς τομείς και συχνά μάλιστα με τίτλους σπουδών σπουδαιότερους από τους τίτλους συνομήλικών τους που ήδη εργάζονται. Το ίδιο μπορεί να ειπωθεί για την επαγγελματική κατάρτιση, που δεν προσφέρει μεγάλες ευκαιρίες για την απασχόληση των γυναικών, όταν στοχεύει σε παραδοσιακά γυναικείες δραστηριότητες, αλλά και όταν ενίοτε αφορά υπερπλήρεις παραδοσιακά ανδρικές δραστηριότητες.
<P>
Όλες αυτές οι αντιφάσεις, σε μια στιγμή που οι γυναίκες αντιμετωπίζουν, ακόμη κι όταν είναι μητέρες ή σύζυγοι, τις επιπτώσεις των μεγάλων δυσκολιών που συναντούν οι νέοι κατά την είσοδό τους στην αγορά εργασίας και την τραγωδία της απώλειας της απασχόλησης των συζύγων τους, μας έχουν πείσει για την ανάγκη να επαναφέρουμε δυναμικά την προσοχή στα προβλήματα αυτά.
<P>
Απογοητευμένες εν μέρει τόσο από τη διατύπωση των κατευθυντήριων γραμμών για την απασχόληση που εγκρίθηκαν στη Σύνοδο Κορυφής του Λουξεμβούργου - που παρέλειψε ωστόσο να συμπεριλάβει το ζήτημα της απασχόλησης των γυναικών στους τρεις πρώτους πυλώνες, περιθωριοποιώντας την και διαχωρίζοντάς την στον τέταρτο πυλώνα - όσο και από τα εθνικά σχέδια δράσης, ορισμένα εκ των οποίων είναι τελείως ανεπαρκή και στερούνται ποσοτικών στόχων, απογοητευμένες εν μέρει από τα αποτελέσματα της συνάντησης στο Μπέλφαστ των υπουργών της Ευρωπαϊκής Ένωσης, αρμοδίων για τα γυναικεία ζητήματα, η οποία ολοκληρώθηκε χωρίς συγκεκριμένες αποφάσεις, με αυτό το ψήφισμα, καρπό της συνεργασίας και των πολύτιμων εμπλουτισμών που επέφεραν στην αρχική μου έκθεση οι τροπολογίες συναδέλφων από όλες τις ομάδες, καλούμε, Επίτροπε Flynn, δυναμικά την Επιτροπή, το Συμβούλιο και τα κράτη μέρη να συμπεριλάβουν, στις επόμενες κατευθυντήριες γραμμές για την απασχόληση καθώς και στους προσανατολισμούς των διαρθρωτικών ταμείων, ποσοτικώς προσδιορισμένους στόχους με σαφή χρονοδιαγράμματα και ακριβείς δημοσιονομικούς πόρους, και ζητούμε την έγκριση μέτρων βασισμένων στο μέσο όρο των τριών κρατών μελών που πέτυχαν τα καλύτερα αποτελέσματα.
<P>
Ζητούμε έναν σαφέστερο ορισμό της ανεργίας και ακριβή ορισμό της μερικής απασχόλησης. Καλούμε τους κοινωνικούς εταίρους να συνάψουν συμφωνία πλαίσιο σχετικά με όλες τις μορφές άτυπης εργασίας. Ζητούμε από την Επιτροπή να συντάξει οδηγία πλαίσιο σχετικά με τις υπηρεσίες που προσφέρονται προς τα παιδιά - θα ήμουν ευτυχής εάν την εξήγγειλε σήμερα ο Επίτροπος Flynn - και ελπίζουμε να έχουμε την υποστήριξη του Σώματος αυτού για τις συγκεκριμένες προτάσεις.

<SPEAKER ID=23 LANGUAGE="DE" NAME="Grφner">
Κυρία Πρόεδρε, εμείς ως Ευρωπαϊκό Κοινοβούλιο δώσαμε σήμερα και πάλι, με αυτήν την ευρεία συζήτηση για τα δικαιώματα των γυναικών, την εικόνα ενός γνήσιου λόμπυ για τα δικαιώματα των γυναικών. Νομίζω ότι τα ίσα δικαιώματα και οι ίσες ευκαιρίες για άνδρες και γυναίκες ως προς την εκπαίδευση και την κατάρτιση, καθώς επίσης και την αγορά εργασίας, είναι ένας από τους βασικούς πυλώνες στην Ευρώπη. Η εργασία - αυτό το γνωρίζουμε όλοι - είναι κάτι παραπάνω από τον καθαρό βιοπορισμό. Τα ταλέντα, η εξειδίκευση και η δημιουργικότητα του γυναικείου φύλου στην Ευρωπαϊκή Ένωση και έξω από αυτήν είναι ένας πλούτος, πάνω στον οποίο θα πρέπει να οικοδομήσουμε.
<P>
Παρ' όλα αυτά - η έκθεση Marinucci το δείχνει άλλωστε πολύ σαφώς - οι γυναίκες αντιμετωπίζουν μέχρι σήμερα πολύ δυσμενή μεταχείριση. Ο καθρέφτης της αγοράς εργασίας δείχνει ότι, κατά μέσον όρο, οι γυναίκες πλήττονται κατά 30 % περισσότερο από την ανεργία, για να μη μιλήσουμε για μερικές περιοχές της Ένωσης, όπου η γυναικεία ανεργία είναι διπλάσια από την γενική. Δείχνει επίσης ότι οι γυναίκες εκτοπίζονται σε μεγαλύτερο βαθμό από την αγορά εργασίας, ότι τις ωθούν σε θέσεις εργασίας που δεν προσφέρουν ασφάλεια και προστασία - δηλαδή στις αποκαλούμενες άτυπες μορφές απασχόλησης - και παρ' όλα τα προσόντα τους αντιμετωπίζονται μειονεκτικά ως προς την επαγγελματική ανέλιξη.
<P>
Εμείς της Ομάδας του Ευρωπαϊκού Σοσιαλιστικού Κόμματος βλέπουμε να μεγαλώνει για τις γυναίκες ο μοιραίος κίνδυνος της μακροπρόθεσμης παγίωσης μεγάλων μειονεκτημάτων, δηλαδή των εισοδηματικών διαφορών - οι γυναίκες κερδίζουν λιγότερα κατά ένα τρίτο - της ολοφάνερης δυσμενούς μεταχείρισης ως προς τη σταδιοδρομία, και ο κίνδυνος της αυξανόμενης ανεργίας.
<P>
Η έκθεση Marinucci περιέχει μια ολόκληρη σειρά πολύ συγκεκριμένων προτάσεων βελτίωσης με στόχο να συμβιβαστούν το επάγγελμα και η οικογένεια. Βασικά όμως είναι επειγόντως απαραίτητη μια μεταβολή στον τρόπο σκέψης, όπως και μια συντονισμένη δράση μεταξύ κρατών μελών και οργάνων της ΕΕ. Η σύνοδος κορυφής για την εργασία έδωσε μια πρώτη ώθηση, ενώ οι προτάσεις για την άρση της άνισης μεταχείρισης ανδρών και γυναικών στα εθνικά σχέδια απασχόλησης είναι εντελώς ανεπαρκείς. Εδώ πρέπει να επισημάνουμε με έμφαση ότι τα μέτρα για την απασχόληση πρέπει να συμπεριλάβουν σε πολύ μεγαλύτερο βαθμό τις γυναίκες.
<P>
Βρίσκω ότι πρέπει να κάνουμε συγκριτική αξιολόγηση, να διατυπώσουμε χρονικά περιορισμένες υποδείξεις για το πώς θα αρθεί αυτή η δυσμενής αντιμετώπιση. Η έκθεση παρουσιάζει στο ψήφισμα, κυρίως στο εδάφιο 23, συγκεκριμένες προτάσεις για το πώς θα μπορούσαν να περιοριστούν η δυσμενής μεταχείριση και οι διαφορές μεταξύ ανδρών και γυναικών και πώς θα μπορούσαμε να πάρουμε ως γνώμονα τα τρία κράτη μέλη της Ένωσης που δρουν υποδειγματικά στον συγκεκριμένο τομέα. Η έκθεση Marinucci δίνει πολλά πολύ καλά εναύσματα.
<P>
Ευχαριστώ πολύ τη συνάδελφο της Ομάδας μου για την εργασία της και νομίζω ότι τα κράτη μέλη πρέπει να ευαισθητοποιηθούν περισσότερο για το εν λόγω πρόβλημα. Κατά το τελευταίο άτυπο υπουργικό συμβούλιο στην Αυστρία, τρία μέλη δεν είχαν καν εκπροσώπηση: Η Γερμανία, η Μεγάλη Βρεταννία και η Γαλλία δεν έστειλαν καν υπουργούς στην άτυπη συνάντηση. Εδώ πρέπει να οξυνθεί η συνειδητοποίηση του προβλήματος από πλευράς κρατών μελών. Από το συμβούλιο των υπουργών κοινωνικών υποθέσεων τον Οκτώβριο περιμένουμε την υλοποίηση των εκθέσεων που ψηφίζονται σήμερα.

<SPEAKER ID=24 LANGUAGE="DE" NAME="Mann, Thomas">
Κυρία Πρόεδρε, κύριε Επίτροπε, κυρίες και κύριοι, κάναμε κι άλλα βήματα στον αγώνα κατά της ανεργίας. Το 1994 υπό γερμανική προεδρία τέθηκαν στο Έσσεν οι βάσεις για μια εκτενή στρατηγική για την συνεργασία των κρατών μελών. Στους πέντε τομείς που ορίστηκαν περιλαμβάνονται δράσεις υπέρ των ομάδων που πλήττονται ιδιαίτερα από την ανεργία. Εδώ η μεγαλύτερη αναλογία είναι αυτή των γυναικών. Στη σύνοδο κορυφής για την απασχόληση στο Λουξεμβούργο αποφασίστηκαν το 1997 σχέδια δράσης για την καταπολέμηση της μακρόχρονης ανεργίας και της ανεργίας των νέων και για την μετάβαση από παθητικά σε ενεργητικά μέτρα. Αφορούν ιδιαίτερα τις γυναίκες.
<P>
Οι αποκαλούμενες άτυπες συνθήκες απασχόλησης έχουν γίνει από καιρό τυπικές. Πρόκειται για την εθελοντική εργασία, την έκτακτη εργασία και την εργασία σε οικογενειακό κύκλο. Η μερική απασχόληση είναι σκόπιμη, αν μπορούν έτσι να εναρμονιστούν καλύτερα οι οικογενειακές και επαγγελματικές απαιτήσεις, όπως επίσης η εργασία στο σπίτι και η τηλεαπασχόληση. Η μερική απασχόληση δεν είναι σκόπιμη αν η ωριαία απασχόληση παρατείνεται τόσο ώστε να φθάνει σχεδόν την πλήρη απασχόληση, όμως με χαμηλότερη αμοιβή.
<P>
Εκεί όπου λείπουν η κοινωνική ασφάλιση, οι δυνατότητες επαγγελματικής επιμόρφωσης και ανόδου, η μερική απασχόληση δεν είναι παρά μια εφεδρική θέση που ευνοεί την επιχείρηση. Όπως επεσήμανε το Ευρωπαϊκό Λαϊκό Κόμμα στις τροπολογίες, εδώ ο κίνδυνος απόλυσης διαρκώς μεγαλώνει. Η οδηγία του 1997 για την μερική απασχόληση πρέπει να συμπληρωθεί με τον τομέα της κοινωνικής ασφάλειας.
<P>
Για να διευκολυνθούν οι γυναίκες που θέλουν να εργαστούν, πρέπει επίσης να υπάρχει φύλαξη παιδιών από ειδικευμένο προσωπικό. Θα έπρεπε να μην έχει υπερβολικό κόστος, να είναι ανάλογη με τις εκάστοτε απαιτήσεις, με μεγάλο και ευέλικτο ωράριο. Ο νόμος για τους παιδικούς σταθμούς στη Γερμανία, με το δικαίωμα σε μια θέση σ' αυτούς, αποτελεί μια καλή αρχή και είναι άξιος μίμησης.
<P>
Εμείς της Ομάδας του ΕΛΚ υποστηρίζουμε την κ. Marinucci στο αίτημα που διατυπώνει στην γεμάτη ενδιαφέρον έκθεσή της να διευκολυνθεί η επιστροφή των γυναικών στην επαγγελματική ζωή. Όποιος διακόπτει την επαγγελματική του πορεία για να μεγαλώσει παιδιά ή να φροντίσει ηλικιωμένα και εξαρτημένα μέλη της οικογενείας, δηλαδή προσφέρει υπηρεσία στον συνάνθρωπο, δεν πρέπει να εμποδίζεται. Πρέπει να υποστηρίζεται, και με αναγνώριση δικαιώματος συνταξιοδότησης.
<P>
Όμως, δεν μπορώ να συμφωνήσω με μια αξιολόγηση της εισηγήτριας, συγκεκριμένα σχετικά με την αξία της εκπαίδευσης και κατάρτισης. Φυσικά δεν πρέπει να ανεχθούμε να πλήττονται από την ανεργία περισσότερο από τους άνδρες συναδέλφους τους οι διπλωματούχοι γυναίκες, οι οποίες στο μεταξύ - πράγμα ευχάριστο - αποτελούν την πλειοψηφία στα ανώτατα εκπαιδευτικά ιδρύματα, και τα προσόντα τους να είναι περισσότερα από αυτά που απαιτούν πολλά επαγγέλματα. Όμως, τα επιπλέον προσόντα πάντοτε πρέπει να επιδιώκονται, ακόμη και αν δεν αποτελούν εγγύηση για μια θέση εργασίας. Αυξάνουν τις δυνατότητες συνδιαλλαγής και δίνουν επιπλέον στις γυναίκες μεγαλύτερη αυτοπεποίθηση. Υπάρχει ακόμη μεγάλο έλλειμμα στην επαγγελματική άνοδο και σταδιοδρομία. Οι επιχειρήσεις που διοικούνται ή ιδρύονται από γυναίκες αποτελούν ακόμη μια μικρή μειοψηφία.
<P>
Γι' αυτό, η υποστήριξη του επιχειρηματικού πνεύματος και η διευκόλυνση της πρόσβασης σε χρηματοδοτικούς πόρους και πιστώσεις στις γυναίκες αποτελεί για το ΕΛΚ ένα αίτημα με προτεραιότητα. Ας αγωνιστούμε βάσει των προτροπών της επιτροπής μας για τα δικαιώματα της γυναίκας, ώστε να κερδίσουν οι ιδέες αυτές την πλειοψηφά στην οικονομία και στην κοινωνία!

<SPEAKER ID=25 LANGUAGE="NL" NAME="Larive">
Πρόεδρε, η εισηγήτρια κ. Marinucci αναφέρεται λεπτομερώς και με σαφήνεια στην ανάγκη να δοθεί ιδιαίτερη προσοχή στις γυναίκες στην αγορά εργασίας. Παρ' όλα αυτά εγώ απείχα από την ψηφοφορία στην Επιτροπή για τα Δικαιώματα της Γυναίκας. Γιατί; Εμείς οι Φιλελεύθεροι θεωρούμε τη γενική προσέγγιση της έκθεσης υπερβολικά αμυντική, η έκθεση διακατέχεται από υπερβάλλον άγχος σχετικά με την αναγκαία ελαστικότητα της αγοράς εργασίας, ενώ σε ορισμένα σημεία δεν χαρακτηρίζεται από ρεαλισμό. Για παράδειγμα, όσον αφορά την ελαστικότητα στην αγορά εργασίας: πυρ και μανία ο εισηγητής εναντίον της. Ιδιαίτερα οι νέοι και οι νέες συνειδητοποιούν όλο και περισσότερο ότι ακριβώς η ακαμψία και η ανελαστικότητα είναι εκείνες που δεν τους αφήνουν να βρουν δουλειά. Δεν αναζητούν ισόβια απασχόληση, έχουν ευρείς προσανατολισμούς, βρίσκουν προσωρινές θέσεις απασχόλησης μέσω των γραφείων ευρέσεως εργασίας με ελαστικό ωράριο. Φυσικά, κυρία Martinucci, οι κοινωνικοί εταίροι καλά θα κάνουν να ορίσουν κανόνες στον τομέα αυτόν, και κατά προτίμηση σε πανευρωπαϊκό επίπεδο. Ωστόσο, η άκαμπτη νομοθεσία θα ήταν καταστρεπτική σε αυτή την περίπτωση. Το ίδιο ισχύει και για τους παιδικούς σταθμούς. Δεν χρειαζόμαστε εδώ νέα κοινοτική νομοθεσία, αρκεί να εφαρμοσθεί η ευρωπαϊκή σύσταση, την οποία έχουν υπογράψει όλα τα κράτη μέλη και οφείλουν επομένως να εφαρμόσουν -κάτι που θα πρέπει να παρακολουθούμε κι εμείς πολύ στενά. Πώς ωστόσο μπορούν να είναι δωρεάν οι παιδικοί σταθμοί; Πού θα βρεθούν οι πόροι για κάτι τέτοιο;
<P>
Εγώ άκουσα ορισμένες καλές προτάσεις. Εννοείτε μήπως - ελπίζω πως όχι - ότι θα ιδρύονται κέντρα ηλικιωμένων με κοινοτικούς πόρους, όπως συνάγω από την παράγραφο 19; Θεωρώ ότι κάτι τέτοιο ανήκει στις αρμοδιότητες των κρατών μελών.
<P>
Τώρα, όσον αφορά το λεγόμενο «mainstreaming». Η κ. Martinucci έχει απόλυτο δίκιο. Το ζήτημα αυτό θα πρέπει να τύχει της δέουσας προσοχής. Πρέπει να γίνουν ακόμη πολλά προς την κατεύθυνση αυτή και το Ευρωπαϊκό Κοινοβούλιο θα πρέπει να είναι πολύ αυστηρό, σωστός κέρβερος στα πλαίσια αυτά, δηλαδή χρειαζόμαστε σαφείς ποσοτικούς στόχους με συγκεκριμένα χρονοδιαγράμματα, εμπειρογνώμονες σε ζητήματα των δύο φύλων, αξιολόγηση εθνικών προγραμμάτων δράσης και λεπτομερή λογοδοσία για τον τρόπο με τον οποίο διατίθενται οι πόροι από τα διαρθρωτικά ταμεία. Ωστόσο, η ομάδα μου θεωρεί ότι είναι ακόμα πολύ πρόωρο να διακοπεί το «mainstreaming» και να ζητήσουμε να καθιερωθεί πάλι μία ποσόστωση για γυναίκες στα διαρθρωτικά ταμεία. Θα θέλαμε γι΄αυτό να διαγραφούν ορισμένες παράγραφοι του κειμένου και να υιοθετηθούν κάποιες τροπολογίες, οπότε και ευχαρίστως θα υπερψηφίσουμε το ψήφισμα. Ειδάλλως, θα αναγκασθούμε να απόσχουμε της ψηφοφορίας, μολονότι θεωρούμε ότι η έκθεση περιέχει και ορισμένες αξιόλογες προτάσεις.
<P>
Η αλήθεια είναι ότι οι γυναίκες χρειάζονται ακόμα κάποια υποστήριξη, και ιδιαίτερα δραστήρια ενθάρρυνση της συμμετοχής τους στις επιχειρήσεις. Θα πρέπει να τους δώσουμε την ευκαιρία να αναλάβουν μόνες τους επιχειρηματικούς κινδύνους. Στα πλαίσια αυτά, ελπίζω ότι η σημερινή εξέλιξη των γυναικών, οι οποίες αποκτούν όλο και καλύτερη εκπαίδευση, συχνά καλύτερη και από τους άνδρες, θα συνεχισθεί, οπότε θα αναγκασθούμε, ας ελπίσουμε, να ιδρύσουμε το 2005 την...επιτροπή για τα δικαιώματα των ανδρών.

<SPEAKER ID=26 NAME="Δασκαλάκη">
Κυρία Πρόεδρε, θα ήθελα πρώτα απ'όλα να συγχαρώ την κυρία Marinucci γι'αυτή την έκθεση.
<P>
'Οπως υπογραμμίζει, οι επίσημες στατιστικές υποτιμούν το πρόβλημα της γυναικείας ανεργίας σε σχέση με την ανδρική, καθώς δεν αντικατοπτρίζουν τον ποικιλόμορφο χαρακτήρα της γυναικείας οικονομικής δραστηριότητας, ενώ στον ορισμό της έννοιας ανεργία δεν λαμβάνουν υπόψη τις διάφορες κατηγορίες στις οποίες η γυναικεία παρουσία είναι ιδιαίτερα σημαντική. Υπογραμμίζει, επίσης, την αντίθεση που υπάρχει ανάμεσα στο μορφωτικό επίπεδο των γυναικών, που σε γενικές γραμμές υπερέχει των ανδρών, και στο ποσοστό μειωμένης ή κατώτερης ποιοτικά απασχόλησης, καθώς οι γυναίκες αποτελούν την πλειοψηφία στις άτυπες εργασίες, όπως ειπώθηκε απ'όλες τις πλευρές.
<P>
Να θυμίσω τα τελευταία αριθμητικά στοιχεία της Eurostat: η ανεργία πλήττει περισσότερο τις γυναίκες με μέσο όρο στο σύνολο της Ευρωπαϊκής 'Ενωσης 12, 3 % για τις γυναίκες και 8, 9 % για τους άνδρες. Υπάρχουν χώρες όπου η διαφορά αυτή είναι ακόμη μεγαλύτερη, η Ισπανία π.χ. έχει αντίστοιχα ποσοστά 27, 8 % και 15 %, ενώ η έρευνα του 1996 για το εργατικό δυναμικό δείχνει ότι οι γυναίκες αντιπροσωπεύουν το 63, 5 % του επισήμως ανενεργού πληθυσμού.
<P>
Η εισηγήτρια παρουσιάζει μία σειρά πολύ σημαντικών προτάσεων που έχουν ως στόχο να επιτρέψουν μία ακριβέστερη εκτίμηση της γυναικείας οικονομικής δραστηριότητας, καθώς και μέτρα τα οποία πρέπει να εφαρμοσθούν από την Επιτροπή και τα κράτη μέλη για να διευκολυνθεί η πρόσβαση των γυναικών στο χώρο της εργασίας και να βελτιωθεί η ποιότητα των θέσεων εργασίας. Γιατί μπορεί μεν οι εργασίες μερικής ή έκτακτης απασχόλησης να επιτρέπουν στις γυναίκες να ασχοληθούν με την φύλαξη των παιδιών τους, αλλά πρέπει να αναγνωρισθεί ότι αυτές οι κατηγορίες εργασίας αντιπροσωπεύουν πολύ συχνά μία πιεστική και αναγκαστική επιλογή στην οποία αντιτίθεται οι γυναίκες.
<P>
Οι προτάσεις της κυρίας Marinucci δίνουν απάντηση στα πολυσύνθετα αυτά ζητήματα, καθώς είναι προφανές ότι πρέπει να αναληφθούν νέες πρωτοβουλίες προκειμένου να μειωθεί η διαφορά και ανισότητα που εξακολουθεί να υπάρχει και εδώ ανάμεσα σε γυναίκες και άνδρες.

<SPEAKER ID=27 LANGUAGE="ES" NAME="Gonzαlez Αlvarez">
Κυρία Πρόεδρε, εκφράζουμε τη συμφωνία μας με την έκθεση της κ. Marinucci και συμμεριζόμαστε τις ανησυχίες που διατυπώνονται σε αυτήν. Στο λιγοστό χρόνο που διαθέτω, θα επιθυμούσα να θίξω τρία ή τέσσερα βασικά ζητήματα που θέτει η παρούσα έκθεση.
<P>
Καταρχάς, όσον αφορά την ανεργία των γυναικών: ο κ. Mann επεσήμανε ότι είναι αναγκαία η κατάρτιση, πως πρέπει να προωθηθεί παραπέρα η κατάρτιση. Όμως δεν τίθεται μόνο ζήτημα κατάρτισης, μιας και στις χώρες του Νότου - στην Ελλάδα, στην Ισπανία και στην Ιταλία - γυναίκες με πανεπιστημιακή μόρφωση έχουν απασχόληση μειωμένη κατά το ήμισυ σε σχέση με τους άνδρες με αντίστοιχη πανεπιστημιακή κατάρτιση.
<P>
Θα πρέπει ακόμη να τονίσουμε το ζήτημα των διαφορών στις αποδοχές. Παρά το γεγονός ότι ήδη το 1975 είχε εκδοθεί μια οδηγία για τη μισθολογική εξίσωση μεταξύ ανδρών και γυναικών - όπως πολύ καλά γνωρίζει ο κ. Flynn -, σήμερα συνεχίζουν να παρατηρούνται, για ίσες εργασίες, διαφορές αποδοχών της τάξης του 25 % έως 30 %.
<P>
Όπως επίσης, υπάρχει το θέμα της παρουσίας γυναικών σε θέσεις εργασίας μερικής απασχόλησης. Είναι γεγονός ότι υπάρχουν μερικοί που είναι επιρρεπείς προς τη μερική απασχόληση για τις γυναίκες, εφόσον με τον τρόπο αυτό θα μπορούν αυτές να συνδυάσουν τη δουλειά μέσα στο σπίτι με την εξωτερική εργασία. Εντούτοις, αυτό θα οδηγούσε στην καταβολή μειωμένων κοινωνικών παροχών σε καταστάσεις ανεργίας, καθώς και σε μειωμένες συντάξεις. Οπότε, μια λύση πολύ περισσότερο αποδεκτή για μας τις γυναίκες θα ήταν, έτσι όπως μοιραζόμαστε με τους άνδρες την εργασία έξω από το σπίτι, να μοιραζόμασταν επίσης και τις δουλειές του σπιτιού. Αυτό μάλιστα, θα ήταν μια καλή λύση και για τις γυναίκες και για τους άνδρες, αλλά γενικότερα και για την οικογένεια.
<P>
Δεν υπάρχουν στατιστικά στοιχεία αναφορικά με το πώς έχουν χρησιμοποιηθεί παλαιότερα οι πόροι των διαρθρωτικών ταμείων για την επίτευξη της ισότητας μεταξύ ανδρών και γυναικών, βάσει του mainstreaming , αυτού του όρου που τόσο ευρέως χρησιμοποιείται, αν και εγώ θα προτιμούσα να αξιοποιηθούν, για την επίτευξη της ισότητας, όλοι οι διαθέσιμοι μηχανισμοί στο πλαίσιο των ευρωπαϊκών πολιτικών. Φρονώ ότι οι προτάσεις της κ. Marinucci είναι πολύ ορθές και κινούνται προς την κατεύθυνση τού να τεθεί φραγμός στην παρατηρούμενη ανισότητα στις αποδοχές, στην απασχόληση, στην ίδια τη ζωή.

<SPEAKER ID=28 LANGUAGE="FI" NAME="Hautala">
Αξιότιμη κυρία Πρόεδρε, είναι πολύ ευχάριστο να κατανοήσει και η Ευρωπαϊκή Επιτροπή ότι είναι αναγκαία η προσφορά των γυναικών στην αγορά εργασίας. Ακόμα και η δημογραφική εξέλιξη το απαιτεί και, φυσικά, οι γυναίκες έχουν το ίδιο δικαίωμα με τους άνδρες να είναι παρούσες στην αγορά εργασίας. Στις εισηγητικές παρεμβάσεις έχουν περιγραφεί επαρκώς τα εμπόδια που αποτρέπουν τις γυναίκες από το να συμμετάσχουν στην εργασιακή ζωή εκτός της οικογένειας. Αναμένουμε ανυπόμονα να βρεθούν λύσεις στα προβλήματα κοινωνικής προστασίας, όσον αφορά τις μορφές άτυπης εργασίας και περιμένουμε, επίσης ανυπόμονα, την προώθηση των υπηρεσιών φροντίδας των παιδιών στα κράτη μέλη. Υπάρχει η αίσθηση ότι έχουν γίνει λίγα σε αυτόν τον τομέα από τότε που το Συμβούλιο, πριν από μερικά χρόνια, ενέκρινε μία σύσταση, η οποία αποσκοπούσε στο να εξασφαλίσει την παροχή υψηλής ποιότητας υπηρεσιών φύλαξης των παιδιών. Θα ενδιαφερόμουν να μάθω εάν ο κύριος Επίτροπος είχε κάποιο καλό νέο να ανακοινώσει σχετικά με αυτό το θέμα.
<P>
Στην έκθεση της κυρίας Marinucci εισάγεται η έννοια της "παιδικής περιόδου». Την υποστηρίζω θερμά. Αυτή η έννοια σημαίνει πως, όταν κάποια διακόπτει την επαγγελματική σταδιοδρομία της προκειμένου να μεγαλώσει τα παιδιά ή να φροντίσει τους γονείς της, θα έπρεπε αυτή η διακοπή της σταδιοδρομίας να αποζημιωθεί κατά τρόπο ώστε η γυναίκα να μην επωμίζεται τις αρνητικές συνέπειες από αυτές τις διακοπές της επαγγελματικής ζωής, οι οποίες πραγματοποιούνται προκειμένου να εκπληρωθούν οικογενειακές υποχρεώσεις.
<P>
Κύριε Επίπροπε Flynn, συμμετείχατε πριν από μερικές ημέρες στο Πόρτο, στην Πορτογαλία, σε μια διάσκεψη για τα διαρθρωτικά ταμεία. Συμφωνα με τις πληροφορίες από τον Τύπο, κατακρίνατε το Κοινοβούλιο για το ότι στις δηλώσεις του σχετικά με τα διαρθρωτικά ταμεία, δεν έχει δοθεί η δέουσα προσοχή στο θέμα της ισότητας ευκαιριών. Υποθέτω πως ίσως έχουν παρερμηνεύσει τις δηλώσεις σας. Μήπως θα θέλατε να μας πληροφορήσετε πότε έχουμε τεθεί κατά των προτάσεων σας σχετικά με την ισότητα ευκαιριών στα διαρθρωτικά ταμεία; Σίγουρα θα σας ακούσουμε με μεγάλο ενδιαφέρον.

<SPEAKER ID=29 LANGUAGE="FR" NAME="Leperre-Verrier">
Κυρία Πρόεδρε, αγαπητοί συνάδελφοι, επιτρέψτε μου να συγχαρώ και να ευχαριστήσω την κ. Marinucci για την εργασία της. Η έκθεσή της και οι εκθέσεις που συζητούνται σήμερα μας δίνουν μία νέα ευκαιρία να ασχοληθούμε με την κατάσταση των γυναικών. Με οδηγούν όμως επίσης στο να θέσω κάποια ερωτήματα.
<P>
Μήπως ο αγώνας για την ισότητα μεταξύ ανδρών και γυναικών θα σταματήσει, μία μέρα, να είναι επίκαιρος, κυρίως στον τομέα της απασχόλησης; Γνωρίζουμε ότι, από τη δεκαετία του 1980, το επίπεδο της γυναικείας ανεργίας είναι πάντα υψηλό και δεν σταματά να αυξάνεται. Η γυναικεία ανεργία είναι πιο μεγάλη από την ανδρική στα δεκαπέντε κράτη μέλη της Ένωσης, εκτός από το Ηνωμένο Βασίλειο και τη Σουηδία. Οι διακρίσεις παραμένουν πολύ έντονες στην αγορά εργασίας και η ανισότητα των αποδοχών δεν έχει εξελιχθεί σημαντικά. Σε μία χώρα όπως η Ισπανία, όπου το ποσοστό ανεργίας είναι πολύ υψηλό, οι γυναίκες έχουν τεράστιες δυσκολίες να βρουν μία θέση εργασίας. Η Γαλλία και η Φινλανδία γνωρίζουν ποσοστά ρεκόρ ανεργίας των γυναικών.
<P>
Για να πούμε τα πράγματα όπως έχουν, το χάσμα που χωρίζει τους άνδρες και τις γυναίκες δεν πρόκειται να γεφυρωθεί σύντομα. Εντούτοις, ο αγώνας για ισότητα είναι ήδη παλιός, χωρίς να αναφερθούμε σε ό, τι έχει προηγηθεί, στις ενέργειες που έχουν γίνει από όλη τη διεθνή κοινότητα. Οφείλω να υπενθυμίσω ότι η πρώτη διάσκεψη πραγματοποιήθηκε πριν από είκοσι χρόνια. Χρειάστηκαν περισσότερα από είκοσι χρόνια για να γίνει η διαχείριση μίας πραγματικής και ωφέλιμης αλλαγής στο καθεστώς των γυναικών σε όλο τον κόσμο. Η προσπάθεια είναι αξιέπαινη, τα αποτελέσματα ενθαρρυντικά αν και ανεπαρκή και θλιβερά. Όχι μόνο η ανεργία πλήττει περισσότερο τις γυναίκες, αλλά επίσης οι οικογενειακές υποχρεώσεις, τις οποίες πρέπει να εκπληρώσουν, έχουν αρνητικό αντίκτυπο στο επίπεδο των επιδομάτων που λαμβάνουν όταν βρίσκονται άνεργες. Συχνά εργάζονται με μερική απασχόληση, ή στο σπίτι, διακόπτουν την καριέρα τους και εισρέουν στον τομέα των κακοπληρωμένων ή ευκαιριακών υπηρεσιών.
<P>
Όπως ανέφερε η εισηγήτριά μας, όταν τα επιδόματα ανεργίας υπολογιστούν με βάση τα εισοδήματα του νοικοκυριού που υπάρχουν στα περισσότερα κράτη μέλη, είναι ξεκάθαρο ότι η ανεργία πλήττει περισσότερο τις γυναίκες, σε αυτές τις περιπτώσεις. Είναι επίσης ξεκάθαρο ότι όταν υπάρχουν προστασίες νομικώς κατοχυρωμένες, όπως ο κατώτερος μισθός, η άνιση μεταχείριση μεταξύ ανδρών και γυναικών έχει την τάση να είναι λιγότερο εμφανής. Γιατί, λοιπόν, να μην γενικεύσουμε αυτόν τον κανόνα και για τους Δεκαπέντε; Η εισηγήτριά μας προτείνει μία σειρά μέτρων που μπορούν να προσφέρουν στις γυναίκες τη δυνατότητα να επωφεληθούν, σε ένα μεγάλο βαθμό, από την προστασία έναντι της ανεργίας.
<P>
Η Ομάδα μου υποστηρίζει πλήρως αυτήν την έκθεση, και συγκεκριμένα την παράγραφο 20 του ψηφίσματος. Η απαίτηση αυτή εκφράζει συγκεκριμένα τη θέληση να δοθούν εγγυήσεις στις γυναίκες για μία θέση στην αγορά εργασίας. Οι στρατηγικές, συστάσεις και μελέτες της Επιτροπής είναι πολυάριθμες και στοχεύουν στη συμβολή της υλοποίησης αυτού του στόχου. Απομένει στα κράτη μέλη να τις εφαρμόσουν. Ένας μεγάλος αριθμός προσπαθεί, ενώ άλλα είναι ακόμη στο στάδιο των ευσεβών πόθων, παρά τις κάποιες επιμέρους προσπάθειες. Η επίτευξη της ισότητας μεταξύ ανδρών και γυναικών και η εγγύηση μίας νέας συνεργασίας μεταξύ των ανδρών και των γυναικών που να βασίζεται στην ισότητα και στον καταμερισμό των ευθυνών είναι θέματα που δεν έχουν παύσει να ενδυναμώνουν την πολιτική της Ευρωπαϊκής Ένωσης.
<P>
Η εισηγήτρια υπογράμμισε τα παραπάνω σημεία. Όσο για τα υπόλοιπα, είναι έργο των κρατών.

<SPEAKER ID=30 LANGUAGE="FR" NAME="Seillier">
Κύριε Πρόεδρε, η έκθεση της συναδέλφου μας είναι εμπεριστατωμένη. Λαμβάνει υπόψη τις ανταλλαγές απόψεων που έγιναν στους κόλπους της επιτροπής και θέλω να την ευχαριστήσω κυρίως για τις παραγράφους 2, 3 και 4 της σελίδας 14 στην αιτιολογική έκθεση. Δεν θα εκπλαγείτε ωστόσο που οι τροπολογίες μου υπερβαίνουν τις κατευθύνσεις που εμπεριέχονται στις παραπάνω παραγράφους.
<P>
Όσο ορθό και να είναι, το θέμα της ισότητας δεν μας επιτρέπει να λάβουμε υπόψη μας τον πόθο των γυναικών, δηλαδή την ιδιαιτερότητα που αποτελεί η μητρότητα, ο χρόνος της μητρότητας - όχι μόνο η βιολογική κύηση, αλλά και ο χρόνος εκπαίδευσης των παιδιών - σε σχέση με την επαγγελματική σταδιοδρομία. Αυτή είναι η διαφορά με τους άνδρες. Για αυτόν τον λόγο δεν μπορούμε να μιλάμε για ισότητα αν δεν λαμβάνουμε υπόψη μας αυτήν την ιδιαιτερότητα. Νομίζω ότι πρέπει να προχωρήσουμε πιο μακριά. Λέτε ότι χρειάζονται πολύ ανεπτυγμένα συστήματα φύλαξης που να είναι οικονομικώς προσιτά και ποιοτικά.
<P>
Με αυτές τις προϋποθέσεις, μην προχωρείτε μόνο σε μία σοσιαλιστική επιλογή - που μπορεί να είναι η δική σας αλλά δεν προβλέπει την αυτομάτως συλλογική φροντίδα των παιδιών. Η μητέρα που έχει οικογένεια και η οποία, για ένα διάστημα που θα καθόριζε, διαθέτει ένα ποσό χρημάτων για τη φύλαξη των παιδιών της, δεν διασφαλίζει άραγε μία ποιοτική παροχή υπηρεσιών φύλαξης, που δεν κοστίζει ακριβά και που βαίνει προς το καλό των παιδιών, των γυναικών και όλης της κοινωνίας;
<P>
Ευχαριστώ τον κ. Flynn για την ημερίδα της Ρώμης που θα διεξαχθεί με θέμα...
<P>
(Ο Πρόεδρος διακόπτει την ομιλήτρια)

<SPEAKER ID=31 LANGUAGE="IT" NAME="Angelilli">
Κύριε Πρόεδρε, θα ήθελα καταρχάς να συγχαρώ την κυρία Marinucci. Πράγματι, η έκθεσή της συνοψίζει με σαφήνεια και απλότητα όλες τις πτυχές της γυναικείας ανεργίας, υπογραμμίζοντας, αν και αρκετά συχνά, αυτό το ζήτημα που υποτιμήθηκε σε σχέση με την ανδρική απασχόληση λόγω μιας σειράς πολιτιστικών προκαταλήψεων. Συμμεριζόμαστε γενικώς όλες τις κρίσεις που εκφράστηκαν, οι οποίες μάλιστα τεκμηριώνονται από ενημερωμένες μελέτες και στατιστικά στοιχεία: να εξαλειφθούν τα εμπόδια στην απασχόληση, να ευνοηθεί η συμμετοχή των γυναικών στην επαγγελματική κατάρτιση, να βελτιωθεί η πρόσβαση στις κοινωνικές παροχές σε περίπτωση ανεργίας και επίσης να θεσπιστεί επιτέλους μια λεπτομερέστερη νομοθεσία για όλες τις μορφές της άτυπης εργασίας, όπου η παρουσία των γυναικών είναι εντονότατη.
<P>
Θα ήθελα ωστόσο να δώσω ιδιαίτερη έμφαση σε ένα σημείο: οι γυναίκες πρέπει να έχουν το δικαίωμα και τη δυνατότητα να επιλέγουν τη μερική απασχόληση, για να μπορούν να συμβιβάζουν τη ζωή της εργαζομένης με τις οικιακές και τις οικογενειακές απαιτήσεις. Συμμερίζομαι όμως όλες τις επιπλοκές που εξέφρασε η εισηγήτρια σχετικά με τη μερική απασχόληση και προσθέτω επίσης ότι οι γυναίκες πρέπει να έχουν παρομοίως το δικαίωμα να επιλέγουν, για λόγους σταδιοδρομίας ή για οικονομικούς λόγους, την πλήρη απασχόληση: αναφερόμαστε για παράδειγμα στις μόνες γυναίκες με παιδιά. Είναι λοιπόν ανάγκη να παρασχεθεί μια πραγματική κοινωνική στήριξη υπέρ των εργαζομένων γυναικών, ειδικές διαρθρώσεις για τα παιδιά αλλά και πραγματικές υπηρεσίες περίθαλψης για τους ηλικιωμένους και τα άτομα με ειδικές ανάγκες. Γνωρίζουμε ότι δυστυχώς συχνά επιβαρύνονται μόνο οι γυναίκες με την μέριμνα και την περίθαλψη των ηλικιωμένων και των ατόμων με ειδικές ανάγκες, πέρα από την επιμέλεια των παιδιών. Σίγουρα όλες αυτές οι διαρθρώσεις στοιχίζουν στα κράτη μέλη, ιδίως σε μια περίοδο οικονομικής ύφεσης, εμείς όμως πρέπει να προστατεύσουμε το δικαίωμα των γυναικών σε μια θέση εργασίας χωρίς αυτό να αποτελεί εμπόδιο στο δικαίωμά τους να έχουν παιδιά, αφού σε μια κοινωνία με φθίνουσα δημογραφική πορεία τα παιδιά αποτελούν ένα κοινό αγαθό.
<P>
Θα ολοκληρώσω την παρέμβασή μου υπογραμμίζοντας πόσο είναι πραγματικά επονείδιστο το γεγονός ότι, στο κατώφλι του 2000, παρά τις εθνικές κανονιστικές διατάξεις και τους νόμους και παρά τις σαφείς επιταγές της Συνθήκης, υφίσταται ακόμη μια απίστευτη διαφορά αποδοχών εις βάρος των γυναικών. Πρέπει να ληφθεί ειδική δέσμευση ελέγχου, προκειμένου να εξαλειφθεί αυτή η απαράδεκτη διάκριση: ακόμη και από την άρση αυτών των διακρίσεων περνάει η επιβεβαίωση μιας πραγματικής ευρωπαϊκής δημοκρατίας.

<SPEAKER ID=32 LANGUAGE="FR" NAME="Delcroix">
Κύριε Πρόεδρε, η έκθεση της κ. Marinucci συνιστά μία εξαίρετη σύνθεση των αιτημάτων του Κοινοβουλίου μας. Επιθυμώ να σας επιστήσω την προσοχή στο θέμα της μερικής απασχόλησης, που αποδείχθηκε ουσιώδης στην ανάπτυξη του γυναικείου εργατικού δυναμικού τη δεκαετία του 1990. Οι γυναίκες καταλαμβάνουν σήμερα το πιο μεγάλο μέρος των θέσεων εργασίας με μερική απασχόληση: το 83 %. Είναι ένας εκπληκτικός αριθμός. Η μερική απασχόληση παρουσιάζεται συχνά, τουλάχιστον παραδοσιακά, ως ένα θετικό στοιχείο που επιτρέπει στις γυναίκες να συμβιβάσουν την επαγγελματική και την οικογενειακή ζωή.
<P>
Οι στατιστικές όμως της Eurostat αποδεικνύουν ότι αυτό δεν ισχύει και ότι θα προτιμούσαν την πλήρη απασχόληση αν είχαν τη δυνατότητα, κυρίως από το γεγονός ότι τα ενδεχόμενα των ωραρίων εργασίας, της εργασίας το Σαββατοκύριακο, της απουσίας προοπτικών προαγωγής και επαγγελματικής κατάρτισης, διαψεύδουν, όλα μαζί, την ειδυλλιακή άποψη που έχουμε για τη μερική απασχόληση.
<P>
Αντίθετα με την στερεότυπη αντίληψη, η μερική απασχόληση δεν είναι επιλογή των γυναικών, αλλά μάλλον, τις περισσότερες φορές, επιλογή των εργοδοτών. Εν πάση περιπτώσει, αποτελεί έναν πραγματικό εξαναγκασμό που είναι συνυφασμένος με τον τρόπο ζωής μας. Δεν είναι πολύ αναπτυγμένη στη βιομηχανία και στα επαγγέλματα με μεγάλες υπευθυνότητες. Συχνά περιορίζεται σε εργασίες για τις οποίες απαιτείται μικρή εξειδίκευση ή σε συγκεκριμένους τομείς. Η εισηγήτριά μας εκτιμά ότι, αν πρέπει να ενθαρρύνουμε τη μερική απασχόληση στη σημερινή αγορά εργασίας, πρέπει να την επεκτείνουμε και σε επαγγέλματα για τα οποία απαιτείται εξειδίκευση, να ενθαρρύνουμε τους άνδρες να την υιοθετήσουν και να παράσχουμε σε όλους τους μερικώς απασχολούμενους την εγγύηση ότι θα μπορούν να επωφελούνται από τις δράσεις κατάρτισης και κοινωνικής προαγωγής. Αυτές οι προσδοκίες κινδυνεύουν να πέσουν στο κενό, γιατί δεν βλέπω να έχει εκδηλωθεί πουθενά πολιτική βούληση για την υλοποίησή τους. Νομίζω ότι η πιο ριζική πρόταση είναι η προώθηση της γυναικείας εργασίας μέσω της δραστικής εξάλειψης της μερικής απασχόλησης και της συνολικής οργάνωσης του χρόνου εργασίας για όλους, γυναίκες και άνδρες. Από τη στιγμή που δεν θα το επιτύχουμε ποτέ αυτό χωρίς αγώνες και χωρίς να κάνουμε κλιμακωτές μεταρρυθμίσεις μέσα στον χρόνο, η Ευρωπαϊκή Ένωση οφείλει να αρχίσει με το αναρωτιέται συστηματικά ως προς τις επιπτώσεις των διακρίσεων που κάθε πολιτική της απασχόλησης μπορεί να επιφέρει.

<SPEAKER ID=33 LANGUAGE="FR" NAME="Lulling">
Κύριε Πρόεδρε, κατά τη διάρκεια της οικονομικής κρίσης της δεκαετίας του 1930, ορισμένες χώρες, εκ των οποίων και η δική μου, δημοσίευσαν νομοθετικές ή κανονιστικές διατάξεις που απαγόρευαν την πρόσβαση των γυναικών στις δημόσιες υπηρεσίες, για παράδειγμα. Μετά τον Δεύτερο Παγκόσμιο Πόλεμο, όταν άρχισα να εργάζομαι - για μία συνδικαλιστική οργάνωση εργατών, παρακαλώ - μπήκαν στον κόπο να με προειδοποιήσουν ότι θα με απέλυαν αν παντρευόμουν. Στη δεκαετία του 1950, η κοινή πρακτική στη χώρα μου ήθελε την απόλυση των γυναικών όταν παντρεύονταν.
<P>
Ακόμη και σήμερα, άνδρες και γυναίκες νομίζουν ότι - και μερικές φορές το εκφράζουν -, δεδομένης της ανεργίας, οι γυναίκες θα έπρεπε να μένουν στο σπίτι, να ασχολούνται με την οικογένειά τους, να μην ανταγωνίζονται τους άνδρες στην αγορά εργασίας. Είναι προφανές ότι οι νόμοι μας, και κυρίως οι ευρωπαϊκές οδηγίες σχετικά με την ίση μεταχείριση και τις ίσες ευκαιρίες ανδρών και γυναικών, απαγορεύουν αυτές τις άμεσες διακρίσεις που μόλις ανέφερα. Αν όμως τα κείμενα άλλαξαν, η νοοτροπία που τείνει να ενοχοποιεί τις γυναίκες που θέλουν να επωφεληθούν από τα δικαιώματά τους στην εργασία υπάρχει δυστυχώς ακόμη και συνεχίζει να επηρεάζει ορισμένους από αυτούς που λαμβάνουν τις πολιτικές αποφάσεις. Η Επιτροπή για τα Δικαιώματα της Γυναίκας έπραξε σωστά που εκπόνησε μία έκθεση πρωτοβουλίας σχετικά με τον ιδιαίτερο αντίκτυπο της ανεργίας στις γυναίκες.
<P>
Θα ήθελα ωστόσο να υπενθυμίσω σε αυτό το σημείο πως ο Talleyrand είχε πει ότι οτιδήποτε είναι υπερβολικό είναι ασήμαντο. Σε μερικά αποσπάσματα αυτής της έκθεσης, υπάρχουν υπερβολές, μεγάλες γενικότητες, διατυπώσεις εξωπραγματικών διεκδικήσεων. Αυτό που κινδυνεύει να μην είναι ασήμαντο, κινδυνεύει αντίθετα να βλάψει τις γυναίκες που θα θέλαμε είτε να υπερπροστατεύσουμε, είτε να ξεχωρίσουμε σε υπερβολικό βαθμό, έτσι ώστε να κάνουμε ένα εργατικό δυναμικό πολύ ακριβό ή πολύ δύσχρηστο, που θα ήταν πολύ δύσκολο να ενταχθεί στην ομαλή λειτουργία της επιχείρησης. Καταθέσαμε έναν ορισμένο αριθμό τροπολογιών για να βρούμε λύση σε αυτές τις υπερβολές, για τις οποίες η κ. Larive εξάλλου έκανε υπαινιγμούς.
<P>
Ας μην ξεχνάμε ότι προσφέρουμε τη μέγιστη υπηρεσία στις γυναίκες, νέες και λιγότερο νέες, οι οποίες αναζητούν εργασία ή που θέλουν να ενταχθούν εκ νέου στην οικονομική ζωή, δίνοντάς τους ως εφόδιο την κατάλληλη διαφοροποίηση των επαγγελματικών τους επιλογών, μία γερή κατάρτιση. Τους παρέχουμε επίσης εφόδια για να αντιμετωπίσουν τον ανταγωνισμό στην αγορά εργασίας, εξαλείφοντας φυσικά όλες τις άμεσες και έμμεσες διακρίσεις και εφαρμόζοντας τις θετικές ενέργειες που επιβάλλονται για να τους εξασφαλίσουμε ίσες ευκαιρίες. Ελπίζω ότι το αργότερο μέχρι τον Νοέμβριο, θα μπορέσουμε να συζητήσουμε σε αυτήν την αίθουσα την έκθεσή μου σχετικά με αυτό το θέμα. Θα τις βοηθήσουμε ακόμα, και κυρίως, με το να εγγυηθούμε και στις ίδιες και στους συζύγους τους την ελεύθερη επιλογή μεταξύ επαγγελματικής σταδιοδρομίας και οικογένειας.
<P>
Καθώς ο κ. Flynn είναι σήμερα παρών, θα ήθελα τουλάχιστον να υπενθυμίσω ότι δεν θα έπρεπε να ξεχνά αυτές τις αόρατες εργαζόμενες που είναι οι σύζυγοι αρωγοί των ανεξαρτήτων ατόμων. Οι γυναίκες αυτές στερούνται όχι απασχόλησης αλλά καθεστώτος. Θα ήθελα να ρωτήσω τον κ. Flynn σε ποιο σημείο βρίσκεται η πρότασή του για τροποποίηση της "light» οδηγίας του 1986, στην οποία βασίστηκε το Κοινοβούλιο για να εγκρίνει μία έκθεση ομόφωνα, που έγινε αντικείμενο συζητήσεων στρογγυλής τραπέζης και που δεν κατέληξε σε τίποτα το συγκεκριμένο. Θα ήθελα να επωφεληθώ της ευκαιρίας, κύριε Flynn, για να σας ζητήσω να μας διαφωτίσετε σχετικά με αυτό το θέμα.

<SPEAKER ID=34 LANGUAGE="FI" NAME="Ryynδnen">
Αξιότιμε κύριε Πρόεδρε, αξιότιμε κύριε Επίτροπε, στην έκθεσή της η κυρία Marinucci τονίζει, πολύ ορθά, ότι η καταπολέμηση της ποσοστιαίας ανεργίας των γυναικών απαιτεί ειδικά μέτρα. Κατά τη γνώμη μου, το μεγάλο ζήτημα του μέλλοντος, τόσο για τις γυναίκες όσο και για τους άνδρες, είναι το πώς είμαστε πρόθυμοι να κατανείμουμε την εργασία μεταξύ των ανθρώπων και των τεχνολογικών συστημάτων. Θα αποδεχθούμε το παγκόσμιο πρότυπο σύμφωνα με το οποίο μόνο το 20 % των ανθρώπων είναι πραγματικά απαραίτητοι και το υπόλοιπο 80 %, εκ των οποίων οι περισσότεροι είναι γυναίκες, συνιστούν ένα είδος πλεονάζοντος πληθυσμού; Πιστεύω να θέλουμε να δούμε το ευρωπαϊκό μας μέλλον πιο ισορροπημένο.
<P>
Ειδικά η βελτίωση της κατάστασης της απασχόλησης των γυναικών προϋποθέτει μία αλλαγή στάσης προς μία πιό ευέλικτη από την παρούσα κατεύθυνση. Προκειμένου να αναπυχθεί η εργασιακή ζωή, είναι αναγκαίο να αναπυχθεί μία πιο σφαιρική αντίληψη του κύκλου της ζωής. Τα διάφορα στάδια στη ζωή της γυναίκας προϋποθέτουν διαφορετικές λύσεις για να συνδυαστεί η εργασία και η οικογένεια. Θα έπρεπε να μπορεί η γυναίκα, εάν το θελήσει, να επιστρέψει από την μερική απασχόληση στην πλήρη απασχόληση με έναν ευέλικτο τρόπο. Οι γονική άδεια και η μερική απασχόληση θα πρέπει να αποτελέσουν επιλογές και των ανδρών και των εργαζόμενων σε κλάδους που προϋποθέτουν υψηλή μόρφωση και κύρος. Η παιδική περίοδος πρέπει να ληφθεί υπόψη. Σε διαφορετική περίπτωση, αυτές οι άδειες θα γίνουν εύκολα παγίδες, οι οποίες θα προκαλέσουν διακρίσεις εις βάρος των γυναικών στην εργασία.
<P>
Το επιχειρηματικό πνεύμα των γυναικών αποτελεί μία δύναμη, η οποία έχει παραμείνει ανεκμετάλλευτη σε μεγάλο βαθμό. Γι' αυτόν τον λόγο είναι αναγκαίο να ληφθούν ειδικά μέτρα για να ενθαρρυνθούν και να εκπαιδευτούν οι γυναίκες, προκειμένου να αξιοποιήσουν τα πολλά προσόντα και και τις γνώσεις τους ως επιχειρηματίες. Τέτοια ενισχυτικά μέτρα είναι πρωτίστως η εκπαίδευση, η πιστοδότηση και η διαδικτύωση.
<P>
Παρομοίως και στην περιφερειακή ανάπτυξη, οι γυναίκες έχουν μέχρι τώρα παραμείνει σε μία αρκετά μειονεκτική θέση, παρ' όλους τους στόχους που έχουν τεθεί σχετικά με την ισότητα των ευκαιριών και παρά το γεγονός ότι το θέμα τονίζεται και στη μεταρρύθμιση των διαρθρωτικών ταμείων. Εύχομαι να είναι δυνατόν να χρησιμοποιηθούν περισσότεροι πόροι απ' όσους χρησιμοποιούνται σήμερα για τα προγράμματα που προωθούν την ισότητα ευκαιριών.

<SPEAKER ID=35 LANGUAGE="PT" NAME="Ribeiro">
Κύριε Πρόεδρε, εάν υπάρχουν θέματα όπου η στενότητα του χρόνου δημιουργεί άγχος, αυτό που συζητάμε είναι ένα απ' αυτά. Το πρόβλημα που αφορά τις γυναίκες και την ανεργία γεννά μια πληθώρα θεωρητικών και πρακτικών ζητημάτων. Μεταξύ αυτών, θα σταθώ σε δύο. Το πρώτο έχει να κάνει με το νέο προφίλ της απασχόλησης. Δίχως να θέτω υπό αίρεση τις έννοιες και τις αντιλήψεις περί κοινωνικών τάξεων, πράγμα που δεν σημαίνει ότι αυτά παραμένουν αναλλοίωτα, όλως αντιθέτως, παρατηρείται μια ανάπτυξη του τριτογενούς τομέα ο οποίος, για ιστορικούς αλλά και άλλους λόγους, οδηγεί σε μια αύξηση του ποσοστού των γυναικών που εργάζονται, ενθαρρύνοντας και επιταχύνοντας αντικειμενικά την πρόσβαση των γυναικών στον λεγόμενο κόσμο της εργασίας. Η τάση αυτή μπορεί να αντικρουστεί συγκυριακά και με στρεβλό τρόπο ενώ, ακόμη πιο καθοριστικά, ανακύπτει το πρόβλημα της οργάνωσης του χρόνου εργασίας καθώς και της οργάνωσης της αξιοποίησης του εργατικού δυναμικού, ή καλύτερα, κατ' εμέ, το πρόβλημα της "οργάνωσης του χρόνου ζωής».
<P>
Το δεύτερο ζήτημα έχει να κάνει με την κατάρτιση. Η ποιότητα του εργατικού δυναμικού παίζει ολοένα και πιο καθοριστικό ρόλο και προϋποθέτει έναν εξανθρωπισμό και μια κοινωνικοποίηση των καθηκόντων. Οι γυναίκες, ως κοινωνική ομάδα που παραμένει όμηρος ενός κοινωνικού καταμερισμού της εργασίας που βασίζεται στις διακρίσεις ανάμεσα στα δύο φύλα, εξαρτώνται ακόμη περισσότερο από την καταβολή μιας απαραίτητης προσπάθειας προς την κατεύθυνση της κατάρτισης και της απόκτησης προσόντων του εργατικού δυναμικού.
<P>
Σε μια πρόσφατη έκθεση με θέμα την ανταγωνιστικότητα της βιομηχανίας κλωστοϋφαντουργίας, είχα την ευκαιρία να προβάλω αυτή την προσέγγιση και να την κάνω να γίνει αποδεκτή. Την υπενθυμίζω απλώς και μόνο ως σημείο αναφοράς για την υποστήριξη κάποιων προβληματισμών που θέτει η έκθεση της συναδέλφου Marinucci, την οποία θέλω να συγχαρώ για την έκθεσή της. Μόνο και μόνο για το λόγο αυτό, η παρούσα αναφορά είναι εξαιρετικά χρήσιμη.

<SPEAKER ID=36 LANGUAGE="FR" NAME="Stirbois">
Κύριε Πρόεδρε, η έκθεση της κ. Marinucci είναι μία καλή έκθεση, γιατί κάνει μία πολύ εύγλωττη διαπίστωση: το ποσοστό της γυναικείας ανεργίας είναι πιο υψηλό από το ποσοστό της ανδρικής. Φυσικά, όπως και η εισηγήτρια, είμαι υπέρ της ισότητας μεταξύ γυναικών και ανδρών στην εργασία, υπέρ των ίσων αμοιβών για την ίδια εργασία, υπέρ των ίσων ευκαιριών μεταξύ ανδρών και γυναικών στην ανεύρεση εργασίας και υπέρ της μείωσης του χάσματος μεταξύ των ανδρών και των γυναικών ως προς την ανεργία. Όλες αυτές οι ανισότητες είναι απόλυτα επονείδιστες, γιατί οι νόμοι μας είναι πολύ ξεκάθαροι σε κάθε χώρα για αυτό το θέμα.
<P>
Όπως και εσείς, κυρία μου, νομίζω ότι πρέπει να οργανώσουμε τον χρόνο εργασίας των γυναικών με μεγαλύτερη ελαστικότητα και ότι οι μητέρες με οικογένεια χρειάζονται τις κατάλληλες υπηρεσίες φύλαξης και βρεφονηπιακούς σταθμούς. Ναι, συμφωνώ μαζί σας σε πολλά σημεία. Μόνο που, κυρία μου, αν η έκθεσή σας είναι γεμάτη καλές προθέσεις, πολλές από αυτές είναι ουτοπικές και δεν μπορούν να πραγματοποιηθούν. Μεταξύ άλλων, πριν από λίγο μία από τις συναδέλφους μου μίλησε για βρεφονηπιακούς σταθμούς και είναι αλήθεια ότι σε περίοδο οικονομικής ύφεσης, θα ήταν δύσκολο να είναι δωρεάν.
<P>
Από την άλλη, αν και συμφωνούμε στην αρχή της ένταξης των γυναικών στον κόσμο της εργασίας, δεν συμφωνούμε μαζί σας σε ορισμένα μέσα για να μπορέσουμε να το επιτύχουμε. Πράγματι, είμαστε αποφασισμένοι να εναντιωθούμε στο σύστημα των ποσοστώσεων που προτείνετε, για παράδειγμα στο σημείο 17 του ψηφίσματός σας, γιατί το να είσαι γυναίκα δεν πρέπει να θεωρείται αναπηρία. Αυτή η πολιτική δεν θα συμβάλει στη δημιουργία νέων θέσεων εργασίας, αλλά αντίθετα θα πάει λίγο πιο πίσω τη γυναικεία υπόσταση και θα περιορίσει τελικά τη γυναίκα στο ρόλο της βοηθού προσδίδοντάς της μία θέση κατωτερότητας. Είμαστε επίσης αντίθετοι στο γεγονός ότι πρέπει να τιμωρείται ένα κράτος που δεν θα σεβόταν την ισότητα των ευκαιριών μεταξύ ανδρών και γυναικών, όπως την εννοείτε. Το να δώσουμε στις γυναίκες τη δυνατότητα να επιτύχουν στον κόσμο της εργασίας και να αντεπεξέλθουν, για μερικές, στις ανάγκες της ζωής της οικογένειας και της μητέρας, δεν σημαίνει ότι πρέπει να επιβάλουμε αυτή τη δυνατότητα αναγκαστικά και με κάθε τίμημα.
<P>
Τέλος, είναι κρίμα που δεν έγινε πρόταση για γονικό επίδομα, έτσι ώστε να διευκολυνθεί η ελεύθερη επιλογή όλων. Για αυτούς τους λόγους, κυρία μου, και ανάλογα με την ψηφοφορία των τροπολογιών, θα ορίσουμε την απόφασή μας όταν έρθει η στιγμή.

<SPEAKER ID=37 LANGUAGE="PT" NAME="Torres Marques">
Κύριε Πρόεδρε, θέλω να συγχαρώ την κυρία Elena Marinucci για την εξαίρετη έκθεση που μας παρουσιάζει σήμερα. Η έκθεση αυτή, που συντάχθηκε κατόπιν πρωτοβουλίας της Επιτροπής για τα Δικαιώματα της Γυναίκας, πολύ σωστά καταγράφει το ενδιαφέρον που αξίζει να επιδείξουμε γι' αυτά τα θέματα και που ευελπιστούμε ότι σύντομα θα αποτελέσουν αντικείμενο ενασχόλησης της Επιτροπής και θα ενσωματωθούν στα εθνικά προγράμματα για την απασχόληση.
<P>
Αλλωστε, ο κύριος Επίτροπος Flynn, στον ενθουσιαστικό λόγο που εξεφώνησε την περασμένη Τρίτη στην Πορτογαλία, στο πλαίσιο ενός σεμιναρίου που διοργανώθηκε από την Επιτροπή με θέμα την "ενσωμάτωση της ισότητας ανδρών και γυναικών στα διαρθρωτικά ταμεία», ένα σεμινάριο που είχα παρακολουθήσει κι εγώ και όπου δεν άσκησε κριτική στο Ευρωπαϊκό Κοινοβούλιο, αλλά μάλλον το υποστήριξε, φάνηκε απολύτως ανοιχτός και διατεθειμένος να προχωρήσει στο δρόμο που χαράζουμε εμείς σήμερα εδώ.
<P>
Θα ήθελα να υπογραμμίσω τέσσερις πτυχές τις οποίες θεωρώ εξαιρετικά σημαντικές.
<P>
Πρώτον, η απασχόληση των γυναικών έχει θεμελιώδη σημασία τόσο για την ανάπτυξη της οικονομίας όσο και για τη διατήρηση του ευρωπαίκού κοινωνικού προτύπου που επιθυμούμε να διαφυλάξουμε. Πράγματι, χωρίς την εργασία των γυναικών και δίχως τις εισφορές τους στα ταμεία κοινωνικής ασφάλισης, δεν θα υπάρχουν πόροι ενεργητικού ούτε χρηματοδοτήσεις ώστε να διασφαλισθεί μια αξιοπρεπής ζωή για τους συνταξιούχους, βάσει της αναμενόμενης δημογραφικής εξέλιξης.
<P>
Οι άνδρες αρχίζουν τώρα να ανακαλύπτουν ότι χωρίς την εργασία των γυναικών δεν θα υπάρχουν επαρκή έσοδα για την καταβολή των ασφαλιστικών επιβαρύνσεων. Ελπίζω ότι από αυτή τη διαπίστωση θα εξαγάγουν όλα τα απαραίτητα διδάγματα όσον αφορά την ακολουθητέα πολιτική στους τομείς της εκπαίδευσης, της επαγγελματικής κατάρτισης, της ρύθμισης των άτυπων μορφών εργασίας, της στήριξης νέων μορφών ωραρίων και νέων μορφών απασχόλησης και, ειδικότερα, στον τομέα της κοινωνικής οικονομίας.
<P>
Μη νομίζετε όμως, κύριοι, ότι είμαστε διατεθειμένες να καταντήσουμε γι' άλλη μια φορά ένα απόθεμα εργατικού δυναμικού που θα μας βάζετε στην άκρη άπαξ και κρίνετε πως δεν είμαστε πια αναγκαίες. Τη φορά αυτή οι γυναίκες εισχώρησαν στην αγορά εργασίας, και σκοπεύουν να παραμείνουν εκεί.
<P>
Δεύτερον, την αναγκαιότητα να υπάρξει μια ριζική αλλαγή στην οικογενειακή ζωή ώστε να είναι εφικτή η συμφιλίωση της ιδιωτικής ζωής και της επαγγελματικής ζωής, τόσο στην περίπτωση των γυναικών όσο και των ανδρών.Η στήριξη με πόρους των διαρθρωτικών ταμείων των επιχειρήσεων που προβλέπουν εγκαταστάσεις για την υποδοχή των παιδιών, των εξαρτώμενων ατόμων και των ηλικιωμένων, καθώς και των επιχειρήσεων που συστήνονται από γυναίκες με σκοπό την επίλυση τέτοιου είδους προβλημάτων, είναι κατά τη γνώμη μου ουσιαστική.
<P>
Θεωρώ ουσιαστικής σημασίας τη γενίκευση και την ευρεία πληροφόρηση σχετικά με τις ορθές πρακτικές που καταγράφονται στο συγκεκριμένο τομέα στους κόλπους της Ευρωπαϊκής Ένωσης. Όπως, παραδείγματος χάριν, το γεγονός της άσκησης της γονικής ευθύνης από τον πρωθυπουργό της Φινλανδίας, ο οποίος επί μία εβδομάδα εγκατέλειψε τα επαγγελματικά του καθήκοντα για να παίξει αποκλειστικά το ρόλο του πατέρα. Το παράδειγμα αυτό θα έπρεπε να αποτελέσει αντικείμενο πολύ ευρύτερης διάδοσης, ιδίως μέσω του Internet, απ' ότι κάποιων ανάρμοστων εκθέσεων που ωστόσο αναπαράγονται με βουλιμία από τα μέσα ενημέρωσης ανά την υφήλιο.
<P>
Τρίτον, την εξατομίκευση της γυναίκας και του άνδρα ως άτομα με δικά τους δικαιώματα στους κόλπους της οικογένειας. Σε πολλές χώρες, οι πολιτικές που εφαρμόζονται στον τομέα της φορολογίας ή των παροχών στα ζευγάρια αποτελούν αντικίνητρο και δημιουργούν πρόσθετες δυσκολίες στις γυναίκες που επιθυμούν να εργαστούν.
<P>
Τέλος, θα πρότεινα να τελειοποιηθεί ο ορισμός της "ανεργίας» και να διαγραφεί άπαξ δια παντός από τις στατιστικές η ταξινόμηση στην κατηγορία των "μη ενεργών» των γυναικών εκείνων που πνίγονται στη δουλειά μέσα στο σπίτι, στους κόλπους της οικογένειας ή στην ύπαιθρο, και οι οποίες δεν λαμβάνουν για τη συγκεκριμένη εργασία καμία αμοιβή. Είναι αίσχος να ταξινομούνται αυτοί οι άνθρωποι στην κατηγορία των "μη ενεργών». Και ο κύριος Επίτροπος Flynn, που μας υποσχέθηκε περισσότερα και βελτιωμένα στατιστικά στοιχεία όπου θα καταγράφεται η διαφοροποίηση των δύο φύλων, θα μπορούσε κάλλιστα, επίσης, να υπερασπιστεί την υπόθεση του τερματισμού αυτής της αναξιοπρεπούς κατάστασης.

<SPEAKER ID=38 LANGUAGE="IT" NAME="Baldi">
Κύριε Πρόεδρε, θα ήθελα καταρχάς να συγχαρώ την κ. Marinucci για την εξαιρετική εργασία που προσέφερε καθώς και για την ιδιαίτερη προσοχή που έδωσε στις τροπολογίες που κατέθεσαν οι πολιτικές ομάδες. Σας ευχαριστώ, κυρία Marinucci, για το ενδιαφέρον σας και το εξαιρετικό σας έργο.
<P>
Βέβαια, οι ανισότητες μεταξύ των ανδρών και των γυναικών υπήρχαν πάντα, ακόμη και αν ορισμένες κοινωνίες αποδείχθηκαν πιο πολιτισμένες.
<P>
Τα τελευταία επίσημα στοιχεία της Eurostat σχετικά με τον ορισμό της ανεργίας που δόθηκε από την Διεθνή Οργάνωση Εργασίας δεν αντικατοπτρίζουν ούτε αξιολογούν όπως θα έπρεπε τη σημερινή κοινωνική κατάσταση. Η ανάλυση αυτή επισημαίνει ότι τα ποσοστά γυναικείας ανεργίας είναι υψηλότερα από τα αντίστοιχα της ανδρικής ανεργίας, δεν λαμβάνει όμως επαρκώς υπόψη την πραγματική αιτία και δεν διαφωτίζει την πραγματική σημασία της μερικής απασχόλησης.Η μερική απασχόληση, εάν ρυθμιστεί μέσω νόμων και επεκταθεί στα εξειδικευμένα επαγγέλματα, θα μπορούσε να επιλύσει το πρόβλημα της ανεργίας, εφόσον εφαρμοστεί σε εθελοντική βάση.
<P>
Υπό το φως της παρούσας κατάστασης της αγοράς εργασίας καθώς και της διαφοράς των αποδοχών μεταξύ ανδρών και γυναικών, οι γυναίκες λαμβάνουν, κατά μέσο όρο, πιο περιορισμένο επίδομα ανεργίας, και αυτό παρά την πολιτική των ίσων ευκαιριών, που προβλέπει την εφαρμογή της αρχής της ίσης αμοιβής μεταξύ των εργαζομένων αρσενικού και θηλυκού γένους, όπως προβλέπεται στο άρθρο 119 της Συνθήκης του Μάαστριχτ, άρθρο που γνωρίζουμε καλά και το οποίο συζητήσαμε επανειλημμένως στο Σώμα αυτό. Ο επίτροπος Flynn γνωρίζει καλά και αυτή την πραγματικότητα.
<P>
Επιπλέον, οι ελάχιστες ευκαιρίες που προσφέρονται από την αγορά εργασίας δεν φθάνουν σχεδόν ποτέ στις γυναίκες, οι οποίες σχεδόν πάντα ενημερώνονται καθυστερημένα και μόνο μετά από μια πρώτη επιλογή. Μια ποιοτική προσφορά και μια έγκαιρη και συγκεκριμένη πληροφόρηση καθίστανται συνεπώς θεμελιώδεις για την ίση συμμετοχή των ανδρών και των γυναικών στη μερική ή άλλη απασχόληση, παράλληλα με την εξάλειψη των μισθολογικών ανισοτήτων μεταξύ των δύο φύλων.
<P>
Είναι αναμφισβήτητο ότι στο Σώμα αυτό έχουμε επανειλημμένως μιλήσει για την ισότητα μεταξύ ανδρών και γυναικών. Οι δράσεις προς ανάληψη είναι συγκεκριμένες και, έως ότου δεν υλοποιηθεί πραγματικά, ήδη από το σχολείο, ένα πολιτιστικό πλαίσιο ισότητας, θα είνα πολύ δύσκολο να καταστεί εφικτή η εφαρμογή των όσων αποφασίζει και συζητά με μεγάλη προσοχή το Σώμα.
<P>
Είναι συνεπώς σημαντικότερο να αρχίσει η προσπάθεια από την παιδική ηλικία προκειμένου να γίνει πραγματικά γνωστή και να καθοριστεί με προσοχή αυτό το πολιτιστικό πλαίσιο ισότητας.

<SPEAKER ID=39 LANGUAGE="DE" NAME="Frischenschlager">
Κύριε Πρόεδρε, αρχικά θέλω να κάνω μια βασική παρατήρηση, αφού στην συζήτηση αυτή ακούστηκε η έκφραση "λόμπυ γυναικών» ή "λόμπυ για γυναικεία πολιτική». Αυτό δίνει την εντύπωση ότι το θέμα που συζητούμε είναι ένα μερικό ενδιαφέρον της κοινωνίας, και αυτό το αμφισβητώ. Θα αποκτήσουμε στην κοινωνία μας τεράστια προβλήματα αν δεν επιλύσουμε το πρόβλημα της άνισης μεταχείρισης ανδρών και γυναικών στον χώρο της εργασίας. Αυτό θα μεγαλώνει όσο πιο πιεστικά γίνονται τα προβλήματα στον χώρο της εργασίας στο σύνολό τους. Συνεπώς πρόκειται για ένα πρόβλημα ολόκληρης της κοινωνίας.
<P>
Ένα σημείο της έκθεσης μου κίνησε περισσότερο το ενδιαφέρον, και μάλιστα με τρόμαξε. Μολονότι οι γυναίκες έχουν καλύψει σε μεγάλο βαθμό την διαφορά στον τομέα της εκπαίδευσης και μερικώς έχουν ξεπεράσει τους άνδρες, τα προβλήματά τους στον χώρο της εργασίας παραμένουν. Μάλιστα από αυτά πλήττονται ιδίως οι γυναίκες με τα περισσότερα προσόντα. Το κεντρικό πρόβλημα των γυναικών είναι να εργάζονται και να έχουν παιδιά. Αυτό είναι το κεντρικό σημείο, από όπου πρέπει να ξεκινήσουμε στο μέλλον. Πρέπει να δημιουργήσουμε στις χώρες μας μια εξειδικευμένη, ουσιαστικά ολοήμερη φύλαξη παιδιών. Όμως αυτό το πρόβλημα δεν το έχουν μόνον οι γυναίκες, αλλά και οι άνδρες που μεγαλώνουν μόνοι τους παιδιά, ότι δηλαδή δεν μπορούν να συμβιβάσουν την επαγγελματική ζωή με την ανατροφή παιδιών. Αυτό μπορεί να λυθεί μόνο με την δημιουργία εξειδικευμένων μονάδων φύλαξης και αγωγής παιδιών. Από αυτό θα πρέπει να ξεκινήσει η κοινωνία μας και το δημόσιο, αλλά και η ιδιωτική πρωτοβουλία. Αυτό είναι το κεντρικό σημείο.

<SPEAKER ID=40 LANGUAGE="NL" NAME="Vanhecke">
Πρόεδρε, είναι κρίμα πραγματικά που στην καλή έκθεση της συναδέλφου μας κ. Martinucci, η οποία περιλαμβάνει πάρα πολλά αξιόλογα στοιχεία, δεν γίνεται αναφορά, για ιδεολογικούς λόγους υποθέτω, στο γεγονός ότι σε πάμπολλες οικογένειες ο ένας από τους δύο συντρόφους -στις περισσότερες περιπτώσεις η γυναίκα- εγκαταλείπει απολύτως οικειοθελώς την εργασία του εκτός του σπιτιού για να επιδοθεί στη φροντίδα της οικογένειας και κυρίως στην ανατροφή των παιδιών στο σπίτι. Προσωπικά είμαι απολύτως πεπεισμένος ότι η επιλογή αυτή δεν είναι απλώς θεμιτή, αλλά ότι θα πρέπει η οικιακή αυτή εργασία να τύχει σημαντικής επανεκτίμησης, τόσο οικονομικά όσο και ηθικά, μετά από δεκαετίες «φεμινιστικών», όπως λέγονται, κηρυγμάτων.
<P>
Ελπίζω να μην με παρανοείτε, δεν έχω τίποτα κατά της έκθεσης που συζητούμε, την οποία θεωρώ γενικά καλή, ούτε και έχω καμία αντίρρηση κατά των περισσότερων από τις συστάσεις που περιέχει, εφόσον αυτές αποσκοπούν στη δημιουργία ίσων ευκαιριών για άνδρες και γυναίκες. Αυτό που αδυνατώ ωστόσο παντελώς να καταλάβω είναι το γεγονός ότι εδώ, σε αυτή την έκθεση για την ανεργία, δεν ζητείται πρώτα απ' όλα και πριν από κάθε άλλη πρόταση η καταβολή πλήρους γονικού μισθού στους γονείς που εργάζονται κατ' οίκον. Κάτι τέτοιο θα αποτελούσε μία εναλλακτική λύση που θα ευεργετούσε αναμφίβολα εκατοντάδες χιλιάδες ανθρώπους στην Ευρώπη, και κυρίως θα εξασφάλιζε για πρώτη ίσως φορά πραγματική ελευθερία επιλογής μεταξύ της εργασίας εντός και εκτός του σπιτιού.
<P>
Υποψιάζομαι ότι αυτή η ελευθερία επιλογής απορρίπτεται από ορισμένους για καθαρά ιδεολογικούς, φεμινιστικούς όπως λένε, λόγους, όχι για την προάσπιση των συμφερόντων της γυναίκας. Η έκθεση αυτή θα μπορούσε, καθώς ήδη αναφέρεται σε πληθώρα θεμάτων, να αφιερώσει και μία παράγραφο στις φορολογικές διακρίσεις κατά των παντρεμένων ζευγαριών. Στη χώρα μου τουλάχιστον καταβάλλουν τα παντρεμένα ζευγάρια πολύ περισσότερους φόρους από τα ανύπαντρα ζευγάρια που συγκατοικούν, με ό, τι αυτό συνεπάγεται.
<P>
Τέλος, θα ήθελα να πω στην εισηγήτρια κ. Martinucci ότι φράσεις όπως αυτή που περιέχει η έκθεσή της ότι "σε όλα τα σχολεία θα πρέπει να υπάρχουν χώροι όπου οι νέοι θα μπορούν να συζητούν για την ισότητα ευκαιριών» μάλλον ανήκουν στη στήλη με τα ανέκδοτα ή τις γελοιογραφίες των εφημερίδων, και όχι σε μία έκθεση του Ευρωπαϊκού Κοινοβουλίου. Ακόμα και στο Ευρωπαϊκό Κοινοβούλιο θα πρέπει να σεβόμαστε ένα ελάχιστο όριο σοβαρότητας.

<SPEAKER ID=41 LANGUAGE="DA" NAME="Blak">
Κύριε Πρόεδρε, πώς μπορούμε να χρησιμοποιήσουμε την ΕΕ για να βρούμε σε περισσότερες γυναίκες δουλειά και πώς μπορεί η ΕΕ να διασφαλίσει ότι οι γυναίκες που εργάζονται σε χαλαρές και αβέβαιες συνθήκες πρόσληψης με συνεχή κίνδυνο να μείνουν άνεργες θα βοηθηθούν; Με τη συνθήκη του Αμστερνταμ καταφέραμε - χάρη στην προσπάθεια των Δανών σοσιαλδημοκρατών - να συμπεριλάβουμε την απασχόληση στην ημερήσια διάταξη. Και στην έκτακτη σύνοδο κορυφής για την απασχόληση στο Λουξεμβούργο οι ηγέτες των κυβερνήσεων δεσμεύτηκαν να κάνουν κάτι από κοινού για την ανεργία.
<P>
Ένας από τους στόχους που τέθηκαν ήταν να βελτιωθεί η ισότητα στην αγορά εργασίας. Στους νέους στόχους που θέτουμε πρέπει συνεπώς να απαιτήσουμε να τεθούν κάποιοι πιο φιλόδοξοι στόχοι για την ισότητα στην αγορά εργασίας. Πρέπει να έχουμε ξεκάθαρους στόχους και ξεκάθαρα χρονικά πλαίσια, και πρέπει να δημιουργηθούν οι οικονομικές δυνατότητες για να την υλοποίησή τους. Οι νέοι στόχοι πρέπει να περιέχουν τα εξής: Μια δραστική μείωση της διαφοράς των επιπέδων ανεργίας μεταξύ ανδρών και γυναικών. Η αγορά εργασίας πρέπει να καταστεί λιγότερο διαφοροποιημένη ως προς το φύλο. Πρέπει να υπάρχουν συστήματα για τη φύλαξη των παιδιών που θα λειτουργούν αποτελεσματικά. Πρέπει να βελτιωθούν οι δυνατότητες εκπαίδευσης των γυναικών. Πρέπει να ρυθμιστεί το καθεστώς γονικών αδειών ώστε να είναι ελκυστικό και στους άνδρες. Η διαφορά στους μισθούς μεταξύ ανδρών και γυναικών πρέπει να εκλείψει. Δεν είναι βέβαια μόνο η ΕΕ που θα εξασφαλίσει την ισότητα στην αγορά εργασίας στα κράτη μέλη. Το μεγαλύτερο έργο εναπόκειται στα κράτη μέλη, όμως με τους κοινούς στόχους θα μεριμνήσουμε ώστε αυτά τα ίδια να πρέπει να λογοδοτήσουν για τις ωραίες υποσχέσεις τους. Όταν τα κράτη μέλη δείξουν τα εθνικά τους σχέδια δράσης αναμεταξύ τους και στους πολίτες τους, θα είναι δυνατό να ξεσκεπάσουμε τις χώρες που δεν πληρούν τους κοινούς στόχους - δηλαδή θα πρόκειται κατά κάποιο τρόπο για ένα είδος κοινοτικής άμιλλας στον τομέα της ισότητας στην αγορά εργασίας.
<P>
Με άλλα λόγια, πρέπει να σκεφτόμαστε την ισότητα σε συνάρτηση με άλλες πολιτικές πρωτοβουλίες τόσο σε εθνικό όσο και σε ευρωπαϊκό επίπεδο. Ως εκ τούτου, είμαι πολύ ικανοποιημένος με το γεγονός ότι στη Δανία θεσπίσαμε μια αναγκαστική αξιολόγηση των συνεπειών στους άνδρες και στις γυναίκες όλων των νομοθετικών προτάσεων αντίστοιχα, και ότι με τη Συνθήκη του Αμστερνταμ πετύχαμε να θεσπιστεί με τη Συνθήκη η αρχή ότι η ισότητα δεν θα πρέπει να θεωρείται απομονωμένη πολιτική αλλά θα πρέπει να ενταχθεί σε όλες τις πρωτοβουλίες της ΕΕ.

<SPEAKER ID=42 LANGUAGE="DE" NAME="Stenzel">
Κύριε Πρόεδρε, η παρούσα έκθεση Marinucci βάζει το δάχτυλο στις πληγές που εξακολουθούν να έχουν οι γυναίκες. Πρώτον: Εξακολουθούν να μην παίρνουν ίση αμοιβή για ίση εργασία. Δεύτερον: Η ανεργία εξακολουθεί να πλήττει περισσότερο τις γυναίκες από τους άνδρες. Αυτό δεν έχει να κάνει μόνο με την εκπαίδευση, αλλά κυρίως με το ότι οι γυναίκες με παιδιά αντιμετωπίζονται δυσμενώς στην αγορά εργασίας. Αυτό είναι κακό για τις γυναίκες, αλλά και για τα παιδιά, που συχνά πέφτουν θύμα και της κακώς εννοούμενης ισότητας ευκαιριών για τις γυναίκες.
<P>
Τί πρέπει λοιπόν να γίνει; Πρέπει να δημιουργηθούν το συντομότερο όροι-πλαίσιο που θα διευκολύνουν την συμβατότητα του χώρου της εργασίας με την οικογένεια. Αυτό σημαίνει περισσότερη ευελιξία κατά την διαμόρφωση του χρόνου εργασίας, αυτό σημαίνει φυσικά καλύτερους παιδικούς σταθμούς. Αυτοί όμως δεν θα πρέπει να καταλήξουν χώροι φύλαξης παιδιών που το μόνο που κάνουν είναι να παρακινούν μονόπλευρα στο να παρατιούνται εκεί τα παιδιά. Χρειαζόμαστε και τα δύο: Τόσο σταθμούς φύλαξης των παιδιών όσο και την ενίσχυση της δυνατότητας επιλογής. Εδώ υπάρχει για παράδειγμα ένας δρόμος, τον οποίον ακολουθεί το υπουργείο μας για θέματα οικογενείας. Η πρόταση είναι να θεσπιστεί για όλους τους γονείς επίδομα φύλαξης παιδιών, ανεξάρτητα από το αν ήταν ή είναι ακόμη εργαζόμενοι ή όχι, ώστε να διευκολυνθεί η σχετική επιλογή, και μάλιστα όχι μόνο για τις γυναίκες, αλλά και για τους άνδρες. Πιστεύω ότι αυτή η ιδέα θα έπρεπε να εξεταστεί σε ευρωπαϊκό επίπεδο. Πρέπει να υπάρχει η δυνατότητα επιλογής, δεν πρέπει να υπάρχει μόνο η εναλλακτική λύση επάγγελμα ή παιδί!
<P>
(Χειροκροτήματα)

<SPEAKER ID=43 LANGUAGE="NL" NAME="d' Ancona">
Κύριε Πρόεδρε, κυρίες και κύριοι, συνάδελφοι, δεν έχω και πολλές πιθανότητες να καταφέρω να αλλάξω τον κόσμο μέσα σε τρία λεπτά. Γι΄αυτό και θα κάνω τρία μόνο σχόλια για την καλή και ενδιαφέρουσα έκθεση της συναδέλφου Martinucci.
<P>
Καταρχήν, ότι τα τελευταία σαράντα χρόνια η Ευρωπαϊκή Ένωση, η ευρωπαϊκή ενοποίηση, έχει παίξει αναμφισβήτητα ένα σημαντικό ρόλο στη ζωή των γυναικών. Αρκεί να αναφέρω το γεγονός ότι η δημιουργία της Ένωσης συμβαδίζει στην ουσία με την καθιέρωση της αρχής της ισοτιμίας, η οποία αναφέρεται σε διάφορες οδηγίες. Εκπονήσαμε προγράμματα δράσης, ενώ με τη Συνθήκη του Αμστερνταμ έχουμε επιτέλους και τη δυνατότητα να καταπολεμήσουμε τις διακρίσεις ή και να καταφύγουμε εν ανάγκη σε θετικές διακρίσεις. Το ενδιαφέρον είναι ότι οι γυναίκες έχουν συνειδητοποιήσει το γεγονός ότι η Ένωση σημαίνει κάτι γι΄αυτές: οι δημοσκοπήσεις δείχνουν ότι γενικά οι γυναίκες διάκεινται θετικότερα απέναντι στην Ένωση απ΄ό, τι οι άνδρες, ότι υποστηρίζουν περισσότερο την ιδέα της Ένωσης. Και μάλιστα τόσο περισσότερο, όσο περισσότερες προσδοκίες έχουν από αυτήν. Ιδιαίτερα θετικά διάκεινται απέναντι στην Ένωση, και φυσικά το λέω αυτό έχοντας υπόψη τη χώρα της εισηγήτριάς μας, οι Ιταλίδες. Το 43 % των Ιταλίδων έχει προσδοκίες από την Ένωση, ενώ στη Σουηδία το ποσοστό αυτό δεν υπερβαίνει το 11 %, γεγονός που κατανοώ, καθώς οι Σουηδέζες αντιμετωπίζουν λιγότερα προβλήματα από τις Ιταλίδες.
<P>
Αυτό σημαίνει επομένως ότι οφείλουμε να αξιοποιήσουμε τον ρεαλισμό και τη λογική αντιμετώπιση που χαρακτηρίζει τις γυναίκες. Τρία πράγματα, πιστεύω, θα πρέπει να κάνουμε στην κατεύθυνση αυτή. Καταρχήν, το είπαν και άλλοι σήμερα αυτό, το λέει και η ίδια η έκθεση, ας πραγματοποιήσουμε και ας εφαρμόσουμε αυτά που έχουμε ήδη θεσπίσει στα χαρτιά. Πουθενά στην Ένωση δεν πληρώνονται το ίδιο οι γυναίκες για ίδια εργασία. Ακόμα και στη χώρα μου, την Ολλανδία, η διαφορά αυτή ανέρχεται στο 30 %. Θα πρέπει να μπει ένα τέλος στην κατάσταση αυτή. Είναι απαράδεκτο να κηρύττουμε επί σαράντα χρόνια την ισοτιμία μεταξύ ανδρών και γυναικών και να μην κάνουμε τίποτα για να επιτευχθεί η ισοτιμία αυτή.
<P>
Δεύτερον, το «mainstreaming» αποτελεί ένα σύνθημα μόνο. Χρειάζονται έργα, όχι λόγια. Ας απαιτήσουμε σε κάθε πρόγραμμα για τη δημιουργία θέσεων απασχόλησης να υπάρχει όχι μια κάποια παράγραφος, αλλά ένα μόνιμο τμήμα του προγράμματος που να εξηγεί σαφώς τι σημαίνει αυτό για τις γυναίκες.
<P>
Τρίτον και τελευταίο, μία ερώτηση προς την Ευρωπαϊκή Επιτροπή, δεν θα πρέπει μήπως, όπως ακριβώς και το 1980, να πραγματοποιήσουμε μία ευρεία έρευνα για την «state of the union» σχετικά με την κατάσταση των γυναικών, για να επιστήσουμε ξανά την προσοχή όλων σε ένα πρόβλημα για το οποίο έχουμε μεν πραγματοποιήσει πολύ σημαντική πρόοδο, απέχουμε ωστόσο δυστυχώς πολύ ακόμη από την ιδανική λύση.

<SPEAKER ID=44 LANGUAGE="FI" NAME="Matikainen-Kallstrφm">
Αξιότιμε κύριε Πρόεδρε, ένα μεγάλο τμήμα των επι μακρόν ανέργων και των εργαζόμενων υπό καθεστώς μερικής απασχόλησης, σε όλες σχεδόν της χώρες της ΕΕ, αποτελείται από γυναίκες. Η αύξηση του αριθμού των συμβάσεων ορισμένου χρόνου έχει δημιουργήσει ανασφάλεια στη ζωή των γυναικών. Η ανισότητα ανάμεσα στις αμοιβές των γυναικών και των ανδρών έχει ως πολλαπλασιαστικό αποτέλεσμα οι γυναίκες να έχουν κατώτερη πρόσβαση σε δικαιώματα επιδόματος ανεργίας και συνταξιοδοτικών παροχών απ' ότι οι άνδρες. Φαίνεται απίστευτο να αναγκαζόμαστε ακόμα και στο τέλος της δεκαετίας του '90 να ψάχνουμε λύσεις για τέτοιου είδους προβλήματα. Στην πραγματικότητα, θα έπρεπε να είναι τελείως σαφές ότι, για παράδειγμα, για την ίδια εργασία καταβάλλεται η ίδια αμοιβή, ανεξάρτητα από το φύλο. Παρεμπιπτόντως, αυτό θα έπρεπε να ισχύσει και εδώ στο Ευρωπαϊκό Κοινοβούλιο, για τις αμοιβές των βουλευτών.
<P>
Θα έπρεπε να ενισχυθεί, περισσότερο απ' όσο ενισχύεται σήμερα, η επιμόρφωση των ανέργων και ιδιαίτερα η επαγγελματική κατάρτιση. Στη Φινλανδία έχουν ξεκινήσει εκστρατείες, προκειμένου να αυξηθεί το ενδιαφέρον των γυναικών για τις φυσικές επιστήμες και για τα τεχνικά μαθήματα. Παρ' όλα αυτά, δεν έχει καταστεί εφικτό να προσελκυσθεί το ενδιαφέρον των γυναικών όσο αναμενόταν από αυτούς τους παραδοσιακά ανδρικούς τομείς. Σε τί οφείλεται αυτό; Μήπως εξακολουθούμε να παραμένουμε προσκολλημένες στις παλαιές αντιλήψεις που έχουμε μάθει από το σπίτι μας; Στη δική μας νοοτροπία υπάρχουν περιθώρια βελτίωσης. Εύκολα δείχνουμε ατολμία. Δεν τολμάμε να αναλάβουμε απαιτητικά καθήκοντα ή να δοκιμάσουμε κάτι καινούριο. Δεν καταλαβαίνω πώς συμβαίνει, και αυτό το πρόβλημα επιχειρείται να επιλυθεί με την βοήθεια διαφόρων ποσοστώσεων. Χρειάζονται άλλου είδους μέτρα. Κατά τη γνώμη μου, η Επιτροπή θα μπορούσε να διερευνήσει αυτές τις αιτίες και στάσεις στην ευρύτερη επικράτεια της ΕΕ. Στην πραγματικότητα, η αυτοματοποίηση έχει αναπτύξει πολλούς από τους λεγόμενους ανδροκρατούμενους τομείς έτσι ώστε δεν είναι πια απαραίτητο να υπάρχει φυσική δύναμη για την πραγματοποίηση εργασιακών καθηκόντων.
<P>
Το θέμα δεν είναι ότι οι γυναίκες είνα χειρότερα εκπαιδευμένες από τους άνδρες. Αντιθέτως. Τα κορίτσια έχουν καλύτερες επιδόσεις στο σχολείο από τα αγόρια. Στα ανώτατα εκπαιδευτικά ιδρύματα και στα πανεπιστήμια φοιτούν περισσότερες γυναίκες από τους άνδρες. Αυτή η κατάσταση, με τη σειρά της, δημιουργεί άλλου είδους προβλήματα. Όμως οι γυναίκες μειονεκτούν στις χώρες στις οποίες υπάρχει εκπαίδευση των εφέδρων ή των υπαξιωματικών, οι οποίοι αποκτούν ηγετικές ικανότητες μέσω αυτής της εκπαίδευσης. Οι γυναίκες δεν διαθέτουν τίποτα αντίστοιχο.
<P>
Όπως ανέφερα και πριν, υπάρχουν περιθώρια βελτίωσης των αντιλήψεων των ίδιων των γυναικών. Είναι απαραίτητο να πιστεύουμε στις δικές μας ικανότητες και να έχουμε εμπιστοσύνη στον εαυτό μας.

<SPEAKER ID=45 NAME="Flynn">
Βεβαίως και εκφράζω την ικανοποίησή μου για την έκθεση Marinucci. Επικεντρώνεται στα συγκεκριμένα χαρακτηριστικά της ανεργίας των γυναικών στην Ευρωπαϊκή Ένωση. Ευχαριστώ όλους εκείνους που έλαβαν τον λόγο στην πρωινή εποικοδομητική συζήτηση.
<P>
Στο πρώτο μέρος της έκθεσης τονίζεται το χάσμα μεταξύ των φύλων στην ανεργία, αφού σχεδόν σε όλα τα κράτη της Ευρωπαϊκής Ένωσης η ανεργία των γυναικών είναι υψηλότερη από αυτή των αντρών. Επικεντρώνεται επίσης στα εμπόδια που αντιμετωπίζουν οι γυναίκες αν θέλουν να εργαστούν. Η έκθεση ανέφερε πολύ σωστά ότι οι υπηρεσίες μέριμνας δεν έχουν αναπτυχθεί αρκετά σε όλα τα κράτη μέλη. Με εντυπωσίασε ο αριθμός των ατόμων που αναφέρθηκαν σε αυτό το σημείο, που ανταποκρίνεται ακριβώς στις δικές μου σκέψεις επί του θέματος.
<P>
Επισημαίνει επίσης ότι η γονική άδεια και οι παρατεταμένες διακοπές της επαγγελματικής ζωής μπορούν παραδόξως να θέσουν σε μειονεκτική θέση τις γυναίκες για το υπόλοιπο της επαγγελματικής τους ζωής σε ό, τι αφορά την προώθηση της σταδιοδρομίας τους, την κοινωνική τους προστασία και την πρόσβαση στην αγορά εργασίας, αν κάνουν χρήση αυτής της αδείας αποκλειστικά και μόνο οι γυναίκες.
<P>
Η έκθεση έχει ακόμα περισσότερο ενδιάφερον γιατί προχωρά πέρα από την ανεργία των ίδιων των γυναικών. Αναφέρει επίσης τη θέση των γυναικών στην αγορά εργασίας γενικότερα, την αποτελεσματικότητα της εκπαίδευσης και της κατάρτισης και την ευρωπαϊκή στρατηγική για την απασχόληση, από το Έσσεν έως το Λουξεμβούργο και το Κάρντιφ.
<P>
Τονίζει την ανάγκη προώθησης της οριζόντιας ενσωμάτωσης των ίσων ευκαιριών στις κατευθυντήριες γραμμές για την απασχόληση, παράλληλα με την προώθηση θετικών δράσεων προς όφελος των γυναικών. Πρόκειται για μία διπλή προσέγγιση η οποία επισημάνθηκε ιδιαιτέρως κατά τη διάρκεια της κοινής συνδιάσκεψης Κοινοβουλίου και Επιτροπής για τις κατευθυντήριες γραμμές της απασχόλησης φέτος τον Ιανουάριο. Υποστηρίζω πλήρως τα όσα συνέβησαν εκεί.
<P>
Θα μπορούσε η οριζόντια ενσωμάτωση να επιτευχθεί χωρίς στατιστική ανάλυση κατά φύλο; Η Επιτροπή, σε συνεργασία με την Eurostat θα εξακολουθεί να εργάζεται για τη βελτίωση των στατιστικών σχετικά με την κατάσταση της αγοράς εργασίας όσον αφορά στις γυναίκες. Η ετήσια έκθεση για τις ίσες ευκαιρίες αντρών και γυναικών στην Ένωση περιέχει πολλές στατιστικές αναλύσεις κατά φύλο για διάφορα ζητήματα που αφορούν την παροχή ίσων ευκαιριών. Είναι πρόθεσή μας να συνεχίσουμε αυτή την έκδοση με τον μεγάλο πλούτο στατιστικών δεδομένων που περιλαμβάνει. Δεν μπορεί να υπάρξει αξιολόγηση χωρίς τις βασικές στατιστικές αναλύσεις για τους σκοπούς της σύγκρισης. Αυτό το αποδέχομαι πλήρως.
<P>
Όσον αφορά το θέμα της οριζόντιας ενσωμάτωσης, σημειώθηκε πρόοδος κατά τη διάρκεια της βρετανικής Προεδρίας.Το Ευρωπαϊκό Συμβούλιο του Κάρντιφ, τον Ιούνιο του 1998, στα συμπεράσματά του κάλεσε όλα τα κράτη μέλη να εξασφαλίσουν ότι η ισότητα αντρών και γυναικών θα ενσωματωθεί σε όλες τις πτυχές των πολιτικών τους για την απασχόληση. Πρόκειται για ένα σημαντικό βήμα προς τα εμπρός. Θα ακούσουμε πολλά περισσότερα για το θέμα αυτό στις κατευθυντήριες γραμμές μας για το 1999 που πρόκειται να συζητηθούν εδώ αρκετά σύντομα.
<P>
Στην έκθεσή σας αναφέρεται επίσης το ζήτημα της μέριμνας, το οποίο τονίστηκε στην πολιτική ημερήσια διάταξη κατά τη διάρκεια της βρετανικής Προεδρίας.Το ζήτημα αυτό προσλαμβάνει μεγάλες διαστάσεις στις κατευθυντήριες γραμμές για την απασχόληση του 1998. Με ικανοποίησε πολύ ο αριθμός των ατόμων που έκαναν επισημάνσεις για τις υπηρεσίες μέριμνας, την αναγκαιότητά τους και επίσης την ανάγκη για υψηλά πρότυπα, την ανάγκη για μία μη επιλεκτική διαθεσιμότητα όσον αφορά τη μέριμνα και την παροχή της, και κυρίως την ανάγκη για κατάρτιση. Αυτό πρόκειται να υπογραμμιστεί ιδιαίτερα. Δεν υλοποιείται σωστά στα κράτη μέλη. Θα το προσέξω ιδιαιτέρως όσον αφορά στις κατευθυντήριες γραμμές για το 1999.
<P>
Ο τέταρτος πυλώνας των κατευθυντήριων γραμμών για την απασχόληση σχετικά με την ενίσχυση των πολιτικών παροχής ίσων ευκαιριών δηλώνει ότι τα κράτη μέλη θα πρέπει να επιδιώξουν να αυξήσουν τα επίπεδα πρόσβασης στις υπηρεσίες μέριμνας, εκεί όπου οι ανάγκες δεν ικανοποιούνται. Η δική μας αντίληψη περί παροχής μέριμνας έχει διευρυνθεί και τώρα δεν αναφέρεται μόνο στην φροντίδα του παιδιού αλλά επίσης και στην φροντίδα όλων των εξαρτώμενων ατόμων, συμπεριλαμβανομένων των ατόμων με ειδικές ανάγκες και των ηλικιωμένων. Έχει σημειωθεί πρόοδος σε αυτό το σημαντικό ζήτημα. Η κ. Seillier κάνει αυτή την επισήμανση. Αυτά επιβεβαιώθηκαν κατά τη συνάντηση των αρμοδίων επί γυναικείων θεμάτων και θεμάτων ισότητας υπουργών, που πραγματοποιήθηκε στο Μπέλφαστ τον Μάιο. Επετεύχθη μία σαφέσταστη συμφωνία ότι μία οικονομική, προσβάσιμη και υψηλής ποιότητας φροντίδα για το παιδί, γονική άδεια και άλλα σχέδια στο πλαίσιο των πολιτικών που αφορούν μία εργασία φιλική προς την οικογένεια είναι ουσιώδη, προκειμένου οι γυναίκες και οι άντρες να μπορούν να συνδυάζουν τις ευθύνες που προκύπτουν από την απασχόληση και την οικογένεια. Πιστεύω ότι αν δεν αντιμετωπιστεί σωστά το ζήτημα της φροντίδας, ποτέ δεν πρόκειται να αυξήσετε αποτελεσματικά το επίπεδο συμμετοχής των γυναικών στην αγορά εργασίας.
<P>
Χρειάζεται ακόμη πάρα πολύ δουλειά για να επιτύχουμε τους στόχους που αφορούν την παροχή μέριμνας. Θα παρακολουθούμε στενά τον τρόπο με τον οποίο τα κράτη μέλη αντιμετωπίζουν το ζήτημα αυτό, τις πολιτικές που αναπτύσσουν και τους πόρους που διαθέτουν στα σχέδια δράσης τους για την απασχόληση για το 1999 και τα επόμενα έτη.
<P>
Η ευρωπαϊκή στρατηγική για την απασχόληση έχει ήδη επιδείξει την αξία της από τον τρόπο που τοποθέτησε σταθερά την παροχή ίσων ευκαιριών στην καρδιά όλων των εθνικών σχεδίων για την απασχόληση. Εφεξής θα επιδιώκουμε την ανάληψη ισχυρής δράσης για την πραγματοποίηση των δεσμεύσεων που ορίστηκαν στις κατευθυντήριες γραμμές. Τα κράτη μέλη γνωρίζουν σαφέστατα τι πρέπει να κάνουν. Η πρόκληση για το 1998 ήταν να τεθεί σε κίνηση η διαδικασία. Αυτό έχει επιτευχθεί. Για το 1999 θα είναι η εξέλιξη των δράσεων έτσι ώστε να επληρώσουν τους στόχους και να επιτύχουν πρακτική εφαρμογή έναντι όλων των κατευθυντήριων γραμμών. Αυτό είναι το ζήτημα όσον αφορά στην παροχή ίσων ευκαιριών.
<P>
Η κ. Lulling θεωρεί σπουδαία την οδηγία του 1986 για την παροχή βοήθειας στους συζύγους. Είχαμε δύο συζητήσεις στρογγυλής τραπέζης με ειδικούς για το ζήτημα αυτό, χωρίς να καταλήξουμε σε συναίνεση για την τροποποίηση της εν λόγω οδηγίας, ακόμα και μεταξύ εμπειρογνωμώνων. Η έκθεση είναι αρκετά λεπτομερής και έχει ήδη δημοσιευτεί. Η κ. Lulling και εγώ θα εκμεταλλευτούμε την ευκαιρία για να σας στείλουμε ένα αντίγραφο αυτής - μπορεί ενδεχομένως να σας φανεί ενδιαφέρον.
<P>
Ο κ. Delcroix, η κ. Angelilli, ο κ. Schδfer και άλλοι βουλευτές έκαναν πολύ καλές επισημάνσεις για την μερική απασχόληση και την οδηγία για την μερική απασχόληση. Το όραμα αυτής ήταν ότι οι γυναίκες και οι άντρες μπορούν να κινηθούν από τη μερική στην πλήρη απασχόληση και αντίστροφα αδιακρίτως και χωρίς να χάσουν την απασχολησιμότητά τους. Αυτό ήταν ένα από τα σημαντικά ζητήματα της οδηγίας για τη μερική απασχόληση, που όπως γνωρίζετε αποτελούσε απάντηση σε μία συλλογική συμφωνία μεταξύ των κοινωνικών εταίρων.
<P>
Είμαι ευγνώμων προς την κ. Hautala που έθεσε το ζήτημα για την ομιλία στην Πορτογαλία. Με ευχαρίστησε περισσότερο το γεγονός ότι η κ. Torres Marques είπε ότι δεν άσκησα κριτική στο Κοινοβούλιο, και έχει απόλυτο δίκιο. Ήταν πολύ ευγενική στις παρατηρήσεις της για την ομιλία την Τρίτη στην Πορτογαλία. Δεν άσκησα κριτική κατά του Κοινοβουλίου, αλλά αυτό που είπα - και πολύ θέλω να το επαναλάβω εδώ - ήταν ότι ήθελα να ενθαρρύνω το Κοινοβούλιο να κάνει ακριβώς αυτό που κάνει σήμερα: να επικεντρωθεί στην ευρεία εικόνα που αφορά την στρατηγική για την απασχόληση και την παροχή ίσων ευκαιριών και τη μεταρρύθμιση των διαρθωτικών ταμείων.
<P>
Τέλος, σ' εκείνη την ομιλία ξέφυγα για να ενθαρρύνω το Κοινοβούλιο να ασκήσει πίεση στα κράτη μέλη προκειμένου να προσαρμόσουν τις πολιτικές τους για να συνδυάζεται ευκολότερα η οικογένεια και η εργασία και για να επανεκπαιδεύονται οι γυναίκες όταν εισέρχονται εκ νέου στην αγορά εργασίας μετά από μία απουσία για την φροντίδα τέκνων ή άλλων εξαρτημένων ατόμων. Πρέπει επίσης να επικεντρωθούμε στα τεχνητά εμπόδια που τίθενται σε όλα τα τμήματα της αγοράς εργασίας, προκαλώντας διαχωρισμούς και διακρίσεις. Αυτά πρέπει να εξαλειφθούν. Αυτό το μήνυμα έδωσα στην Πορτογαλία και θα ήθελα την στήριξη του Κοινοβουλίου για την επιδίωξη αυτής της πολιτικής. Σας ευχαριστώ πολύ που θέσατε το ζήτημα αυτό.

<SPEAKER ID=46 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί σήμερα, στις 12.00.

<CHAPTER ID=4>
Γυναικεία απασχόληση: ρόλος των συνεταιρισμών
<SPEAKER ID=47 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0270/98) της κ. Colombo Svevo, εξ ονόματος της Επιτροπής για τα Δικαιώματα της Γυναίκας, σχετικά με το ρόλο των συνεταιρισμών στην ανάπτυξη της γυναικείας απασχόλησης.

<SPEAKER ID=48 NAME="Colombo Svevo">
Κύριε Πρόεδρε, θα ήθελα να ξεκινήσω ευχαριστώντας την κ. Marinucci για την έκθεσή της, που έφερε στην επιφάνεια τα διαρθρωτικά προβλήματα της αγοράς και τη σχέση τους με τη γυναικεία ανεργία, επιτρέποντάς μου να πραγματοποιήσω μια ειδική, ενδελεχή έρευνα, σε πλαίσιο ωστόσο που εκείνη οριοθέτησε στην έκθεση.
<P>
Εμείς διερευνήσαμε μια ιδιαίτερη πτυχή της απασχόλησης, δηλαδή τη σχέση μεταξύ των συνεταιρισμών και της γυναικείας απασχόλησης, ακριβώς επειδή συνειδητοποιήσαμε ότι εντός του ευρέος πεδίου της συνεργασίας - θα ήταν μάλιστα προτιμότερο να πω εντός του ευρέος πεδίου της κοινωνικής οικονομίας του τρίτου συστήματος - αναπτύσσονται σημαντικές εμπειρίες, τις οποίες επιδιώξαμε να φέρουμε στην επιφάνεια και που η Επιτροπή για τα Δικαιώματα της Γυναίκας διαπίστωσε με τα ίδια της τα μάτια στην Ιταλία σε επισκέψεις της σε μερικούς συνεταιρισμούς, φαινόμενο που υποστήριξε άλλωστε και πρόσφατα με εντονότατο τρόπο η κ. Ghilardotti στους κόλπους της Επιτροπής Απασχόλησηςκαι Κοινωνικών Υποθέσεων. Είμαι συνεπώς της άποψης ότι είναι καθήκον της Ευρωπαϊκής Ένωσης να μεταδώσει αυτές τις νέες ιδέες και εκτιμώ ότι η διάσκεψη που θα διεξαχθεί την προσεχή εβδομάδα στις Βρυξέλλες πρέπει να αποτελέσει μια σημαντική απάντηση: να καταστήσει ορατά τα επιτεύγματα στον τομέα αυτόν.
<P>
Τι αποκομίσαμε από αυτή την έρευνα; Πρώτον, οι συνεταιρισμοί έχουν δημιουργήσει απασχόληση, ακριβώς όπως και οι μικρομεσαίες επιχειρήσεις, και ιδίως ο μικρός συνεταιρισμός έχει παίξει θετικό ρόλο στη γυναικεία απασχόληση. Δεύτερον: οι συνεταιρισμοί βρίσκονται σε εκείνους τους νέους τομείς απασχόλησης που έχουν ήδη επισημανθεί επανειλημμένως από την Ευρωπαϊκή Ένωση, τόσο σε παραδοσιακούς τομείς προσωπικών υπηρεσιών όσο και σε καινοτόμους τομείς. Θα ήθελα να πω ως προς αυτό ότι ακόμη και αν οι συνεταιρισμοί ήταν αποτελεσματικοί στους παραδοσιακούς τομείς, λ.χ. στον τομέα της κοινωνικής πρόνοιας, έπαιξαν ωστόσο καινοτόμο ρόλο, με την έννοια ότι κατόπιν ρίζωσαν στην τοπική πραγματικότητα και ικανοποίησαν τις ανάγκες της τοπικής πραγματικότητας. Τρίτον: οι συνεταιρισμοί διαδραμάτισαν θετικό ρόλο στην ένταξη στην αγορά εργασίας τόσο εκείνων που βρίσκονταν εκτός για πολύ καιρό όσο και, όπως πολλές γυναίκες, εκείνων που είχαν εξέλθει από την αγορά εργασίας μόνο για κάποιο καθορισμένο διάστημα, πραγματοποιώντας ακόμη - και θα ήθελα να υπογραμμίσω αυτό το στοιχείο - μια κατάρτιση στον ίδιο το χώρο εργασίας. Πράγματι, διαπιστώσαμε ότι πολλές γυναίκες είναι σήμερα πρόεδροι συνεταιρισμών και πολλές είναι πρόεδροι κοινοπραξιών συνεταιρισμών: έχει συνεπώς αναπτυχθεί και μια επιχειρηματική λειτουργία των γυναικών.
<P>
Επιπλέον, οι συνεταιρισμοί συνέβαλαν στον τομέα της ευελιξίας της οργάνωσης εργασίας, τόσο όσον αφορά τα ωράρια όσο και όσον αφορά το χρόνο ζωής: ευελιξία που - υπογραμμίζω - δεν είναι ασήμαντη γιατί γενικά το πεδίο και οι λεπτομέρειες οργάνωσης του συνεταιρισμού απαιτούν πάντα τη συμμετοχή των εταίρων και την ευθύνη τους.
<P>
Ενώ εγώ απαριθμώ τα στοιχεία που αποκάλυψε η έρευνά μας, εσείς ανακαλύπτετε ότι πολλά από αυτά τα χαρακτηριστικά, όπως προσαρμοστικότητα, συμφιλίωση, επανένταξη, αποτελούν ακριβώς τη βάση των αιτημάτων των γυναικών για την είσοδό τους στην αγορά εργασίας. Και είναι αλήθεια ότι ακόμη και οι πρόσφατες έρευνες που πραγματοποιήθηκαν στη χώρα μου έδειξαν το ενδιαφέρον των γυναικών για αυτή τη συγκεκριμένη μορφή επιχείρησης. Εκτιμώ ωστόσο ότι πρέπει να παίξουμε, ως Ευρωπαϊκή Ένωση, - και το λέω στον επίτροπο Flynn γιατί νιώθω ότι είναι ευαίσθητος στα θέματα αυτά - ενεργό ρόλο σε όλη την κοινωνική οικονομία. Έχουμε ανάγκη μιας έρευνας σχετικά με τις διαστάσεις και τα χαρακτηριστικά ιδίως των συνεταιρισμών και της εξέλιξής τους στις διάφορες χώρες. Προετοιμάστηκε μια ανακοίνωση σχετικά με τις ενώσεις και τους οργανισμούς: εμείς θα επιθυμούσαμε μια Λευκή Βίβλο σχετικά με τους συνεταιρισμούς, που θα φέρνει στο φως τις αλλαγές και θα καθιστά δυνατή την σύγκριση των πιο διαφορετικών εμπειριών.
<P>
Έχουμε ανάγκη από ένα νομοθετικό πλαίσιο το οποίο να δίνει, χωρίς να εγκλωβίζει αυτές τις πραγματικότητες - γιατί αυτό δεν μπορεί να γίνει, δεδομένου ότι η φύση τους εξελίσσεται και γιατί αναπτύσσονται ανάλογα με τις ανάγκες στις οποίες ανταποκρίνονται - μεγαλύτερη νομική σαφήνεια, για να αποφευχθούν καταστάσεις που αλλοιώνουν το πνεύμα και τους σκοπούς των συνεταιρισμών. Είναι απαραίτητοι συγκεκριμένοι κανόνες, στις συμβάσεις λ.χ.; η εφαρμογή μειωμένων συντελεστών για τον ΦΠΑ; τέλος, η οικονομική στήριξη της κοινωνικής οικονομίας, έστω και μέσω μέτρων που προβλέπονται υπέρ των μικρομεσαίων επιχειρήσεων. Όσον αφορά την κατάρτιση, πρέπει να ληφθεί υπόψη ότι το κοινωνικό πλαίσιο πρέπει να λάβει υπόψη μια επαρκή κατάρτιση στον τομέα αυτόν, που θα επιτρέπει την απόκτηση όχι μόνο των τεχνικών ικανοτήτων αλλά και των ικανοτήτων που είναι απαραίτητες για τη διαχείριση των σχεδίων και για τη συλλογική εργασία.
<P>
Κύριε Πρόεδρε, με αυτή την έκθεση εκφράζουμε μια ελπίδα: ελπίζουμε πραγματικά ότι θα γίνει αισθητή η ανάγκη μεγαλύτερου προβληματισμού γύρω από το εν λόγω θέμα.

<SPEAKER ID=49 LANGUAGE="IT" NAME="Ghilardotti">
Κύριε Πρόεδρε, θα ήθελα καταρχάς να ευχαριστήσω την εισηγήτρια και αξιότιμη κυρία Colombo Svevo η οποία εκπόνησε μια ολοκληρωμένη έκθεση στην οποία, πράγματι δεν θα είχα τίποτα να προσθέσω, δεδομένου ότι έθιξε όλα τα σημεία, προβάλλοντας όλες τις δυνατότητες του τομέα αυτού, υπογραμμίζοντας την ανάγκη κανονιστικών ρυθμίσεων και παρεμβάσων και τονίζοντας το ρόλο που μπορούν να παίξουν η Ευρωπαϊκή Ένωση και τα κράτη μέλη για την ενίσχυση και την ανάπτυξη ενός τομέα που είναι σίγουρα απαραίτητος για τη γυναικεία απασχόληση.
<P>
Παρ' όλα αυτά, θα ήθελα να κάνω ορισμένες γενικές σκέψεις. Όπως είπε και η κ. Colombo Svevo, δεν είναι δυνατό να γίνεται λόγος για την έκθεσή της εάν δεν συνδέεται άμεσα με την άλλη εξαίρετη έκθεση, αυτή της κυρίας Marinucci, και με τη σχετική συζήτηση που διεξήχθη. Πιστεύω ότι μπορεί άνετα να ειπωθεί ότι - τουλάχιστον κατά τα τελευταία είκοσι χρόνια - η πολιτική των ίσων ευκαιριών που προώθησε η Ευρωπαϊκή Ένωση είναι μια από τις λίγες πολιτικές που είχαν επιτυχία σε κοινωνικό επίπεδο. Εξάλλου, τα πολυάριθμα υφιστάμενα προβλήματα αναφέρθηκαν στη συζήτηση και είναι γνωστά στην Επιτροπή, το Κοινοβούλιο, τις γυναίκες (και άμεσα ενδιαφερόμενες) καθώς και στο Συμβούλιο.
<P>
Σημειώθηκε ήδη κάποια πρόοδος. Η Συνθήκη του Αμστερνταμ προσφέρει τις δυνατότητες. Οι οδηγίες που προέκυψαν, παρά την ιδιαίτερα ελλιπή νομική βάση, το άρθρο 119, επέτρεψαν να γίνουν κάποια βήματα στην κατεύθυνση αυτή. Πιστεύω ωστόσο ότι χρειάζονται περισσότερο θάρρος και συνοχή. Αυτό το λέω ακριβώς σε σχέση με τα σημεία που υπογράμμισε η βουλευτής Colombo Svevo. Η κοινωνική οικονομία δεν μπορεί να επιλύσει όλα τα προβλήματα, είναι όμως μια πιθανή λύση, παράλληλα με άλλες, όπως η πολιτική της οριζόντιας ενσωμάτωσης των θεμάτων φύλου στις πολιτικές (mainstreaming), οι επενδύσεις, η απόλυτη προτεραιότητα - ακόμη και από άποψη χρηματοδότησης - του προβλήματος της απασχόλησης. Μεταξύ των μορφών στις οποίες εκδηλώνεται η κοινωνική οικονομία, η κοινωνική συνεργασία αποτελεί σημαντική υπόθεση. Είναι ήδη τώρα σημαντική όσον αφορά την πραγματικότητα - μια πραγματικότητα που περιέγραψε η κ. Colombo Svevo - αλλά είναι και δυναμικά. Πιστεύω ότι χρειάζονται περισσότερο θάρρος και συνοχή επειδή, παρόλο που αναγνωρίζεται το γεγονός - και το αναγνωρίζουν και το Συμβούλιο και η Επιτροπή, ακόμη και στις συνόδους κορυφής του Λουξεμβούργου και του Κάρντιφ - δεν δρούμε με συνέπεια.
<P>
Αναφέρομαι λ.χ. σε ένα ειδικό πρόβλημα το οποίο θα συζητήσουμε σε μερικές εβδομάδες: τον προϋπολογισμό. Η θέση του προϋπολογισμού που αφορά τη στήριξη της κοινωνικής οικονομίας, η θέση Β5-321, δεν εμπίπτει στην αρμοδιότητα του Επιτρόπου Flynn, ο οποίος είναι μέλος της Επιτροπής, και στερείται νομικής βάσης. Γνωρίζουμε ότι, υπό το φως των κυρώσεων του Ευρωπαϊκού Δικαστηρίου και της διοργανικής συμφωνίας, είναι δυνατό να καθοριστούν πόροι εντός του προϋπολογισμού μόνο εάν υπάρχουν νομικές βάσεις και μπορούμε να το κάνουμε αυτό εάν η Επιροπή έχει πραγματική πρόθεση να προπαρασκευάσει προγράμματα που να μπορούν να ορίζουν νομικές βάσεις.
<P>
Μια νομοθετική πρωτοβουλία που είχε επιτυχία, την οποία πρότεινε η Επιτροπή και επί της οποίας απεφάνθη το Ευρωπαϊκό Κοινοβούλιο, προέβλεπε ένα πρόγραμμα για τον κόσμο της κοινωνικής οικονομίας. Πιστεύω ότι είναι ευκαιρία, ακόμη και μετά τη σημερινή συζήτηση και έκθεση, να αναλάβει η Επιτροπή το πρόγραμμα αυτό και να αποτελέσει, το προσεχές έτος, συγκεκριμένη ενίσχυση, διάδοση καλής πρακτικής και να διασφαλιστεί ότι ο τομέας θα μπρέσει να συμβάλει κατά τρόπο - ποσοτικά και ποιοτικά - που να αντιμετωπίζει αποτελεσματικά το πρόβλημα της γυναικείας απασχόλησης.
<P>
(Χειροκροτήματα)

<SPEAKER ID=50 NAME="Πρόεδρος">
Η συζήτηση διακόπτεται μέχρι τις 18.00.

<SPEAKER ID=51 LANGUAGE="ES" NAME="Dόhrkop Dόhrkop">
Κύριε Πρόεδρε, συνάδελφοι, σας ευχαριστώ που μου παραχωρείτε το λόγο για μια παρέμβαση επί προσωπικού.
<P>
Η οργάνωση ΕΤΑ μόλις ανακοίνωσε, συγκεκριμένα εχθές το βράδυ, ότι κηρύσσει μια απροσδιόριστου χρόνου και δίχως όρους ανακωχή.
<P>
Θα ήθελα να δηλώσω ότι αποδέχομαι αυτή την ανακοίνωση με επιφυλάξεις, ελπίζοντας πως είναι ειλικρινής, αλλά πάνω απ' όλα την αποδέχομαι με αίσθημα ικανοποίησης, επειδή γεννά μια σπίθα ελπίδας ότι επιτέλους θα επιτευχθεί η ειρήνη στη Χώρα των Βάσκων. Μακάρι να σταθούμε ικανοί, όλοι μαζί και ενωμένοι, να επιτύχουμε αυτή την πολυπόθητη ειρήνη στη Χώρα των Βάσκων.
<P>
(Χειροκροτήματα)

<SPEAKER ID=52 LANGUAGE="ES" NAME="Areitio Toledo">
Κύριε Πρόεδρε, και εγώ θα ήθελα να μιλήσω γι' αυτό το θέμα. Όπως ανέφερε η κ. Dόhrkop Dόhrkop, η τρομοκρατική ομάδα ΕΤΑ κήρυξε χθες μια ανακωχή. Θα πρέπει να υποδεχθούμε αυτή την ανακοίνωση - γιατί όχι; - με ικανοποίηση αλλά επίσης με επιφύλαξη. Δεν είναι η πρώτη φορά που η εν λόγω τρομοκρατική ομάδα κηρύσσει μια ανακωχή, και προφανώς θα πρέπει να αναζητήσουμε αν η συγκεκριμένη ανακοίνωση έχει καμιά σχέση με τις επικείμενες εκλογές στη Χώρα των Βάσκων.
<P>
Εν πάση περιπτώσει, πρόκειται για ένα ελπιδοφόρο συμβάν. Διατηρούμε την πίστη και την ελπίδα πως ο κύκλος της βίας θα εκλείψει οριστικά και, έτσι ή αλλιώς, θεωρούμε ότι το βήμα αυτό είναι το αποτέλεσμα του πνεύματος διαλόγου και ομόνοιας που ενέπνευσε και καθοδήγησε εκείνους που επινόησαν και συνέταξαν το ισπανικό Σύνταγμα.

<SPEAKER ID=53 LANGUAGE="ES" NAME="Puerta">
Κύριε Πρόεδρε, είναι αναγκαίο να ακουστούν πολλές φωνές από την Ισπανία, που θα σας μεταφέρουν όλες την ελπίδα για έναρξη μιας ειρηνευτικής διαδικασίας. Επίσης θα πρέπει να είμαστε επιφυλακτικοί, διατηρώντας ωστόσο την εμπιστοσύνη μας στις δημοκρατικές αξίες που καλλιεργούμε στην Ισπανία από τη στιγμή της αποκατάστασης της δημοκρατίας. Πολύ συχνά έχουμε προσέλθει εδώ για να καταδικάσουμε τρομακτικά εγκλήματα, δολοφονίες που διεπράχθησαν αδιακρίτως ή στρέφονταν κατά εκπροσώπων του λαού. Και η συγκεκριμένη είδηση μάς γεμίζει με ελπίδες, παρ' ότι διατηρούμε επιφυλάξεις.
<P>
Πιστεύω ότι τοποθετούμαι εξ ονόματός μου και εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς / Αριστεράς των Πρασίνων των Βορείων Χωρών.

<SPEAKER ID=54 LANGUAGE="ES" NAME="Imaz San Miguel">
Κύριε Πρόεδρε, εμείς οι Βάσκοι, ο βασκικός λαός, επί σειρά ετών υποστήκαμε μια βίαιη σύγκρουση η οποία μάστιζε την κοινωνία μας. Εχθές το βράδυ, με ικανοποίηση υποδεχθήκαμε την είδηση ότι η οργάνωση ΕΤΑ κήρυξε μια μονομερή, απροσδιόριστου χρόνου και δίχως όρους ανακωχή. Για πρώτη φορά η ΕΤΑ κηρύσσει μια τέτοιου είδους ανακωχή. Εκφράζω την ελπίδα ότι το σύνολο των πολιτικών δυνάμεων - και επί τη ευκαιρία απευθύνω επίσης έκκληση για συνεργασία στις ευρωπαϊκές πολιτικές δυνάμεις και στην ευρωπαϊκή κοινωνία - θα σταθούμε στο ύψος των περιστάσεων και θα μπορέσουμε να επιτύχουμε θετικά βήματα σε μια ειρηνευτική διαδικασία που θα προωθηθεί μέσω του διαλόγου, και η οποία θα ανταποκρίνεται στις ελπίδες και στις προσδοκίες για ειρήνη της συντριπτικής πλειοψηφίας των Βάσκων.

<SPEAKER ID=55 NAME="Πρόεδρος">
Νομίζω ότι όλοι μας είμαστε έτοιμοι να συμμερισθούμε τις ελπίδες των ισπανών συναδέλφων.

<CHAPTER ID=5>
Ψηφοφορίες
<SPEAKER ID=56 NAME="Harrison">
Στην παράγραφο 1δ επιθυμώ να αλλάξω τις "45 ημερολογιακές ημέρες» με "60 ημερολογιακές ημέρες».

<SPEAKER ID=57 NAME="Πρόεδρος">
Μπορώ να δεχθώ την προφορική τροπολογία του εισηγητή;
<P>
Διαπιστώνω ότι δεν υπάρχει αντίρρηση. Επομένως, θα την θέσω σε ψηφοφορία.
<P>
Τροπολογία 33

<SPEAKER ID=58 NAME="Harrison">
Επιτρέψτε μου να εξηγήσω απλώς ότι αυτό που κάνω εδώ είναι ότι δέχομαι στο σύνολό της την τροπολογία αριθ. 33. Αυτό θα αντικαταστήσει την παράγραφο μέχρι το σημείο "μέγιστη χρονική περίοδο πληρωμής» στην τροπολογία μου υπ' αριθ. 26. Στη συνέχεια, το υπόλοιπο της τροπολογίας 26 θα παραμείνει ως έχει.
<P>
(Το Σώμα εγκρίνει το σχέδιο νομοθετικού ψηφίσματος)

<SPEAKER ID=59 LANGUAGE="FR" NAME="Weber">
Κύριε Πρόεδρε, σύμφωνα με τις σημειώσεις της συνεδρίασης που διαθέτουμε, σε περίπτωση έγκρισης της τροπολογίας αριθ. 14, οι τροπολογίες αριθ. 4 και 18 καταπίπτουν.
<P>
Θα ήθελα να σας ενημερώσω ότι, στην πραγματικότητα, η έγκριση της τροπολογίας αριθ. 14 δεν ακυρώνει την τροπολογία αριθ. 4. Μπορεί κάλλιστα να ψηφιστεί ως προσθήκη και θα σας παρακαλούσα να τη θέσετε σε ψηφοφορία έτσι.

<SPEAKER ID=60 NAME="Πρόεδρος">
Με προβληματίζετε, κ. Weber, γιατί οι υπηρεσίες του Κοινοβουλίου με πληροφορούν ότι το περιεχόμενο έχει θεωρηθεί μη συμβατό.

<SPEAKER ID=61 LANGUAGE="DE" NAME="Roth-Behrendt">
Κύριε Πρόεδρε, συμμερίζομαι την εκτίμησή σας, γιατί και οι δύο τροπολογίες αναφέρονται στην ίδια παράγραφο του ψηφίσματος και αν γίνει δεκτή η τροπολογία 14 της Ομάδας μου, καταπίπτει η τροπολογία 4 της Ομάδας της Ευρωπαϊκής Ριζοσπαστικής Συμμαχίας, εκτός εάν η Ομάδα μου περιλάβει την τροπολογία 4 ως προσθήκη, πράγμα που δεν πρόκειται να κάνουμε.

<SPEAKER ID=62 LANGUAGE="FR" NAME="Weber">
Κύριε Πρόεδρε, σε αντίθεση με ό, τι είπε η κ. Roth, η τροπολογία μας αναφέρεται πράγματι στη διατήρηση της βιοποικιλότητας, κάτι το οποίο δεν συμβαίνει με την τροπολογία της Ομάδας της. Επιμένω, συνεπώς, η τροπολογία μας να τεθεί σε ψηφοφορία ως προσθήκη.

<SPEAKER ID=63 LANGUAGE="DE" NAME="Breyer">
Συμφωνώ κι εγώ με την εκτίμησή σας. Όλοι όσοι υπέβαλαν τροπολογίες - οι Ομάδες της Ευρωπαϊκής Ριζοσπαστικής Συμμαχίας, του Ευρωπαϊκού Σοσιαλιστικού Κόμματος και των Πρασίνων στο Ευρωπαϊκό Κοινοβούλιο - πρέπει να έχουν δυνατότητα έκφρασης, παρακαλώ να επιδείξετε λίγη δικαιοσύνη. Συμφωνώ μαζί σας ότι οι τροπολογίες δεν είναι ταυτόσημες, γιατί είμαστε οι μόνοι που με την δική μας επιδιώκουμε να καταγραφεί καθαρά πόσο emission trading θα γίνει και πόσο θα διεξαχθεί με ίδια μέτρα. Γι' αυτό αρνούμαι απολύτως ότι με την αποδοχή της τροπολογίας 14 καταπίπτουν οι άλλες δύο, συνεπώς και η δική μας τροπολογία 18.
<P>
Τροπολογία 18

<SPEAKER ID=64 LANGUAGE="DE" NAME="Breyer">
Κύριε Πρόεδρε, συνεπώς δεν χρειάζεται εδώ να καθιερώσουμε ώρα ανάγνωσης. Με την τροπολογία των σοσιαλιστών, συζητήσαμε αν πρέπει να γίνει περιορισμός στην ποσότητα. Στην τροπολογία μας αριθ. 18 αναφέρεται ακριβώς πώς πρέπει να είναι αυτός ο περιορισμός της ποσότητας. Αν είχαμε διεξαγάγει σωστά την ψηφοφορία, η τροπολογία μας θα είχε παρουσιαστεί πρώτα και τότε η σειρά θα ήταν σωστή. Επιμένω ρητά να τεθεί η τροπολογία 18 σε ψηφοφορία, και τότε όποιος ξέρει να διαβάζει, θα διαπιστώσει ότι υπάρχουν εδώ διαφορές.

<SPEAKER ID=65 NAME="Πρόεδρος">
Κυρία Breyer, σέβομαι την άποψή σας, αλλά υπάρχουν κι'άλλες απόψεις, κι'άλλες εκτιμήσεις σ'αυτήν την αίθουσα. Δεν είχα κανένα πρόβλημα να θέσω την τροπολογία σας σε ψηφοφορία, αλλά αυτό δεν ήταν σωστό κατά την εκτίμησή μας.
<P>
(Το Σώμα εγκρίνει την πρόταση ψηφίσματος)

<SPEAKER ID=66 LANGUAGE="FR" NAME="Sainjon">
Κύριε Πρόεδρε, σας ευχαριστώ που μου δώσατε τον λόγο, γιατί διαπιστώνω ότι ήσαστε λίγο γρήγορος κατά την ψηφοφορία επί της προτάσεως της Ομάδας της Ευρωπαϊκής Ριζοσπαστικής Συμμαχίας. Εξεπλάγην λίγο γιατί, ενίοτε, δεν βιάζεστε. Αυτά είχα να πω.

<SPEAKER ID=67 NAME="Πρόεδρος">
Κύριε Sainjon, έχετε δίκιο. Είναι αλήθεια, ήμουν γρήγορος, αλλά έχουμε μία μεγάλη σειρά ψηφοφοριών. Δεν θα ήθελα να κρατήσω τους βουλευτές εδώ μέχρι τις τρεις το απόγευμα. Το αποτέλεσμα ήταν τόσο προφανές που δεν προσφερόταν για ερμηνείες.
<P>
(Το Σώμα εγκρίνει την πρόταση ψηφίσματος) Κοινή πρόταση ψηφίσματος σχετικά με τις πολιτικές εξελίξεις στην Ρωσία
<P>
(Το Σώμα εγκρίνει την πρόταση ψηφίσματος)
<SPEAKER ID=68 LANGUAGE="EN" NAME="Titley">
Κύριε Πρόεδρε, θα ήθελα να υποβάλω μία προφορική τροπολογία που αφορά το τελευταίο σκέλος της εν λόγω τροπολογίας - και το πνεύμα αυτής - η οποία αναφέρει: "...υπογραμμίζει τη σπουδαιότητα της κατάπαυσης του πυρός που ανακοίνωσε το ΡΚΚ στις 28 Αυγούστου του 1998 και ζητεί από τις τουρκικές αρχές να αδράξουν την ευκαιρία αυτή για να επιληφθούν της επίλυσης του κουρδικού ζητήματος κατά τρόπο ειρηνικό και πολιτικό με διαπραγματεύσεις». Θα θέλαμε να εγκριθεί η προφορική τροπολογία και μετά να προστεθεί στην παράγραφο 16, που αφορά το κουρδικό ζήτημα.
<P>
Θα πρέπει να προσθέσω ότι υπάρχει ένα άρθρο στον γερμανικό Τύπο το οποίο αναφέρει ότι η κατάπαυση του πυρός από το ΡΚΚ έχει λήξει. Είμαι σίγουρος ότι το άρθρο είναι εσφαλμένο. Η κατάπαυση του πυρός ισχύει ακόμη. Επομένως οι λέξεις: "... υπογραμμίζει τη σπουδαιότητα της κατάπαυσης του πυρός που ανακοίνωσε το ΡΚΚ στις 28 Αυγούστου του 1998 και ζητεί από τις τουρκικές αρχές να αδράξουν την ευκαιρία για να επιληφθούν της επίλυσης του Κουρδικου ζητήματος κατά τρόπο ειρηνικό και πολιτικό με διαπραγματεύσεις» πρόκειται να τοποθετηθούν στο τέλος της παραγράφου 16.
<P>
Κατανοώ ότι η εν λόγω τροπολογία έχει την έγκριση του κ. McMillan-Scott.

<SPEAKER ID=69 NAME="Πρόεδρος">
Κυρίες και κύριοι συνάδελφοι, ο κ. McMillan-Scott με ειδοποίησε το πρωί ότι δεν θα μπορούσε, λόγω άλλων πολιτικών υποχρεώσεων, να είναι παρών στην ψηφοφορία το μεσημέρι. 'Εχει παρακαλέσει τον κ. Schwaiger να τον αναπληρώσει και ο κ. Schwaiger, νομίζω, μπορεί να εκφράσει την γνώμη που δεν είναι σε θέση να εκφράσει, λόγω απουσίας του, ο κ. McMillan-Scott, επί της τροπολογίας την οποία καταθέτει τώρα ο κ. Titley. Εάν δεν υπάρχει αντίρρηση από το Σώμα, θα την θέσω σε ψηφοφορία.

<SPEAKER ID=70 LANGUAGE="DE" NAME="Schwaiger">
Κύριε Πρόεδρε, θα ήθελα να επισημάνω ότι όλα τα μέσα ενημέρωσης ανέφεραν ότι η κατάπαυση του πυρός του PKK έληξε και ότι τώρα είναι πολύ δύσκολο να ψηφίσει κανείς αυτήν την τροπολογία, που ουσιαστικά εκφράζει μια καλή πρόθεση. Αν όμως είναι δυνατή μια προφορική τροπολογία, τότε θα πρότεινα να υπογραμμιστεί η αναγκαιότητα της κατάπαυσης του πυρός και το υπόλοιπο να μείνει ως έχει, χωρίς αναφορά στο PKK. Θα μπορούσαμε να την ψηφίσουμε υπό τις εξής συνθήκες: αναγκαιότητα της κατάπαυσης του πυρός και μία πολιτική, ειρηνική λύση.

<SPEAKER ID=71 NAME="Πρόεδρος">
Κύριε Schwaiger, πάντοτε σε αυτά τα λεπτότατα πολιτικά θέματα έχουμε και λεπτότατες διακρίσεις, όπως αυτή που κάνατε τώρα. Διότι τροποποιείτε την προφορική τροπολογία. Φοβάμαι μήπως δημιουργηθεί κάποια σύγχυση.

<SPEAKER ID=72 LANGUAGE="EN" NAME="Titley">
Κύριε Πρόεδρε, αν το Ευρωπαϊκό Λαϊκό Κόμμα ψηφίσει "υπέρ» επί αυτής της βάσης, τότε θα την αποδεχθώ.

<SPEAKER ID=73 NAME="Πρόεδρος">
Υπάρχει αντίρρηση να θέσω την τροπολογία του κ. Titley, όπως τροποποιήθηκε, σε ψηφοφορία;
<P>
Δεν υπάρχει. Την θέτω σε ψηφοφορία.

<SPEAKER ID=74 LANGUAGE="DE" NAME="Schwaiger">
Κύριε Πρόεδρε, έχω την εντύπωση ότι η τροπολογία του κ. Titley στοχεύει στο να αφαιρεθεί το πρώτο μέρος της τροπολογίας 25 και να τεθεί σε ψηφοφορία μόνο το δεύτερο μέρος, που διατύπωσε εκείνος και το τροποποίησε σύμφωνα με τη διατύπωσή μου, όχι όμως και το πρώτο μέρος, το οποίο αποσύρθηκε, εκτός εάν η Ομάδα των Πρασίνων θέλει να κρατήσει το πρώτο μέρος. Τότε θα έπρεπε να αυτό τεθεί σε ψηφοφορία.

<SPEAKER ID=75 NAME="Πρόεδρος">
Κύριε Schwaiger, νομίζω ότι ίσως υπάρχει μία σύγχυση: το πρώτο μέρος δεν έχει καλυφθεί από την τροπολογία Titley.

<SPEAKER ID=76 LANGUAGE="EN" NAME="Titley">
Κύριε Πρόεδρε, η τροπολογία μου, που τώρα έχει γίνει αποδεκτή, επρόκειτο να προστεθεί στην παράγραφο 16. Πρέπει ακόμα να ψηφίσουμε για την παράγραφο 17.
<P>
(Το Σώμα εγκρίνει την πρόταση ψηφίσματος)

<SPEAKER ID=77 NAME="Bonde και Sandbζk">
Η πρόταση της Επιτροπής έχει το σωστό στόχο να εντάξει τα θέματα φύλου στη συνεργασία για την ανάπτυξη ως σημαντικό και σταθερό παράγοντα. Μια συνειδητή εστίαση της προσοχής στα θέματα φύλου - και θα έπρεπε κανονικά να μιλάμε για μια «θετική» ειδική μεταχείριση των γυναικών - αποτελεί απαραίτητη προϋπόθεση για την αποτελεσματική και αειφόρο ανάπτυξη στις αναπτυσσόμενες χώρες. Η βοήθεια οργανώνεται πολύ απλά σε λάθος βάσεις και δεν ωφελεί εκεί που πρέπει αν δεν ληφθούν υπόψη και οι γυναίκες στη συνεργασία για την ανάπτυξη. Η στρατηγική πρέπει να είναι σταθερή και να συμπεριλαμβάνει και την πτυχή της οριζόντιας ενσωμάτωσης (mainstreaming) σε όλα τα μέτρα. Ειδάλλως ενέχει ο κίνδυνος οι προσπάθειες να καταλήξουν ανοργάνωτες ενέργειες στα τυφλά, χωρίς καμία σχέση με τη δράση που έχουμε κατά νου.
<P>
Η κυρία Junker αξίζει συγχαρητήρια για την έκθεσή της, που σε μια σειρά τομείς ενισχύεται η κοινή θέση. Φερ' ειπείν οι τροπολογίες 15 και 16, που με την ανάθεση συμβάσεων θα ευνοήσουν θετικά τις αναπτυσσόμενες χώρες. Μολαταύτα στις τροπολογίες που αφορούν τη διαδικασία επιτροπής και το χρονικό πλαίσιο είμαστε αναγκασμένοι να αντιταχθούμε. Όσον αφορά τη διαδικασία επιτροπής η κ. Junker επιθυμεί, όπως και η Επιτροπή, μια συμβουλευτική επιτροπή. Μεταξύ δύο κακών προτιμούμε τη χρήση μιας διαχειριστικής επιτροπής, όπως πρότεινε το Συμβούλιο. Καταψηφίζουμε επίσης τις τροπολογίες 6 και 11, που αφορούν το χρονικό πλαίσιο. Παρόλο που κανονικά δεν στηρίζουμε τα χρονικά πλαίσια, είναι αναγκαίο στην προκειμένη περίπτωση να ασκηθεί πίεση στην Επιτροπή με αυτό τον τρόπο. Υπό τις συγκεκριμένες συνθήκες στηρίζουμε το χρηματοδοτικό πλαίσιο αναφοράς, διότι δεν πρέπει να έχει τη δυνατότητα η Επιτροπή να ζητήσει περισσότερα χρήματα για να προσλάβει συμβούλους κ.ο.κ. Η ένταξη των θεμάτων φύλου πρέπει να γίνει ως φυσικό κομμάτι μιας αποτελεσματικής και συνετής αναπτυξιακής πολιτικής.
<P>
Επιπροσθέτως θα θέλαμε να τονίσουμε και να εξάρουμε την πρωτοβουλία της κοινής θέσης, η οποία δίνει στην Επιτροπή τη δυνατότητα να συγκαλεί συναντήσεις με αντιπροσώπους από τα κράτη μέλη και τις χώρες δέκτες, με στόχο να αυξηθεί η εγρήγορση πάνω στα θέματα φύλου σε νέους τομείς, στα πλαίσια της συνεργασίας για την ανάπτυξη.
<P>
Έκθεση Harrison (A4-0303/98)
<SPEAKER ID=78 LANGUAGE="EN" NAME="Oddy">
Κύριε Πρόεδρε, θα ήθελα να συγχαρώ τον κ. Harrison για την εξαίρετη, ρεαλιστική έκθεσή του σχετικά με την καθυστέρηση πληρωμών. Πρόκειται για ένα σημαντικό θέμα, που αποφέρει πρακτικά οφέλη στις μικρομεσαίες επιχειρήσεις. Η καθυστέρηση πληρωμών μπορεί να σακατέψει εταιρείες λόγω της κατάστασης της ταμειακής τους ροής. Μία στις τέσσερις πτωχεύσεις προκαλείται από προβλήματα στις ταμειακές ροές. Κυρίως στο Ηνωμένο Βασίλειο, οι βρετανικές τράπεζες δεν αντιμετωπίζουν με ιδιαίτερα καλό μάτι τις μικρομεσαίες επιχειρήσεις.
<P>
Χαιρετίζω την εν λόγω έκθεση ως μία θετική βελτίωση.

<SPEAKER ID=79 NAME="Hager">
Ψήφισα υπέρ πολλών τροπολογιών και κατά την τελική ψηφοφορία υπέρ της έκθεσης Harrison, επειδή είμαι της γνώμης ότι βελτιώνει ουσιαστκά την πρόταση της Επιτροπής.
<P>
Αυτό όμως δεν αλλάζει σε τίποτα την άποψή μου, σύμφωνα με την οποία δεν εγκρίνω την πρόταση της Επιτροπής επειδή περιέχει διατάξεις που ξεπερνούν σαφώς τον ουσιαστικό στόχο ή για τις οποίες ο Ευρωπαίος νομοθέτης δεν έχει αρμοδιότητα. Μολονότι η σχετική τροπολογία μου για το νομοθετικό ψήφισμα δεν έτυχε πλειοψηφίας, θεωρώ ότι η στάση μου δικαιώνεται αν μη τι άλλο από τα αντίστοιχα έγγραφα παρέμβασης. Αντικειμενικά, οι μαζικές επεμβάσεις στο εθνικό αστικό δίκαιο και στην αστική δικονομία δεν δικαιολογούνται από την πρωτοβουλία για την καταπολέμηση της καθυστέρησης των πληρωμών, η οποία κατ' αρχήν πρέπει να επικροτηθεί.

<SPEAKER ID=80 NAME="Titley">
Χαίρομαι που ενεργούμε σήμερα προκειμένου να επανορθώσουμε το πολυδάπανο σκάνδαλο της καθυστέρησης πληρωμών που αντιμετωπίζουν οι επιχειρηματίες των μικρομεσαίων επιχειρήσεων.
<P>
Οι ΜΜΕ είναι η κινητήρια δύναμη της οικονομικής μας ανάπτυξης, καθώς και οι εργοδότες των συμπολιτών μας που εργάζονται στον ιδιωτικό τομέα.
<P>
Ως τέτοιοι δικαιούνται περισσότερο σεβασμό από τις μεγάλες επιχειρήσεις και τον δημόσιο τομέα, στους οποίους παρέχουν υπηρεσίες και αγαθά στα οποία βασιζόμαστε όλοι μας.
<P>
Η σημαντικότερη αναγνώριση του έργου των ΜΜΕ θα ήταν να πληρώνονται εγκαίρως για τη σκληρή τους εργασία. Αυτό ισχύει πάνω από όλα για τις μεγαλύτερες εταιρείες και τους οργανισμούς του δημοσίου τομέα που μπορούν να διευθετήσουν τους λογαριασμούς τους, αλλά πιθανότατα προτιμούν την ιδέα της αναβολής πληρωμών για να κερδίσουν περισσότερο καθαρό τόκο επί των χρημάτων τους στους τραπεζικούς τους λογαριασμούς. Αναμφίβολα τέτοιες κακές πρακτικές ενθαρρύνονται από την αποτυχία των παλαιών κανόνων για απαίτηση έγκαιρης πληρωμής προς τις μικρότερες εταιρείες. Οι μεγάλες επιχειρήσεις έχουν τα μέσα και τους δικηγόρους για να εξαναγκάσουν τις ΜΜΕ να περιμένουν τα χρήματά τους.
<P>
Η θέσπιση μερικών ελάχιστων προτύπων για τις επιτρεπόμενες προθεσμίες καταβολής πληρωμών στις ΜΜΕ και η παροχή δυνατότητας στις υπηρεσίες είσπραξης οφειλών να κάνουν τη δουλειά τους σε όλη την ΕΕ, όπως ζητεί ο συντάκτης της εν λόγω έκθεσης, αποτελούν ένδειξη ότι εμείς ως πολιτικοί είμαστε προετοιμασμένοι να βοηθήσουμε τους "Δαβίδ» του επιχειρηματικού κόσμου να λαμβάνουν δίκαιη μεταχείριση από τους "Γολιάθ».
<P>
Θα μπορούσα να προσθέσω ότι η Ευρωπαϊκή Επιτροπή πρέπει να αποτελέσει ένα καλό παράδειγμα, εξασφαλίζοντας ότι όλοι οι λογαριασμοί της εξοφλούνται εγκαίρως στις ΜΜΕ!

<SPEAKER ID=81 NAME="Trizza">
Οι μικρομεσαίες επιχειρήσεις αντιπροσωπεύουν ένα όλο και μεγαλύτερο ποσοστό του ευρωπαϊκού επιχειρηματικού ιστού, προπαντός στις λιγότερο ανεπτυγμένες ευρωπαϊκές περιφέρειες. Κάθε παρέμβαση ή πρωτοβουλία έχει ως στόχο τη στήριξη των μικρομεσαίων οικονομικών παραγόντων και συνεπώς ευνοεί γενικά την ευρωπαϊκή οικονομική ανάπτυξη και υποδεικνεύει ένα σίγουρο μέσο για την επίτευξη της περιφερειακής οικονομικής συνοχής.
<P>
Υποστηρίζω συνεπώς το ενδιαφέρον που έδειξε η εκτελεστική εξουσία για τις πρωτοβουλίες προώθησης και ανάπτυξης των ευρωπαϊκών κεφαλαιαγορών για τις μικρομεσαίες επιχειρήσεις και είμαι απόλυτα σύμφωνος με τον εισηγητή, κύριο Hendrick, σχετικά με την ανάγκη υλοποίησης επαρκών ενημερωτικών εκστρατειών προς ιδιώτες και επιχειρήσεις προκειμένου να ενισχυθούν μεγαλύτερες επενδύσεις στις ΜΜΕ, χρηματοδοτώντας την επέκταση και την ανάπτυξή τους.
<P>
Επιπλέον, τάσσομαι ευμενώς προς τη θέση του συναδέλφου Scarbonchi σχετικά με την ανάγκη βελτίωσης των ευρωπαϊκών προγραμμάτων και πρωτοβουλιών υπέρ της προώθησης των ΜΜΕ· ιδιαίτερα οι ΜΜΕ που συγκεντρώνονται στις αγροτικές περιφέρειες οφείλουν την επιβίωσή τους και τη δυναμική τους ανάπτυξη στον καλύτερο συντονισμό μεταξύ βιομηχανίας, γεωργίας και τουρισμού.
<P>
Τέλος, συμμερίζομαι το πνεύμα της οδηγίας που εκπόνησε η εκτελεστική εξουσία για τον ορισμό κατάλληλης προθεσμίας κατά την είσπραξη της πληρωμής των αποδείξεων αγοράς: οι δυσλειτουργίες του συστήματος ταμειακής ροής (cash flow) και η κρίση ρευστότητας αντιπροσωπεύουν πράγματι μία από τις συχνότερες αιτίες χρεοκοπίας των ΜΜΕ.
<P>
Έκθεση Secchi (A4-0299/98)
<SPEAKER ID=82 NAME="Andersson, Lφφw και Wibe">
Δεν στηρίζουμε την αποδυνάμωση του αγώνα κατά της φοροδιαφυγής που προκαλείται από το άρθρο 6.2, μέσω της τροπολογίας υπ' αριθ. 4.

<SPEAKER ID=83 NAME="Fourηans">
Ένας ορισμένος αριθμός εμποδίων παρακωλύει πάντα την ενιαία αγορά να λειτουργήσει με βέλτιστο τρόπο. Η άμεση, αλλά και η έμμεση φορολογία είναι ένα από αυτά τα εμπόδια. Είναι προφανές ότι δεν είναι ούτε εφικτό, ούτε ορθό, να εξομοιωθούν τα δεκαπέντε φορολογικά συστήματα των κρατών μελών της Ένωσης. Αντίθετα, θα ήταν καλύτερο να απαλειφθούν οι στρεβλώσεις που βλάπτουν τη λειτουργία της μεγάλης ευρωπαϊκής αγοράς.
<P>
Η Ευρωπαϊκή Επιτροπή υπέβαλε τον Μάρτιο του τρέχοντος έτους μία πρόταση σχετικά με τις πληρωμές των τόκων και των δικαιωμάτων ανάμεσα στις συνδεδεμένες εταιρείες διαφόρων κρατών μελών. Σκοπός του κειμένου είναι να καταργήσει τη διπλή φορολόγηση αυτών των πληρωμών και να αποφύγει έτσι οι διασυνοριακές εταιρείες να επιβαρύνονται λόγω φορολογικών καθεστώτων που εισάγουν διακρίσεις.
<P>
Χαίρομαι για αυτό το κείμενο καθώς και για την έκθεση του κ. Secchi. Η έκθεση προτείνει την επέκταση των διατάξεων της οδηγίας στους φόρους που αφαιρούνται από τις πληρωμές των τόκων και των δικαιωμάτων μεταξύ των μη συνδεδεμένων εταιρειών, στα πλαίσια της ενοποίησης της ενιαίας αγοράς.
<P>
Νομίζω πράγματι ότι είναι σοφό να προτείνω να φορολογούνται αυτές οι πληρωμές στα κράτη μέλη όπου βρίσκονται οι εταιρείες δικαιούχοι των τόκων και των δικαιωμάτων. Αντίθετα, μπορούμε να αναρωτηθούμε αν είναι επιθυμητό να περιπλέξουμε το σύστημα αποδεχόμενοι κάποιες παρεκκλίσεις από αυτήν την αρχή, όπως προτείνει η οδηγία. Μακροπρόθεσμα, θα άρμοζε αυτή η παρέκκλιση να δώσει τη θέση της σε ένα ενιαίο σύστημα φορολόγησης στις χώρες όπου εισπράττονται οι πληρωμές.
<P>
Έκθεση Langen (A4-0084/98)
<SPEAKER ID=84 NAME="Kirsten Jensen, Blak, Sindal και Iversen">
Οι Δανοί σοσιαλδημοκράτες του Ευρωπαϊκού Κοινοβουλίου υπερψήφισαν σήμερα τις εκθέσεις Langen και Miller για ένα κοινό σύστημα φόρου προστιθέμενης αξίας και προϊόντων που υπόκεινται σε ειδικούς φόρους κατανάλωσης αντίστοιχα. Ψηφίσαμε υπέρ διότι επιθυμούμε μια ενιαία αγορά, όπου τα προϊόντα θα μπορούν να μεταφέρονται μεταξύ των κρατών μελών χωρίς εμπορικά κωλύματα. Ένα από τα εμπορικά κωλύματα είναι η διαφορά στα συστήματα ΦΠΑ μεταξύ δύο κρατών μελών.
<P>
Τα διάφορα συστήματα ΦΠΑ δεν έχουν τίποτα να κάνουν με το ΦΠΑ, αλλά αφορούν τον τρόπο που φορολογείται ένα προϊόν όταν διασχίζει τα σύνορα. Όταν υφίστανται διαφορετικά συστήματα ΦΠΑ μεταξύ δύο χωρών, οι επιχειρήσεις διακινδυνεύουν τα προϊόντα τους να φορολογηθούν διπλά ή σε ορισμένες περιπτώσεις να μη φορολογηθούν. Η πρόταση της Επιτροπής στοχεύει να εξασφαλίσει ένα σύστημα ΦΠΑ, όμως η αρμοδιότητα που προτείνει να μεταφερθεί στην Επιτροπή σχεδόν αφήνει τελείως ελεύθερο πεδίο δράσης στην Επιτροπή να καθορίζει φόρους προστιθέμενης αξίας στις μεμονωμένες χώρες, κάτι στο οποίο αντιτιθέμεθα.
<P>
Η Επιτροπή προτείνει να διευρυνθούν οι αρμοδιότητες της Συμβουλευτικής Επιτροπής ΦΠΑ και να μετατραπεί σε κανονιστική επιτροπή, η οποία βάσει των προτάσεων της Επιτροπής, θα παίρνει αποφάσεις με ειδική πλειοψηφία. Η νέα επιτροπή ειδικών φόρων κατανάλωσης θέτει τη συμφωνία Plumb-Delors εκτός ισχύος, κι όχι μόνο αυτό αλλά και το Κοινοβούλιο δεν θα έχει πλέον δικαίωμα να ενημερώνεται επί του έργου της επιτροπής, με συνέπεια το Κοινοβούλιο να απολέσει μέρος της επιρροής του.
<P>
Δεδομένου ότι η εναρμόνιση, λόγου χάρη, των φόρων προστιθέμενης αξίας θα έχει ευρύτατες επιπτώσεις στα κράτη μέλη, πρέπει να γίνει μέσω της συνεργασίας των κρατών μελών. Ως εκ τούτου είναι σημαντικό να καθοριστεί ότι οι τομείς που αφορούν πολιτικά ευαίσθητα θέματα, όπως για παράδειγμα η εναρμόνιση των φόρων προστιθέμενης αξίας, δεν θα αποτελούν αντικείμενο της Επιτροπής, αλλά του Συμβουλίου κατόπιν προτάσεων της Επιτροπής. Κατ' αυτόν τον τρόπο εξασφαλίζεται η διατήρηση της αρχής της επικουρικότητας σε σχέση με τον τομέα φορολογίας. Γι' αυτό οι Δανοί σοσιαλδημοκράτες διαχωρίζουν σαφώς τη θέση τους από την άποψη περί διεύρυνσης των αρμοδιοτήτων της Επιτροπής στον τομέα φορολογίας και φορολογικής πολιτικής.
<P>
Έκθεση Miller (A4-0064/98)
<SPEAKER ID=85 NAME="de Rose">
Ας υπενθυμίσουμε καταρχάς ότι η πρόταση οδηγίας του Συμβουλίου αφορά την τροποποίηση της οδηγίας 92/12/ΕΟΚ και στοχεύει στην ενίσχυση των εξουσιών της Επιτροπής σε θέματα ρύθμισης του ειδικού φόρου κατανάλωσης.
<P>
Υπό αυτή την έννοια, αν και αντιτασσόμαστε σε αυτήν την ενίσχυση των εξουσιών της Επιτροπής, το αντίβαρο που ανατέθηκε στην επιτροπή ειδικού φόρου κατανάλωσης, αρμόδια με ρυθμιστικό και συμβουλευτικό τρόπο, μας φαίνεται απαραίτητο.
<P>
Παρατηρούμε, πράγματι, ότι πρέπει να βελτιώσουμε την εφαρμογή των διοικητικών διαδικασιών μεταξύ των κρατών μελών, έτσι ώστε να διευκολύνουμε και να αναπτύξουμε τις ενδοκοινοτικές ανταλλαγές των προϊόντων που υπόκεινται σε ειδικό φόρο κατανάλωσης.
<P>
Τη σήμερον ημέρα, το εμπόριο τέτοιου είδους προϊόντων, με την ευρεία έννοια του όρου, παραμένει πηγή απάτης και κάθε είδους λαθρεμπορίου, φτάνοντας μάλιστα μέχρι και στη "θεσμοποίηση» αυτών των πρακτικών σε ορισμένες χώρες.
<P>
Φαίνεται λοιπόν απαραίτητο να καταρτιστεί μία μορφή μοναδικότητας των πρακτικών, έτσι ώστε να εφαρμοστεί μία ισότητα μεταξύ των κρατών και να προωθηθούν οι ανταλλαγές τέτοιων προϊόντων.
<P>
Αυτό μπορεί να καταστεί δυνατό με αυτήν την οδηγία, που από τη μια λαμβάνει σχετικά υπόψη της τη φορολογική αυτονομία των κρατών μελών και από την άλλη δίνει μία ορισμένη λειτουργία στην επιτροπή.
<P>
Ως προς τούτο, χαιρόμαστε από τη μια, που η επιτροπή ειδικού φόρου κατανάλωσης αποτελείται από εκπροσώπους των κρατών μελών και, από την άλλη, που οι αποφάσεις της με ειδική πλειοψηφία δεν λαμβάνουν υπόψη την ψήφο του εκπροσώπου της Επιτροπής ως προέδρου της εν λόγω επιτροπής.
<P>
Καταλήγοντας, θα ήθελα να πω ότι διατηρούμε επιφυλάξεις σχετικά με το τι μπορεί να οδηγήσει σε μία γενικευμένη εναρμόνιση των συντελεστών του ειδικού φόρου κατανάλωσης, γιατί αυτό που νομίζουμε ότι είναι σημαντικό παραμένει η χρήση που γίνεται αυτού του φόρου, πέρα από τους συντελεστές του.

<SPEAKER ID=86 NAME="Souchet">
Όταν καθιερώθηκε η ενιαία αγορά, καταρτίστηκαν τέσσερις οδηγίες για να επιτρέψουν την εφαρμογή αυτής της ειδικής φορολόγησης των οινοπνευματωδών, του καπνού, των πετρελαιοειδών και του χρυσού, στα πλαίσια της ελεύθερης διακίνησης των εμπορευμάτων. Αυτές οι οδηγίες αφορούν τον συντελεστή του ειδικού φόρου κατανάλωσης, τη διάρθρωση των κατηγοριών των προϊόντων που υπόκεινται στον ειδικό φόρο και την κυκλοφορία τους.
<P>
Το 1992, συγκροτήθηκε μία ειδική επιτροπή που ονομάστηκε "επιτροπή ειδικού φόρου κατανάλωσης». Η επιτροπή αυτή, που απαρτίζεται από εμπειρογνώμονες των κρατών μελών, έχει μόνο συμβουλευτικές αρμοδιότητες. Πολλές φορές, κλήθηκε να διευθετήσει επείγοντα προβλήματα που ήταν αδύνατο να επιλύσει στα πλαίσια των ισχυουσών διατάξεων.
<P>
Όσον αφορά, όμως, την "επιτροπή ειδικού φόρου κατανάλωσης», τίθεται νομικό πρόβλημα των συμβουλευτικών αρμοδιοτήτων της, κυρίως επειδή οι γνωμοδοτήσεις της δεν υποχρεώνουν την Επιτροπή να προτείνει βελτιώσεις στο μηχανισμό που αναφέρεται τόσο στη διάρθρωση της φορολόγησης, όσο και στην κυκλοφορία των προϊόντων. Έτσι, ακόμη κι αν ένα κράτος μέλος συμμορφωθεί στις κατευθύνσεις που εγκρίνονται από την επιτροπή, αυτές μπορούν να αμφισβητηθούν στα δικαστήρια, συμπεριλαμβανομένου του Δικαστηρίου των Ευρωπαϊκών Κοινοτήτων. Επιπλέον, τα νέα κράτη μέλη δεν θα υποχρεούνταν να αποδεχθούν αυτές τις κατευθύνσεις μετά τη διεύρυνση.
<P>
Όλοι μας γνωρίζουμε ότι τα προϊόντα που υπόκεινται σε ειδικό φόρο κατανάλωσης, και συγκεκριμένα ο καπνός, τα κρασιά και τα οινοπνευματώδη, ήταν πάντα αντικείμενο παράνομων ενεργειών. Όσο οι διαδικασίες δεν εναρμονίζονται μεταξύ των κρατών μελών, η πιθανότητα απάτης και λαθρεμπορίου υπάρχει. Είναι, λοιπόν, απαραίτητο η Επιτροπή να εισάγει έναν νέο ηλεκτρονικό έλεγχο της ενδοκοινοτικής κυκλοφορίας των αγαθών που υπόκεινται στον ειδικό φόρο, μαζί με το μηχανοργανωμένο σύστημα σχετικά με την κοινοτική διαμετακόμιση. Παράλληλα, αυτή η νέα διαδικασία θα επιτρέψει αναμφίβολα να περιοριστεί η απάτη ως προς τον ΦΠΑ στις διασυνοριακές περιοχές: είναι, λοιπόν, τελείως περιττό να προβλέψουμε, για να επιτύχουμε, την εναρμόνιση των συντελεστών του ΦΠΑ, αντίθετα με τις προτάσεις της έκθεσης Castagnθde.
<P>
Τέλος, θέλω να υπενθυμίσω εδώ μία σημαντική δυσλειτουργία του μηχανισμού της Επιτροπής σχετικά με την κυκλοφορία των προϊόντων που υπόκεινται σε ειδικό φόρο κατανάλωσης. Είναι φυσιολογικό ένας αμπελουργός να είναι υποχρεωμένος, για να πουλήσει το κρασί του σε έναν συγκεκριμένο καταναλωτή στη Γερμανία, να μεταφέρει το προϊόν του από έναν "εγκεκριμένο» φορέα λειτουργίας που θα εισπράξει μία σημαντική παροχή υπηρεσιών και αυτό, για να μπορέσει να εισπράξει ειδικό φόρο κατανάλωσης μηδενικής αξίας; Αυτή είναι μία εντελώς τραγελαφική κατάσταση και επιπλέον μία πραγματική τροχοπέδη για την εσωτερική αγορά της Ευρωπαϊκής Ένωσης.
<P>
Ένα άλλο παράδειγμα που δείχνει ότι η Επιτροπή είναι πολύ μακριά από τις οικονομικές πραγματικότητες: ένας συγκεκριμένος πελάτης ενός κράτους μέλους μπορεί να πάει να αγοράσει μέχρι 90 λίτρα κρασί στην ιδιοκτησία του αμπελουργού (αν είναι τέσσερα άτομα στο αυτοκίνητο, θα μπορέσουν να μεταφέρουν μέχρι 360 λίτρα κρασί) χωρίς να υποχρεούται να πληρώσει ειδικό φόρο κατανάλωσης ενώ ο αμπελουργός δεν θα μπορεί να πάει να του παραδώσει ούτε ένα λίτρο κρασί χωρίς προηγουμένως να είναι υποχρεωμένος να διαμετακομίσει το εμπόρευμά του από έναν "εγκεκριμένο» φορέα λειτουργίας.
<P>
Στην πραγματικότητα, η Επιτροπή συμπεριφέρεται ακόμη μία φορά ως κανονιστικό όργανο προς όφελος των μεγάλων επιχειρήσεων και, φυσικά, εις βάρος των μικρών οικονομικών παραγόντων. Όλοι μας εδώ γνωρίζουμε ότι οι μοναδικές επιχειρήσεις που δημιουργούν θέσεις εργασίας είναι οι μικρομεσαίες, αλλά η Επιτροπή πλήττει την ανάπτυξή τους και, συνεπώς, υποσκάπτει τη δημιουργία και την ανάπτυξη των θέσεων εργασίας.
<P>
Καταλήγοντας, ζητούμε από την Επιτροπή να εντάξει στην πρότασή της προς στο Συμβούλιο τις συστάσεις της "επιτροπής ειδικού φόρου κατανάλωσης» για να αποφύγει τις διοικητικές δυσλειτουργίες των διαδικασιών που επιβάλλει στο σύνολο των οικονομικών παραγόντων της Ευρωπαϊκής Ένωσης.
<P>
επί του ψηφίσματος για τις κλιματικές αλλαγές (Β4-0802/98)
<SPEAKER ID=87 LANGUAGE="FR" NAME="Martinez">
Κύριε Πρόεδρε, το έτος 1000 κυριαρχούσε ο φόβος των κομητών. Τώρα υπάρχει ο φόβος της τρύπας του όζοντος και του φαινομένου του θερμοκηπίου. Κατά βάθος ο Μακάρθι έβλεπε παντού κομμουνιστές. Εδώ, οι συνάδελφοί μας βλέπουν παντού ρατσιστές και φασίστες.
<P>
Ναι λοιπόν, η νέα ψυχωτική νεύρωση βλέπει παντού διοξείδιο του άνθρακα και αέρια θερμοκηπίου. Ένα φαινόμενο στο πλαίσιο του οποίου το μεθάνιο και το διοξείδιο του άνθρακα θα υπερθερμάνουν δήθεν τον πλανήτη και θα λιώσουν τους πόλους, τους παγετώνες... Η στάθμης της θάλασσας θα ανέβει και θα πνιγούμε όλοι, εκτός φυσικά από τους συναδέλφους μας τους κεντρώους που ξέρουν να κολυμπούν.
<P>
Αφού έγινε αυτή η διαπίστωση, θα μπορούσαμε να σκεφτούμε ότι οι συμβάσεις του Μπουένος Αιρες και του Κυότο θα ασχολούνταν με τις αιτίες. Για παράδειγμα, απαγόρευση στο Pinatubo να εκπέμπει αέρια, απαγόρευση στα ομοειδή ανθρώπων να αναπνέουν για να μην αποβάλλουν CO2 και φωτισμός της γης 24 ώρες το εικοσιτετράωρο ώστε να μπορέσει να δράσει η λειτουργία της φωτοσύνθεσης.
<P>
Επειδή προφανώς κάτι τέτοιο θα ήταν δύσκολο, βρήκαμε τον τρόπο να ξεφύγουμε: με τη φορολόγηση. Μετά τη φορολόγηση της οικογένειας, των επενδύσεων, του κινηματογράφου, η φορολογία τώρα θα ψυχράνει το κλίμα, θα καθαρίσει την ατμόσφαιρα. Είναι ακόμη πιο ισχυρή και από το Βιάγκρα. Αντί να φορολογήσουμε τους φορολογούμενους, τώρα θα φορολογήσουμε τα αέρια. Κατά βάθος, οι συμβάσεις του Μπουένος Αιρες και του Κυότο αρχίζουν από μία ψύχωση που τελειώνει με μια κωμική ιστορία. Ένα μόνο πράγμα είναι σοβαρό σε αυτήν την ιστορία: σήμερα γνωρίζουμε ότι η ασθένεια της τρελής αγελάδας μεταδίδεται στον άνθρωπο. Απόδειξη, υπάρχουν πράσινοι και οικολόγοι.

<SPEAKER ID=88 NAME="Bloch von Blottnitz">
Ενώ η Επίτροπος της ΕΕ για θέματα περιβάλλοντος Ritt Bjerregaard εκφωνεί γι' άλλη μια φορά μπροστά στο Ευρωπαϊκό Κοινοβούλιο στο Στρασβούργο έναν ωραίο λόγο για τον ρόλο του προδρόμου που έχει η Ευρωπαϊκή Ένωση στα θέματα της προστασίας του κλίματος, τα δύο τρίτα του εδάφους του Μπαγκλαντές έχουν πλημμυρίσει. Οι μοιραίες συνέπειες των κλιματικών καταστροφών έχουν αγγίξει εδώ και καιρό την ανθρωπότητα. Όμως οι προάγγελλοι της κλιματικής καταστροφής δεν αντιμετωπίζονται ούτε στην Επιτροπή ούτε στα συμβούλια υπουργών με την απαραίτητη σοβαρότητα. Κι επίσης το Ευρωπαϊκό Κοινοβούλιο, συγκεκριμένα η Επιτροπή Περιβάλλοντος, Δημόσιας Υγείας και Προστασίας των Καταναλωτών, δεν ανταποκρίνεται με τις δηλώσεις του σχετικά με την προστασία του περιβάλλοντος στις σημερινές απαιτήσεις. Αντίθετα, στο μεταξύ ακόμη και οι δικές του προσεγγίσεις, που κάποτε ήταν αρκετά προοδευτικές, έχουν τόσο πολύ αποδυναμωθεί που δυστυχώς είμαστε αναγκασμένοι να μιλάμε για μεταστροφή της τάσης στον τομέα της πολιτικής για το κλίμα.
<P>
Η επίμονη άρνηση των ΗΠΑ να υπογράψουν το πρωτόκολλο του Κυότο, του οποίου οι στόχοι μείωσης είναι εντελώς ανεπαρκείς, προφανώς ανακίνησε και πάλι το ζήτημα - όμως προς την λάθος κατεύθυνση. Με την πρόφαση της υποτιθέμενης απόκτησης ευελιξίας των πολιτικών οργάνων, τώρα και η Ευρώπη ποντάρει στο διεθνές εμπόριο αδειών εκπομπών - χωρίς βέβαια να έχουν ιδέα για το πώς μπορεί να λειτουργήσει και πώς πρέπει να ελέγχεται κάτι τέτοιο. Οι πρόσφατες σχετικές δημοσιεύσεις της Επιτροπής δεν παρέχουν πληροφορίες.
<P>
Και η Ritt Bjerregaard προφανώς δεν έχει ιδέα για το ποιος θα μπορούσε να οργανώσει, να ελέγξει και τελικά να επιβάλει κυρώσεις σε περίπτωση κατάχρησης στο μελλοντικό παζάρι του βρώμικου αέρα. Οι ισχυρισμοί της ότι τέτοια ευέλικτα μέτρα προστασίας του κλίματος μπορούν να εφαρμοστούν μόνον ως προσθήκη στους εθνικούς στόχους μείωσης δεν πείθουν. Δεν θέλει να πει τίποτα για την προτιμώμενη από την Επιτροπή κατανομή μεταξύ εθνικών και "ευέλικτα» επιτυγχανομένων μειώσεων διοξειδίου του άνθρακα. Πάντως, η σιωπή της μπροστά στο Ευρωπαϊκό Κοινοβούλιο για την υπόθεση αυτή δεν προμηνύει τίποτα καλό. Δεν μπορεί πια ούτε καν να ξεστομίσει την θέση που ακόμη υποστηριζόταν στο Κυότο, ότι πρέπει να πραγματοποιηθούν τουλάχιστον 50 % των δεσμεύσεων για μείωση στα εκάστοτε κράτη που προξενούν ρύπανση.
<P>
Αυτή η εξέλιξη πριν από την διάσκεψη του Μπουένος Αϋρες είναι ανησυχητική. Ταιριάζει όμως τραγικά με την εικόνα μιας ευρωπαϊκής πολιτικής, η οποία ξεπέφτει όλο και πιο πολύ σε έναν μηχανισμό απορρύθμισης και για την οποία οι φοβισμένες εθελοντικές αυτοδεσμεύσεις κάποιων βιομηχανικών συνδέσμων σημαίνουν προφανώς πιο πολλά από ότι οι σαφείς πολιτικοί στόχοι.
<P>
Η πράσινη πολιτική για το κλίμα πάντα προειδοποιούσε για τον κίνδυνο μιας τέτοιας εξέλιξης. Γιατί η διεθνής εμπορία αδειών ρύπανσης, πέρα από όλα τα προβλήματα ελέγχου και κυρώσεων, δεν οδηγεί καθόλου μεσοπρόθεσμα και μακροπρόθεσμα σε βελτιώσεις στο παγκόσμιο ισοζύγιο του διοξειδίου του άνθρακα. Οι ανταλλαγές μεταξύ εκείνων που (ακόμα) δεν εκπέμπουν πάρα πολύ διοξείδιο του άνθρακα και εκείνων που πλούτισαν τις περασμένες δεκαετίες σε βάρος του περιβάλλοντος δεν κάνουν τίποτα άλλο από το να θερμαίνουν ακόμη περισσότερο το κλίμα. Έτσι δεν μπορούν να πραγματοποιηθούν παγκόσμιοι στόχοι μείωσης. Ούτε καν εκείνοι οι γελοίοι στόχοι του Κυότο, ακόμη δε περισσότερο η μείωση κατά τουλάχιστον 60 % των εκπομπών αερίων θερμοκηπίου, την οποία θεωρούν απαραίτητη ονομαστοί επιστήμονες μέχρι το αργότερο τα μέσα του επόμενου αιώνα.
<P>
Ούτε ο ισχυρισμός που στερεότυπα επαναλαμβάνει η Ritt Bjerregaard ότι η ΕΕ κατέχει ρόλο προδρόμου στο θέμα της προστασίας του κλίματος σημαίνει πολλά πράγματα. Η πραγματικότητα είναι διαφορετική: οι εκπομπές αυξάνονται. Παρ' όλη την τεχνολογία εξοικονόμησης καυσίμων, όλο και πιο πολλά αυτοκίνητα φροντίζουν για όλο και μεγαλύτερες εκπομπές διοξειδίου του άνθρακα. Παρόμοια ισχύουν για το ισοζύγιο των ευρωπαϊκών προϋπολογισμών: Η επιτυχία των αποτελεσματικών τεχνολογιών καταστρέφεται από τον αυξανόμενο αριθμό των κατοικιών όπου μένει ένα μόνο άτομο και από τις πολύ μικρές οικογένειες. Οι τιμές της ενέργειας εξακολουθούν να είναι πολύ χαμηλές. Και το μόνο σχέδιο που υπόσχεται επιτυχία, η κατά το δυνατόν σύντομη καθιέρωση μιας οικολογικής φορολογικής μεταρρύθμισης, χάνεται μέσα στο πλήθος των συζητήσεων στα αρμόδια συμβούλια. Ακόμη και ευρωπαϊκά προγράμματα εξοικονόμησης ενεργείας όπως το ALTENER II ή το SAVE II υποστηρίζονται από την Επιτροπή και το Συμβούλιο μόνο με πολλά λόγια, όχι όμως με επαρκή χρηματοδότηση. Είναι δράμα.
<P>
Ως συνέχεια της συζήτησης για το διοξείδιο του άνθρακα, τέλος, σαν να μην έφταναν τα άλλα κακά, απειλείται και η επιστροφή της ατομικής ενέργειας. Οι υπερασπιστές της την εξυμνούν ενάντια σε κάθε λογική ως έσχατη σωτηρία από την μεταβολή του κλίματος - και με τον τρόπο αυτόν εξορκίζουν τον διάβολο μέσω του Σατανά. Τέλος, η προώθηση αυτής της τεχνολογίας των δεινοσαύρων δεσμεύει ακόμη και τους πόρους που είναι επειγόντως απαραίτητοι για την υποστήριξη των ανανεώσιμων πηγών ενέργειας.
<P>
Αν η Ευρώπη θέλει πραγματικά να αναλάβει ένα ρόλο προδρόμου στην πολιτική για το παγκόσμιο κλίμα, πρέπει να γίνουν πρώτα-πρώτα στην ίδια την Ευρώπη πολλά πράγματα ακόμα.

<SPEAKER ID=89 NAME="Kirsten Jensen, Blak, Sindal και Iversen">
Δεν στηρίξαμε την τροπολογία για την εισαγωγή φόρου στα καύσιμα αεροσκαφών, παρ' ότι είμαστε κατά αυτής της εξαίρεσης που γίνεται για τις αεροπορικές μεταφορές στον συγκεκριμένο τομέα. Ωστόσο, δεν ταιριάζει στην προκειμένη πρόταση ψηφίσματος για τις τρέχουσες παγκόσμιες διαπραγματεύσεις για τις εκπομπές CO2 .
<P>
επί του ψηφίσματος για τη διεθνή οικονομική κρίση
<SPEAKER ID=90 LANGUAGE="FR" NAME="Berthu">
Κύριε Πρόεδρε, κατά τη διάρκεια αυτής της συζήτησης για τη διεθνή οικονομική κρίση, ακούσαμε τον Jacques Santer να δηλώνει ότι η προοπτική του ευρώ μάς προστατεύει από την απειλή μίας γενικευμένης οικονομικής αστάθειας.
<P>
Κατ' αρχήν θα ευχαριστήσω τον Πρόεδρο της Επιτροπής για τη σχετικά μετριοπαθή στάση που κράτησε και για το ότι δεν ισχυρίστηκε, όπως τόσοι άλλοι και μάλιστα ορισμένοι επίτροποι, ότι το ευρώ μας προστατεύει από την ασιατική κρίση που παρατηρείται παγκοσμίως. Μία πρόταση που προφανώς δεν είναι αληθοφανής. Η ασιατική κρίση τροφοδοτείται από τα προβλήματα μετάβασης των αναδυόμενων χωρών που προκύπτουν από μία πολύ γρήγορη ανάπτυξη. Αυτά τα προβλήματα δεν ισχύουν προφανώς στην Ευρώπη και δεν υπάρχει κανένας κίνδυνος να δούμε εδώ μία παρόμοια κρίση με αυτή της Κορέας ή της Ινδονησίας.
<P>
Εντούτοις, αμφισβητώ επίσης την πιο περιορισμένη διαβεβαίωση του Προέδρου Santer, σύμφωνα με την οποία το ευρώ μας προστατεύει από την οικονομική αστάθεια. Πράγματι, δεν είχε σημαντικό λόγο έως εδώ να διαδοθεί στην Ευρώπη και όποιος και να ήταν ο συντονισμός, ακόμη και λίγο πειθαρχημένος, οι κεντρικές τράπεζες θα είχαν το ίδιο αποτέλεσμα σχετικής σταθερότητας.
<P>
Όλα τα υπόλοιπα είναι μόνο προπαγάνδα. Συγκεκριμένα, η σημερινή κατάσταση δεν μοιάζει σε τίποτα με αυτή του 1992-1993 που είχε επιφέρει σημαντικές διακυμάνσεις των ευρωπαϊκών νομισμάτων. Εκείνη την εποχή, το πρόβλημα ήταν μόνο στην Ευρώπη, ήταν η επανένωση της Γερμανίας που απαιτούσε, προφανώς, την επανευθυγράμμιση των εσωτερικών συναλλαγματικών ισοτιμιών. Σήμερα το πρόβλημα είναι έξω από την Ευρώπη και μας επηρεάζει όλους λίγο-πολύ.
<P>
Αν το ίδιο το ευρώ δεν μας προστατεύει καθόλου σήμερα, αντιθέτως, θα μπορούσε να αποτελέσει ένα σημαντικό μειονέκτημα τους επόμενους μήνες. Πράγματι, μπορεί αν η κρίση επιδεινωθεί, οι διάφορες χώρες της Ευρώπης να έχουν ανάγκη από διαφοροποιημένες λύσεις. Όμως, η εξομοίωση των συναλλαγματικών πολιτικών και των πολιτικών των επιτοκίων θα τις εμποδίσει. Εκεί υπάρχει κίνδυνος αυξάνουσας αντίθεσης του ευρώ και των συμφερόντων της Ευρώπης.

<SPEAKER ID=91 NAME="Lienemann">
Το προτεινόμενο κείμενο του ψηφίσματος για τη διεθνή οικονομική κρίση είναι πολύ απογοητευτικό.
<P>
Κατ' αρχήν στην ανάλυση, δεν αποκαλύπτει τις ίδιες τις βάσεις του παγκόσμιου οικονομικού και χρηματοοικονομικού συστήματος (διαφορά μεταξύ της χρηματοοικονομικής φούσκας και της πραγματικής οικονομίας, κερδοσκοπικοί και συσσωρευτικοί μηχανισμοί, απουσία πολιτικής, κοινωνικής και περιβαλλοντικής ρύθμισης, αύξηση των παρατυπιών μέσα στις χώρες και μεταξύ των χωρών, πλουτισμός των διεθνικών κοινωνιών και οικονομική εξασθένιση των πληθυσμών) και δεν θα μπορούσε να επέλθει σύγχυση μεταξύ της αναγνώρισης της οικονομίας της αγοράς και της αποδοχής αυτού του χρηματοοικονομικού και διεθνικού καπιταλισμού.
<P>
Το κείμενο είναι ανεπαρκές γιατί δεν προτείνει διεξόδους για μία εκ βαθέων μεταρρύθμιση του παγκόσμιου νομισματικού συστήματος: ανάγκη για μία νέα συμφωνία Bretton-Woods, οργάνωση των μεγάλων περιφερειακών συνόλων που καθορίζουν τις ενιαίες νομισματικές περιοχές.
<P>
Στο ίδιο πνεύμα, το ψήφισμα δεν θίγει καμία οδό φορολογικής ρύθμισης, όπως θα μπορούσε να ξεκινήσει, για παράδειγμα, χάρη στη δημιουργία ενός φόρου για τις κινήσεις κεφαλαίων (φόρος Tobin).
<P>
Τέλος, όσον αφορά τα όργανα διαβούλευσης και λήψης αποφάσεων, το κείμενο συστήνει μία απλή ευθυγράμμιση με τις αμερικανικές θέσεις του κ. Κλίντον, ήτοι θεσμοποίηση της Ομάδας των 22. Θα ήταν καλύτερο να παραχωρήσουμε στην προσωρινή επιτροπή του Διεθνούς Νομισματικού Ταμείου (που έχει το πλεονέκτημα ότι συγκεντρώνει τις αναπτυγμένες, τις αναδυόμενες και τις αναπτυσσόμενες χώρες) πραγματικές πολιτικές εξουσίες λήψης αποφάσεων.
<P>
Το κείμενο αποσιωπά εντελώς τους κινδύνους που ενδεχομένως απειλούν ορισμένους βιομηχανικούς ή τραπεζικούς τομείς στην Ευρώπη λόγω της κρίσης. Παραβλέπει συνεπώς τα αναγκαία μέτρα υποστήριξης και προσαρμογής που θα μπορούσαν να είναι χρήσιμα κατά τομείς για την προστασία της απασχόλησης.
<P>
Γενικότερα, δεν συστήνει τίποτα το συγκεκριμένο για την ΕΕ, ενώ η ίδια Ομάδα των 7 επέμενε στα συμφέροντα που θα περιέβαλαν τα μέτρα ανάκαμψης και υποστήριξης στην ανάπτυξη.
<P>
Δυστυχώς, οι μισθωτοί της ΕΕ είναι αυτοί που κινδυνεύουν να υποστούν τις συνέπειες του σημερινού συντηρητισμού των αρχών μας.
<P>
επί του ψηφίσματος για τις πολιτικές εξελίξεις στην Ρωσία
<SPEAKER ID=92 NAME="Martinez">
Το Διεθνές Νομισματικό Ταμείο διαθέτει τις πιστώσεις του. Οι γκουρού της φιλελεύθερης οικονομίας, με τον αγγλοσαξονικό τρόπο, δίνουν τα μαθήματά τους για την ιδιωτικοποίηση, για τους νόμους της αγοράς, για τον ελεύθερο ανταγωνισμό και για άλλα λειτουργικά όργανα της θρησκείας της "αόρατης χείρας».
<P>
Μετά από πέντε χρόνια αυτού του φαρμάκου, τα τραγικά αποτελέσματα είναι εμφανή: η οικονομία είναι κατακερματισμένη, η κοινωνία εξασθενισμένη, η προσδοκώμενη διάρκεια ζωής περικόπηκε και δεν ξεπερνά τα 60 έτη της ηλικίας, η φτώχια, η αθλιότητα, η διαφθορά, η βία, τα άδεια δημόσια ταμεία και το κράτος περιορισμένο στα τείχη του Κρεμλίνου. Να που ο υπερφιλελευθερισμός οδήγησε τη Ρωσία.
<P>
Η άμεση κατάργηση των οικονομικών συνόρων και το βίαιο πέρασμα μίας προστατευμένης οικονομίας στον άγριο ανταγωνισμό ενός κερδοσκοπικού παγκόσμιου καπιταλισμού δεν θα μπορούσε να μας οδηγήσει παρά μόνο εδώ που βρισκόμαστε.
<P>
Θα έπρεπε να υπήρχε σταδιακή πρόοδος, λογική και μέτρο. Δεν υπήρξε όμως παρά μόνο υπερβολή, δογματισμός και βία.
<P>
Από την κομμουνιστική ιδεολογία, η Ρωσία πέρασε χωρίς μετάβαση στον υπερφιλελευθερισμό. Από τη δικτατορία της κομμουνιστικής νομενκλατούρας, αυτή η χώρα πέρασε στη δικτατορία της μαφίας και των ολιγαρχικών.
<P>
Για να επιδεινωθεί ακόμη περισσότερο η όλη κατάσταση, οι θεσμοί που δημιουργήθηκαν αποδεικνύονται ένας παράγοντας αποκλεισμού όταν ο Πρόεδρος μπορεί να κυβερνήσει ενάντια σε μία πλειοψηφία εθνικών στην Δούμα.
<P>
Οι κίνδυνοι για την Ευρώπη είναι τρομεροί, με πυρηνικούς εξοπλισμούς που παραδίδονται στα σχεδόν απομεινάρια του στρατού και με τον κίνδυνο μίας διάλυσης της Ρωσίας στην καυκάσια-μουσουλμανική πλευρά και στο απωανατολικό πρανές.
<P>
Τι πρέπει να γίνει λοιπόν; Κατ' αρχήν να διδαχθούμε από τις αποτυχίες των δογματικών ελεύθερων συναλλαγών και να βγάλουμε την Ευρώπη από αυτήν την παγίδα όσο είναι καιρός.
<P>
Έπειτα, να επιλέξουμε τον ρεαλισμό ως προς τις θεσμικές ανάγκες της Ρωσίας, ήτοι ένα αυθεντικό κράτος, που να ανταποκρίνεται στις διαστάσεις αυτής της χώρας-ηπείρου και συμφωνεί με τη βαθιά κοινωνιολογική και ιστορική πραγματικότητα.

<SPEAKER ID=93 NAME="Souchet">
Το ψήφισμα που ενέκρινε το Κοινοβούλιό μας πολλαπλασιάζει τις συμβουλές για τη νέα ρωσική κυβέρνηση. Λυπάμαι που, παράλληλα, δεν σημειώνει κανένα από τα λάθη ανάλυσης και τις μεγάλες αποτυχίες της Ευρωπαϊκής Ένωσης που προβάλλει το ρωσικό κραχ.
<P>
Λάθος ανάλυσης που τόσο πολύ υποτιμήσαμε τις διαρκείς επιπτώσεις στη νοοτροπία επτά δεκαετιών σοβιετικής κληρονομιάς, επτά δεκαετιών κράτους πρόνοιας και ελλείψεων, και που υποτιμήσαμε τις επιπτώσεις της απουσίας κάθε φιλελεύθερης παράδοσης που θα μπορούσε να διαδεχθεί ένα κομμουνιστικό σύστημα που έχει καταρρεύσει.
<P>
Ήταν μεγάλο λάθος που αφήσαμε ελεύθερο το πεδίο στους πιο δογματικούς από τους οικονομολόγους και τους φιλελεύθερους δυτικούς ειδικούς, και τους πιο αδαείς της ρωσικής πραγματικότητας, που ήρθαν κατά πλειοψηφία πέρα από τον Ατλαντικό. Τους αφήσαμε να μετατρέψουν τη Ρωσία σε πειραματικό πεδίο, να δημιουργήσουν απατηλούς μιμητισμούς, να επιβάλουν δραστικές θεραπείες που δεν θα τολμούσαν να προτείνουν στις δικές τους κυβερνήσεις, να ασκήσουν πίεση για να επιτύχουν επισπευσμένες απορυθμίσεις και άτακτες ιδιωτικοποιήσεις. Το αποτέλεσμα είναι ότι σήμερα η «οικονομία της αγοράς' έγινε για τον ρωσικό λαό συνώνυμο της ανεργίας και της αθλιότητας. Ας ξεκινήσουμε λοιπόν από το να σταματήσουμε να παίζουμε τους αυτοκρατορικούς συμβούλους και να υπαγορεύουμε στη Ρωσία τον ρυθμό και τη φύση των μεταρρυθμίσεών της.
<P>
Ας παρατηρήσουμε απλά ότι αυτό το οποίο έχει ανάγκη περισσότερο η Ρωσία σήμερα, είναι προφανώς ένα δυνατό κράτος, ικανό και ειλικρινές. Δεν μπορέσαμε να βοηθήσουμε τους Ρώσους να χτίσουν αυτό το κράτος. Πετάξαμε από το παράθυρο τα χρήματα των φορολογούμενων των κρατών μελών σε προγράμματα και ενισχύσεις, για τα οποία ζητήσαμε την αξιολόγηση, που περιμένουμε ακόμη εξάλλου, και για τα οποία η υπόθεση Emerson, όπως και οι υπεύθυνοι του ευρωπαϊκού γραφείου για ανθρωπιστική βοήθεια (ECHO), δείχνει ότι δεν ελέγχονται ή ελέγχονται λίγο και συνεπώς, είναι πηγές απάτης.
<P>
Το πρώτο μας καθήκον ήταν να συμβάλουμε μαζικά στον σχηματισμό στην Ευρώπη της νέας πολιτικής, οικονομικής και διοικητικής ελίτ για την οποία η νέα Ρωσία είχε μία απόλυτα ζωτική ανάγκη. Μόνο οι κομμουνιστές διέθεταν ένα πλαίσιο καταρτισμένων στελεχών. Δεν μπορέσαμε να βοηθήσουμε τη νέα Ρωσία να απαλλαχτεί και να εξοπλιστεί με νέα εναλλακτικά δίκτυα. Η κρατική μας παράδοση, η μεταπολεμική μας εμπειρία, το σταδιακό μας πέρασμα από τις οικονομίες που διοικούνται ευρύτατα στην κοινή αγορά μάς έθετε, ωστόσο, σε καλύτερη θέση από άλλους σε αυτήν την προσπάθεια σχηματισμού μίας ρωσικής ελίτ, ικανής να ελέγξει το προοδευτικό πέρασμα από την προγραμματισμένη οικονομία στην πραγματική οικονομία. Η ταχύτητα με την οποία οι Ρώσοι οικειοποιήθηκαν τις τεχνικές της δημοκρατίας δείχνει ότι αυτή η προσπάθεια, αν είχε επιχειρηθεί εγκαίρως και σε μία επαρκή κλίμακα, θα στεφόταν σίγουρα με επιτυχία και θα συνέβαλε στο να εξασφαλίσει η Ρωσία τη θέση της σε μία μεγάλη Ευρώπη που βρίσκεται ξανά.
<P>
Επιπλέον, μπορούμε να αναρωτηθούμε σε τι μπορεί να χρησιμεύσει το πλαίσιο της ΚΕΠΠΑ, αφού αποδείχθηκε ανίκανο να αποτελέσει το χωνευτήρι μίας κοινής ενέργειας μεγάλης σημασίας σε αυτόν τον τόσο πρωταρχικό, ωστόσο, τομέα για το μέλλον της Ευρωπαϊκής Ένωσης.
<P>
Η Ευρωπαϊκή Ένωση έδειξε αδυναμία, ακόμη και αποτυχία, αφού δεν μπόρεσε ούτε να διακρίνει, ούτε να αναγνωρίσει τις νέες προοπτικές που επέβαλαν στην ήπειρό μας το τέλος του διπολικού κόσμου και η κατάρρευση του σοβιετικού συστήματος. Λόγω μυωπίας και κοντοφθαλμισμού, οι κοινοτικοί υπεύθυνοι δεν μπόρεσαν να δουν ότι ερχόταν η κρίση του ρωσικού κράτους, ούτε να μετρήσουν την ευρύτητα, ούτε να αξιολογήσουν τις συνέπειες και δεν μπόρεσαν, κατά μείζονα λόγο, να προσαρμόσουν τη βοήθεια στις πραγματικές ανάγκες. Αυτή η δυσάρεστη επιπολαιότητα θα μπορούσε κάλλιστα να έχει σε αντάλλαγμα φοβερές συνέπειες για τη δική μας ανάπτυξη. Το ευρωπαϊκό σύστημα, όπως λειτουργεί, αποδείχθηκε ανίκανο να βοηθήσει σωστά τη γειτονική μας Ρωσία να αντιμετωπίσει σε σωστές συνθήκες την περίοδο μετάβασης και τις τεράστιες προκλήσεις, και συνεπώς να θίξει δεόντως ένα ζήτημα απόλυτα σημαντικό για το μέλλον των χωρών μας. Ίσως θα έπρεπε να φροντίσουμε να το μεταρρυθμίσουμε σε βάθος, όσο φροντίζουμε να κηρύττουμε τη μεταρρύθμιση στη Ρωσία. Τα κράτη μέλη, των οποίων ο ρόλος φαίνεται τελικά αναντικατάστατος, πρέπει συνεπώς να ξαναπάρουν την πρωτοβουλία.
<P>
Έκθεση McMillan-Scott (A4-0251/98)
<SPEAKER ID=94 LANGUAGE="FR" NAME="Fabre-Aubrespy">
Κύριε Πρόεδρε, θα είμαι πολύ σύντομος λόγω της ώρας. Πριν από τρία περίπου χρόνια, τον Δεκέμβριο του 1995, κληθήκαμε να εκφράσουμε γνώμη, για δεύτερη φορά, σχετικά με την τελωνειακή ένωση με την Τουρκία.
<P>
Να πώς δικαιολογούσα το γεγονός ότι εδήλωνα ότι δεν μπορούσα να συμφωνήσω με την τελωνειακή ένωση. Εξέθετα τέσσερις λόγους. Από τη σκοπιά της Τουρκίας, η τελωνειακή ένωση εμφανιζόταν ως ένα απλό στάδιο προς την πλήρη και ολοκληρωτική ένταξη στην Ευρωπαϊκή Ένωση. Λαμβανομένης υπόψη της γεωγραφικής της θέσης, του πολιτισμού της, της θρησκείας της, δεν μπορούσα να φανταστώ αυτή τη χώρα ως αναπόσπαστο τμήμα της Ευρωπαϊκής Κοινότητας, που είναι ιουδαϊκής και χριστιανικής παράδοσης.
<P>
Ο δεύτερος λόγος ήταν ότι η Τουρκία είχε σημειώσει μία εξέλιξη στον τομέα των ανθρωπίνων δικαιωμάτων, αλλά έμεναν πολλά να γίνουν. Η υπερψήφιση της τελωνειακής ένωσης ισοδυναμούσε με την επικύρωση μίας κατάστασης που δεν ήταν απαράδεκτη. Τρίτος λόγος, η κατάσταση στην Κύπρο, που υπάρχει από το 1974. Τέταρτος λόγος, που δεν ήταν λιγότερο σημαντικός για μένα, το ότι η Τουρκία δεν έχει ακόμη αναγνωρίσει την γενοκτονία των Αρμενίων το 1915. Φθάνει μέχρι στο σημείο να αρνείται την ίδια την ύπαρξή της.
<P>
Δεν παρέβλεπα - έλεγα - τις εμπορικές πτυχές αυτής της συμφωνίας. Αλλά με καθαρή τη συνείδησή μου, δεν μπορούσα, για τους λόγους που ανέφερα, να την υπερψηφίσω. Λοιπόν, από τότε δεν άλλαξα. Διαπιστώνω ότι, λίγα χρόνια μετά, υπάρχει το ίδιο πνεύμα που συνεχίζει να εμπνέει το Κοινοβούλιό μας. Αυτό το πνεύμα που έγκειται στο να ελπίζουμε ότι η Τουρκία θα αλλάξει αν τη βοηθήσουμε. Λοιπόν, όχι, δεν είναι αυτή η λύση. Θα αλλάξει μέσα από τον λαό της, από τις ψηφοφορίες που θα διενεργηθούν. Δεν είναι μία συμφωνία τελωνειακής ένωσης ή οικονομικοί λόγοι που θα μπορούσαν να αλλάξουν τον τουρκικό λαό και να μεταβάλουν τη φύση των κυβερνώντων της. Να γιατί δεν μπόρεσα να δώσω τη συγκατάθεσή μου στην έκθεση του κ. McMillan-Scott.

<SPEAKER ID=95 NAME="Bιbιar">
Πριν από τρία χρόνια, κάποιοι ευρωβουλευτές πήγαμε στην Τουρκία για να προετοιμάσουμε την τελωνειακή ένωση και συγχρόνως για να σταθμίσουμε την κατάσταση ως προς το κουρδικό ζήτημα και τα ανθρώπινα δικαιώματα στη χώρα. Επέστρεψα από αυτό το επωφελές ταξίδι, γεμάτος ελπίδες για διαρκείς προόδους.
<P>
Από τότε, η πολιτική κατάσταση περιπλέχθηκε: οι ρυθμοί οικονομικής ανόδου διατηρήθηκαν δύσκολα και η πρόοδος σε δημοκρατικά ζητήματα δεν ήταν στο ύψος των προσδοκιών μας. Παρ' όλα αυτά, η τελωνειακή ένωση σημείωσε μία θετική εξέλιξη.
<P>
Δεν παύει όμως να είναι γεγονός ότι το μέλλον μάς εμπνέει πολλούς φόβους: θα είναι άραγε ικανή η τουρκική κυβέρνηση να συνεχίσει την ανάπτυξη και να συγκρατήσει τον πληθωρισμό; Τι σκοπεύει να κάνει για να βελτιώσει τον σεβασμό των αρχών του διεθνούς δικαίου, των ανθρωπίνων δικαιωμάτων και της δημοκρατίας; Θα επιλύσει τελικά με ειρηνικό τρόπο το κουρδικό και κυπριακό ζήτημα;
<P>
Προς στιγμήν, δεν έχουμε απαντήσεις σε αυτά τα ζητήματα. Είμαι όμως πεπεισμένος ότι δεν πρέπει, παρ'όλα αυτά, να τα παρατήσουμε. Η έκθεση του συναδέλφου μας McMillan-Scott είναι τελείως ξεκάθαρη. Πρέπει να προχωρήσουμε με γνώμονα το συμφέρον της Τουρκίας και της Ευρωπαϊκής Ένωσης συγχρόνως. Οι σχέσεις μας πρέπει να βαθύνουν.
<P>
Η απομόνωση της Τουρκίας δεν θα συνέβαλλε καθόλου στη βελτίωση των συνθηκών ζωής του πληθυσμού και της κατάστασης των ανθρωπίνων δικαιωμάτων. Η τουρκική νεολαία πρέπει να έχει τη δυνατότητα να συμμετάσχει στα προγράμματα ΣΩΚΡΑΤΗΣ, Leonardo και Νεολαία για την Ευρώπη. Η οικονομία απαιτεί μία βοήθεια για να προσαρμοστεί και να ανασυγκροτηθεί. Η μεταρρύθμιση της διοίκησης δεν μπορεί να γίνει χωρίς συνεργασία.
<P>
Εγκρίνω λοιπόν την έκθεση McMillan-Scott, εμμένοντας όμως ιδιαίτερα στην πρόοδο που πρέπει να επιτευχθεί σε θέματα ανθρωπίνων δικαιωμάτων, δημοκρατίας και εντατικής συνεργασίας στον αγώνα κατά της διεθνούς διακίνησης ναρκωτικών.
<P>
Η Ευρωπαϊκή Ένωση έχει καταβάλει πολλές προσπάθειες προς αυτή την κατεύθυνση. Σήμερα, είναι η σειρά της Τουρκίας να πάρει την σκυτάλη.

<SPEAKER ID=96 NAME="Blokland">
Από τη θέση σε ισχύ της τελωνειακής ένωσης Τουρκίας-Ευρωπαϊκής Ένωσης μέχρι σήμερα, ελάχιστες βελτιώσεις φαίνεται να πραγματοποιήθηκαν στην εσωτερική κατάσταση στην Τουρκία. Ακριβώς η εσωτερική κατάσταση της χώρας αυτής ήταν κατά τις διαπραγματεύσεις με τις πιθανές υποψήφιες προς ένταξη χώρες η αιτία για την οποία πολλά μέλη του Ευρωπαϊκού Κοινοβουλίου ψήφισαν κατά της αποδοχής της Τουρκίας ως υποψήφια χώρα. Οι πολιτικές μεταρρυθμίσεις που απαιτήθηκαν στα πλαίσια της τελωνειακής ένωσης με κανένα τρόπο δεν φαίνεται να έχουν δρομολογηθεί ακόμη. Οι στρατιωτικοί εξακολουθούν να ασκούν εντονότατη επίδραση στην τουρκική κοινωνία. Η έκθεση Mc Millan Scott μας δίνει μία σαφή εποπτική εικόνα της κατάστασης στη χώρα αυτή. Παρόλο που αναφέρεται λεπτομερώς σε πληθώρα θεμάτων όπου δεν υπήρξε βελτίωση, κυριότερο από τα οποία είναι η άσκημη κατάσταση όσον αφορά τα ανθρώπινα δικαιώματα, η ουσία της έκθεσης παραμένει ότι η Τουρκία είναι εντάξιμη χώρα. Δεν υπάρχει ωστόσο η παραμικρή ένδειξη ότι η Τουρκία καταβάλλει προσπάθειες προς ειρηνική επίλυση του Κουρδικού προβλήματος ή ότι σέβεται περισσότερο τις θρησκευτικές μειονότητες και τα θεμελιώδη τους δικαιώματα.
<P>
Συμφωνώ με το μεγαλύτερο τμήμα του περιεχομένου της έκθεσης. Παρόλα αυτά την καταψήφισα, και αυτό διότι η έκθεση λέει στην ουσία ότι, εφόσον αποδειχθεί ότι η Τουρκία πληροί συγκεκριμένα κριτήρια, μπορεί να προσχωρήσει «αυτομάτως» στην Ευρωπαϊκή Ένωση. Με μία τέτοια προοπτική εγώ δεν μπορώ να συμφωνήσω. Εμείς πιστεύουμε ότι από γεωγραφικής και πολιτιστικής άποψης η Τουρκία δεν είναι ευρωπαϊκή χώρα και δεν μπορεί επομένως να γίνει μέλος της Ευρωπαϊκής Ένωσης.

<SPEAKER ID=97 NAME="Buffetaut">
Οι σχέσεις μεταξύ της Τουρκίας και της Ευρωπαϊκής Ένωσης χαρακτηρίζονταν πάντα από αυτά που αποκρύπτονταν, ακόμη και από την υποκρισία. Το ουσιαστικό ερώτημα δεν εθίχθη ποτέ πραγματικά: η Τουρκία είναι ή όχι μία ευρωπαϊκή χώρα; Είναι πράγματι προορισμένη να ενταχθεί στην Ευρωπαϊκή Ένωση;
<P>
Σίγουρα, ένα πολύ μικρό κομμάτι της επικράτειάς της ανήκει στην Ευρώπη. Είναι όμως αρκετό ώστε να θεωρηθεί αυτή ως ευρωπαϊκό έθνος, δηλαδή συμμέτοχος του ευρωπαϊκού πολιτισμού και κουλτούρας;
<P>
Ας είμαστε σαφείς: όλη η ιστορία της Τουρκίας είναι η μάχη της Οθωμανικής Αυτοκρατορίας κατά των εθνών της Ευρώπης. Ούτε η ιστορία, ούτε ο πολιτισμός δεν συνδέουν αυτή τη μεγάλη ασιατική και μεσανατολική χώρα με την Ευρώπη.
<P>
Εφ' εξής, δεν θα ήταν πιο ρεαλιστικό και ειλικρινές να της προτείνουμε μορφές συνεργασίας, τακτικές, δυνατές, ακόμη και στενές, αλλά αποκλείονταςτην προοπτική ένταξης που συνεχώς παρουσιάζουμε για να την απωθήσουμε τελικά;
<P>
Αφού διευκρινίστηκε αυτό το σημείο, η έκθεση του κ. Mac Millan-Scott υπογραμμίζει ορισμένα εμπόδια για την ένταξη της Τουρκίας, που προστίθενται στην ουσιαστική αντίρρηση που μόλις ανέφερα. Είναι αποδεκτό για την Ευρωπαϊκή Ένωση μία υποψήφια προς ένταξη χώρα να είναι σταυροδρόμι του διεθνές εμπορίου ναρκωτικών και, σε έναν άλλο ποινικό τομέα, της οργανωμένης σε βιομηχανική κλίμακα απομίμησης; Ως προς τα ανθρώπινα δικαιώματα πρέπει να υπενθυμίσουμε ότι, κυρίως στον δικαστικό τομέα, κάθε κράτος οφείλει να σέβεται τις δίκαιες διαδικασίες που εγγυώνται τα δικαιώματα υπεράσπισης. Ο αγώνας κατά της τρομοκρατίας, που πρέπει να είναι χωρίς αδυναμίες, δεν μπορεί παρά να ενισχύεται από νόμους και σαφείς ποινικούς κανόνες σε αυτό το σημείο. Μπορούμε επίσης να δεχθούμε ότι αψηφώντας τα ψηφίσματα του ΟΗΕ, η Τουρκία συνεχίζει να καταλαμβάνει παράνομα ένα μέρος της Κύπρου;
<P>
Η έκθεση του κ. Mac Millan-Scott εμμένει επίσης στην ανάγκη εξάρτησης των ενόπλων δυνάμεων από τις πολιτικές αρχές. Αυτό το σημείο διευκρινίζει τη δυσκολία που η εξάρτηση αυτή σημαίνει ως προς το να παραμερίσουμε τον τρόπο σκέψης μας και τις πολιτιστικές μας συνήθειες σχετικά με μία ιστορική πραγματικότητα πολύ διαφορετική από την δική μας. Ήδη από τον Κεμάλ Ατατούρκ, ο στρατός θεωρείται, ανέκαθεν άλλωστε, εγγυητής του τουρκικού Συντάγματος και κυρίως του λαϊκού χαρακτήρα αυτού του κράτους. Στην πράξη, ο στρατός είναι σήμερα ένα τείχος κατά του ισλαμισμού. Βλέπουμε έτσι με πόση προσοχή αρμόζει να προσεγγίσουμε την οθωμανική πραγματικότητα.
<P>
Τελικά, φαίνεται σαφές ότι για ιστορικούς και πολιτιστικούς λόγους, όπως και για τα επιχειρήματα σχετικά με τα ανθρώπινα δικαιώματα και την οικονομική κατάσταση, η Τουρκία δεν μπορεί να ανήκει στην Ευρωπαϊκή Ένωση.
<P>
Απομένει συνεπώς να επινοηθούμε ειλικρινείς, σαφείς και στενές σχέσεις μεταξύ της Ευρωπαϊκής Ένωσης και της Τουρκίας, που να σέβονται τις ιδιαιτερότητες αυτού του μεγάλου μεσανατολικού έθνους.

<SPEAKER ID=98 NAME="Kirsten Jensen, Blak, Sindal και Iversen">
Οι Δανοί σοσιαλδημοκράτες υπερψήφισαν σήμερα την έκθεση που πραγματεύεται την ετήσια επισκόπηση της τελωνειακής ένωσης μεταξύ της ΕΕ και της Τουρκίας. Δεν πρέπει να υπάρχει καμία απολύτως αμφιβολία ότι, οι Δανοί σοσιαλδημοκράτες βλέπουν με επιφύλαξη το γεγονός ότι δεν έχει σημειωθεί ουσιαστική πρόοδος, όσον αφορά την κατάσταση των ανθρωπίνων δικαιωμάτων και τις δημοκρατικές μεταρρυθμίσεις στην Τουρκία. Είναι επιθυμητό η τουρκική κυβέρνηση να στηρίξει ενεργά:
<P>
έναν συνεχή εκδημοκρατισμό και προστασία των ανθρώπινων δικαιωμάτων, καθώς και μια εδραίωση του πολιτικού ελέγχου των ένοπλων δυνάμεων·-την εδραίωση σχέσεων καλής γειτονίας, ιδίως μεταξύ της Τουρκίας της Ελλάδας·-την τήρηση των αρχών δικαίου για τη διευθέτηση των αντιπαραθέσεων στο Αιγαίο·-μια ειρηνική λύση του Κυπριακού.Είναι θέση των Δανών σοσιαλδημοκρατών ότι η αρχή τήρησης των ανθρώπινων δικαιωμάτων συνδέεται στενότερα με τη συμμετοχή σε μια σειρά εκπαιδευτικών προγραμμάτων και ότι η παράμετρος των ανθρώπινων δικαιωμάτων πρέπει να συμπεριληφθεί στο περαιτέρω έργο των διοργανικών ομάδων εργασίας. Παρομοίως, η τελωνειακή ένωση πρέπει να είναι ουδέτερη ως προς τις δαπάνες σε σχέση με τον συνηθισμένο κοινοτικό προϋπολογισμό.

<SPEAKER ID=99 NAME="Πρόεδρος">
Η ώρα των ψηφοφοριών έληξε.
<P>
(Η συνεδρίαση, διακοπείσα στην 13.45, επαναλαμβάνεται στις 15.00)

<CHAPTER ID=6>
Κατάσταση στην περιοχή των Μεγάλων Λιμνών
<SPEAKER ID=100 NAME="Πρόεδρος">
Η ημερήσια διάταξη προβλέπει τη δήλωση της Επιτροπής σχετικά με την κατάσταση στην περιοχή των Μεγάλων Λιμνών.

<SPEAKER ID=101 NAME="Pinheiro">
Κύριε Πρόεδρε, κυρίες και κύριοι βουλευτές, η κρίση που μαστίζει την περιοχή των Μεγάλων Λιμνών, η οποία βρίσκεται σήμερα στο επίκεντρο των ανησυχιών μας, έχει ξεσπάσει εδώ και πάνω από τέσσερα χρόνια και σήμερα, με τον πόλεμο που μαίνεται από τον περασμένο Αύγουστο στο εσωτερικό της Λαϊκής Δημοκρατίας του Κογκό, εισέρχεται γι' άλλη μια φορά σε φάση παροξυσμού.
<P>
Οι φόβοι που έχουμε εκφράσει επανειλημμένα σχετικά με τον κίνδυνο να επεκταθεί η συγκεκριμένη κρίση σε γειτονικές χώρες, έρχονται δυστυχώς να επιβεβαιωθούν τη σήμερον ημέρα. Χώρες της Ανατολικής Αφρικής, της Κεντρικής Αφρικής, της Μεσημβρινής Αφρικής, έξι συνολικά χώρες, έχουν ήδη εμπλακεί στρατιωτικά στη σύγκρουση. Και καραδοκεί ο κίνδυνος να συρθούν και άλλες χώρες στη σύγκρουση αυτή που ξέσπασε στο έδαφος του Κογκό-Κινσάσα. Τη στιγμή αυτή, ιδιαίτερες ανησυχίες προξενεί το ενδεχόμενο επέμβασης δυνάμεων του Σουδάν, στο πλευρό των κυβερνητικών δυνάμεων, στο έδαφος της Λαϊκής Δημοκρατίας του Κογκό, μια εξέλιξη που κατά πάσα πιθανότητα θα συνεπάγεται την αυξανόμενη εμπλοκή άλλων χωρών που γειτονεύουν με το Σουδάν.
<P>
Όπως όλοι γνωρίζουμε, η κατάρρευση του καθεστώτος Μομπούτου στο Κογκό-Κινσάσα και η ανάληψη της εξουσίας από το νέο καθεστώς δεν μπόρεσαν να θέσουν τέρμα στη διαρθρωτική, πολιτική, οικονομική και κοινωνική κρίση που μαστίζει τη χώρα εδώ και πολύ καιρό. Μια κρίση που μετέβαλε το Κογκό, το πρώην Ζαΐρ, σε μόνιμη εστία αποσταθεροποίησης μέσα στην καρδιά της Κεντρικής Αφρικής. Εν πάση περιπτώσει, η ανάλυση της σημερινής κρίσης, η διασύνδεσή της με την κατάσταση στην περιοχή των Μεγάλων Λιμνών και με τα υφιστάμενα εθνοτικά προβλήματα - όχι μόνο στη Ρουάντα και στο Μπουρούντι, αλλά και στις επαρχίες του Κιβού και του Κάτω Κογκό - είναι αρκετά γνωστά σε όλους τους κυρίους βουλευτές, όπως επίσης είναι αρκετά γνωστή και η θέση μας πως καμία διευθέτηση των προβλημάτων δεν θα μπορέσει να επιτευχθεί manu militari , δηλαδή με την προσφυγή σε στρατιωτικά μέσα. Εχουμε τονίσει κατ' επανάληψη ότι είναι ουσιαστικής σημασίας να εξευρεθεί μια λύση, μέσω πολιτικών διαπραγματεύσεων, για τα βαθύτερα προβλήματα πολιτικής, οικονομικής και κοινωνικής φύσεως που απασχολούν εκείνη την περιοχή της Αφρικής.
<P>
Πέραν τούτου, με βαθύτατο αίσθημα απογοήτευσης παρακολουθούμε όλοι μας όχι μόνο την πλήρη αδυναμία συνέχισης της εφαρμογής μιας αναπτυξιακής πολιτικής, αλλά επίσης και την καταστροφή έργων υποδομής και την κατάρρευση θεσμών για τη δημιουργία των οποίων συνέβαλαν στο παρελθόν, με όχι αμελητέες προσπάθειες, η Ευρωπαϊκή Ένωση και τα κράτη μέλη της.
<P>
Ανέκαθεν, και ειδικότερα τον τελευταίο καιρό, η Ευρωπαϊκή Ένωση προέβαλλε μια ξεκάθαρη θέση σχετικά με αυτό το θέμα, και η δήλωσή της τής 27ης Αυγούστου είναι σαφής όσον αφορά τους όρους που πρέπει να τηρηθούν στο πλαίσιο της αναζήτησης μιας διευθέτησης της κρίσης. Ήδη εξ αρχής είχαμε υποσηρίξει την αφρικανική διαμεσολάβηση, μια διαμεσολάβηση που δυστυχώς δεν έχει, επί του παρόντος, στεφθεί με επιτυχία: είτε πρόκειται για τις συνομιλίες που ξεκίνησαν με πρωτοβουλία του κ. προέδρου Μαντέλα στη Victoria Falls, είτε για τη συνάντηση της Οργάνωσης Αφρικανικής Ενότητας στην Αντίς Αμπέμπα, είτε ακόμη, πιο πρόσφατα, για τη σύνοδο του SADEC στο Μαυρίκιο, σε όλες τις περιπτώσεις η επιτυχία των διαπαγματεύσεων υπήρξε αμφίβολη.
<P>
Κρίναμε επίσης ότι αιτιολογείτο η άμεση μετάβαση στην περιοχή του ειδικού απεσταλμένου, ο οποίος βρίσκεται ακόμη εκεί προσπαθώντας να εξεύρει τρόπους διευκόλυνσης του διαλόγου και να προσδιορίσει πιθανές λύσεις για τη διένεξη. Πιο συγκεκριμένα, φρονούμε πως θα ήταν μια ενδιαφέρουσα ιδέα η εξέταση του ενδεχομένου ανάπτυξης μιας αφρικανικής δύναμης παρέμβασης, με την οποία η Ευρωπαϊκή Ένωση θα ήταν διατεθειμένη να συνεργαστεί.
<P>
Ένα είναι βέβαιο: ότι δεν θα υπάρξουν δυνατότητες διαμόρφωσης προϋποθέσεων για το διάλογο εφόσον συνεχιστεί η παρουσία ξένων δυνάμεων στο εσωτερικό του Κογκό και εφόσον δεν τεθεί τέρμα στις λαϊκιστικές διακηρύξεις ρατσιστικού περιεχομένου οι οποίες παροτρύνουν τις βιαιοπραγίες μεταξύ των εθνοτήτων. Όπως επίσης, δεν είναι δυνατόν να επιτευχθεί η ειρήνη εφόσον οι προβαλλόμενες λύσεις δεν θα λαμβάνουν υπόψη την εδαφική ακεραιότητα του Κογκό και δεν θα διασφαλίζουν την ασφάλεια των γειτονικών του χωρών.
<P>
Η διαβόητη περιφερειακή διάσκεψη, για την οποία έγινε τόσο πολύς λόγος, θα πρέπει να πραγματοποιηθεί υπό την αιγίδα της Οργάνωσης Αφρικανικής Ενότητας και των Ηνωμένων Εθνών, ανεξαρτήτως, βεβαίως, της οποιασδήποτε συμβολής για την επιτυχία της από πλευράς της διεθνούς κοινότητας, και ειδικότερα της Ευρωπαϊκής Ένωσης και των κρατών μελών της.
<P>
Κυρίες και κύριοι βουλευτές, με βάση την υπάρχουσα σήμερα αντιπαράθεση των δυνάμεων, μπορούμε να διαβλέψουμε δύο σενάρια: το ένα προβλέπει την παγίωση των υφιστάμενων σφαιρών επιρροής από αμφότερα τα στρατόπεδα, παρ' όλο που ο πόλεμος θα συνεχιστεί ανάμεσα στον κογκολέζικο στρατό και τους συμμάχους του, αφενός, και τις δυνάμεις των στασιαστών και τους συμμάχους τους, αφετέρου. Ένα τέτοιο ενδεχόμενο θα οδηγούσε μεσοπρόθεσμα στη σταδιακή αποδέσμευση των χωρών της περιοχής, ενώ η διεθνοποίηση της διένεξης θα αφορούσε αποκλειστικά τις κογκολέζικες δυνάμεις.
<P>
Ένα δεύτερο σενάριο - ίσως το πιο πιθανό - προβλέπει μια ευρείας κλίμακας αντεπίθεση εκ μέρους της ομάδας που πρόσκειται στον Kabila, από την οποία θα συνεπάγεται, όπως είναι εύκολα κατανοητό, το ξέσπασμα μιας υπερ-περιφερειακής σύγκρουσης ακόμη μεγαλύτερης εμβέλειας. Είτε η μία είτε η άλλη κατάσταση, αμφότερα τα σενάρια που προανέφερα, γεννούν σοβαρότατες ανησυχίες, δεδομένου ότι, ακόμη και στην πρώτη περίπτωση, που θα οδηγούσε στη διεθνοποίηση του προβλήματος του Κογκό, η κατάσταση αστάθειας που θα επικρατούσε στη χώρα λαμβάνοντας υπόψη τον αριθμό των γειτονικών χωρών, συνδυασμένη με τη γνωστή κατάσταση ανασφάλειας των γειτονικών χωρών, δεν θα επέτρεπε ποτέ την επίτευξη της σταθερότητας στη ζώνη εκείνη της αφρικανικής ηπείρου.
<P>
Αυτός είναι ο λόγος γιατί η Ευρωπαϊκή Ένωση επιμένει διαρκώς και συνεχώς στην αναγκαιότητα να στρέψουμε τη ματιά μας στη συγκεκριμένη περιοχή θεωρώντας την ως ενιαίο σύνολο, και να μη στεκόμαστε απλώς στις μεμονωμένες εστίες κρίσης. Θα ήθελα ακόμη να προσθέσω, κυρίες και κύριοι βουλευτές, ότι μεταξύ των αποστολών που ανατέθηκαν στον ειδικό απεσταλμένο μας συμπεριλαμβάνεται επίσης μια συνάντηση με τον Γενικό Γραμματέα των Ηνωμένων Εθνών, καθώς και με τα ηγετικά στελέχη των Ηνωμένων Εθνών που τη στιγμή αυτή παρακολουθούν την εξέλιξη της κατάστασης στην περιοχή των Μεγάλων Λιμνών και στο Κογκό. Ας ελπίσουμε ότι ο εν λόγω απεσταλμένος θα είναι σε θέση να μας στείλει εκ νέου αναφορά στις αρχές Οκτωβρίου, οπότε θα μπορέσουμε ξανά να αξιολογήσουμε την κατάσταση και να προβάλουμε ενδεχόμενες πολιτικές προτάσεις.
<P>
Θα επιθυμούσα ακόμη να σας ενημερώσω ότι επίσης βρισκόμαστε σε στενή επαφή με το Πρόγραμμα των Ηνωμένων Εθνών για την Ανάπτυξη και με την Παγκόσμια Τράπεζα, ώστε να εξετάσουμε τη δυνατότητα δρομολόγησης μιας συντονισμένης δράσης που θα απορρέει από μια συνολική πρόταση για αποκατάσταση εκείνης της περιοχής, κάτι το οποίο, προφανώς, θα συνιστούσε ένα σημαντικό τεκμήριο στο πλαίσιο της οποιασδήποτε παγκόσμιας διάσκεψης με θέμα τη συγκεκριμένη περιοχή.
<P>
Σε ό, τι αφορά την ανθρωπιστική κατάσταση, η στρατιωτική διένεξη είχε προφανώς σοβαρό αντίκτυπο σε αυτήν. Αναφέρονται παραβιάσεις των ανθρωπίνων δικαιωμάτων από μεριάς και των δύο εμπλεκόμενων μερών, ενώ οι αρχές, επίσης αμφότερων των εμπολέμων, προσφεύγουν στην εθνοτική αντιπαράθεση ως μέθοδο συσπείρωσης του πληθυσμού γύρω από το αντίστοιχο πολιτικό ή στρατιωτικό τους πρόγραμμα. Είναι αδύνατη η πρόσβαση στις ζώνες της υπαίθρου του Κιβού ή της επαρχίας του Κάτω Κογκό, όπου επικεντρώνονται οι δυσχερέστερες καταστάσεις από ανθρωπιστικής άποψης. Την παρούσα στιγμή, οι πληροφορίες που έρχονται σχετικά με τις ανθρωπιστικές ανάγκες των πολλών χιλιάδων εκτοπισμένων ατόμων είναι εξαιρετικά ελάχιστες και ελλειπείς. Πέραν τούτου, η πιθανή επέκταση των συγκρούσεων στις γειτονικές χώρες, και συγκεκριμένα στη Ρουάντα και στο Μπουρούντι, ενέχει τον κίνδυνο ακόμη μεγαλύτερης αποσταθεροποίησης της εύθραυστης συνύπαρξης μεταξύ των εθνοτήτων που ζουν σε αυτές τις χώρες.
<P>
Οι πόλεις της Κινσάσα και του Κισανγκάνι βιώνουν τη στιγμή αυτή μια κατάσταση σοβαρότατης έλλειψης τροφίμων, όπως επίσης και ανεπαρκούς παροχής νερού, δεδομένου ότι όλοι οι αγωγοί έχουν διακοπεί. Από ανθρωπιστικής σκοπιάς, ωστόσο, οι κυριότερες ανησυχίες μας συνεχίζουν να επικεντρώνονται στην επαρχία Κιβού, από τη στιγμή που ενδέχεται να βρισκόμαστε στα πρόθυρα ενός μεγάλων διαστάσεων εκτοπισμού κογκολέζικου πληθυσμού προς το εσωτερικό της Λαϊκής Δημοκρατίας του Κογκό ή προς την Τανζανία, το Μπουρούντι ή άλλες χώρες, κάτι που θα προσδώσει στην ανθρωπιστική κατάσταση έναν πράγματι καταστροφικό χαρακτήρα.
<P>
Για την αντιμετώπιση της νέας αυτής κρίσης, η Επιτροπή αποδέσμευσε ένα νέο κονδύλι ύψους 55 εκατομμυρίων Ecu που θα διατεθεί για την περιοχή των Μεγάλων Λιμνών, εκ των οποίων γύρω στα 10 εκατομμύρια προορίζονται ήδη εξαρχής για τη Λαϊκή Δημοκρατία του Κογκό. Θα ήθελα ωστόσο να υπογραμμίσω ότι οι δυσκολίες πρόσβασης που αντιμετωπίζουν οι οργανώσεις που προσπαθούν να διοχετεύσουν την ανθρωπιστική βοήθεια είναι τεράστιες, ότι οι όροι ασφαλείας είναι σχεδόν ανύπαρκτοι και ότι, γι' αυτόν ακριβώς το λόγο, προσπαθούμε να διαπραγματευθούμε έναν κώδικα συμπεριφοράς με τις αρχές αμφότερων των εμπλεκόμενων μερών, ώστε να διερευνήσουμε τη δυνατότητα δρομολόγησης της ανθρωπιστικής δράσης έχοντας εξασφαλίσει στους παρεμβαίνοντες φορείς ελάχιστους όρους ασφαλείας.
<P>
Ας μου επιτραπεί επίσης, κυρίες και κύριοι βουλευτές, να θίξω ένα ζήτημα το οποίο είχα ήδη την ευκαιρία να θέσω ενώπιον της Επιτροπής και υπηρεσιών του Συμβουλίου, ένα ζήτημα που ενδεχομένως θα πρέπει να αποτελέσει αντικείμενο προβληματισμού και από μεριάς αυτού του Κοινοβουλίου. Πρόκειται για το αν ενδείκνυται ή δικαιολογείται η συνέχιση, υπό τους ίδιους όρους - business as usual -, της χορήγησης της βοήθειάς μας σε χώρες που εμπλέκονται σε πολεμικές συγκρούσεις, σε χώρες που δαπανούν ένα ποσοστό του προϋπολογισμού τους, που φθάνει μέχρι και το 30 %, σε όπλα και στρατιωτικό εξοπλισμό, ή αν είναι μήπως καλύτερα να προβληματιστούμε εις βάθος και να αναρωτηθούμε εάν η ενίσχυση που παρέχουμε στους προϋπολογισμούς, στους κοινωνικούς τομείς και αλλού δεν συνιστά μάλλον μια έμμεση μέθοδο χρηματοδότησης των συγκεκριμένων πολεμικών προσπαθειών.
<P>
Το ζήτημα αυτό δεν είναι απλό, αλλά πιστεύω πως τα ευρωπαϊκά θεσμικά όργανα - εφόσον η Ευρώπη είναι ο κυριότερος χορηγός βοήθειας στην Αφρική - θα βρίσκονταν σε δύσκολη θέση έναντι των φορολογούμενων, και εμείς οι ίδιοι θα είχαμε πρόβλημα συνείδησης εάν δεν συλλογιστούμε σε βάθος πάνω σε αυτό το πρόβλημα. Ελπίζω να μπορέσω να επανέλθω σε αυτό το θέμα σε μερικές εβδομάδες και να σας παραθέσω κάποιες σκέψεις, στο βαθμό που όλα τα ευρωπαϊκά θεσμικά όργανα οφείλουν να προβληματιστούν από κοινού και να καταλήξουν στα μέτρα και στις κατευθύνσεις που πρέπει να ακολουθήσουν. Αυτά είχα να πω, κύριε Πρόεδρε.

<SPEAKER ID=102 LANGUAGE="FR" NAME="Delcroix">
Κύριε Πρόεδρε, κύριε Επίτροπε, η Ομάδα μου συμμερίζεται σε μεγάλο βαθμό την ανάλυσή σας και σας ευχαριστεί για αυτήν.
<P>
Επί δεκάδες χρόνια, το Ζαΐρ γνώρισε την πολιτική δικτατορία, τη διαφθορά, μία κακή οικονομική διαχείριση και τις παραβιάσεις των ανθρωπίνων δικαιωμάτων. Αν και το καθεστώς του Μομπούτου έχει καταδικαστεί ξεκάθαρα από το 1982, και απομονώθηκε σταδιακά σε διεθνές επίπεδο, ο εδαφικός πλούτος της χώρας μετρίασε την οικονομική απομόνωση που θα έπρεπε να είχε επέλθει.
<P>
Με τη νικηφόρο άφιξη των στρατευμάτων της Συμμαχίας, υπό την ηγεσία του Laurent Kabila, η σελίδα της δικτατορίας φαινόταν ότι είχε γυρίσει τελειωτικά. Η στρατιωτική κατάσταση φαινόταν ότι ήταν υπό τον έλεγχο των ιθυνόντων της Συμμαχίας, και είμαστε πεπεισμένοι ότι το Κογκό είχε μία ευκαιρία να αρχίσει αποτελεσματικά την ανασυγκρότησή του, με την κοινή προσπάθεια όλων αυτών των ζωντανών δημοκρατικών και προοδευτικών δυνάμεων.
<P>
Πρέπει να αναγνωρίσουμε ότι τα πράγματα δεν εξελίχθηκαν προς την κατεύθυνση που επιθυμούσαμε. Οι νέοι ιθύνοντες κλείστηκαν στον εαυτό τους, δείχνοντας αδιαλλαξία και στερούμενοι έτσι της υποστήριξης ενός μεγάλου μέρους του πληθυσμού που δεν αποδεχόταν τις αυταρχικές μεθόδους αυτής της Συμμαχίας. Ένα από τα λίγα θετικά σημεία προς υπεράσπισή της είναι ότι επανέφερε μια μεγαλύτερη ασφάλεια στις πόλεις.
<P>
Η ανόρθωση είναι πιθανώς αδύνατη χωρίς τη διεθνή βοήθεια, και η διεθνής βοήθεια δεν ήρθε, κατά ένα μεγάλο μέρος λόγω έλλειψης εμπιστοσύνης. Είναι φαύλος κύκλος. Έλλειψη εμπιστοσύνης από τις δυτικές κυβερνήσεις ως προς την πολιτική θέληση της Συμμαχίας να κάνει τη χώρα δημοκρατική, έλλειψη εμπιστοσύνης των δυνάμενων επενδυτών, των ιδιωτικών εταιρειών ως προς την ασφάλεια, κυρίως τη νομική, και φόβος ότι οι επενδύσεις δεν θα είναι αποδοτικές.
<P>
Το Κογκό βυθίστηκε εκ νέου στον πόλεμο με την ανάμειξη των στρατών διάφορων χωρών της περιοχής και οι δραματικές εικόνες που δεχόμαστε καθημερινά μας δείχνουν τις σφαγές και τα δεινά των πληθυσμών. Οι δηλώσεις των ιθυνόντων της χώρας που καλούν προς το εθνικό μίσος είναι εντελώς απαράδεκτες και δεν είναι καλοί οιωνοί για το μέλλον. Η ανταρσία έχει σχηματιστεί από ένα σύμφυρμα ετερόκλιτων δυνάμεων που έχουν αποκλίνοντα συμφέροντα και που συνδέονται από την αντίθεσή τους στο ισχύον καθεστώς. Στηρίζεται, εξάλλου, πολιτικά και οικονομικά από τους πρώην ιθύνοντες του προηγούμενου καθεστώτος.
<P>
Οι κίνδυνοι διάσπασης του Κονγκό είναι αληθινοί και όπως πάντα επιζήμιοι για τις πιο φτωχές περιοχές αυτής της χώρας και για τους πιο ευαίσθητους κατοίκους. Επιπλέον, αποτελούν ένα πολύ επικίνδυνο προηγούμενο για τις άλλες χώρες της Αφρικής. Κάτω από αυτές τις συνθήκες, επιθυμούμε να καλέσει η Ευρώπη μία άμεση κατάπαυση πυρός, να υποστηρίξει τις αφρικανικές πρωτοβουλίες, ιδιαίτερα αυτές του προέδρου Μαντέλα, με στόχο να εμποδίσει την πυράκτωση όλης της περιοχής και, μετά από διαπραγματεύσεις, να βρει μία λύση για την κρίση στο Κονγκό. Ας μιλήσουν η Ευρωπαϊκή Ένωση και τα κράτη μέλη με μία φωνή, ας διάγουν μία μόνο δραστήρια διπλωματία και ας συντονίσουν τη δράση τους, ούτως ώστε να εξασφαλισθεί η ειρήνη και η ασφάλεια σε αυτό το μέρος του κόσμου.
<P>
Για αυτόν τον λόγο η ομάδα μου υποστηρίζει το κοινό ψήφισμα, αφού υπάρχει κοινό ψήφισμα, του Ευρωπαϊκού Κοινοβουλίου. Ας μιλήσει το Ευρωπαϊκό Κοινοβούλιο με μία φωνή επειδή θέλουμε, με ένα διάβημα ανάλογο προς αυτό των άλλων δημοκρατικών ομάδων αυτού του Σώματος, να εξασφαλίσουμε την ειρήνη σε αυτό το μέρος του κόσμου.

<SPEAKER ID=103 LANGUAGE="NL" NAME="Tindemans">
Κύριε Πρόεδρε, κύριε Επίτροπε, άκουσα με ιδιαίτερο ενδιαφέρον αυτά που μας ανακοίνωσε η Ευρωπαϊκή Επιτροπή σχετικά με τα διαδραματιζόμενα τη στιγμή αυτή στην περιοχή των Μεγάλων Λιμνών στην Αφρική. Θα μπορούσα να τα συνοψίσω σε μερικές φράσεις. Ο Επίτροπος, που αναμφίβολα γνωρίζει καλά την αφρικανική πραγματικότητα, παρουσίασε διεξοδικά τα γεγονότα, επέστησε σωστά την προσοχή μας στην ανάγκη εξεύρεσης λύσης και πρότεινε διάφορα σενάρια. Αλλά το ερώτημα στο οποίο θα πρέπει να απαντήσει το Ευρωπαϊκό Κοινοβούλιο, όπως μας κατέστησε σαφές και ο προλαλήσας, είναι το εξής: τι θα πρέπει να κάνει η διεθνής κοινότητα, τι θα πρέπει να κάνει η Ευρώπη για να επικρατήσει η ειρήνη στην Αφρική και να σταματήσει το λουτρό αίματος; Η ιστορία των τελευταίων ετών στην περιοχή είναι φρικιαστική. Οι συγκρούσεις μεταξύ των Χούτου και των Τούτσι είναι πολύ παλιές, ενώ η προέλαση του Δημοκρατικού Μετώπου της Ρουάντα (FDR) κατέληξε σε εμφύλιο πόλεμο. Έγιναν μεν προσπάθειες στην Arusha για να επιτευχθεί συμφωνία μεταξύ των αντιμαχομένων πλευρών, ωστόσο, για λόγους που δεν μπορώ να κατανοήσω, διεξάγονται συνομιλίες χωρίς να απαιτείται η κήρυξη εκεχειρίας. Το αεροπλάνο του Προέδρου της Ρουάντα κατερρίφθη, ωστόσο κανείς δεν γνωρίζει επισήμως ακόμη ποιος το κατέρριψε, ποιος διέπραξε την πράξη αυτή η οποία κατέληξε σε μία αποκρουστική γενοκτονία. Η χώρα έπεσε στα χέρια των ανταρτών και εγκαθιδρύθηκε μία de facto δικτατορία. Και στο Μπουρούντι ένας συνταγματάρχης κατέλαβε την εξουσία. Υπάρχει μήπως κανείς εδώ στο Κοινοβούλιο που να πιστεύει στα σοβαρά ότι μπορεί να επιτευχθεί διαρκής ειρήνη μεταξύ των αντιμαχόμενων εθνικών ομάδων σε χώρες όπως το Μπουρούντι ή η Ρουάντα χωρίς την παρουσία της διεθνούς κοινότητας; Κανείς δεν έχει βρει, ούτε έστω αναζητά, λύση για το πρόβλημα ενάμισι εκατομμυρίου προσφύγων στα σύνορα Ρουάντας και Κονγκό-Ζαΐρ, γυναικόπαιδα στην πλειοψηφία τους. Όταν οι πρόσφυγες συνέχιζαν ακατάπαυστα να απομακρύνονται από τις εστίες τους, μόνο η Emma Bonino είχε το κουράγιο να φωνάξει ότι περισσότεροι από 300.000 πρόσφυγες περιφέρονταν άσκοπα. Όλοι αυτοί εξαφανίστηκαν. Οι νεκροί δεν μιλάνε.
<P>
Λησμονήσαμε μήπως ότι το Συμβούλιο Ασφαλείας των Ηνωμένων Εθνών αποφάσισε να προβεί σε στρατιωτική επέμβαση, αλλά ότι μία εβδομάδα μετά την απόφαση αυτή ο πρόεδρος Κλίντον ανακοίνωσε ότι παραιτείται από την επιχείρηση αυτή; Εν τω μεταξύ, είχε γίνει γνωστό ότι στο ανατολικό Κονγκό-Ζαϊρ είχαν διαπραχθεί σφαγές και ο ΟΗΕ αποφάσισε να εντοπίσει τους μαζικούς τάφους για να σχηματίσει μία εικόνα της κατάστασης στην περιοχή. Οι νέοι ηγέτες αντιστάθηκαν στις προσπάθειες αυτές, κάτι που προξένησε ένταση με τα Ηνωμένα Έθνη. Εν τω μεταξύ, ο Laurent Dιsirι Kabila μπόρεσε να κατακτήσει το σύνολο του Ζαϊρ-Κονγκό επικεφαλής ενός στρατού που αποτελούνταν κυρίως από στρατιώτες της Ουγκάντα και της Ρουάντα. Οι υπουργοί της Δύσης προέβησαν σε ενθαρρυντικές ανακοινώσεις, έκαναν λόγο για εμπιστοσύνη προς το νέο καθεστώς, και οι νικητές μπόρεσαν να ξεκινήσουν την εδραίωση της εξουσίας τους. Μετά από λίγο καιρό αποδείχθηκε ότι η αναμενόμενη νέα, καινοτόμος, δημοκρατικότερη πολιτική που θα σεβόταν τα ανθρώπινα δικαιώματα και το κράτος δικαίου ακόμα δεν είχε εφαρμοστεί. Ακριβώς όπως και επί Mobutu, η οργανωμένη αντιπολίτευση αγνοήθηκε και αποκλείστηκε ακόμα περισσότερο από το νέο σύστημα. Η λαϊκή δυσαρέσκεια άρχισε ξανά να αυξάνει και να που ξαφνικά βλέπουμε τις δυνάμεις της Ουγκάντα και της Ρουάντα, που είχαν υποστηρίξει τον Kabila, να ξεσηκώνονται τώρα εναντίον του. Ωστόσο, την ίδια στιγμή εισβάλλουν στρατεύματα της Αγκόλα που προσπαθούν να κατακτήσουν το Κάτω Κονγκό. Γίνεται επίσης λόγος για τους αστυνομικούς από την Katanga, οι οποίοι προσπαθούν από την Αγκόλα να εκδιώξουν τον Kabila, που τώρα πια συμβολίζει το κράτος του Κονγκό, από την περιοχή τους. Όλο και περισσότερα ξένα στρατεύματα εμπλέκονται στις συγκρούσεις. Προέρχονται εν μέρει και από τη Ζιμπάμπουε και έχουν μαζί τους αεροπλάνα και μισθοφόρους. Ούτε λίγο ούτε πολύ, οκτώ χώρες συμμετέχουν στη σύρραξη. Αν κάτι τέτοιο είχε συμβεί στην Ευρώπη, θα γινόταν λόγος για κίνδυνο παγκόσμιας σύρραξης.
<P>
Αγαπητοί συνάδελφοι, στην ιστορία αυτή τα μέσα μαζικής ενημέρωσης αποφεύγουν να αποκαλύψουν τι διεξάγεται στα παρασκήνια: το παιχνίδι των οικονομικών δυνάμεων που έχουν βάλει στο μάτι τα κοιτάσματα διαμαντιών, πετρελαίου, κοβαλτίου και χαλκού. Ορισμένοι σχολιαστές έγραψαν ότι τα τεκτενόμενα στην περιοχή θυμίζουν την περίοδο της αποικιοκρατίας, όταν οι δυτικές εταιρείες ίδρυαν εργοστάσια για να βάλουν στο χέρι τις πρώτες ύλες. Φαίνεται ότι η μηχανή του θανάτου στην Κεντρική Αφρική είναι αδύνατο να σταματήσει το έργο της και ότι χάθηκαν για πολλά χρόνια οι ελπίδες που είχαν δημιουργηθεί ότι θα ξεριζωθούν οι δικτατορίες και τα μονοκομματικά συστήματα στην περιοχή. Το νέο πολιτικό ιδανικό φαίνεται πια να λέγεται σταθερότητα με κάθε τίμημα. Πόσες δεκάδες χιλιάδες ανθρώπων έχασαν τη ζωή τους; Πόσοι θα την χάσουν ακόμη; Κανείς δεν αναφέρει πλέον τη Δυτικοευρωπαϊκή Ένωση, ενώ η Ευρωπαϊκή Ένωση είναι πασιφανές τώρα πια ότι δεν έχει αφρικανική πολιτική. Τα κράτη μέλη της Ένωσης έχουν διαιρεθεί. Όχι μόνο δεν υπάρχει κοινή πολιτική, αλλά δεν υπάρχει καν πολιτική. Οι ανθρωπιστικές οργανώσεις προσφέρουν βοήθεια σε θύτες και θύματα, αλλά δεν μπορούν να επιλύσουν τα πολιτικά προβλήματα. Το λέω και το επαναλαμβάνω: δεν έχουμε πολιτική!
<P>
Ας σβήσουμε λοιπόν τον όρο κοινή εξωτερική πολιτική της Ευρώπης από το λεξιλόγιό μας.
<P>
(Χειροκροτήματα)

<SPEAKER ID=104 LANGUAGE="NL" NAME="Bertens">
Κύριε Πρόεδρε, θα ήθελα να εκφράσω τη συμφωνία μου με το φίλο και συνάδελφο Tindemans. Όντως, στερούμαστε ευρωπαϊκής πολιτικής ως προς την Αφρική, κάτι που βέβαια δεν μας εμπόδισε καθόλου να μιλάμε - να μιλάμε και τίποτε άλλο - για την Αφρική, όπως ακριβώς κάνουμε και σήμερα.
<P>
Ο πληθυσμός του Κονγκό διαπιστώνει με πόνο πως γίνεται το θύμα του νιοστού σταδίου της ακατάπαυστης βίας στην περιοχή. Τριάντα χρόνια δικτατορίας του Mobutu και η στρατιωτική κατάκτηση από τον Kabila φαίνεται ότι δεν ήταν αρκετά. Και πάλι έχει ξεσπάσει εμφύλιος πόλεμος. Ο Kabila προξένησε τον εμφύλιο αυτό πόλεμο. Μέχρι τη στιγμή που μιλούμε η χώρα παραμένει ακυβέρνητη. Μέχρι τη στιγμή αυτή ο πληθυσμός αντιμετωπίζει μία καλπάζουσα φτώχεια και, ακόμα χειρότερα, τον θάνατο, την καταστροφή και τη φρίκη. Μέχρι τη στιγμή αυτή τα ανθρώπινα δικαιώματα παραβιάζονται σε τεράστια κλίμακα σα να μην συνέβαινε τίποτα, και φυσικά η δημοκρατία παραμένει κενό γράμμα.
<P>
Φυσικά η επίθεση των στασιαστών αποτελούσε επίθεση σε ένα νόμιμο και διεθνώς αναγνωρισμένο καθεστώς και φυσικά θα πρέπει να γίνει επέμβαση της διεθνούς κοινότητας κατά των ανταρτών. Αλλά για να λάβει μακροπρόθεσμη υποστήριξη ο Kabila θα πρέπει πραγματικά να κάνει πολλά. Μέχρι σήμερα δεν αξίζει την υποστήριξη αυτή. Ο Kabila θα πρέπει να δεχθεί επίσης τη διεθνή διαμεσολάβηση, οι δε αντάρτες θα πρέπει να παίξουν ένα ρόλο κατά τη διαμεσολάβηση αυτή, αλλιώς δεν μπορεί να υπάρξει μια τέτοια διεθνής διαμεσολάβηση.
<P>
Εκτιμώ τις προσπάθειες που πραγματοποιεί η Νότια Αφρική στα πλαίσια αυτά για να βρεθεί μία αφρικανική λύση σε μία αφρικανική χώρα με αφρικανική παρέμβαση και με αφρικανικά όπλα, όπως είπε ήδη ο κ. Tindemans: ναι, πρόκειται για τους αφρικανούς που υπήρχαν στη περιοχή πριν έρθουν οι αποικιοκράτες. Πιστεύω ότι είναι θετικό και ελπιδοφόρο το μήνυμα που στέλνουν οι αφρικανικές χώρες καταβάλλοντας προσπάθειες διαμεσολάβησης και θα μπορούσαν να καταβάλλουν τέτοιες προσπάθειες και στο μέλλον για να αντιμετωπίζουν μόνες τους τα του οίκου τους, καθώς η Ευρώπη δεν έχει πολιτική για την Αφρική. Η Ένωση ίσως θα μπορούσε να παράσχει τις καλές της υπηρεσίες και να βοηθήσει στη βελτίωση της κατάστασης, ούτως ώστε να μπορέσουν οι αφρικανοί να διευθετήσουν μόνοι τους τις διαφορές τους.

<SPEAKER ID=105 LANGUAGE="NL" NAME="Van Bladel">
Πρόεδρε, ο κ. Tindemans μίλησε πολύ ωραία. Η Ευρώπη δεν ενδιαφέρεται για την Αφρική, τη στιγμή που η καρδιά της Αφρικής φλέγεται. Η γενοκτονία κατά των Τούτσι και η ανατροπή του Mobutu άνοιξαν το κουτί της Πανδώρας, έτσι που τη στιγμή αυτή ο πόλεμος μαίνεται από τη Brazzaville μέχρι την Addis Abeba. Οι παραδοσιακές ετικέτες, όπως η αποικιοκρατία, καθώς και οι ιδεολογικές συγκρούσεις μεταξύ Ανατολής και Δύσης δεν έχουν πλέον καμία σημασία. Οι διάφοροι ηγέτες της Αφρικής αγωνίζονται για την εξουσία και μόνο. Οι πολιτικές ομάδες της αντιπολίτευσης δεν μπορούν πλέον να δρουν δημοκρατικά. Πολύ συχνά αναζητούν βοήθεια από το εξωτερικό σε συγγενείς φυλες, κάτι που με τη σειρά του παρέχει το πρόσχημα στους διαφόρους δικτάτορες να επεμβαίνουν στρατιωτικά, να εισβάλλουν σε άλλα κράτη. Αυτός ο λαβύρινθος συγκρούσεων έχει ως αποτέλεσμα φοβερές συμφορές για τον πληθυσμό και καταλήγει σε κατασπατάληση χρήματος, ακόμα και της ανθρωπιστικής βοήθειας.
<P>
Θεωρώ ότι ο Επίτροπος κρύβεται πολύ συχνά πίσω από τις μεγαλόσχημες συνεδριάσεις των Ηνωμένων Εθνών. Θέλω να υπάρχει εδώ σαφήνεια. Δεν θεωρεί άραγε η Επιτροπή και ο Επίτροπος ότι είναι τώρα η στιγμή να διαμαρτυρηθούν για παράδειγμα στην κυβέρνηση της Λουάντα, η οποία απλώς έπαυσε εβδομήντα μέλη της αντιπολίτευσης από τα αξιώματά τους, για να τα αντικαταστήσει από μη αιρετούς αξιωματούχους και απειλεί καθημερινά τη ζωή των παυθέντων; Όλα αυτά προστίθενται στο σύνολο των συγκρούσεων στην περιοχή. Κύριε Επίτροπε, πείτε μου τουλάχιστον γιατί εμείς ως δημοκράτες δεν στείλαμε το μήνυμα που θα έπρεπε να στείλουμε και εμείς οι βουλευτές του Κοινοβουλίου; Οι βουλευτές αποτελούν μέλη ενός Κοινοβουλίου και δεν θα πρέπει να γίνονται τα αντικείμενα απειλών. Αν δεν στείλετε ένα τέτοιο μήνυμα, κύριε Επίτροπε, η κυβέρνηση της Αγκόλα θα αισθανθεί ενισχυμένη για να συνεχίσει τη σημερινή της πρακτική, να χρησιμοποιεί δηλαδή τα κέρδη από την πώληση πετρελαίου και διαμαντιών για να αγοράζει όπλα, και στην περίπτωση αυτή η ανθρωπιστική βοήθεια, όσο και αν παρέχεται με καλές προθέσεις, δεν θα έχει πλέον κανένα νόημα.
<P>
Αν ενδιαφερόμαστε για την Αφρική, ας ασκήσουμε έντονη κριτική σε όλες τις πλευρές που συμμετέχουν στις συγκρούσεις στην περιοχή.

<SPEAKER ID=106 LANGUAGE="ES" NAME="Carnero Gonzαlez">
Κύριε Πρόεδρε, δεν υπάρχει καμία αμφιβολία ότι μπορούμε να προσδιορίσουμε κάποια συγκεκριμένα στοιχεία μέσα στην κρίση που έχει ξεσπάσει εδώ και μερικές εβδομάδες. Όπως, για παράδειγμα, το γεγονός ότι ο Πρόεδρος Kabila δεν τήρησε τις ουσιαστικές υποσχέσεις με τις οποίες κατάφερε να ανέλθει στην εξουσία. Όπως επίσης, π.χ., το ότι δεν είναι ακόμη δυνατή η ομαλή λειτουργία και δράση πολιτικών κομμάτων της αντιπολίτευσης. Πέραν τούτου, σημειώνονται φυλακίσεις και επίσης, απ' ότι φαίνεται, εκτελέσεις αντιφρονούντων κατόπιν συνοπτικών διαδικασιών. Δεν υπάρχει αμφιβολία ότι το Κογκό δεν μπορεί να χαρακτηρισθεί ως δημοκρατική χώρα, και επομένως δεν βλέπουμε να πλησιάζει η μέρα όπου θα διενεργηθούν ελεύθερες εκλογές.
<P>
Επίσης θα μπορούσε να πει κανείς ότι κάποιες άλλες γειτονικές χώρες ενεπλάκησαν σε αυτή τη σύγκρουση. Βλέπουμε, λόγου χάρη, την πέρα για πέρα εμφανή παρουσία της Ουγκάντα και της Ρουάντα, δυο χώρες που κατά πάσα πιθανότητα δεν παραιτήθηκαν από κάποια σχέδια διαμελισμού του Κογκό και ντε φάκτο προσάρτησης και ελέγχου ορισμένων εδαφών αυτής της χώρας.
<P>
Παρ' όλο όμως που πιστεύω ότι τα στοιχεία που προανέφερα είναι σημαντικά, δεν τα θεωρώ ωστόσο ως τα περισσότερο σημαντικά. Φρονώ ότι ανακύπτουν γενικότερα ζητήματα. Επειδή, όντως, βρισκόμαστε μπροστά στον πρώτο πόλεμο περιφερειακής εμβέλειας που μαίνεται τα τελευταία χρόνια στην Αφρική. Και από την κατάσταση αυτή προκύπτουν πολλά ερωτήματα. Όπως, για παράδειγμα, για ποιο λόγο οργανισμοί όπως ο Οργανισμός Αφρικανικής Ενότητας δεν είναι ικανοί να προλαμβάνουν τις συγκρούσεις και να διαχειρίζονται τις κρίσεις; Και γιατί τα ίδια τα Ηνωμένα Έθνη δεν κατάφεραν να παρεμβληθούν σε αυτή την κατάσταση; Ή ακόμη, γιατί υπάρχουν κινήματα, όπως αυτό των Αδεσμεύτων Χωρών, που είναι υποβαθμισμένα σε βαθμό τέτοιο ώστε να μην έχουν καμία απολύτως χρησιμότητα σε αυτή την κρίση; Αρα, σε τελευταία ανάλυση, δεν υπάρχουν δυνατότητες διαμεσολάβησης, ούτε κανένας μηχανισμός πρόληψης των συγκρούσεων ή μηχανισμοί διαχείρισης των κρίσεων. Είναι λοιπόν λογικό, δεδομένης αυτής της κατάστασης, να είναι μια δύσκολη υπόθεση η εξεύρεση πολιτικών λύσεων.
<P>
Θα μπορούσε κανείς να επισημάνει το γεγονός ότι απουσιάζει μια περιφερειακή διάσκεψη η οποία θα μπορούσε να θέσει τέρμα στα εξελισσόμενα γεγονότα. Θα μπορούσαμε επίσης να ζητήσουμε σθεναρά την ανάπτυξη μιας αφρικανικής δύναμης παρέμβασης. Αλλά τίθεται το ερώτημα: ποιος θα οργανώσει αυτή τη δύναμη, ποια θα είναι η πολιτική της, τι στόχους θα επιδιώκει, ποιος θα τη στηρίζει; Είναι προφανές ότι η στήριξη της Ευρωπαϊκής Ένωσης, από μόνη της, δεν αρκεί.
<P>
Θα έπρεπε επίσης να γνωρίζουμε ποια είναι η θέση, λόγου χάρη, των Ηνωμένων Πολιτειών σχετικά με την εξέλιξη αυτής της σύγκρουσης. Και αυτό διότι οι Ηνωμένες πολιτείες ανέκαθεν διακήρυσσαν ότι έχουν κάποια θέση και πως ενίοτε εφάρμοζαν κάποια αφρικανική πολιτική.
<P>
Η αλήθεια είναι ότι έχουμε μπροστά μας ένα σαφώς ενδεικτικό παράδειγμα της ανυπαρξίας υποδομών περιφερειακής διαχείρισης, της απουσίας φορέων που θα προωθούν στην Αφρική μια πραγματική συνεργασία μεταξύ των ίδιων των αφρικανικών χωρών, πέρα από τους ήδη υπάρχοντες φορείς συνεργασίας ανάμεσα σε αυτές τις χώρες ή σύνολα χωρών και την Ευρωπαϊκή Ένωση. Και πράγματι, διαβλέπουμε τον κίνδυνο ότι άλλες κρίσεις, με παρόμοια χαρακτηριστικά, ενδέχεται να επαναληφθούν σε περίπτωση που η Ευρώπη, πέρα από τις αποσπασματικές παρεμβάσεις σε συγκεκριμένες καταστάσεις, δεν κοιτάξει λίγο παραπέρα, με άλλα λόγια, δεν φροντίσει να χαράξει μια αφρικανική πολιτική στο πλαίσιο της οποίας θα προβλέπεται η δημιουργία τέτοιου είδους υποδομών.
<P>
Ασφαλώς, εάν έπρεπε να απαντήσω στην ερώτηση του κυρίου Επιτρόπου, σχετικά με το αν είναι δυνατόν να συνεχίζουμε να συνεργαζόμαστε με χώρες εμπόλεμες ή που εξοπλίζονται για τον πόλεμο, πιστεύω πως θα έλεγα όχι. Δεν έχουμε δικαίωμα να ενθαρρύνουμε πολιτικές τέτοιου είδους, και ακόμη λιγότερο να χρησιμοποιούμε με κακό τρόπο τα χρήματα των Ευρωπαίων πολιτών.

<SPEAKER ID=107 LANGUAGE="DE" NAME="Wolf">
Κύριε Πρόεδρε, πρέπει να πω ότι ταλαντεύομαι ανάμεσα στον θυμό και στην απελπισία διαβάζοντας ότι η ΕΕ υποτίθεται ότι παίζει έναν ενεργό ρόλο υπέρ της ειρήνης, της ασφάλειας και της σταθερότητας στην περιοχή των Μεγάλων Λιμνών. Μπροστά στην απουσία του ΟΗΕ τις τελευταίες εβδομάδες, μπροστά στην παθητική στάση της ΕΕ και στην ανάκληση της ανθρωπιστικής βοήθειας, όλες αυτές οι κουβέντες περί ευθύνης, καθώς επίσης και ο ισχυρισμός - κυρία van Bladel - ότι τώρα για όλα φταίνε οι ίδιοι οι Αφρικανοί, μου φέρνουν στ' αλήθεια εμετό!
<P>
Δεν μπορούμε να αποσείσουμε τόσο γρήγορα την ευθύνη για τα τέρατα που δημιουργήσαμε στην Αφρική ως αποικιακές δυνάμεις. Φυσικά, είναι θετικό που οι Αφρικανοί άρχισαν να αναγνωρίζουν ότι πρέπει να βρουν κοινές λύσεις για τα μεγάλα προβλήματα των περιοχών τους. Παρά την αποτυχία της, η συνάντηση στο Victoria Falls ήταν μια αρχή με νόημα.
<P>
Η ευθύνη τους για τον σεβασμό των δικαιωμάτων ανθρώπων και πολιτών είναι κοινή, κι αυτό τουλάχιστον μειώνει τη σημασία των συνόρων. Ο κ. Bertens έχει απόλυτο δίκιο: Η Ευρωπαϊκή Ένωση έχει την ευκαιρία να ανοίξει ένα νέο κεφάλαιο και να βοηθήσει τους Αφρικανούς να βρουν οι ίδιοι λύσεις. Επίσης, δεν θα έπρεπε να υποκρινόμαστε ότι η φιλία με τον Bill Clinton εξουσιοδοτεί σε μονόπλευρες στρατιωτικές δράσεις. Φυσικά η Ουγκάντα και η Ρουάντα δεν έχουν δικαίωμα να επιφέρουν λύση σύμφωνη με το δικό τους πνεύμα με μονόπλευρες στρατιωτικές ενέργειες, και δεν μπορεί κανείς τώρα να τιμωρήσει την Αγκόλα επειδή αντέδρασε σ' αυτό. Ούτε μπορεί κανείς να χαρακτηρίσει απλά την Unita, μετά από 30 χρόνια εμφυλίου πολέμου και μετά το σαμποτάρισμα της ειρηνευτικής διαδικασίας, αντιπολιτευόμενο πολιτικό κόμμα. Η Unita πρέπει επιτέλους να ενταχθεί στο σύνταγμα της δεύτερης δημοκρατίας της Αγκόλα και πρέπει να αναλάβει επιτέλους έναν εποικοδομητικό ρόλο ως αντιπολιτευτικό κόμμα. Αυτό θέλουν σχεδόν όλοι οι πολίτες της Αγκόλα.
<P>
Οι δημοκρατικές δυνάμεις στο Κογκό προέβαλαν μια σειρά αιτημάτων που θα έπρεπε να υποστηρίξουμε ενεργά: Υπεράσπιση της ενότητας και της αυτοδιάθεσης, άνοιγμα της κυβέρνησης προς τις δημοκρατικές δυνάμεις, σαφής συμφωνία για την διεξαγωγή εκλογών, σαφής οριοθέτηση από τις τάσεις ξενοφοβίας, ενεργοποίηση και διεύρυνση της διϋπουργικής επιτροπής για την προστασία των Τούτσι σε ολόκληρη την περιοχή, κατάπαυση του πυρός, υποχώρηση όλων των ξένων στρατευμάτων, καθώς και επιστροφή των Κογκολέζων προσφύγων στις περιοχές τους, σαφής διαπίστωση του ποιος επιτέθηκε σε ποιον, χρησιμοποίηση των μέσων ενημέρωσης για προπαγάνδα υπέρ της ειρήνης και όχι υπέρ του πολέμου και του μίσους και επίσης διάθεση μιας ειρηνευτικής δύναμης που θα φροντίσει για ειρήνη μεταξύ της δημοκρατίας του Κογκό και των γειτόνων της στις Μεγάλες Λίμνες.
<P>
Εδώ έχουμε ένα πρόγραμμα και μπορούμε να κάνουμε κάτι, και αν η Ένωση ανταποκρινόταν σ' αυτό, με όλα όσα αυτό συνεπάγεται στο διπλωματικό πεδίο, τότε οι λαοί της περιοχής θα μπορούσαν να αρχίσουν να ελπίζουν και πάλι.

<SPEAKER ID=108 LANGUAGE="FR" NAME="Hory">
Κύριε Πρόεδρε, τελικά η Ευρωπαϊκή Ένωση δυσκολεύεται πολύ να ορίσει και να εφαρμόσει στην περιοχή των Μεγάλων Λιμνών μία πολιτική σύμφωνη με τις μεγάλες της αρχές. Πρόκειται, εξάλλου, για την εξωτερική πολιτική της Ένωσης ή για εκείνη ενός ή δύο κρατών μελών της; Πράγματι, αν εξετάσουμε τον κατάλογο των υπογραφόντων των διαφόρων προτάσεων ψηφίσματος, έχουμε την περίεργη εντύπωση - περίεργη, αλλά όχι νέα - ότι η κατάσταση στην περιοχή των Μεγάλων Λιμνών ενδιαφέρει μόνο το Βέλγιο και τη Γαλλία, δύο χώρες που υπαγορεύουν τη θέση που πρέπει να τηρεί η Ευρώπη λόγω των συμφερόντων που κληρονόμησαν από την αποικιοκρατική ιστορία.
<P>
Ας επανέλθουμε όμως στις μεγάλες αρχές που τόσο αγαπούν οι Ευρωπαίοι. Κατ' αρχήν, και το λέμε συχνά, να κάνουμε δική μας την ανησυχία που εκφράζει σχεδόν αποκλειστικά ο ΟΑΕ, δηλαδή το σεβασμό της εδαφικής ακεραιότητας των πρώην αποικιών μας. Πράγματι, πριν από ενάμισι χρόνο, ο Γάλλος υπουργός Εξωτερικών εκτιμούσε ότι ο Μομπούτου ήταν ο μοναδικός εγγυητής της εδαφικής ακεραιότητας του Ζαΐρ. Είδαμε το αποτέλεσμα των υπολογισμών του. Σήμερα, στην πραγματικότητα, κανένας δεν πιστεύει στο μύθο της ακεραιότητας μίας χώρας, που δεν ελέγχεται από τις κρατικές αρχές εδώ και καιρό. Ωστόσο, βρίσκει πολλούς, κυρίως αυτούς που είχαν εκείνη την εποχή ενθαρρύνει την απόσχιση της Κατάνγκα, για να συνεχίζει να επιβεβαιώνει την αρχή του απαραβίαστου των συνόρων, ενώ το ανατολικό Κογκό βρίσκεται υπό την ντε φάκτο κυριαρχίας της Ουγκάντα και της Ρουάντα, που έχουν δικαιολογημένες ανησυχίες να εγγυηθούν νομίμως τη δική τους ασφάλεια.
<P>
Αλλη μεγάλη αρχή, πιο σημαντική, είναι το πάθος που εκδηλώνουμε για τον εκδημοκρατισμό της Αφρικής. Πριν από λίγους μόνο μήνες, στα ίδια μας τα ψηφίσματα, ο κ. Καμπίλα χαρακτηριζόταν ως αυτοδιοριζόμενος πρόεδρος, η κυβέρνησή του ως προσωρινό καθεστώς και η πολιτική πρακτική του ως άσκηση βίας κατά των ελευθεριών. Μήπως ο κ. Καμπίλα έγινε δημοκράτης; Μήπως διοργάνωσε εκλογές; Μήπως εξάλειψε τη διαφθορά; Καθόλου. Η μόνη αλλαγή που έγινε είναι απλούστατη: ο κ. Καμπίλα διέκοψε τις σχέσεις με τους παλιούς συμμάχους του από τη Ρουάντα και την Ουγκάντα και μπορεί, συνεπώς, να συναναστρέφεται με την Ευρωπαϊκή Ένωση.
<P>
Πρόκειται για την αρχή της ανθρωπιστικής αλληλεγγύης και της ανησυχίας μας για την τύχη των προσφύγων; Έχουμε δικαίως συγκινηθεί για την τύχη των προσφύγων της Ρουάντα τα τελευταία χρόνια. Κανείς όμως δεν άκουσε, και εγώ ποτέ δεν το άκουσα, ότι το Κοινοβούλιο συγκινήθηκε για την τύχη των εκατομμυρίων προσφύγων από τη Ρουάντα που είχαν καταδικαστεί να ζήσουν έξω από τα σύνορα της χώρας τους μέχρι το 1994. Φαίνεται ότι η γενοκτονία - που ο κ. Tindemans ονομάζει διακριτικά κύμα βίας - που διεπράχθη στη Ρουάντα το 1994, δεν αφύπνισε τις ευρωπαϊκές πολιτικές συνειδήσεις. Αυτοί που βοήθησαν, χθες, τον Χαμπιαριμάνα ή τον Μομπούτου είναι σήμερα έτοιμοι να αναγνωρίσουν μία απίθανη νομιμότητα του κ. Καμπίλα.
<P>
Η αλήθεια είναι ότι οι ευρωπαϊκές προσπάθειες θα έπρεπε να επικεντρωθούν σε τρεις στόχους: η ασφάλεια στο ανατολικό Ζαϊρ πρέπει να εγγυηθεί, όποια κι αν είναι αύριο τα κρατικά σύνορα, οι αληθινοί πρόσφυγες πρέπει να επιστρέψουν στη χώρα τους, κυρίως στη Ρουάντα, με τη βοήθειά μας. Τέλος, οι ψευδοπρόσφυγες που τρυπώνουν στο Κονγκό και στην Ευρώπη εδώ και τέσσερα χρόνια πρέπει να κριθούν για τη συντριπτική ευθύνη τους στην γενοκτονία του 1994.

<SPEAKER ID=109 LANGUAGE="IT" NAME="Amadeo">
Κύριε Πρόεδρε, τα πρόσφατα γεγονότα που διαδραματίστηκαν στην περιοχή των Μεγάλων Λιμνών, μέσα σε όλη τη δραματικότητά τους, αφήνουν την Ευρώπη στο περιθώριο και στο στάδιο των διακηρύξεων. Για ακόμη μία φορά, είναι εμφανές ότι οι Αφρικανοί πρέπει να εδραιώσουν τις ακόμη ιδιαίτερα ευαίσθητες περιφερειακές ισορροπίες, μέσω των ευρύτερων δυνατών διαβουλεύσεων και μέσω, λ.χ., της εγκαθίδρυσης ισχυρής δύναμης σταθεροποίησης.
<P>
Το κυριότερο θέμα συνεπώς της σημαντικής Διάσκεψης της ΔΕΕ στη Λισαβόνα, που πρόκειται να αρχίσει σε μερικές μέρες, θα μπορούσε να είναι το εξής: η διασφάλιση της ειρήνης και της ασφάλειας σε όλη την αφρικανική ήπειρο.
<P>
Στη διάρκεια του 1996, η θεωρία του ντόμινο, που τόσο ακολουθήθηκε από τους Αφρικανούς δικτάτορες οπαδούς της σοβιετικής σχολής, απασχόλησε 14 από τα 53 αφρικανικά κράτη, προκαλώντας εμφύλιες συγκρούσεις και την έξοδο χιλιάδων προσφύγων: σύμφωνα με τα στοιχεία του ΟΗΕ, 8 εκατομμύρια πρόσφυγες.
<P>
Συνεχίζουν να υφίστανται ανταγωνισμοί που θα μπορούσαν να έχουν επιλυθεί εντός της λογικής των συζητήσεων, οι οποίοι όμως αντίθετα εντάθηκαν σε δραματικές καταστάσεις που ωθήθηκαν μάλιστα από εθνοτικές ή θρησκευτικές διεκδικήσεις. Η Αφρική αποτελείται από νέα έθνη, σε στάδιο ανάπτυξης, που εδραιώνουν μέρα με τη μέρα το δημοκρατικό τους σύστημα. Οι περιφερειακές και οι εθνικές ισορροπίες είναι ιδιαίτερα ευαίσθητες και αποδυναμώνουν συνεπώς την ειρήνη. Και οι Αφρικανοί όμως πρέπει να καταβάλουν προσπάθειες προς αυτή την κατεύθυνση. Μια παναφρικανική δύναμη μεσολάβησης, όπως λ.χ. εκείνη της αποκαλούμενης «Συνοχή Kompiega 98», θα μπορούσε να αποτελέσει παράδειγμα της βούλησης των ίδιων των Αφρικανών να εφοδιαστούν με διάρθρωση πρόληψης των συγκρούσεων, να εφοδιαστούν με σύστημα επιτήρησης και να αποφύγουν τους διαδοχικούς Καμπίλα που απολαύουν μάλιστα της υποστήριξης ανθρώπων όπως ο Dos Santos, που είναι σε θέση να ακυρώσει τη λαϊκή εκπροσώπηση στο Κοινοβούλιο, που με τόση δυσκολία επιτεύχθηκε στην Αγκόλα με την επιδίωξη της δημοκρατικής αντιπολίτεσης της UNITA.
<P>
Οι αρχές της επεκτεινόμενης σε περισσότερα κράτη συμμετοχής και ευθύνης θα μπορούσε να είναι η απαρχή μια νέας εποχής ειρήνης και ευημερίας, με την απαραίτητη σήμερα βοήθεια των ευρωπαίων εταίρων.

<SPEAKER ID=110 LANGUAGE="DE" NAME="Junker">
Κύριε Πρόεδρε, συνάδελφε Hory, δεν είναι καθόλου μόνο βουλευτές από το Βέλγιο και την Γαλλία που ενδιαφέρονται για την εν λόγω σύγκρουση, όπως μπορεί κανείς να διαπιστώσει επίσης από την αγόρευσή μου. Όμως πάντα μπορούν μόνο λίγοι να υπογράφουν αυτά τα ψηφίσματα. Αλλά από αυτό δεν πρέπει να βγει το συμπέρασμα ότι οι άλλοι δεν ενδιαφέρονται για το ζήτημα. Το αντίθετο ισχύει! Όλοι επιθυμούμε μια ειρηνική εξέλιξη στην Αφρική, που θα οδηγήσει σε ευημερία και σταθερότητα. Η πραγματικότητα όμως είναι ενάντια σε κάτι τέτοιο.
<P>
Όμως, συνάδελφε Wolf, η απελπισία δεν πρέπει να οδηγεί σε παραίτηση. Ξέρω ότι ούτε εσείς το θέλετε. Φυσικά, είναι καμιά φορά όντως καταθλιπτικό το να κοπιάζει κανείς επανειλημμένα για να σημειωθεί κάποια πρόοδος, για να δοθεί βοήθεια, και στο τέλος τα πράγματα να μην εξελίσσονται τόσο καλά όσο θα ήθελε. Όμως δεν πρέπει να ατονήσουν οι προσπάθειές μας να βρούμε δρόμους που θα κάνουν δυνατή τη λύση της σύγκρουσης και κυρίως θα ενισχύσουν και θα συμπεριλάβουν τις πολιτικές δυνάμεις της Αφρικής, που μπορούν και προπάντων που θέλουν να συμβάλουν στην σταθερότητα και στην λύση της σύγκρουσης.
<P>
Την επόμενη εβδομάδα θα γίνει η συνέλευση των χωρών ΑΚΕ στις Βρυξέλλες και περιμένουμε ότι εκεί θα καθήσουν στο ίδιο τραπέζι μαζί μας όλοι οι συμμετέχοντες. Η σύγκρουση στην περιοχή των Μεγάλων Λιμνών μας απασχολεί άλλωστε εδώ και χρόνια και βρίσκεται εδώ επίσης ξανά στην ημερήσια διάταξη. Έχει γίνει ένα διαρκές λυπηρό θέμα. Πιστεύω όμως ότι παρ' όλ' αυτά οι συναντήσεις αυτές συμβάλλουν - κι εδώ υπάρχουν και θετικά σημάδια - στο να συζητήσουμε και να βολιδοσκοπήσουμε μαζί πού μπορεί να υπάρχουν δυνατότητες λύσης της σύγκρουσης. Πρωταρχικά πρέπει να νικήσουμε με όλες μας τις δυνάμεις και μαζί με τους εκπροσώπους από την Αφρική το εθνικό μίσος που αποτελεί μία από τις ουσιαστικές αιτίες της συγκεκριμένης σύγκρουσης.
<P>
Δεν θέλω να απαριθμήσω εδώ όλες τις θηριωδίες, τις προσβολές των ανθρωπίνων δικαιωμάτων και τις βιαιοπραγίες. Έχουν ειπωθεί πολλά γι' αυτά. Είναι όμως ιδιαίτερα λυπηρό που εκείνοι, οι οποίοι στο παρελθόν υπήρξαν οι ίδιοι θύματα διάκρισης και μίσους, σήμερα να αλληλομισούνται και να κάνουν αμοιβαία διακρίσεις. Αυτό είναι κάτι που δεν μπορούμε να ανεχθούμε. Όμως, δεν μπορούμε επίσης να θεωρήσουμε καλή μια στρατιωτική επέμβαση - από όποια πλευρά κι αν έρχεται - στη θέση της προσπάθειας να βαδίσουν την ειρηνική οδό και να παρακινήσουν τους γείτονες να αναζητήσουν μια ειρηνική λύση της σύγκρουσης με παράλληλη διατήρηση των δημοκρατικών αρχών.
<P>
Συχνά έχουμε στην ημερήσια διάταξη την πρόληψη των συγκρούσεων. Πολλά φύλλα χαρτί γράφτηκαν γι' αυτήν. Πιστεύω ότι πρέπει στην πράξη να δώσουμε ακόμη μεγαλύτερη βαρύτητα από ότι μέχρι σήμερα στις δυνατότητες πρόληψης των συγκρούσεων. Πρέπει να δώσουμε έμφαση στο ότι οι ειρηνευτικές συνομιλίες μπορούν τότε μόνο να είναι επιτυχείς, αν όλες οι πλευρές που ενέχονται στη σύγκρουση καθήσουν στο ίδιο τραπέζι. Γι' αυτό πρέπει να αγωνιστούμε!

<SPEAKER ID=111 LANGUAGE="PT" NAME="Mendes Bota">
Κύριε Πρόεδρε, τα νερά των Μεγάλων Λιμνών της Αφρικής είναι ταραγμένα και αιμόφυρτα, είναι λαβωμένα από το θάνατο, την οδύνη και τον πόνο που επέφεραν η εθελοτυφλία, η τρέλα και η φιλοδοξία των ανθρώπων. Ο βρόντος των κανονιών δεν είχε ακόμη καλά καλά κοπάσει στη Γουϊνέα-Μπισάου και να που μια νέα εστία αποσταθεροποίησης εμφανίζεται στη Λαϊκή Δημοκρατία του Κογκό, σέρνοντας στη δύνη της σύγκρουσης μια σειρά γειτονικών χωρών, την Αγκόλα και τη Ζιμπάμπουε, τη Ναμίμπια και τη Ρουάντα, την Ουγκάντα, το Μπουρούντι και την Τανζανία.
<P>
Είναι δύσκολο να διακρίνει κανείς, μέσα από το πλήθος των διαπλεκόμενων συμφερόντων στην περιοχή, κάποιο ίχνος ορθολογισμού ώστε να βρεθεί μια εξήγηση για το τι συμβαίνει σήμερα στην κογκολέζικη γη. Εκεί συναντώνται και διασταυρώνονται προαιώνια μίση εθνοτήτων που φθείρονται σε ακατάπαυστους πολέμους αλληλοεξόντωσης και αντεκδίκησης που χάνονται στα βάθη των αιώνων. Στα μέρη εκείνα γίνονται αισθητές οι συνέπειες κάποιων όχι και τόσο ξεκάθαρων συνόρων, που χαράχθηκαν με τρίγωνο και χάρακα κατά την αποικιοκρατική μοιρασιά του περασμένου αιώνα. Εκεί δεν είναι αμέτοχα και κάποια διεθνή οικονομικά συμφέροντα, που περιμένουν σαν τα κοράκια να πάρουν μέρος στη μοιρασιά του αμύθητου φυσικού πλούτου εκείνης της περιοχής της Αφρικής. Στα μέρη εκείνα βρίθουν ανεξέλεγκτες στρατιωτικές δυνάμεις από διάφορες χώρες, μισθοφόροι που τα παίρνουν από πολλούς καλοθελητές πληρωτές, συμμορίτες που κυκλοφορούν ελεύθεροι ή, απλώς και μόνο, αιμοσταγή αδίστακτα αποβράσματα. Ας είχε η περιοχή εκείνη μονάχα την άμμο και τη σκόνη της ερήμου για να τσαλαβουτήσουμε, και δεν θα καθόμασταν εδώ να συζητάμε για μια διένεξη η οποία απειλεί να εξελιχθεί σε μια περιφερειακή τραγωδία τεραστίων διαστάσεων.
<P>
Ο Πρόεδρος Laurent Kabila δεν στάθηκε ικανός να επωφεληθεί της ευκαιρίας για να εγκαθιδρύσει ένα γνήσιο δημοκρατικό πολίτευμα, διαψεύδοντας έτσι τις προσδοκίες του πληθυσμού και της διεθνούς κοινότητας. Και σήμερα υποδύεται το ρόλο του εικονικού διευθυντή ενός γιγαντιαίου πεδίου μαχών όπου κανείς δεν σέβεται κανέναν, όπου βασιλεύει ο νόμος των συνοπτικών εκτελέσεων και της απόδοσης δικαιοσύνης με το όπλο στο χέρι, όπου ο άοπλος πληθυσμός είναι αυτός που υφίσταται τις μεγαλύτερες θυσίες, με πάνω από δύο εκατομμύρια πρόσφυγες και έναν ανυπολόγιστο αριθμό νεκρών.
<P>
Όλες οι προσπάθειες επίτευξης μιας κατάπαυσης του πυρός οδηγήθηκαν σε αποτυχία, από τις συναντήσεις της Victoria Falls μέχρι την πρόσφατη σύνοδο των υπουργών Αμυνας των εμπλεκόμενων χωρών, που πραγματοποιήθηκε στην Αντίς Αμπέμπα. Από τη στιγμή που οι εμπλεκόμενοι δεν μπορούν να συνεννοηθούν, γεννιέται το ερώτημα γιατί το Συμβούλιο επιδεικνύει μια τέτοια πολιτική απραξία. Και αναρωτιόμαστε μήπως δεν έφθασε η στιγμή να επανεξετάσει η Ευρωπαϊκή Ένωση το συνολικό πλαίσιο της συνεργασίας της με τα κράτη που εμπλέκονται σε εσωτερικούς και εξωτερικούς πολέμους στην περιοχή των Μεγάλων Λιμνών, όπως πολύ σωστά τόνισε ο κ. Επίτροπος Joγo de Deus Pinheiro. Παρά το γεγονός ότι η Επιτροπή - πολύ ορθώς - αύξησε τον όγκο της ανθρωπιστικής βοήθειας που παρέχει στο Κογκό, οι υπόλοιπες δράσεις που προωθούνται στο πλαίσιο της συνεργασίας της Ευρωπαϊκής Ένωσης θα πρέπει να παύσουν να στηρίζουν την πολεμοχαρή παραφροσύνη των ιθυνόντων αντί να συνεισφέρουν για την ευμάρεια του πληθυσμού. Τα πάντα θα πρέπει να τεθούν σε αμφισβήτηση, και καλό θα είναι να διαβλεφθεί η λήψη συγκεκριμένων ανασταλτικών μέτρων σχετικά με ορισμένα κονδύλια του προϋπολογισμού που διατίθενται για δράσεις συνεργασίας σε περίπτωση που οι εμπόλεμες χώρες δεν εμφανίσουν δείγματα κοινής λογικής.

<SPEAKER ID=112 LANGUAGE="IT" NAME="Fassa">
Κύριε Πρόεδρε, αξιότιμοι συνάδελφοι, κύριε Επίτροπε, η κρίση στο Κογκό, η κρίση των Μεγάλων Λιμνών, μας φέρνει αντιμέτωπους με ένα γεωπολιτικό και πολιτολογικό πρόβλημα από πολλές απόψεις νέο. Πράγματι, μέχρι σήμερα, υφίσταντο δύο σχεδόν απαραβίαστα δόγματα όταν γινόταν λόγος για τα αφρικανικά προβλήματα. Το πρώτο ήταν ότι οι εμφύλιες συγκρούσεις και οι πόλεμοι ήταν, για να το πούμε έτσι, πόλεμοι διά πληρεξουσίου, πίσω από τα οποία κρύβονταν οι δυτικές δυνάμεις. Το δεύτερο ήταν το δόγμα του απαραβίαστου των αφρικανικών συνόρων.
<P>
Η κρίση των Μεγάλων Λιμνών μάς φέρνει αντίθετα αντιμέτωπους, κατά πρώτον, με μια σημαντική εξαφάνιση των δυτικών δυνάμεων που ενδιαφέρονταν παραδοσιακά για την περιοχή - το Βέλγιο, η Γαλλία, και τελευταίες οι Ηνωμένες Πολιτείες - και, κατά δεύτερον, με μια περιφερειακή σύγκρουση που φαίνεται να θέλει να θέσει υπό αμφισβήτηση τις συνοριακές ισορροπίες που πολλές φορές αποφασίστηκαν όχι από τους Αφρικανούς αλλά από τα ευρωπαϊκά κράτη, κατά το στάδιο της αποαποικιοποίησης.
<P>
Επιβάλλεται συνεπώς ένα πολιτικό κριτήριο το οποίο πρέπει να προηγείται οποιασδήποτε παρέμβασης εκ μέρους μας. Είναι πράγματι απαραβίαστα αυτά τα σύνορα; Δεν είναι ίσως απαραίτητο να εγκαταλείψει η Ευρωπαϊκή Ένωση, όταν μας αντιπροσωπεύει, τις γενικότητες του τύπου διατήρηση της ειρήνης και σεβασμός των ανθρωπίνων δικαιωμάτων; Όχι επειδή δεν είναι σημαντικά αλλά επειδή πρέπει προηγουμένως να τεθεί ένας πολιτικός στόχος: δηλαδή να ευνοηθεί η ανασυγκρότηση και να εξαχθεί ό, τι το θετικότερο μπορεί να υπάρχει σε τέτοιες ανθρώπινες τραγωδίες, αξίζει να σημειωθεί η ενδεχόμενη επίτευξη μεγαλύτερης συνειδητοποίησης και αυτονομίας εκ μέρους των αφρικανικών κρατών. Η Ευρωπαϊκή Ένωση πρέπει να διασφαλίσει ότι αυτή η διαδικασία θα είναι ειρηνική, προκειμένου να υπερισχύσει η δύναμη της λογικής και όχι, όπως συμβαίνει όταν απουσιάζει εντελώς μια ισχυρή εξωτερική πολιτική ιδέα, η λογική της ισχύος.

<SPEAKER ID=113 LANGUAGE="PT" NAME="Girγo Pereira">
Κύριε Πρόεδρε, κύριοι βουλευτές, κύριε Επίτροπε, είναι κοινή διαπίστωση ότι οι πρόσφατες συγκρούσεις που ξέσπασαν στην Αφρική, στην αρχή με αφορμή κάποια μεμονωμένα εθνοτικά προβλήματα, πολύ γοργά μετατρέπονται σε πραγματικούς πολέμους περιφερειακής εμβέλειας, επεκτείνονται σε διάφορες χώρες και προκαλούν χιλιάδες νεκρούς και εκατομμύρια πρόσφυγες. Πρόκειται για μια σταδιακή κλιμάκωση.
<P>
Σε αυτό το πλαίσιο θα ήθελα να υπενθυμίσω την κατάσταση στην Αγκόλα. Παρ' ότι η παρουσία στρατευμάτων της Αγκόλα στο έδαφος της Λαϊκής Δημοκρατίας του Κογκό είναι αυτή καθεαυτή ενδεικτική, ακόμη πιο ανησυχητική ωστόσο είναι η απόφαση της κυβέρνησης της Αγκόλα να απαλλάξει μονομερώς από τα καθήκοντά τους τα μέλη της κυβέρνησης που πρόσκεινται στην UNITA, όπως επίσης για απαλλαγή από τα καθήκοντά τους των δημοκρατικά εκλεγμένων βουλευτών του ιδίου κόμματος στην Εθνοσυνέλευση της Αγκόλα.
<P>
Οι άνθρωποι αυτοί κρατούνται στη Λουάντα δίχως τη δυνατότητα να φύγουν από την πόλη, υπόκεινται σε κάθε λογής πιέσεις και, σε πολλές περιπτώσεις, δεν διαθέτουν τα στοιχειώδη μέσα επιβίωσης. Η συγκεκριμένη αυτή στάση, που αποτελεί κατάφωρη παραβίαση των Συμφωνιών της Λουσάκα, συνοδεύεται από πολεμικές διακηρύξεις και ανάλογες προετοιμασίες. Έναντι αυτής της κατάστασης, φρονώ ότι το Συμβούλιο και η Επιτροπή έχουν κάτι να πουν, εφόσον σημειώνεται σαφής παραβίαση των δημοκρατικών αρχών. Θεωρούμε επίσης ότι η δαιμονοποίηση και η συστηματική απομόνωση της UNITA, που τη στιγμή αυτή έχει αποκλεισθεί από την οποιαδήποτε πρόσβαση στα μέσα ενημέρωσης, τόσο εγχώριων όσο και διεθνών, δεν συμβάλλει στην ειρηνευτική διαδικασία της Αγκόλα.
<P>
Τέλος, πιστεύουμε ότι, με τον νέο διαμεσολαβητή και με τη στήριξη της Ευρωπαϊκής Ένωσης, υπάρχει ακόμη η δυνατότητα αποτροπής ενός νέου πολέμου, η εμβέλεια, οι επιπτώσεις και η διάρκεια του οποίου είναι απρόβλεπτες, ενός πολέμου που, εκτός των άλλων, ενδέχεται να αποτελέσει ένα ακόμη βήμα στην κλιμάκωση των περιφερειακών διενέξεων που ήδη μαίνονται. Για το λόγο αυτό, πιστεύουμε και υποστηρίζουμε την άποψη ότι η Ευρωπαϊκή Ένωση οφείλει να κάνει το παν ώστε να στηρίξει την πρωτοβουλία για διεξαγωγή μιας περιφερειακής διάσκεψης υπό την αιγίδα των Ηνωμένων Εθνών, με στόχο την επίτευξη μιας οριστικής και διαρκούς ειρήνης στην περιοχή εκείνη.

<SPEAKER ID=114 LANGUAGE="FR" NAME="Antony">
Κύριε Πρόεδρε, είχα την πρόθεση να συμμετάσχω σε αυτήν τη συζήτηση δίχως να λάβω υπόψη μου τις προσωπικές μου απόψεις, σκεφτόμενος ότι ίσως θα περισυνέλεγα τον καρπό μίας σκέψης που θα επέτρεπε τη διευθέτηση των αφρικανικών προβλημάτων. Είχα αποφασίσει να αφήσω για τον εαυτό μου τις πεποιθήσεις μου.
<P>
Ακουσα λοιπόν όλους τους ομιλητές με πολύ προσοχή. Τους άκουσα να ομολογούν την ψευδαίσθηση περί Καμπίλα, όπως θα πρέπει αύριο να ομολογήσουν την ψευδαίσθηση περί Μαντέλα, του οποίου οι καλές προθέσεις δεν αμφισβητούνται. Όλες όμως οι πληροφορίες που λαμβάνουμε από τη Νότιο Αφρική δεν μιλούν παρά για μία συνεχώς αυξανόμενη επιδείνωση της κατάστασης σε αυτήν τη χώρα. Ακουσα τον κ. Tindemans να βγάζει λόγο εξορκισμού, είναι ο μαϊντανός που πάει σε όλα, για την ευθύνη της αποικιοκρατίας. Να όμως που από καιρό γίνεται αποαποικιοκρατία.
<P>
Η αποικιοκρατία δεν είχε μόνο καλές πλευρές, είναι αλήθεια, αλλά ούτως ή άλλως, αν αμφισβητούμε τα σύνορα που οφείλονται στην αποικιοκρατία, οφείλουμε να ομολογήσουμε ότι αυτά τα σύνορα συχνά επέτρεψαν να σταματήσουν οι πόλεμοι που έφερναν τους αφρικανικούς πληθυσμούς τον έναν ενάντια στον άλλο. Ο αποικισμός δεν ήταν τέλειος, αλλά όταν επισκέπτομαι τις χώρες της πρώην Γαλλικής Ένωσης, δεν ντρέπομαι για αυτό που η χώρα μου τους έκανε. Δεν έμοιαζαν με μπανανίες. Υπήρχαν λιμάνια, αεροδρόμια, δρόμοι, σχολεία, ιατρεία.
<P>
Στην πραγματικότητα, σήμερα η βαρβαρότητα κατακλύζει πολλά από τα εδάφη της, κι έτσι, όταν ακούω να λένε εδώ ότι πρέπει τώρα να βοηθήσουμε τους Αφρικανούς - τι σημαίνει όμως να βοηθήσουμε τους Αφρικανούς πέρα από το να τους συμβουλεύσουμε, να τους εξοπλίσουμε, αυτό που σημαίνει δηλαδή νεοαποικιοκρατία - φοβάμαι ότι στην πραγματικότητα, με ένα πολύ υποκριτικό τρόπο, δεν θέλουμε να καθιερώσουμε εδώ μία νεοαποικιοκρατία που κάνει πολλούς περισσότερους νεκρούς από τον παλιό αποικισμό. Η Αφρική στους Αφρικανούς, έλεγε ο Giscard d'Estaing. Ίσως να μην είχε άδικο, πιστεύω όμως πως πρέπει τώρα να αφήσουμε μόνους τους Αφρικανούς. Δεν μπορούμε να κάνουμε τίποτα περισσότερο για αυτούς.

<SPEAKER ID=115 NAME="Πρόεδρος">
Ανακοινώνω ότι έλαβα οκτώ προτάσεις ψηφίσματος, που υπεβλήθησαν σύμφωνα με το άρθρο 37, παράγραφος 2, του Κανονισμού .
<P>
Η ψηφοφορία θα διεξαχθεί αύριο, στις 9.00.

<SPEAKER ID=116 LANGUAGE="IT" NAME="Vecchi">
Κύριε Πρόεδρε, η κρίση και οι συγκρούσεις, που έχουν πλέον πολλαπλασιαστεί και γενικευτεί, στην περιοχή των Μεγάλων Λιμνών, στη Δημοκρατία του Κογκό καθώς και σε άλλες γειτονικές περιοχές, είναι προφανώς η δραματικότερη έκφραση του σημαντικού γενικά ανακαθορισμού των κρατικών και περιφερειακών τάξεων όπως είχε επικρατήσει από την εποχή της αποαποικιοποίησης. Ο κρίσεις δεν σημειώνονται πλέον, όπως κατά τα τελευταία χρόνια, μόνο στο εσωτερικό των κρατών, αλλά είναι κρίσεις των κρατών και μιας περιφερειακής τάξης η οποία, με πολλά προβλήματα και μεγάλες αδικίες, είχε κυβερνήσει για περίπου σαράντα χρόνια. Αυτό είναι, κατά την άποψή μου, το ποιοτικά νέο στοιχείο της κατάστασης με την οποία είμαστε αντιμέτωποι.
<P>
Πιστεύω ότι είναι επιτακτική ανάγκη να αποφευχθεί μια τέτοια ολοκληρωτική διάλυση μιας τάξης και όχι επειδή η τάξη που επικρατούσε μέχρι σήμερα ήταν η ορθότερη ή ήταν από τη φύση της η ορθότερη, αλλά επειδή επί του παρόντος υπάρχει ένας νέος κίνδυνος να εμφανιστούν νέες δυνάμεις, βασισμένες στην εθνοτική καταστολή, σε μερικές περιπτώσεις στη γενοκτονία, στις εμπορικές συναλλαγές όπλων, σε μερικές περιπτώσεις ναρκωτικών, σε πολλές περιπτώσεις ορισμένων σημαντικών φυσικών πόρων. Η ακεραιότητα των κρατών και η άρνηση οποιασδήποτε βίαιης τροποποίησης των συνόρων θα χρησίμευε συνεπώς να αποφευχθεί η επιδείνωση της κατάστασης και ο καθορισμός μιας ακόμη αδικότερης από την προηγούμενη τάξη ισχύος.
<P>
Δεύτερο στοιχείο, κύριε Επίτροπε και κύριε Πρόεδρε. Έως πριν από τρεις-τέσσερις μήνες, φαινόταν να εγκαθιδρύεται στην Αφρική - και ιδίως στο κεντρικό τμήμα της Αφρικής, από την Ερυθραία έως την Αγκόλα - μια νέα αφρικανική τάξη, με νέους ηγέτες, βασισμένη από γεωπολιτική άποψη σε ισχυρούς δεσμούς με τις Ηνωμένες Πολιτείες. Η τάξη αυτή κατέρρευσε πολύ γρήγορα, πιθανόν να ήταν ψευδής και απατηλή και πράγματι σήμερα έχει φαινομενικά εξαφανιστεί. Αυτό δείχνει ότι δεν αρκεί να επιδιώκεται στην Αφρική μόνο κάποιος πιστός ή ισχυρός ή κάποιες φορές βίαιος σύμμαχος, αλλά πρέπει να καθιερωθούν και να δημιουργηθούν πραγματικές διαδικασίες μετατροπής και μετατόπισης των διεθνών συμμαχιών και σχέσεων.
<P>
Ο ρόλος που πιστεύω ότι πρέπει να παίξει η Ευρώπη είναι να παρέμβει σε αυτές τις διαδικασίες και να θέσει σε κίνηση νέες μορφές συνεργασίας που να μπορούν να προωθήσουν, να ενισχύσουν και να καταστήσουν χρησιμότερη τη δέσμευση συνεργασίας. Βάσει των αποτελεσμάτων των διαπραγματεύσεων σχετικά με το μέλλον της Διάσκεψης του Λομέ, που θα αρχίσουν - πιστεύω με κάποιες δυσκολίες - μέσα στις επόμενες εβδομάδες, μια τέτοια δέσμευση θα πρέπει να συμβάλει, κύριε Επίτροπε, στον καθορισμό μιας νέας τάξης εντός της οποίας θα πρέπει οι Αφρικανοί και οι νόμιμοι και δημοκρατικοί εκπρόσωποι των χωρών τους να είναι οι πρωταγωνιστές.

<SPEAKER ID=117 LANGUAGE="FR" NAME="Lehideux">
Κύριε Πρόεδρε, κύριε Επίτροπε, αγαπητοί συνάδελφοι, τα λόγια που μόλις ακούσαμε από τον Επίτροπο κ. Pinheiro χαρακτηρίζονταν από μεγάλη φρόνηση που νομίζω ότι είναι απαραίτητη όταν έχουμε να αντιμετωπίσουμε ένα πρόβλημα τέτοιας εμβέλειας και πολυπλοκότητας. Η Ευρωπαϊκή Ένωση πρέπει όμως να προσθέσει σε αυτήν την φρόνηση μία μεγάλη ταπεινοφροσύνη, που κατ' εμέ η μία συμπληρώνει την άλλη. Δεν υπάρχει στρατιωτική λύση στο πολιτικό πρόβλημα, έλεγε τον περασμένο Απρίλιο ο κ. Ajello, ο ειδικός απεσταλμένος της Ένωσης στην περιοχή των Μεγάλων Λιμνών, μιλώντας για τα γεγονότα που ελάμβαναν χώρα. Δεν υπάρχει όμως, και καθείς το γνωρίζει καλά, πολιτική λύση που να μπορεί να επιβληθεί στα κράτη της περιοχής.
<P>
Κατ' αρχήν μόνα τους πρέπει να βρουν τη λύση στο τιθέμενο πρόβλημα, μέσα από τον διάλογο και τη διαπραγμάτευση. Ο ρόλος μας είναι να στηρίξουμε τις πρωτοβουλίες που τείνουν να οργανώσουν αυτόν τον διάλογο και όχι να αντικαταστήσουμε τους πιθανούς συμμετέχοντες ή να προσπαθήσουμε να τους επιβάλουμε την γνώμη μας. Ταπεινοφροσύνη, έλεγα. Οφείλει, ακόμη και αν επιθυμούμε φυσικά να επανέλθει η ειρήνη το συντομότερο δυνατό, να μας οδηγήσει να θυμηθούμε ότι σε άλλες περιοχές, σε άλλες εποχές, ο διάλογος ήταν πολύ μακρύς και δύσκολος για την επίλυση τέτοιου είδους διαμαχών. Οφείλουμε να ενθαρρύνουμε ασταμάτητα τους ενδιαφερόμενους αρχηγούς κρατών να καταλήξουν κάπου, αλλά δεν μπορούμε ούτε να τους προσάψουμε ότι δεν βρίσκουν άμεση λύση, ούτε κυρίως να θέλουμε να τους την επιβάλλουμε.
<P>
Θα κάνω δύο ακόμη παρατηρήσεις, αγαπητοί συνάδελφοι. Ας μην περιμένουμε δυστυχώς πολλά - και είμαι ο πρώτος που λυπάται για αυτό - από το δικαστήριο της Αρούσα. Φυσικά, πρέπει να του προσφέρουμε τη συνδρομή μας, όπως το υπενθυμίζει το ψήφισμα της Συνέλευσης Ίσης Εκπροσώπησης ΑΚΕ-Ευρωπαϊκή Ένωση του PortLouis τον Απρίλιο, αλλά ας μην ξεχνάμε τα πολύ ορθά σχόλια, παρόλο τον σκεπτικισμό τους για ακόμη μία φορά, του ειδικού απεσταλμένου της Ένωσης στην περιοχή. Αρκεί, αγαπητοί συνάδελφοι, να κυκλοφορήσουμε λίγο στην Αρούσα και να ακούσουμε ορισμένα σχόλια για να καταλάβουμε ότι δεν περιμένουμε πολλά πράγματα, σε τοπικό επίπεδο, εκτός - αλλά είναι ήδη το πιο σημαντικό - από το να προσπαθήσουμε να πράξουμε έτσι ώστε να μην ξανασυμβούν ορισμένες δραματικές καταστάσεις.
<P>
Δεύτερη παρατήρηση: όπως το ψήφισμα του Port-Louis προέτρεπε την Επιτροπή, πρέπει φυσικά να διατηρηθεί η ανθρωπιστική βοήθεια. Και μόνο αυτό το ζήτημα απαιτεί τόση προσοχή και περισσότερα μέσα από τα υπόλοιπα. Αυτό συγκεκριμενοποιείται εξάλλου στις αποφάσεις για τις οποίες μιλήσατε πριν λίγο, κύριε Επίτροπε. Αναφέρατε ότι θα μελετούσατε αυτό το ζήτημα σε βάθος, πιο λεπτομερειακά, πριν μας προτείνετε απαντήσεις. Προσμένοντας με μεγάλο ενδιαφέρον αυτό που θα έχετε να μας πείτε εκ νέου, παραμένω σήμερα τουλάχιστον οπαδός της διατήρησης αυτής της βοήθειας.
<P>
Κύριε Πρόεδρε, αγαπητοί συνάδελφοι, ο καθένας θα καταλάβαινε συνεπώς ότι, αν η ομάδα μου υποστηρίζει το κοινό κείμενο, δεν νομίζω, από την πλευρά μου, ότι η Ένωση θα μπορέσει να διασφαλίσει την ειρήνη, την ασφάλεια και την σταθερότητα σε αυτό το μέρος του κόσμου. Όπως αναφέρει και μία αιτιολογική σκέψη αυτού του κειμένου, νομίζω ότι πρέπει να βοηθήσουμε για να βασιλεύσει η ειρήνη και όχι να θέλουμε να διασφαλίσουμε την ειρήνη.

<SPEAKER ID=118 LANGUAGE="FR" NAME="Happart">
Κύριε Πρόεδρε, κύριε Επίτροπε, όπως σας έγραψα, επισκέφτηκα την Κινσάσα στις αρχές Αυγούστου, την εποχή της πρώτης απαγόρευσης κυκλοφορίας. Περπάτησα μόνος μου στους δρόμους της πόλης, χωρίς κανένα απολύτως πρόβλημα. Ούτε για μία στιγμή δεν είχα την αίσθηση ότι κινδυνεύω. Μου δόθηκε η δυνατότητα να μιλήσω με πολίτες, νέους αλλά και μεγαλύτερους, και όλοι μού εξέφρασαν τη συμπάθεια και την υποστήριξή τους στον πρόεδρο Kabila. Μου είπαν ότι δεν καταλαβαίνουν γιατι η Ευρώπη εγκατέλειψε ένα Κογκό που απελευθερώθηκε επιτέλους από τον δικτάτορα Mobutu. Αυτό που δεν καταλαβαίνουν κυρίως είναι η στάση των πρεσβειών των ευρωπαϊκών χωρών και της Αμερικής, στάση την οποία εκείνοι θεωρούν φυγή.
<P>
Πρέπει να επέμβουμε μαζικά για να βοηθήσουμε το λαό του Κογκό να βγει από την άθλια κατάσταση και να ξεφύγει από τα βάσανά του μέσω επείγουσας βοήθειας σε φάρμακα και τρόφιμα. Πρέπει να ελέγξουμε τον υπερβολικό εξοπλισμό ορισμένων περιοχών, να αναρωτηθούμε ποιος τους πουλάει τα όπλα και ποιος έχει συμφέρον από αυτό το εμπόριο. Το Βέλγιο και άλλα κράτη της Ευρώπης οφείλουν μεγάλο μέρος από τον σημερινό τους πλούτο στην εκμετάλλευση των πρώην αποικιών της περιοχής των Μεγάλων Λιμνών.
<P>
Επομένως, έχουμε ηθικό χρέος απέναντι σε αυτούς τους λαούς όποιες και αν είναι οι εθνότητές τους και τα θρησκεύματά τους. Η Αφρική είναι ένα φυσικό συμπλήρωμα της Ευρώπης. Εκείνοι έχουν τους φυσικούς πόρους που μας λείπουν, εμείς έχουμε την τεχνολογία που τους χρειάζεται. Από λαό σε λαό, ας οργανώσουμε τη συμπληρωματικότητα μαζί με και για χάρη αυτών των δοκιμαζόμενων λαών.
<P>
Θα κλείσω την παρέμβασή μου, κύριε Επίτροπε με μία ερώτηση προς εσάς: γιατί δεν αναλαμβάνουμε την πολιτική πρωτοβουλία να προβούμε σε κατάσχεση, προς όφελος του Κογκό, της κινητής και ακίνητης περιουσίας του Mobutu και των μπράβων του, σε ολοκληρη την Ευρώπη, συμπεριλαμβανομένης και της Ελβετίας;

<SPEAKER ID=119 NAME="Pinheiro">
Κύριε Πρόεδρε, θα είμαι πολύ σύντομος. Θα παραθέσω μόνο τρία σχόλια. Το πρώτο αφορά ένα ζήτημα που ενέγειραν δύο εκ των παρόντων βουλευτών, σχετικά με τους βουλευτές της UNITA που απαλλάχθηκαν μονομερώς από τα καθήκοντά τους στο κοινοβούλιο της Αγκόλα. Πρόκειται για θέμα αρχής: δεν υπάρχει καμία περίπτωση να γίνει αποδεκτό, από πλευράς της Ευρωπαϊκής Ένωσης, το γεγονός ότι βουλευτές που εκλέγονται ελεύθερα, κατόπιν μιας εκλογικής διαδικασίας που θεωρείται ελεύθερη από τον πληθυσμό, να αντιμετωπίζουν στη συνέχεια τη μονομερή απαγόρευση της άσκησης των καθηκόντων τους. Πρόκειται για ένα θέμα αρχής σχετικά με το οποίο - έτσι πιστεύω - η ίδια η Ένωση έχει ήδη εκφράσει απευθείας, ή τουλάχιστον σε διμερές επίπεδο, την άποψή της προς την κυβέρνηση της Αγκόλα.
<P>
Το δεύτερο ζήτημα αφορά την ανθρωπιστική βοήθεια. Σε καμία περίπτωση δεν έχουμε προτείνει, και ούτε τώρα προτείνουμε , το πάγωμα της ανθρωπιστικής βοήθειας. Πρόκειται για ένα θέμα εντελώς ανεξάρτητο από κάθε ιδεολογική θεώρηση, από τη στιγμή που βαίνει προς όφελος του ανθρώπινου όντος. Και, μιας και μιλάμε για ανθρωπιστική βοήθεια, επιτρέψτε μου να σας πω ότι είναι πραγματικοί ήρωες οι άνδρες και οι γυναίκες που την παρούσα στιγμή πλαισιώνουν τις μη κυβερνητικές οργανώσεις που δραστηριοποιούνται στο εσωτερικό της Λαϊκής Δημοκρατίας του Κογκό. Είναι πραγματικοί ήρωες, εφόσον φθάνουν σε σημεία όπου διάφορες χώρες δεν θέλησαν να στείλουν ένοπλες δυνάμεις, εκτιμώντας ότι ήταν υπερβολικά επικίνδυνο.
<P>
Τελειώνοντας, θα ήθελα να πω ότι, σε ό, τι αφορά το Κογκό, τη Λαϊκή Δημοκρατία του Κογκό, πολλές υποσχέσεις ακούστηκαν μετά την ανάληψη της εξουσίας από τον κύριο Kabila, και συγκεκριμένα από τους υπερατλαντικούς μας εταίρους. Θα επιθυμούσα να λάβει γνώση αυτό το Σώμα ότι η υπόσχεση που δόθηκε - και δεν ξέρω καν εάν το ποσό αυτό εκταμιεύθηκε από τους υπερατλαντικούς μας εταίρους - αντιστοιχούσε όλα για όλα σε 20 εκατομμύρια δολάρια, ενώ μόνο η ενίσχυση που χορηγήθηκε από την Ευρωπαϊκή Ένωση, μέσω της Επιτροπής, με σκοπό την αποκατάσταση των δρόμων που οδηγούν στην Κινσάσα και για κάλυψη θεμάτων υγείας (άρα, στο ποσό αυτό δεν συμπεριλαμβάνονται άλλες ενισχύσεις ανθρωπιστικού χαρακτήρα) ανήρχετο σε περίπου 90 εκατομμύρια δολάρια. Μπορείτε λοιπόν να καταλάβετε ότι, ενόσω ορισμένοι ζητούν διαβουλεύσεις και δρομολόγηση συντονισμένων δράσεων με άλλους εταίρους οι οποίοι δεν είναι διατεθειμένοι να διαθέσουν χρήματα, εγώ είμαι ιδιαίτερα επιφυλακτικός στο βαθμό που πιστεύω πως, καμιά φορά, βρίσκονται μερικοί που θέλουν να κάνουν τη δουλειά τους με τα δικά μας λεφτά. Και στο θέμα αυτό δεν πρόκειται να συνεργαστώ.

<SPEAKER ID=120 NAME="Πρόεδρος">
Με αυτό λήγει η συζήτηση.

<CHAPTER ID=7>
Συζήτηση επικαίρων και επειγόντων θεμάτων
<SPEAKER ID=121 NAME="Πρόεδρος">
Η ημερήσια διάταξη προβλέπει τη συζήτηση επί επικαίρων, επειγόντων και σημαντικών θεμάτων.

<SPEAKER ID=122 NAME="Πρόεδρος">
Το πρώτο θέμα είναι η κοινή συζήτηση για τις ακόλουθες τρεις προτάσεις ψηφίσματος σχετικά με την Αλβανία :
<P>
Β4-0831/98, της Ομάδας του Ευρωπαϊκού Κόμματος Φιλελευθέρων Δημοκρατών και Μεταρρυθμιστών.-Β4-0836/98, της Ομάδας του Ευρωπαϊκού Σοσιαλιστικού Κόμματος.-Β4-0843/98, της Ομάδας του Ευρωπαϊκού Λαϊκού Κόμματος.
<SPEAKER ID=123 LANGUAGE="DE" NAME="Frischenschlager">
Κύριε Πρόεδρε, πιστεύω ότι είναι πολύ σημαντικό να ασχοληθεί το Ευρωπαϊκό Κοινοβούλιο με το ζήτημα της Αλβανίας. Είμαι απόλυτα σύμφωνος με αυτό που προτείνεται στο ψήφισμα και θέλω να προσθέσω μόνο ένα σημείο: Είναι απόλυτα σαφές ότι σε ένα κλίμα τόσο γεμάτο εθνικισμό και βία όσο τώρα στην Αλβανία και στο Κοσσυφοπέδιο, η εκμετάλλευσή του από την αντιπολίτευση θα κάνει αναγκαστικά το ποτήρι να ξεχειλίσει. Στην κατάσταση αυτήν είναι σημαντικό να διασαφηνίσουμε ότι η Ευρωπαϊκή Ένωση σε καμία περίπτωση δεν θα αναγνωρίσει αλλαγές των συνόρων που γίνονται με χρήση βίας, αδιάφορο από ποια πλευρά. Γιατί όπως φαίνεται, αυτό είναι μια από τις βασικές αφορμές της διένεξης μεταξύ αντιπολίτευσης και κυβέρνησης στην Αλβανία. Θα έπρεπε να καταστήσουμε απόλυτα σαφές και στις δύο πλευρές ότι η Ευρωπαϊκή Ένωση ποτέ δεν θα αναγνωρίσει αλλαγές στα σύνορα που έγιναν με χρήση βίας!

<SPEAKER ID=124 LANGUAGE="DE" NAME="Swoboda">
Κύριε Πρόεδρε, κυρίες και κύριοι, κύριε Επίτροπε, θα ήθελα να πω εδώ το εξής: Ήμουν στην Αλβανία ως παρατηρητής κατά τις εκλογές. Το προηγούμενο βράδυ των εκλογών ο πρόεδρος Μπερίσα δέχθηκε εμένα και μια συνάδελφο από το Σώμα και μας ικέτευσε να πείσουμε τους σοσιαλιστές να αναγνωρίσουν το αποτέλεσμα των εκλογών. Το αποτέλεσμα των εκλογών, που πολλοί εκπρόσωποι εδώ στο Σώμα χαρακτήρισαν ως δίκαιο και έντιμο παρά τα προβλήματα που υπήρξαν, έδωσε απόλυτη πλειοψηφία στους σοσιαλιστές. Ύστερα όμως σταθήκαμε μάρτυρες για το ότι ο πρόεδρος Μπερίσα και το Δημοκρατικό Κόμμα του δεν αναγνώρισαν τις εκλογές στην Αλβανία. Αυτό αποτελεί μια από τις βασικές αιτίες.
<P>
Ο κ. Karl Habsburg χθες με κατηγόρησε ότι δεν σέβομαι τον κανονισμό. Αυτήν την κατηγορία την αρνούμαι. Δεν θέλω να δικαιολογήσω κανέναν για τη σημερινή κατάσταση στην Αλβανία. Η απόπειρα πρέπει να καταδικαστεί απόλυτα, όπως κάθε απόπειρα. Αυτό έγινε ήδη τότε στο Κοινοβούλιο, και καταδικάστηκε κι από εμάς. Όμως, σήμερα η κατάσταση είναι ότι ο πρώην πρόεδρος και μερικά άτομα του περιβάλλοντός του δεν θέλουν να αναγνωρίσουν το αποτέλεσμα των τελευταίων εκλογών. Γι' αυτό συμφωνώ απόλυτα με τον συνάδελφο Frischenschlager που είπε ότι η Ευρωπαϊκή Ένωση δεν πρέπει να αναγνωρίσει καμία αλλαγή συνόρων με τη βία, ούτε και στο Κοσσυφοπέδιο, παρ' όλα τα προβλήματα στα οποία αναφέρθηκα χθες. Αν αρχίσουμε κάτι τέτοιο, θα προκύψει στα Βαλκάνια μια ανάφλεξη χειρότερη από όλα όσα είδαμε τα τελευταία χρόνια.
<P>
Παρόμοια, όμως, πρέπει το Κοινοβούλιο αυτό να αναγνωρίζει εκλογικά αποτελέσματα που προέκυψαν με δημοκρατικό τρόπο. Θα προτιμούσα να παρακαλέσω τους συντηρητικούς συναδέλφους να συμβουλέψουν τον Μπερίσα και τους ανθρώπους του να σταματήσουν τη βία, να αναγνωρίσουν το εκλογικό αποτέλεσμα και να εργασθούν στο αλβανικό κοινοβούλιο για ένα καλύτερο μέλλον της χώρας τους.

<SPEAKER ID=125 LANGUAGE="DE" NAME="Habsburg-Lothringen">
Κύριε Πρόεδρε, πρέπει να σας πω ειλικρινά ότι το ψήφισμα που ελπίζω να εγκρίνουμε σήμερα και που είχαμε συντάξει επίσης με κοινή πρωτοβουλία με κάνει να λυπάμαι κάπως, επειδή η Ομάδα μου στη διάρκεια των τελευταίων μηνών διαρκώς προσπαθούσε να επιβάλει ένα ψήφισμα για την Αλβανία και την εκεί κρίση, πράγμα που δυστυχώς προσέκρουε σε ορισμένες άλλες ομάδες του Σώματος. Το γεγονός ότι χρειάστηκε πρώτα να δολοφονηθεί ο κ. Azem Hadjari, ένας ασφαλώς χαρισματικός ηγέτης της αντιπολίτευσης, για να συνταχθεί ένα ψήφισμα το οποίο επισημαίνει την πραγματική κρίση, είναι συγκλονιστικό, κυρίως αν σκεφτεί κανείς ότι αυτή ήταν η τρίτη απόπειρα εναντίον του κ. Hadjari. Μία έγινε στο αλβανικό κοινοβούλιο και μία στο σπίτι του, όπου προσπάθησαν να τον σκοτώσουν πυροβολώντας τον.
<P>
Πολλοί άνθρωποι φορτώνουν πάντα την ευθύνη αποκλειστικά στην αντιπολίτευση. Το ότι αυτό δεν ανταποκρίνεται προφανώς απόλυτα στα γεγονότα, φαίνεται από το ότι το δικό μας ψήφισμα υποβλήθηκε μόνο μετά την δολοφονία ενός ηγέτη της αντιπολίτευσης.
<P>
Θα ήθελα ακόμη να αναφερθώ στο γεγονός ότι εδώ γίνεται πάντα λόγος μόνο για το δημοκρατικό κόμμα της Αλβανίας. Δεν είναι το μόνο κόμμα της αντιπολίτευσης. Υπάρχουν συνολικά 7 αντιπολιτευόμενα κόμματα, που συνήθως μιλούν ομόφωνα και που μας επιβεβαίωσαν ομόφωνα ότι τα πράγματα δεν συμβαίνουν τόσο καθαρά και νόμιμα όσο τα παρουσιάζει συχνά η κυβέρνηση. Φυσικά, κ. Swoboda, αναγνωρίσαμε στην πλειοψηφία μας τις εκλογές, παρά τις δυσκολίες που αναφέρατε. Πρέπει όμως να λάβουμε επίσης υπ' όψιν ότι όλα αυτά τα αντιπολιτευόμενα κόμματα είναι της άποψης ότι πολλά πράγματα στον τομέα του δικαίου πηγαίνουν αναμφισβήτητα κακά, όχι μόνο στην αντιπολίτευση αλλά και στην κυβέρνηση, και ότι όλες οι πλευρές ενεργούν χρησιμοποιώντας τα πιο ακατάλληλα μέσα, πράγμα που ασφαλώς οξύνει την κατάσταση.
<P>
Πρέπει, ειδικά παρατηρώντας τον περίγυρο της Αλβανίας, να κάνουμε σαφώς από την πλευρά μας τα πάντα για να επιφέρουμε εδώ μια ενότητα.

<SPEAKER ID=126 NAME="Λαμπράκη">
Κύριε Πρόεδρε, όπως είπε ο κ. Swoboda, η Ευρωπαϊκή 'Ενωση βοήθησε την Αλβανία στην ανάδειξη μιας δημοκρατικά εκλεγμένης κυβέρνησης με στόχο τη διαμόρφωση και καθιέρωση δημοκρατικών θεσμών μετά από την κρίση πριν από ένα χρόνο.
<P>
Σήμερα έχουμε μία νέα κρίση, και καλούμαστε πάλι να παίξουμε ένα ρόλο, με αποφασιστικότητα πιστεύω. Είναι σωστό να καταδικάσουμε τη βία απ'όπου και εάν προέρχεται, αλλά δεν μπορούμε να ακολουθούμε την πολιτική των ίσων αποστάσεων γιατί έτσι δεν βοηθάμε την εξέλιξη των δημοκρατικών θεσμών και το πρόβλημα στην Αλβανία είναι ότι ένα κόμμα -του κ. Μπερίσα- δεν δέχεται το αποτέλεσμα των εκλογών, πράγμα που εάν συνέβαινε στις χώρες μας θα το θεωρούσαμε εντελώς αντιδημοκρατικό.
<P>
Πιστεύω ότι πρέπει να στηρίξουμε, σήμερα, τη δημοκρατική και συνταγματική ομαλότητα στην Αλβανία. Γιατί πολύ σωστά ανέφερε ο κ. Swoboda, και θέλω να το τονίσω και εγώ γιατί είμαι από χώρα που συνορεύει με την Αλβανία, ότι όποια κρίση υπάρχει εκεί επηρεάζει όλους μας, και ότι οποιαδήποτε αλλαγή στο πολιτικό σκηνικό που θα προέλθει από κλιμάκωση της πολιτικής βίας θα επιτείνει την πολιτική αβεβαιότητα στην Αλβανία, και όχι μόνο θα την επιτείνει, αλλά και θα δημιουργήσει δραματικές εξελίξεις σ'όλη την περιοχή.

<SPEAKER ID=127 LANGUAGE="DE" NAME="von Habsburg">
Κύριε Πρόεδρε, ακούγοντας από μια συγκεκριμένη πλευρά να μιλούν διαρκώς για δημοκρατία, θα ήθελα να υπενθυμίσω στους κυρίους αυτούς ότι ο ίδιος ο Φάτος Νάνο προέρχεται από ένα απολυταρχικό κόμμα, ότι για πολύν καιρό ήταν δικτάτορας, μετά τον έριξαν και καταδικάστηκε για εγκληματική δραστηριότητα. Το αναφέρω επειδή κανένας άλλος δεν το αναφέρει! Επίσης, γίνεται πολύ λίγος λόγος για το ότι τα γεγονότα τώρα επιταχύνονται εξ αιτίας της δολοφονίας μιας από τις ηγετικές προσωπικότητες της αντιπολίτευσης μετά από δύο απόπειρες. Το να αποδίδουμε ολόκληρη την ευθύνη σε μια πλευρά, όπως προσπαθεί να κάνει μια συγκεκριμένη πλευρά, είναι απλώς εσφαλμένο και υποκριτικό.
<P>
Πρέπει να ενεργήσουμε ώστε να αποκατασταθούν επιτέλους και πάλι το δίκαιο και η τάξη στην Αλβανία. Η κυβέρνηση παραβίασε το δίκαιο και τον νόμο εξ ίσου με την αντιπολίτευση. Το ότι φυσικά αυτό θα είναι πολύ δύσκολο, είναι απόλυτα σαφές, γιατί η Αλβανία βρίσκεται σε μια πολύ επικίνδυνη κατάσταση. Πρέπει να έχουμε επίγνωση του ότι υπάρχει κίνδυνος ανάφλεξης, ο οποίος όμως δεν θα προέλθει τόσο από την Αλβανία όσο από το Κοσσυφοπέδιο.
<P>
Μέχρι τώρα, δεν κάναμε τίποτα πραγματικά αποφασιστικής σημασίας στο Κοσσυφοπέδιο. Επανειλημμένα εκφράζονται μόνο απειλές - αρκεί να υπενθυμίσω μόνο τις διάφορες αεροπορικές ασκήσεις, που έτσι κι αλλιώς δεν οδήγησαν πουθενά. Έχουμε χάσει μεγάλο μέρος της αξιοπιστίας μας και θα έπρεπε επιτέλους να αντιμετωπίσουμε με μεγαλύτερη αποφασιστικότητα τον δικτάτορα Μιλόσεβιτς και να προσπαθήσουμε περισσότερο να βρεθεί μια λύση στο Κοσσυφοπέδιο. Τότε η κατάσταση στην Αλβανία ελπίζω ότι σύντομα θα αποφορτισθεί.

<SPEAKER ID=128 LANGUAGE="IT" NAME="Fassa">
Κύριε Πρόεδρε, αξιότιμοι βουλευτές, η δολοφονία ενός πολιτικού, σε οποιαδήποτε παράταξη και αν ανήκε, είναι πάντα ένα αποτροπιαστικό γεγονός κατά την κρίση οποιουδήποτε πραγματικά δημοκρατικού ανθρώπου και αναδεικνύει, στην προκειμένη περίπτωση, την έντονη ανάγκη πολιτικής, θεσμικής, πολιτιστικής, οικονομικής αλλά κυρίως ηθικής ανασυγκρότησης της Αλβανίας. Όποιος είχε, όπως εγώ, την ευκαιρία να μιλήσει με Αλβανούς πρόσφυγες στη χώρα μας, γνωρίζει ότι, πάνω από όλα, τα άτομα αυτά έχουν μεγάλη ανάγκη ενός κράτους, εκείνου του κράτους που είναι δύσκολο να ανοικοδομηθεί σε ένα τόσο ρημαγμένο πλαίσιο. Είναι ωστόσο απαραίτητη η παρέμβαση της Ευρωπαϊκής Ένωσης, κυρίως επειδή διαφορετικά η υποδοχή που προσφέρουν ορισμένα κράτη όπως η Ιταλία στους Αλβανούς κινδυνεύει να μετατραπεί σε αδιαφορία, σε γενικό πατερναλισμό, πηγή μεταγενέστερων προβλημάτων και όχι επίλυσης των ήδη υπαρχόντων.

<SPEAKER ID=129 NAME="Παπαγιαννάκης">
Κύριε Πρόεδρε, μετά τα γεγονότα της περασμένης χρονιάς, υπήρξε μια σημαντική ελπίδα όταν επιβλήθηκαν τελικά λύσεις δημοκρατικού χαρακτήρα, και αναδείχθηκε από εκλογές και μέσα από κοινοβουλευτικές συμμαχίες μία νέα κυβέρνηση υπό τον Fatos Nano που είχε φυλακισθεί παράνομα. Αυτή η κυβέρνηση πέτυχε σημαντικά βήματα. Επέβαλε μια σχετική ηρεμία στη χώρα. Αποκατέστησε βασικές λειτουργίες στα δημόσια οικονομικά και στη διοίκηση. 'Ασκησε μετρημένη και ρεαλιστική εξωτερική πολιτική, χάρις και κυρίως στη συμπαράσταση και τη βοήθεια της διεθνούς κοινότητας και της Ευρωπαϊκής 'Ενωσης.
<P>
Δεν έχει ολοκληρώσει βασικές μεταρρυθμίσεις συνταγματικού και διοικητικού χαρακτήρα και βρέθηκε πρόσφατα αντιμέτωπη με μια πολύπλοκη κρίση στο Κόσοβο. Με αυτήν την ευκαιρία, ορισμένοι στην Αλβανία προσπαθούν να δημιουργήσουν αναταραχή και να ξαναδιεκδικήσουν την εξουσία που έχασαν πρόσφατα, εκμεταλλευόμενοι και τα εθνικά αισθήματα του αλβανικού λαού και ωθώντας σε αδιέξοδο, σε εθνικιστική και αλυτρωτική κατεύθυνση, εκμεταλλευόμενοι την κοινωνική και οικονομική κατάσταση της χώρας, όπως και τη μετριοπαθή στάση της κυβέρνησης απέναντι στην παράνομη κατοχή χιλιάδων λαθραίων όπλων. Αυτή την τυχοδιωκτική και ανεύθυνη συμπεριφορά ασκεί ο κ. Μπερίσα με εμπρηστικές δηλώσεις και πρωτοβουλίες. Είναι μια συμπεριφορά επικίνδυνη για την Αλβανία και όλη την νοτιανατολική Ευρώπη. Αποσταθεροποιεί την εύθραστη πολιτική τάξη της Αλβανίας. Προϊωνίζεται επικίνδυνες παρεμβάσεις στην κρίση του Κόσοβο - και αυτό ας μη το ξεχνάμε. Προαναγγέλλει κύματα νέων προσφύγων που ήδη τα βλέπουμε στην Ελλάδα και στην Ιταλία. Δεν μπορούμε να υπονομεύσουμε τη νομιμότητα της εκλεγμένης αλβανικής κυβέρνησης, τηρώντας ίσες αποστάσεις από αυτήν και τους ένοπλους αμφισβητίες, ζητώντας νέες κυβερνήσεις με τη συμμετοχή και των ενόπλων ομάδων. Είναι άλλο πράγμα να ζητήσουμε από την κυβέρνηση της Αλβανίας να δείξει σωφροσύνη και μετριοπάθεια στην εμπέδωση του δημοκρατικού καθεστώτος και της νομιμότητας. 'Εχει δώσει τέτοια δείγματα έως τώρα και αξίζει, με κάθε τρόπο, να την ενισχύσουμε στον οικονομικό και στον πολιτικό τομέα.

<SPEAKER ID=130 LANGUAGE="NL" NAME="Lagendijk">
Πρόεδρε, οποιοσδήποτε γνωρίζει κάτι από την κατάσταση στην Αλβανία έχει υπόψη του πόσο δραματική είναι αυτή, τόσο στο κοινωνικό, όσο και στο οικονομικό αλλά και στο ανθρωπιστικό επίπεδο. Γνωρίζει ακόμα ότι τώρα, αλλά και στο μέλλον, απαιτείται τόσο η κυβέρνηση όσο και η αντιπολίτευση να επιδείξουν μία συγκρατημένη στάση. Συγκρατημένη στάση σημαίνει διευθέτηση των πολιτικών διαφορών και προθυμία για διαβουλεύσεις και διάλογο. Τη στιγμή αυτή κάτι τέτοιο σημαίνει, πιστεύω εγώ, ότι η κυβέρνηση του Φάτος Νάνο θα πρέπει να καταβάλει κάθε δυνατή προσπάθεια για να εντοπίσει τους υπευθύνους για τον φόνο του Azem Hajdari, σημαίνει ωστόσο επίσης, πρώτα απ΄όλα, ότι ο κύριος Μπερίσα και το Δημοκρατικό Κόμμα θα σταματήσουν τις προκλήσεις στις οποίες προέβησαν την προηγούμενη βδομάδα, θα σταματήσουν την πολιτική πόλωσης που ακολουθούν κατά τους τελευταίους μήνες. Τα γεγονότα της προηγούμενης εβδομάδας αποτελούν ένα περιστατικό μόνο σε μία μεγάλη σειρά προκλήσεων τις οποίες έκανε ο κύριος Μπερίσα κατά τους προηγούμενους μήνες και πιστεύω ότι σ΄αυτές θα πρέπει να μπει ένα τέλος. Γι' αυτό θα ήθελα, και ελπίζω το ψήφισμα θα υιοθετηθεί, να κάνω έκκληση σε όλους τους συναδέλφους εδώ στο Κοινοβούλιο που κατά το παρελθόν είχαν υποστηρίξει τον κύριο Μπερίσα, να τον πείσουν τώρα να επιδείξει συγκρατημένη και διαλλακτική στάση, διότι κάτι τέτοιο θα αποτελούσε τη μόνη λύση στα προβλήματα τα οποία αντιμετωπίζει σήμερα η Αλβανία.

<SPEAKER ID=131 LANGUAGE="IT" NAME="Amadeo">
Κύριε Πρόεδρε, η τρομερή κρίση την οποία αντιμετωπίζει η Αλβανία - τα γεγονότα των τελευταίων ημερών είναι μόνο οι πιο πρόσφατες εκδηλώσεις της - δεν οφείλεται, κατά την άποψη, της Εθνικής Συμμαχίας μόνο σε θεσμικές, οικονομικές και κοινωνικές ελλείψεις αλλά βρίσκει πρόσφορο έδαφος και προφανώς ανεξάντλητη τροφή στην απώλεια των αστικών αξιών και έγκυρων ηθικών αναφορών εκ μέρους του μεγαλύτερου μέρους του αλβανικού λαού. Κάποιος συναισθηματικός και αμείωτος νοσταλγός πενταετών σχεδίων και μαζών οδευόμενων προς ένα φωτεινό μέλλον έχει το θάρρος να επιρρίπτει την ευθύνη στους κακούς καπιταλιστές και στην οικονομία της αγοράς, είναι ωστόσο εμφανές ότι τέτοιες καταστροφές είναι συνέπεια δεκαετιών κομουνιστικής κολλεκτιβοποίησης, στο πλαίσιο της οποίας δεν ήταν δυνατή η ανάληψη οποιασδήποτε πρωτοβουλίας χωρίς την άδεια της νομενκλατούρας του κόμματος και κάθε ατομική πρωτοβουλία καταστελλόταν από το χειρότερο δικτατορικό καθεστώς μεταξύ των τριών καθεστώτων του ευρωπαϊκού ανατολικού μπλοκ που εφήρμοζαν το κομουνιστικό δόγμα. Υπό το φως λοιπόν των σημερινών γεγονότων, ανακαλύπτουμε ότι η μοναδική άμυνα που απέμεινε στον αλβανικό λαό είναι η αναφορά τους σε προβιομηχανικές και προδημοκρατικές αξίες όπως οι φατρίες και οι αντίστοιχες φυλές, ενώ φαίνεται ασυγκράτητη η φυγή λαθρομεταναστών προς την Ιταλία. Τεράστιες εκτάσεις γης μετατράπηκαν σε φυτείες ναρκωτικών και η πορνεία και το λαθρεμπόριο κλεμμένων αυτοκινήτων συνεχίζει να ακμάζει υπό τη διεύθυνση των διαφόρων αλβανών «αφεντικών».
<P>
Ένας πρώτος πολιτικός συλλογισμός που μπορούμε να κάνουμε είναι ότι η διεθνής αποστολή υπό τη διεύθυνση της Ιταλίας απέτυχε να εκπληρώσει το στόχο της και πιθανώς τα αίτια μπορούν να βρεθούν στα όρια παρέμβασης που ή ίδια η αποστολή έθεσε και στον ανεπαρκή συντονισμό μεταξύ των διαφόρων συνιστωσών της. Συμπερασματικά, η Ευρωπαϊκή Ένωση δεν μπορεί να μην αντιμετωπίσει από κοινού τόσο τις κρίσεις που ξεσπάνε στα σύνορά της όσο και εκείνες στη λεκάνη της Μεσογείου.

<SPEAKER ID=132 NAME="Pinheiro">
Κύριε Πρόεδρε, είναι προφανές ότι και η Επιτροπή εκφράζει έντονες ανησυχίες σχετικά με τα πρόσφατα γεγονότα στην Αλβανία. Η δολοφονία του κυρίου Hajdari, του σημαίνοντος αυτού πολιτικού στελέχους του Δημοκρατικού Κόμματος, και οι ταραχές που επακολούθησαν και συνεχίζουν να σημειώνονται, αποτελούν ένδειξη της μεγάλης αστάθειας που χαρακτηρίζει την εσωτερική κατάσταση της χώρας.
<P>
Η έξαρση της βίας δυσχεραίνει, βεβαίως, την πορεία της εθνικής συμφιλίωσης, μια πορεία ακόμη πιο ακανθώδης απ' ότι ήταν μόλις πριν από λίγο καιρό. Έχει λοιπόν ουσιαστική σημασία - και εμείς συμμεριζόμαστε αυτή την άποψη - η αποκατάσταση της γαλήνης και της τάξης, καθώς και η διερεύνηση της δολοφονίας και των ταραχών που επακολούθησαν.
<P>
Ταυτόχρονα, όλα τα ενδιαφερόμενα μέρη θα πρέπει να επιδείξουν αυτοσυγκράτηση, τόσο στις δηλώσεις τους όσο και στις πράξεις τους. Εκφράζουμε την ικανοποίησή μας για το γεγονός ότι ο κύριος Μπερίσα έχει ήδη απευθύνει έκκληση για να πέσουν οι τόνοι, παρ' ότι το αίτημα για παραίτηση του πρωθυπουργού Νάνο δεν βοηθά στην επίλυση της κατάστασης. Όπως επίσης, θεωρούμε μη ενδεδειγμένο και υπερβολικό το αίτημα για άρση της βουλευτικής ασυλίας του κυρίου Μπερίσα και άλλων βουλευτών του Δημοκρατικού Κόμματος, με απώτερο σκοπό τη φυλάκισή τους, κάτι που προφανώς οδηγεί στη σκέψη πως στόχος των ταραχών ήταν ένα πραξικόπημα, πράγμα με το οποίο δεν συμφωνούμε.
<P>
Είναι λοιπόν σημαντικό να αποκατασταθεί ένα κλίμα το οποίο θα ευνοεί τον πολιτικό διάλογο, και προς αυτή την κατεύθυνση θα πρέπει να υποστηριχθούν οι προσπάθειες διαμεσολάβησης, είτε αυτές που καταβάλλονται από τον Πρόεδρο κ. Μεϊντάνι είτε από τον Πρέσβυ κ. Everts εξ ονόματος του ΟΑΣΕ. Ευελπιστούμε, βεβαίως, ότι το Δημοκρατικό Κόμμα θα συμμετάσχει ενεργά σε αυτές τις συνομιλίες. Βασικός στόχος της στρατηγικής της Ευρωπαϊκής Ένωσης θα πρέπει να συνεχίσει να είναι η στήριξη της Αλβανίας στην παραπέρα προώθηση μιας πολιτικής προς τη σταθερότητα, την αποκατάσταση και τον εκδημοκρατισμό. Και προφανές είναι ότι το θέμα της δημόσιας τάξης και ασφάλειας συγκαταλέγεται μεταξύ των νευραλγικής σημασίας πολιτικών προτεραιοτήτων.
<P>
Αναμένουμε από την ΔΕΕ να μας υποβάλει ένα έγγραφο στο οποίο θα προβάλλονται μέτρα σχετικά με την ενίσχυση της δημόσιας τάξης και ασφάλειας, ούτως ώστε να είμαστε σε θέση να καταγράψουμε τις δράσεις που θα μπορέσουμε να στηρίξουμε πέρα από εκείνες που ήδη τώρα στηρίζουμε. Ένα είναι βέβαιο: ότι η Αλβανία αποτελεί τμήμα της Ευρώπης, ότι το κλίμα ανασφάλειας στην Αλβανία δεν συμβάλλει στη σταθερότητα στα Βαλκάνια. Και μας αρκούν αυτά που συμβαίνουν την παρούσα στιγμή στην πρώην Γιουγκοσλαβία και στο Κοσσυφοπέδιο.

<SPEAKER ID=133 NAME="Πρόεδρος">
Η κοινή συζήτηση έληξε.
<P>
Η ψηφοφορία θα διεξαχθεί στις 17.30.

<SPEAKER ID=134 NAME="Πρόεδρος">
Το επόμενο θέμα είναι η κοινή συζήτηση για τις ακόλουθες 15 προτάσεις ψηφίσματος :
<P>
Βιρμανία
<P>
Β4-0820/98 από την Ομάδα του Ευρωπαϊκού Κόμματος Φιλελευθέρων Δημοκρατών και Μεταρρυθμιστών.-Β4-0825/98 από την Ομάδα του Ευρωπαϊκού Λαϊκού Κόμματος.-Β4-832/98 από την Ομάδα της Ευρωπαϊκής Ριζοσπαστικής Συμμαχίας.-Β4-0849/98 από την Ομάδα των Πρασίνων στο Ευρωπαϊκό Κοινοβούλιο.Αφγανιστάν
<P>
Β4-0823/98 από την Ομάδα του Ευρωπαϊκού Κόμματος Φιλελευθέρων Δημοκρατών και Μεταρρυθμιστών.-Β4=0833/98 από την Ομάδα της Ευρωπαϊκής Ριζοσπαστικής Συμμαχίας.-Β4-0838/98 από την Ομάδα του Ευρωπαϊκού Σοσιαλιστικού Κόμματος.Θανατική ποινή
<P>
Β4-0841/98 από την Ομάδα του Ευρωπαϊκού Λαϊκού Κόμματος (Φιλιππίνες).-Β4 0858/98 από την Ομάδα των Πρασίνων στο Ευρωπαϊκό Κοινοβούλιο (Φιλιππίνες).-Β4 0817/98 από την Ομάδα του Ευρωπαϊκού Κόμματος Φιλελευθέρων Δημοκρατών και Μεταρρυθμιστών (Γάζα).-Β4-0821/98 από την Ομάδα του Ευρωπαϊκού Κόμματος Φιλελευθέρων Δημοκρατών και Μεταρρυθμιστών (Σαλβαδόρ).Καμπότζη
<P>
Β4-0842/98 από την Ομάδα του Ευρωπαϊκού Λαϊκού Κόμματος.Ισότητα δικαιωμάτων για τους ομοφυλόφιλους
<P>
Β4-0824/98 από την Ομάδα του Ευρωπαϊκού Κόμματος Φιλελευθέρων Δημοκρατών και Μεταρρυθμιστών.-Β4-0852/98 από την Ομάδα των Πρασίνων στο Ευρωπαϊκό Κοινοβούλιο.Σουδάν
<P>
Β4-0819/98 από την Ομάδα του Ευρωπαϊκού Κόμματος Φιλελευθέρων, Δημοκρατών και Μεταρρυθμιστών.Βιρμανία

<SPEAKER ID=135 LANGUAGE="NL" NAME="Maij-Weggen">
Πρόεδρε, για τρίτη φορά εφέτος αναγκαζόμαστε να διεξαγάγουμε επείγουσα συζήτηση σχετικά με την επιδείνωση της κατάστασης στη Βιρμανία. Για τρίτη φορά εφέτος καλούμε την Επιτροπή και το Συμβούλιο να λάβει περαιτέρω μέτρα κατά ενός από τα πιο βάρβαρα καθεστώτα στον κόσμο. Θα ήθελα να αναφερθώ σε ορισμένες από τις πρακτικές του καθεστώτος αυτού.
<P>
Στελέχη της αντιπολίτευσης συλλαμβάνονται συστηματικά, φυλακίζονται, εξαφανίζονται, βασανίζονται, δολοφονούνται. Τις δύο τελευταίες εβδομάδες και μόνο, 187 μέλη του NLD, του κόμματος της Aung San Suu Kyi, συνελήφθησαν και φυλακίστηκαν. Αυτό ανεβάζει τον συνολικό αριθμό φυλακισθέντων βουλευτών και κομματικών στελεχών του NLD από τις αρχές του έτους στους 783, από τους οποίους 196 είχαν εκλεγεί βουλευτές.
<P>
Η ίδια η Aung San Suu Kyi διαρκώς παρακωλύεται στις διάφορες δραστηριότητές της. Αυτό το καλοκαίρι είδαμε πώς δύο φορές δεν της επετράπη να διαβεί μία γέφυρα έξω από το Rangoon. Είδαμε πως δεν της δόθηκε δυνατότητα να απευθυνθεί στους οπαδούς της. Πρόσφατα, χθες μόλις, δέχθηκε νέες απειλές από τις στρατιωτικές αρχές, οι οποίες της ανακοίνωσαν ότι δεν μπορεί να τα βάζει πλέον κατά του στρατού, ειδάλλως θα φυλακιστεί.
<P>
Πρόεδρε, τί κάνει η Ευρωπαϊκή Ένωση; Τη στιγμή που μιλάμε, η καταπίεση των μειονοτήτων στη Βιρμανία συνεχίζεται σαν να μην συνέβαινε τίποτα. Σε μεγάλη κλίμακα τα μέλη των μειονοτήτων αναγκάζονται να συμμετέχουν σε καταναγκαστικά έργα και κακοποιούνται τόσο πολύ, ώστε μέχρι σήμερα 130.000 άνθρωποι διέσχισαν τα σύνορα για να καταλήξουν στα στρατόπεδα προσφύγων στην Ταϊλάνδη, τη Μαλαισία και το Μπαγκλαντές.
<P>
Για δύο εβδομάδες επισκέφτηκα τα στρατόπεδα αυτά. Δεν έχω λόγια για να περιγράψω τις φρικιαστικές ιστορίες που άκουσα. Και επιπλέον, τί κάνει η Ευρωπαϊκή Ένωση κατά την επιστροφή των προσφύγων από το Μπαγκλαντές, οι οποίοι αμέσως μετά την επιστροφή τους στη Βιρμανία αναγκάζονται να συμμετάσχουν σε καταναγκαστικά έργα; Ποιος είναι ο ρόλος της Ευρωπαϊκής Ένωσης;
<P>
Κατόπιν, όσον αφορά την τεράστιας κλίμακας παραγωγή ναρκωτικών από τους Βιρμανούς χωρικούς, οι οποίοι συχνά αναγκάζονται να τα καλλιεργούν, γεγονός το οποίο καθιστά τη Βιρμανία τον μεγαλύτερο εξαγωγέα ναρκωτικών στον κόσμο, μεγαλύτερο ακόμα και από την Κολομβία για παράδειγμα. Τι κάνει η Ευρωπαϊκή Ένωση γι΄αυτό; Κάναμε βέβαια κάτι, θα πρέπει ωστόσο να πω ότι η κατάσταση δεν άλλαξε καθόλου. Εκ μέρους του Ευρωπαϊκού Κοινοβουλίου θα ήθελα να κάνω επειγόντως έκκληση να ληφθούν μέτρα όπως αυτά που έλαβαν οι Ηνωμένες Πολιτείες, δηλαδή διακοπή επενδύσεων και οικονομικό μποϋκοτάζ. Φαίνεται ότι αυτό είναι το μόνο που μπορεί να κάνει αυτό το φρικιαστικό καθεστώς να αλλάξει πολιτική. Επιτροπή, κάντε κάτι, υποβάλετε προτάσεις στο Συμβούλιο, ούτως ώστε αυτό να μπορέσει να λάβει τα κατάλληλα μέτρα.

<SPEAKER ID=136 LANGUAGE="NL" NAME="Bertens">
Κύριε Πρόεδρε, κύριε Επίτροπε, δέκα ολόκληρα χρόνια η Aung San Suu Kyi αγωνίζεται για τον εκδημοκρατισμό στη Βιρμανία. Συνηθίσαμε αυτούς τους αγώνες της. Για δέκα ολόκληρα χρόνια το κόμμα της και η ίδια δεν μπορούν να εμφανιστούν στη δημοσιότητα, δεν μπορούν να λειτουργήσουν. Οι δραστηριότητες αυτές της Aung San Suu Kyi και του κόμματός της τράβηξαν ευτυχώς το ενδιαφέρον του παγκόσμιου τύπου. Ωστόσο αναγκάζεται αυτή πότε πότε να αναλαμβάνει πολύ περίεργες πρωτοβουλίες και να εμφανίζεται σε περίεργα μέρη ή να εξαφανίζεται από τα φώτα της δημοσιότητας για να εξακολουθεί να προσελκύει το ενδιαφέρον του παγκόσμιου τύπου.
<P>
Ευτυχώς, τη σκυτάλη ανέλαβαν τώρα οι φοιτητές και χιλιάδες από αυτούς βγήκαν στους δρόμους για να τιμήσουν την επέτειο της αιματηρής καταστολής του Αυγούστου 1988. Ήταν η μεγαλύτερη διαδήλωση από το 1996.
<P>
Η διεθνής κοινότητα δεν θα πρέπει να λησμονεί τη Βιρμανία. Δικαιολογημένα η χώρα αυτή αποτελεί μία από τις πέντε μόλις χώρες του πλανήτη οι οποίες δεν έχουν σχέσεις με την Ευρωπαϊκή Ένωση. Εμείς ωστόσο, όπως πολύ σωστά είπε η κυρία Maij-Weggen, θα πρέπει να προχωρήσουμε ακόμη περισσότερο. Η κατάφορη έλλειψη σεβασμού προς τη δημοκρατία και τα ανθρώπινα δικαιώματα στη Βιρμανία δικαιολογεί ένα οικονομικό μποϋκοτάζ. Οι επενδύσεις από το εξωτερικό διατηρούν εν ζωή το στρατιωτικό καθεστώς, και από τα χρήματα τα οποία κερδίζει η χούντα της Βιρμανίας από αυτές τις επενδύσεις, τα μισά κατευθύνονται στο στρατό. Θα πρέπει να προχωρήσουμε. Αλλιώς δεν θα έχει κανένα αποτέλεσμα η όποια πίεση ασκείται τώρα προς το καθεστώς.

<SPEAKER ID=137 LANGUAGE="FR" NAME="Scarbonchi">
Κύριε Πρόεδρε, κύριε Επίτροπε, δεν θα επανέλθω και δεν θα επιμείνω στην πρόταση ψηφίσματος η οποία καταδικάζει, βεβαίως, τη στρατιωτική χούντα της Βιρμανίας, ζητεί την απελευθέρωση των πολιτικών κρατουμένων, μεταξύ των οποίων υπάρχουν και πολλοί βουλευτές οι οποίοι εξελέγησαν το 1990 και συνελήφθησαν πριν από λίγες μέρες, αρνείται τη συμμετοχή της Βιρμανίας στη σύνοδο Ευρωπαϊκής Ένωσης-ASEAN και στην Ευρασιατική Σύνοδο Συνεργασίας και, με μία επίκαιρη τροπολογία, την οποία και κάνουμε αποδεκτή, την 7β, καλεί την Ευρωπαϊκή Ένωση να μην συνεισφέρει στο αμφιλεγόμενο σχέδιο UNDCP στη Βιρμανία.
<P>
Θα ήθελα να αδράξω την ευκαιρία αυτή για να επισημάνω ότι, στα πλαίσια της Επιτροπής Ανάπτυξης και Συνεργασίας, πρότεινα, στις 2 Σεπτεμβρίου, εξ ονόματος της Ομάδας της Ευρωπαϊκής Ριζοσπαστικής Συμμαχίας - και η πρόταση αυτή έγινε δεκτή από την επιτροπή - να εγκαινιάσουμε την πρωτοβουλία "Χίλιοι βουλευτές για τη Βιρμανία». Χίλιοι βουλευτές, μετά από πρόταση του Michel Rocard, δηλαδή βουλευτές από την Ευρωπαϊκή Ένωση, από τις δεκαπέντε χώρες της Ευρωπαϊκής Ένωσης που αντιπροσωπεύονται σε αυτό το αμφιθέατρο - και καλώ όλους τους συναδέλφους να προσυπογράψουν την επιχείρηση που θα εγκαινιάσουμε - και της διακοινοβουλευτικής Ένωσης, έτσι ώστε αυτή η χούντα, που είναι κουφή, που είναι τυφλή και που ζει μόνον από το εμπόριο οπίου, να καταλάβει επιτέλους ότι απέναντί της έχει τη μεγάλη πλειοψηφία των αντιπροσώπων των δημοκρατικών συστημάτων στον κόσμο, και αυτή είναι η καλύτερη υποστήριξη που μπορούμε να παράσχουμε σε αυτήν την υπέροχη γυναίκα, σύμβολο της ελευθερίας και της δημοκρατίας, την κυρία Aung San Suu Kyi.

<SPEAKER ID=138 LANGUAGE="EN" NAME="Kerr">
Κύριε Πρόεδρε, τα τρία πράγματα που πρέπει να έχουν αντίκτυπο στη Βιρμανία προκειμένου να αλλάξει το καθεστώς είναι τα ναρκωτικά, το πετρέλαιο και ο τουρισμός. Και τα τρία αυτά θέματα επισημάνθηκαν σε μία πρόσφατη ταινία του John Pilger στη Βρετανική τηλεόραση, ο οποίος χρησιμοποίησε μυστικές κάμερες στη Βιρμανία και κινηματογράφησε τους κρατούμενους των φυλακών να χρησιμοποιούνται ως δούλοι με ένοπλη φρουρά για την κατασκευή νέων τουριστικών έργων - μία αναπαράσταση της κατασκευής της γέφυρας κάτω από τον ιαπωνικό τρόμο στον Δεύτερο Παγκόσμιο Πόλεμο. Πρέπει να θέσουμε ένα τέλος και να προσπαθήσουμε να μποϋκοτάρουμε- και να ενθαρρύνουμε και όλους τους άλλους να μποϋκοτάρουν - οποιαδήποτε τουριστική αξιοποίηση στη Βιρμανία.
<P>
Η Ευρωπαϊκή Ένωση έχει ειδική ευθύνη γιατί οι μεγαλύτεροι επενδυτές βρίσκονται στην Ευρώπη. Η Premier Oil από το Ηνωμένο Βασίλειο και η Total της Γαλλίας είναι οι κύριοι επενδυτές στον τομέα των πετρελαιοειδών. Αν η κυβέρνηση των ΗΠΑ ήταν κάπως περισσότερο ενεργητική για να θέσει τέλος στο εμπόριο ναρκωτικών που προέρχεται από τη Βιρμανία από ό, τι σε σύγκριση με τη Νότιο Αμερική, αυτό θα ήταν επίσης περισσότερο αποτελεσματικό. Επομένως, αν ασχοληθούμε με αυτά τα τρία πράγματα, μπορεί ενδεχομένως να πείσουμε το SLORC ότι έφτασε η ώρα αλλαγής και αποκατάστασης της δημοκρατίας στη Βιρμανία.

<SPEAKER ID=139 LANGUAGE="DE" NAME="Mann, Erika">
Κύριε Πρόεδρε, θα ήθελα μόνο να επιστήσω την προσοχή των συναδέλφων μου, και το κάνω αυτό εξ ονόματος της Ομάδας μου, ότι ως προς το σημείο 2 επικρίνουν σε ένα σημείο την Επιτροπή, πράγμα που δεν είχαμε κάνει ποτέ μέχρι τώρα σ' αυτό το Κοινοβούλιο. Δηλαδή μέχρι τώρα υποστηρίζαμε πάντα το Συμβούλιο και την Επιτροπή όταν εξέφραζαν αντίθεση προς εξωεδαφικές πράξεις. Ασφαλώς θα θυμάστε τις ζωηρές συζητήσεις που κάναμε εδώ στο Σώμα για τους νόμους Helms-Burton και d'Amato. Πραγματικά, κάναμε πάρα πολλές συζητήσεις, και η Επιτροπή και το Συμβούλιο είχαν πάντα την πλήρη υποστήριξή μας.
<P>
Θα ήθελα να σας παρακαλέσω θερμά να τροποποιήσετε το σημείο 2, εκεί που λέει "επικρίνουν», κάνοντάς το "διαπιστώνουν ότι». Αυτό αποτελεί μια ουδέτερη παρατήρηση. Θα συμβάδιζε με την συνολική πολιτική μας.
<P>
Αν δεν μπορείτε να συμφωνήσετε σ' αυτό, θα ριψοκινδυνεύσουμε να μην μπορούμε μελλοντικά να εξηγήσουμε την πολιτική μας απέναντι στις Ηνωμένες Πολιτείες, που ως γνωστόν ακολουθούν μια συγκεκριμένη τάση - και η πολιτεία της Μασαχουσέτης απλώς ακολουθεί αυτήν την αμερικανική τάση. Αυτό θα στερήσει από την πολιτική μας την λογική, πράγμα που θα οδηγήσει στο να μας κοιτούν οι Αμερικανοί χαμογελώντας αφ' υψηλού και στο να γίνουμε γελοίοι. Σας παρακαλώ θερμά να τροποποιήσετε το συγκεκριμένο σημείο. Θα χαιρόμουν αν μπορούσαν να το υποστηρίξουν αυτό οι Πράσινοι, καθώς επίσης οι συντηρητικοί συνάδελφοι στο Σώμα.
<P>
Πιστεύω ότι εδώ απλώς έγινε ένα μικρό λάθος. Δεν πιστεύω ότι ξαφνικά επικρατεί εδώ στο Σώμα μια διαφορετική πολιτική άποψη από εκείνην που επικρατούσε σε όλα τα άλλα ψηφίσματα και τις αποφάσεις που έχουμε λάβει μέχρι σήμερα.
<P>
Αφγανιστάν

<SPEAKER ID=140 LANGUAGE="IT" NAME="Fassa">
Κύριε Πρόεδρε, ο τραγικός θάνατος του συνταγματάρχη Calς, υπαλλήλου των Ηνωμένων Εθνών, είναι ο ένατος από τις αρχές του έτους που έλαβε χώρα στο Αφγανιστάν. Η συμπεριφορά που επιφυλάσσεται στις γυναίκες και γενικότερα στο σεβασμό των ανθρωπίνων δικαιωμάτων είναι γνωστή σε όλους. Η Δύση, και ειδικότερα η Ευρωπαϊκή Ένωση, κινδυνεύουν να βρεθούν αφοπλισμένες ενώπιον του αφγανικού ζητήματος για μια παρανόηση του σεβασμού έναντι πολιτισμών διαφορετικών από τον δικό μας. Τα δικαιώματα του ανθρώπου είναι θεμελιώδη, οι κανόνες του κράτους δικαίου είναι θεμελιώδεις και τίθενται πάνω και πέρα από κάθε πολιτισμό. Πρέπει να έχουμε το θάρρος να αντιμετωπίσουμε το ζήτημα δυναμικά προκειμένου να διασφαλίσουμε ότι το καθεστώς των Ταλιμπάν, που καθιερώθηκε με την αναγνώριση ελάχιστων κρατών, ή θα αλλάξει γρήγορα πορεία ή θα εξαφανιστεί.

<SPEAKER ID=141 LANGUAGE="FR" NAME="Dupuis">
Κύριε Πρόεδρε, κύριε Επίτροπε, αγαπητοί συνάδελφοι, νομίζω ότι δεν πρέπει να επεκταθούμε πολύ στην περιγραφή του συστήματος που εγκαθίδρυσαν οι Ταλιμπάν. Γνωρίζουμε τι σημαίνει αυτό από την άποψη της παραβίασης των θεμελιωδών δικαιωμάτων. Θα ήθελα να προσελκύσω την προσοχή, κυρίως του Επιτρόπου, και του Συμβουλίου, το οποίο είναι απόν, ας το υπογραμμίσουμε αυτό, σε ένα πρόβλημα που δεν αφορά μόνον το Αφγανιστάν αλλά και - η κυρία Maij-Weggen μίλησε σχετικά πριν από λίγο με αφορμή τη Βιρμανία - τα μεγάλα προγράμματα εξάλειψης της καλλιέργειας ναρκωτικών.
<P>
Όπως είπε η κυρία Maij-Weggen, στη Βιρμανία, οι καλλιέργειες ναρκωτικών αυξάνονται. Το ίδιο συμβαίνει και στο Αφγανιστάν. Και αυτό συμβαίνει παρά τα μεγάλα και πολύ δαπανηρά προγράμματα που εφαρμόζει ένας διαφορετικός Ταλιμπάν, ο κ. Harlaki του UNDCP. Επομένως, στην πρόταση ψηφίσματός μας καλούμε το Συμβούλιο και την Επιτροπή να επέμβουν έτσι ώστε τουλάχιστον στις χώρες με δικτατορικό καθεστώς, όπως το Αφγανιστάν και η Βιρμανία, να σταματήσουν το συντομότερο δυνατόν αυτά τα αναποτελεσματικά και πολύ δαπανηρά προγράμματα.

<SPEAKER ID=142 LANGUAGE="EN" NAME="Newens">
Κύριε Πρόεδρε, η κατάληψη όλου του Αφγανιστάν από τους Ταλιμπάν είναι καταστροφή για όλο τον λαό του. Σε ολόκληρη τη χώρα έχει εγκαθιδρυθεί ένα καθεστώς που περιφρονεί τα διεθνή πρότυπα για τα δικαιώματα των ανθρώπων, ταπεινώνει τις γυναίκες και τους αρνείται την εκπαίδευση. Έχει καταστρέψει το μεγαλύτερο μέρος της πολιτιστικής κληρονομιάς της χώρας και έχει σφαγιάσει αμείλικτα μουσουλμάνους που είναι Σιίτες από τη μειονότητα των Hazar στην Mazar-I-Sharif και ιρανούς υπηκόους. Προάγει την τρομοκρατία στο εσωτερικό και στο εξωτερικό, ασκώντας απειλές και προκαλώντας θανάτους ακόμα και μεταξύ του προσωπικού του ΟΗΕ που προσπαθεί να ανακουφίσει από τη δυστυχία.
<P>
Ενώ αποδοκιμάζουμε την αναγνώριση και στήριξη που παρείχαν το Πακιστάν, η Σαουδική Αραβία και τα Αραβικά Εμιράτα - όλοι όσοι προσπάθησαν να παρέμβουν στο παρελθόν, συμπεριλαμβανομένων όχι μόνο της Σοβιετικής Ένωσης αλλά και των Ηνωμένων Πολιτειών και άλλων δυτικών χωρών, μοιράζονται την ευθύνη για όσα συνέβησαν σε αυτήν την κακότυχη χώρα.
<P>
Στη σημερινή εποχή έχει ζωτική σημασία η καταδίκη των διαπραχθέντων βιαιοτήτων και των ευρείας κλίμακας καταπατήσεων των δικαιωμάτων του ανθρώπου και η απαίτηση να μην αναγνωριστεί ακόμα το καθεστώς, μέχρις ότου υπάρξει μία ολοκληρωτική μεταβολή στάσης.
<P>
Θα πρέπει να ασκηθούν πιέσεις στις χώρες που αναγνώρισαν τους Ταλιμπάν προκειμένου να διακόψουν τις σχέσεις ώστε να ενταθεί η άσκηση πίεσης.
<P>
Πρέπει να συνεχιστεί η παροχή ανθρωπιστικής βοήθειας προς εκείνους που υποφέρουν, αρκεί να είναι εγγυημένη η ασφάλεια εκείνων που συμμετέχουν στην παράδοση και διανομή της.
<P>
Ο στόχος θα πρέπει να είναι η επίδιωξη μίας ειρηνικής επίλυσης διαμέσου των Ηνωμένων Εθνών και όχι με στρατιωτική επέμβαση από το Ιράν. Ωστόσο, δεν μπορεί να υπάρξει κανένας συμβιβασμός με τη βάναυση απανθρωπιά του καθεστώτος των Ταλιμπάν.
<P>
Σκοπός μας θα πρέπει να είναι η διατήρηση των αιτημάτων μας, χωρίς να παραιτηθούμε από αυτά, για πλήρη αναγνώριση των δικαιωμάτων του ανθρώπου στο Αφγανιστάν.

<SPEAKER ID=143 LANGUAGE="DE" NAME="Lenz">
Κύριε Πρόεδρε, το Αφγανιστάν δεν παίρνει τέλος! Αν οι Ταλιμπάν δεν είχαν ήδη την φήμη στο Αφγανιστάν ότι δεν σέβονται κανενός είδους δικαιώματα, θα έπρεπε κανείς να το ξαναθυμίζει καθημερινά. Ποιος έχει ακόμη δικαιώματα, εκτός από τους κατόχους της εξουσίας, δηλαδή όσους έχουν όπλα, στην χώρα αυτήν που κάποτε την ονόμαζαν χώρα των ελευθέρων; Η περιφρόνηση του ανθρώπου, κυρίως όμως η περιφρόνηση των δικαιωμάτων των γυναικών, των πολιτικών δικαιωμάτων είναι ήδη ένα μεγάλο κακό, η τρομοκρατία και οι σφαγές για εθνικούς λόγους, οι φόνοι, είναι ακόμη μεγαλύτερο. Η άρνηση ανθρωπιστικής βοήθειας για τον ίδιο τους τον λαό είναι ασφαλώς το πιο μεγάλο από όλα. Για την καλλιέργεια ναρκωτικών ουσιών έγινε ήδη λόγος.
<P>
Υποστηρίζουμε πλήρως το αίτημα του παρόντος ψηφίσματος να κληθούν η Ευρωπαϊκή Ένωση, αλλά και ο ΟΗΕ, η UNDP, να αναθεωρήσουν τα προγράμματά τους και να καθιερώσουν νέα μέτρα προκειμένου να μην καταλήγουν στη λάθος διεύθυνση τα χρήματα που πραγματικά θα μας χρειαζόταν επειγόντως σε άλλους τομείς!

<SPEAKER ID=144 LANGUAGE="DE" NAME="Schroedter">
Κύριε Πρόεδρε, αγαπητοί συνάδελφοι, η σκληρότητα της κυβέρνησης των Ταλιμπάν, η μεγάλη έκταση της καταπίεσης, η προσβολή στοιχειωδών ανθρωπίνων δικαιωμάτων, αλλά επίσης οι διεθνείς επιπτώσεις και ο κίνδυνος κλιμάκωσης της σύγκρουσης έξω από το Αφγανιστάν αυξάνουν μέρα με τη μέρα. Γι' αυτό, το Ευρωπαϊκό Κοινοβούλιο πρέπει να καλέσει την διεθνή κοινότητα να επιδείξει επιτέλους μια δράση με συνοχή.
<P>
Προτεραιότητα πρέπει να δοθεί στην παροχή της απαραίτητης διπλωματικής προστασίας στους διεθνείς οργανισμούς βοηθείας, προκειμένου να μπορέσουν να συνεχίσουν την εργασία τους υπέρ του αφγανικού πληθυσμού που υποφέρει. Αυτό προϋποθέτει μια αποφασιστική και συνεκτική παρουσία της διεθνούς κοινότητας. Δηλαδή πρέπει να γίνει προσπάθεια να σταματήσει οποιουδήποτε είδους υποστήριξη στο καθεστώς των Ταλιμπάν. Η ΕΕ πρέπει να ασκήσει πίεση σε εκείνα τα κράτη που ακόμη δεν διστάζουν να χρησιμοποιήσουν τους Ταλιμπάν για την επιβολή των συμφερόντων τους βάσει ενός κυνικού πολιτικού υπολογισμού.
<P>
Θανατική ποινή

<SPEAKER ID=145 LANGUAGE="DE" NAME="Lenz">
Κύριε Πρόεδρε, έχουμε εδώ τρία ψηφίσματα για την θανατική ποινή στις Φιλιππίνες, στην Λωρίδα της Γάζας και στο Σαλβαδόρ. Τρεις φορές επιβολή θανατικής ποινής σε τρεις διαφορετικές ηπείρους. Η εκτέλεση της θανατικής ποινής είναι τελεσίδικα μη αναστρέψιμη, αλλά οι λόγοι επιβολής της είναι ποικίλοι και πολλές φορές μπορούν να διορθωθούν. Συνεπώς, σύμφωνα με το πνεύμα των δικαιωμάτων του ανθρώπου, δεν θα έπρεπε να υπάρχει θανατική ποινή.
<P>
Εδώ στο Κοινοβούλιο πάντα ήμασταν αντίθετοι με την θανατική ποινή και ως εκ τούτου καλούμε και τις τρεις χώρες όχι μόνο να μην εκτελέσουν τις θανατικές ποινές που επέβαλαν, αλλά να τις καταργήσουν από τη νομοθεσία τους ή να μην τις θεσπίσουν καθόλου. Στις Φιλιππίνες, δεν έχει εκτελεστεί θανατική ποινή από το 1976. Στην Λωρίδα της Γάζας, οι οργανώσεις για τα ανθρώπινα δικαιώματα επέκριναν τόσο την διαδικασία όσο και την εκτέλεσή της. Στο Σαλβαδόρ τα πράγματα είναι κάπως διαφορετικά. Εκεί πρόκειται να θεσπιστεί, όμως γι' αυτό απαιτείται πλειοψηφία δύο τρίτων, και γι' αυτό προφανώς δεν θα καταλήξουν καν σε ψηφοφορία.
<P>
Ουσιαστικά, λοιπόν, δεν θα έπρεπε καν να κάνουμε ψηφοφορία για το ζήτημα αυτό, σε περίπτωση όμως ψηφοφορίας θέλουμε να παρακαλέσουμε τις ομάδες να κάνουν δεκτή την τροπολογία μας, γιατί και γενικά δεν συνδέουμε την συνεργασία μας με τέτοια ζητήματα, θα έπρεπε δε να φροντίσουμε εδώ για ίση μεταχείριση. Όμως το σαφές μας αίτημα να μην εισαχθεί καθόλου η θανατική ποινή ή να καταργηθεί, εξακολουθεί να υφίσταται.

<SPEAKER ID=146 LANGUAGE="DE" NAME="Wolf">
Κύριε Πρόεδρε, η αξιοπρέπεια του ανθρώπου είναι απαραβίαστο δικαίωμα, ενώ τα κίνητρα για την θανατική ποινή είναι αναξιοπρεπή. Πιστεύω ότι εδώ συμφωνεί το Σώμα. Το δικαίωμα της ζωής, η εναντίωση στην θανάτωση από το κράτος με το πρόσχημα της ποινής, ο κίνδυνος δικαστικής πλάνης, η πολύ μεγάλη αναλογία ανάμεσα στους φτωχούς και η προσβολή των ανθρωπίνων δικαιωμάτων από τις αρχές δίωξης ποινικού εγκλήματος είναι, τουλάχιστον στις Φιλιππίνες όπου 600 μελλοθάνατοι βρίσκονται σε αναμονή, επιχειρήματα για να τηρηθεί το moratorium και να κληθεί ο νεοεκλεγείς πρόεδρος να χρησιμοποιήσει το κύρος του και να εμμείνει στον στόχο της κατάργησης της θανατικής ποινής.
<P>
Το ειδεχθές έγκλημα του Leo Echegaray δεν πρέπει να χρησιμοποιηθεί, ως πρόσχημα και ως μέσον για να σταματήσει το μπλοκάρισμα, για να υπονομευτεί αυτή η πολιτική. Πιστεύω ότι στο σημείο αυτό θα πρέπει να συμφωνήσουμε και να δραστηριοποιηθούμε από κοινού.

<SPEAKER ID=147 LANGUAGE="NL" NAME="Bertens">
Κύριε Πρόεδρε, η ομάδα των φιλελευθέρων αποτελεί διαπρύσιο αντίπαλο της θανατικής ποινής. Καμία παράβαση, κανένα έγκλημα δεν δικαιολογεί την ποινή αυτή. Επιπλέον, δεν είναι αναμφίβολα αποτελεσματική ως ποινικό όργανο. Αυτό δεν ισχύει μόνο για την Ευρώπη, αλλά και για τον υπόλοιπο κόσμο. Γι' αυτόν ακριβώς τον λόγο η πολιτική μου ομάδα ανησυχεί ιδιαίτερα σχετικά με τις πρόσφατες εξελίξεις στις παλαιστινιακές περιοχές. Εκεί εκτελέστηκαν πρόσφατα δύο άνθρωποι, ενώ ο Πρόεδρος Αραφάτ δεν έκανε χρήση του δικαιώματός του να τροποποιήσει την απόφαση του δικαστηρίου, παρόλο που έγινε έκκληση προς αυτόν να το πράξει.
<P>
Ενώ το κίνημα κατά της θανατικής ποινής δέχεται όλο και μεγαλύτερη υποστήριξη σε παγκόσμιο επίπεδο, οι Παλαιστίνιοι βαδίζουν προς την αντίθετη κατεύθυνση. Ευτυχώς εκφράζονται και μέσα στην παλαιστινιακή κοινωνία έντονες επικρίσεις κατά της ποινής αυτής, και ελπίζουμε ότι εξαιτίας των επικρίσεων αυτών από το εσωτερικό και το εξωτερικό, ο Αραφάτ και οι συν αυτώ, θα πεισθούν τελικά να μην επιτρέψουν πλέον άλλες εκτελέσεις και να τροποποιήσουν αναλόγως την παλαιστινιακή νομοθεσία.

<SPEAKER ID=148 LANGUAGE="ES" NAME="Gasςliba i Bφhm">
Κύριε Πρόεδρε, κυρίες και κύριοι, θα μιλήσω ειδικότερα για την πρόταση ψηφίσματος που καταθέτουμε εμείς, της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, και που αφορά ένα θέμα που μας ανησυχεί: το ενδεχόμενο επαναφοράς της θανατικής ποινής στο Σαλβαδόρ. Από τη μια, μια τέτοια εξέλιξη θα αποτελούσε παραβίαση, από πλευράς του Σαλβαδόρ, της Αμερικανικής Σύμβασης για τα Δικαιώματα του Ανθρώπου, που κυρώθηκε στις 23 Ιουλίου 1978, ενώ από την άλλη - όπως επεσήμαναν τόσο ο συνάδελφός μου κ. Bertens όσο και η κ. Lenz - αντίκειται σε εκπεφρασμένες θέσεις των ευρωπαϊκών θεσμικών οργάνων, μεταξύ των οποίων και αυτού του Κοινοβουλίου.
<P>
Πιστεύω πως είναι τώρα η κατάλληλη στιγμή για να κρούσουμε τον κώδωνα του κινδύνου, εφόσον στις 27 Ιουλίου ο Πρόεδρος Armando Calderσn υπέβαλε το θέμα αυτό στην Εθνοσυνέλευση του Σαλβαδόρ. Ας ελπίσουμε ότι η υπόθεση αυτή δεν θα πάρει διαστάσεις, αλλά πιστεύω πως θα ήταν καλό να απευθύνουμε στο Κοινοβούλιο του Σαλβαδόρ ένα μήνυμα σχετικά με την αντίθεσή μας, όσον αφορά το συγκεκριμένο θέμα. Θέλω επίσης να δηλώσω ότι υποστηρίζουμε την τροπολογία που κατέθεσε η Ομάδα του Ευρωπαϊκού Λαϊκού Κόμματος.

<SPEAKER ID=149 LANGUAGE="ES" NAME="Salafranca Sαnchez-Neyra">
Κύριε Πρόεδρε, η Ομάδα μας έχει να επιδείξει πολλά στο ενεργητικό της όσον αφορά την απόρριψη της θανατικής ποινής και τον αγώνα κατά της επιβολής της. Και αυτό συμβαίνει επειδή πιστεύουμε ότι, όταν τίθεται επί τάπητος ένα τόσο θεμελιώδες δικαίωμα, η μετριοπάθεια θα καταντούσε αρρωστημένη εάν η συγκεκριμένη απόρριψη δεν αποτελούσε δέσμευση. Για το λόγο αυτό, απορρίπτουμε τη θανατική ποινή, αλλά όχι μόνο στο Σαλβαδόρ. Αντιτιθέμεθα στην επιβολή της στην Κίνα και επίσης στις Ηνωμένες Πολιτείες, διότι φρονούμε ότι, εάν υπάρχει κάτι στα ανθρώπινα δικαιώματα που πρέπει να υπογραμμιστεί, αυτό είναι ο καθολικός και οικουμενικός τους χαρακτήρας.
<P>
Γι' αυτό, κύριε Πρόεδρε, θεωρώ σημαντικό να μη χρησιμοποιεί το Κοινοβούλιο αυτό δυο μέτρα και δυο σταθμά κατά την προώθηση της δράσης του σε διεθνή κλίμακα. Επί παραδείγματι, την τρέχουσα εβδομάδα συζητήσαμε για το σχέδιο περί διατλαντικών σχέσεων, και κανείς δεν σκέφθηκε να θέσει σε αμφισβήτηση τις σχέσεις μας με τις Ηνωμένες Πολιτείες, όπου αρκετά συχνά επιβάλλεται η θανατική ποινή, ούτε βρέθηκε κανείς που να θέτει όρους στην ανάπτυξη των σχέσεων με τις Ηνωμένες Πολιτείες. Γι' αυτό, κύριε Πρόεδρε, σε ό, τι μας αφορά, με το ίδιο σθένος με το οποίο καταγγέλλουμε τη θανατική ποινή, έτσι καταγγέλλουμε και τη διατύπωση της παραγράφου 2 του ψηφίσματος, όπου τίθενται προϋποθέσεις για την ανάπτυξη των σχέσεων με μια χώρα, με ένα κυρίαρχο κράτος - συγκεκριμένα με το Σαλβαδόρ -, που τυχαίνει άλλωστε να είναι ένας θετικός και δραστήριος εταίρος της Ευρωπαϊκής Ένωσης.

<SPEAKER ID=150 LANGUAGE="NL" NAME="Bertens">
Κύριε Πρόεδρε, θα ήθελα να απαντήσω αμέσως σ΄αυτό που είπε η κυρία Lenz και ο κύριος Salafranca και φυσικά και ο συνάδελφος Gasςliba ως εξής: αυτά που συμβαίνουν στο Σαλβαδόρ αποτελούν, πιστεύουμε, πολύ επικίνδυνες εξελίξεις, καθώς ο Πρόεδρος της χώρας έστειλε ένα λανθασμένο μήνυμα ζητώντας να αυξηθούν οι περιπτώσεις για τις οποίες επιβάλλεται η θανατική ποινή. Δεν πιστεύω ότι ο Πρόεδρος Καλντερόν και η Βουλή, η»Asamblea», του Σαλβαδόρ αποσκοπούσαν στο να παραβιάσουν την αμερικανική σύμβαση για τα ανθρώπινα δικαιώματα του 1978, η οποία απαγορεύει κάτι τέτοιο. Θα μπορούσα λοιπόν να καθησυχάσω τους συναδέλφους του ΕΛΚ, καθώς φυσικά η ομάδα των φιλελευθέρων θα υπερψηφίσει την τροπολογία αυτήν, η οποία εξαρτά την ενίσχυση της Ευρωπαϊκής Ένωσης και τις σχέσεις με τη χώρα αυτή από την πιθανή υπερψήφιση αυτού του νόμου. Με άλλα λόγια, θα κάνουμε δεκτή την παράκληση της κυρίας Lenz.

<SPEAKER ID=151 LANGUAGE="ES" NAME="Carnero Gonzαlez">
Κύριε Πρόεδρε, είναι γεγονός ότι στα τρία αυτά ψηφίσματα γίνεται λόγος για καταστάσεις πολύ συγκεκριμένες και αναμφίβολα απαράδεκτες: αυτό ισχύει τόσο για τις εκτελέσεις που έλαβαν χώρα στα εδάφη που τελούν υπό τη διοίκηση του Προέδρου Αραφάτ όσο και για τις προτάσεις που τέθηκαν προς συζήτηση στο Σαλβαδόρ και στις Φιλιππίνες.
<P>
Στην τελευταία αυτή περίπτωση, η Διεθνής Αμνηστία έφθασε στο σημείο να καταγγείλει ότι, εάν αρθεί το μνημόνιο αναφορικά με τις εκτελέσεις, ένα από τα πρώτα θύματα ενδέχεται να είναι ένας κωφάλαλος κατάδικος ο οποίος δεν ήταν καν σε θέση να ακούσει ποιες κατηγορίες προσάπτονταν εναντίον του στη διάρκεια της δίκης και, προφανώς, ούτε μπόρεσε να εκφράσει σχετικά την άποψή του.
<P>
Εν τέλει, προκύπτει το γενικότερο ζήτημα ότι, τώρα ακριβώς που εορτάζουμε την 50ή επέτειο της Οικουμενικής Διακήρυξης των Ηνωμένων Εθνών για τα Ανθρώπινα Δικαιώματα, κινδυνεύουμε να κάνουμε ένα γιγαντιαίο βήμα πίσω σε περίπτωση που, στις τρεις προαναφερόμενες χώρες, οι δύο προχωρήσουν στην άρση του μνημονίου, η μία διευρύνει τον κατάλογο των περιπτώσεων που επισύρουν ποινή εκτέλεσης, και μια άλλη αυξήσει τα κρούσματα επιβολής θανατικής ποινής.
<P>
Συμμερίζομαι την άποψη που εξέφρασε ο συνάδελφός μου Salafranca όσον αφορά τη σθεναρή αντίθεση στην επιβολή της θανατικής ποινής.
<P>
Καμπότζη

<SPEAKER ID=152 LANGUAGE="FR" NAME="Bourlanges">
Κύριε Πρόεδρε, πράγματι η Ομάδα μας κατέθεσε προς ψήφιση μία επείγουσα πρόταση ψηφίσματος σχετικά με την Καμπότζη για να εκφράσει κυρίως τρία πράγματα. Πρώτον, αν και οι συνθήκες υπό τις οποίες διεξήχθησαν οι εκλογές της 26ης Ιουλίου δεν είναι απολύτως ικανοποιητικές, κάθε άλλο, είναι ολοφάνερο ότι δεν μπορούμε να οικοδομήσουμε ένα δημοκρατικό και ειρηνικό μέλλον στην Καμπότζη αν βασιστούμε στην άρνηση αυτής της ψηφοφορίας. Επομένως πρέπει όλοι να την δεχτούν, έστω και αν, επαναλαμβάνω, οι συνθήκες της ψηφοφορίας δεν ήταν ικανοποιητικές.
<P>
Δεύτερον, κανένα πολιτικό κόμμα, μετά από αυτές τις εκλογές, δεν είναι σε θέση να αναλάβει μόνο του την εξουσία σύμφωνα με το σύνταγμα. Το γεγονός αυτό δημιουργεί για τα τρία κύρια κόμματα τη συνταγματική, πολιτική και ηθική υποχρέωση να καταλήξουν σε συμφωνία. Πρέπει επομένως αυτά τα τρία κόμματα να καταβάλλουν τις απαραίτητες προσπάθειες, να αναλάβουν τις πρωτοβουλίες που απαιτούνται, για να φτάσουν σε συμβιβασμό υπό την εξουσία του βασιλέως. Εξ άλλου, από τότε που καταθέσαμε προς ψήφισιν αυτήν την πρόταση ψηφίσματος - ίσως αυτό να είναι δείγμα της αποτελεσματικότητας αυτού του Κοινοβουλίου - παρατηρήθηκε αναμφισβήτητη πρόοδος στη συνεργασία μεταξύ των τριών κομμάτων.
<P>
Τρίτη παρατήρηση: τις τελευταίες εβδομάδες, οι κυβερνητικές αρχές των Χμερ επέδειξαν συμπεριφορά πολύ ανησυχητική. Πρέπει να γνωρίζουν ότι, εμείς στην Ευρωπαϊκή Ένωση, δεν θα το δεχτούμε αδιαμαρτύρητα αν δούμε να αμφισβητείται το πνεύμα των συμφωνιών των Παρισίων, καθώς και τα θεμελιώδη δικαιώματα της αντιπολίτευσης, το δικαίωμα να εκφράζει τις απόψεις της, το δικαίωμα να διαδηλώνει. Δεν θα δεχτούμε να απειλείται η ελευθερία και η ζωή των ηγετών της αντιπολιτευσης. Έχουμε ένα σημαντικό όπλο γι' αυτό το σκοπό, την ευρωπαϊκή βοήθεια, τη διεθνή βοήθεια. Κατά τη γνώμη μας, η βοήθεια αυτή, πρέπει να το επιβεβαιώσουμε εκ νέου, εξαρτάται απολύτως από το σεβασμό των συμφωνιών των Παρισίων και από την αναβίωση από όλες τις παρατάξεις, και κυρίως από εκείνη που έχει στη διάθεσή της τη στρατιωτική δύναμη, μίας κατάστασης πραγμάτων που θα περιλαμβάνει συμβιβασμούς, διαπαραταξιακές συμφωνίες με τις οποίες θα μπορέσει να επικρατήσει ξανά πολιτική ειρήνη.

<SPEAKER ID=153 LANGUAGE="DE" NAME="Junker">
Κύριε Πρόεδρε, όπως ασφαλώς ξέρετε, ήμουν κατ' εντολήν αυτού του Κοινοβουλίου παρατηρήτρια των εκλογών στην Καμπότζη. Πρέπει να πω ότι οι εκλογές στα βασικά σημεία τους έγιναν δίκαια και έντιμα - κι αυτή είναι επίσης η άποψη του 96 % των Ευρωπαίων και του 93 % των υπολοίπων διεθνών παρατηρητών. Το δεινό είναι ότι, όπως και στην περίπτωση της Αλβανίας, οι ηττηθέντες δεν είναι διατεθειμένοι να αναγνωρίσουν το εν λόγω αποτέλεσμα των εκλογών. Όμως, υπάρχει μια ευνοϊκή τροπή: Το δεύτερο σε μέγεθος κόμμα, οι βασιλικοί της FUNCINPEC, σταμάτησαν το μποϋκοτάρισμα του Κοινοβουλίου και θα λάβουν μέρος στις κοινοβουλευτικές εργασίες.
<P>
Αυτό δεν σημαίνει ακόμη ότι είναι διατεθειμένοι να αναλάβουν από κοινού την ευθύνη της διακυβέρνησης, πάντως έτσι μια ηγετική δύναμη της χώρας αυτής σταμάτησε το μποϋκοτάρισμα, πράγμα που μπορεί να συμβάλει σημαντικά στην ειρήνευση στην χώρα. Και αυτό είναι που χρειάζεται πρωτίστως η χώρα και αυτό που πρέπει εμείς από την πλευρά μας να υποστηρίξουμε. Λυπάμαι που δεν μπορώ να το αναλύσω περισσότερο. Μπορούμε να συμφωνήσουμε με το ψήφισμα, όμως παρακαλώ να γίνει μια προσθήκη που θα λαμβάνει υπ' όψιν τις πρόσφατες εξελίξεις, οι οποίες άλλωστε κινούνται προς την σωστή κατεύθυνση.

<SPEAKER ID=154 LANGUAGE="NL" NAME="Bertens">
Κύριε Πρόεδρε, διερωτώμαι πραγματικά εάν μπορούν να πραγματοποιηθούν ελεύθερες και αδιάβλητες εκλογές στην Καμπότζη. Εγώ ο ίδιος πριν από τέσσερα χρόνια υπήρξα παρατηρητής στις εκλογές στη χώρα αυτή, τις οποίες είχαν οργανώσει τα Ηνωμένα Έθνη ως τη μεγαλύτερη ειρηνευτική επιχείρηση του ΟΗΕ στην περιοχή. Σε μία χώρα όπου για χρόνια οι πολιτικοί ηγέτες ήταν απόντες και όπου ούτε καν μπορούσε κανείς να μιλήσει για ένα ουδέτερο πολιτικό κλίμα. Ο τρόπος με τον οποίον απαγορεύτηκε στα μέσα μαζικής ενημέρωσης η πρόσβαση σε μία σειρά πολιτικών κομμάτων τα οποία δεν συμμετείχαν στην κυβέρνηση ήταν ιδιαίτερα ενδεικτικός.
<P>
Τα αποτελέσματα είναι σαφή. Όποιος και αν είναι ο νικητής των εκλογών, ένα είναι το σίγουρο, ότι η δημοκρατία και οι πολίτες της Καμπότζης θα παραμείνουν για την ώρα οι ηττημένοι. Και οι πολιτικές διαδηλώσεις αποτελούν μία φυσική συνέπεια της όλης κατάστασης. Το είδαμε και το ακούσαμε αυτό και για την ώρα το μόνο που μπορούμε να κάνουμε είναι να προβαίνουμε σε εκκλήσεις, έστω για να υπάρξει ένας διάλογος και συγκρατημένη στάση από όλες τις ενεχόμενες πλευρές. Ο Hun Sen θα πρέπει να γνωρίζει ότι καλά θα κάνει να ξεχάσει τη διεθνή υποστήριξη εφόσον συνεχίσει την πολιτική που ακολουθεί μέχρι τώρα: άρνηση κυβέρνησης συνασπισμού και αποκλειστική νομή της εξουσίας.
<P>
Συμφωνώ για όλους αυτούς τους λόγους με την τελευταία τροπολογία που υπέβαλε η κυρία Junker.
<P>
Ισότητα δικαιωμάτων για τους ομοφυλόφιλους

<SPEAKER ID=155 LANGUAGE="DE" NAME="Frischenschlager">
Κύριε Πρόεδρε, το Ευρωπαϊκό Κοινοβούλιο προσπαθεί εδώ και πολλά χρόνια να εξαλείψει τις ποινικές διατάξεις που συνιστούν διάκριση ως προς τις ομοφυλοφιλικές σχέσεις, και μάλιστα με μεγάλη επιτυχία, γιατί σταδιακά όλα τα κράτη μέλη της Ευρωπαϊκής Ένωσης κατάργησαν τις παρόμοιες διατάξεις, με μια εξαίρεση βέβαια, την Δημοκρατία της Αυστρίας. Λυπάμαι εξαιρετικά γι' αυτό, και ως εκ τούτου ελπίζω ότι το ψήφισμα που συζητείται εδώ θα εγκριθεί με μεγάλη πλειοψηφία.
<P>
Θα ήθελα να προσθέσω το εξής: Η Ευρωπαϊκή Ένωση πάντα χαρακτηρίζεται ως κοινότητα αξιών, και σ' αυτές ανήκουν επίσης τα ανθρώπινα δικαιώματα. Για τον λόγο αυτόν, θεωρώ ιδίως σχετικά με ζητήματα ανθρωπίνων δικαιωμάτων πραγματικά αποδοκιμαστέο το να χρησιμοποιείται σε μια τέτοια συζήτηση η αντίρρηση της ανάμιξης σε εσωτερική υπόθεση. Αυτό έγινε στην συγκεκριμένη περίπτωση, και θεωρώ σημαντικό να μείνει το Ευρωπαϊκό Κοινοβούλιο συνεπές σε θέματα ανθρωπίνων δικαιωμάτων και να υψώσει την φωνή του, ακόμη κι αν αυτό είναι δυσάρεστο για την δική μου χώρα. Τα ανθρώπινα δικαιώματα είναι σημαντικό στοιχείο για την Ευρωπαϊκή Ένωση, και ειδικά εν όψει της διεύρυνσης της ΕΕ είναι σημαντικό τα σημερινά μέλη να είναι αψεγάδιαστα σε θέματα ανθρωπίνων δικαιωμάτων. Αυτόν τον σκοπό υπηρετεί το συγκεκριμένο ψήφισμα!

<SPEAKER ID=156 LANGUAGE="DE" NAME="Voggenhuber">
Κύριε Πρόεδρε, κυρίες και κύριοι, ενώ εμείς συζητάμε εδώ στο Ευρωπαϊκό Κοινοβούλιο, οι συντάκτες του εν λόγω ψηφίσματος υβρίζονται δημόσια στην Αυστρία από τους Χριστιανοδημοκράτες ότι προσβάλλουν την ίδια τους την χώρα. Ανεξάρτητα από τις συγκεκριμένες συκοφαντίες, πιστεύουμε ότι τα ανθρώπινα δικαιώματα είναι αδιαίρετα. Το παρόν Κοινοβούλιο είναι μια υπεύθυνη φωνή υπέρ των ανθρωπίνων δικαιωμάτων, μερικές φορές όμως έχει κανείς την εντύπωση ότι η ένταση της φωνής αυτής αυξάνεται με γεωμετρική πρόοδο σε σχέση με την απόσταση και ότι η έντασή της πέφτει όσο πιο κοντά βρίσκεται ο τόπος όπου προσβάλλονται τα ανθρώπινα δικαιώματα, όταν δε αυτό συμβεί στις τάξεις μας, η φωνή αυτή συχνά σχεδόν δεν ακούγεται.
<P>
Αυτό το Κοινοβούλιο, η Ευρωπαϊκή Επιτροπή για τα ανθρώπινα δικαιώματα και το Ευρωπαϊκό Συμβούλιο έχουν ήδη χαρακτηρίσει σε πολυάριθμα ψηφίσματα και δηλώσεις τις διαφορετικές ελάχιστες ηλικίες για ετερόφυλες και ομόφυλες πράξεις ως προσβολή των ανθρωπίνων δικαιωμάτων. Δεν μπορούμε να δεχθούμε κάποιες χώρες να αυτοεξαιρούνται από τα ανθρώπινα δικαιώματα και να συνεχίζουν να εφαρμόζουν σε αθώους ανθρώπους τις παραδοσιακές τους εχθρότητες τους, την ηθικοπλαστική τους ιταμότητα και ύβρι και να προσβάλλουν τα μέγιστα την ιδιωτική σφαίρα ανθρώπων προκειμένου να συνεχίσουν να δίνουν τροφή στις εχθρότητές τους.
<P>
Πιστεύω ότι είναι καιρός να αντιμετωπίσουμε τις παρατάξεις αυτές εδώ στο Ευρωπαϊκό Κοινοβούλιο με την ίδια έλλειψη ανοχής που επιδεικνύουμε απέναντι σε όσους άλλους προσβάλλουν τα ανθρώπινα δικαιώματα στον κόσμο!

<SPEAKER ID=157 LANGUAGE="DE" NAME="Berger">
Κύριε Πρόεδρε, επιτρέψτε μου να επικροτήσω εξ ονόματος της Ομάδας μου το γεγονός ότι σήμερα γίνεται συζήτηση για εκείνες τις διακρίσεις που γίνονται ακόμη βάσει του σεξουαλικού προσανατολισμού, τόσο σε μερικά από τα κράτη μέλη μας όσο και σε κράτη που θέλουν την ένταξη. Ως Αυστριακή βουλευτής λυπάμαι - όπως και ο προηγούμενος ομιλητής - για το ότι και στη χώρα μου δεν έχει ακόμη επιτευχθεί να απαλειφθεί από τον ποινικό κώδικα μία από τις κεντρικές διακρίσεις, δηλαδή εκείνη της διαφορετικής ηλικίας προστασίας για ετερόφυλους και ομοφυλόφιλους.
<P>
Κυρία συνάδελφε Flemming, η προστασία των κοριτσιών θα έπρεπε να είναι εξ ίσου μέλημά μας με την προστασία των αγοριών. Επανειλημμένες προσπάθειες στο Κοινοβούλιό μας προσέκρουσαν στην αντίδραση των συντηρητικών ομάδων. Αυτό οδηγεί στο να εξακολουθούμε να έχουμε μόνο στην Αυστρία ετησίως περίπου 20 καταδικαστικές αποφάσεις σύμφωνα με αυτό το στοιχείο διάκρισης. Έτσι δεν δίνουμε καλό παράδειγμα σ' εκείνες τις χώρες που θέλουν να προσχωρήσουν στην Ένωση και από τις οποίες ζητάμε σ' αυτόν και σε πολλούς άλλους τομείς επανειλημμένα την τήρηση των υψηλότερων προδιαγραφών.
<P>
Στη συζήτηση, ορισμένες πολιτικές ομάδες διαρκώς αρνούνται ότι το δικαίωμα της μη διάκρισης βάσει του σεξουαλικού προσανατολισμού ανήκει στα ανθρώπινα δικαιώματα. Όμως το ερώτημα αυτό έχει απαντηθεί θετικά, όχι μόνον μετά από την απόφαση της ευρωπαϊκής επιτροπής για τα ανθρώπινα δικαιώματα σχετικά με την περίπτωση Sutherland, και έχει καταστεί σαφές ότι οι διαφορετικές ηλικίες προστασίας αντίκεινται στο άρθρο 8 της Ευρωπαϊκής Σύμβασης για τα δικαιώματα του ανθρώπου. Εξ ίσου δύσκολα μπορώ να παρακολουθήσω την επιχειρηματολογία υπέρ του ότι όργανα της ΕΕ και ειδικά το Ευρωπαϊκό Κοινοβούλιο δεν μπορούν να ασχοληθούν με το εν λόγω ζήτημα ελλείψει αρμοδιότητας. Ως Ένωση είχαμε μέχρι τώρα την υποχρέωση να σεβόμαστε τα ανθρώπινα δικαιώματα, και μετά από την έναρξη ισχύος της Συνθήκης του Αμστερνταμ αυτή η υποχρέωση είναι ακόμη μεγαλύτερη. Θα έχουμε δυνατότητες μεταφοράς, έστω κι αν είναι ανεπαρκείς.
<P>
Ως γνωστόν, το Συμβούλιο θα μπορούσε μελλοντικά - έστω και μόνο με ομοφωνία - να κάνει τις κατάλληλες προετοιμασίες ώστε να καταπολεμήσει τις διακρίσεις βάσει του φύλου, της φυλής, της εθνικής καταγωγής, της θρησκείας, της κοσμοθεωρίας, αναπηρίας, ηλικίας ή σεξουαλικού προσανατολισμού. Η Επιτροπή θα έχει το δικαίωμα να κάνει σχετικές προτάσεις. Γι' αυτό ερωτώ τελειώνοντας την Επιτροπή: Υπάρχουν ήδη προετοιμασίες από πλευράς Επιτροπής προκειμένου να γίνει χρήση αυτού του δικαιώματος υποβολής προτάσεων;

<SPEAKER ID=158 LANGUAGE="DE" NAME="Stenzel">
Κύριε Πρόεδρε, κύριε Επίτροπε, κυρίες και κύριοι, πρώτα θα ήθελα να διασαφηνίσω ποιο είναι το ζήτημα για μας από την ομάδα του ΕΛΚ και του αυστριακού Λαϊκού Κόμματος σε αυτό το Κοινοβούλιο. Δεν είναι η διάκριση κατά των ομοφυλοφίλων. Είναι η παραβίαση των θεμελιωδών δικαιωμάτων και των ανθρωπίνων δικαιωμάτων. Πάντως, το ζήτημα της ηλικίας προστασίας είναι αναμφισβήτητα ένα εθνικό και όχι ευρωπαϊκό νομικό ζήτημα. Οι πολιτικοί πρέπει να αναλάβουν την ευθύνη τους για τους νέους. Για τον λόγο αυτόν, το Λαϊκό Κόμμα της Αυστρίας διατήρησε, κατά την αναθεώρηση του ποινικού κώδικα το καλοκαίρι στο Αυστριακό Εθνικό Συμβούλιο, την παράγραφο 209 και την μέχρι τώρα υφιστάμενη διάταξη για την προστατευόμενη ηλικία.
<P>
Αυτό που συμβαίνει εδώ και που είναι ο λόγος απόρριψης του επείγοντος από μέρους μας, δεν έχει καμία σχέση με το ότι θέλουμε την διάκριση εναντίον των ομοφυλοφίλων. Αντίθετα, δεν θέλουμε να απομακρυνθούμε από την νομολογία μας. Επίσης όμως θέλουμε μ' αυτό να σηματοδοτήσουμε ότι είμαστε αντίθετοι με το ότι οι Φιλελεύθεροι, οι Πράσινοι και οι Σοσιαλδημοκράτες φέρνουν στο Ευρωπαϊκό Κοινοβούλιο την αυστριακή εσωτερική πολιτική με τον σκοπό διάκρισης κατά της Αυστρίας που αυτόν τον καιρό έχει την Προεδρία του Συμβουλίου. Εδώ το θέμα είναι λιγότερο η διάκριση σε βάρος των ομοφυλοφίλων και περισσότερο η διάκριση σε βάρος της αυστριακής προεδρείας του Συμβουλίου. Με ξενίζει να παρακολουθώ πόσο διαφορετική είναι στο συγκεκριμένο ζήτημα η συμπεριφορά των σοσιαλδημοκρατών συναδέλφων μου, οι οποίοι απείχαν της ψήφου κατά την ψήφιση του νόμου στο αυστριακό εθνικό συμβούλιο και τώρα εδώ κάνουν το αντίθετο.
<P>
Για τον λόγο αυτόν, θα ήθελα να συνηγορήσω υπέρ της απόρριψης του επείγοντος, και επιμένω! Όχι επειδή θέλουμε την διάκριση σε βάρος των ομοφυλοφίλων, αλλά επειδή επιμένουμε εδώ στο νομικό μας ζήτημα και δεν συμπεριφερόμαστε διαφορετικά από ότι στην Αυστρία, επισημαίνοντας ότι είναι κι αυτό ένα θέμα επικουρικότητας. Η Ομάδα μας του ΕΛΚ μας προσέφερε πλήρη συμπαράσταση σ' αυτήν μας την στάση, μολονότι όλοι ξέρουν ότι ειδικά στον ευαίσθητο τομέα της διάκρισης σε βάρος των ομοφυλοφίλων ασφαλώς υπάρχουν διαφορετικές απόψεις στα διάφορα κράτη μέλη.
<P>
Επαναλαμβάνω: Το Ευρωπαϊκό Κοινοβούλιο δεν είναι το κατάλληλο βήμα για να παρουσιάσει κανείς τις απόψεις του για ένα θέμα εσωτερικής πολιτικής της Αυστρίας! Βρίσκω εντελώς αταίριαστο το να μεταφέρεται αυτή η συζήτηση εδώ στο Ευρωπαϊκό Κοινοβούλιο και το απορρίπτω ρητά!
<P>
(Χειροκροτήματα)

<SPEAKER ID=159 LANGUAGE="FR" NAME="Pailler">
Κύριε Πρόεδρε, εγώ δεν είμαι Αυστριακή, αλλά θα ήθελα να πω στην κυρία Stenzel ότι η ομοφυλοφοβία δεν είναι άποψη ούτε πταίσμα, αλλά είναι έγκλημα κατά των ανθρωπίνων δικαιωμάτων.
<P>
Η αρχή της μη-διάκρισης αναγράφεται πλέον στη Συνθήκη του Αμστερνταμ και νομίζω ότι θα χρειαστεί παρ' όλα αυτά μια μέρα να εφαρμόσουμε ακόμα και πράγματα που δεν μας αρέσουν. Γιατί, εμείς, η Ομάδα της Ευρωπαϊκής Ενωτικής Αριστεράς πιστεύουμε ότι, δυστυχώς, πολύ συχνά, δεν εφαρμόζεται αυτό σε οικονομικά και κοινωνικά θέματα και δεν καταλαβαίνω για ποιο λόγο, όσον αφορά τα ανθρώπινα δικαιώματα, πρέπει ξαφνικά το Κοινοβούλιο να εξετάσει το ενδεχόμενο της επικουρικότητας. Θα ήθελα να μου εξηγήσει κάποιος ορισμένα πράγματα γιατί είμαι σύμφωνη με όλα σχεδόν όσα ειπώθηκαν εδώ και επομένως δεν πρόκειται να τα επαναλάβω, δεν είμαστε αξιόπιστοι έναντι των χωρών που θέλουν να ενταχθούν στην Ένωση και από τις οποίες ζητάμε διαβατήριο αρετής, αρετής όμως όσον αφορά τα ανθρώπινα δικαιώματα και τον σεβασμό τους, εννοείται αυτό.
<P>
Θα ήθελα να μου εξηγήσει κάποιος για ποιο λόγο, ένας άντρας και μία γυναίκα έχουν το δικαίωμα σε μία ορισμένη ηλικία να έχουν σεξουαλικές σχέσεις. Για ποιο λόγο δύο γυναίκες, στην ίδια ηλικία έχουν επίσης αυτό το δικαίωμα αλλά για δύο άντρες, ξαφνικά, δεν ισχύει το ίδιο. Μα τι σημαίνει αυτό; μήπως οι Αυστριακοί, οι άντρες, είναι εντελώς ανώριμοι σε σχέση με τις γυναίκες;
<P>
Μήπως ωστόσο συγχέετε - και ίσως εκεί βρίσκεται η καρδιά του ζητήματος - την ομοφυλοφιλία και την παιδεραστία; Αν είναι αυτό, ε τότε να κάνετε σεμινάρια και μετεκπαίδευση σε ψυχολογικά και ψυχιατρικά κλπ. θέματα. Και να καταλάβετε ότι και τα κορίτσια μπορεί να πέσουν θύματα παιδεραστών και ότι υπάρχουν και γυναίκες-παιδεραστές. Επομένως, αναρωτιέμαι μήπως πρέπει να κάνουμε εδώ, ίσως μία από αυτές τις μέρες, μία ακρόαση, μια και μας αρέσει αυτό, και να καλέσουμε παραδείγματος χάριν την αυστριακή Προεδρία, την κυβέρνηση της Τσεχίας, αλλά και κάποιους συμπολίτες μας οι οποίοι διακατέχονται από την ίδια ομοφυλοφοβία. Γιατί αυτή η άρνηση, αυτή η αποκαλούμενη επικουρικότητα έχει ένα μόνο όνομα: την ομοφυλοφοβία, και η ομοφυλοφοβία συχνά κρύβει, δυστυχώς, πολλές άλλες διακρίσεις, πολλές ακόμα παραβιάσεις των ανθρωπίνων δικαιωμάτων, οι οποίες, στο παρελθόν και στην πρόσφατη ιστορία της Ευρώπης μας, καταδικάστηκαν πολλές φορές.
<P>
(Χειροκροτήματα)

<SPEAKER ID=160 LANGUAGE="NL" NAME="Vanhecke">
Πρόεδρε, όχι για να δικαιολογηθώ για ότι θα πω στη συνέχεια, αλλά απλώς για να μην υπάρξει πιθανότητα τα λόγια μου να παρερμηνευθούν, θα ήθελα πρώτα απ΄ όλα να πω ότι δεν κάνω το λάθος να εξισώνω τους ομοφυλόφιλους γενικά με την επίδειξη κακού γούστου που στις μέρες αυτές εμφανίζεται στις Κάτω Χώρες σε ορισμένες ροζ διαδηλώσεις. Σέβομαι την ιδιωτική ζωή κάθε πολίτη και κανείς δεν μπορεί να με κατηγορήσει για οποιασδήποτε μορφής φοβία κατά των ομοφυλοφίλων. Ωστόσο, για να πω την αλήθεια, δεν μου αρέσει καθόλου το γεγονός ότι το ψήφισμα αυτό συζητείται με τη μορφή του κατεπείγοντος ως ένα ιδιαίτερα σημαντικό γεγονός και υπό το γενικό τίτλο των ανθρωπίνων δικαιωμάτων. Αναμφίβολα πιστεύω, κάτι τέτοιο αποτελεί προσβολή σε όσους πλήττονται από πραγματικά μεγάλα και επείγοντα προβλήματα, τολμώ να σκεφτώ τους λαούς του Θιβέτ, του Ιράν, της Καμπότζης κ.ο.κ., οι οποίοι νομίζω ότι αντιμετωπίζουν πολύ σοβαρότερα προβλήματα από αυτό που συζητούμε εμείς σήμερα. Επιπλέον, πιστεύω ότι σήμερα αντιμετωπίζουμε ιδιαίτερα επιπόλαια την προστασία των ανηλίκων. Καταλαβαίνω πολύ καλά, και μάλιστα εγκρίνω, το γεγονός ότι οι υπεύθυνοι πολιτικοί δεν χαμηλώνουν έτσι απλά και αβίαστα το επιτρεπόμενο όριοηλικίας για σεξουαλικές σχέσεις. Ακόμα πιστεύω ότι θα πρέπει να δείξουμε σεβασμό για τις διαφορετικές παραδόσεις σχετικά στις διάφορες ευρωπαϊκές χώρες, ακόμα και όταν πρόκειται για τα διαφορετικά όρια ηλικίας που ισχύουν για τις ετεροφυλόφιλες και τις ομοφυλόφιλες σεξουαλικές σχέσεις.
<P>
Πιστεύω ότι όλοι όσοι, όπως εγώ, έχουν παιδιά 13 ή 14 χρονών, θα πρέπει να σκεφτούν άλλη μια φορά αν θέλουμε να επιτρέψουμε στα παιδιά να συμμετέχουν σε σεξουαλικούς πειραματισμούς με άτομα 17 ή 18 ετών για παράδειγμα. Προσωπικά, όσο και αν κάτι τέτοιο ηχεί παλιομοδίτικο, δε ντρέπομαι να πω ότι δεν εγκρίνω κάτι τέτοιο και κυρίως δεν πιστεύω ότι η συντριπτική πλειοψηφία των ψηφοφόρων μας θα το ενέκρινε.
<P>
Σουδάν

<SPEAKER ID=161 LANGUAGE="NL" NAME="Bertens">
Πρόεδρε, το Σουδάν είναι μία από αυτές τις χώρες τις οποίες ανέφερε ο κύριος Vanhecke. 350.000 άνθρωποι για πολλοστή φορά βρίσκονται στα πρόθυρα του θανάτου. Η κυβέρνηση του Σουδάν αρνείται να διευκολύνει την παράδοση της ανθρωπιστικής βοήθειας. Η κυβέρνηση αυτή διαπράττει χωρίς αμφιβολία ασυγχώρητα εγκλήματα κατά της ανθρωπότητας. Το είπαμε επανειλημμένως στο παρελθόν· θα πρέπει να λάβουμε μέτρα κατά της κυβέρνησης αυτής. Η διεθνής κοινότητα θα πρέπει να προβεί στις αναγκαίες ενέργειες για να εξασφαλίσει τη διάθεση της ανθρωπιστικής βοήθειας που στέλνει στις εκατοντάδες χιλιάδες λιμοκτονούντων. Η ανθρωπιστική αυτή βοήθεια χρησιμοποιείται ως εργαλείο στα πολιτικά παιγνίδια που παίζονται στο Σουδάν.
<P>
Υποβάλαμε αυτό το ψήφισμα, διότι την επόμενη εβδομάδα θα πραγματοποιηθεί στις Βρυξέλλες η συνεδρίαση με τις χώρες ΑΚΕ, όπου σίγουρα η αντιπροσωπεία του Σουδάν θα διαμαρτυρηθεί εκτενώς για τον τρόπο με τον οποίο η χώρα αυτή επλήγη από τον βομβαρδισμό και τις επιθέσεις με πυραύλους των Ηνωμένων Πολιτειών. Στοιχηματίζω ότι μπορώ να σας παραθέσω εκ των προτέρων το κείμενο που θα διαβάσει στην αίθουσα ο αντιπρόσωπος του Σουδανικού Κοινοβουλίου. Αν μπορούμε να το αποκαλέσουμε αυτό Κοινοβούλιο.
<P>
Φυσικά δεν θέλω να αναφερθώ στην αμερικανική επίθεση, ωστόσο θα ήθελα για άλλη μία φορά να επιστήσω την προσοχή σας στο γεγονός ότι το Σουδάν βρήκε άλλη μία αφορμή για να διακόψει τις διαβουλεύσεις με την «International Authority of Development», στην οποία αντιπροσωπεύονται όλες οι γειτονικές του Σουδάν χώρες, οι οποίες θέλουν να επιτευχθεί η ειρήνη μεταξύ του καθεστώτος του Σουδάν και του εξεγερμένου νότου. Στη χώρα αυτή, όπως γνωρίζετε, από το 1956 και μετά μαίνεται ένας εμφύλιος πόλεμος ο οποίος γίνεται γνωστός στη Δύση μόνον όταν το CNN μεταδίδει εικόνες από αυτόν, διότι όταν δεν είναι εκεί οι κάμερες του CNN τότε δεν συμβαίνει και τίποτε, ως γνωστόν. Ελπίζω ότι το ψήφισμα αυτό, εφόσον υιοθετηθεί, θα δώσει ίσως μία ώθηση στους αντιπροσώπους της Ευρωπαϊκής Ένωσης στη συνέλευση με τις χώρες ΑΚΕ ώστε να πουν στους Σουδανούς ότι δεν πρόκειται απλώς για ένα κάποιο ψήφισμα, πρόκειται για ψήφισμα το οποίο δεν εκφράζει απλώς κάποια από τις αντιπροσωπείες, αλλά το σύνολο του Ευρωπαϊκού Κοινοβουλίου.

<SPEAKER ID=162 LANGUAGE="EN" NAME="Kerr">
Κύριε Πρόεδρε, όταν μιλούσα για τον επαπειλούμενο πόλεμο κατά του Ιράκ φέτος τον Ιανουάριο και τον Φεβρουάριο, τον είχα αποκαλέσει "ο πόλεμος του πέους του κ. Κλίντον». Πρέπει να πω ότι ο βομβαρδισμός του Χαρτούμ στο Σουδάν - για τον οποίο έχουμε μία τροπολογία της Ομάδας των Πρασίνων - θα μπορούσε να περιγραφεί ως "ο πόλεμος του φορέματος της Μόνικα Λεβίνσκι». Όπως θα θυμόσαστε ήταν η τρίτη ημέρα της ακροαματικής διαδικασίας και ήταν σαφέστατα ένα τέχνασμα προκειμένου να αποσπαστεί η προσοχή του κόσμου από την έκθεση του κ. Σταρ και να ενισχυθεί η εικόνα του κ. Κλίντον. Γι αυτόν τον λόγο καταθέσαμε αυτήν την τροπολογία. Δεν μας αρέσει το καθεστώς του Σουδάν αλλά σίγουρα δεν εγκρίνουμε τον αμερικανικό βομβαρδισμό του Σουδάν - ή μάλιστα και του Αφγανιστάν. Είναι σαφές ότι δεν υπήρξαν καθόλου ενδείξεις ότι επρόκειτο για ένα εργοστάσιο όπλων. Ήταν ένα εργοστάσιο φαρμάκων, όπως κατέθεσαν πολλοί τεχνικοί, που παρήγαγε φάρμακα για να βοηθήσει ανθρώπους στην Αφρική.
<P>
Επομένως, ενώ το ψήφισμα καταδικάζει δικαίως το καθεστώς του Σουδάν, επιθυμούμε επίσης να καταδικάσουμε την κυβέρνηση των Ηνωμένων Πολιτειών. Ελπίζουμε ότι θα λάβουμε την υποστήριξη όλων των Σοσιαλιστών, συμπεριλαμβανομένων των νέων μελών από το Εργατικό Κόμμα. Είμαι σίγουρος ότι ο ίδιος ο Πρόεδρος θα ψηφίσει υπέρ αυτής της τροπολογίας. Αναμένω την υποστήριξή του.

<SPEAKER ID=163 NAME="Πρόεδρος">
Ευχαριστώ για την προειδοποίησή σας.

<SPEAKER ID=164 NAME="Pinheiro">
Κύριε Πρόεδρε, θα επιδιώξω να είμαι όσο το δυνατόν πιο σύντομος. Σε ό, τι αφορά την κατάσταση στη Βιρμανία, θα ήθελα να πληροφορήσω το Σώμα ότι τον περασμένο Ιούλιο, ο Αντιπρόεδρος της Επιτροπής, Manuel Marνn, και ο Πρόεδρος του Συμβουλίου, Wolfgang Schόssel, συναντήθηκαν με τον Βιρμανό υπουργό Εξωτερικών ακριβώς για να εκφράσουν την καταδίκη της Ευρωπαϊκής Ένωσης αναφορικά με τη μεταχείριση που υφίσταται η κυρία San Sun Kyi και άλλα πολιτικά πρόσωπα της αντιπολίτευσης.
<P>
Αργότερα, στις 9 Σεπτεμβρίου, η Προεδρία της Ευρωπαϊκής Ένωσης προέβη σε μια δήλωση εξ ονόματος της Ένωσης, όπου καταδίκαζε την κράτηση αγωνιστών της αντιπολίτευσης, μια δήλωση το περιεχόμενο της οποίας η Επιτροπή, προφανώς, συμμερίζεται εξ ολοκλήρου. Θα επιθυμούσα επίσης να επισημάνω στους κυρίους βουλευτές ότι η Επιτροπή παραμένει αμετακίνητη στη θέση της να μην παράσχει στήριξη στο Πρόγραμμα των Ηνωμένων Εθνών για το Διεθνή Έλεγχο των Ναρκωτικών, που σκοπό έχει τη μείωση της παραγωγής οπίου στη Βιρμανία, μιας και θεωρούμε ότι το πρόγραμμα αυτό, υπό το σημερινό καθεστώς, δεν μπορεί να επιτύχει οποιαδήποτε πρόοδο. Η θέση της Ευρωπαϊκής Ένωσης σχετικά με τη Βιρμανία θα αποτελέσει αντικείμενο επανεξέτασης τον Οκτώβριο, ώστε να προσδιορίσουμε κατά πόσο η σημερινή μας θέση θα παραμείνει η ίδια μετά τις 19 Οκτωβρίου.
<P>
Επιτρέψτε μου τώρα να παραθέσω άλλα τρία σύντομα σχόλια. Όσον αφορά τις κυρώσεις, θέλω να υπογραμμίσω την παρέμβαση της κ. Erika Mann σχετικά με την ετεροδικία. Θα θυμόσαστε ότι η Ευρωπαϊκή Ένωση έδωσε και συνεχίζει να δίνει μια μάχη με τις Ηνωμένες Πολιτείες της Αμερικής στο πλαίσιο του Παγκόσμιου Οργανισμού Εμπορίου, επειδή σε καμία περίπτωση δεν αποδεχόμαστε την αντίληψη περί ετεροδικίας κατά την εφαρμογή των νόμων. Και, στην προκειμένη περίπτωση, συμβαίνει ότι η Μασσαχουσέτη αποφάσισε να επιβάλει κυρώσεις στις επιχειρήσεις που με τον έναν ή τον άλλο τρόπο διατηρούσαν οικονομικές σχέσεις με τη Βιρμανία, είτε επρόκειτο για αμερικανικές είτε για ξένες επιχειρήσεις, και συγκεκριμένα ευρωπαϊκές. Για λόγους αρχής, επ' ουδενί λόγω δεν μπορούμε να αποδεχθούμε ένα τέτοιο διάβημα. Αυτό δεν σημαίνει ότι δεν θεωρούμε θετική την προσφυγή σε κυρώσεις. Τέτοιες ενέργειες, ωστόσο, θα πρέπει να λαμβάνουν χώρα στο πλαίσιο της διεθνούς κοινότητας και βάσει κανόνων αποδεκτών απ' όλους.
<P>
Θα ήθελα ακόμη να πω ότι η Ευρωπαϊκή Ένωση σίγουρα θα χρησιμοποιήσει το βήμα της ASEAN για να θέσει γι' άλλη μια φορά το ζήτημα των πολιτικών δικαιωμάτων στη Βιρμανία. Και τέλος, ότι αποφασίσαμε να συγχρηματοδοτήσουμε, από κοινού με το Ίδρυμα Friedrich Ebert, την ίδρυση ενός Euro-Burma Office στις Βρυξέλλες, σκοπός του οποίου θα είναι ακριβώς η ενημέρωση σχετικά με την κατάσταση στη Βιρμανία και η άσκηση πιέσεων κατά των βιρμανικών αρχών.
<P>
Αναφορικά με το Αφγανιστάν, πιστεύω πως ακούστηκε ό, τι ήταν να ειπωθεί. Θα επιθυμούσα απλώς να τονίσω ότι, πέρα από τις ανησυχίες μας σχετικά με τις σφαγές στο Mazar-I-Sharif και με άλλες παρόμοιες οδυνηρές καταστάσεις, πεποίθησή μας είναι ότι σε καμία περίπτωση το Αφγανιστάν δεν μπορεί να θεωρηθεί ως ένα κράτος δικαίου. Με το ίδιο σκεπτικό, πιστεύουμε ότι δεν υπάρχει οποιαδήποτε βάση για την προστασία των ανθρωπίνων δικαιωμάτων, συγκεκριμένα των δικαιωμάτων των μειονοτήτων και, ειδικότερα, των γυναικών. Επομένως, αντιμετωπίσαμε ορισμένες δυσκολίες με τις αφγανικές αρχές μέχρι να τις πείσουμε ότι η χορήγηση ανθρωπιστικής βοήθειας δεν μπορεί να αποσυνδεθεί από την τήρηση κάποιων βασικών αρχών που αφορούν την ανθρώπινη αξιοπρέπεια.
<P>
Προσπαθούμε να διαπραγματευθούμε με τις αφγανικές αρχές την εξεύρεση μέσων και μεθόδων, ώστε να καταστεί εκ νέου εφικτή η χορήγηση βοήθειας σε αυτές ακριβώς τις περισσότερο ευάλωτες και απροστάτευτες μειονότητες. Οι κύριοι βουλευτές γνωρίζουν επίσης - και από τη μεριά μου, το επιβεβαιώνω - ότι εμμένουμε στην άποψη πως δεν πρέπει να προχωρήσουμε στην επίσημη αναγνώριση του κινήματος των Ταλιμπάν, ότι συνεχίζουμε να μην πραγματοποιούμε οικονομικές ανταλλαγές με το καθεστώς των Ταλιμπάν και ότι παραμένουμε στην άποψη πως η διευθέτηση του αφγανικού προβλήματος δεν πρόκειται να επιτευχθεί με την προσφυγή σε στρατιωτικά μέσα, ούτε με τις επεμβάσεις γειτονικών χωρών.
<P>
Σχετικά με αυτό, επιτρέψτε μου να επισημάνω ότι η συνάδελφός μου Emma Bonino, που γνωρίζει την κατάσταση στο Αφγανιστάν - και την γνωρίζει στο πετσί της! -, παραμένει υπερδραστήρια, τόσο με την ιδιότητα της Επιτρόπου όσο και σαν γυναίκα που μάχεται για τα δικαιώματα των γυναικών, αλλά και για ανθρώπινα δικαιώματα εν γένει, στις προσπάθειές της να μεταβάλει την παρούσα κατάσταση των πραγμάτων. Και φρονώ ότι οφείλουμε να της αποτίνουμε φόρο τιμής γι' αυτές της τις προσπάθειες, που είναι τόσο δύσκολες και συχνά τόσο παρεξηγημένες.
<P>
Και τώρα, κύριε Πρόεδρε, σχετικά με τη θανατική ποινή, θα ήθελα γι' άλλη μια φορά να τονίσω ότι η θέση της Επιτροπής δεν μπορεί να είναι άλλη από το να υποστηρίζει την καθολική κατάργηση της θανατικής ποινής, στο βαθμό που αυτή δεν συμβάλλει, κατά τη γνώμη μας, στην εξύψωση της ανθρώπινης αξιοπρέπειας, αλλά ούτε καν στην προαγωγή των ανθρωπίνων δικαιωμάτων. Επιπλέον, δεν έχει αποδειχθεί ότι η επιβολή της βοηθά στην περιστολή της εγκληματικότητας. Επισημάναμε αυτό το γεγονός στον Πρόεδρο Αραφάτ στο πρόσφατο περιστατικό της Παλαιστίνης, ενώ στην περίπτωση του Σαλβαδόρ έχουμε βάσιμες ελπίδες πως η επιβολή της θανατικής ποινής δεν θα υλοποιηθεί, και στην περίπτωση των Φιλιππίνων ευελπιστούμε πως το μνημόνιο θα παραμείνει σε ισχύ.
<P>
Όσο για την κατάσταση στην Καμπότζη, θα ήθελα να επισημάνω ότι συμφωνώ απολύτως με την παρέμβαση που ακούστηκε σε αυτή την αίθουσα από τον κ. Bourlanges, ο οποίος προσδιόρισε σαφέστατα ποια είναι τα δεδομένα του προβλήματος της Καμπότζης. Θέλω να υπογραμμίσω ότι, πέρα από ό, τι καθιερώθηκε ως πάγια πρακτική, εμείς υποστηρίζουμε ανεπιφύλακτα αυτό το ψήφισμα.
<P>
Σε ό, τι αφορά τα δικαιώματα των ομοφυλοφίλων, θέλω να επιστήσω την προσοχή σας στο εξής: όλα ανεξαιρέτως τα κράτη μέλη της Ευρωπαϊκής Ένωσης προσχώρησαν στην Ευρωπαϊκή Σύμβαση για τα Δικαιώματα του Ανθρώπου, και η πρόσφατη Συνθήκη του Αμστερνταμ, συγκεκριμένα στο άρθρο 6-Α, ορίζει ότι πρέπει να καταπολεμηθεί κάθε μορφή διακρίσεων που απορρέουν από το φύλο, τη φυλή, την εθνική καταγωγή, το θρήσκευμα, τις πεποιθήσεις, τη μειονεκτική κατάσταση, την ηλικία ή τις σεξουαλικές προτιμήσεις. Υπό αυτή την έννοια, εφόσον παραστεί ανάγκη, η Επιτροπή θα έχει την ευχέρεια να δράσει σε οποιονδήποτε από τους παραπάνω τομείς με σκοπό την καταπολέμηση κάθε διακριτικής μεταχείρισης.
<P>
Με το ίδιο σκεπτικό, όσον αφορά την ένταξη των μελλοντικών κρατών, είναι προφανές ότι θα εφαρμοστούν οι ίδιοι κανόνες και στην περίπτωση των υποψηφίων χωρών. Αναφέρομαι ειδικότερα σε έναν κανόνα του ρουμανικού Ποινικού Κώδικα, και συγκεκριμένα στο άρθρο 200, που ελπίζουμε ότι θα τροποποιηθεί όσο το δυνατόν συντομότερα.
<P>
Τέλος, όσον αφορά το Σουδάν. Το πρόβλημα του Σουδάν είναι ένα παλιό πρόβλημα, είναι ένα σοβαρό πρόβλημα, είναι ένα πρόβλημα που οδήγησε στη διακοπή των σχέσεων συνεργασίας μεταξύ της Ευρωπαϊκής Ένωσης και του Σουδάν, και κατεβλήθησαν πολλαπλές προσπάθειες τόσο για έναρξη εποικοδομητικού διαλόγου με τη σουδανική κυβέρνηση, όσο για τη στήριξη προσπαθειών διαμεσολάβησης. Εκφράζουμε την ικανοποίησή μας για την κατάπαυση του πυρός επί τρεις μήνες, που επετεύχθη προσφάτως, και ευελπιστούμε ότι αυτή θα μπορέσει να παραταθεί και να επεκταθεί και σε άλλες ζώνες, ούτως ώστε να καταστεί εφικτή η διοχέτευση της ανθρωπιστικής βοήθειας στον πληθυσμό. Πρόκειται για ένα μήνυμα που κατά κάποιο τρόπο είναι ενθαρρυντικό. Όπως επίσης είναι ενθαρρυντικό το γεγονός ότι τα εμπλεκόμενα μέρη της σύγκρουσης, όπου διαμεσολαβητής είναι η IGAD, αποφάσισαν να ξανασυναντηθούν σε έξι μήνες στο Ναϊρόμπι. Είναι μια θετική εξέλιξη, μιας και ο γύρος των διαπραγματεύσεων που έλαβε χώρα προσφάτως κατέληξε, δυστυχώς, σε αποτυχία λόγω της έλλειψης συναίνεσης σε ό, τι αφορά τις λύσεις. Η Ευρωπαίκή Ένωση παρέχει δραστήρια υποστήριξη στην προαναφερόμενη διαμεσολάβηση της IGAD, καθώς και στις προσπάθειες που καταβάλλονται από το Φόρουμ των Εταίρων της IGAD, εμμένοντας ωστόσο στη θέση ότι το γεγονός αυτό επ' ουδενί λόγω δεν σημαίνει πως τη στιγμή αυτή διαβλέπουμε την επανέναρξη των σχέσεων συνεργασίας μας με το Σουδάν, επειδή οι λόγοι που μας οδήγησαν στο πάγωμά τους συνεχίζουν, δυστυχώς, να ισχύουν.

<SPEAKER ID=165 LANGUAGE="NL" NAME="Maij-Weggen">
Πρόεδρε, τόσο ο κύριος Bertens όσο και εγώ, καθώς δεν διακρινόμαστε για τη γνώση μας της πορτογαλικής, δεν καταλάβαμε τόσο καλά αυτά που είπε η Επιτροπή, εάν δηλαδή η Επιτροπή είναι τώρα διατεθειμένη να συζητήσει και να υποβάλει πρόταση στο Συμβούλιο για παύση επενδύσεων στη Βιρμανία. Δε νομίζουμε ότι ο κύριος Επίτροπος μας έδωσε μία συγκεκριμένη απάντηση. Μήπως θα μπορούσε να επανέλθει ο Επίτροπος σχετικώς;
<P>
Θέσαμε ένα ζωτικής σημασίας ερώτημα στο ψήφισμά μας για τη Βιρμανία. Για τρίτη μάλιστα φορά φέτος. Το ερώτημα αυτό είναι το εξής: είναι διατεθειμένη η Επιτροπή να υποβάλει πρόταση στο Ευρωπαϊκό Συμβούλιο για παύση επενδύσεων όπως έκαναν οι Ηνωμένες Πολιτείες; Αυτό είναι το ερώτημα-κλειδί το οποίο τίθεται, και καθώς ούτε ο κύριος Bertens ούτε εγώ δεν μπορέσαμε να καταλάβουμε πλήρως το πρώτο τμήμα της παρεμβάσεως του Επιτρόπου στα πορτογαλικά, καλώ άλλη μία φορά τον Επίτροπο να μας δώσει μία σαφή απάντηση στο σημείο αυτό. Εδώ βρίσκεται και η ουσία του ψηφίσματος.

<SPEAKER ID=166 NAME="Pinheiro">
Μπορώ να απαντήσω σε μερικές ερωτήσεις που αφορούν τις κυρώσεις. Η Επιτροπή δεν έχει την εξουσία να επιβάλλει κυρώσεις. Εναπόκειται στο Συμβούλιο και στο σεβασμό για τις διεθνείς μας δεσμεύσεις. Δεν μπορεί να επιβάλλει κανείς κυρώσεις που αντιβαίνουν σε μερικά από τα πράγματα που προσυπογράφουμε. Αυτό δεν σημαίνει ότι οι κυρώσεις συνολικά αποκλείονται αλλά θα πρέπει να είμαστε πολύ προσεκτικοί, για να μη θέσουμε σε αμφισβήτηση την GPA, τη συμφωνία για τις κυβερνητικές προμήθειες στον ΠΟΕ. Αυτό αποτελεί ένα παράδειγμα. Οι κυρώσεις δεν αποκλείονται, αλλά πρέπει πρώτα να έχουμε μία πολιτική απόφαση του Συμβουλίου και μετά να μελετήσουμε από τεχνική άποψη πώς μπορούμε να τις επιβάλλουμε χωρίς να θέτουμε σε κίνδυνο μερικούς άλλους υπογράφοντες διεθνών συμφωνιών. Με παρακολουθείτε τώρα;

<SPEAKER ID=167 NAME="Πρόεδρος">
Η κοινή συζήτηση έληξε.
<P>
Η ψηφοφορία θα διεξαχθεί στις 17.30.

<SPEAKER ID=168 NAME="Πρόεδρος">
Το επόμενο θέμα είνα η κοινή συζήτηση επί των ακόλουθων 14 προτάσεων ψηφίσματος :
<P>
Πλημμύρες στην Κίνα
<P>
Β4-0826/98 από την Ομάδα του Ευρωπαϊκού Λαϊκού Κόμματος.-Β4-0848/98 από την Ομάδα των Πρασίνων στο Ευρωπαϊκό Κοινοβούλιο.-Β4-0854/98 από την Συνομοσπονδιακή Ομάδα της Ευρωπαϊκής Ενωτικής Αριστεράς / Αριστερά των Πρασίνων των Βορείων Χωρών.-Β4-0859/98 από την Ομάδα των Ευρωπαϊκού Κόμματος των Φιλελευθέρων Δημοκρατών και Μεταρρυθμιστών.Πλημμύρες στο Μπαγκλαντές
<P>
Β4-0837/98 από την Ομάδα του Σοσιαλιστικού Κόμματος.-Β4-0844/98 από την Ομάδα του Ευρωπαϊκού Λαϊκού Κόμματος.-Β4-0846/98 από την Ομάδα των Πρασίνων στο Ευρωπαϊκό Κοινοβούλιο.-Β4-0853/98 από την Συνομοσπονδιακή Ομάδα της Ευρωπαϊκής Ενωτικής Αριστεράς / Αριστερά των Πρασίνων των Βορείων Χωρών.Πυρκαγιές δασών στην Ισπανία
<P>
Β4-0815/98 από την Ομάδα του Ευρωπαϊκού Λαϊκού Κόμματος.-Β4-0839/98 από την Ομάδα του Ευρωπαϊκού Σοσιαλιστικού Κόμματος.-Β4-0857/98 από την Συνομοσπονδιακή Ομάδα της Ευρωπαϊκής Ενωτικής Αριστεράς / Αριστερά των Πρασίνων των Βορείων Χωρών.Πυρκαγιές δασών στην Ένωση
<P>
Β4-0827/98 από την Ομάδα του Ευρωπαϊκού Λαϊκού Κόμματος.Πυρκαγιές δασών στην Πορτογαλία
<P>
Β4-0855 από την Συνομοσπονδιακή Ομάδα της Ευρωπαϊκής Ενωτικής Αριστεράς / Αριστερά των Πρασίνων των Βορείων Χωρών.Πυρκαγιές δασών στην Ελλάδα
<P>
Β4-0856/98 από την Συνομοσπονδιακή Ομάδα της Ευρωπαϊκής Ενωτικής Αριστεράς / Αριστερά των Πρασίνων των Βορείων Χωρών.
<SPEAKER ID=169 LANGUAGE="EN" NAME="McCartin">
Κύριε Πρόεδρε, το μέγεθος των δίχως προηγούμενο πλημμυρών στην Κίνα με οδήγησαν στο να καταθέσω την εν λόγω πρόταση ψηφίσματος, εκφράζοντας τη συμπάθειά μου για τον λαό και την κυβέρνηση της Κίνας. Ολόκληρη η κοιλάδα του Yangtze και οι παραπόταμοί του πλημμύρισαν - μία περιοχή όπου κατοικούν 380 εκατομμύρια άτομα, τόσοι όσοι κατοικούν στην Ευρωπαϊκή Ένωση. Καταστράφηκαν 13 εκατομμύρια εκτάρια καλλιεργειών που, φαντάζομαι, θα επαρκούσαν για να θρέψουν 80 με 100 εκατομμύρια άτομα. Τρεις χιλιάδες άτομα έχασαν τη ζωή τους. Υποπτεύομαι ότι θα χαθούν ακόμα περισσότερες ζωές. Πέντε εκατομμύρια κατοικίες εξαφανίστηκαν και η χώρα υπέστη οικονομική ζημία ύψους 20 δισεκατομμυρίων δολαρίων, 4-5 % του ΑΕΠ.
<P>
Θέλω η Επιτροπή και η Κοινότητα να καταλάβουν τη σπουδαιότητα που έχει η επίδειξη συμπάθειας και αλληλεγγύης στην Κίνα σε αυτή την τρομερή καταστροφή και η παροχή επειγόντως όσης βοήθειας μπορούν.

<SPEAKER ID=170 LANGUAGE="EN" NAME="Kerr">
Κύριε Πρόεδρε, εκφράζω τη συμπάθειά μου προς τον λαό της Κίνας, που κατέβαλε τεράστιες προσπάθειες να αντιμετωπίσει τις πλημμύρες. Αλλά πρέπει να πω ότι μία αίτια για τις πλημμύρες ήταν το γεγονός ότι το κινεζικό καθεστώς αποψίλωσε συστηματικά τα δάση και κατέστρεψε το περιβάλλον σε πολλές περιοχές, όχι μόνο στην Κίνα, αλλά και στο Θιβέτ, που ακόμα κατέχει παράνομα. Τώρα υφίστανται τις συνέπειες. Αυτά είπα στον Πρόξενο της Κίνας που με επισκέφτηκε αυτήν την εβδομάδα.
<P>
Νομίζω ότι οι Κινέζοι έχουν πλέον μάθει το μάθημά τους: θα πρέπει να κάνουν αναδασώσεις, να φροντίσουν το υδραυλικό σύστημα που αντιμετώπιζε τις πλημμύρες εδώ και εκατοντάδες χρόνια και να προσπαθήσουν να προστατεύουν το περιβάλλον αντί να το λεηλατούν, όπως έκανε το κινεζικό καθεστώς τα τελευταία 40 χρόνια.

<SPEAKER ID=171 LANGUAGE="NL" NAME="Eisma">
Πρόεδρε, καί στις Κάτω Χώρες υπήρξαν πρόσφατα πολλές πλημμύρες. Όσον αφορά το μέγεθος της καταστροφής σίγουρα δεν μπορεί να υπάρξει σύγκριση, παρ' όλα αυτά υπάρχουν αντιστοιχίες. Και στις δύο περιπτώσεις οι καταστροφές στο περιβάλλον ευθύνονται σε μεγάλο βαθμό για τη θεομηνία. Η πυκνή δόμηση στις παραποτάμιες περιοχές και οι περιορισμένες δυνατότητες συγκράτησης των υδάτων αποτέλεσαν την αιτία των πλημμυρών στις Κάτω Χώρες. Οι μεγάλης κλίμακας καταστροφές των δασών και η προβληματική εγκατάσταση ενός φράγματος στον ποταμό Jangtse αποτελούν σε μεγάλο βαθμό την αιτία των πλημμυρών στην Κίνα.
<P>
Επικροτώ σίγουρα το γεγονός ότι οι κινεζικές αρχές έχουν συνειδητοποιήσει τη στιγμή αυτή τα οικολογικά προβλήματα τα οποία αποτελούν την αιτία αυτής της καταστροφής. Χαίρομαι επίσης ιδιαίτερα για το γεγονός ότι η κινεζική κυβέρνηση απαγόρευσε την καταστροφή των δασών κατά μήκος του ποταμού Jangtse. Ελπίζω, ωστόσο, ότι θα υπάρξουν και άλλα μέτρα. Κάνω έκκληση στην κινεζική κυβέρνηση να συνεχίσει αυτή την πολιτική που ακολουθεί, αποθαρρύνοντας την εκμετάλλευση των δασών. Περιμένω από την Ευρωπαϊκή Επιτροπή να υποστηρίξει την πολιτική αυτή, ούτως ώστε στο μέλλον να μην ξανασυμβούν τέτοιες καταστροφές.
<P>
Πλημμύρες στο Μπαγκλαντές

<SPEAKER ID=172 LANGUAGE="EN" NAME="Ford">
Κύριε Πρόεδρε, μιλώ για τις πλημμύρες στο Μπαγκλαντές και στην Κίνα. Η κατάσταση αυτή σχεδόν δεν έχει προηγούμενο. Διαπιστώνω ότι και στις δύο χώρες η έλλειψη προσοχής για το περιβάλλον συνέβαλε σε αυτές, αλλά παρ' όλα αυτά, η κυριότερη αιτία οφείλεται σαφώς στο κλίμα παρά σε ο, τιδήποτε άλλο -η οποία εν μέρει επισπεύθηκε εξαιτίας αλλαγών στις παγκόσμιες κλιματικές συνθήκες.
<P>
Πρόκειται για τις χειρότερες πλημμύρες στην Κίνα τα τελευταία 40 χρόνια, που επηρέασαν 240 εκατομμύρια άτομα - το ένα πέμπτο του πληθυσμού.
<P>
Στο Μπαγκαλντές επηρεάστηκαν άμεσα 30 εκατομμύρια άτομα και 10 εκατομμύρια χρειάζονται επείγουσα χρηματοοικονομική βοήθεια. Η κυβέρνηση του Μπαγκλαντές απηύθυνε έκκληση για βοήθεια ύψους 576 εκατομμυρίων δολαρίων και πολλά άτομα στην Ευρωπαϊκή Ένωση - δεκάδες χιλιάδες - συγκινήθηκαν από τις ζωντανές εικόνες της καταστροφής και στις δύο χώρες. Βεβαίως εκφράζουμε την ικανοποίησή μας για το γεγονός ότι το ECHO έστειλε 1 εκατ. Ecu, αλλά φαίνεται ότι δεν επαρκούν πλήρως.
<P>
Το περασμένο Σαββατοκύριακο βρισκόμουν σε μία τελετή στην εκκλησία Holy Trinity στο Ashton-under-Lyne στην εκλογική μου περιφέρεια και εκεί αποφασίστηκε ότι η παραδοσιακή συγκέντρωση χρημάτων, που κανονικά κατατίθεται στο ταμείο της εκκλησίας, θα διατίθετο για να ανακουφίσει τη δυστυχία που προκάλεσαν οι πλημμύρες.
<P>
Η Επιτροπή μπορεί να το σημειώσει αυτό και να βρει άλλους τρόπους για την παροχή βραχυπρόθεσμης ανθρωπιστικής βοήθειας και στις δύο αυτές χώρες. Παράλληλα, όπως λέει το ψήφισμα, θα ήταν χρήσιμο να παρέχουμε εμείς στο Μπαγκλαντές και στην Κίνα βραχυπρόθεσμη τεχνική βοήθεια, προκειμένου να τους βοηθήσουμε να μετριάσουν μερικά από αυτά τα προβλήματα, που μπορεί ενδεχομένως να προκληθούν από έλλειψη προσοχής απέναντι στο περιβάλλον, αλλά είναι προς το συμφέρον όλων να εξασφαλίσουμε ότι τόσο στην Κίνα, όσο και στο Μπαγκλαντές τα ζητήματα αυτά θα επιλυθούν μακροπρόθεσμα και δεν θα ξανασυμβούν.

<SPEAKER ID=173 LANGUAGE="EN" NAME="Kerr">
Κύριε Πρόεδρε, - ο κ. Glynn Ford έχει δίκιο - πρόκειται για μία μεγάλη καταστροφή για το Μπαγκλαντές. Παρακολουθούσα σήμερα το απόγευμα το BCC World που είχε ένα μεγάλο αφιέρωμα για την κατάσταση στο Μπαγκλαντές. Πρόκειται για τις χειρότερες πλημμύρες στην ιστορία τους και 25 με 35 εκατομμύρια άτομα παραμένουν ακόμα σχεδόν άστεγα και χωρίς οικονομική υποστήριξη. Υπάρχει μεγάλη επείγουσα ανάγκη για βραχυπρόθεσμη βοήθεια και η Ευρωπαϊκή Ένωση δεν έχει χορηγήσει αρκετή για την αντιμετώπιση των βραχυπρόθεσμων αναγκών του πληθυσμού σε διατροφή ή των ιατρικών αναγκών. Υπάρχει μεγάλη εξάπλωση δυσεντερίας και διάρροιας σε όλο το Μπαγκαλντές εξαιτίας του ακάθαρτου ύδατος. Πρέπει να χορηγήσουμε βραχυπρόθεσμη καθώς και μακροπρόθεσμη βοήθεια - και τις δύο, προσπαθώντας να αντιμετωπίσουμε τις πλημμύρες - που μπορεί να σημαίνει ενδεχομένως μία εγκατάσταση πληθυσμού σε άλλη τοποθεσία, καθώς και την παροχή βοήθειας και ανάπτυξης προς την εν λόγω κατεύθυνση. Αν συνδυάσουμε και τα δύο αυτά πράγματα, τότε μπορούμε να συνεισφέρουμε σε αυτόν τον τομέα.
<P>
(Χειροκροτήματα) Πυρκαγιές δασών στην Ισπανία

<SPEAKER ID=174 LANGUAGE="IT" NAME="Burtone">
Κύριε Πρόεδρε, η υποβολή του ψηφίσματος σχετικά με τις πυρκαγιές δασών στη Νότια Ευρώπη δεν πρέπει να αποτελεί συνηθισμένο γεγονός: όπως κάθε χρόνο, μετά το καλοκαίρι καταλήγουμε να μιλάμε για τις πυρκαγιές. Μα σε καμία περίπτωση! Δυστυχώς οι πυρκαγιές αποτελούν πλέον πραγματική μάστιγα για την Ευρώπη: χάθηκαν τόσες ανθρώπινες ζωές και προκλήθηκαν ανεπανόρθωτες ζημίες στην πανίδα και στη χλωρίδα.
<P>
Δυστυχώς, ο απολογισμός που καταγράφεται κάθε χρόνο είναι θλιβερός. Όσο όμως σοβαρές είναι οι περιβαλλοντικές, οικονομικές και κοινωνικές συνέπειες, εξίσου σοβαρά, και μάλιστα ανησυχητικά, παραμένουν τα αίτια των πυρκαγιών. Οι κλιματικές συνθήκες παίζουν βέβαια κάποιον αντικειμενικό ρόλο, αποδεικνύεται όμως απαραίτητο να προσδιοριστεί με ακρίβεια η δράση που χαρακτηρίζει δυστυχώς την εδραίωση του φαινομένου αυτού στη νότια Ευρώπη. Μπροστά σε αυτό το πλήγμα, που μπορούμε να χαρακτηρίσουμε ως οικοτρομοκρατικό, αποδείχθηκε ανεπαρκής η δράση των κυβερνήσεων διαφόρων χωρών της Ευρωπαϊκής Ένωσης. Συνεπώς το πρόβλημα τίθεται για άλλη μία φορά σε κοινοτικό επίπεδο, όχι μόνο για να ζητηθεί από την Επιτροπή μια λεπτομερής έκθεση σχετικά με τις πληγείσες περιοχές, όχι μόνο για να ζητηθούν έκτακτες ενισχύσεις για τις περιοχές αυτές αλλά για να εξεταστεί ένα ευρύτερο πρόβλημα. Ενόψει της μεταρρύθμισης της κοινής γεωργικής πολιτικής, απαιτείται μεγαλύτερος χώρος για την αναδάσωση; επιπλέον, αποδεικνύεται όλο και πιο αναγκαίο να εκπονηθεί ένα σχέδιο αναθέρμανσης των περιβαλλοντικών πολιτικών που θα προσανατολίζεται προς την πρόληψη, προς τη λήψη εκπαιδευτικής και μορφωτικής δράσης για να επιτευχθεί ένας μεγαλύτερος σεβασμός του ανθρώπου προς το περιβάλλον, αλλά που θα αυξάνει επίσης τις κατασταλτικές πολιτικές. Επαναλαμβάνω μία από τις κατευθύνσεις του ψηφίσματός μου: πιστεύω ότι είναι απαραίτητο να καθιερώσουν τα κράτη το περιβαλλοντικό έγκλημα και κυρίως να δημιουργήσουν κτηματολόγιο των πληγεισών περιοχών προκειμένου να χαρακτηριστούν οι περιοχές αυτές μη ανοικοδομήσιμες: το ζήτημα πράγματι παραμένει θεωρητικό και βρίσκεται στο κέντρο των συμφερόντων των εγκληματικών οργανώσεων.

<SPEAKER ID=175 LANGUAGE="ES" NAME="Gonzαlez Αlvarez">
Κύριε Πρόεδρε, ξεκινώντας απ' αυτό που μόλις είπε ο συνάδελφός μας Burtone, θα ήταν μάλλον καλύτερα η συζήτηση για τις πυρκαγιές να μη συγκαταλέγεται στο θέμα "φυσικές καταστροφές», επειδή δεν πρόκειται για φυσικές καταστροφές.
<P>
Είναι καταστροφές που προκαλούνται από τον άνθρωπο, και εδώ μέσα συζητάμε ξανά και ξανά γι' αυτές τις καταστροφές που προκαλούνται από τον άνθρωπο, τις περισσότερες φορές για την εξυπηρέτηση άνομων οικονομικών συμφερόντων.
<P>
Στην πραγματικότητα, οι καταστροφές αυτές πλήττουν τα συμφέροντα των γεωργών και ενδιαφέρουν πρώτα και κύρια το περιβάλλον.
<P>
Σήμερα το πρωί εγκρίναμε ένα ψήφισμα σχετικά με τις κλιματικές μεταβολές. Μία από τις πηγές εκπομπών διοξειδίου του άνθρακα είναι ακριβώς οι πυρκαγιές όπως αυτές που σημειώθηκαν φέτος, όχι μόνο στην Ισπανία και στην Ελλάδα, όχι μόνο στη Νότια Ευρώπη, αλλά επίσης και στην Ινδονησία, στη Βραζιλία και σε πολλά άλλα μέρη του κόσμου.
<P>
Επομένως, πιστεύω ότι θα πρέπει να λάβουμε, σε ευρωπαϊκό επίπεδο και στα κράτη μέλη, μια σειρά μέτρων με σκοπό την αναβάθμιση της δασικής πολιτικής της Κοινότητας, όπως επίσης θα πρέπει επικεντρώσουμε τις προσπάθειές μας στον τομέα της πρόληψης και να επιβάλουμε κυρώσεις σε όσους προκαλούν καταστροφές με τα χαρακτηριστικά που προανέφερα.

<SPEAKER ID=176 LANGUAGE="ES" NAME="Garcνa Arias">
Κύριε Πρόεδρε, όπως έλεγε προηγουμένως μία συνάδελφος, το γεγονός ότι κάθε χρόνο, το μήνα Σεπτέμβριο, κατεβάζουμε ένα ψήφισμα στο οποίο επαναλαμβάνουμε ξανά και ξανά πως σε κάποιες μεσογειακές χώρες καταστράφηκαν δεκάδες χιλιάδες εκτάρια δασών, πράγματι μου προξενεί μεγάλη κατάθλιψη και διαισθάνομαι επίσης τη συλλογική μας ευθύνη.
<P>
Και αυτό επειδή, όπως τόνισε προ ολίγου η κ. Gonzαlez Αlvarez, στην προκειμένη περίπτωση δεν μιλάμε για φυσικές καταστροφές αλλά για ενέργειες ατόμων που πολύ συχνά αγγίζουν τα όρια της ασυνειδησίας.
<P>
Και καμιά φορά μιλάμε επίσης για συγκεκριμένες ενέργειες φορέων. Διότι τίθεται διαρκώς το ερώτημα εάν εμείς οι ίδιοι ή οι δημόσιες υπηρεσίες πράττουμε ό, τι περνά από το χέρι μας ώστε να αποτρέψουμε την επανάληψη παρόμοιων φαινομένων κάθε καλοκαίρι. Υπάρχουν "νόθες» αιτίες, όπως συνηθίζεται να λέγεται, αλλά τη στιγμή που, πέραν των άλλων, επικαλούμαστε την έλλειψη συντονισμού κατά τη δράση των υπηρεσιών, τότε η ψυχή μας γεμίζει με θλίψη, μιας και στη συγκεκριμένη περίπτωση γίνεται λόγος για την προστασία της φύσης.
<P>
Κύριε Πρόεδρε, ο λόγος της παρέμβασής μου δεν μπορεί να είναι άλλος από το να δηλώσω πως θεωρώ λυπηρό το γεγονός ότι παρόμοια φαινόμενα επαναλαμβάνονται κάθε χρόνο.

<SPEAKER ID=177 LANGUAGE="DE" NAME="Wolf">
Κύριε Πρόεδρε, αν δεν ήταν τόσο λυπηρό, θα ήταν γελοίο. Κάθε Σεπτέμβιο με Οκτώβριο έχουμε στην Νότια Ευρώπη τεράστιες πυρκαγιές στα δάση, σε τεράστιο αριθμό, πάνω από 5000 αυτό το καλοκαίρι στην Ελλάδα, μερικώς πάνω από 200 την ημέρα, και προφανώς κάθε χρόνο θέλουμε και πάλι να συζητήσουμε γι' αυτό. Ένας λόγος είναι, κι αυτό προκύπτει σαφώς από τα ψηφίσματα, ότι δεν συζητάμε σωστά για τα βαθύτερα αίτια. Αυτά είναι πρώτον η "θερμή» οικοπεδοποίηση και δεύτερον η μη βιώσιμη δασοκομία. Το ζήτημα δεν είναι μόνο να συζητηθούν μερικά θέματα πρόληψης, στόλων αεροπλάνων, ασφάλισης και ρυθμίσεων για τις ζημίες.
<P>
Χρειαζόμαστε πρώτον μια επαρκή νομοθεσία, μια μεταφορά χωρίς κενά, εξειδικευμένο προσωπικό και αποτελεσματική διοίκηση, και δεν πρέπει να επιτρέπεται η ανοικοδόμηση, παρά να γίνεται υποχρεωτική αναδάσωση.
<P>
Δεύτερον, χρειαζόμαστε μια δασοκομία που θα χρησιμοποιήσει με λογική την ποικιλομορφία των ειδών, την οργάνωση του χώρου και την κατανομή της δενδροφύτευσης, την αυτόματη βλάστηση, ώστε να δημιουργηθούν και πάλι δάση στον μεσογειακό χώρο σαν αυτά που υπήρχαν το 500 π.Χ.
<P>
Θα ήθελα να αναφέρω μόνο μια λέξη ακόμα: ευκάλυπτος. Αυτές είναι φυτείες εμπρηστικών βομβών, που επιπλέον καταστρέφουν τα υδατικά αποθέματα.

<SPEAKER ID=178 LANGUAGE="FR" NAME="Dary">
Κύριε Πρόεδρε, αγαπητοί συνάδελφοι, στα πλαίσια της κοινής πρότασης ψηφίσματος που υποστηρίζει η Ομάδα μας, η Ευρωπαϊκή Ριζοσπαστική Συμμαχία κατέθεσε τρεις τροπολογίες οι οποίες αφορούν τα μέσα καταπολέμησης αυτής της μάστιγας, κυρίως με την δημιουργία ένος ευρωπαϊκού στόλου πυροσβεστικών αεροσκαφών.
<P>
Η μελέτη που πραγματοποιήσαμε, οι στατιστικές που δημοσιεύτηκαν, αποδεικνύουν ότι κάθε χρόνο κατά μέσον όρο 400.000 χιλιάδες εκτάρια γίνονται παρανάλωμα του πυρός στην Ισπανία, την Ιταλία, την Πορτογαλία, την Ελλάδα και τη Γαλλία. Οι πυρκαϊές αυτές, που έχουν πολλές και διάφορες συνέπειες, αποτελούν αποσταθεροποιητικό παράγοντα για την οικολογική ισορροπία. Προκαλούν πλημμύρες, διαβρώσεις του εδάφους, κλιματικές μεταβολές, καθώς και την καταστροφή της χλωρίδας και της πανίδας. Για την αντιμετώπιση αυτών των φαινομένων κάθε χώρα έχει προικιστεί με εναέρια μέσα και εφαρμόζει μία λειτουργική δομή που είναι δύσκολο να τροποποιηθεί κατά την καλοκαιρινή περίοδο.
<P>
Επομένως, η συγκέντρωση και η διάθεση των εθνικών μέσων προς όφελος άλλων χωρών γίνεται παγίδα. Έχουν τεθεί σε ισχύ διμερείς συμφωνίες για επίγειες επιχειρήσεις ασφάλειας, αλλά δεν έχουν τροποποιηθεί έτσι ώστε να περιλαμβάνουν και την από αέρος καταπολέμηση των πυρκαϊών στο εσωτερικό των χωρών, εφόσον περιλαμβάνουν μόνον τις μεθοριακές περιοχές των εν λόγω κρατών.
<P>
Εμείς προτείνουμε να τεθούν στη διάθεση των ενδιαφερομένων χωρών απαραίτητα και επαρκή μέσα για την καταπολέμηση των πυρκαϊών. Για το λόγο αυτό, πρέπει να προχωρήσουμε στην ενοικίαση πέντε μηχανημάτων τύπου Ηρακλής C 130, ένα επίγειο αεροσκάφος πολύ αποτελεσματικό με επιβραδυντική ρήψη, χωρητικότητος 12 τόνων το καθένα. Η βάση αυτού του στόλου θα εγκατασταθεί στο πιο κεντρικό σημείο σε σχέση με τη γεωγραφική θέση των περιοχών που κινδυνεύουν. Με αυτόν τον τρόπο, η ταχύτητα επέμβασης θα είναι καθοριστική, μια και γνωρίζουμε ότι η ισχύς των μέσων που χρησιμοποιούνται, σε συνδυασμό με την ταχύτητα της θέσης τους σε εφαρμογή, αποτελούν τον παράγοντα που καθορίζει την αποτελεσματικότητα της καταπολέμησης των δασικών πυρκαγιών.
<P>
Το κόστος αυτής της επιχείρησης αντιπροσωπεύει για μία θερινή περίοδο τριών μηνών και για 5 μηχανήματα, περίπου μία ώρα πτήσεως, ή μία δαπάνη περίπου 6 εκατομμυρίων Ecu, δαπάνη την οποία θα μπορούσε να αναλάβει η Ένωση και οι χώρες που θα κάνουν χρήση αυτών των μέσων. Δεν θα ήταν υπερβολή να πούμε ότι από οικονομική άποψη κάτι τέτοιο είναι λογικό.
<P>
Αν συμφωνήσετε σχετικά με αυτές τις τροπολογίες, αγαπητοί συνάδελφοι, θα έχουμε μία έκθεση με την οποία θα αναλαμβάνονται πρωτοβουλίες, που θα επιβεβαιώνουν ότι είναι δυνατόν να δημιουργηθεί ο ευρωπαϊκός στόλος καναντέρ και να τεθεί σε λειτουργία το συντομότερο δυνατόν.
<P>
Πυρκαγιές δασών στην Πορτογαλία

<SPEAKER ID=179 LANGUAGE="PT" NAME="Apolinαrio">
Κύριε Πρόεδρε, αντί να μιλήσω για την Πορτογαλία, όπου υπήρξε συντονισμός των υλικών και μη υλικών μέσων και πολιτικό μεράκι, θα ήθελα μάλλον να επωφεληθώ της ευκαιρίας αυτής για να υπογραμμίσω το γενικό πλαίσιο του κοινού ψηφίσματος που πρόκειται να εγκρίνουμε. Είναι ένα γενικό πλαίσιο το οποίο τονίζει τη σημασία της χάραξης μιας δασικής πολιτικής σε κοινοτικό επίπεδο, μιας πολιτικής άλλωστε που προβάλλεται στην έκθεση Thomas και η οποία θα λαμβάνει υπόψη την ιδιομορφία των μεσογειακών περιφερειών.
<P>
Θα ήθελα ακόμη να επισημάνω την αναγκαιότητα προσαρμογής των μελλοντικών κατευθύνσεων της Κοινής Γεωργικής Πολιτικής επί θεμάτων δασικής πολιτικής και επίσης να υπογραμμίσω τη σημασία του σχεδιασμού της κατανομής των δασικών εκτάσεων με γνώμονα τις ανάγκες των περιφερειών και των δημοτικών διαμερισμάτων. Τίθενται ζητήματα χωροταξίας, ζητήματα περιβαλλοντικά, τα οποία θα πρέπει να λαμβάνονται υπόψη στο πλαίσιο της Νότιας Ευρώπης, στο πλαίσιο των μεσογειακών χωρών. Και αυτό επειδή το γεγονός ότι τα ψηφίσματα αυτά εμφανίζονται το Σεπτέμβριο είναι απόρροια του ότι μια σειρά μέτρων δεν έχουν ληφθεί σε εύθετο χρόνο.

<SPEAKER ID=180 LANGUAGE="PT" NAME="Coelho">
Κύριε Πρόεδρε, κύριοι βουλευτές, γι' άλλη μια φορά φέτος το καλοκαίρι σημειώθηκαν πολλές και εκτεταμένες πυρκαγιές στα δάση διαφόρων χωρών της Νότιας Ευρώπης, και συγκεκριμένα της Πορτογαλίας.
<P>
Το πρώτο που επιθυμώ, βεβαίως, είναι να εκφράσω τα συλλυπητήριά μου στα θύματα και να απευθύνω έκκληση για κοινοτική βοήθεια. Πέρα από όσα ήδη συμπεριλαμβάνει το ψήφισμα, που ζητά τη διάθεση των αναγκαίων πιστώσεων από την Επιτροπή, αιτιολογείται πλήρως το πλεονέκτημα της εκ νέου εγγραφής ενός κονδυλίου του προϋπολογισμού που θα διατίθεται για παροχή βοήθειας σε περιπτώσεις καταστροφών.
<P>
Γνωρίζουμε ότι ορισμένες πυρκαγιές οφείλονται σε εγκληματικές ενέργειες, ενώ άλλες επιδεινώνονται λόγω των κλιματικών μεταβολών που προκαλούν παρατεταμένη ανομβρία και κύματα καύσονα. Γι' αυτό, είναι ουσιαστικό να δίδεται μεγαλύτερο βάρος στην πρόληψη, κάτι για το οποίο θα ήταν επιθυμητή μια αυξημένη στήριξη από μεριάς των ευρωπαϊκών θεσμικών οργάνων, που θα αποτελούσε συμβολή στη μεγαλύτερη αποτελεσματικότητα της πάλης κατά των πυρκαγιών των δασών. Αναφέρομαι, λόγου χάρη, στις κατευθύνσεις της Κοινής Γεωργικής Πολιτικής, που θα μπορούσαν να περιλαμβάνουν μέτρα πρόληψης παρόμοιων καταστροφών, και στην ανάγκη χάραξης μιας ευρωπαϊκής στρατηγικής για τα δάση, ένα θέμα με το οποίο θα έπρεπε να ασχοληθούμε, όπως υποστήριξε αυτό το Κοινοβούλιο επ' ευκαιρία της έγκρισης της έκθεσης Thomas. Για όλους τους λόγους που προανέφερα, συνυπέγραψα μαζί με άλλους συναδέλφους την παρούσα πρόταση ψηφίσματος, την έγκριση της οποίας ζητούμε από το Σώμα.

<SPEAKER ID=181 LANGUAGE="EN" NAME="Rosado Fernandes">
Κύριε Πρόεδρε, δεν θα χρησιμοποιήσω όλον τον χρόνο της αγόρευσής μου, αλλά δεν μπορώ να μιλήσω με όλες αυτές τις φωνές γύρω μου, γι αυτό ζητείστε από τα μέλη του Σώματος να κάνουν λίγη ησυχία.

<SPEAKER ID=182 NAME="Πρόεδρος">
Σωστή η επισήμανση, έχετε δίκιο. Παρακαλώ τους κυρίους βουλευτές να καθήσουν.

<SPEAKER ID=183 LANGUAGE="PT" NAME="Rosado Fernandes">
Κύριε Πρόεδρε, κύριε Επίτροπε, θα ήθελα να πω ότι, σε αντίθεση με τις απόψεις που εξέφρασαν πολλοί εδώ μέσα σχετικά με την αναγκαιότητα να στηθεί μια πραγματική "βιομηχανία της φωτιάς» με στόχο την καταπολέμηση των καλοκαιρινών πυρκαγιών, εγώ θα ήθελα να επισημάνω ότι, όσον αφορά τα μεσογειακά δάση, το σφάλμα που διαπράττουμε συνήθως είναι να νομίζουμε πως οι πυρκαγιές καταπολεμούνται το καλοκαίρι, ότι η μάχη κατά της φωτιάς δίνεται με πυροσβεστικά αεροπλάνα, ότι οι φωτιές αντιμετωπίζονται με πυροσβέστες.
<P>
Η μάχη κατά της φωτιάς στα μεσογειακά δάση δίνεται το χειμώνα, δίνεται το φθινόπωρο και την άνοιξη, όταν δεν κάνει ζέστη. Και η μάχη αυτή δίνεται με τον καθαρισμό και την προετοιμασία των δασών, με την επίβλεψη και την παρακολούθηση των δασών, με την πρόσληψη δασικών σκαπανέων που θα αναλάβουν τον καθαρισμό των δασών, το μεγαλύτερο μέρος των οποίων τελούν υπό ιδιοκτησιακό καθεστώς που χαρακτηρίζεται από πολυδιάσπαση αλλά που δεν κατοικούνται με τον ίδιο τρόπο όπως συνέβαινε πριν από εκατό χρόνια.
<P>
Η μοναδική μέθοδος προστασίας των δασών είναι ο καθαρισμός τους, μοναδικός τρόπος προστασίας των δασών είναι η διάνοιξη ανοιχτών δρόμων που θα ανακόπτουν τη φωτιά, εμποδίζοντάς την να περάσει από τη μια πλευρά στην άλλη. Προς το σκοπό αυτό, είναι αναγκαίο να καταβάλλονται αμοιβές σε εκείνους που πρέπει να ξεριζώσουν τα δένδρα για τη δημιουργία των αντιπυρικών ζωνών, αυτές τις πλατιές "λεωφόρους» φάρδους 50 ή 60 μέτρων. Υπάρχουν περιοχές στην Πορτογαλία όπου δεν σημειώνονται πυρκαγιές. Γιατί; Διότι είναι αχανείς περιοχές, είναι περιοχές με δασοφύλακες, είναι περιοχές καθαρές, είναι περιοχές που διαθέτουν αντιπυρικές ζώνες. Αν δεν υπάρχουν όλα αυτά, είναι σαν να μην έχουμε τίποτα. Και κάθομαι εδώ να μιλώ για τις καταστροφές από τις φωτιές επειδή η ευρωπαϊκή πολιτική για τα μεσογειακά δάση υπήρξε μια σκέτη καταστροφή, δεδομένου ότι παρατηρήθηκε μια συστηματική αντίθεση από πλευράς των χωρών που διαθέτουν "τακτοποιημένα» δάση και έχουν κλίμα πιο εύκρατο και πιο ψυχρό απ' ότι εμείς. Θα πρέπει όμως να καταπολεμήσουμε αυτή την αντίληψη που λέει ότι η φωτιά καταπολεμείται με αεροπλάνα το καλοκαίρι. Η καταπολέμηση της φωτιάς γίνεται το χειμώνα, με την προετοιμασία του δάσους ώστε να μην πιάνει φωτιά.

<SPEAKER ID=184 NAME="Πρόεδρος">
Συνάδελφε, επιτρέψτε μου να σας διακόψω. Κύριε Willockx, είναι πράγματι πολύ αγενές να γίνονται συζητήσεις ανά την αίθουσα όταν κάποιος προσπαθεί να μιλήσει. Παρακαλώ οι συνάδελφοι γύρω από την κ. Mann να καθήσουν στις θέσεις τους. Ο ομιλητής ενοχλείται από τον θόρυβο.

<SPEAKER ID=185 LANGUAGE="EN" NAME="Rosado Fernandes">
Κύριε Πρόεδρε, ας τους βάλουμε φωτιά!
<P>
Πυργκαγιές δασών στην Ελλάδα

<SPEAKER ID=186 NAME="Παπαγιαννάκης">
Τα δεδομένα και τα αποτελέσματα των πυρκαγιών στην Ελλάδα είναι γνωστά, Πρόεδρε, και τα έχουμε στο ψήφισμα που συζητάμε και, βεβαίως, υποστηρίζω.
<P>
Πιο δραματικές είναι οι συνέπειες για το μέλλον, πλημμύρες, μικροκλιματικές αλλαγές, αλλοίωση του περιβάλλοντος και του οικοσυστήματος. Πρόεδρε, επίτρεψέ μου να επαναλάβω μονότονα τις αιτίες: απουσία κτηματολογίου, που ενθαρρύνει τους επίδοξους καταπατητές, απόλυτη αναρχία στη διάθεση των σκουπιδιών, που οδηγεί σε παράνομες χωματερές -που η τοπική αυτοδιοίκηση δεν μπορεί ή δεν θέλει να ελέγξει-, ασαφείς νόμοι και σημερινά νομοσχέδια στην Ελλάδα σχετικά με την αναδάσωση των καμένων περιοχών.
<P>
Πρόεδρε, επίτρεψέ μου όμως να πω μια κουβέντα και για την Επιτροπή. Δεν παίζει σωστά το ρόλο της. Από τον Ιούλιο, με ερώτησή μου κατά προτεραιότητα ήταν υποχρεωμένος ο κ. Fischler να μου απαντήσει σχετικά με τον αριθμό και την αποτελεσματικότητα των σχεδίων καταπολέμησης των πυρκαγιών στην Ελλάδα. Δεν το έκανε. Αυτό δεν είναι μόνο μια παρατυπία. Είναι ένδειξη αδιαφορίας για ό, τι γίνεται στην Ελλάδα, και αυτό δεν τιμά την Επιτροπή και ούτε μας βοηθά.
<P>
Θά ήθελα επίσης να ευχαριστήσω όλους εκείνους που από την Ιταλία, τη Γερμανία, τη Γαλλία και τη Ρωσία, με πιλότους και με αεροπλάνα, μας βοήθησαν αυτό το καλοκαίρι να ελαχιστοποιήσουμε τις τεράστιες ζημιές από τις πυρκαγιές στη χώρα μας.

<SPEAKER ID=187 NAME="Pinheiro">
Κύριε Πρόεδρε, κυρίες και κύριοι βουλευτές, θα προσπαθήσω να είμαι σύντομος. Σε ό, τι αφορά τις πλημμύρες στην Κίνα, εκτός από την επιβεβαίωση των αριθμών που αναφέρθηκαν στη διάρκεια της συζήτησης, θα ήθελα να πω ότι το ECHO βρίσκεται ήδη επί τόπου στην Κίνα, παρ' όλο που, όπως θα αντιλαμβάνεστε, το μέγεθος της καταστροφής είναι τέτοιο ώστε το ECHO είναι υποχρεωμένο να επικεντρώσει τις προσπάθειές του σε συγκεκριμένες ζώνες προτεραιότητας, και ειδικότερα στη χορήγηση επισιτιστικής και ιατρικής βοήθειας σε αυτούς που έχουν περισσότερο ανάγκη. Εν πάση περιπτώσει, το ECHO απέστειλε στην Κίνα έναν αντιπρόσωπό του, έναν τεχνικό, με αποστολή όχι μόνο να εκτιμήσει τις ανάγκες με μεγαλύτερη ακρίβεια, αλλά επίσης να συντονίσει τις δράσεις που προωθεί επί τόπου το ECHO.
<P>
Θα ήθελα επιπλέον να πω ότι, στο πλαίσιο των σχέσεων μεταξύ Ευρωπαίκής Ένωσης και Κίνας και όπως υποδεικνύεται στο σχέδιο ψηφίσματος του Κοινοβουλίου, έχουμε σαφώς τη δυνατότητα να συνεργαστούμε προς την κατεύθυνση της παροχής βοήθειας και της συγχρηματοδότησης μελετών με στόχο τον προσδιορισμό των περιβαλλοντικών και άλλων αιτίων αυτών των καταστροφών, καθώς και για την εξεύρεση ενδεχόμενων λύσεων γι' αυτές.
<P>
Σε ό, τι αφορά το Μπανγκλαντές, και στην προκειμένη περίπτωση έχουμε μια καταστροφή τεραστίων διαστάσεων - αρκεί να αναλογιστούμε ότι έπληξε το 60 % του εδάφους της χώρας και περίπου 30 εκατομμύρια άτομα. Και εκεί το ECHO είναι ήδη παρόν για χορήγηση ανθρωπιστικής βοήθειας, ιδίως υπό μορφή τροφίμων και στον τομέα της δημόσιας υγείας. Μπορώ επίσης να σας ανακοινώσω από τώρα ότι συγκροτήθηκε μια ειδική ομάδα στο πλαίσιο της Επιτροπής, στην οποία συμμετέχουν το ECHO, η ΓΔ I-B και η ΓΔ VIII, αποστολή της οποίας είναι ο συντονισμός της ανταπόκρισης της Ευρωπαϊκής Ένωσης, ή τουλάχιστον της Επιτροπής, στην καταστροφή αυτή που έπληξε το Μπανγκλαντές. Μέχρι στιγμής έχουν ήδη δαπανηθεί ένα εκατομμύριο Ecu, όμως είναι προφανές πως το ποσό αυτό θα αυξηθεί εφόσον εκτιμηθεί ότι οι ανάγκες είναι πολύ μεγαλύτερες.
<P>
Κύριε Πρόεδρε, σε ό, τι αφορά τις πυρκαγιές, θα ήθελα να επισημάνω ότι η κοινοτική δράση, είτε αυτή αφορά την αναδάσωση, είτε την προστασία των ζωνών υψηλού κινδύνου, τη λήψη μέτρων προστασίας ή άλλα ζητήματα, έχει ανέκαθεν δρομολογηθεί σε στενή συνεργασία με τα κράτη μέλη. Επομένως, είμαι σε θέση να σας πω ότι, από το 1992 έως το 1998, εγκρίθηκαν γύρω στα 700 έργα πρόληψης πυρκαγιών που υπεβλήθησαν από τα κράτη μέλη, τα οποία αντιστοιχούν σε μια κοινοτική συγχρηματοδότηση ύψους περίπου 84 εκατομμυρίων Ecu. Η εν λόγω συνεργασία προωθείται στο πλαίσιο της Διαρκούς Δασικής Επιτροπής, και συγκεκριμένα χάρη στο κοινοτικό σύστημα πληροφόρησης για τις πυρκαγιές των δασών, ένα πολύ χρήσιμο μέσο αξιολόγησης και παρακολούθησης το οποίο όμως, δυστυχώς, έχασε την αποτελεσματικότητά του δεδομένου ότι αρμόδια αρχή για τον προϋπολογισμό προέβη, μεταξύ του 1996 και του 1998, σε περικοπή των πιστώσεών του από 23, 5 σε 16 εκατομμύρια Ecu.
<P>
Θα επιθυμούσα επίσης να επισημάνω ότι, στο πλαίσιο προγραμμάτων περιφερειακής ανάπτυξης που προωθούνται σήμερα, προβλέπεται μια σειρά μέτρων πρόληψης κατά των πυρκαγιών, καθώς και μέτρων αναδάσωσης, αλλά η Επιτροπή - όπως γνωρίζουν οι κύριοι βουλευτές - δεν διαθέτει πρόσθετα χρηματοδοτικά μέσα ώστε να μπορέσει να παρέμβει υπέρ των περιοχών που επλήγησαν. Η οποιαδήποτε σχετική παρέμβαση θα πρέπει να γίνεται στο πλαίσιο της ανακατανομής των πόρων των Κοινοτικών Πλαισίων Στήριξης ή ενιαίων εγγράφων προγραμματισμού και να αποτελεί αντικείμενο διαπραγμάτευσης με τα κράτη μέλη. Θα ήθελα ακόμη να προσθέσω, κατόπιν αιτήματος ενός εκ των κυρίων βουλευτών, ότι η Επιτροπή συνεχίζει να προτείνει, στο πλαίσιο της Ατζέντας 2000, μέτρα προστασίας των δασών και αναδάσωσης.
<P>
Τέλος, θέλω να ενημερώσω το Κοινοβούλιο πως η Επιτροπή καταρτίζει, με βάση την έκθεση Thomas, μια πρόταση που αφορά μια ευρωπαϊκή στρατηγική για τα δάση, που προφανώς θα υποβληθεί στο Κοινοβούλιο και στο Συμβούλιο - όπως αναμένουμε - πριν από τη λήξη της τρέχουσας κοινοβουλευτικής περιόδου.

<SPEAKER ID=188 NAME="Πρόεδρος">
Ευχαριστώ πολύ, κύριε Επίτροπε Pinheiro.
<P>
Η συζήτηση έληξε
<P>
Προχωρούμε αμέσως στις ψηφοφορίες.
<P>
Πρώτα ο κ. Fabre-Aubrespy επί της διαδικασίας.

<SPEAKER ID=189 LANGUAGE="FR" NAME="Fabre-Aubrespy">
Κυρία Πρόεδρε, θα ήθελα να κάνω μια σύντομη αναφορά στον κανονισμό, δυνάμει του άρθρου 19, προτού εξετάσουμε τις εκθέσεις που περιλαμβάνονται στην ημερησία διάταξη.
<P>
Πράγματι, ενημερώθηκα για ένα τηλεγράφημα του Γαλλικού Πρακτορείου Τύπου, το οποίο επικαλείται μία πηγή στο περιβάλλον την Προεδρίας του Κοινοβουλίου, σύμφωνα με την οποία το καινούριο κτίριο θα μπορέσει να παραδοθεί προσωρινά στο Κοινοβούλιο ανάμεσα στα μέσα και τα τέλη Νοεμβρίου 1998, και να εγκαινιαστεί το Δεκέμβριο. Ωστόσο, μένει ακόμα να το εξοπλίσουμε, και κυρίως να εγκαταστήσουμε το σύστημα ηλεκτρονικής ψηφοφορίας. Ορισμένοι αναρωτιούνται μήπως, σε αυτήν την περίπτωση, θα ήταν καλύτερα να περιμένουμε μέχρι την επόμενη κοινοβουλευτική περίοδο, δηλαδή τον Ιούλιο του 1999, για να αρχίσουμε να συνεδριάζουμε στο καινούριο κτίριο.
<P>
Σύμφωνα πάντα με το τηλεγράφημα, εκατοντάδες εργάτες εργάζονται ακόμα σε αυτό το πελώριο εργοτάξιο. Μαγεμένη (η πηγή της πληροφορίας) από την ομορφιά του νέου κτιρίου, που υψώνεται με κομψότητα στις όχθες του Ιλ, εκτιμά ότι το κόστος συντήρησής του θα είναι τεράστιο.
<P>
Θα ήθελα λοιπόν να ρωτήσουμε τον Πρόεδρο πώς ανέχεται να μιλούν κατ' αυτόν τον τρόπο άτομα του περιβάλλοντός του - αυτό σημαίνει μια πηγή στο περιβάλλον του προέδρου - και να δηλώνουν ότι κάποιοι βουλευτές αναρωτιούνται αν θα πρέπει ή όχι να ενσωματώσουμε τα νέα κτίρια.
<P>
(Χειροκροτήματα)

<SPEAKER ID=190 NAME="Πρόεδρος">
Κύριε Fabre-Aubrespy, δεν είναι η Ώρα των Ερωτήσεων και δεν μπορούμε να αντιδράσουμε σε όλες τις επίκαιρες ειδήσεις του Τύπου. Έλαβα γνώση και θα δούμε τί θα κάνουμε σχετικά με τη συγκεκριμένη πληροφορία.
<P>
Η κ. Oomen-Ruijten επί της διαδικασίας.

<SPEAKER ID=191 LANGUAGE="NL" NAME="Oomen-Ruijten">
Κυρία Πρόεδρε, στα πλαίσια του άρθρου 108 θα ήθελα να επιστήσω την προσοχή σας σε ένα γεγονός που με αφορά προσωπικά. Μας υπεβλήθη ένα ψήφισμα σχετικά με την θανατική ποινή στις Φιλιππίνες. Φυσικά εμείς διαβάζουμε κάθε κείμενο. Η πολιτική ομάδα του ΕΛΚ αντιτίθεται στην θανατική ποινή. Πρόεδρε, γνωρίζω ότι κατά τα εννέα σχεδόν χρόνια που υπηρετώ στο Ευρωπαϊκό Κοινοβούλιο δημιούργησα ορισμένους εχθρούς, διότι δεν μπόρεσα να κάνω τα χατίρια όλων. Γνωρίζω επίσης, κάτι που γνωρίζουν καλύτερα οι συνάδελφοι, ότι έχω κάποιους ανοικτούς λογαριασμούς με τις Φιλιππίνες. Ωστόσο, διαβάζοντας το κείμενο του ψηφίσματος για τις Φιλιππίνες «εκτιμώντας ότι ο νεοεκλεγείς πρόεδρος, σύμφωνα με ανταπόκριση του πρακτορείου Reuters, δήλωσε στο ραδιόφωνο ότι δεν θα δώσει χάρη στην Oomen-Ruijten, η οποία έχει καταδικαστεί σε θάνατο », πιστεύω ότι το κείμενο είναι υπερβολικό. Γι΄αυτό σας παρακαλώ να αλλάξει η διατύπωσή του στο σημείο αυτό.

<SPEAKER ID=192 NAME="Πρόεδρος">
Ευχαριστώ πολύ, κυρία Oomen-Ruijten.
<P>
Προχωρούμε τώρα στην ψηφοφορία .

<CHAPTER ID=8>
Ψηφοφορίες (συνέχεια)
<SPEAKER ID=193 LANGUAGE="NL" NAME="Oomen-Ruijten">
Κυρία Πρόεδρε, θα ήθελα να σας θέσω ένα ερώτημα. Στο έδρανο 85 κάθεται κάποιος ο οποίος μας έβγαλε σήμερα αρκετές φωτογραφίες. Ο κύριος Seppδnen μάς βγάζει συχνά φωτογραφίες. Ναι, το ξέρω, ο συνάδελφος Hans-Gert Poettering είναι πολύ όμορφος, αλλά θα προτιμούσα, Πρόεδρε, να μην βγαίνουν φωτογραφίες εδώ στο Κοινοβούλιο. Διερωτώμαι πραγματικά γιατί χρειάζεται να βγαίνουν οι φωτογραφίες αυτές.

<SPEAKER ID=194 NAME="Πρόεδρος">
Δεν επιτρέπεται να βγάζετε φωτογραφίες εδώ στην αίθουσα χωρίς άδεια. Παρακαλώ να σταματήσετε.

<SPEAKER ID=195 LANGUAGE="NL" NAME="Oomen-Ruijten">
Πρόεδρε, θα ήθελα απλώς να γνωρίζω τι θα γίνει με το φίλμ των φωτογραφιών.

<SPEAKER ID=196 NAME="Πρόεδρος">
Ελπίζω να ηρεμήσατε και να μπορούμε να συνεχίσουμε την ψηφοφορία.

<SPEAKER ID=197 LANGUAGE="NL" NAME="Oomen-Ruijten">
Όχι, Πρόεδρε, εφόσον υπάρχουν κανόνες, υπάρχει εσωτερικός κανονισμός του Κοινοβουλίου, θα ήθελα να ρωτήσω εάν θα μπορούσατε να καλέσετε τον εν λόγω κύριο, ίσως θα μπορούσε να το πει και ο ίδιος από μόνος του, να μας πει τι κάνει με τη φωτογραφική μηχανή του. Ίσως δεν υπάρχει φιλμ σ' αυτήν, οπότε και δεν θα είχα πρόβλημα.

<SPEAKER ID=198 NAME="Πρόεδρος">
Δεν επιτρέπεται να παίρνετε φωτογραφίες στην αίθουσα χωρίς άδεια. Θα ασχοληθούμε με το συμβάν αυτό, γιατί αυτή η λεπτομέρεια δεν έχει κανονιστεί και θα ασχοληθεί μ' αυτήν το Προεδρείο.

<SPEAKER ID=199 LANGUAGE="NL" NAME="Oomen-Ruijten">
Πρόεδρε, είμαστε μεταξύ συναδέλφων. Είμαστε πολύ ανοικτοί εδώ στο Κοινοβούλιο και θα ήθελα, μέσω υμών, να θέσω ένα ερώτημα στον συνάδελφο, γιατί δηλαδή μας φωτογραφίζει και αν θα ήταν διατεθειμένος να παραδώσει το φίλμ που έχει αυτή τη στιγμή στη μηχανή του, εάν όντως το έχει.

<SPEAKER ID=200 NAME="Πρόεδρος">
Δεν θέλω τώρα διεξοδική συζήτηση. Ως βουλευτής, έχει δικαίωμα να παρευρίσκεται στην αίθουσα, όμως το συμβάν είναι κάπως ασυνήθιστο και γι' αυτό θα το συζητήσουμε στο Προεδρείο, και τώρα δεν θέλω άλλη συζήτηση για το συγκεκριμένο θέμα.

<SPEAKER ID=201 LANGUAGE="NL" NAME="Oomen-Ruijten">
Κυρία Πρόεδρε, γι΄αυτό το προσωπικό γεγονός θα ήθελα να ζητήσω την προσοχή του Κοινοβουλίου. Βλέπω ότι ο κύριος αυτός θέλει να απαντήσει. Και θα ήθελα να τον ρωτήσω τι ακριβώς κάνει αυτή τη στιγμή. Γιατί δεν είναι η πρώτη φορά που τον βλέπω να μας φωτογραφίζει.

<SPEAKER ID=202 NAME="Πρόεδρος">
Κύριε Seppδnen, θέλετε να υποβάλετε σχετική δήλωση;

<SPEAKER ID=203 LANGUAGE="FI" NAME="Seppδnen">
Αξιότιμη κυρία Πρόεδρε, έχω τραβήξει αναμνηστικές φωτογραφίες από τη σύνοδο του Ευρωπαϊκού Κοινοβουλίου. Δεν μπορώ να πάω εκεί πάνω να πάρω φωτογραφίες, επειδή είμαι μέλος του Κοινοβουλίου και προφανώς έχω το δικαίωμα να πάρω ενθύμια για τον εαυτό μου.

<SPEAKER ID=204 LANGUAGE="NL" NAME="Oomen-Ruijten">
Πρόεδρε, πιστεύω ότι υπάρχουν κανόνες και ότι ο συνάδελφος Seppδnen θα πρέπει να παραδώσει το φιλμ των φωτογραφιών του.

<SPEAKER ID=205 NAME="Πρόεδρος">
Ο κ. Cox επί της διαδικασίας.

<SPEAKER ID=206 LANGUAGE="EN" NAME="Cox">
Κυρία Πρόεδρε, αναρωτιέμαι γιατί ο αξιότιμος βουλευτής θεώρησε ότι η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών δεν έχει φωτογένεια. Αναστατωθήκαμε πολύ που δεν μας συμπεριέλαβαν και εμάς.
<P>
(Γέλια και χειροκροτήματα)

<SPEAKER ID=207 NAME="Πρόεδρος">
Θα έλεγα ότι μ' αυτό έληξε το ζήτημα. Μπορούμε λοιπόν να συνεχίσουμε την εργασία μας.

<SPEAKER ID=208 NAME="Πρόεδρος">
Μ' αυτά θα μπορούσαμε να τελειώσουμε για σήμερα τις ψηφοφορίες.

<SPEAKER ID=209 LANGUAGE="DE" NAME="Grφner">
Κυρία Πρόεδρε, ζητώ για μια στιγμή ακόμη την προσοχή των συναδέλφων. Σήμερα το πρωί ολοκληρώσαμε τη διαδικασία διαβούλευσης για την έκθεση Marinucci. Δεν είναι ανάγκη να την αναβάλουμε, μπορούμε φυσικά να περάσουμε σε ψηφοφορία. Αλλωστε, με την δοκιμασμένη προεδρία σας δεν θα μας πάρει πολλήν ώρα.

<SPEAKER ID=210 NAME="Πρόεδρος">
Η συνεδρίαση σήμερα διαρκεί μέχρι τις 20.00 και δεν μπορούμε να την παρατείνουμε κατά βούληση. Αύριο έχουμε μια ολόκληρη σειρά ψηφοφοριών για ζητήματα σχετικά με τις γυναίκες, και γι' αυτό θα ήταν σκόπιμο να τα συμπεριλάβουμε όλα μαζί. Ερωτώ τώρα το Σώμα αν θέλει να προχωρήσουμε τώρα στην ψηφοφορία της έκθεσης. Η επιθυμία σας είναι διαταγή!
<P>
(Το Σώμα αποφασίζει τη συνέχιση της ψηφοφορίας)

<SPEAKER ID=211 LANGUAGE="FR" NAME="Happart">
Κυρία Πρόεδρε, έχετε την καλοσύνη να μου πείτε αν οι ψηφοφορίες με ονομαστική κλήση που έλαβαν χώρα απόψε κατά τη διάρκεια της ώρας των ψηφοφοριών θα ληφθούν υπόψη για τον υπολογισμό της βουλευτικής αποζημίωσης; Σε αυτήν την περίπτωση, όλοι εκείνοι που έφυγαν κάπως βιαστικά σήμερα το μεσημέρι μετά τις ψηφοφορίες θα βρεθούν προ εκπλήξεως την επόμενη εβδομάδα.

<SPEAKER ID=212 NAME="Πρόεδρος">
Συνάδελφε Happart, είναι κανόνας η Πέμπτη να θεωρείται πλήρης, με όλες τις ψηφοφορίες που διεξάγονται. Αλλωστε ο κάθε βουλευτής ξέρει τις συνέπειες που συνδέονται μ' αυτό.

<SPEAKER ID=213 LANGUAGE="FR" NAME="Lulling">
Κυρία Πρόεδρε, εμείς είμαστε σύμφωνοι με την κυρία εισηγήτρια. Θα ήθελα να υποβάλω μία προφορική τροπολογία γιατί δεν καταλάβαμε καλά οι μεν τους δε. Εμείς δεν ζητούμε μία νομοθεσία ώστε να θεσμοθετείται το δικαίωμα στην μερική απασχόληση, αλλά μία νομοθεσία με την οποία θα ρυθμίζεται η μερική απασχόληση σε εθελοντική βάση.
<P>
Επομένως, το κείμενο θα έπρεπε να είναι το ακόλουθο: " απευθύνει επείγουσα έκκληση στα κράτη μέλη να διευθετήσουν με νομοθετική ρύθμιση το δικαίωμα στη μερική απασχόληση και καλεί την Επιτροπή, στο πλαίσιο αυτό, να διαδραματίσει έναν ενθαρρυντικό και συντονιστικό ρόλο».
<P>
Πράγματι, δεν μπορούμε να ζητήσουμε να κατοχυρωθεί το δικαίωμα στη μερική απασχόληση σε όλους και παντού. Έτσι οι επιχειρήσεις δεν θα μπορούν να λειτουργήσουν. Κάτι τέτοιο δεν είναι ρεαλιστικό. Πρέπει τουλάχιστον να το καταλάβουμε αυτό, και η κυρία εισηγήτρια το έχει καταλάβει κι εκείνη.

<SPEAKER ID=214 NAME="Πρόεδρος">
Η εισηγήτρια μού ένευσε ότι συμφωνεί.

<SPEAKER ID=215 LANGUAGE="DE" NAME="Wolf">
Δεν νομίζω ότι είναι ισοδύναμο. Το ζήτημα που τίθεται εδώ είναι αν οι επιχειρήσεις πρέπει να αναγκαστούν, από ένα σαφές ατομικό δικαίωμα, να λάβουν αντίστοιχα οργανωτικά μέτρα. Αυτό είναι κάτι εντελώς διαφορετικό από εκείνο που πρότεινε η κ. Lulling. Η κ. Lulling ζητά μόνο μια νομική ρύθμιση του θέματος. Εδώ όμως πρόκειται σαφώς για ατομικό δικαίωμα. Αυτό είναι κάτι διαφορετικό. Πραγματικά, πάει πολύ να τα συγχέει κανείς.

<SPEAKER ID=216 NAME="Πρόεδρος">
Υπεβλήθη μια τροπολογία, και η εισηγήτρια είναι σύμφωνη. Για να εγκριθεί όμως αυτό χρειάζομαι και την συναίνεση του Σώματος, αν δηλαδή υπάρχουν αντιρρήσεις, πρέπει να τις σεβαστώ. Αν αντιτεθούν 12 βουλευτές, δεν μπορώ να την θέσω σε ψηφοφορία, δηλαδή επειδή υπήρξε αντίρρηση και πρέπει να ληφθεί υπ' όψιν, πρέπει να τεθεί η τροπολογία σε ψηφοφορία με την αρχική της μορφή.
<P>
(Σηκώνονται περισσότεροι από 11 βουλευτές και η τροπολογία καταπίπτει)

<SPEAKER ID=217 LANGUAGE="FI" NAME="Seppδnen">
Αξιότιμη κυρία Πρόεδρε, η συνάδελφος στη θέση 10 Α μιλάει σε κινητό τηλέφωνο. Κατά την γνώμη μου, είναι απρεπές προς εμάς τους υπόλοιπους βουλευτές να χρησιμοποιεί κανείς τηλέφωνο σε αυτήν την αίθουσα και θα ευχόμουν η κυρία Πρόεδρος να έδινε προσοχή στο θέμα.

<SPEAKER ID=218 NAME="Πρόεδρος">
Δεν επιτρέπονται εδώ τα κινητά. Ελπίζω να μην ζητήσει κανείς τώρα να γράψει και κασέτα. Σας παρακαλώ θερμά να σταματήσετε, αυτό πραγματικά δεν γίνεται!

<SPEAKER ID=219 LANGUAGE="NL" NAME="Oomen-Ruijten">
Πρόεδρε, θα ήθελα να πω στον συνάδελφο Seppδnen ότι μέσω του Γενικού Γραμματέα της Ομάδας μας, καθώς το τηλέφωνο αυτό ήταν χαλασμένο, προσπάθησα από το δικό μου κινητό τηλέφωνο να τον προειδοποιήσω και να εξακριβώσω τι έγινε με το φιλμ των φωτογραφιών του κυρίου Seppδnen.

<SPEAKER ID=220 NAME="Πρόεδρος">
Και γι' αυτό άκουσα μια δικαιολογία, αλλά θα ήθελα να επισημάνω ότι υπάρχουν εδώ στο Σώμα για κάθε Ομάδα τηλέφωνα για περίπτωση ανάγκης, τα οποία και θα πρέπει να χρησιμοποιούνται σε τέτοιες περιπτώσεις. Θέλω να το διασαφηνίσω γι' άλλη μια φορά.

<SPEAKER ID=221 NAME="Marinucci">
Κυρία Πρόεδρε, ευχαριστώ για τη διεξαγωγή της ψηφοφορίας και ευχαριστώ τους συναδέλφους μου που ενέκριναν την έκθεση. Θα ήθελα ωστόσο να επισημάνω ότι το γεγονός ότι καταψηφίστηκε το ενδεχόμενο να διατεθεί ένα μέρος των διαρθρωτικών πόρων στο πρόβλημα της γυναικείας ανεργίας είναι πολύ σοβαρό. Το ξέρω, δεν είναι αλήθεια ότι ο Επίτροπος Flynn το είπε στο Πόρτο, αν όμως το είχε πει, θα είχε δίκιο γιατί τότε το Κοινοβούλιο είναι που δεν θέλει να ζητήσει αυτά τα χρήματα. Εσείς, Επίτροπε, δεν το είπατε στο Πόρτο, και σήμερα το πρωί μας το εξηγήσατε· το είχε γράψει ο Τύπος αλλά εσείς το αρνηθήκατε - και εγώ το πιστεύω - τώρα όμως μπορείτε να το πείτε: το Κοινοβούλιο δυστυχώς το είπε σήμερα - και δεν ξέρω γιατί - ότι δεν είναι σωστό να διατεθεί ένα μέρος των διαρθρωτικών πόρων στη γυναικεία απασχόληση. Δεν γνωρίζω ποιος το ψήφισε αυτό, δεν ξέρω γιατί, αλλά πιστεύω ότι είναι λάθος.

<SPEAKER ID=222 LANGUAGE="DE" NAME="Posselt">
Κυρία Πρόεδρε, είναι απίστευτη ντροπή για αυτό το Σώμα το ότι εξ αιτίας της εμμονής μερικών ομάδων δεν μπορέσαμε να ψηφίσουμε ένα κείμενο για το Κοσσυφοπέδιο, και μάλιστα τη στιγμή που εκεί επικρατεί μια τόσο δραματική κατάσταση με τόσο μεγάλα δεινά. Είμαι της γνώμης ότι πρέπει στο επόμενο διάστημα να συγκεντρωθούμε επίμονα σε δύο σημεία. Πρώτον, στην αποστρατικοποίηση στο Κοσσυφοπέδιο και στην αντικατάσταση των μισθοφόρων και στρατιωτών που επιδίδονται εκεί σε λεηλασίες με μια διεθνή ειρηνευτική δύναμη και, δεύτερον, στη μεταβίβαση της αστυνομίας, της διοίκησης και της δικαιοδοσίας στα χέρια των εκλεγμένων αρχών του Κοσσυφοπεδίου. Θα έπρεπε να μπορούμε να συμφωνήσουμε σ' αυτό το ελάχιστο πρόγραμμα. Σ' αυτό θα πρέπει να επικεντρωθούμε, τότε μπορούμε να γλιτώσουμε από ρεζιλίκια σαν το σημερινό!

<SPEAKER ID=223 LANGUAGE="DE" NAME="Swoboda">
Κυρία Πρόεδρε, συμφωνώ με τον κ. Posselt ότι είναι ντροπή που δεν μπορέσαμε να φθάσουμε σε συμφωνία. Θα ήθελα όμως να ζητήσω από τον κ. Posselt και τους φίλους του να αναζητήσουν μια κοινή γραμμή σ' αυτό το δύσκολο θέμα. Αν πιστεύετε ότι μόνο με μια σκληρή γραμμή θα επιτύχετε πλειοψηφία, σήμερα είδατε ότι αυτό δεν είναι δυνατόν. Αναζητείστε μια κοινή γραμμή με τους σοσιαλδημοκράτες του Σώματος στο σημαντικό αυτό ζήτημα και τότε θα μπορέσουμε να συμφωνήσουμε.

<SPEAKER ID=224 NAME="Vδyrynen, Olsson, Anttila, Virrankoski, Ryynδnen">
Στη συζήτηση σχετικά με το ψήφισμα για το Κοσσυφοπέδιο, ψηφίσαμε διαφορετικά από την πλειοψηφία της δικής μας Ομάδας. Θεωρούμε πως η χρήση στρατιωτικής δύναμης προϋποθέτει την ύπαρξη εξουσιοδότησης από το Συμβούλιο Ασφαλείας του ΟΗΕ. Επιπλέον, θεωρούμε πως ούτε το Ευρωπαϊκό Κοινοβούλιο, αλλά ούτε και το Συμβούλιο, είναι δυνατόν να λάβει θέση σχετικά με τη χρήση στρατιωτικής δύναμης, αλλά γι' αυτό το θέμα πρέπει να αποφασίσει το ΝΑΤΟ, η ΔΕΕ και το κάθε ένα από τα κράτη μέλη της ΕΕ.
<P>
Έκθεση Castagnθde
<SPEAKER ID=225 NAME="Andersson και Lφφw">
Είναι καλό το ότι διενεργείται ένας συνολικός έλεγχος του συστήματος του φόρου προστιθέμενης αξίας, όπως, επίσης, είναι και η πρόταση για μία οδηγία για τη δοκιμαστική εφαρμογή ενός μειωμένου φορολογικού συντελεστή για ορισμένες θέσεις με ένταση εργασίας. Αντιθέτως, δεν είναι αναγκαία η άμεση εναρμόνιση των συντελεστών του ΦΠΑ. Πολλές χώρες με υψηλό ΦΠΑ χρηματοδοτούν τον δημόσιο τομέα τους με τα έσοδα εκ του ΦΠΑ.

<SPEAKER ID=226 NAME="Berθs">
Οι Γάλλοι σοσιαλιστές, όπως έλεγαν κατά την προεκλογική εκστρατεία τους πριν ενάμισυ χρόνο, αντιμετωπίζουν ευνοϊκά το ενδεχόμενο μείωσης του συνολικού ύψους του ΦΠΑ. Ο ΦΠΑ, ως έμμεσος φόρος, πλήττει τους πολίτες ανεξαρτήτως εισοδήματος· θα έλεγα μάλιστα ότι πλήττει τις λιγότερο προνομιούχες κοινωνικές ομάδες, διότι σε αυτές τις ομάδες το ποσοστό που καλύπτουν τα καταναλωτικά αγαθά επί του συνολικού εισοδήματος είναι μεγαλύτερο. Παράλληλα, γνωρίζουμε πολύ καλά ότι πρέπει να κάνουμε τα πάντα, έτσι ώστε η κυκλοφορία του ευρώ να γίνει στις κατάλληλες συνθήκες, σε συνθήκες που θα εμπνέουν εμπιστοσύνη, κυρίως όσον αφορά τη δημοσιονομική ισορροπία. Τι πρέπει λοιπόν να κάνουμε;
<P>
Πρέπει, κατά τη γνώμη μου, να δώσουμε πραγματιστικές και συνετές, αλλά αποτελεσματικές, απαντήσεις στο πρόβλημα που τίθεται, δηλαδή να προχωρήσουμε σε μείωση του συντελεστή ΦΠΑ σε ορισμένα αγαθά ή υπηρεσίες τα οποία κατά τη γνώμη μας είναι αναγκαία, σύμφωνα με τη δυνατότητα που μας δίνει η περιοδική αναθεώρηση του παραρτήματος H της έκτης οδηγίας ΦΠΑ.
<P>
Και εννοώ κατ' αρχάς τη μείωση του συντελεστή ΦΠΑ για τα CD-ROM. Η μείωση αυτή θα έχει ως στόχο να διασφαλίσει για το προϊόν αυτό την ίση μεταχείριση με το βιβλίο και παράλληλα να προωθήσει την τεχνολογία του μέλλοντος - και σε αυτόν τον τομέα η Ευρωπαϊκή Ένωση πρέπει να είναι ανταγωνιστική. Αυτός είναι ο λόγος για τον οποίον εμείς υπερψηφίσαμε την τροπολογία αριθ. 4 την οποία υπέβαλε η Ομάδα της Αριστερής Ριζοσπαστικής Συμμαχίας.
<P>
Πιστεύουμε επίσης ότι πρέπει να εξεταστεί το ενδεχόμενο μείωσης του συντελεστή ΦΠΑ όσον αφορά την κατασκευή και την αναπαλαίωση εργατικών κατοικιών, τις ομαδικές αναπαλαιώσεις, την πρόσβαση των λιγότερο προνομιούχων στη δικαιοσύνη. Παρόμοια νομοθετήματα υπάρχουν ήδη - ή, στην περίπτωση της εργατικής κατοικίας, βρίσκονται στο στάδιο της ολοκλήρωσής τους - στη Γαλλία, πιστεύουμε όμως ότι πρέπει να προχωρήσουμε ακόμα περισσότερο. Να προχωρήσουμε περισσότερο όσον αφορά τη μείωση του συντελεστή ΦΠΑ, να προχωρήσουμε περισσότερο όσον αφορά τον συντονισμό με τους Ευρωπαίους εταίρους μας. Για να διασφαλίσουμε τον ενιαίο χαρακτήρα της αγοράς και την εναρμόνιση των φορολογικών συστημάτων, για να αποφύγουμε τον αθέμιτο ανταγωνισμό, πρέπει να προχωρήσουμε ενωμένοι και με συνεχείς διαβουλεύσεις πάνω σε αυτά τα ζητήματα. Για τον λόγο αυτό εμείς αντιμετωπίζουμε θετικά το πνεύμα των τροπολογιών αριθ. 3, 5, και 6 της Ομάδας της Αριστερής Ριζοσπαστικής Συμμαχίας, οι οποίες τονίζουν τη σκοπιμότητα μίας παρόμοιας συντονισμένης μείωσης.
<P>
Τέλος, θα ήθελα να πω ότι υποστηρίζω ιδιαίτερα το αίτημα του Ευρωπαϊκού Κοινοβουλίου προς την Επιτροπή, που διατυπώνεται στην παράγραφο 6 της πρότασης ψηφίσματος του Bernard Castagnθde, το αίτημα για μία οδηγία η οποία θα επιτρέψει "πειραματικά» την εφαρμογή μειωμένου συντελεστή ΦΠΑ σε ορισμένες υπηρεσίες στις οποίες απασχολείται πολύ εργατικό δυναμικό. Εννοώ συγκεκριμένα την παροχή υπηρεσιών κατ' οίκον, μία κατηγορία που περιλαμβάνεται στο γαλλικό πρόγραμμα για την απασχόληση, το οποίο εκπονήθηκε μετά το έκτακτο ευρωπαϊκό Συμβούλιο του Λουξεμβούργου· η Επιτροπή, στην οδηγία της της 12ης Νοεμβρίου 1997, σχετικά με τις υπηρεσίες που απασχολούν πολύ εργατικό δυναμικό, δήλωσε ότι είναι έτοιμη να υποστηρίξει το σχέδιο αυτό.
<P>
Πρέπει ωστόσο να προσθέσω ότι, σε αυτόν τον τομέα, δεν μπορούμε να αρκεστούμε σε πειραματισμούς. Πρέπει να περάσουμε, το συντομότερο δυνατόν, σε ένα δεσμευτικό νομοθετικό κείμενο. Η Επιτροπή και το Συμβούλιο πρέπει να γνωρίζουν ότι είμαστε αποφασισμένοι να προχωρήσουμε σε αυτό το θέμα. Είναι πολύ σημαντικό και αντικατοπτρίζει έναν παλιό προβληματισμό των Γάλλων σοσιαλιστών, οι οποίοι είναι πεπεισμένοι ότι ένα παρόμοιο μέτρο θα επηρέαζε ευνοϊκά την κατανάλωση αλλά και την απασχόληση.

<SPEAKER ID=227 NAME="Bonde, Krarup και Sandbζk">
Η έκθεση εμπεριέχει εκτενείς προτάσεις για την εναρμόνιση των φόρων προστιθέμενης αξίας των επιμέρους κρατών μελών, καθώς και για ένα κοινό καθεστώς ΦΠΑ με επιβολή φόρων στη χώρα προέλευσης, προτάσεις τις οποίες δεν μπορούμε να στηρίξουμε. Είναι θέση μας ότι η φορολογική και δημοσιονομική πολιτική αποτελεί αμιγώς εθνική υπόθεση και συνεπώς η Ένωση δεν πρέπει να αναμιγνύεται στις αρμοδιότητες των κρατών μελών να ασκούν αυτόνομη οικονομική πολιτική.
<P>
Στην έκθεση υπογραμμίζεται ότι οι μειωμένοι συντελεστές ΦΠΑ μπορούν να είναι θετικοί από άποψη κοινωνικών εκτιμήσεων, με απώτερο στόχο την αποφυγή των παλινδρομικών παρενεργειών του ΦΠΑ. Τονίζεται παράλληλα ότι η μείωση του ΦΠΑ μπορεί να έχει επωφελείς επιπτώσεις στην απασχόληση και να συμβάλει σε μεγάλο βαθμό στον περιορισμό της «μαύρης» εργασίας. Συμφωνούμε με τις συγκεκριμένες εκτιμήσεις ειδικά επειδή ο ΦΠΑ στα τρόφιμα, για παράδειγμα, επιβαρύνει εξίσου και τα υψηλά και τα χαμηλά εισοδήματα και κατά συνέπεια πλήττει άνισα τις διαφορετικές κοινωνικές ομάδες. Είμαστε ωστόσο της άποψης ότι πρέπει να εναπόκειται στο κάθε κράτος μέλος ξεχωριστά να αποφασίζει ποια κοινωνική πολιτική και πολιτική για την απασχόληση επιθυμεί να ασκήσει. Οι κοινωνικοπολιτικές εκτιμήσεις δεν πρέπει να χρησιμοποιούνται ως δικαιολογία για την αυξημένη ολοκλήρωση εντός των διαφοροποιημένων τομέων συνεργασίας.
<P>
Η έκθεση τονίζει επίσης ότι ο εξορθολογισμός και ο εκσυγχρονισμός της χρήσης των μειωμένων συντελεστών ΦΠΑ πρέπει να γίνουν χωρίς αξιοσημείωτη επίπτωση στον τομέα των δημοσίων εσόδων. Αυτό είναι σημαντικό. Στη Δανία έχουμε έναν εναρμονισμένο ΦΠΑ της τάξης του 25 %, που εν συγκρίσει με άλλα κράτη μέλη είναι σημαντικά υψηλότερος. Τα κέρδη από αυτή την πηγή δημοσίων εσόδων συνιστούν ένα σημαντικό τμήμα της χρηματοδότησης του δανικού συστήματος πρόνοιας.
<P>
Ως εκ τούτου, είναι σημαντικό σε σχέση με τα παραπάνω να επισημανθεί ότι σε μία υποσημείωση της πρότασης από το δανικό υπουργείο Οικονομικών προς την Επιτροπή Ευρωπαϊκών Υποθέσεων του δανικού κοινοβουλίου για την έκδοση οδηγίας του Συμβουλίου που αφορά την τροποποίηση της έκτης οδηγίας ΦΠΑ, προκύπτει ότι μια αλλαγή των διατάξεων προκαταβολικής παρακράτησης, με σύσταση ενός συστήματος επιστροφής και με επιστροφή του ΦΠΑ σε περίπτωση αγορών σε άλλα κράτη μέλη, «θα συνεπιφέρει μια απώλεια εσόδων για τα δημόσια ταμεία της τάξης των 1-2 δισ. κορονών» (Υπουργείο Οικονομικών, αριθ. 5.98-221-29).
<P>
Η εφαρμογή των προτάσεων της έκθεσης αναπόφευκτα θα επιφέρει σοβαρές οικονομικές παρενέργειες στη δανική κοινωνία και, κατά συνέπεια, σε όλη την έκταση των δημοσίων εσόδων. Βρίσκουμε αυτές τις οικονομικές συνέπειες απαράδεκτες. Παράλληλα, είναι άποψή μας ότι οι λαοί και οι εκλεγμένοι βουλευτές στο κάθε κράτος μέλος είναι αυτοί που βάσει των κυριαρχικών δικαιωμάτων τους πρέπει να αποφασίζουν τους οικονομικούς στόχους και τα μέσα για τη διαμόρφωση της κοινωνίας τους. Την συγκεκριμένη ανάπτυξη δεν πρέπει να την κατευθύνει η ΕΕ. Κατά συνέπεια, η έκθεση έχει λάθος κατεύθυνση.

<SPEAKER ID=228 NAME="Wibe">
Δεν μπορώ να υπερψηφίσω αυτή την έκθεση διότι δεν συμμερίζομαι την άποψη ότι οι συντελεστές του ΦΠΑ θα πρέπει να εναρμονιστούν (παράγραφος 8). Δεν συμμερίζομαι επίσης την άποψη ότι το σύστημα των ΦΠΑ θα πρέπει να εδράζεται στην αρχή της προέλευσης (παράγραφος 1).

<SPEAKER ID=229 NAME="Wolf">
Είχα ήδη την ευκαιρία να προβάλω μερικά επιχειρήματα για το ζήτημα του μειωμένου συντελεστή του ΦΠΑ για υπηρεσίες και προϊόντα με ένταση εργασίας, κατά λάθος ως προς την έκθεση του κ. Secchi.
<P>
Θα ήθελα εδώ επίσης να αναφερθώ στην επιχειρηματολογία του Επιτρόπου κ. Monti. Θεωρώ ασφαλώς πολύ ελκυστικό να επικαλεστούμε εδώ το κριτήριο της τοπικά ή περιφερειακά περιορισμένης οικονομικής σημασίας προκειμένου να μπορέσουμε να συμφωνήσουμε σε μια πειραματική διάταξη με τον στόχο, που κι εμείς υποστηρίζουμε, μιας δεσμευτικής εναρμόνισης ή συντονισμού της φορολογικής πολιτικής στην μελλοντική "χώρα του ευρώ».
<P>
Μόνο που γενικά μια τέτοια θετική αναφορά σε τοπικά ή περιφερειακά περιορισμένα οικονομικά κυκλώματα θα ήθελα να γίνει κύρια άποψη της πολιτικής της ΕΕ!
<P>
Τα κίνητρα του προστατευτισμού (τροπολογία 2 της Ομάδας των Ανεξάρτητων για την Ευρώπη των Εθνών) ή της προώθησης ορισμένων κλάδων (τροπολογία 8 της ΕΕΑ/ΑρΠρΒΧ) θα ήταν όμως καλύτερο να μην ληφθούν υπ' όψιν κατά την δύσκολη περαιτέρω εξέλιξη του ευρωπαϊκού συστήματος ΦΠΑ, γιατί έτσι ποτέ δεν θα καταλήξουμε σε βιώσιμους κοινούς κανονισμούς!
<P>
Έκθεση Hendrick
<SPEAKER ID=230 NAME="Ebner">
Στο μεταξύ δεν υπάρχει ασφαλώς αμφιβολία ότι οι μικρές και μεσαίες επιχειρήσεις, εν συντομία οι ΜΜΕ, κατέχουν έναν ρόλο-κλειδί στην Ευρωπαϊκή Ένωση. Συμμετέχουν υποδειγματικά στην ανάπτυξη της ευρωπαϊκής οικονομίας και είναι - πράγμα πολύ σημαντικό εν όψει της κατάστασης με τα 20 εκατομμύρια ανέργων στην Ένωση - ένας από τους κύριους φορείς δημιουργίας θέσεων εργασίας. Κι ας μην ξεχνάμε ότι οι αρχηγοί κρατών και κυβερνήσεων έθεσαν ως στόχο τους στην σύνοδο κορυφής για την απασχόληση στο Λουξεμβούργο το 1997 την άρση αυτής της ανυπόφορης κατάστασης. Αναφέρω ότι η αναλογία των ΜΜΕ στις επιχειρήσεις που λειτουργούν στην ΕΕ είναι 99, 8 % - όπου οι ΜΜΕ καλύπτουν περισσότερο του 80 % - κι εκεί απασχολείται το 66 % των εργαζομένων της Ευρώπης. Ο κύκλος εργασιών τους στην ΕΕ είναι 65 %.
<P>
Η σημασία αυτών των επιχειρήσεων στην ΕΕ υπογραμμίζεται ακόμη από το ότι από τη μια αντιδρούν γρήγορα στις εξελίξεις της αγοράς και έτσι είναι ιδιαίτερα πολύτιμες για την προώθηση νέων τεχνολογιών, ενώ από την άλλη μπορούν να επικεντρωθούν στα κενά της οικονομίας και έτσι ενισχύεται η ανταγωνιστικότητα της Ευρώπης μέσω της δημιουργίας θέσεων εργασίας υψηλής τεχνολογικής εξειδίκευσης. Επιπλέον συμμετέχουν καθοριστικά στη στήριξη της περιφερειακής ανάπτυξης. Αυτό μπορώ να το τεκμηριώσω ως κάτοικος του Ανατολικού Τιρόλου, αφού κατάγομαι από μια μικρή περιφέρεια που έχει μια υγιή οικονομία αποκλειστικά οφειλόμενη στις ΜΜΕ.
<P>
Κατά την γνώμη μου, η υποστήριξη από πλευράς της ΕΕ θα έπρεπε να επικεντρωθεί ιδίως στα δίκτυα της τυποποίησης και της κατάρτισης, στην διαχείριση του περιβάλλοντος και στην πρόσβαση σε οικονομικούς πόρους. Οι ΜΜΕ έχουν ειδικά σ' αυτούς τους τομείς εμπόδια και δυσκολίες. Γι' αυτό, η Επιτροπή θα έπρεπε να αναπτύξει συγκεκριμένα προγράμματα για νέους επιχειρηματίες, που θα προωθήσουν και θα στηρίξουν την κατάρτιση σε διοικητικές τεχνικές, την εφαρμογή νέων τεχνολογιών και προπάντων επίσης τη δημιουργία δικτύων μεταξύ επιχειρήσεων.
<P>
Με την ανάλυσή μου θέλω να υπογραμμίσω ότι θα ήταν εξαιρετικά καλό να δημιουργηθούν στην ΕΕ αρκετές κεφαλαιαγορές για τις ΜΜΕ, και εξ αιτίας του ότι οι ΜΜΕ συχνά λαμβάνουν κεφάλαια εκκίνησης και επενδυτικά κεφάλαια μόνο με μεγάλες δυσκολίες. Με δυο λόγια, συμφωνώ απόλυτα με την ανάλυση του εισηγητή Hendrick.

<SPEAKER ID=231 NAME="Verwaerde">
Θα ήθελα να συγχαρώ τους συναδέλφους για αυτές τις δύο εκθέσεις σχετικά με την πέμπτη ετήσια έκθεση του Ευρωπαϊκού Παρατηρητηρίου για τις ΜΜΕ και με την ανακοίνωση της Επιτροπής σχετικά με τις ευρωπαϊκές κεφαλαιαγορές για μικρομεσαίες επιχειρήσεις: προοπτικές και ενδεχόμενα εμπόδια.
<P>
Πράγματι, οι ΜΜΕ φέτος απετέλεσαν την πρώτη πηγή δημιουργίας θέσεων εργασίας. Ωστόσο, δυστυχώς, οι μεγάλοι ευρωπαϊκοί θεσμικοί επενδυτές και οι τράπεζες πολλές φορές αντιμετωπίζουν ψυχρά τις μικρές και μεσαίες δομές οι οποίες αντιπροσωπεύουν κατά τη γνώμη τους ανάληψη κινδύνου. Παρ' όλα αυτά, ο ευρωπαϊκός χώρος διαθέτει ορισμένες κεφαλαιαγορές για ορισμένες κατηγορίες ΜΜΕ, πολλές φορές τις πιο καινοτόμες και τις πιο παραγωγικές. Το πρόβλημα είναι ότι ο αριθμός των ΜΜΕ που χαίρουν εκτιμήσεως στις αγορές είναι πολύ μικρός σε σχέση με τη δυνατότητά τους να δημιουργούν πλούτο και θέσεις εργασίας.
<P>
Επομένως η ανακοίνωση της Ευρωπαϊκής Επιτροπής αποτελεί κίνηση προς τη σωστή κατεύθυνση. Ωστόσο, τα σημεία που προβάλλει ο εισηγητής μας είναι θεμελιώδη και ελπίζω να μπορέσει η Επιτροπή να τα προσέξει όσο το δυνατόν περισσότερο. Επιμένω ιδιαίτερα στη σημασία που έχει η ολοκλήρωση το συντομότερο δυνατόν της ενιαίας αγοράς, η οποία πρέπει να αποτελεί τη βάση της νέας ευρωπαϊκής κεφαλαιαγοράς για τις ΜΜΕ.
<P>
Εξάλλου, έχουμε κάθε λόγο να εκφράσουμε την ικανοποίησή μας για το γεγονός ότι στην πέμπτη ετήσια έκθεση του Ευρωπαϊκού Παρατηρητηρίου για τις ΜΜΕ, για το 1997, το ενδιαφέρον επικεντρώνεται κατ' αρχάς στην αξιολόγηση των συνεπειών που θα έχει η ολοκλήρωση της εσωτερικής αγοράς στις ΜΜΕ.
<P>
Αυτή η έκθεση προτείνει εξάλλου νέες και ενδιαφέρουσες ιδέες που θα πρέπει να εξετάσουμε, κυρίως σε θέματα περιβάλλοντος και τουρισμού. Αυτοί οι δύο συγκεκριμένοι τομείς αποτελούν το αντικείμενο μιας πολύ ενδιαφέρουσας ανάλυσης, η οποία επισημαίνει κάποια στοιχεία αναπόφευκτα πλέον για τις μικρές και μεσαίες επιχειρήσεις μας (συνυπολογισμός της ανταγωνιστικότητας των επιχειρήσεων κατά την επεξεργασία των κανόνων προστασίας του περιβάλλοντος, νέες αγορές για τα οικολογικά προϊόντα, κλπ.)
<P>
Κύριε Πρόεδρε, εγώ υποστήριξα αυτές τις δύο εκθέσεις και είμαι πολύ χαρούμενος που το Σώμα τις ενέκρινε με τόσο μεγάλη πλειοψηφία.

<SPEAKER ID=232 NAME="Wibe">
Δεν μπορώ να υπερψηφίσω αυτήν την έκθεση διότι δεν συμμερίζομαι την άποψη ότι για να αυξηθεί η απασχόληση θα πρέπει να μειωθεί η φορολόγηση των εργαζομένων (παράγραφος 11). Αυτό είναι απολύτως εσφαλμένο. Επίσης, δεν συμμερίζομαι την άποψη ότι ο αποκαλούμενος φόρος Tobin συνιστά μια άμεση απειλή κατά των κεφαλαιαγορών (παράγραφος 13). Ο φόρος Tobin είναι ένα σημαντικό μέσο παρέμβασης ενάντια στην υπάρχουσα κερδοσκοπική οικονομία. Περαιτέρω, δεν συμμερίζομαι επίσης τις απόψεις που εκφράζονται στην παράγραφο 12.
<P>
Έκθεση Scarbonchi
<SPEAKER ID=233 NAME="De Rose">
Μετά την ανάγνωση της πέμπτης ετήσιας έκθεσης του Ευρωπαϊκού Παρατηρητηρίου για τις ΜΜΕ, εκφράζουμε την ικανοποίησή μας για την οργανωμένη συνολική θεώρηση των ΜΜΕ και των βιοτεχνικών επιχειρήσεων στον Ευρωπαϊκό Οικονομικό Χώρο την οποία έδωσε το European Network for SME research .
<P>
Πράγματι, αν και η έκθεση είναι γενική και περιλαμβάνει μεγάλο αριθμό θεμάτων, σημειώνουμε με ικανοποίηση το ανεξάρτητο πνεύμα από το οποίο διέπεται.
<P>
Εγκρίνουμε την έκθεση επίσης και από την άποψη ότι υποκαθιστά τη δραστηριότητα της Επιτροπής στο πλαίσιο της καταπολέμησης της ανεργίας· οι ΜΜΕ παραμένουν, πρέπει να το υπενθυμίσουμε αυτό, πηγή ανάπτυξης και δημιουργίας θέσεων εργασίας.
<P>
Από αυτήν την άποψη είμαστε σύμφωνοι με την Επιτροπή Οικονομικής Νομισματικής και Βιομηχανικής Πολιτικής: πρέπει να γίνουν πολλά ακόμα για να βελτιωθεί και να απλοποιηθεί το διοικητικό περιβάλλον των ΜΜΕ και για να κατευθύνουμε αποτελεσματικά την κοινοτική βοήθεια έτσι ώστε να αποφεύγονται οι "σπατάλες».
<P>
Δώσαμε ιδιαίτερη προσοχή στα θέματα που αναφέρονται επιγραμματικά στην έκθεση, δηλαδή στην καθολική μείωση των διοικητικών καταναγκασμών, στη βελτίωση του φορολογικού περιβάλλοντος, στην επαγγελματική κατάρτιση, στην ανάπτυξη της έρευνας και των τεχνολογικών καινοτομιών.
<P>
Ωστόσο, είναι κατά τη γνώμη μας απαραίτητο να υπενθυμίσουμε την αφοσίωσή μας στην αρχή της συνεπικουρικότητας, πόσο μάλλον όταν οι εν λόγω επιχειρήσεις είναι συνήθως, είναι εξ ορισμού, ιδιωτικές επιχειρήσεις. Είναι κατά τη γνώμη μας σημαντικό να μην τις φυλακίσουμε σε μία λογική παθητικής αποδοχής κοινοτικών βοηθημάτων, διότι κάτι τέτοιο θα οδηγούσε σε ένα "καθεστώς εύκολων βοηθημάτων». Οι υπεύθυνοι των ΜΜΕ πρέπει να διατηρήσουν το επιχειρηματικό πνεύμα τους. Πρέπει να είναι ικανοί να παρουσιάσουν καινοτόμες ιδέες: ας προσπαθήσουμε να μην τους κάνουμε "διοικητικές μηχανές» και να μην τους μετατρέψουμε σε δημοσίους υπαλλήλους.
<P>
Είναι απαραίτητο να ελαφρύνουμε τα διοικητικά, νομοθετικά και ρυθμιστικά βάρη που αντιμετωπίζουν καθημερινά οι επιχειρήσεις και στα οποία ανταπεξέρχονται όλο και πιο δύσκολα.
<P>
Όσον αφορά τα φορολογικά συστήματα που διαφέρουν από χώρα σε χώρα, ας υπενθυμίσουμε, υπό το φως των τελευταίων συζητήσεων σε αυτό το αμφιθέατρο, ότι η εξουσία για την τροποποίησή τους αποτελεί τμήμα της εθνικής κυριαρχίας κάθε κράτους μέλους.
<P>
Κλείνοντας, κύριε Πρόεδρε, παρατηρώ με έκπληξη ότι η έκθεση δεν λέει τίποτα για το ευρώ, τη στιγμή που αφιερώνει μία μακροσκελή ανάλυση στον τουριστικό τομέα.

<SPEAKER ID=234 NAME="Wibe">
Δεν έχω τίποτα εναντίον του περιεχομένου αυτής της έκθεσης. Θέλω μόνο να επισημάνω ότι οι εκθέσεις αυτού του είδους είναι ένα μέρος του μεγάλου όγκου της περιττής εργασίας που γίνεται στο Κοινοβούλιο. Δεν υπάρχει βέβαια άλλο κοινοβούλιο στον κόσμο που να επεξεργάζεται και να ψηφίζει για εκθέσεις που ασχολούνται με ετήσιες εκθέσεις από ένα, εν προκειμένω, "Ευρωπαϊκό Παρατηρητήριο Μικρών και Μεσαίων Επιχειρήσεων». Ανεξάρτητα από την ποιότητα αυτής της έκθεσης, η οποία είναι υψηλή, τα θέματα αυτού του είδους γελοιοποιούν το έργο του Κοινοβουλίου.
<P>
Έκθεση Marinucci
<SPEAKER ID=235 LANGUAGE="FR" NAME="Seillier">
Ευχαριστώ, κυρία Πρόεδρε. Παρά τα κάποια θετικά στοιχεία, η Ομάδα μου δεν μπόρεσε να υπερψηφίσει την έκθεσή σας, κυρία Marinucci. Πράγματι, απορρίφθηκε η πρώτη μας τροπολογία στην οποία λέμε, στο όνομα της ελευθερίας επιλογής, να δίνεται στις γυναίκες η δυνατότητα επιλογής: να εξασκήσουν αμέσως το επάγγελμά τους ή να καθυστερήσουν την είσοδό τους στην αγορά εργασίας για λίγα χρόνια για να φέρουν στον κόσμο και να αναθρέψουν τα παιδιά τους. Παρά τα κάποια θετικά στοιχεία, κυρίως στο σημείο όπου αναγνωρίζετε ότι πρέπει να συζητηθεί η αναγνώριση της φύλαξης των εξαρτημένων προσώπων στην οικογένειά τους με έξοδα που βαρύνουν το κράτος, δεν μπορώ να υποστηρίξω το γενικότερο πνεύμα που διέπει την έκθεσή σας, μία σοσιαλιστική κολλεκτιβιστική θεώρηση όσον αφορά τη φύλαξη των παιδιών.
<P>
Κυρία Marinucci, τα παιδιά δεν χρειάζονται μόνο φύλαξη· δεν αποτελούν μόνο πρόβλημα για την οργάνωση της επαγγελματικής ζωής των γονέων τους. Χρειάζονται επίσης, και περισσότερο από ποτέ, ανατροφή, και οι γυναίκες και οι άντρες έχουν την επιθυμία να τα αναθρέψουν.
<P>
(Χειροκροτήματα) Συνάντησα πολλές νέες γυναίκες κατά την προετοιμασία της συνδιάσκεψης του Πεκίνου. Εσείς λέτε ότι λυπάστε που οι γυναίκες στην Ευρώπη είναι υποχρεωμένες να απαρνηθούν την επαγγελματική απασχόληση. Σύμφωνοι, αλλά σας λέω επίσης ότι, αυτή τη στιγμή, πολλές νέες γυναίκες στην Ευρώπη λένε ότι λυπούνται που πρέπει να μην κάνουν άλλα παιδιά, ελλείψει πραγματικής οικογενειακής πολιτικής, πραγματικής και άξιας να φέρει αυτό το όνομα, στις χώρες της Ευρώπης. Γεγονός το οποίο έχει αρνητικό αντίκτυπο στη δημογραφία, η οποία αποτελεί αυτή τη στιγμή μία από τις διαρθρωτικές αιτίες της ανεργίας στην Ευρώπη. Αυτό όμως είναι ένα θέμα ταμπού σήμερα στα ευρωπαϊκά θεσμικά όργανα.

<SPEAKER ID=236 LANGUAGE="FR" NAME="Lulling">
Κυρία Πρόεδρε, θα προτιμούσα να μην χρειαζόταν να δώσω αιτιολόγηση ψήφου και καταλαβαίνω την απογοήτευση της κυρίας Marinucci, η οποία προσπάθησε πολύ για να βρεθεί τρόπος να καταλήξει σε συμφωνία μαζί μου σχετικά με τις τροπολογίες.
<P>
Ήταν σύμφωνη με την τροπολογία μας σχετικά με την παράγραφο 4, δυστυχώς όμως ο κύριος Wolf δεν κατάλαβε τίποτα και παρέσυρε πολλούς συναδέλφους σε σφάλμα, γιατί ούτε η κυρία Marinucci ούτε εγώ δεν το θέλουμε αυτό, αλλά ούτε και οι άλλοι που ψήφισαν υπέρ χωρίς να ξέρουν για ποιο πράγμα ψήφιζαν. Με την ψήφο τους λοιπόν υποχρεώνουν από τώρα και στο εξής τα κράτη μέλη να θεσπίσουν νομοθετικά το δικαίωμα στην εθελοντική εργασία σε όλες τις περιπτώσεις, οποιαδήποτε στιγμή. Αν κάποιος επιθυμεί εθελοντική εργασία, ο εργοδότης πρέπει να του δώσει. Ζητάτε να θεπιστεί τέτοια νομοθεσία στην Κοινότητα. Μα είναι εντελώς παράλογο. Θέλουμε να θεσπιστούν νόμοι οι οποίοι θα ρυθμίζουν, και μάλιστα καλά, την εθελοντική εργασία, τη μερική απασχόληση, όπως συμβαίνει στην πατρίδα μου. Επίσης έχουμε και το δικαίωμα στην εθελοντική εργασία σε ορισμένες χώρες, υπό ορισμένες προϋποθέσεις. Αν όμως ο καθένας μπορεί να απαιτήσει, χωρίς όρους, έτσι απλά, σε όλες τις περιπτώσεις όπως είπα, οποιαδήποτε στιγμή, το δικαίωμα στην μερική απασχόληση, οι επιχειρήσεις θα σταματήσουν να λειτουργούν.
<P>
Αυτό, η κυρία Marinucci το κατάλαβε πάρα πολύ καλά· είπε ναι, δεν είναι αυτό που ήθελα. Λυπάμαι πολύ, αλλά αυτός είναι ο λογος για τον οποίο, κυρία Πρόεδρε, αναγκαστήκαμε να απέχουμε από την ψηφοφορία, γιατί, πραγματικά, μπορούν να μας ζητήσουν πολλά, όχι όμως και να μας ζητήσουν να ψηφίσουμε τέτοιες ασυναρτησίες.

<SPEAKER ID=237 LANGUAGE="DE" NAME="Posselt">
Εκτιμώ πολύ την συνάδελφο Marinucci, αλλά αναγκάστηκα να απορρίψω αυτήν την τροπολογία, αφού ήταν ιδεολογική, παρέβαινε πλήρως την αρχή της επικουρικότητας και για παράδειγμα ανέφερε ότι όλες οι νέες γυναίκες στην Ευρωπαϊκή Ένωση πρέπει μετά την επαγγελματική τους εκπαίδευση να αρχίσουν να εργάζονται. Αυτό είναι εντελώς παράλογο! Η κ. Seillier ζήτησε να αφήσουμε στις γυναίκες τις ίδιες την απόφαση αν θέλουν να αφιερωθούν στην οικογένεια και το νοικοκυριό ή στην επαγγελματική ζωή. Αυτό απορρίφθηκε. Πρόκειται για ιδεολογικό παραλήρημα και πρέπει να πω ποραγματικά ότι ως Ευρωπαϊκό Κοινοβούλιο ρεζιλευόμαστε μέχρις εσχάτων με τέτοιου είδους εκθέσεις. Είμαι της γνώμης ότι θα έπρεπε να χειριζόμαστε με πολύ μεγαλύτερη προσοχή τέτοια σημαντικά θέματα που αφορούν τη γυναίκα και την οικογένεια!

<SPEAKER ID=238 NAME="Delcroix">
Η πρόταση ψηφίσματος την οποία εκπόνησε η Elena Marinucci αποτελεί μία εξαιρετική σύνθεση των αιτημάτων που το Σώμα πρέπει να θέσει αυτή τη στιγμή. Και εύχομαι να προσελκύσω την προσοχή σας στα σημεία που αφορούν την μερική απασχόληση και που κατά την γνώμη μου αποτελούν την καρδιά του προβλήματος.
<P>
Αυτή η μερική απασχόληση αποτελεί τον κυριότερο παράγοντα ανάπτυξης του γυναικείου εργατικού δυναμικού την δεκαετία του '90. Γυναίκες απασχολούνται σήμερα στην πλειοψηφία - 83 % - αυτών των θέσεων εργασίας. Η μερική απασχόληση ανέκαθεν παρουσιαζόταν ως ένα θετικό στοιχείο που επιτρέπει στις γυναίκες να συμφιλιώσουν την επαγγελματική και την οικογενειακή τους ζωή. Ωστόσο, οι στατιστικές της Eurostat αποδεικνύουν ότι πολλές γυναίκες που εργάζονται με μερική απασχόληση θα προτιμούσαν μια εργασία με πλήρη απασχόληση και ότι η παροχή υπηρεσιών γίνεται συχνά βραδινές ώρες ή τα σαββατοκύριακα, γεγονός που πλήττει τις γυναίκες στην προσπάθειά τους να συνδυάσουν καριέρα και οικογένεια και έρχεται σε αντίθεση με αυτήν την ειδυλλιακή εικόνα.
<P>
Η αναδιάρθρωση της κατανομής του χρόνου εργασίας αύξησε σημαντικά τις προσωρινές ή άτυπες μορφές εργασίας - μερική απασχόληση, προσωρινή απασχόληση, έκτακτη απασχόληση - και υποβάθμισε την κοινωνική πρόνοια και μείωσε την ποιότητα ζωής πολλών γυναικών. Αντίθετα με το στερεότυπο που αναμασάται σήμερα, η μερική απασχόληση δεν είναι επιλογή των γυναικών αλλά αποτελεί συνήθως επιλογή των εργοδοτών, ενώ για τις γυναίκες που τη βιώνουν αποτελεί πραγματική σκλαβιά. Η μερική απασχόληση συναντάται σπάνια στη βιομηχανία και στις υπεύθυνες θέσεις, αλλά περιορίζεται σε καθήκοντα που δεν απαιτούν υψηλή εξειδίκευση και συνδέεται με πολύ συγκεκριμένους τομείς. Επιπλέον, ο μερικώς απασχολούμενος πολύ σπάνια μπορεί να αφιερώσει χρόνο στην επαγγελματική του κατάρτιση: δεν του το επιτρέπουν οι απαιτήσεις του ωραρίου της μερικής απασχόλησης.
<P>
Ο καθηγητής Daniθle Meulders, του ανοικτού πανεπιστημίου των Βρυξελλών, επεσήμανε τις δυσκολίες που αντιμετωπίζουν οι μερικώς απασχολούμενοι ως προς τα ωφέλη της κοινωνικής πρόνοιας. Περίπου οι μισοί μεταξύ αυτών δεν έχουν καμία προστασία σε περίπτωση που μείνουν άνεργοι. Από την πλευρά της, η κυρία Elena Marinucci υπενθυμίζει αυτό ακριβώς: η οδηγία του 1997 σχετικά με τη μερική απασχόληση δεν καλύπτει κατά κανέναν τρόπο την κοινωνική προστασία και επιτρέπει ρητά στα κράτη μέλη να διατηρήσουν τα εθνικά κατώφλια τα οποία αποκλείουν κάποιους μερικώς απασχολούμενους από το πεδίο εφαρμογής της οδηγίας.
<P>
Η εισηγήτριά μας εκτιμά ότι αν πρέπει να ενθαρρύνουμε τη μερική απασχόληση στη σημερινή αγορά εργασίας, είναι απαραίτητο να την επεκτείνουμε σε τομείς που απαιτούν υψηλή εξειδίκευση, να ενθαρρύνουμε τους άντρες να επιλέγουν τη μερική απασχόληση και να τίθεται η επαγγελματική κατάρτιση και η κοινωνική ασφάλεια στη διάθεση όλων των μερικώς απασχολουμένων.
<P>
Επιτρέψτε μου ωστόσο να παρατηρήσω ότι αυτές οι ευχές μπορεί να παραμείνουν νεκρό γράμμα, διότι δεν βλέπω πουθενά να υπάρχει η πολιτική βούληση για την πραγματοποίησή τους. Η πιο ριζοσπαστική πρόταση για την προώθηση της γυναικείας απασχόλησης στην Ευρώπη θα ήταν η δραστική εξάλειψη της μερικής απασχόλησης και η γενική μείωση του χρόνου εργασίας για όλους, γυναίκες και άντρες, με - χωρίς καμία εξαίρεση - πλήρη απασχόληση για όλους.
<P>
Καθώς δεν πρόκειται να φτάσουμε σε αυτήν την κατάσταση χωρίς αγώνες και χωρίς μεταρρυθμίσεις μεγάλης διαρκείας, αν η Ευρωπαϊκή Ένωση θέλει να πείσει την κοινή γνώμη ότι έχει τη θέληση να σημειώσει πραγματική πρόοδο προς την κατεύθυνση της ισότητας μεταξύ αντρών και γυναικών στην αγορά εργασίας και να μειώσει τις διαφορές στο επίπεδο ανεργίας μεταξύ των δύο φύλων, πρέπει πρώτα να αναρωτηθεί συστηματικά για τις διακρίσεις που μπορεί να προκαλέσει κάθε πολιτική για την ανεργία.
<P>
Για την επόμενη Σύνοδο Κορυφής που θα είναι αφιερωμένη στην απασχόληση, ορθόν θα ήταν να ζητήθεί από κάθε κράτος μέλος να παρέχει τις ακόλουθες πληροφορίες:
<P>
1.Κατανομή των θέσεων εργασίας με μερική απασχόληση κατά φύλο και κατά ηλικία·2. Λόγοι για τους οποίους επιλέγεται η μερική απασχόληση από τις επιχειρήσεις και στα πλαίσια των εθνικών πολιτικών·3. Ωρομίσθιο για τη μερική απσχόληση·4. Ενδείξεις διαχωρισμού κατά επάγγελμα για τη μερική απασχόληση σε σύγκριση με την πλήρη απασχόληση·5. Επίπεδο εξειδίκευσης των θέσεων εργασίας στη μερική απασχόληση·6. Σχέση ανάμεσα στη μερική απασχόληση και τη φτώχεια·7. Επιπτώσεις της μερικής απασχόλησης στις συντάξεις και στα άλλα έξοδα αντικατάστασης·8. Επιπτώσεις στο εισόδημα καθ' όλη τη διάρκεια της επαγγελματικής ζωής·9. Πρόσβαση στα συστήματα πρόωρης συνταξιοδότησης.Τα δεδομένα αυτά θα επέτρεπαν να επιβεβαιωθεί με ακριβείς στατιστικές ότι η μερική απασχόληση αποτελεί πηγή διακρίσεων εναντίον των γυναικών. Αλλά θα μπορούσαμε να προχωρήσουμε ακόμα περισσότερο και να ρωτήσουμε κάθε κράτος μέλος που παρουσιάζει το πρόγραμμα δράσης του σχετικά με τα ακόλουθα:
<P>
1.Ποιες επιπτώσεις μπορεί να έχει στην κατάσταση των γυναικών, όσον αφορά τον όγκο και την ποιότητα της απασχόλησης κάθε μία από τις πολιτικές που προτείνονται; 2. Ποια μέτρα λαμβάνονται στις πολιτικές επαγγελματικής κατάρτισης για να περιλαμβάνονται σε αυτές και οι γυναίκες σε ίσο ποσοστό με τους άντρες και, ιδιαίτερα, ποιες ιδέες προωθούνται για την περίπτωση της μερικής απασχόλησης; 3. Τα κράτη που πιστεύουν ότι η μερική απασχόληση αποτελεί την καλύτερη λύση για την κατανομή της απασχόλησης, με ποιον τρόπο σχεδιάζουν να επεκτείνουν αυτήν τη μερική απασχόληση στους άντρες και στις μορφές εργασίας που απαιτούν υψηλή εξειδίκευση και πληρώνονται πολύ καλά και ποια μέτρα λαμβάνονται για να παίρνουν οι μερικώς απασχολούμενοι ικανοποιητικές συντάξεις και επιδόματα ανεργίας; Θα κλείσω την παρέμβασή μου με μία τελευταία γενική παρατήρηση. Ο Επίτροπος Mario Monti απέδειξε ότι τα κράτη μέλη που θέλησαν να διατηρήσουν τα κεφάλαια μέσα στο έδαφός τους υπέστησαν τις επιπτώσεις του νόμου της αγοράς και αναγκάστηκαν να μειώσουν τη φορολογία των κεφαλαίων κατά 10 % σε 12 χρόνια. Και όπως έπρεπε να βρουν τρόπο να καλύψουν τις απώλειες σε έσοδα, τα κράτη αυτά αύξησαν, στο ίδιο διάστημα, τη φορολογία του κύκλου εργασιών κατά 20 %. Αυτή η φορολογία του κύκλου εργασιών, σύμφωνα πάντα με τον Επίτροπο Monti, ευθύνεται για το ένα τρίτο της ανεργίας στην Ευρώπη. Σας αφήνω να αναλογιστείτε αυτόν τον αριθμό που έχει να κάνει με την ανάπτυξη της τεχνολογίας της πληροφορικής και το γεγονός ότι, από τις τέσσερις ελευθερίες που καθορίζονται από την Ενιαία Πράξη, η ελευθερία των κεφαλαίων, αντίθετα με την επιθυμία των ιδρυτών της Ευρώπης, ήταν η πρώτη που έγινε πραγματικότητα.

<SPEAKER ID=239 NAME="Hawlicek">
Εν όψει της αυξανόμενης ανεργίας των γυναικών στην Ευρώπη, αυτή η έκθεση πρωτοβουλίας της συναδέλφου Marinucci είναι ιδιαίτερα σημαντική. Τον Φεβρουάριο του 1998, το ποσοστό ανεργίας των γυναικών ήταν 12, 3 % και των ανδρών 8, 9 %. Το ποσοστό ανεργίας των γυναικών είναι υψηλότερο σε όλες τις ευρωπαϊκές χώρες εκτός της Σουηδίας. Ως εκ τούτου, η επιτροπή στο ψήφισμά της ζητεί να επεξεργαστεί η Επιτροπή πιο ακριβείς στατιστικές για τους αριθμούς τους σχετικούς με την απασχόληση, διαχωρισμένους ανά φύλο.
<P>
Η επιτροπή καλεί τα κράτη μέλη να ρυθμίσουν νομοθετικά το δικαίωμα μερικής απασχόλησης. Οι κοινωνικοί εταίροι πρέπει να συνάψουν μια συμφωνία-πλαίσιο για τις άτυπες συνθήκες απασχόλησης και η Επιτροπή πρέπει να υποβάλει μια πρόταση για οδηγία-πλαίσιο σχετικά με τους παιδικούς σταθμούς στα κράτη μέλη. Στα προγράμματα θα μπορούν να συμμετάσχουν και γυναίκες που δεν έχουν δηλωθεί ως άνεργοι.
<P>
Χαίρομαι που κατά την μεταφορά των κατευθυντήριων γραμμών της ΕΕ για την πολιτική για την απασχόληση, η Αυστρία θεμελίωσε στο εθνικό πρόγραμμα δράσης της για την απασχόληση ιδιαίτερα μέτρα για την δημιουργία ισότητας ευκαιριών, που δεν θα λαμβάνονται υπ' όψιν μόνο στον τέταρτο πυλώνα της NAP, αλλά θα λαμβάνονται υπ' όψιν και στους άλλους πυλώνες σύμφωνα με το πνεύμα του gender mainstreaming . Έτσι, θα προσπαθήσουμε να δώσουμε ακόμη μεγαλύτερη προσοχή στην πτυχή αυτήν κατά την συζήτηση της περαιτέρω ανάπτυξης των κατευθυντηρίων γραμμών για την πολιτική για την απασχόληση, καθώς και των μέτρων διαρθρωτικής πολιτικής, και να πιέσουμε ώστε να συμπεριληφθεί σε όλους τους τομείς της πολιτικής της Ευρωπαϊκής Ένωσης.

<SPEAKER ID=240 NAME="Πρόεδρος">
Ο κ. Fabre-Aubrespy επί της διαδικασίας.

<SPEAKER ID=241 LANGUAGE="FR" NAME="Fabre-Aubrespy">
Κυρία Πρόεδρε, είχα ζητήσει το λόγο πριν από λίγο, κατά την Ώρα των Ψηφοφοριών. Δεν επέμεινα εφόσον δεν μου δίνατε το λόγο, παρ' όλα αυτά όμως, πριν από λίγο, κατά την ψηφοφορία σχετικά με την πρόταση ψηφίσματος για το Σουδάν, και πιο συγκεκριμένα σχετικά με την τροπολογία 1 στην παράγραφο 6, θα ήθελα να παρέμβω, διότι πρέπει τουλάχιστον να το αναφέρει κάποιος αυτό για τα συνοπτικά πρακτικά, γιατί υπάρχει μία καταφανής αντίφαση.
<P>
Είχατε να διεξάγετε χωριστή ψηφοφορία για το αρχικό κείμενο και για την τροπολογία. Θέσατε προς ψήφισιν κατ' αρχάς το αρχικό κείμενο, στη συνέχεια την τροπολογία, για να επανέλθετε στη συνέχεια στο αρχικό κείμενο. Επομένως κάνατε τρεις ονομαστικές ψηφοφορίες αντί για δύο, πράγμα δαπανηρό, εφόσον μία ονομαστική ψηφοφορία κοστίζει 8.000 γαλλικά φράγκα. Εξάλλου, ήρθατε σε αντίθεση με τον εαυτό σας, εφόσον αναγκάσατε το Σώμα να καταψηφίσει το πρώτο τμήμα αυτού που ονομάσατε τροπολογία 1, δηλαδή το αρχικό κείμενο του άρθρου 6, πριν να βάλετε το Σώμα να ψηφίσει ξανά σχετικά με αυτό το άρθρο 6 και να το κάνει δεκτό. Επομένως, στα συνοπτικά πρακτικά θα υπάρχουν, όσον αφορά τις ονομαστικές ψηφοφορίες, δύο αντιφάσεις, δύο αντιφατικές ψηφοφορίες, και εγώ ήθελα παρ' όλα αυτά να το υπογραμμίσω αυτό. Γιατί πρέπει επιτέλους να καταλάβουμε ότι τροπολογία δεν είναι το αρχικό κείμενο. Όταν ζητούμε χωριστή ψηφοφορία για μία τροπολογία, αυτό σημαίνει ότι ψηφίζουμε πρώτα μόνον την τροπολογία και στη συνέχεια το αρχικό κείμενο.

<SPEAKER ID=242 NAME="Πρόεδρος">
Κύριε Fabre-Aubrespy, πρόκειται για παρεξήγηση. Ψηφίσαμε πρώτα για την τροπολογία. Απορρίφθηκε, και μάλιστα κατά δύο μέρη. Ύστερα απορρίφθηκαν ξεχωριστά τα δύο μέρη κι ύστερα η τροπολογία τέθηκε σε ψηφοφορία με την αρχική μορφή της, γιατί οι μεν ήθελαν μόνο το ένα μέρος, οι δε μόνο το άλλο. Τότε όμως πρέπει - αν αυτό απορριφθεί - να ξαναγίνει ψηφοφορία για το αρχικό κείμενο. Απορρίφθηκαν μόνο τα μέρη, όχι όμως το σύνολο.

<CHAPTER ID=9>
Γυναικεία απασχόληση: ρόλος των συνεταιρισμών (συνέχεια)
<SPEAKER ID=243 NAME="Πρόεδρος">
Η ημερήσια διάταξη προβλέπει την συνέχεια της συζήτησης της έκθεσης (A4-0270/98) της κ. Colombo Svevo, εξ ονόματος της Επιτροπής για τα Δικαιώματα της Γυναίκας, σχετικά με το ρόλο των συνεταιρισμών στην ανάπτυξη της γυναικείας απασχόλησης.

<SPEAKER ID=244 LANGUAGE="ES" NAME="Bennasar Tous">
Κυρία Πρόεδρε, κύριε Επίτροπε, θα ήθελα να ευχαριστήσω την κ. Colombo Sveso για τη συμβολή της στην κοινή προσπάθεια που καταβάλλεται συνολικά από την Ευρωπαϊκή Ένωση με σκοπό την προώθηση της απασχόλησης και τη δημιουργία θέσεων εργασίας. Μια προσπάθεια που προϋποθέτει την αναζήτηση νέων μορφών εργασίας, καθώς και νέων μορφών οργάνωσης της απασχόλησης, και που κατευθύνει την κοινωνική πρόνοια προς όφελος της απασχόλησης.
<P>
Η παρούσα έκθεση διερευνά και παρουσιάζει με εξαιρετική σχολαστικότητα και με κοινωνικο-οικονομικό καινοτόμο πνεύμα τον τρόπο με τον οποίο οι συναιτερισμοί και οι επιχειρήσεις κοινωνικής οικονομίας παρέχουν τη δυνατότητα ένταξης στον κόσμο της εργασίας σε γυναίκες με λιγοστά επαγγελματικά προσόντα και δίχως επαγγελματική πείρα, ή των γυναικών εκείνων που, για οικογενειακούς λόγους, αναγκάζονται να παραμείνουν επί πολλά χρόνια εκτός της αγοράς εργασίας. Οι εν λόγω επιχειρήσεις επιτρέπουν τη συμφιλίωση μεταξύ οικογενειακής και επαγγελματικής ζωής, εκτός του ότι μπορούν να προσφέρουν βασικές υπηρεσίες ποιότητας σε χαμηλές τιμές, υπηρεσίες που απευθύνονται κατά κύριο λόγο στις περισσότερο μειονεκτικές ομάδες.
<P>
Χάρη στον συμμετοχικό και ευέλικτο τρόπο λειτουργίας τους, και δεδομένης της επιτακτικής ζήτησης που παρατηρείται στον τομέα των υπηρεσιών - ιδίως όσον αφορά την παροχή κοινωνικών και υγειονομικών υπηρεσιών -, οι συνεταιρισμοί παρέχουν τη δυνατότητα μετατροπής σε αμοιβόμενη επιχειρηματική δραστηριότητα μιας σειράς εργασιών που οι γυναίκες ασκούν παραδοσιακά κατά μόνας, χωρίς κοινωνική αναγνώριση ή οικονομική ανταμοιβή. Η κοινωνία μας βρίσκεται αντιμέτωπη με σοβαρότατες δημογραφικές και κοινωνικές προκλήσεις, οι οποίες αφορούν κατά βάση τα ηλικιωμένα άτομα, τα μειονεκτούντα παιδιά και την απουσία οικονομικής αυτονομίας των γυναικών, με συνέπεια τα ολοένα και μεγαλύτερα ποσοστά γυναικών που συγκαταλέγονται στα φτωχά στρώματα.
<P>
Η εισηγήτρια ζητά από την Επιτροπή να εκπονήσει ένα Λευκό Βιβλίο όπου θα σταχυολογούνται ιδιαίτερα θετικές εμπειρίες από διαφορετικές ευρωπαϊκές χώρες και το οποίο θα καταδεικνύει τη διάσταση φύλου που απορρέει από τις παραπάνω εμπειρίες. Ζητά επίσης ενισχύσεις από το Ευρωπαϊκό Κοινωνικό Ταμείο ώστε να διοχετευθούν οι επιχειρηματικές ικανότητες των γυναικών στο νέο αυτό σύστημα συνεταιρισμών, ευνοώντας τη δημιουργία κοινοπραξιών, δικτύων και φορέων κοινωνικής οικονομίας τα οποία θα προσφέρουν συμβουλές, κατάρτιση και οργανωτική στήριξη. Ζητά, τέλος, τη νομοθετική ρύθμιση του θέματος, τη διευκόλυνση της πρόσβασης σε πιστώσεις, καθώς και χρηματοδοτκά και φορολογικά κίνητρα.
<P>
Κύριε Επίτροπε, η Συνθήκη του Αμστερνταμ παρέχει στην Ευρωπαϊκή Ένωση μια νέα εντολή όσον αφορά την πάλη κατά του αποκλεισμού, με τη λήψη καινοτόμων μέτρων. Η παρούσα έκθεση προτείνει τη λήψη αυτών ακριβώς των μέτρων, και εμείς επιθυμούμε να τα υποστηρίξουμε. Ας ελπίσουμε ότι και εσείς θα κάνετε το ίδιο.

<SPEAKER ID=245 LANGUAGE="DE" NAME="Stenzel">
Ευχαριστώ πολύ, κύριε Πρόεδρε. Αξιότιμοι συνάδελφοι, δημογραφικές έρευνες έδειξαν ότι οι άνθρωποι σήμερα φθάνουν σε όλο και μεγαλύτερη ηλικία και επομένως μεγαλώνει επίσης η ανάγκη ορισμένων κοινωνικών υπηρεσιών. Αυτό ισχύει προπάντων για γυναίκες χωρίς άρτια εκπαίδευση, οι οποίες προφανώς πλήττονται περισσότερο από την σκληρότητα της αγοράς εργασίας. Συχνά όμως η χρησιμοποίηση αυτών των γυναικών στον τομέα παροχής υπηρεσιών συναντά το εμπόδιο των πολύ μεγάλων δαπανών που συνοδεύουν την αμοιβή και συνεπώς απειλείται να περάσουν οι γυναίκες αυτές στην σκιώδη οικονομία. Για τον λόγο αυτόν, όλα τα διαφορετικά μοντέλα όπως οι συνεταιρισμοί, τα σωματεία ή οι αλληλοβοηθητικοί φορείς πρέπει να χρησιμοποιηθούν για να μπορέσουν να αντιμετωπιστούν αυτά τα προβλήματα.
<P>
Το 1993, η Ευρωπαϊκή Ένωση όρισε στη Λευκή Βίβλο της την ανάπτυξη, την ανταγωνιστικότητα, την απασχόληση ως μια στρατηγική για την δημιουργία περισσοτέρων θέσεων εργασίας και συνιστά μια ενεργό πολιτική σχετικά με την αγορά εργασίας. Θα επικροτούσαμε μια νέα Λευκή Βίβλο. Η Ευρωπαϊκή Επιτροπή θεωρεί σαφώς ότι η κατ' οίκον παροχή υπηρεσιών ανήκει στους τομείς εκείνους, όπου μπορεί να δημιουργηθεί μεγάλος αριθμός θέσεων εργασίας. Μια πιθανότητα θα ήταν η αποκαλούμενη επιταγή παροχής υπηρεσιών, που διευκολύνει την απασχόληση σε ιδιωτικές κατοικίες με κοινωνική ασφάλιση, επειδή ο εργαζόμενος με την επιταγή αυτήν θα ήταν αυτόματα ασφαλισμένος, ακόμη και σε περίπτωση περιορισμένης απασχόλησης. Το μοντέλο αυτό προσφέρει ευκαιρίες κυρίως σε πολλές γυναίκες στις κοινωνικοοικονομικές υπηρεσίες. Βέβαια, το μειονέκτημά του είναι ότι η αμοιβή είναι χαμηλή. Όμως δεν θα έπρεπε να παραβλεφθεί ότι αυτές οι κοινωνικές υπηρεσίες είναι μια καλή αρχή για γυναίκες που είναι άνεργες και δεν έχουν μεγάλη εξειδίκευση. Με αυτό το πνεύμα ελπίζω ότι αυτά τα μοντέλα που παρουσιάζονται θα σημάνουν ένα ακόμη βήμα προς την κατεύθυνση μιας πιο δίκαιης ένταξης των γυναικών στην αγορά εργασίας.

<SPEAKER ID=246 NAME="Flynn">
Κύριε Πρόεδρε, επιθυμώ να ξεκινήσω συγχαίροντας την κ. Colombo Svevo για την ποιότητα της έκθεσής της. Υπογράμμισε τον σημαντικό ρόλο που διαδραματίζουν οι συνεταιρισμοί και η κοινωνική οικονομία γενικά και θα εξακολουθούν να διαδραματίζουν στην δημιουργία θέσεων εργασίας και την προαγωγή ίσων ευκαιριών.
<P>
Η κοινωνική οικονομία θα μας επιτρέψει να αντιμετωπίσουμε έναν αριθμό από τις οικονομικές και κοινωνικές προκλήσεις του αύριο και θα δημιουργήσει νέες θέσεις εργασίας που πολύ συχνά είναι περισσότερο ασφαλείς και διαρκούν περισσότερο με καλύτερες κοινωνικές και εργασιακές συνθήκες, ενώ παράλληλα παράγονται κέρδη που επαναδιανέμονται και επανεπενδύονται.
<P>
Η εν λόγω έκθεση υπογραμμίζει ότι η κοινωνική οικονομία μπορεί να δώσει απάντηση στις ανάγκες που δεν έχουν αντιμετωπιστεί, οι οποίες θα πρέπει να ειδωθούν ως νέες δυνητικές πηγές απασχόλησης, κυρίως για τις γυναίκες.
<P>
Θα πρέπει να τονίσουμε ότι οι κατευθυντήριες γραμμές για την απασχόληση του 1998 περιέχουν έναν ξεχωριστό πυλώνα που ασχολείται με την παροχή ίσων ευκαιριών στους άντρες και τις γυναίκες. Η ενδυνάμωση της πολιτικής ίσων ευκαιριών είναι ένα πλήρες αλλά τελείως καινούργιο συστατικό μέρος πολιτικής, που αποσκοπεί στην δημιουργία απασχόλησης και την καταπολέμηση της ανεργίας. Η πρόσεγγιση που παρουσιάζεται σε γενικές γραμμές στην εν λόγω έκθεση ταιριάζει πολύ καλά με την δική μας στρατηγική για την απασχόληση και κυρίως με την πτυχή της εν λόγω στρατηγικής που αφορά την παροχή ίσων ευκαιριών. Αποτελεί ένα πολύ καλό παράδειγμα για την οριζόντια ενσωμάτωση για την οποία συζητούμε σε αυτό το Σώμα.
<P>
Θα ήθελα να ασχοληθώ με μερικές από τις βασικές επισημάνσεις που έγιναν. Η έκθεση θέτει την ανάγκη προσαρμογής των ευρωπαϊκών καθεστώτων για αυτούς τους τομείς. Τα ευρωπαϊκά καθεστώτα παραμένουν προτεραιότητα της Επιτροπής, παρ' όλο που οι προτάσεις οδηγιών και κανονισμών έχουν υποβληθεί προς συζήτηση στο Συμβούλιο από το 1993. Συμφωνώ ότι ο εν λόγω τομέας χρειάζεται ένα σαφές νομικό και δημοσιονομικό πλαίσιο για να εξελιχθεί στο πλαίσιο της ενιαίας αγοράς. Η Επιτροπή θα εξετάσει πολύ προσεκτικά την πρόταση, προκειμένου να διενεργηθεί μία μελέτη σχετικά με το μέγεθος και τον αντίκτυπο της κοινωνικής οικονομίας, τον αντίκτυπο που έχει στην απασχόληση και κυρίως στη γυναικεία απασχόληση.
<P>
Η Επιτροπή θα αντλήσει στοιχεία από το έργο της Συμβουλευτικής Επιτροπής για τους Συνεταιρισμούς, τους φορείς αλληλοβοήθειας, τα σωματεία και ιδρύματα που εγκαθίδρυσε η Επιτροπή στις 13 Μαρτίου του τρέχοντος έτους. Η Συμβουλευτική Επιτροπή είναι και θα παραμείνει μία από τις κύριες πηγές της Επιτροπής για παροχή συμβουλών και πληροφοριών για την κατάσταση επί τόπου. Μπορούμε επίσης να αντλήσουμε στοιχεία από την πείρα που έχουμε αποκομίσει από το NOW, το Horizon, το Integra και άλλα προγράμματα τέτοιου είδους.
<P>
Θα παρουσίασουμε μία πλήρη έκθεση για τις εθελοντικές οργανώσεις και ιδρύματα το επόμενο έτος. Η έκθεση θα περιέχει συστάσεις για το πώς θα ενισχυθεί ο κοινωνικός και οικονομικός ρόλος των εθελοντικών οργανισμών και ιδρυμάτων.
<P>
Στις 30 Νοεμβρίου και την 1η Δεκεμβρίου πρόκειται να πραγματοποιηθεί στην Μπολώνια μία ευρωπαϊκή διάσκεψη για την συνεταιριστική επιχείρηση. Θα είναι πολύ χρήσιμη γιατί τα συμπεράσματα αυτής της διάσκεψης θα μας επιτρέψουν να αποφασίσουμε για τον καλύτερο τρόπο απάντησης στο αίτημά σας για το Λευκό Βιβλίο σχετικά με τους συνεταιρισμούς και τις κοινωνικές επιχειρήσεις.
<P>
Η Επιτροπή θα εξετάσει επίσης τους πιθανούς τρόπους κατανομής χρηματοδότησης, κυρίως για την παροχή βοήθειας στις γυναίκες για τη δημιουργία των δικών τους επιχειρήσεων, ιδιαίτερα στον τομέα της κοινωνικής οικονομίας. Δέχομαι την επισήμανση της κ. Bennasar Tous ότι το Κοινωνικό Ταμείο έχει έναν ρόλο και πιθανότατα θα μπορούσε να χρησιμοποιηθεί πιο αποτελεσματικά στον τομέα αυτόν.
<P>
Στο πλαίσιο του τρίτου πολυετούς προγράμματος για τις μικρομεσαίες επιχειρήσεις της φετεινής χρονιάς, ανακοινώσαμε την υποβολή προτάσεων για πιλοτικές δράσεις που αφορούν την κατάρτιση των εταίρων των συζύγων. Προκηρύξαμε επίσης διαγωνισμό που αφορά μεταξύ άλλων τις γυναίκες επιχειρηματίες, αποσκοπώντας να καθορίσουμε τις απαιτήσεις που έχουν όταν δημιουργούν και λειτουργούν επιχειρήσεις.
<P>
Παράλληλα, σε συνεργασία με την Εθνική Επιτροπή για τη Βιομηχανική και Τεχνική Ανάπτυξη της Σουηδίας, προετοιμάζουμε μία διάσκεψη για τις γυναίκες επιχειρηματίες που θα πραγματοποιηθεί στη Στοκχόλμη από τις 30 Νοεμβρίου έως τις 2 Δεκεμβρίου. Επομένως, η Επιτροπή θα δώσει τη στήριξή της για τη θέσπιση ενός Ευρωπαϊκού δικτύου για τις υπηρεσίες κοινωνικής οικονομίας και αυτό θα μπορούσε να διοικείται από κοινού από τις δημόσιες αρχές και τον τομέα της κοινωνικής οικονομίας. Θα μπορούσαν να παρέχουν πληροφορίες, έγγραφα τεκμηρίωσης, κατάρτιση και ενίσχυση για την ανάπτυξη έργων και τη δημιουργία κυρίως εταιρικών σχέσεων για την παροχή χρηματοδοτικών και χρηματοοικονομικών εγγυήσεων.
<P>
Η Επιτροπή σκοπεύει να συνεχίσει τις προσπάθειές της για την προώθηση της κοινωνικής οικονομίας σε διάφορες πολιτικές και πρωτοβουλίες που αναλαμβάνει η Ένωση. Θα αγωνιστεί για να εξασφαλίσει ότι οι ίσες ευκαιρίες για γυναίκες και άντρες θα καταστούν πραγματικότητα και ότι οι οντότητες στην κοινωνική οικονομία, κυρίως αυτές που διαχειρίζονται οι γυναίκες, θα λάβουν τη μέγιστη στήριξη προκειμένου να τους επιτραπεί να διαδραματίσουν έναν ολοκληρωμένο ρόλο στην κοινωνική και οικονομική ζωή της Ένωσης. Πρόκειται για ένα σημαντικό δυναμικό και θα υποστηρίξουμε πλήρως τις προσπάθειες αυτές για να το επιτύχουμε.

<SPEAKER ID=247 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 9.00.

<CHAPTER ID=10>
Ανύπαντρες μητέρες και μονογονικές οικογένειες
<SPEAKER ID=248 NAME="Πρόεδρος">
Η ημερήσια διάταξη προβλέπει την συζήτηση επί της έκθεσης της κ. Garcνa Arias (A4-0273/98), εξ ονόματος της Επιτροπής για τα Δικαιώματα της Γυναίκας, σχετικά με την κατάσταση των ανύπαντρων μητέρων και των μονογονικών οικογενειών.

<SPEAKER ID=249 NAME="Garcνa Arias">
Κύριε Πρόεδρε, κύριε Επίτροπε, συνάδελφοι, θα ήθελα καταρχάς να επισημάνω ότι εισήχθησαν δύο διορθώσεις στο κείμενο. Όταν ψηφίσαμε την παρούσα έκθεση στους κόλπους της επιτροπής, διαγράψαμε δύο αναφορές σε δύο χώρες: αυτή που μιλά για το Ηνωμένο Βασίλειο, στην αιτιολογική σκέψη ΣΤ, και τον όρο "μοντέλο των ΗΠΑ» που εμφανίζεται στην παράγραφο 12. Θα σας παρακαλούσα να το λάβετε υπόψη σας κατά την ώρα της ψηφοφορίας.
<P>
Στην πραγματικότητα, συνάδελφοι, κύριε Πρόεδρε, στο πλαίσιο αυτού του θέματος γίνεται αναφορά σε μια πολύ σημαντική ομάδα οικογενειών στους κόλπους της Ευρωπαϊκής Ένωσης. Οι δημογραφικές μεταβολές, οι νέες τάσεις προς την κατεύθυνση του μετασχηματισμού των πολιτιστικών και κοινωνικών στερεοτύπων, οδηγούν στην ολοένα και αυξανόμενη εμφάνιση, αν και με άνισο τρόπο στο ένα ή στο άλλο κράτος, αυτού του είδους οικογένειας: των μονογονικών οικογενειών.
<P>
Παρά το γεγονός ότι υπάρχουν και άνδρες που, για διάφορους λόγους, φέρουν την αποκλειστική ευθύνη για τη φροντίδα των παιδιών τους, η παρούσα έκθεση πραγματεύεται κατά βάση τις περιπτώσεις μητέρων που είναι μόνες, είτε αυτές είναι ανύπαντρες, είτε είναι χωρισμένες, διαζευγμένες, χήρες ή εγκατελειμένες, που έχουν να αντιμετωπίσουν μόνες τους τα προβλήματα της ζωής, υπερβαίνοντας κάθε είδους δυσκολίες ώστε να αναθρέψουν και να συντηρήσουν τα παιδιά τους, ή ακόμη, σε πολλές περιπτώσεις, και άλλα μέλη της οικογένειας.
<P>
Η παρούσα συζήτηση είναι απολύτως ενδεδειγμένη διότι τη σημερινή εποχή, που χαρακτηρίζεται από οικονομική άνοδο αλλά επίσης - κάτι το αντιφατικό - από δημοσιονομικές προσαρμογές, από περικοπές των κοινωνικών δαπανών, από βαρύγδουπες διακηρύξεις περί ανταγωνιστικότητας και "απασχολησιμότητας» όλων, είτε είναι άνδρες είτε γυναίκες, σε μια εποχή ανάδειξης εννοιών όπως είναι η ηθική της απασχόλησης στους κόλπους κοινωνιών με υψηλά ποσοστά ανεργίας των γυναικών και επισφαλών θέσεων εργασίας, σε μια τέτοια εποχή, λοιπόν, αρχίζουν να μας εντυπωσιάζουν ορισμένα πρότυπα - τα οποία προφανώς προέρχονται από την πέραν του Ατλαντικού μεριά - που φαίνεται να θέτουν υπό αίρεση τις κοινωνικές παροχές που, ευτυχώς, προστατεύουν τις συγκεκριμένες αυτές γυναίκες και τις οικογένειές τους, κάποια πρότυπα που καμιά φορά παρουσιάζουν αυτές τις γυναίκες σαν παράσιτα της κοινωνίας που συνειδητά καταχράζονται το σύστημα κοινωνικής πρόνοιας. Όλως περιέργως, κάποιοι απ' αυτούς τους κατηγόρους - και ακούσαμε μερικούς μόλις σήμερα το πρωί - είναι αυτοί ακριβώς που εγκωμιάζουν τον κοινωνικό ρόλο της μητρότητας, που υπεραμύνονται της οικογένειας ως θεμελιώδη πυρήνα της κοινωνίας και που, καμιά φορά, τάσσονται υπέρ της χορήγησης μισθού και κοινωνικών παροχών στις νοικοκυρές, με πόρους βεβαίως των κοινωνικών προϋπολογισμών.
<P>
Η συζήτηση που διεξάγουμε τώρα έρχεται στη συνέχεια των εξαιρετικών εκθέσεων των συναδέλφων Marinucci και Colombo Sveso, οι οποίες περιέγραψαν πολύ ξεκάθαρα την κατάσταση των γυναικών όσον αφορά την απασχόληση, τις δυσκολίες πρόσβασης στην κατάρτιση, την έλλειψη υποδομών για τη φροντίδα των παιδιών, τις υφιστάμενες διακρίσεις όσον αφορά την πρόσβαση σε θέσεις εργασίας, προβάλλοντας την αναγκαιότητα να αναλάβουν επίσης πολλοί από τους συζύγους τις ευθύνες τους στις δουλειές του σπιτιού και στη φροντίδα και ανατροφή των παιδιών. Αρα λοιπόν, εάν όλα τα παραπάνω είναι αλήθεια και ισχύουν για την πλειοψηφία των γυναικών, μπορούμε κάλλιστα να φανταστούμε τα πρόσθετα προβλήματα που αντιμετωπίζουν οι συγκεκριμένοι οικογενειακοί πυρήνες όπου λείπει η οικονομική συνεισφορά του άλλου συζύγου, όπου δεν υπάρχει έστω και αυτό το άτομο από το οποίο μπορεί τουλάχιστον να ζητηθεί ο καταμερισμός των ευθυνών στις δουλειές του σπιτιού.
<P>
Πιστεύω πως δεν θα ήταν υπερβολή να υπογραμμίσουμε ότι αναφερόμαστε σε έναν από τους λεγόμενους συλλογικούς πυρήνες υψηλού κινδύνου, που εκτίθενται σε καταστάσεις ένδειας, σχολικής αποτυχίας στην περίπτωση των παιδιών, και κονωνικού αποκλεισμού. Γι' αυτό, οι μονογονικές οικογένειες έχουν ανάγκη από ενισχύσεις και από διάφορες μορφές εξειδικευμένης μέριμνας, καθώς και από τη στήριξη των δημοσίων υπηρεσιών, παρ' όλο που κάποιες απ' αυτές τις γυναίκες ή οικογένειες έχουν ήδη μια θέση απασχόλησης. Δυστυχώς όμως, τις περισσότερες φορές αυτές οι θέσεις εργασίας είναι επισφαλείς και δεν αμοίβονται καλά.
<P>
Η παρούσα έκθεση απευθύνει έκκληση στην Επιτροπή και στα κράτη μέλη ώστε να θέσουν επί τάπητος μια σοβαρή συζήτηση σχετικά με τα εμπόδια που αντιμετωπίζονται και ώστε να χαράξουν πολιτικές και οικονομικές κατευθύνσεις που θα συμβάλλουν στην κοινωνική ένταξη και στην οικονομική ανεξαρτησία αυτών των γυναικών, συμπεριλαμβανομένης της χρήσης των πόρων των διαρθρωτικών ταμείων. Ζητά επίσης επιμόνως από την Επιτροπή να διερευνήσει τις επιφυλάξεις και τις διακρίσεις που παρατηρούνται εκ μέρους πολλών εργοδοτών όταν έχουν να αντιμετωπίσουν την πρόσληψη μιας γυναίκας με παιδιά. Εάν παρόμοιες επιφυλάξεις ήδη εκφράζονται γενικότερα με τις γυναίκες, κύριε Επίτροπε, μπορούμε λοιπόν να διανοηθούμε τις ειδικές δυσκολίες που ανακύπτουν όταν πρόκειται να προσληφθούν οι συγκεκριμένες αυτές γυναίκες, γνωρίζοντας οι εργοδότες ότι αυτές επωμίζονται την αποκλειστική ευθύνη της οικογένειας.
<P>
Όπως επίσης, η έκθεση - και τελειώνω μ' αυτό - ζητά από αυτούς τους πατεράδες, ή μητέρες - σε λιγότερες περιπτώσεις - που απουσιάζουν από το σπίτι να αναλάβουν τις ευθύνες τους, ζητώντας ταυτόχρονα να εισαχθούν βελτιώσεις στις συμβάσεις που ρυθμίζουν θέματα διαζυγίου ή σε άλλες νομοθετικές πρακτικές ή συστήματα, ούτως ώστε να αναγκάζονται και οι δύο γονείς να τηρούν τις υποχρεώσεις τους.

<SPEAKER ID=250 LANGUAGE="DE" NAME="Grφner">
Κύριε Πρόεδρε, η έκθεση της κ. Garcνa Arias πρέπει να θεωρηθεί σε συνολική συνάρτηση και με την έκθεση Marinucci, για την οποία ήδη ψηφίσαμε σήμερα. Ελπίζω ότι το Συμβούλιο Υπουργών Κοινωνικών Υποθέσεων, που θα πραγματοποιηθεί στις 5 Οκτωβρίου, θα συμπεριλάβει τα συμπεράσματα του Σώματος στις αποφάσεις του, γιατί ειδικά οι μόνες μητέρες, στις οποίες άλλωστε επικεντρώνεται ιδιαίτερα η παρούσα έκθεση, χρειάζονται επειγόντως μέτρα. Βέβαια, δεν παραγνωρίζουμε ότι την ευθύνη πρέπει να αναλάβουν πρωταρχικά τα κράτη μέλη. Επίσης, οι κοινωνικοί εταίροι πρέπει να κάνουν περισσότερα για τις μόνες μητέρες. Όμως και η Ευρωπαϊκή Ένωση έχει εδώ μεγάλη ευθύνη.
<P>
Ο κίνδυνος της φτώχειας αυξάνει στην Ένωση - αυτό φαίνεται ειδικά στις στατιστικές στη Γερμανία - όταν τα ζευγάρια χωρίζουν. Ο γονέας που απομένει τότε μόνος πολύ συχνά καταλήγει στην κοινωνική βοήθεια και πολύ δύσκολα βγαίνει ύστερα από την κατάσταση αυτήν. Γι' αυτό, τα προτεινόμενα εδώ βήματα, κυρίως σχετικά με μια καλή και προσιτή οικονομικά φύλαξη των παιδιών, είναι απαραίτητα. Εδώ υπάρχουν ακόμη μεγάλα κενά στην Ευρωπαϊκή Ένωση.
<P>
Θα ήθελα να επισημάνω ένα ακόμη σημείο. Στα εδάφια 18 και 16 προτείνεται να επιδιώκεται σε περίπτωση διαζυγίου κοινή επιμέλεια των γονέων. Όμως, από την άλλη μεριά φοβάμαι ότι αυτό θα αποβαίνει σε βάρος των παιδιών στα ζητήματα, για τα οποία οι γονείς δεν συμφωνούν. Θα ήθελα να υποστηρίξω την διατύπωση σαφών διατάξεων που δεν θα δημιουργούν μειονεκτήματα για τα παιδιά.
<P>
Σχετικά με τη μεταρρύθμιση των διαρθρωτικών ταμείων: Εδώ γίνεται απόλυτα φανερό το ότι πρέπει να παγιώσουμε το gender mainstreaming . Στην έκθεση Marinucci δεν είχε καθοριστεί ποσοστό συμμετοχής των γυναικών, όμως σύμφωνα με τις κατευθυντήριες γραμμές για την απασχόληση δεν πρέπει μόνο να γίνεται παραπομπή στην ισότητα ευκαιριών, αλλά ειδικά για τις μονογονικές οικογένειες είναι αναγκαίο ένα διπλό κέντρο βάρους. Πρέπει να είμαστε ανοιχτοί σε νέα πρότυπα, π.χ. στην καθιέρωση μείωσης χρόνου στις συλλογικές συμβάσεις για τους μόνους γονείς.

<SPEAKER ID=251 LANGUAGE="IT" NAME="Colombo Svevo">
Κύριε Πρόεδρε, συγχαίρω την εισηγήτρια για το έργο που έφερε σε πέρας, λαμβάνοντας υπόψη ακόμη και τις διάφορες θέσεις που εκφράστηκαν στο πλαίσιο της επιτροπής. Βρεθήκαμε αντιμέτωποι με ένα φαινόμενο που είναι σχετικό, με ένα φαινόμενο που βρίσκεται σε διαρκή άνοδο: το 10 % των οικογενειών με παιδιά βρίσκεται στην κατάσταση αυτή.
<P>
Βρισκόμαστε αντιμέτωποι με πολύ διαφορετικές καταστάσεις: διαζύγια, χωρισμοί, γεννήσεις παιδιών εκτός γάμου, καταστάσεις που όλες αντανακλούν μια αποδυνάμωση της οικογενειακής δομής, ζήτημα γύρω από το οποίο θα πρέπει να πραγματοποιηθεί ένας βαθύτερος προβληματισμός, εάν δεν θέλουμε να μεταβληθούμε σε ένα είδος ουδέτερων παρατηρητών αυτών των αλλαγών αλλά θέλουμε αντίθετα να κατανοήσουμε τα αίτια, τη διάσταση που υπάρχει ανάμεσα στην οικογένεια, που θεωρείται ακόμη ως αξία στην Ευρώπη, και τις συμπεριφορές που συχνά την αποδυναμώνουν.
<P>
Έχοντας ωστόσο συνειδητοποιήσει τις ενίοτε βαθιές διαφορές που υπάρχουν μεταξύ μας γύρω από αυτό το θέμα, πιστεύω ότι πρέπει να συμμεριστούμε τις επιλογές της εισηγήτριας, που διατυπώθηκαν έτσι ώστε να διασφαλιστεί η υποστήριξη - είτε είναι κοινωνικής πρόνοιας, κοινωνικής ασφάλειας ή οικονομική - σε εκείνες τις οικογένειες που παρουσιάζουν από τη φύση τους κάποιες αδυναμίες; και η αδυναμία γίνεται ακόμη πιο δραματική όταν γνωρίζουμε ότι στο 85 % αυτών των μονογονικών οικογενειών ο αρχηγός της οικογένειας είναι γυναίκα. Αντιμετωπίζουν λοιπόν δυσκολίες ψυχολογικής, οικονομικής και κοινωνικής φύσης και έχουν ανάγκη από μια στοχοθετημένη πολιτική, από πολιτικές τόσο διαφορετικές όσο διαφορετικές είναι και οι καταστάσεις από τις οποίες προέρχονται.
<P>
Η έκθεση απαριθμεί τα πιθανά αυτά μέτρα τα οποία δεν θα επαναλάβω. Πιστεύω ωστόσο ότι πρέπει να υπογραμμίσω, πως με μεγάλη φρόνηση η έκθεση απορρίπτει τη λύση της κοινωνικής ασφάλειας - και προβλέπει συνεπώς μέτρα ανάληψης προσωπικής ευθύνης των γονέων - απορρίπτει όμως ακόμη την προκατάληψη σύμφωνα με την οποία όποιος έχει ανάγκη εισοδήματος είναι ένα παράσιτο, που υποχρεούται να εργαστεί και να τα καταφέρει μόνος του. Πολλές φορές είναι αδύνατο να τα καταφέρει κανείς μόνος του, και συνεπώς τέτοια μέσα είναι χρήσιμα.
<P>
Η Ευρώπη έχει τον δικό της πολιτισμό στον τομέα αυτόν και εγώ πιστεύω ότι αποτελεί μέρος της ταυτότητάς της αυτό το ισχυρό πνεύμα ευθύνης και αλληλεγγύης.

<SPEAKER ID=252 LANGUAGE="NL" NAME="Larive">
Πρόεδρε, το φαινόμενο των μονογονικών οικογενειών δεν είναι πάντοτε τραγικό. Τόσο εγώ, όσο και εσείς σίγουρα, γνωρίζουμε πολλές ανύπαντρες μητέρες που είναι ευτυχισμένες και ικανοποιημένες από τη ζωή τους και που συχνά συμμετέχουν δραστήρια στην αγορά εργασίας. Ωστόσο, σε αυτή την καλή έκθεση του εισηγητού κυρίου Garcia Arias, πρόκειται ακριβώς για την μεγάλη σίγουρα ομάδα των ευάλωτων οικογενειών, καθώς, όπως ήδη ειπώθηκε, το 80 % - 90 % των γονέων που ανατρέφουν τα παιδιά τους μόνοι τους είναι γυναίκες.
<P>
Η εξασφάλιση ενός ελάχιστου εισοδήματος φαίνεται ίσως από κάθε άποψη ότι αποτελεί την καλύτερη βραχυπρόθεσμη λύση, τόσο για το κράτος όσο και για την μητέρα, ωστόσο, μακροπρόθεσμα, δεν βοηθούμε κανέναν με τον τρόπο αυτόν. Δημιουργούμε έτσι μία οικονομική και κοινωνική εξάρτηση η οποία δεν είναι προς όφελος ούτε του γονέα ο οποίος ανατρέφει τα παιδιά του μόνος του, ούτε των ίδιων των παιδιών. Γι' αυτό ζητούμε, και νομίζω ότι το αίτημά μας αυτό είναι υπερκομματικό, να μην ακολουθήσουμε πατερναλιστική πολιτική, αλλά να παράσχουμε δραστήρια ενίσχυση, να εξασφαλίσουμε τη σωστή φροντίδα των παιδιών, να δώσουμε κίνητρα, ούτως ώστε οι γονείς αυτοί να μπορούν να εκπαιδεύονται ενώ τα παιδιά τους θα παραμένουν σε παιδικούς σταθμούς και να τους βοηθήσουμε περαιτέρω να βρουν δουλειά. Μόνον έτσι μπορούν οι οικογένειες αυτές να καταστούν μακροπρόθεσμα και πάλι οικονομικά και κοινωνικά ανεξάρτητες και να μην περιθωριοποιηθούν κοινωνικά. Έτσι βοηθούμε επίσης και τα παιδιά, τα οποία θα πρέπει να ανατρέφονται σε ένα περιβάλλον το οποίο να τους παρέχει την αναγκαία ασφάλεια και να αποτελεί επίσης πρότυπο για τη δική τους ζωή, ούτως ώστε να μην καταλήγουν αυτά σε ένα φαύλο κύκλο.
<P>
Η εξατομίκευση της κοινωνικής ασφάλειας είναι επίσης κάτι το πολύ σημαντικό για την πολιτική μου ομάδα. Η τροπολογία 1 για την παράγραφο 9, της Mimi Kestelijn, από την πολιτική μου ομάδα, θα πρέπει να περιληφθεί στη σύστασή σας. Ωστόσο, θεωρούμε την παράγραφο 20 επικίνδυνη, καθώς ζητά να αντιμετωπισθεί η βελτίωση της κατάστασης των μονογονικών οικογενειών ως ζήτημα πιο σημαντικό από το δημόσιο έλλειμμα. Η μείωση των δημοσίων ελλειμμάτων και η πλήρης και αυστηρή εφαρμογή των κριτηρίων της ΟΝΕ είναι προς το συμφέρον όλων των πολιτών, καί των μονογονικών οικογενειών.
<P>
Και εμείς απορρίπτουμε το πρότυπο των Ηνωμένων Πολιτειών. Το βρετανικό πρότυπο έδωσε μία ώθηση για μία διαρθρωτική προσέγγιση του προβλήματος, διότι θα πρέπει να μην έχουμε πια τις μητέρες-αβοήθητα θύματα, οι οποίες ανατρέφουν μόνες τα παιδιά τους. Μέσω των διαρθρωτικών μέτρων που θα λάβουμε θα πρέπει να εξασφαλίσουμε ότι οι μητέρες αυτές θα γίνουν ένα δραστήριο μέλος της κοινωνίας. Αυτόν το δρόμο θα πρέπει να ακολουθήσουμε, καί μέσω των ευρωπαϊκών διαρθρωτικών ταμείων. Επίτροπε Flynn, δεν θέλουμε ποσοστώσεις, διότι θέλουμε να δώσουμε μία ευκαιρία στο «mainstreaming» . Ωστόσο, βασιζόμαστε σε εσάς για να προτείνετε μέτρα, ούτως ώστε πολλές μητέρες οι οποίες ανατρέφουν μόνες τους τα παιδιά τους να δεχθούν υποστήριξη από τα διαρθρωτικά ταμεία.

<SPEAKER ID=253 LANGUAGE="ES" NAME="Sornosa Martνnez">
Κύριε Πρόεδρε, η έκθεση της κ. Garcνa Arias θέτει το ζήτημα των μεταβολών της κοινωνικής και δημογραφικής δομής που συντελούνται στη σημερινή Ευρώπη, προβάλλοντας συγχρόνως την αναγκαιότητα προσαρμογής των υπηρεσιών και των πόρων στη νέα αυτή πραγματικότητα.
<P>
Το να γίνεται λόγος για την παρούσα έκθεση ισοδυναμεί με αναφορά στην υποβάθμιση των συνθηκών απασχόλησης των γυναικών, στην έλλειψη κατάλληλων υπηρεσιών που θα ευνοούν την ένταξη των γυναικών στην αγορά εργασίας και στην παράλειψη, στο πλαίσιο των εφαρμοζόμενων πολιτικών, τόσο από πλευράς των κρατών όσο και της Κοινότητας, της προώθησης της ισότητας μέσω της λήψης πραγματικών και αποτελεσματικών μέτρων.
<P>
Κατά τη γνώμη μου, οι τροπολογίες που υποβάλλονται σε αυτή την έκθεση εμπνέονται από δύο διαφορετικές λογικές: η μία, την οποία θα μπορούσαμε να χαρακτηρίσουμε ως συντηρητική ή κλασική, που τάσσεται υπέρ της οικογένειας, παραδέχεται τη μονογονική κατάσταση αποκλειστικά και μόνο σαν ένα υπαρκτό κακό το οποίο καλούμαστε μεν να αμβλύνουμε αλλά σε καμία περίπτωση να μην αποδεχθούμε ως φυσιολογικό. Η δεύτερη λογική - που θα την ονόμαζα "προοδευτική» - αποδέχεται το νέο αυτό οικογενειακό πρότυπο, που είναι αποτέλεσμα της εξέλιξης της κοινωνίας και της οικονομίας και το οποίο οφείλουμε να προστατεύσουμε και να σεβαστούμε.
<P>
Θεωρώ ότι οι τροπολογίες που καταθέσαμε εμείς, όπως και αυτές που υπεβλήθησαν από άλλες προοδευτικές Ομάδες, καταγράφουν πολύ σωστά την επισφαλή κατάσταση στην οποία ζουν οι μονογονικές οικογένειες, παροτρύνοντας τους δημόσιους φορείς να παραδεχθούν τις ελλείψεις και να προτείνουν λύσεις.
<P>
Προβάλλουν επίσης την άποψη ότι οι μονογονικές οικογένειες μπορούν κάλλιστα να είναι το αποτέλεσμα προσωπικών επιλογών, οπότε, και στην προκειμένη περίπτωση, έχουν ανάγκη από ισχυρές διαρθρώσεις στήριξης.
<P>
Κυρία Garcνa Arias, τα συγχαρητήριά μου για την έκθεσή σας, για την προοδευτική αυτή οπτική που της προσδώσατε, αλλά επίσης διότι καταφέρατε να βρείτε μια συναίνεση ώστε να ενταχθούν και άλλες οπτικές, γεγονός που θα επιτρέψει την υπερψήφισή της από αυτό το Σώμα. Και σας δηλώνω εξαρχής ότι πρόκειται να την υπερψηφίσουμε.

<SPEAKER ID=254 LANGUAGE="EN" NAME="Kerr">
Κύριε Πρόεδρε, πρώτα θα ήθελα να συγχαρώ την κ. Garcνa Arias για μία εξαίρετη έκθεση. Είναι πολύ περιεκτική και έχει ένα όραμα για τον τρόπο με τον οποίο τα κράτη μέλη και η Ευρωπαϊκή Ένωση θα μπορούσαν να βοηθήσουν τη θέση των μόνων γονέων, που αποτελούν μία από τις πλέον ευάλωτες ομάδες στην κοινωνία μας.
<P>
Ωστόσο, θα ήθελα να αναφερθώ στην αναφορά που έκανε στο Ηνωμένο Βασίλειο, που, κατά ενδιαφέροντα τρόπο, θέλει να διαγραφεί από το κείμενο. Κατανοώ την αμηχανία των πρώην συναδέλφων μου του Εργατικού Κόμματος και μπορώ να δω ότι θα ήθελαν την απάλειψη αυτής. Η αλήθεια είναι ότι αυτό είναι απολύτως ακριβές. Το Ηνωμένο Βασίλειο μείωσε τα επιδόματα για τους μόνους γονείς ως μέρος της διαδικασίας για την εξοικονόμηση πόρων του προϋπολογισμού, αλλά επίσης εξαιτίας της ιδεολογικής τους δέσμευσης για ένα μοντέλο εργασίας. Δηλαδή, υπάρχει τώρα ένα στοιχείο εξαναγκασμού στο Ηνωμένο Βασίλειο: είτε αποδέχεσαι την κατάρτιση, την εκπαίδευση ή την εργασία ή τα επιδόματά σου κόβονται ή μειώνονται.
<P>
Αυτό σημαίνει ότι θα κινηθούμε προς την άλλη αλλαγή που έκανε η κ Garcνa Arias, η απάλειψη των Ηνωμένων Πολιτειών. Έχω διδάξει και έχω κάνει έρευνα στις Ηνωμένες Πολιτείες. Έχω δει την εργασία από πρώτο χέρι. Έχω δει γυναίκες να ξυπνούν στις 5 η ώρα το πρωί για να πάνε τα παιδιά τους σε υπηρεσίες ημερήσιας φροντίδας προκειμένου να πάνε στη δουλειά ή την εκπαίδευση ή την κατάρτιση, γιατί η εναλλακτική λύση είναι να αποκοπούν τελείως από τα επιδόματα.
<P>
Ο Πρόεδρος των Ηνωμένων Πολιτειών, ο κ. Κλίντον, αντιμετωπίζει μπελάδες εξαιτίας ενός μικρού σεξουαλικού προβλήματος, αλλά το πραγματικό παράπονο που θα είχα εναντίον του είναι ότι είναι ο πλέον αντιδραστικός Αμερικανός Πρόεδρος όσον αφορά στην πρόνοια και τους μόνους γονείς. Περιέκοψε το πρόγραμμα AFDC και το περιόρισε σε 2 χρόνια. Αυτό είχε πολύ μεγάλες επιπτώσεις στους μόνους γονείς, οι περισσότεροι εκ των οποίων είναι γυναίκες, και τους εξανάγκασε σε χαμηλόμισθη, δουλική απασχόληση ή μερικές φορές σε σχέδια κατάρτισης που είναι ανεπαρκή. Επομένως πιστεύω ότι θα πρέπει να αφήσετε αυτές τις αναφορές. Είναι και οι δύο πολύ σχετικές.
<P>
Τέλος, πρόκειται για την έκτη έκθεση για την οποία μίλησα σήμερα εκ μέρους της Ομάδας των Πρασίνων. Ίσως θα πρέπει να ζητήσετε από τις υπηρεσίες σας να ελέγξουν αν πρόκειται για ρεκόρ.

<SPEAKER ID=255 LANGUAGE="FR" NAME="Seillier">
Κύριε Πρόεδρε, η κατάσταση στην οποία βρίσκονται πολλοί χήροι και χήρες στην Ευρώπη, όταν έχουν αναλάβει την ανατροφή παιδιών μικρής ηλικίας, καθιστά απαραίτητη την εξέλιξη των νομοθεσιών μας υπέρ αυτών των ανθρώπων. Και για τις διαζευγμένες γυναίκες ή τους διαζευγμένους άντρες που έχουν αναλάβει την ανατροφή παιδιών, η κατάσταση είναι πολύ δύσκολη και πρέπει να την εξετάσουμε, πρέπει να βελτιώσουμε το νόμο και να λάβουμε υπόψη τις διαφορετικές καταστάσεις.
<P>
Δεν μπορώ όμως να επιτρέψω να λέγεται ότι δεν υπάρχει οικογενειακό σχήμα και ότι όλα τα οικογενειακά σχήματα είναι ισοδύναμα. Αυτά είναι τα λόγια ενός ενηλίκου ο οποίος δεν επιθυμεί ευθύνες, αλλά για τα παιδιά είναι ωστόσο προτιμότερο να έχουν πατέρα και μητέρα και να αναλαμβάνουν και οι δύο όχι μόνον την παροχή υλικών αγαθών αλλά και την εκπαίδευσή τους. Σύμφωνοι, μπορεί να παρουσιάζονται μονογονικές οικογένειες ως αποτέλεσμα κάποιων ατυχιών της ζωής - χηρεία, διαζύγιο, κλπ. αλλά να παρουσιάζουμε την εκούσια μονογονικότητα - συνήθως πρόκειται για γυναίκες - ως ένα εναλλακτικό οικογενειακό σχήμα, να την κάνουμε μία επιλογή ζωής σαν οποιαδήποτε άλλη και να πρέπει να οργανώσουμε την κοινωνία με βάση αυτήν, ε σε αυτό λέω όχι.

<SPEAKER ID=256 LANGUAGE="DE" NAME="Flemming">
Κύριε Πρόεδρε, κυρία εισηγήτρια, ευχαρίστως εγκρίνω την έκθεσή σας, αλλά κατά τις συζητήσεις για θέματα οικογενειακής πολιτικής κάνουμε σχεδόν πάντα το λάθος να μιλάμε μεν για τα δικαιώματα των μητέρων, ακόμη δε και για εκείνα των πατέρων, όμως όχι για τα δικαιώματα των παιδιών. Πιστεύω ότι τα παιδιά μονογονικών οικογενειών έχουν τα ίδια δικαιώματα με τα παιδιά που έχουν δύο γονείς. Συγκεκριμένα, πρέπει να έχουν το δικαίωμα να τα αναθρέφει, να τα φυλάει και να τα φροντίζει η μητέρα τους. Γι' αυτό βρίσκω ότι λείπει από την έκθεση η επισήμανση ότι οι μόνες μητέρες πρέπει να έχουν το δικαίωμα να μείνουν σπίτι μαζί με τα μικρά παιδιά τους, αν το θέλουν, ακριβώς όπως οι μητέρες που έχουν έναν ευτυχισμένο γάμο και δεν έχουν οικονομικό πρόβλημα.
<P>
Αισθάνομαι μεγάλη υπερηφάνεια που η Αυστρία προσφέρει στις μόνες μητέρες μια αληθινή δυνατότητα επιλογής. Οι παντρεμένες μητέρες στην Αυστρία παίρνουν για ενάμισυ χρόνο επίδομα μητρότητας ύψους περίπου 5700 σελίνια, που είναι πάνω από 17000 βελγικά φράγκα. Οι μόνες μητέρες παίρνουν περίπου 24600 βελγικά φράγκα μηνιαίως. Θα ήθελα να καλέσω όλα τα κράτη μέλη να το μιμηθούν αυτό!
<P>
Η παρούσα έκθεση δείχνει όμως επίσης, κ. εισηγήτρια, ότι ειδικά οι μόνες μητέρες συχνά είναι άνεργες, έχουν ελλιπή κατάρτιση ή δεν μπορούν ενδεχομένως να απαιτήσουν επίδομα μητρότητας επειδή δεν έχουν ακόμη εργαστεί. Θέλω επίσης να παραπέμψω στο παράδειγμα της σημερινής προεδρίας του Συμβουλίου σχετικά με την οικογενειακή πολιτική. Αυτόν τον καιρό, στην Αυστρία προσπαθούμε να επιβάλουμε το δικαίωμα όλων των μητέρων για επίδομα μητρότητας, και για τις φοιτήτριες, τις αγρότισσες, τις επιχειρηματίες και τις γυναίκες που ήταν πολύ λίγο καταρτισμένες ή πολύ νέες και γι' αυτό δεν είχαν ακόμη εργαστεί. Αυτές οι γυναίκες πρέπει επίσης να παίρνουν τα χρήματα αυτά, πρέπει να έχουν το δικαίωμα να μείνουν μαζί με τα μικρά παιδιά τους, ακριβώς όπως οι εύπορες μητέρες με έναν ευτυχισμένο σύζυγο.
<P>
Παρακαλώ όλα τα κράτη μέλη να τα υλοποιήσουν αυτά και να αφήσουν τις μεγαλόστομες εξηγήσεις.
<P>
(Χειροκροτήματα)

<SPEAKER ID=257 LANGUAGE="SV" NAME="Eriksson">
Κύριε Πρόεδρε, πρέπει να πω ότι χαίρομαι ιδιαίτερα που μου δόθηκε χρόνος ομιλίας σ' αυτό ακριβώς το θέμα, διότι στη Σουηδία βρισκόμαστε σε μία προεκλογική εκστρατεία η οποία περατώνεται την Κυριακή με τις εκλογές και όπου η τελική φάση περιστρέφεται γύρω ακριβώς από το θέμα των μόνων μητέρων, οι οποίες την τελευταία επίσης στιγμή έγινε αντιληπτό ότι έχουν δικαίωμα ψήφου.
<P>
Επιτρέψτε μου, όμως, πρώτα να εκφράσω την εκτίμησή μου γι' αυτήν την έκθεση. Ιδιαίτερα, εκτιμώ το ότι γίνεται αναφορά στο να μην καταστούν οι μόνοι γονείς ένα είδος αποδιοπομπαίων τράγων στους καιρούς των γενικών περικοπών και της λιτότητας, αλλά, γίνεται η διαπίστωση, κάτι που νομίζω ότι είναι απολύτως σωστό, ότι θα πρέπει να ασκήσουμε μία πολιτική που βασίζεται στην αλληλεγγύη και όχι στην τιμωρία.
<P>
Επέλεξα σ' αυτόν τον λίγο χρόνο να ασχοληθώ με ένα θέμα για το οποίο έχουμε συζητήσει πολλές φορές, δηλ. την παιδική μέριμνα - αλλά ίσως από μία κάπως νέα οπτική γωνία. Όταν αναφερόμαστε στην καταπολέμηση της ανεργίας αναφερόμαστε συνήθως στις παρεμβάσεις σε επίπεδο υποδομής ως ένα πολύ αποτελεσματικό μέσο. Κατασκευάζουμε σιδηρόδρομους, δρόμους, γέφυρες και αεροδρόμια, έργα τα οποία απαιτούν βέβαια υπερβολικά κεφάλαια, με πόρους προερχόμενους από φόρους - κάνοντας μεγάλη χρήση μηχανημάτων σε σχέση με την ανθρώπινη δραστηριότητα. Οι δημόσιες επενδύσεις στην περίθαλψη και τη μέριμνα αντιμετωπίζονται ως επιβάρυνση. Αυτή η νοοτροπία, όμως, είναι απολύτως εσφαλμένη διότι για κάθε εκ φόρου προερχόμενη κορώνα που διατίθεται παράγεται πολύ μεγάλο έργο. Δημιουργούνται θέσεις εργασίας, απελευθερώνεται εργατικό δυναμικό, διευρύνεται η κοινωνική σφαίρα παιδιών και γονέων και, εκτός αυτού, παρέχεται στην κοινωνία τεράστια γνώση για το πώς θα μπορούσαμε όλοι να γίνουμε καλύτεροι γονείς. Λυπούμαι που δεν έχω περισσότερο χρόνο ομιλίας!

<SPEAKER ID=258 NAME="Flynn">
Θα ήθελα να ευχαριστήσω όλους όσοι έλαβαν τον λόγο σε αυτή τη συζήτηση. Η ευρωπαϊκή κοινωνία μεταβάλλεται και το ενδιαφέρον για την κατάσταση των οικογενειών και των επιπτώσεων που έχουν στην απασχόληση και την κοινωνική πολιτική έχει εκφραστεί σε διάφορα φόρα.
<P>
Φαίνεται ότι υπάρχει μία αυξανόμενη βεβαιότητα για την ανάγκη να αυξηθεί η διεθνής συνεργασία σε ζητήματα που αφορούν την οικογένεια ως μέρος μίας παγκόσμιας προσπάθειας να προαχθεί η κοινωνική πρόοδος και ανάπτυξη. Παρ'όλο που η Κοινότητα δεν έχει άμεση αρμοδιότητα στον τομέα της πολιτικής για την οικογένεια, στρέφει ολοένα και περισσότερο την προσοχή της στις κοινωνικές και οικονομικές τάσεις στην κοινωνία, καθώς επηρεάζουν τις οικογένειες.
<P>
Τα κράτη μέλη εξετάζουν με διαφορετικούς τρόπους τον ρόλο του κράτους στην οικονομική και κοινωνική ζωή, τη θέση της οικογένειας στην κοινωνία και τα δικαιώματα και καθήκοντα της, τους ρόλους των αντρών και γυναικών στην οικογένεια και τα δικαιώματα των παιδιών. Ευχαριστώ πάρα πολύ την κ. Garcνa Arias για την έκθεσή της σχετικά με όλα αυτά τα ζητήματα.
<P>
Η οικογένεια είχε πάντοτε και έχει ουσιώδη αξία για τους ευρωπαίους πολίτες, παρ'όλο που η μορφή της ποικίλει και μεταβάλλεται. Αναπτύσσονται νέα μοντέλα. Οι μονογονικές οικογένειες αποτελούν μία μορφή και θέτουν ολόκληρο το φάσμα των ζητημάτων που αφορούν την παροχή ίσων ευκαιριών. Η έκθεση καθιστά σαφές κάτι που όλοι γνωρίζουμε: ότι η μεγάλη πλειοψηφία των μόνων γονέων είναι γυναίκες.
<P>
Η κοινοτική πολιτική για την ίση μεταχείριση γυναικών και αντρών δεν περιέχει ένα συγκεκριμένο συστατικό μέρος για τους μόνους γονείς αλλά έχει ζωτικές επιπτώσεις στην κατάστασή τους, ειδικότερα όσον αφορά στη συμφιλίωση της εργασίας και της οικογενειακής ζωής, μία πρόκληση που αποτελεί κεντρικό σημείο σε όλο το φάσμα των κοινωνικών ζητημάτων. Οι μεταβολές στη σύνθεση του εργατικού δυναμικού, οι νέες μορφές της οργάνωσης της εργασίας, η αναδιάρθρωση της κοινωνικής προστασίας, οι μεταβολές στην κατανομή εργασίας που αφορούν την παροχή φροντίδας μεταξύ γυναικών και αντρών έχουν όλα πολύ σημαντική επίπτωση στη ζωή των μονογονικών οικογενειών και κυρίως στις ανύπαντρες μητέρες.
<P>
Η Οδηγία για τη μητρότητα, η οδηγία για τη γονική άδεια και η οδηγία για τη μερική απασχόληση αποτελούν όλες καλά παραδείγματα της δέσμευσης που έχει αναλάβει η Ευρωπαϊκή Ένωση για την στήριξη και των γυναικών και των αντρών στο ρόλο τους ως γονείς. Η σύσταση για τη φροντίδα των τέκνων υπονοεί ότι θα πρέπει να αναληφθεί δράση για την παροχή φροντίδας στα τέκνα γονιών που εργάζονται ή λαμβάνουν κατάρτιση, προκειμένου να γίνει ο εργασιακός χώρος περισσότερο ευαίσθητος στις ανάγκες των εργαζομένων με παιδιά και να συμμετέχουν περισσότερο οι άντρες στην παροχή φροντίδας. Δώσαμε σε αυτό ιδιαίτερη προσοχή όταν συναντήθηκαν οι υπουργοί και οι ενδιαφερόμενες ομάδες, κυρίως στο Μπέλφαστ και στο Ινσμπούργκ.
<P>
Οι κατευθυντήριες γραμμές του 1998 για την απασχόληση είναι πολύ σημαντικές εδώ γιατί δίνουν μία πολύ σπουδαία ώθηση στον στόχο που αφορά τη συμφιλίωση εργασίας και οικογενειακής ζωής από την οποία πρέπει να ωφελούνται όλοι οι γονείς.
<P>
Μία άλλη σημαντική πτυχή της ζωής των μόνων γονέων, με την οποία επίσης ασχολείστε, κ. Garcνa Arias, είναι το γεγονός ότι διπλάσσιος αριθμός μονογονικών οικογενειών υφίσταται την φτώχεια και τον κοινωνικό αποκλεισμό σε σχέση με τις παραδοσιακές οικογένειες. Πρόκεται για μία πολύ ανησυχητική στατιστική, στην οποία αναφέρθηκαν και άλλοι ομιλητές. Γι αυτό θα τους αντιμετωπίσω ως μία από τις ομάδες που θα έχουμε κατά νου καθώς ετοιμαζόμαστε να αναλάβουμε δράση κατά του αποκλεισμού. Προτίθεμαι να κάνω κάτι θετικό για αυτό όταν επικυρωθεί η Συνθήκη σύμφωνα με το νέο άρθρο 137. Αυτό θα συμβεί μόλις παρέλθει η διαδικασία επικύρωσης.
<P>
Με χαρά μου αναφέρω ότι τα σχέδια μας σημειώσαν ένα βήμα προς τα εμπρός μόλις χθες. Ήμουν σε θέση να εξασφαλίσω τη συμφωνία των συναδέλφων μου στο σώμα για μία επανέναρξη των δαπανών στο πλαίσιο των τριών από τα δημοσιονομικά κονδύλια του 1998 που είχαν δεσμευτεί μετά την απόφαση του Δικαστηρίου τον Μάιο, έτσι ώστε να μπορούμε να αναλάβουμε προπαρασκευαστικές δράσεις που θα οδηγήσουν αργότερα σε προγράμματα σύμφωνα με το Αρθρο 137, όταν η διαδικασία επικύρωσης θα έχει ολοκληρωθεί. Αλλά θα ήθελα να αρχίσω να κάνω κάτι φέτος ως προετοιμασία.
<P>
Ελπίζω ότι το 1999 θα μπορούμε να χρησιμοποιήσουμε τις δυνάμεις της νέας Συνθήκης για να θέσουμε τον αγώνα κατά του αποκλεισμού εκεί όπου πρέπει να είναι - ακριβώς στην καρδιά της κοινοτικής πολιτικής. Με αρκετά ενδιαφέροντα τρόπο, η Συνθήκη μάς έχει δώσει την εξουσία να το πράξουμε χωρίς να φοβόμαστε ότι θα αντιμετωπίσουμε αργότερα πρόκληση, πράγμα που μπορεί να είναι μόνο προς όφελος των μόνων γονέων.
<P>
Η κοινωνική και η πολιτική κατάσταση υπέστησαν βαθύτατες μεταβολές την προηγούμενη δεκαετία. Έκαναν την εμφάνισή τους νέα οικογενειακά μοντέλα, νέες ιδέες για τον ρόλο των αντρών και των γυναικών. Η Ευρωπαϊκή Ένωση πρέπει να διαδραματίσει έναν σημαντικό ρόλο για την αναγνώριση των ομοιοτήτων και των διαφορών στον τρόπο με τον οποίο τα κράτη μέλη αντιδρούν στις εν λόγω αλλαγές. Μπορούμε επίσης να προκαλέσουμε μία συζήτηση για την οικογένεια σε όλη την Ένωση, ενθαρρύνοντας τα μέλη να ανταλλάσσουν πληροφορίες και να συγκεντρώνουν μαζί τις εμπειρίες τους, τηρώντας παράλληλα την αρχή της επικουρικότητας.
<P>
Η πραγματική απειλή εδώ είναι η φτώχεια. Η καλή φροντίδα των παιδιών, όπως λέει η κ. Grφner, είναι απολύτως ουσιώδης και υπογραμμίζεται τώρα ως ένα βασικό ζήτημα προς το οποίο πρέπει τα κράτη μελη να στρέψουν την προσοχή. Έχουν όλα αναλάβει δεσμεύσεις ως προς αυτό. Ας τα δοκιμάσουμε τώρα.
<P>
Τέλος, η κ. Larive παρουσίασε συνοπτικά αυτό που πρέπει να κάνουμε όταν είπε ότι θα πρέπει να δώσουμε μία ευκαιρία στην οριζόντια ενσωμάτωση. Αυτό θα αποτελέσει το επίκεντρο των κατευθυντήριων γραμμών του 1999: να δοθεί στην οριζόντια ενσωμάτωση μία πραγματική ευκαιρία, χρησιμοποιώντας πλήρως την ευρωπαϊκή στρατηγική για την απασχόληση, κάνοντας τα κεφάλαια περισσότερο δεκτικά σε αυτή την ιδέα και χρησιμοποιώντας την στήριξη της Συνθήκης.

<SPEAKER ID=259 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 9.00.

<CHAPTER ID=11>
Κοινή αλιευτική πολιτική: εξέλιξη του ελέγχου
<SPEAKER ID=260 NAME="Πρόεδρος">
Η ημερήσια διάταξη προβλέπει την συζήτηση επί της έκθεσης του κ. Provan (A4-0277/98), εξ ονόματος της Επιτροπής Αλιείας, σχετικά με την ανακοίνωση της Επιτροπής προς το Συμβούλιο και το Ευρωπαϊκό Κοινοβούλιο για την εξέλιξη του ελέγχου στο πλαίσιο της κοινής αλιευτικής πολιτικής (COM(98)0092 - C4-0134/98).

<SPEAKER ID=261 NAME="Provan">
Κύριε Πρόεδρε, πρώτα απ' όλα εκφράζω την ικανοποίησή μου για την υπό συζήτηση έκθεση από την Επιτροπή. Είναι χρήσιμη για τη συζήτηση που έχουμε πάντοτε με την Επιτροπή Αλιείας του Ευρωπαϊκού Κοινοβουλίου.
<P>
Έλαβα ένα τηλεφώνημα από την Επίτροπο Bonino σήμερα το απόγευμα, η οποία ζητούσε συγνώμη που δεν μπορούσε να είναι εδώ. Πρέπει να ασχοληθεί με πολλά χαρτοφυλάκια και κατανοώ τη δυσκολία που αντιμετώπισε όταν χρείαστηκε να ανακληθεί στις Βρυξέλλες. Δεν έχουμε κανένα παράπονο για αυτό και καλοσωρίζουμε εσάς, Επίτροπε Flynn, στη θέση της.
<P>
Την έκθεση θα ακολουθήσει η έκθεση του κ. Teverson, η οποία εφαρμόζει μερικές από τις ιδέες που εμείς στο Κοινοβούλιο επιθυμούμε να συζητήσουμε σχετικά με το έλεγχο της αλιείας.
<P>
Πιστεύουμε, ως Κοινοβούλιο, ότι βρισκόμαστε στην πρώτη γραμμή, ωθώντας την Επιτροπή προς τα εμπρός, προκειμένου να επιτύχει καλύτερο έλεγχο της Κοινής Αλιευτικής Πολιτικής. Αναγνωρίζουμε ότι ο έλεγχος χρειάζεται την υποστήριξη του κλάδου και ότι επί του παρόντος δεν έχουμε την υποστήριξη των ίδιων των αλιέων. Βλέπουν το έλεγχο ως υπερβολικό και γραφειοκρατικό και δεν τον αποδέχονται πραγματικά. Επομένως, πιστεύουμε ότι χρειάζονται έκτακτα μέτρα και θεωρούμε εκπληκτικό το γεγονός ότι η Επιτροπή δεν έχει τη δύναμη άμεσης on-line και στιγμιαίας πρόσβασης σε βάσεις δεδομένων στα κράτη μέλη όσον αφορά στην αλιευτική πολιτική. Αυτό πρέπει να τεθεί σωστά. Δεν πιστεύουμε ότι τα δεδομενα πρέπει να είναι γενικώς διαθέσιμα μεταξύ των κρατών μελών αλλά ότι η Επιτροπή θα πρέπει να έχει σίγουρα πρόσβαση σε εκείνα τα αρχεία και πληροφορίες που είναι απαραίτητες αν πρόκειται να έχουμε σωστή εφαρμογή του ελέγχου της Κοινής Αλιευτικής Πολιτικής.
<P>
Τα κοινά πρόστιμα για κοινά παραπτώματα είναι ένα άλλο ζήτημα για το οποίο το Κοινοβούλιο τρέφει έντονα συναισθήματα. Ελπίζω ότι η Επιτροπή μπορεί να αρχίσει να αναλαμβάνει δράση για να εξασφαλίσει ότι η δικαιοδοσία των δικαστηρίων του κάθε κράτους μέλους συντονίζεται σε τέτοιο βαθμό, ώστε να έχουμε κοινές πρακτικές για κοινά παραπτώματα.
<P>
Το κύριο πρόβλημα των μηχανισμών ελέγχου στα ύδατα της Ευρωπαϊκής Κοινότητας δημιουργείται από το γεγονός ότι οι στόλοι μας έχουν υπερβάλλουσα αλιευτική χωρητικότητα. Αυτό ασκεί πιέσεις στα αλιευτικά αποθέματα και αποτελεί κίνητρο για να παραβιάζουν οι αλιείς τους κανόνες. Αυτό δεν μπορεί να είναι καλό. Αυτό είναι το κύριο πρόβλημα που πρέπει να καταπολεμήσουμε.
<P>
Η Επιτροπή ισχυρίζεται πολύ σωστά ότι η αποτελεσματική εποπτεία αποτελεί μέρος μόνο της συνολικής εικόνας και ότι η υπερβάλλουσα χωρητικότητα των κοινοτικών στόλων έχει ως αποτέλεσμα το πρόβλημα που μόλις περιέγραψα.
<P>
Υπάρχουν πολλές αποτυχίες στην παρούσα κατάσταση που αναγνωρίζει η Επιτροπή και που εμείς αναγνωρίζουμε στο Κοινοβούλιο. Δεν έχουμε πραγματικά κοινά πρότυπα στο κάθε κράτος μέλος ώστε να ξέρουμε τι είναι τι. Για παράδειγμα, δεν υπάρχει τυποποιημένη μέτρηση της ισχύος των κινητήρων, κανένας κοινός ορισμός για το τι αποτελεί σωστή επιθεώρηση στη θάλασσα ή ποιές είναι οι λαθραίες μεταφορτώσεις αλιευμάτων και με ποιον τρόπο θα πρέπει να παρακολουθούνται, κανένας κοινός ορισμός για το τι αποτελεί σωστή επιθεώρηση στους λιμένες. Παρουσιάζουμε ανισότητες στο σύστημα ελέγχου μεταξύ των κρατών μελών και αυτό δεν δημιουργεί σεβασμό ως προς την Κοινή Αλιευτική Πολιτική. Έχουμε ανεπαρκείς ελέγχους για την επιβολή και αναγνώριση της σωστής εκφόρτωσης των ψαριών μόλις τα πιάσουν στη θάλασσα και παρακολούθησης τους στην αγορά και επομένως στον καταναλωτή. Έχουμε μία ευρεία απόκλιση προστίμων στο κάθε κράτος μέλος.
<P>
Τι έχει κάνει η Επιτροπή για να επιβάλει μηχανισμούς ελέγχου στα κράτη μέλη - τι έχει κάνει εκεί όπου ένα κράτος μέλος δεν συμμορφώνεται με τους ισχύοντες κανονισμούς; Δεν είμαι ενήμερος - ούτε η Επιτροπή Αλιείας είναι ενήμερη - για τον τρόπο με τον οποίο η Επιτροπή προσπαθεί στην πραγματικότητα να επιβάλλει τον κανονισμό που ήδη έχουμε. Αν μπορέσουμε να λάβουμε μερικές απαντήσεις στα ερωτήματα αυτά, θα μπορέσουμε πράγματι να επιτύχουμε κάτι μαζί.

<SPEAKER ID=262 LANGUAGE="DE" NAME="Kindermann">
Κύριε Πρόεδρε, αγαπητοί συνάδελφοι, θερμές ευχαριστίες στον κ. Provan για την περιεκτική του έκθεση για την εξέλιξη της παρακολούθησης στο πλαίσιο της κοινής αλιευτικής πολιτικής. Σύμφωνα με την προσωπική μου και τη δική μας αίσθηση, είναι μια πολύ καλή έκθεση. Γι' αυτό είναι κρίμα που ασχολούμαστε μ' αυτήν σε ένα σχεδόν άδειο Κοινοβούλιο.
<P>
Σήμερα ασφαλώς δεν θα είναι η τελευταία φορά που ασχολούμαστε με τα προβλήματα που παρουσιάζονται σε έναν αποτελεσματικό έλεγχο της κοινής αλιευτικής πολιτικής. Η ανακοίνωση της Επιτροπής δείχνει ακριβώς πόσο σημαντικός είναι ένας γενικός κανονισμός. Όποιος την έχει διαβάσει με προσοχή, καταλαβαίνει πόσο μεγάλες είναι στην πραγματικότητα οι δυσκολίες, κυρίως στα κρίσιμα σημεία.
<P>
Μία αδυναμία του συστήματος παρακολούθησης έγκειται στο ότι η εφαρμογή του στα κράτη μέλη δεν είναι ενιαία. Αυτό δεν αποτελεί μόνο την δική μας οπτική, αντίθετα, στη σημείο αυτό συμφωνούμε απόλυτα με τις παρατηρήσεις του εισηγητή.
<P>
Η άμεση ευθύνη παρακολούθησης ανήκει στα κράτη μέλη, ενώ τα προβλήματα εμφανίζονται σε επίπεδο Κοινότητας. Αυτή η εκτίμηση της Επιτροπής δείχνει σαφώς σε ποια σημεία παρουσιάζονται κυρίως τα προβλήματα.
<P>
Δεν τίθεται θέμα για το ότι η Επιτροπή παίζει σημαντικό ρόλο κατά τον συντονισμό σε κοινοτικό επίπεδο. Κατά την γνώμη μας, η αρμοδιότητα αυτή δεν θα έπρεπε να εκτείνεται μόνο στον έλεγχο της παρακολούθησης από πλευράς του κάθε κράτους μέλους και στην εγγύηση διαφάνειας και δικαιοσύνης, αλλά θα έπρεπε να ζητηθεί από τα κράτη μέλη να επιβάλουν κυρώσεις σε επαναλαμβανόμενα παραπτώματα.
<P>
Είναι σημαντικό για την αποτελεσματικότητα και την αποδοχή του συστήματος παρακολούθησης να συμπεριληφθούν τα σωματεία, να υπάρχει πρόσβαση στις βάσεις δεδομένων των κρατών μελών σε περίπτωση που υπάρχουν υποψίες, να γίνει μια αποτελεσματική δικτύωση των υπηρεσιών ελέγχου μεταξύ των κρατών μελών και προ πάντων να υπάρχει ίση μεταχείριση.
<P>
Ιδιαίτερα εκρηκτικό θέμα είναι ο έλεγχος των πλοίων τρίτων χωρών. Εδώ υπάρχουν επίσης ιδιαίτερα προβλήματα. Ξέρουμε ότι δεν υπάρχει απόλυτος έλεγχος, ούτε και πρόκειται να υπάρξει στο μέλλον. Βέβαια, θα ήταν δυνατή μια βελτίωση του υπάρχοντος συστήματος, αν τα υπάρχοντα σήμερα όργανα χρησιμοποιούνταν με αποτελεσματικό τρόπο και βελτιώνονταν κι άλλο.
<P>
Υποστηρίζουμε θερμά τα αιτήματα του εισηγητή, βλέπουμε όμως ότι υπάρχει τεράστια ανάγκη περαιτέρω δράσης, παρ' όλο που δεν παραβλέπουμε ότι στο παρελθόν έγιναν κάποιες πρόοδοι.

<SPEAKER ID=263 LANGUAGE="DE" NAME="Langenhagen">
Κύριε Πρόεδρε, η σημερινή είναι η πρώτη συζήτηση για θέματα αλιείας στην Ολομέλεια χωρίς τον φίλο μας Allan Macartney. Εκφράζουμε τα θερμά μας συλληπητήρια στην οικογένειά του.
<P>
Κύριε Πρόεδρε, αγαπητοί συνάδελφοι, θερμά συγχαρητήρια σε σας, κύριε Provan, για την εξαιρετική σας έκθεση. Είναι αναλυτική, με κριτικό πνεύμα και θετική. Το κεντρικό μας πρόβλημα στην αλιευτική πολιτική είναι η διαχείριση των αποθεμάτων ιχθύων, που σε τελευταία ανάλυση είναι ανεπαρκής. Παρ' όλες τις προσπάθειες όλα αυτά τα χρόνια, δεν επιτύχαμε να δημιουργήσουμε μια μόνιμη ισορροπία μεταξύ αποθεμάτων και ποσοτήτων αλιευμάτων. Με μερικές εξαιρέσεις, πρακτικά όλα τα είδη ιχθύων λίγο πολύ υπεραλιεύονται.
<P>
Πιστοποιήσαμε ως μεγαλύτερο εμπόδιο για μια σωστή διαχείριση των θαλασσών μας την υπερβάλλουσα αλιευτική ικανότητα του κοινοτικού στόλου. Το εάν το πρόβλημα αυτό θα λυθεί τελεσίδικα με το τελευταίο πολυετές πρόγραμμα MAP IV για τα έτη 1997-2001 θα το δούμε στο μέλλον. Στο μεταξύ πρέπει να χρησιμοποιήσουμε άλλα μέσα. Εδώ, η αναφερθείσα πολιτική ελέγχου της Ευρωπαϊκής Κοινότητας, για την οποία ακόμη την κύρια ευθύνη φέρουν τα κράτη μέλη, παίζει αποφασιστικό ρόλο στην διαχείριση των θαλασσών, αυτό δε αποτέλεσε μόνιμο επίκεντρο της κριτικής μας.
<P>
Η Ευρωπαϊκή Επιτροπή επεσήμανε στην έκθεσή της τα αδύνατα σημεία. Για παράδειγμα, υπάρχουν προβλήματα τυποποίησης κατά την μέτρηση της ισχύος του κινητήρα μεταξύ κρατών μελών. Τα κράτη διεξάγουν με διαφορετικό τρόπο τους ελέγχους στη θάλασσα. Τα κράτη μέλη δεν ανταποκρίνονται στο αίτημα καταμέτρησης των δηλουμένων εκφορτώσεων. Ο κατάλογος είναι πολύ μακρύτερος και θα υπερέβαινε το χρονικό πλαίσιο των τριών λεπτών που έχω στη διάθεσή μου. Πάντως, μερικές φορές έχουμε την εντύπωση ότι τα κράτη μέλη δεν ανταποκρίνονται στην επιταγή μιας αυστηρής και συνεπούς πολιτικής ελέγχου.
<P>
Ξέρουμε από τις επί τόπου επισκέψεις αντιπροσωπειών μας και από τις συζητήσεις με τους ενεχομένους αλιείς ότι αισθάνονται πως υπόκεινται σε άκρως άδικη μεταχείριση, επειδή η μεταχείριση είναι άνιση. Αυτό δεν αποτελεί καλή βάση. Πάντοτε είμασταν της άποψης - και ο κ. Provan το τονίζει στην έκθεσή του - ότι μια καλή πολιτική ελέγχου μπορεί να διεξαχθεί μόνο μαζί με τον παραγωγό. Γι' αυτό θέλω να υποστηρίξω θερμά τις σχετικές προτάσεις που περιέχει η έκθεση, δηλαδή να συμπεριληφθεί περισσότερο η αλιευτική οικονομία και οι οργανώσεις των παραγωγών στην πολιτική ελέγχου.
<P>
Η έκθεση προσλαμβάνει θετικά στοιχεία και ζητεί επίσης την μεταβίβαση καλών εμπειριών από το παρελθόν, όπως π.χ. όσα αποκόμισαν τον τελευταίο καιρό διεθνείς οργανώσεις αλιείας όπως η NAFO στον τομέα του ελέγχου. Πέρα από αυτό, στην έκθεση γίνονται και άλλες εποικοδομητικές υποδείξεις για μία ακόμη πιο αποτελεσματική παρακολούθηση της αλιευτικής πολιτικής. Γι' αυτό, σας παρακαλώ εξ ονόματος της Ομάδας του ΕΛΚ να εγκρίνετε αυτήν την επιτυχημένη έκθεση.

<SPEAKER ID=264 LANGUAGE="EN" NAME="Teverson">
Κύριε Πρόεδρε, επιθυμώ να συγχαρώ επίσης τον κ. Provan για αυτήν τη πολύ σπουδαία έκθεση. Η κοινή αλιευτική πολιτική είναι μία από τις λίγες κοινές πολιτικές που έχουμε στην Ευρωπαϊκή Ένωση και επομένως το Ευρωπαϊκό Κοινοβούλιο, η Επιτροπή και το Συμβούλιο Υπουργών έχουν ένα πολύ σημαντικό ρόλο από την άποψη της νομοθεσίας.
<P>
Μου φαίνεται ότι οι απαιτήσεις για μία καλή νομοθεσία είναι ότι μπορούμε να μετρήσουμε αυτά που χρειάζεται να μετρήσουμε (που δεν συμβαίνει συχνά), ότι ο νόμος θα πρέπει να ισχύει εξίσου σε όλη την Ένωση (που δεν συμβαίνει στην Κοινή Αλιευτική Πολιτική), ότι υπάρχει η ίδια πιθανότητα αναγνώρισης των παραβάσεων όπου αυτές συμβούν και ότι οι ποινές για τις παραβάσεις είναι μετά βίας οι ίδιες σε ολόκληρη την Ένωση. Αυτά δεν συμβαίνουν στην Κοινή Αλιευτική Πολιτική και αυτό το έγγραφο και η νομοθεσία που ελπίζω ότι θα ακολουθήσουν θα τα κάνουν να συμβούν.
<P>
Στις αρχές του έτους η Βρετανική Προεδρία τόνισε ότι τα πράγματα πρέπει να αλλάξουν. Το έγγραφο της Επιτροπής είναι κάπως λιγότερο σκληρό αλλά πάλι λέει "ναι, ας κάνουμε τα πράγματα λίγο καλύτερα». Σε δύο μήνες περίπου θα περάσουμε στην πρόταση της Επιτροπής που είναι ακόμα ασθενέστερη.
<P>
Ζητώ από το Συμβούλιο των Υπουργών - που βεβαίως δεν είναι εδώ - και επίσης από την Επιτροπή να παραμείνουν ισχυροί και αποφασισμένοι και να αντιμετωπίσουν το πρόβλημα. Υπάρχουν δύο βασικοί τομείς: ο πρώτος είναι η ίση επιβολή από την αλυσίδα τροφοδοσίας μέχρι την αγορά. Δεύτερον, πρέπει να εξασφαλίσουμε ότι οι δικοί μας επιθεωρητές έχουν πραγματικές εξουσίες αντίστοιχες με εκείνες των εθνικών επιθεωρητών και μπορούν να επιβάλλουν την ομοιομορφία που όλοι επιζητούμε.

<SPEAKER ID=265 LANGUAGE="PT" NAME="Novo">
Κύριε Πρόεδρε, αγαπητοί συνάδελφοι, κατά την άποψή μου, οι δραστηριότητες ελέγχου της εφαρμογής της αλιευτικής πολιτικής δεν πρόκειται να επιφέρουν απτά αποτελέσματα με σκοπό την άσκηση μιας υπεύθυνης και φιλικής προς τους αλιευτικούς πόρους δραστηριότητας, παρά μόνον εάν αυτές ενταχθούν σε μια ευρεία δέσμη πρακτικών μέτρων για το συγκεκριμένο τομέα.
<P>
Πράγματι, ο έλεγχος από μόνος του δεν αρκεί. Είναι αναγκαίο να προβλεφθεί η συμμετοχή όλων των ενδιαφερομένων στη συζήτηση, στη διάδοση και στην εφαρμογή των δραστηριοτήτων ελέγχου. Πράγματι, η επιθεώρηση της αλιείας δεν είναι αρκετή. Είναι επίσης αναγκαίο να διασφαλισθεί ταυτόχρονα η σταθερότητα του τομέα, με τη λήψη μέτρων κοινωνικού και χρηματοδοτικού χαρακτήρα που θα αντισταθμίζουν τη μείωση της αλιευτικής προσπάθειας. Όπως επίσης, έχει ουσιαστική σημασία η διατήρηση του σημερινού status quo αναφορικά με την πρόσβαση στους πόρους, και είναι ουσιαστικό να καταστούν διαφανή και δίκαια τα συστήματα εκφόρτωσης, εισαγωγής, πρώτης πώλησης, μεταφοράς και εμπορίας των αλιευμάτων.
<P>
Επί τη ευκαιρία, και για να σας αποδείξω ότι χρειάζεται να έχουμε μια σφαιρική και όχι αποσπασματική οπτική του θέματος του ελέγχου, θα ήθελα σχετικά μ' αυτό να σας παραθέσω ένα θλιβερό περιστατικό που συνέβη πριν από δύο ημέρες στη γενέτειρα πόλη μου στην Πορτογαλία, όπου καταστράφηκε ένα ισπανικό φορτηγό φορτωμένο με ψάρια.
<P>
Κατά τη γνώμη μου, η πράξη αυτή μπορεί να εξηγηθεί - αλλά όχι, βεβαίως, να δικαιολογηθεί - λόγω του κλίματος δυσπιστίας, όσον αφορά την αποτελεσματικότητα και τη διαφάνεια των δραστηριοτήτων ελέγχου. Επειδή, εκτός από την απώλεια εισοδήματος, σιγοβράζει και μια δυσπιστία για την πραγματική προέλευση των ψαριών. Για παράδειγμα, δεν καταλαβαίνουμε γιατί, ούτε γίνεται εύκολα αποδεκτό το ότι είναι νομότυπο να αλιεύονται σαυρίδια 12 εκατοστών στη Μεσόγειο, ενώ στον Ατλαντικό επιτρέπεται η αλίευση των ίδιων ψαριών μόνον εφόσον είναι μεγαλύτερα από 15 εκατοστά. Αρα, μονάχα η δυσπιστία θα μπορούσε να εξηγήσει την οργή των αλιέων στην ιδιαίτερη πατρίδα μου.
<P>
Σε περίπτωση που οι έλεγχοι ανάμεσα στους χώρους εκφόρτωσης και τους τόπους διάθεσης στην αγορά ήταν αξιόπιστοι και αποτελεσματικοί, εάν υπήρχε ομοιομορφία όσον αφορά τις ελάχιστες διαστάσεις των ψαριών, τότε δεν θα υπήρχε το κλίμα δυσπιστίας, και θλιβερά περιστατικά σαν αυτό που προανέφερα δεν θα ελάμβαναν χώρα. Εξ ου και η ανάγκη για όλους μας να προωθηθούν παραπέρα τα μέτρα ελέγχου, καθιστώντας τα διαφανή, αποτελεσματικά και δίκαια, μην παραβλέποντας ωστόσο το γεγονός ότι, ταυτόχρονα, είναι αναγκαία η εφαρμογή άλλων πρακτικών μέτρων προς εξασφάλιση της σταθερότητας του τομέα και διασφάλιση του εισοδήματος των επαγγελματιών του κλάδου.

<SPEAKER ID=266 LANGUAGE="EN" NAME="Wolf">
Κύριε Πρόεδρε, δεν θα πρέπει να ξεχνάμε ότι το πρόβλημα του αλιευτικού κλάδου παγκοσμίως είναι η υπεραλίευση και η υπερβολική χωρητικότητα. Σας υπενθυμίζω την έκθεση της Patricia McKenna πέρσι που κατέληγε ως εξής: "Οι αλιείς εξαναγκάζονται να εξαπατούν προκειμένου να αντιμετωπίσουν τις οικονομικές τους υποχρεώσεις». Ο κ. Provan χρησιμοποίησε περισσότερο διπλωματική γλώσσα, μιλώντας για παροχή κινήτρων στους αλιείς για την καταπάτηση των κανόνων.
<P>
Η έννοια της επιθεώρησης έχει αναφερθεί με σωστό τρόπο. Υπάρχει άνιση εφαρμογή από τα κράτη μέλη, ανεπαρκείς έλεγχοι της σωστής εκφόρτωσης και υπερβολικά άνισες, θα έλεγα άδικες, κυρώσεις για την καταπάτηση των κανόνων. Επομένως, η αποτελεσματική εποπτεία και έλεγχος έιναι ένας από τους θεμελιώδεις πυλώνες της ΚΑΠ. Τόσο η ετήσια έκθεση όσο και ο έλεγχος επέδειξαν ότι πρέπει να γίνουν πολλές αλλαγές πριν ο έλεγχος καταστεί επαρκής.
<P>
Εκφράζουμε ιδιαιτέρως την ικανοποίησή μας για το έγγραφο συζήτησης της Επιτροπής που αποτελεί το αντικείμενο της έκθεσης του κ. Provan. Υπογραμμίζει με σαφήνεια τους τρόπους με τους οποίους έχει βελτιωθεί ο έλεγχος τα τελευταία χρόνια και επίσης τις χιλιάδες αποτυχίες.
<P>
Υποστηρίζουμε ευρέως αυτά που λέει η Επιτροπή στο εν λόγω έγγραφο, καθώς και συγκεκριμένες προτάσεις για την τροποποίηση του κανονισμού ελέγχου που κατέθεσε πρόσφατα.
<P>
Θα υποστηρίξουμε την έκθεση Provan. Συμφωνούμε επιπλέον με τον κ. Provan ότι ο αποτελεσματικός έλεγχος θα εξακολουθεί να είναι προβληματικός όσο υπάρχει τέτοια υπερβάλλουσα χωρητικότητα στους στόλους της ΕΕ, αφού τα πλοία έχουν ναυπηγηθεί για ψάρεμα όχι για να μένουν αραγμένα.
<P>
Ωστόσο, η εν λόγω συζήτηση τείνει να επικεντρώνεται υπερβολικά στους ελέγχους που γίνονται στα ύδατα της ΕΕ, μη δίδοντας επαρκή προσοχή στις δραστηριότητες της ΕΕ στα διεθνή ύδατα και στα ύδατα τρίτων χωρών. Για παράδειγμα, θα πρέπει να ασκήσουμε πλήρως και με συνοχή την ευθύνη του κράτους της σημαίας μας. Ο κώδικας δεοντολογίας του FAO σχετικά με την υπεύθυνη αλιεία απαιτεί από τα κράτη που επιτρέπουν στα αλιευτικά σκάφη και στα συνοδευτικά αλιευτικά σκάφη να φέρουν τη σημαία τους να ασκούν αποτελεσματικό έλεγχο σε αυτά τα σκάφη, προκειμένου να εξασφαλίσουν τη σωστή εφαρμογή του κώδικα. Θα πρέπει επίσης να βοήθησουμε τα παράκτια κράτη να ασκήσουν αυτά τα δικαιώματα ελέγχου. Δεν θα πρέπει απλά να τους δώσουμε χρήματα κα χαρτί αλλά αληθινές ικανότητες.

<SPEAKER ID=267 LANGUAGE="FR" NAME="Souchet">
Κύριε Πρόεδρε, όπως σκόπιμα υπενθυμίζει ο εισηγητής, το Ευρωπαϊκό Κοινοβούλιο έχει τονίσει εδώ και πολύ καιρό ότι από τη βελτίωση των δράσεων ελέγχου εξαρτάται, σε μεγάλο βαθμό, η αποτελεσματικότητα μιας κοινής πολιτικής αλιείας. Ο καλύτερος έλεγχος όμως, υπενθυμίζω, είναι εκείνος που είναι αξιόπιστος, αμερόληπτος, όχι πολύ δαπανηρός, και επιβάλλει στους αλιείς τις ελάχιστες επιπλέον υποχρεώσεις, μια και οι υποχρεώσεις που τους επιβαρύνουν είναι ήδη πάρα πολλές.
<P>
Στις παρατηρήσεις που διατυπώνει ως επίλογο της αιτιολογικής έκθεσής του, ο εισηγητής μας μεταξύ άλλων πολύ σωστά τονίζει ότι η Επιτροπή, στην ανακοίνωσή της, ξεχνά ίσως το πιο σημαντικό. Για να λειτουργήσει στην πραγματικότητα μία πολιτική ελέγχου πρέπει να επιτύχει και να διατηρήσει τη συμμετοχή των αλιέων. Οι τελευταίοι πρέπει να είναι πεπεισμένοι ότι τα μέτρα ελέγχου που εφαρμόζονται είναι ορθά και ότι καθιερώθηκαν σε κλίμα αμεροληψίας και δικαιοσύνης.
<P>
Στην έκθεση που είχα παρουσιάσει, εξ ονόματος της Επιτροπής Αλιείας, σχετικά με τον έλεγχο μέσω δορυφόρου, είχα επιμείνει τόσο ως προς τον απαραίτητο χαρακτήρα των ελέγχων αυτών και της αξιοπιστίας τους, όσο και ως προς τις ελαφρύνσεις που λογικά θα επέτρεπαν, αλλά και ως προς τις πραγματικές εγγυήσεις όσον αφορά την αμερόληπτη εφαρμογή αυτών των ελέγχων, εγγυήσεις που πρέπει να δοθούν στους αλιείς για να τους πείσουμε για τον λογικό χαρακτήρα των ελέγχων αυτών.
<P>
Είναι εξίσου σημαντικό να συνδέσουμε στο μεγαλύτερο δυνατό βαθμό τους αλιείς με την επεξεργασία και τον καθορισμό των μέτρων ελέγχου, μέτρα τα οποία πρέπει, όσο γίνεται, να μην "πέφτουν από τον ουρανό».
<P>
Η πρώτη τροπολογία που κατέθεσα σε αυτήν την έκθεση από κοινού με τον συνάδελφο James Nicholson, έχει ως στόχο ακριβώς να τονίσει τη σημασία και την αμεροληψία των ελέγχων. Σημαντικός αριθμός αλιέων από τα κράτη μέλη αναγκάζονται να ασκούν τακτικά τις δραστηριότητές τους στα ίδια νερά και να εξαντλούν τους ίδιους φυσικούς πόρους. Δεν πρέπει να αφήνουμε αμφιβολίες ή υποψίες στους αλιείς ενός κράτους μέλους ως προς την αποτελεσματικότητα ελέγχων που ασκούνται στους αλιείς από κάποιο άλλο κράτος μέλος· στην αντίθετη περίπτωση, η αμφιβολία τρέφει φόβους οι οποίοι δεν είναι πάντα βάσιμοι.
<P>
Επομένως είναι απαραίτ ητο να τελειοποιήσουμε τους όρους του ελέγχου, αλλά εγώ, αντίθετα με τον εισηγητή, δεν πιστεύω ότι είναι απαραίτητο να στρατολογήσουμε για το σκοπό αυτό έναν στρατό από κοινοτικούς ελεγκτές. Θεωρώ ότι οι έλεγχοι πρέπει να συνεχίσουν να πραγματοποιούνται από τα κράτη μέλη και ότι η ενίσχυση της κοινοτικής επιθεώρησης πρέπει να αφορά την πραγματοποίηση των ελέγχων σε εθνικό επίπεδο και τις μεθόδους που χρησιμοποιούνται. Είναι απαραίτητη η προετοιμασία και η εναρμόνιση των όρων του ελέγχου. Για ορισμένα είδη αλιείας εξάλλου γίνονται υπερβολικά πολλοί έλεγχοι ενώ για κάποια άλλα γίνονται πολύ λίγοι.
<P>
Πρέπει οπωσδήποτε να επαναφέρουμε την ισορροπία σε ορισμένους τομείς. Αυτός είναι σκοπός της δεύτερης τροπολογίας που κατέθεσα σε μία γενικά ικανοποιητική έκθεση.

<SPEAKER ID=268 LANGUAGE="EN" NAME="McCartin">
Κύριε Πρόεδρε, εκφράζω την ικανοποίησή μου για το έγγραφο της Επιτροπής. Ως αντιπρόσωπος των ιρλανδών αλιέων, δεν είχα καμία δυσκολία με αυτό. Ευχαριστώ τον κ. Provan για την έκθεσή του, η οποία αποτελεί μία δίκαιη αντιπροσώπευση της σχεδόν ομόφωνης γνώμης της Επιτροπής Αλιείας.
<P>
Σχετικά με τα προβλήματα που θέτει, όπως τα διαφορετικά πρότυπα για την ισχύ των κινητήρων, έχω ακούσει παράπονα απο τους δικούς μας αλιείς. Αυτά οδηγούν σε σοβαρές παρερμηνείες και δυσπιστία. Η αναγκαιότητα παρακολούθησης των αλιευμάτων στην αγορά, για να είμαστε σίγουροι ότι γνωρίζουμε με ακρίβεια από που προέρχονται τα ψάρια που πωλούνται σε μία δεδομένη αγορά, είναι εξαιρετικά σημαντική. Αυτό είναι καλό για την αγορά, καλό για τις τιμές και θα οδηγήσει σε μία μεγαλύτερη τάξη όπου θα είναι ευκολότερο να διατηρηθούν οι τιμές. Γνωρίζουμε το πρόβλημα της μαύρης αγοράς του ψαριού και τι μπορεί να προκαλέσουν σε μία αγορά σε μία δεδομένη στιγμή.
<P>
Η μεγάλη δυσκολία, όπως πάντα, είναι η εμπιστοσύνη των αλιέων. Φαντάζομαι το ίδιο ισχύει και στην Σκωτία, αφού βρίσκεται στη δυτική ακτή της Ιρλανδίας - επικρατεί μία σοβαρή έλλεψη εμπιστοσύνης. Η εν λόγω έλλειψη εμπιστοσύνης ως έναν βαθμό - και ίσως αθέλητα - υποθάλπεται από τις εθνικές αρχές και διευθύνσεις που απεικονίζουν την επιτροπή ως δύναμη καταπίεσης που ευθύνεται για όλους τους κανονισμούς. Δεν αναγνωρίζουν το γεγονός ότι πρόκειται κυρίως για ομόφωνες συμφωνίες στο Συμβούλιο Υπουργών, που οδηγούν στη θέσπιση των κανονισμών που η Επιτροπή προσπαθεί να παρακολουθήσει και να επιβάλει. Συχνά αυτό δεν καθίσταται πολύ σαφές. Πολύ συχνά όταν τα νέα είναι άσχημα και υπάρχουν περιορισμοί, αυτά προέρχονται από την Επιτροπή. Αλλά όταν έχουμε μία κατάσταση όπως συνέβη πρόσφατα στην Ιρλανδία όπου ανακοινώθηκε ένα πακέτο 60 εκατ. Ecu για την ανάπτυξη του στόλου για ψάρια υψηλής ποιότητας, στο προσκήνιο εμφανίζονται οι εθνικοί υπουργοί, όχι άνθρωποι της Επιτροπής ή του Κοινοβουλίου που παρέχουν τα χρήματα και εκπονούν τα σχέδια. Αυτό αποτελεί μέρος του υφιστάμενου προβλήματος.
<P>
Τέλος, εφόσον θα θέλαμε να έχουμε ένα είδος περιφερειοποίησης, ένα όριο 30 μιλίων θα ήταν απείρως χρήσιμο προκειμένου να χρησιμοποιηθεί η καλή θέληση των αλιέων στο ζήτημα της αναδιοργάνωσης.

<SPEAKER ID=269 NAME="Flynn">
Κύριε Πρόεδρε, θα ήθελα να πω ότι η συνάδελφός μου Emma Bonino ζητά συγνώμη. Θα ήθελε να ήταν εδώ. Χαίρομαι που παίρνω την έκθεση. Έχω προσωπικό συμφέρον και γνωρίζω κάτι λίγα για αυτά αφού προέρχομαι από την ακτή των αλιέων στα δυτικά της Ιρλανδίας.
<P>
Η Επιτροπή εκφράζει την ικανοποίησή της για τη θετική ανταπόκριση του κ. Provan στην ανακοίνωσή μας. Σχετικά με την παρακολούθηση της αλιείας, κύριο μέλημα της Επιτροπής είναι η αποφυγή νέων τροποποιήσεων στους υφιστάμενους κανονισμούς, που μπορεί ενδεχομένως να μην είναι απολύτως απαραίτητοι και να μην ταιριάζουν με τη συνολική στρατηγική.
<P>
Μία στρατηγική για την βελτίωση της εποπτείας της αλιείας απαιτεί ισχυρή πολιτική βούληση και στη συνέχεια επαρκείς ανθρώπινους και υλικούς πόρους. Απαιτεί μία αποτελεσματική οργάνωση και αυξημένη ευαισθητοποίηση από όλες τις πλευρές για όσα διακυβεύονται. Στόχος της Επιτροπής ήταν, επομένως, να διενεργήσει μια λεπτομερή εξέταση που υπερέβαινε τα όρια των ετήσιων εκθέσεων παρακολούθησης, που δεν μας επιτρέπουν να οπισθοδρομούμε και να εξετάζουμε με ψυχρό μάτι τα πράγματα. Αυτός είναι ο σκοπός της ανακοίνωσης που συζητούμε σήμερα εδώ.
<P>
Η Επιτροπή θα ήθελε επομένως πρώτα να υπογραμμίσει τη σημαντική πρόοδο που έχει σημειωθεί. Η εφαρμογή πρόσφατων αποφάσεων, κυρίως όσον αφορά στη χρήση δορυφόρων, θα επιταχύνουν αρκετά την πρόοδο αυτή. Ωστόσο, αν εξετάσουμε την εφαρμογή των διαφόρων μερών της Κοινής Αλειυτικής Πολιτικής, από την παρακολούθηση του στόλου, η οποία αναφέρεται, ως τις αγορές, που και αυτές αναφέρθηκαν, όλα δείχνουν ότι χρειάζονται ακόμα μερικές σημαντικές βελτιώσεις σε διάφορους τομείς. Δεν αρκεί να εφαρμόσουμε απλά αυτά που έχουν ήδη αποφασιστεί.
<P>
Αφήνοντας τις τεχνικές λεπτομέρεις κατά μέρος, αναδύονται δύο κύρια προβλήματα. Έχουν ήδη αναφερθεί, αλλά αξίζει να τα αναφέρω. Αυτά είναι: η έλλειψη διαφάνειας μεταξύ των κρατών μελών και η έλλειψη συνεργασίας που υπάρχει συχνά μεταξύ των μεμονωμένων κρατών μελών. Έχοντας κατά νου αυτές τις σκέψεις, η Επιτροπή έχει ήδη προτείνει δύο έγγραφα για να ενώσει και να διαμορφώσει μία συνολική στρατηγική και πολιτική. Η πρόταση τροποποίησης του κανονισμού που θεσπίζει ένα σύστημα ελέγχου και, δεύτερον, το σχέδιο δράσης για τη βελτίωση της εφαρμογής της Κοινής Αλιευτικής Πολιτικής καλύπτουν τα κύρια σημεία που αναφέρθηκαν στην εν λόγω ανακοίνωση.
<P>
Η Επιτροπή εκτιμά εξαιρετικά την θετική υποδοχή που επεφύλαξε το Κοινοβούλιο στην ανακοίνωση. Σημειώνουμε τις νέες προτάσεις που προέκυψαν κατά τη διάρκεια της συζήτησης, που μας βοηθούν δίνοντας μας το κλειδί για μια εποικοδομητική μορφή στήριξης.
<P>
Παρατήρησα τα όσα είπε ο κ. Provan για τη ανάληψη δράσης κατά των κρατών μελών. Χρειαζόμαστε νομικά αδιάσειστες αποδείξεις εδώ και στερούμαστε τις δυνάμεις για να το πράξουμε. Οι δυνάμεις επιθεώρησης είναι ασθενείς ενώ το έργο της Επιτροπής θα ήταν αποτελεσματικότερο αν οι επιθεωρητές της Κοινότητας, εκτός από το αναγνωρισμένο δικαίωμα τους να μην ειδοποιούν εκ των προτέρων, μπορούσαν να συγκεντρώνουν πληροφορίες περισσότερο ελεύθερα με σκοπό να διαπιστώσουν ατέλειες στα εθνικά συστήματα ελέγχου. Αυτό θα προήγαγε σημαντικά την κατάσταση. Δεύτερον, επισημάνατε το θέμα της πρόσβασης σε πληροφορίες και βάσεις δεδομένων.
<P>
Στην πρόταση που ακολούθησε, αυτό το λαμβάνουμε υπόψη και πιστεύω ότι θα ήταν πολύ χρήσιμο. Αισθάνομαι ότι ο κ. Teversen το έχει κατανοήσει πολύ καλά, ότι δηλαδή δεν ενεργούμε με τον ίδιο τρόπο έναντι όλων των παραμέτρων. Από εκεί προκύπτουν τα προβλήματα. Προσωπικά, θεωρώ σκόπιμο να υπογραμμίσω το όλο ζήτημα της παρακολούθησης της αλυσίδας των γεγονότων μέχρι την αγορά. Αυτό δεν γίνεται σωστά. Ο κ. McCartin έκανε επίσης την ίδια επισήμανση. Αυτός θα ήταν ένας καλός τρόπος ελέγχου ολόκληρου του συστήματος. Θα θέλαμε να πιστεύουμε ότι θα μπορούσαμε να κάνουμε κάτι για αυτό.
<P>
Τέλος, υπάρχουν μερικές πρωτοβουλίες πέρα από αυτά που έχουν εξεταστεί. Θα πρέπει να λάβουμε υπόψη τις σπουδαίες δυνατότητες που είναι διαθέσιμες με τη χρήση των νέων τεχνολογιών. Δεν χρησιμοποιούνται ακόμα επαρκώς η επεξεργασία στοιχείων και οι δορυφόροι. Κάτι θα μπορούσε να γίνει ως προς αυτό. Ίσως θα έπρεπε να εξετάσουμε την πιθανότητα χρηματοδότησης της έρευνας και μερικών μελετών στον εν λόγω τομέα. Στο μελλοντικό πέμπτο πρόγραμμα, θα μπορούσαμε να θέσουμε τους ελέγχους ως μεγαλύτερη προτεραιότητα. Θα ήθελα να το δω να συμβεί. Τέλος, υπάρχει η πιθανότητα διεξαγωγής μίας διεθνούς διάσκεψης τον επόμενο χρόνο, που θα μπορούσε να οδηγήσει σε πολλά καλά συμπεράσματα και συστάσεις που θα συμπλήρωναν τη στρατηγική για αυτό που ψάχνουν όλοι, δηλαδή τη δημιουργία του επιπέδου του παιχνιδιού στο οποίο αναφέρεται ο κ. Teversen.

<SPEAKER ID=270 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 9.00.
<P>
(Η συνεδρίαση λήγει στις 20.45)

