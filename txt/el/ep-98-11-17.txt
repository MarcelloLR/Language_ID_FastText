<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="NL" NAME="Janssen van Raay">
Κύριε Πρόεδρε, οι ολλανδικές αρχές δεν φορολογούν μόνο την εισφορά του Κοινοβουλίου στις εθελούσιες συντάξεις, αλλά και το ίδιο το ποσό της συντάξεως. Θα ήθελα να ευχαριστήσω την κ. Fontaine για την αυθόρμητη διαμαρτυρία της, καθώς και τον κ. Rothley, ο οποίος κατέθεσε τροπολογία για να παύσει αυτή η αδικία στις Κάτω Χώρες. Δυστυχώς, ορισμένοι Ολλανδοί δήλωσαν μέσω του εκπροσώπου τους ότι συμφωνούν με τη ρύθμιση αυτή. Αυτή είναι η παρατήρηση που ήθελα να καταχωρηθεί χθες στα πρακτικά και σας ευχαριστώ επ' ευκαιρία, γιατί όντως καταχωρήθηκε.

<SPEAKER ID=3 LANGUAGE="EN" NAME="Evans">
Κύριε Πρόεδρε, θα ήθελα απλά να αναφέρω ότι ήμουν παρών χθες, αλλά για κάποιον ανεξήγητο λόγο το όνομά μου δεν περιλαμβάνεται στον κατάλογο παρουσίας. Θα ήμουν ευτυχής, εάν αυτό μπορούσε να διορθωθεί.

<SPEAKER ID=4 NAME="Πρόεδρος">
Θα το επαληθεύσουμε και θα συμπεριληφθεί το όνομά σας.

<SPEAKER ID=5 LANGUAGE="SV" NAME="Thors">
Κύριε Πρόεδρε, το ίδιο συνέβη και σ' εμένα χθές. Ήμουν πιθανότατα τόσο απασχολημένη με την έκθεση Rothley και την Επιτροπή Νομικών Θεμάτων και Δικαιωμάτων των Πολιτών ώστε ούτε το δικό μου όνομα υπάρχει στον κατάλογο παρουσίας. Ζητώ επομένως να γίνει διόρθωση.

<SPEAKER ID=6 NAME="Πρόεδρος">
Θα επαληθευθεί κι αυτό προκειμένου να διορθωθεί.
<P>
(Εγκρίνονται τα συνοπτικά πρακτικά)

<SPEAKER ID=7 LANGUAGE="NL" NAME="Van Dam">
Κύριε Πρόεδρε, περιμέναμε με αδημονία τα ημερολόγια για το 1999 και θα ήθελα να ευχαριστήσω τους αρμόδιους που φρόντισαν να τα παραλάβουμε χθες. Μία από τις σημαντικότερες ημερομηνίες του 1999 είναι οι εκλογές για το Ευρωκοινοβούλιο. Όπως γνωρίζετε, οι βουλευτές του Σώματος συζήτησαν εκτενώς σχετικά με τις ημέρες κατά τις οποίες θα μπορούσαν να διεξαχθούν οι εκλογές. Προσωπικά διαπιστώνω με μεγάλη απογοήτευση ότι στο ημερολόγιο αυτό αναφέρεται εσφαλμένα ότι σε τρεις μόνο χώρες της Ευρωπαϊκής Ένωσης, μεταξύ των οποίων δεν περιλαμβάνεται η πατρίδα μου, οι Κάτω Χώρες, οι εκλογές δεν θα διεξαχθούν την Κυριακή, 13 Ιουνίου, αλλά ενωρίτερα.
<P>
Θεωρώ εντελώς αδικαιολόγητη τη διεξαγωγή των εκλογών την Κυριακή. Μία από τις καλές παραδόσεις στις Κάτω Χώρες είναι ότι οι εκλογές δεν πραγματοποιούνται την Κυριακή, αλλά μια άλλη ημέρα της εβδομάδας, και είναι αδικαιολόγητο που οι Κάτω Χώρες δεν περιλαμβάνονται στις χώρες όπου οι εκλογές θα γίνουν στις 10 Ιουνίου. Θα ήθελα να ρωτήσω τί σκοπεύετε να κάνετε για να λυθεί η παρεξήγηση αυτή και για να προληφθεί το ενδεχόμενο περαιτέρω μείωσης του ποσοστού συμμετοχής στις εκλογές.

<SPEAKER ID=8 NAME="Πρόεδρος">
Κύριε βουλευτή, νομίζω ότι αυτή την ερώτηση πρέπει να την υποβάλετε στις ολλανδικές αρχές. Όπως γνωρίζετε, η ημερομηνία των εκλογών δεν εξαρτάται από το περιεχόμενο της ημερήσιας διάταξης του Κοινοβουλίου, αλλά από τις αρχές κάθε χώρας, εντός ενός προκαθορισμένου χρονικού διαστήματος που μπορεί να αλλάξει με απόφαση του Συμβουλίου και όχι με απόφαση του Κοινοβουλίου. Αν στις Κάτω Χώρες διεξάγονται μια συγκεκριμένη ημερομηνία, είναι επειδή έτσι αποφάσισαν οι αρχές αυτής της χώρας, υποθέτουμε βάσει της αρχής της επικουρικότητας. Αλλά, φυσικά, δεν είναι το Κοινοβούλιο αυτό που καθορίζει τις ημερομηνίες, ούτε μπορεί να τις αλλάξει.

<SPEAKER ID=9 LANGUAGE="NL" NAME="Blokland">
Κύριε Πρόεδρε, το θέμα δεν είναι αυτό. Οι εκλογές στην Ολλανδία θα διεξαχθούν στις 10 Ιουνίου. Το θέμα είναι άλλο: υπάρχει ένα λάθος στο ημερολόγιο το οποίο πρέπει να διορθωθεί. Αυτό ζητά ο κ. Van Dam.

<SPEAKER ID=10 NAME="Πρόεδρος">
Θα επαληθεύσουμε αν υπάρχει λάθος από πλευράς μας στην ημερήσια διάταξη. Ούτως ή άλλως, να είστε βέβαιος ότι στις Κάτω Χώρες οι εκλογές δεν θα διεξαχθούν σύμφωνα με τη δική μας ημερήσια διάταξη, αλλά σύμφωνα με ό, τι έχουν καθορίσει οι αρχές της χώρας.

<CHAPTER ID=2>
Απόφαση κατεπείγοντος
<SPEAKER ID=11 NAME="Πρόταση κανονισμού του Συμβουλίου για την τροποποίηση του κανονισμού 355/94 του Συμβουλίου της 14ης Φεβρουαρίου 1994 και την παράταση των προσωρινών μέτρων παρέκκλισης που εφαρμόζονται στη Γερμανία και την Αυστρία (CΟΜ(98)0473 - C4-0516/98-98/0251(CNS))">

<P>
Πρόεδρος. Έχει τον λόγο ο κύριος von Wogau για να παρουσιάσει την άποψη της Επιτροπής Οικονομικής Πολιτικής, αρμόδιας επί της ουσίας.

<SPEAKER ID=12 NAME="von Wogau">
Κύριε Πρόεδρε, πρόκειται για μια διαδικασία που μας έχει απασχολήσει και στο παρελθόν. Το πρόβλημα στο οποίο αναφέρεται η Επιτροπή υφίσταται ήδη από τον Ιανουάριο του τρέχοντος έτους. Ωστόσο, τα αντίστοιχα έγγραφα μας διαβιβάσθηκαν μόλις τον Σεπτέμβριο. Ως εκ τούτου, δεν μπορώ να καταλάβω γιατί τώρα η Επιτροπή υποβάλλει δύο φορές αλλεπάλληλα αίτηση συζήτησης κατεπείγοντος, μια και είχε προηγουμένως αρκετό χρόνο στη διάθεσή της. Ο συνάδελφος Langen προετοιμάζει αυτές τις ημέρες μία έκθεση για την οποία θα ψηφίσουμε τώρα, στη συνεδρίαση του Νοεμβρίου, και θα την παρουσιάσουμε τον Δεκέμβριο στην ολομέλεια. Γι' αυτό προτείνω να απορρίψουμε την αίτηση κατεπείγοντος.
<P>
(Χειροκροτήματα)

<SPEAKER ID=13 NAME="Πρόεδρος">
Υποβάλλω σε ψηφοφορία την αίτηση κατεπείγοντος που υπεβλήθη.
<P>
(Το Σώμα απορρίπτει την αίτηση κατεπείγοντος)

<CHAPTER ID=3>
Παρουσίαση της ετήσιας έκθεσης του Ελεγκτικού Συνεδρίου
<SPEAKER ID=14 NAME="Πρόεδρος">
Η ημερήσια διάταξη προβλέπει την παρουσίαση της ετήσιας έκθεσης του Ελεγκτικού Συνεδρίου.
<P>
Θέλω να απευθύνω χαιρετισμό στον Πρόεδρο του Ελεγκτικού Συνεδρίου, τον κ. Friedmann, ο οποίος, όπως και άλλες φορές, φρόντισε να έλθει για να παρουσιάσει την εν λόγω έκθεση στο Κοινοβούλιο.
<P>
Κύριε Friedmann, έχετε τον λόγο.

<SPEAKER ID=15 NAME="Friedmann">
Κύριε Πρόεδρε, αξιότιμοι κυρίες και κύριοι, εξ ονόματος του Ελεγκτικού Συνεδρίου θα ήθελα να σας ευχαριστήσω θερμά που μου δίνετε την ευκαιρία να σας παρουσιάσω σήμερα το πρωί την εργασία μας σχετικά με το προηγούμενο έτος. Ασφαλώς συμφωνούμε όλοι ότι το χρήμα δεν είναι μεν το παν, αλλά από τον τρόπο διαχείρισής του καθίσταται εμφανές κατά πόσο μία πολιτική είναι επιτυχής ή όχι.
<P>
Ίσως να έχετε ήδη διαπιστώσει ότι η φετινή ετήσια έκθεση είναι πολύ πιο μικρή σε όγκο από τις εκθέσεις των προηγούμενων ετών. Αυτό όμως δεν σημαίνει ότι εργαστήκαμε φέτος λιγότερο, αλλά ακριβώς το αντίθετο. Πέρυσι είχαμε δημοσιεύσει πολλές ειδικές εκθέσεις, 25 τον αριθμό. Φέτος, όμως, θέλοντας να διευκολύνουμε και τη δική σας εργασία, θα κατανείμουμε καλύτερα αυτές τις ετήσιες εκθέσεις σε όλη τη διάρκεια του έτους, έτσι ώστε να μπορέσετε να κατανείμετε αντίστοιχα και τη δική σας εργασία. Παραδέχομαι, βέβαια, ότι μπορούν να γίνουν ακόμα περισσότερες βελτιώσεις, όμως εμείς, από την πλευρά μας, έχουμε όλη την καλή διάθεση.
<P>
Το περασμένο έτος η Κοινότητα είχε απώλειες εσόδων που ανέρχονται σε δισεκατομμύρια, και μάλιστα τόσο από τους δασμούς, όσο και από τον ΦΠΑ. Το ζήτημα των δασμών συνδέεται με το γεγονός ότι οι τελωνειακές αρχές των κρατών μελών εξακολουθούν να μη συνεργάζονται με τον καλύτερο δυνατό τρόπο. Δεν αξιοποιούνται επαρκώς οι δυνατότητες της σύγχρονης τεχνολογίας πληροφοριών. Το κάθε κράτος προβαίνει στη δική του ανάλυση κινδύνων και καταλήγει σε διαφορετικά αποτελέσματα. Το γεγονός ότι οι κυβερνήσεις των κρατών μελών δεν ασχολούνται περισσότερο με το συγκεκριμένο ζήτημα είναι ακόμα πιο παράξενο, εάν αναλογισθούμε ότι, εφόσον ο προϋπολογισμός δεν χρηματοδοτείται από δασμούς, θα πρέπει βέβαια οι εισφορές των κρατών μελών να είναι αντίστοιχα υψηλότερες. Για τον λόγο αυτό θέλω να ζητήσω από τα κράτη μέλη να δώσουν πολύ μεγαλύτερη σημασία στη σωστή καταγραφή των δασμών, και μάλιστα προς το δικό τους το συμφέρον.
<P>
Όπως ήδη ανέφερα, χάνονται τεράστια ποσά από τον ΦΠΑ. Πιλοτικοί υπολογισμοί που έγιναν σε υποδείγματα με βάση το παράδειγμα 9 κρατών - για τη χρονική περίοδο 1991-1993 - έδειξαν ότι στα εννέα αυτά κράτη εισπράττονται ετησίως 70 δις Ecu λιγότερα από τα προβλεπόμενα ποσά ΦΠΑ. Αυτό συμβαίνει, βέβαια, στα κράτη μέλη, αλλά επηρεάζει έμμεσα και την Ευρωπαϊκή Ένωση. Στην ενιαία αγορά εξακολουθεί να ισχύει η μη ικανοποιητική αρχή ότι ο ΦΠΑ καταβάλλεται στην χώρα προορισμού, δηλαδή το εμπόρευμα παραμένει αφορολόγητο μέχρι να φθάσει από τον τόπο προέλευσης στον τόπο προορισμού, γεγονός που προσφέρει βέβαια ευκαιρίες για παρατυπίες.
<P>
Όσον αφορά τα έξοδα, σε αντιστοιχία με τη δομή του προϋπολογισμού επικεντρώσαμε την εργασία μας στη γεωργική και τη διαρθρωτική πολιτική. Έχουμε υποβάλει μερικές ειδικές εκθέσεις σχετικά με τη γεωργική πολιτική, π.χ. σχετικά με τη ΣΕΒ και σχετικά με το ισοζύγιο λογαριασμών. Στην τακτική ετήσια έκθεση αναφερόμαστε, μεταξύ άλλων, και στον σκληρό σίτο. Κι αυτό επειδή πρόκειται για ένα είδος σιτηρών για το οποίο παρέχονται ιδιαίτερα υψηλές ενισχύσεις. Για τον σκληρό σίτο δεν καταβάλλεται μόνο η κανονική ενίσχυση με βάση τον αριθμό των εκταρίων, αλλά και μία επιπρόσθετη ενίσχυση που μπορεί να αιτιολογηθεί μόνο από πολιτική σκοπιά. Εάν συνυπολογίσει κανείς τη διαφορά απόδοσης σε σχέση με άλλα είδη σιτηρών, μπορεί να διαπιστώσει ότι στη διάρκεια τεσσάρων ετών θα μπορούσαμε να εξοικονομήσουμε 3 δις Ecu σε επιδοτήσεις.
<P>
Σε μία ειδική έκθεση ασχοληθήκαμε και με την εισαγωγή γαλακτοκομικών προϊόντων από τη Νέα Ζηλανδία στο Ηνωμένο Βασίλειο. Συγκεκριμένα, η Νέα Ζηλανδία επιτρέπεται να εξάγει με προτιμησιακό καθεστώς στο Ηνωμένο Βασίλειο, στο πλαίσιο καθορισμένων ποσοστώσεων, γάλα και τυρί, τηρουμένων ορισμένων κριτηρίων, προ πάντων σε σχέση με την περιεκτικότητα σε λιπαρά. Όπως διαπιστώσαμε, τα κριτήρια αυτά δεν τηρήθηκαν σε όλες τις περιπτώσεις. Έτσι, με την πάροδο του χρόνου, η Κοινότητα είχε απώλειες εσόδων από δασμούς ύψους 410 εκατ. Ecu. Ένα μεγάλο μέρος των εσόδων αυτών έχει ήδη παραγραφεί, αλλά είναι ακόμα δυνατή η είσπραξη 110 εκατ. Ecu. Κάναμε έκκληση στην Επιτροπή να επιληφθεί του θέματος.
<P>
Αυτά σε σχέση με τον συγκεκριμένο τομέα της γεωργικής πολιτικής. Όπως γνωρίζετε, το Ελεγκτικό Συνέδριο δίνει μεγάλη σημασία στην περιβαλλοντική πολιτική, ενδιαφέρον για το οποίο λάβαμε πριν από λίγο καιρό το βραβείο «ευρωπαϊκής κληρονομιάς». Σε μία ειδική έκθεση επισημάναμε ότι παρουσιάζονται σημαντικές ελλείψεις στις 40.000 εγκαταστάσεις διαχείρισης αποβλήτων που λειτουργούν στην ΕΕ κι έχουν εν μέρει συγχρηματοδοτηθεί από αυτή. Στο Βέλγιο το ένα τρίτο των εν λόγω εγκαταστάσεων χρειάζεται επισκευές, στη δε Ιταλία το 50 %. Προ πάντων, όμως, διαπιστώσαμε ότι υπάρχουν νέες εγκαταστάσεις που δεν έχουν καν τεθεί σε λειτουργία λόγω έλλειψης είτε της απαιτούμενης τεχνογνωσίας, είτε των χρημάτων για να καλυφθεί το λειτουργικό τους κόστος. Αυτό πρέπει να ληφθεί σοβαρά υπόψη, καθότι μέχρι το 2005 πρόκειται να κατασκευασθούν άλλες 40.000 εγκαταστάσεις διαχείρισης αποβλήτων.
<P>
Εξετάσαμε με αρκετά κριτική διάθεση τον τομέα ανανεώσιμων πηγών ενεργείας σε σχέση με τα προγράμματα JOULE και THERMIE. Μεταξύ άλλων διαπιστώσαμε ότι 50 % των προβλεπόμενων θέσεων χρησιμοποιήθηκαν για διαφορετικούς σκοπούς. Διαπιστώσαμε επίσης ότι ανακύπτουν σημαντικά προβλήματα σύγκρουσης συμφερόντων για το προσωπικό που είναι υπεύθυνο για τη λήψη αποφάσεων διαχείρισης, προ πάντων επειδή το εν λόγω προσωπικό εργαζόταν προηγουμένως σε άλλες θέσεις, και το πρόβλημα πρέπει να εξετασθεί σε σχέση με την ανάθεση έργου και τη σύναψη συμβάσεων.
<P>
Όλοι μας γνωρίζουμε ότι η Ευρωπαϊκή Ένωση αντιμετωπίζει συνεχώς νέες προκλήσεις. Συχνά είναι δύσκολο για την Επιτροπή να είναι αναγκασμένη να ανταποκριθεί άμεσα σε μεγάλης έκτασης νέα προβλήματα, όπως, για παράδειγμα, το πρόβλημα της ανθρωπιστικής βοήθειας, στην οποία είχαμε αφιερώσει μία ειδική έκθεση που δημοσιεύθηκε τον περασμένο Μάρτιο. Το 1991 είχε αποφασισθεί να διατεθούν κατά την περίοδο 1992-1997 4 δις Ecu για ανθρωπιστική βοήθεια. Έχουν ήδη δαπανηθεί περισσότερα από 3 δις και η βοήθεια αυτή έχει ήδη φθάσει σε όσους την είχαν ανάγκη. Το πρόβλημα έγκειται στην κεντρική ρυθμιστική μονάδα της Επιτροπής, στο Ευρωπαϊκό Γραφείο Ανθρωπιστικής Βοήθειας Εκτάκτου Ανάγκης - ECHO.
<P>
Ήδη στην περυσινή μας ειδική έκθεση είχαμε επισημάνει την έλλειψη διαφάνειας στην πολιτική προσωπικού της εν λόγω υπηρεσίας, ειδικά όσον αφορά την πρόσληψη εξωτερικού προσωπικού. Είχαμε ζητήσει από την Επιτροπή συμπληρωματικές πληροφορίες και οι πληροφορίες αυτές δεν ήταν ικανοποιητικές. Γνωρίζετε πολύ καλά τη συζήτηση που ξεκίνησε κατόπιν αυτού κι έγινε γνωστή με την ονομασία «υποβρύχια». Αλλά το πρόβλημα του εξωτερικού προσωπικού δεν αφορά αποκλειστικά το ECHO. Και στα προγράμματα PHARE, TACIS και MED προβλέπεται ότι μέρος των πόρων που αφορούν λειτουργικά έξοδα μπορεί να διατεθεί για την υποστήριξη των προγραμμάτων, δηλαδή για εξωτερικούς εμπειρογνώμονες.
<P>
Το ποσοστό - που ονομάζεται «χρηματοδοτική διευκόλυνση Liikanen», από το όνομα του Επιτρόπου Liikanen - έχει ορισθεί 2 % στο πρόγραμμα PHARE, 3, 5 % στο πρόγραμμα TACIS και 3 % στο πρόγραμμα MED. Οι πρώτοι έλεγχοι έδειξαν ότι τα ποσοστά αυτά έχουν ήδη ξεπεραστεί, τουλάχιστον κατά το διπλάσιο. Θέλω να παρακαλέσω εσάς, ως Ευρωπαϊκό Κοινοβούλιο, να τηρήσετε κριτική στάση απέναντι στο συγκεκριμένο πρόβλημα προκειμένου να μπορέσει να αποκατασταθεί η τάξη.
<P>
Οι δραστηριότητες των προγραμμάτων PHARE και TACIS περιλαμβάνουν, όπως γνωρίζετε, και θέματα πυρηνικής ασφάλειας. Την περασμένη εβδομάδα ψηφίσαμε μία ειδική έκθεση που έχει ήδη δημοσιευθεί. Στο πλαίσιο της εν λόγω έκθεσης γίνονται πολύ σημαντικές διαπιστώσεις. Κατ' αρχάς πρέπει να γνωρίζετε ότι από το 1990 η Κοινότητα έχει προβλέψει 850 εκατ. Ecu για την πυρηνική ασφάλεια στην Κεντρική και Ανατολική Ευρώπη. Σε αυτό το ποσό έρχονται να προστεθούν και οι ενισχύσεις που διαθέτει η Διεθνής Κοινότητα, προπάντων ως Ομάδα των 7 και ως Ομάδα των 24, καθώς και τα δάνεια που έχει χορηγήσει η Τράπεζα της Ανατολικής Ευρώπης, με έδρα το Λονδίνο.
<P>
Ποιά σημεία αποδοκιμάζουμε; Από τα προβλεπόμενα 850 εκατ. Ecu έχουν διατεθεί μέχρι σήμερα μόνο 300 εκατ. Ecu περίπου, γεγονός που αποτελεί ένδειξη ότι η συγκεκριμένη πολιτική δεν ασκείται με την απαιτούμενη συνέπεια και αυστηρότητα. Επικρίνουμε τον ανεπαρκή συντονισμό εκ μέρους της Επιτροπής των δραστηριοτήτων της Ομάδας των 7 και της Ομάδας των 24. Η Επιτροπή υποστηρίζει μεν ότι τούτο δεν είναι αποκλειστικά δικό της καθήκον, αλλά πρέπει να καταστεί σαφές ότι εκείνη οφείλει να συντονίσει τις εν λόγω δραστηριότητες.
<P>
Αποδοκιμάζουμε το γεγονός ότι η Επιτροπή δεν διαθέτει ολοκληρωμένη στρατηγική σχετικά με την παύση λειτουργίας των παλαιότερων πυρηνικών εγκαταστάσεων και την απόρριψη ραδιενεργών αποβλήτων. Πιστεύω ότι πρόκειται για πολύ σημαντικό θέμα. Αποδοκιμάζουμε επίσης το γεγονός ότι από τις πιστώσεις που προβλέπονταν για τεχνική βοήθεια, περίπου το ένα τρίτο, δηλαδή 200 εκατ. Ecu έχουν διατεθεί χωρίς δημόσιους διαγωνισμούς, δηλαδή άμεσα.
<P>
Ήταν φύσει αδύνατον να διατυπώσουμε στο τέλος του περασμένου έτους ολοκληρωμένη άποψη για το πώς θα πρέπει να αξιολογηθεί ο τρόπος με τον οποίο η Επιτροπή αντιμετωπίζει το ζήτημα της πυρηνικής ασφάλειας στην Κεντρική και Ανατολική Ευρώπη. Επιτρέψτε μου να απευθύνω έκκληση σ' εσάς, ως φορέα λήψης πολιτικών αποφάσεων, αλλά και στην Επιτροπή και το Συμβούλιο, να επιδείξετε τη δέουσα προσοχή σε αυτό το πάρα πολύ σημαντικό ζήτημα που είναι έτοιμο να εκραγεί σαν ωρολογιακή βόμβα.
<P>
Μας ρωτούν επανειλημμένα πόσο βαθιά είμαστε διατεθειμένοι να προχωρήσουμε στη διερεύνηση περιπτώσεων απάτης, όταν πρόκειται για χρήματα της ΕΕ. Για καλό και για κακό επιτρέψτε μου να σας διευκρινίσω για άλλη μία φορά τη θέση μας. Ως Ελεγκτικό Συνέδριο είμαστε υποχρεωμένοι να προβαίνουμε σε έλεγχο με βάση τις αρχές της νομιμότητας, της ευρυθμίας και της χρηστής δημοσιονομικής διαχείρισης. Αυτό σημαίνει ότι δεν αποτελούμε ούτε αστυνομική, ούτε εισαγγελική αρχή. Επικεντρώνουμε, όμως, την προσοχή μας σε τομείς αυξημένου κινδύνου, τους οποίους επιλέγουμε σύμφωνα με συγκεκριμένα κριτήρια. Αποστολή μας θεωρούμε προ πάντων να προλαμβάνουμε την απάτη, να συμβάλλουμε δηλαδή στην αποφυγή τέτοιων κρουσμάτων, και να καλλιεργούμε αντιλήψεις που να αποτρέπουν το εξ αρχής ενδιαφέρον για τέτοιου είδους δραστηριότητες.
<P>
Στην περίπτωση, όμως, που κατά την εκτέλεση του συνήθους ελεγκτικού μας καθήκοντος συναντήσουμε παρατυπίες ή περιπτώσεις απάτης, ειδοποιούμε φυσικά τις εθνικές ποινικές αρχές και την Ομάδα Συντονισμού για την Καταπολέμηση των Περιπτώσεων Απάτης (ΟΣΚΠΑ), προκειμένου να ακολουθηθεί η κανονική διαδικασία. Στον τομέα του τουρισμού συνεργαζόμαστε, για παράδειγμα, με τις εισαγγελικές αρχές πολλών κρατών μελών, στον τομέα που μόλις ανέφερα - την έκθεση σχετικά με τα γαλακτοκομικά προϊόντα της Νέας Ζηλανδίας - συνεργαζόμαστε με τις βρετανικές αρχές, όπως είναι πολύ φυσικό. Προβαίνουμε σε ελέγχους και στην ΟΣΚΠΑ, καθότι πρόκειται για μία υπηρεσία της Επιτροπής. Πριν από μερικές εβδομάδες υποβάλαμε μία έκθεση που είχε και σε σας ανάλογη απήχηση, και σας ευχαριστώ πολύ.
<P>
Αποδοκιμάζουμε, μεταξύ άλλων, τα κενά που παρουσιάζουν οι βάσεις δεδομένων της ΟΣΚΠΑ λόγω των οποίων δεν είναι πλήρως αξιοποιήσιμε. Δεν είναι απόλυτα σαφές ποιος έχει πρόσβαση στις βάσεις αυτές και τούτο αποτελεί βέβαια πρόβλημα για την ασφάλειά τους. Επικρίνουμε επίσης το γεγονός ότι το 50 % του προσωπικού της ΟΣΚΠΑ απασχολείται στο πλαίσιο συμβάσεων περιορισμένου χρόνου. Συνεπώς, μόλις οι υπάλληλοι εξοικειωθούν με το αντικείμενό τους πρέπει και πάλι να φύγουν από την υπηρεσία, κι έτσι χάνονται πολύτιμες γνώσεις.
<P>
Λόγω των περιορισμένων δυνατοτήτων αξιοποίησης των βάσεων δεδομένων, η Κοινότητα δεν μπορεί, σε ορισμένες περιπτώσεις, να απαιτήσει την επιστροφή ποσών που δικαιούται. Επίσης δεν είναι σαφείς οι αρμοδιότητες της ΟΣΚΠΑ, τουλάχιστον στο πλαίσιο της Επιτροπής, μια και δεν έχει αρμοδιότητες όσον αφορά άλλα θεσμικά όργανα. Εδώ χρειάζεται να αποσαφηνιστεί το εν λόγω ζήτημα εντός της Επιτροπής.
<P>
Δώσαμε μεγάλη προσοχή στο γεγονός ότι στο Κοινοβούλιο έχει αρχίσει μία συζήτηση με τίτλο ΥΚΠΑ (Υπηρεσία Καταπολέμησης Περιπτώσεων Απάτης). Σας απασχολεί η διεύρυνση και περαιτέρω ανάπτυξη των αρμοδιοτήτων της ΟΣΚΠΑ. Έχετε εξετάσει και το ενδεχόμενο δημιουργίας ενός ανεξάρτητου θεσμικού οργάνου. Παρακολουθήσαμε με μεγάλο ενδιαφέρον τις εξελίξεις αυτές, καθότι στηρίζετε την επιχειρηματολογία σας εν μέρει στη δική μας έκθεση. Εμείς, ως Ευρωπαϊκό Ελεγκτικό Συνέδριο, είμαστε της άποψης - και στο σημείο αυτό συμφωνούμε μαζί σας - ότι φυσικά και μπορούν τα θεσμικά όργανα της Ένωσης να αναπτύξουν περαιτέρω τη διοίκηση και την οργάνωσή τους, γεγονός που είναι σύμφωνο και με τη Συνθήκη και δεν αντιτίθεται στη νομοθεσία των κρατών μελών. Συνεπώς, ως Ελεγκτικό Συνέδριο, μπορούμε να φανταστούμε ότι η ανεξαρτησία της ΟΣΚΠΑ μπορεί να αυξηθεί, ώστε να καταστεί ανεξάρτητη ως ΥΚΠΑ, περίπου όπως οι δημοσιονομικοί ελεγκτές στο πλαίσιο της Επιτροπής. Αυτό όμως θα το αποφασίσετε εσείς! Εμείς είμαστε φυσικά πρόθυμοι να συνεργαστούμε με όλες τις υπηρεσίες που δημιουργεί ο νομοθέτης.
<P>
Όπως γνωρίζετε, ως Ελεγκτικό Συνέδριο, καλούμεθα συχνά να εκδώσουμε γνωμοδοτήσεις. Κάθε θεσμικό όργανο μπορεί να μας ζητήσει να γνωμοδοτήσουμε, ιδιαίτερα όταν υπάρχει κάποια σχέση με τον προϋπολογισμό. Η τελευταία γενική γνωμοδότησή μας αφορούσε την Ατζέντα 2000 και μας ζητήθηκε από το Συμβούλιο. Φυσικά, στο πλαίσιο αυτό ασχοληθήκαμε και με τη γεωργική πολιτική, καθώς και με τον τρόπο που έχει σχεδιαστεί για το μέλλον από την Επιτροπή.
<P>
Όπως γνωρίζετε, η Επιτροπή έχει προτείνει τη μείωση των εγγυημένων ελάχιστων τιμών, και συγκεκριμένα κατά 30 % για το βόειο κρέας, κατά 20 % για τα σιτηρά και κατά 10 % για το γάλα. Έχω την εντύπωση ότι η Επιτροπή εκπόνησε αυτό το σχέδιο πριν ακόμη διαφανεί η πλήρης έκταση των κρίσεων στην Ασία, τη Ρωσία και τη Λατινική Αμερική. Εν τω μεταξύ είναι βέβαιο ότι η αγοραστική δύναμη των αγορών στις εν λόγω περιοχές έχει μειωθεί λόγω της κρίσης και μαζί της η ζήτηση για ευρωπαϊκά γεωργικά προϊόντα. Προκειμένου να αποτραπεί η δημιουργία πλεονασμάτων τα οποία θα απαιτήσουν επιστροφές κατά την εξαγωγή και υψηλό κόστος αποθήκευσης, θα ήταν πιο συνετό να μειωθούν οι ελάχιστες τιμές ακόμα περισσότερο από ό, τι είχε προτείνει η Επιτροπή και να δοθεί, ως αντιστάθμισμα, μεγαλύτερη βαρύτητα στις άμεσες ενισχύσεις.
<P>
(Χειροκροτήματα) Όπως γνωρίζετε, η Επιτροπή έχει προτείνει τη μείωση κατά 20 % των άμεσων ενισχύσεων που υπερβαίνουν τα 100.000 Ecu και κατά 20 % εκείνων που υπερβαίνουν τα 200.000 Ecu.
<P>
Ενόψει του γεγονότος ότι το 80 % των άμεσων ενισχύσεων καταβάλλεται στο 20 % των γεωργικών εκμεταλλεύσεων, σας ζητούμε να αναλογισθείτε μήπως θα ήταν πιο συνετό να υιοθετηθεί ένα ανώτατο όριο στις άμεσες ενισχύσεις, π.χ. για ποσά πέραν των 100.000 Ecu, όπως έχουμε ήδη επισημάνει.
<P>
Η Επιτροπή θεωρεί δεδομένο ότι δεν θα πρέπει να καταβληθούν άμεσες ενισχύσεις στα νέα κράτη μέλη που θα προσχωρήσουν στην ΕΕ. Αντιθέτως, εμείς, ως Ελεγκτικό Συνέδριο, δεν το θεωρούμε ρεαλιστικό, και, ως εκ τούτου, έχουμε προτείνει να συνυπολογισθούν, για κάθε ενδεχόμενο, και άμεσες ενισχύσεις για τα νέα κράτη μέλη. Αυτό σημαίνει ότι θα πρέπει να εγγραφούν στον προϋπολογισμό 3, 3 δις Ecu ετησίως για τα νέα κράτη μέλη.
<P>
Ως προς τις διαρθρωτικές ενισχύσεις, συμφωνούμε με την Επιτροπή στα περισσότερα σημεία. Θεωρούμε σωστό οι ενισχύσεις της ΕΕ να εστιαστούν περισσότερο στον διαρθρωτικό τομέα. Θεωρούμε επίσης ορθή τη δημιουργία αποθεματικού ύψους 10 % για τις χώρες που είναι ιδιαίτερα αποδοτικές. Θεωρούμε επίσης σωστό - γεγονός ιδιαίτερα σημαντικό - αναλήψεις που δεν εκταμιεύονται σε εύλογο χρονικό διάστημα να καθίστανται αυτόματα ληξιπρόθεσμες. Είναι για μας πολύ σημαντικό που η προσέγγιση της Επιτροπής στο θέμα των διαρθρωτικών ενισχύσεων - κι εδώ θα ήθελα να προσθέσω, ενδεχομένως και προς την κατεύθυνση της δημιουργίας περισσότερων θέσεων εργασίας - συμβαδίζει σε μεγάλο βαθμό με τη δική μας άποψη. Βρίσκομαι στην ευχάριστη θέση να επιβεβαιώσω ότι η αναλογία μεταξύ υποχρεώσεων και πληρωμών είναι πολύ λογική, βρίσκεται σε πολύ καλή αναλογία. Δεν είναι, όμως, αυτό το βασικό πρόβλημα των διαρθρωτικών ενισχύσεων. Το ουσιαστικό πρόβλημα έγκειται στο ότι, ενώ στη Διάσκεψη Κορυφής του Εδιμβούργου είχε αποφασισθεί η καταβολή 175 δις Ecu για διαρθρωτικές ενισχύσεις στο πλαίσιο διαφόρων ταμείων, μέχρι σήμερα έχουν καταβληθεί μόνο 85 δις, δηλαδή περισσότερο από 90 δις δεν έχουν ακόμη εκταμιευθεί, στα οποία προστίθενται και άλλα 5 δις Ecu από την προηγούμενη περίοδο εφαρμογής του προγράμματος. Αποτελεί ψευδαίσθηση η πεποίθηση ότι θα είναι δυνατόν να εκταμιευθούν αυτά τα 95 δις Ecu κατά την εναπομείνασα διετία της παρούσας προγραμματικής περιόδου. Οι εκταμιεύσεις αυτές θα πρέπει να γίνουν την επόμενη περίοδο.
<P>
Επιτρέψτε μου ακόμη να επισημάνω εν συντομία ότι συνεχίζεται η συνεργασία μας με τα εθνικά ελεγκτικά συνέδρια, και μάλιστα σε μεγαλύτερο βάθος. Πρόκειται για κάτι περισσότερο από μία τυπική διαδικασία, επειδή με τον τρόπο αυτό διασφαλίζεται η μεγαλύτερη ενσωμάτωση των επιχειρημάτων των κρατών μελών στις εκθέσεις μας. Πριν από λίγες ημέρες συναντήθηκαν σε μας οι πρόεδροι και των 15 κρατών μελών για τον συντονισμό των εν λόγω εργασιών, και στις αρχές του έτους πραγματοποιήθηκε στη Βαρσοβία μία διάσκεψη με τους προέδρους των ελεγκτικών συνεδρίων των χωρών της Κεντρικής και Ανατολικής Ευρώπης, υπό την προεδρία του πολωνικού ελεγκτικού συνεδρίου και του Ευρωπαϊκού Ελεγκτικού Συνεδρίου. Συμπερασματικά, διαπιστώθηκε ότι τα ανατολικοευρωπαϊκά ελεγκτικά συνέδρια διαθέτουν πλέον μία δομή συνεργασίας που αντιστοιχεί επακριβώς στη δική μας στην ΕΕ. Αυτό είναι σημαντικό, διότι πρόκειται για τους μελλοντικούς συναδέλφους μας στην Κεντρική και Ανατολική Ευρώπη και διότι τα εν λόγω ανατολικοευρωπαϊκά ελεγκτικά συνέδρια θα αποκτήσουν σταδιακά το δικαίωμα να ελέγχουν επιτόπου τα χρήματα της Ευρωπαϊκής Ένωσης.
<P>
Τέλος, θέλω να σας ευχαριστήσω θερμά για την καλή συνεργασία με το Ευρωπαϊκό Κοινοβούλιο. Εκ μέρους των συναδέλφων μου, θέλω να ευχαριστήσω προπάντων την Επιτροπή Ελέγχου του Προϋπολογισμού και τη δραστήρια, πολύ έξυπνη και συνετή Πρόεδρό της κυρία Diemut Theato. Ευχαριστώ, επίσης, τον αρμόδιο για τα δικά μας ζητήματα εισηγητή κύριο Brinkhorst και, τέλος, όλους εσάς που με ακούσατε σήμερα το πρωί.
<P>
(Χειροκροτήματα) Eπιτρέψτε μου να συμπληρώσω κάτι ακόμα: και φέτος υποβάλουμε από μία δήλωση αξιοπιστίας για τον συνολικό προϋπολογισμό και το Ευρωπαϊκό Ταμείο Ανάπτυξης. Σε αντίθεση με τα προηγούμενα έτη, δεν καταγράφουμε πλέον το μέγεθος των παρατυπιών που διαπιστώσαμε. Αντ' αυτού παρουσιάζουμε, λοιπόν, μια ποιοτική δήλωση αξιοπιστίας. Θέλουμε να αποφύγουμε να οδηγηθούμε σε παρερμηνείες λόγω των ποσοστών. Γενικά μπορώ να πω ότι η φετινή δήλωση αξιοπιστίας για τον γενικό προϋπολογισμό οδηγεί ουσιαστικά στα ίδια συμπεράσματα, όπως και οι αντίστοιχες δηλώσεις των προηγουμένων ετών.
<P>
Αυτό σημαίνει πως, αν εξαιρέσουμε τα συνεχιζόμενα προβλήματα στην καταχώρηση των στοιχείων του ενεργητικού, των χρεών και των αξιών σε μετρητά, οι τελικοί υπολογισμοί για το οικονομικό έτος 1997 δίνουν, κατά την άποψη του Ελεγκτικού Συνεδρίου, μία σωστή εικόνα των εσόδων και των δαπανών της Κοινότητας, καθώς και της κατάστασης των οικονομικών στο τέλος του έτους. Οι διαδικασίες στις οποίες βασίζονται τα έσοδα είναι ως επί το πλείστον νόμιμες και εύρυθμες. Αναφορικά με τους δασμούς και τις γεωργικές εισφορές δεν μπορεί, όμως, να δοθεί κάποια εγγύηση ότι δηλώθηκαν πραγματικά όλες οι εισαγωγές που υπόκεινται σε δασμούς και ότι προέκυψαν τα αντίστοιχα έσοδα. Σύμφωνα με την άποψη του Ελεγκτικού Συνεδρίου, είναι επίσης νόμιμες και εύρυθμες και οι διαδικασίες στις οποίες βασίζονται οι αναλήψεις, αν και μερικές από αυτές διενεργήθηκαν είτε χωρίς εξουσιοδότηση σύμφωνη με τον προϋπολογισμό, είτε χωρίς νομική βάση. Όσον αφορά, όμως, τις διαδικασίες στις οποίες βασίζονται οι πληρωμές, το Ελεγκτικό Συνέδριο αρνείται να παράσχει θετικό πιστοποιητικό, όπως τα προηγούμενα έτη, διότι συνδέονται με πάρα πολλές παρατυπίες.
<P>
Αντίθετα, η δήλωση αξιοπιστίας για το 6ο και 7ο Ευρωπαϊκό Ταμείο Ανάπτυξης όσον αφορά το 1997 είναι σε γενικές γραμμές θετική στο σύνολό της, επομένως και όσον αφορά τις διαδικασίες στις οποίες βασίζονται οι πληρωμές.

<SPEAKER ID=16 NAME="Πρόεδρος">
Ευχαριστώ πολύ, κύριε Friedmann, γι' αυτή τη συμπλήρωση.
<P>
Έχει τον λόγο η κυρία Wemhauer.

<SPEAKER ID=17 LANGUAGE="DE" NAME="Wemheuer">
Κύριε Πρόεδρε, κύριε Πρόεδρε Friedmann, γνωρίζετε φυσικά ότι η πολιτική προσωπικού της Επιτροπής αποτελεί ένα από τα πέντε σημεία που ώθησαν το Ευρωπαϊκό Κοινοβούλιο να εξακολουθεί να αναβάλλει τη χορήγηση απαλλαγής για το 1996. Θα αναφερθώ στο συγκεκριμένο θέμα, διότι περιλαμβάνεται σε όλες σχεδόν τις εκθέσεις σας. Θα αρχίσω με την ακραία περίπτωση πλαστογραφημένων συμβάσεων του ECHO. Πρόκειται πραγματικά για ακραία περίπτωση, ωστόσο μικροϋπολογισμοί, κατάχρηση των χρηματοδοτικών διευκολύνσεων Liikanen που αναφέρατε, διαπλοκές συμφερόντων, καθώς και η υπερβολική μεταφορά αρμοδιοτήτων σε εξωτερικούς συνεργάτες με όλα τους τα επακόλουθα, τόσο οικονομικά όσο και πολιτικά, είναι φαινόμενα που εξακολουθούν να επαναλαμβάνονται. Στην έκθεσή σας σχετικά με την πυρηνική ασφάλεια αναφέρετε ότι τα φαινόμενα αυτά υπονομεύουν την αξιοπιστία και το κύρος της Επιτροπής. Πρόκειται, επομένως, για ένα ευρύτατο πεδίο.
<P>
Θεωρώ, όμως, ότι το πρόβλημα δεν αφορά μόνο την πολιτική προσωπικού, αλλά έχει στην πραγματικότητα και οικονομικές προεκτάσεις. Για τον λόγο αυτό σας απευθύνω ένα ερώτημα και μία παράκληση. Το ερώτημα είναι αν θα μπορούσατε, με βάση όλες τις ειδικές εκθέσεις για την εκτίμηση της κατάστασης, να αξιολογήσετε συνοπτικά την πολιτική προσωπικού που ασκεί η Επιτροπή. Δεύτερον, θα μπορούσαμε να περιμένουμε από εσάς, ή μάλλον θα μπορούσαμε να σας ζητήσουμε, την υποβολή μίας ειδικής έκθεσης σχετικά με το θέμα αυτό;

<SPEAKER ID=18 NAME="Theato">
Κύριε Πρόεδρε, κύριε Πρόεδρε Friedmann, επιτρέψτε μου κατ' αρχάς να ανταποδώσω σ' εσάς και στο Ελεγκτικό Συνέδριο τις ευχαριστίες που απευθύνατε στην Επιτροπή Ελέγχου του Προϋπολογισμού και στο Κοινοβούλιο για την καλή συνεργασία.
<P>
Η συνεργασία μας είναι εντατικότατη και με την πάροδο του χρόνου γίνεται όλο και πιο στενή. Πιστεύω ότι ωφελεί πολύ την προσπάθειά μας να διαλευκάνουμε τη χρηστή διαχείριση των οικονομικών και του προϋπολογισμού και να βάλουμε το δάκτυλό μας εις τον τύπο των ήλων στις περιπτώσεις που χρειάζεται, στις περιπτώσεις που τα πράγματα δεν πάνε καλά. Κι αυτό δεν γίνεται για να προκαλέσουμε σκάνδαλα ή για να μιλάμε συνέχεια γι' αυτά. Το ζητούμενο είναι, όπως τονίσατε σαφέστατα, να αναπτύξουμε μηχανισμούς πρόληψης. Όπου υπάρχει ροή επιδοτήσεων, υπάρχουν, για να μην πω ότι ενυπάρχουν, και οι δυνατότητες για απάτες.
<P>
Ας στραφούμε τώρα στην υποβολή της έκθεσης του Ελεγκτικού Συνεδρίου για το 1997. Η έκθεσή σας δίνει το σήμα εκκίνησης για τη διαδικασία απαλλαγής, την οποία πρόκειται να αρχίσουμε. Είναι βέβαια διπλά αξιοσημείωτο το γεγονός ότι, ενώ από την μία πλευρά δεν έχουμε ακόμη ολοκληρώσει τη διαδικασία απαλλαγής για το 1996, αρχίζουμε ήδη τη διαδικασία απαλλαγής για το επόμενο έτος. Πρέπει να προσέξουμε και να τηρήσουμε τις αποστάσεις μεταξύ των δύο διαδικασιών. Ωστόσο, υπάρχουν φυσικά και σημεία επαφής, γεγονός που δεν μπορούμε να παραγνωρίσουμε.
<P>
Αξιοσημείωτο είναι και το γεγονός ότι φέτος μας υποβάλατε πολύ περισσότερες μεμονωμένες ειδικές εκθέσεις για το 1997, που φτάνουν μέχρι και το 1996. Τονίσατε ότι η ετήσια έκθεση κατέληγε να περιέχει πάρα πολλά σημεία που συσσωρεύονταν για να εξετασθούν σε μία και μόνη χρονική στιγμή. Καθώς η συζήτηση για όλα τα ζητήματα έπρεπε να διεξαχθεί σε πολύ περιορισμένο χρονικό διάστημα, δεν δινόταν σε κάποια ζητήματα η δέουσα σημασία. Οφείλουμε, ωστόσο, να προσαρμόσουμε τον τρόπο εργασίας μας σε αυτά τα δεδομένα, ειδάλλως θα απασχολούμε την ολομέλεια καθ' όλη τη διάρκεια του έτους με συζητήσεις σχετικά με τις εκθέσεις του Ελεγκτικού Συνεδρίου. Επειδή αυτό είναι αδύνατον, αποφασίσαμε, λοιπόν, να τις συνοψίσουμε κατά κάποιο τρόπο. Υποστηρίζω, όμως, κατηγορηματικά αυτό που είπε προ ολίγου η κ. Wemheuer. Από την κριτική της προκύπτει το ερώτημα πώς πρέπει να χειρισθούμε το θέμα της πολιτικής προσωπικού. Αυτό είναι ένα ερώτημα που απευθύνεται στην Ευρωπαϊκή Επιτροπή, αλλά και στην Επιτροπή Προϋπολογισμών. Πώς θα πορευθούμε στο μέλλον στα ζητήματα κατανομής προσωπικού και έγκρισης θέσεων εργασίας; Στην έκθεσή σας αναφερθήκατε και στο συγκεκριμένο ερώτημα.
<P>
Σας ευχαριστώ ιδιαιτέρως που τονίσατε με μεγάλη σαφήνεια το ζήτημα των ιδίων πόρων. Ενόψει της απώλειας εσόδων, μεταξύ άλλων μέσω των δασμών - αυτό το έχουμε διαπιστώσει ξεκάθαρα στην εξεταστική επιτροπή για απάτες κατά τη διαμετακόμιση - τίθεται το ερώτημα ποιές απώλειες προκύπτουν λόγω έλλειψης συντονισμού. Συνεχίζουμε τις προσπάθειές μας να προχωρήσουμε στα ζητήματα αυτά, και σας παρακαλώ να εξακολουθήσετε να έχετε στραμμένη την προσοχή σας προς αυτή την κατεύθυνση.
<P>
Υπάρχει ένα ακόμη ζήτημα σχετικά με την υποβολή της ετήσιας έκθεσης. Θα θέλαμε να την έχουμε νωρίτερα στα χέρια μας και το γνωρίζετε. Πιστεύετε ότι μελλοντικά θα μπορέσετε να την υποβάλλετε αμέσως από τον Οκτώβριο;
<P>
Και μία τελευταία φράση προς τον κύριο Liikanen. Ακουσα χθες πολύ προσεκτικά όσα είπατε σχετικά με τα προγράμματα MED. Δυστυχώς, οφείλω να σας πω ότι δεν τα βρήκα πολύ διαφωτιστικά, ούτε πολλά υποσχόμενα σε σχέση με το ζήτημα της χορήγησης απαλλαγής για το 1996. Η συζήτηση για το εν λόγω ζήτημα θα πρέπει να συνεχισθεί.
<P>
(Χειροκροτήματα)

<SPEAKER ID=19 LANGUAGE="EN" NAME="Brinkhorst">
Κύριε Πρόεδρε, είναι πάντα πολύ ευχάριστο να ακούει κανείς τον κ. Friedmann να παρουσιάζει την έκθεση του Ελεγκτικού Συνεδρίου - η οποία αυτή τη φορά αφορά το 1997.
<P>
Κατά τους προσεχείς μήνες θα έχουμε την ευκαιρία να εμβαθύνουμε περισσότερο στη συζήτηση όλων των επιμέρους λεπτομερειών και, σαφέστατα, είναι σημαντικό να επισημάνουμε ότι έχουν σημειωθεί αρκετές βελτιώσεις.
<P>
Στα λίγα λεπτά που έχω στη διάθεσή μου θα ήθελα να επικεντρωθώ σε ένα πολύ βασικό σημείο στο οποίο θα πρέπει να δοθεί στο μέλλον μεγαλύτερη έμφαση. Ο Πρόεδρος Friedmann ορθώς δηλώνει ότι τα κράτη μέλη φέρουν τεράστια ευθύνη τόσο για τους πόρους, όσο και για τις δαπάνες. Το 100 % των πόρων προέρχεται από τα κράτη μέλη. Δήλωσε, εξάλλου, προ ολίγου ότι, μετά από 40 χρόνια ύπαρξης της Κοινότητας, οι τελωνειακές αρχές των κρατών μελών εξακολουθούν να μη συνεργάζονται. Δηλώνει επίσης ότι, όσον αφορά τον ΦΠΑ, 70 δις - σχεδόν όλος ο προϋπολογισμός της Κοινότητας - δεν εισπράττεται από τα κράτη μέλη, γεγονός που σημαίνει ότι το 80 % των εξόδων δαπανάται επίσης από τα κράτη μέλη. Οι διάφορες περιπτώσεις που αναφέρει - σκληρός σίτος, βούτυρο Νέας Ζηλανδίας, περιβαλλοντική πολιτική - συνδέονται στο συνολό τους με την έλλειψη δράσης σε αυτόν τον τομέα.
<P>
Με μεγάλη ικανοποίηση τον άκουσα να λέει ότι η συνεργασία με τα εθνικά ελεγκτικά συνέδρια έχει βελτιωθεί. Ωστόσο, θα ήθελα πιο συγκεκριμένες προτάσεις. Θα μπορούσε το Ελεγκτικό Συνέδριο να προχωρήσει σε συγκεκριμένες συμφωνίες με τα εθνικά ελεγκτικά συνέδρια, ούτως ώστε τα τελευταία να εκτελούν επίσης καθήκοντα για τον προϋπολογισμό της Ευρωπαϊκής Κοινότητας; Γνωρίζω όλα τα είδη των προβλημάτων που συνδέονται με το συγκεκριμένο πλαίσιο - ευαισθησία, εθνική υπερηφάνεια, και άλλα συναφή - αλλά, εάν τα αριθμητικά στοιχεία που αναφέρει προσεγγίζουν έστω την πραγματικότητα, είναι ανυπόφορο η Κοινότητα να εξακολουθεί να είναι ανήμπορη έναντι των κρατών μελών. Το ευρύ κοινό έχει την αίσθηση ότι η Κοινότητα κατασπαταλά χρήματα, ότι η Ευρωπαϊκή Ένωση δεν επιτελεί το καθήκον της ούτε στον τομέα της πυρηνικής ασφάλειας, ούτε στον τομέα του περιβάλλοντος, ούτε στον γεωργικό τομέα. Ωστόσο, στην πραγματικότητα ένα μεγάλο μέρος ευθύνης φέρουν τα κράτη μέλη. Καλώ εδώ τον Πρόεδρο του Ελεγκτικού Συνεδρίου και τον Επίτροπο Liikanen να καταστήσουν σαφές στον κόσμο ότι, μόνον εφόσον τα κράτη μέλη είναι έτοιμα να ξεπεράσουν παλιομοδίτικες ιδέες σχετικά με την εθνική κυριαρχία, μπορεί να σημειωθεί ουσιαστική βελτίωση στους τομείς του περιβάλλοντος, της πυρηνικής ασφάλειας και της απάτης. Πρόκειται για ένα βασικό θέμα. Θα ήθελα ο Πρόεδρος του Ελεγκτικού Συνεδρίου να αναπτύξει λεπτομερώς το συγκεκριμένο θέμα, επειδή ολόκληρο τον επόμενο χρόνο θα είναι επίκαιρο, κατά τη συζήτηση περί της συγκεκριμένης δήλωσης αξιοπιστίας.

<SPEAKER ID=20 LANGUAGE="FR" NAME="Pasty">
Κύριε Πρόεδρε, βρήκα πολύ ενδιαφέρον το τμήμα της έκθεσης του Ελεγκτικού Συνεδρίου που αφορά τους ιδίους πόρους, επειδή η συζήτηση αυτή βρίσκεται στο επίκεντρο των πολιτικών προβλημάτων που πρόκειται να συζητηθούν ή που έχουν ήδη συζητηθεί στο πλαίσιο του Ευρωπαϊκού Συμβουλίου όσον αφορά τη μελλοντική χρηματοδότηση της Ένωσης. Η διαπίστωση είναι τρομακτική: το Ελεγκτικό Συνέδριο καταδεικνύει ουσιαστικά ότι, από τον τελευταίο έλεγχο, οι απώλειες εσόδων διπλασιάστηκαν και ανέρχονται σε 70 δις Ecu.
<P>
Πρόκειται για μία συνολική εκτίμηση. Ωστόσο, θα μας ενδιέφερε πολύ να μάθουμε, κύριε Πρόεδρε του Ελεγκτικού Συνεδρίου, εάν το Ελεγκτικό Συνέδριο είναι σε θέση να απαντήσει στην ερώτηση κατά πόσο αυτό το ποσό των 70 δις κατανέμεται βάσει σωστής αναλογίας και με δίκαιο τρόπο μεταξύ των διαφόρων κρατών μελών. Με άλλα λόγια, μήπως ορισμένα κράτη μέλη υπολείπονται άλλων ως προς την είσπραξη των ιδίων πόρων της Ευρωπαϊκής Ένωσης; Εάν συμβαίνει κάτι τέτοιο - όπως άλλωστε νομίζω - αντιλαμβάνομαι, βέβαια, ότι αυτό το στοιχείο είναι δύσκολο από πολιτική άποψη να αποκαλυφθεί, αλλά θα ήταν κάτι πολύτιμο για τους βουλευτές του Ευρωπαϊκού Κοινοβουλίου, προκειμένου να μπορούν να αξιολογήσουν τις συζητήσεις που θα διεξαχθούν στα πλαίσια του Συμβουλίου, σε περίπτωση κυρίως που ορισμένα κράτη μέλη επικαλεστούν την έννοια του καθαρού υπολοίπου.

<SPEAKER ID=21 LANGUAGE="DE" NAME="Mόller">
Κύριε Πρόεδρε, κυρίες και κύριοι, ευχαριστώ πολύ για την υποβολή της έκθεσης του Ελεγκτικού Συνεδρίου. Προσωπικά βρήκα πολύ ενδιαφέρον το κεφάλαιο για την εξωτερική πολιτική. Γνωρίζετε ότι στην απόφαση σχετικά με την αναβολή της χορήγησης απαλλαγής για το 1996 δώσαμε ιδιαίτερη προσοχή στα προγράμματα PHARE, TACIS και MEDA. Διάβασα τώρα τη νέα έκθεση του Ελεγκτικού Συνεδρίου για το 1997, και μάλιστα υπό το πρίσμα της κριτικής που είχαμε ασκήσει για το 1996, το 1995, αλλά και για το 1994, επειδή ήθελα να διαπιστώσω κατά πόσο υπάρχει ουσιαστικά τάση βελτίωσης της διαχείρισης των χρημάτων της ΕΕ στον τομέα της εξωτερικής πολιτικής.
<P>
Με τη νέα έκθεση για το 1997 διαπιστώνω ότι επιβεβαιώνονται οι φόβοι μου σχετικά με το ότι η Επιτροπή δεν έχει ακόμα κατορθώσει να δημιουργήσει - και πρόκειται για αμερόληπτη παρατήρηση - βάσει των δυσκολιών που ανακαλύφθηκαν στη διαχείριση των σημαντικών προγραμμάτων PHARE, TACIS και MEDA, ένα πρότυπο δράσεων το οποίο να μας επιτρέπει να πούμε: ναι, τον επόμενο χρόνο θα βελτιωθεί πραγματικά η κατάσταση. Ως εκ τούτου, απευθύνω το ακόλουθο ερώτημα, προ πάντων στην Επιτροπή: πού να στηριχθεί το Κοινοβούλιο για να πιστέψει ότι θα υλοποιηθούν οι διαβεβαιώσεις της Επιτροπής ότι τον επόμενο χρόνο θα βελτιωθούν τα πράγματα;

<SPEAKER ID=22 LANGUAGE="IT" NAME="Dell'Alba">
Κύριε Πρόεδρε, δεν πρέπει να μας εκπλήσσει το γεγονός ότι η αίθουσα δεν είναι εντελώς γεμάτη και ότι ίσως ακόμα και τα θεωρεία είναι σχετικά άδεια από δημοσιογράφους: αυτό οφείλεται στο γεγονός ότι κατά τη διάρκεια των προηγούμενων ημερών διαβάσαμε, για μια ακόμα φορά, πολύ περισσότερα στις εφημερίδες σχετικά με αυτή την έκθεση από όσα νέα ακούσαμε σήμερα εδώ. Ο συλλογισμός, συνεπώς, που θα ήθελα κατ' αρχάς να διατυπώσω είναι ότι το Ελεγκτικό Συνέδριο, από το οποίο έχουμε διαρροές ειδήσεων που πολύ συχνά δίνουν μια μερική εικόνα των εκθέσεών του, θα μπορούσε να είναι πιο προσεκτικό ως προς αυτό το σημείο, το οποίο θεωρώ σημαντικό, εάν αληθεύει ότι η έκθεση πρέπει να δημοσιοποιείται σε αυτήν ακριβώς την αίθουσα.
<P>
Εσείς, κύριε Πρόεδρε, κάνατε πολλές αναφορές - και δικαίως - στο ζήτημα του προσωπικού και στο ECHO, και έχετε κάθε δικαίωμα γι' αυτό. Εμείς εξετάσαμε την έκθεσή σας σχετικά με το ECHO, το Κοινοβούλιο την συζήτησε και την ενέκρινε, όπως ενέκρινε κι ένα κείμενό σας στις αρχές του έτους. Έχω την εντύπωση ότι - εάν οι πληροφορίες μας είναι ακριβείς, η Επιτροπή, παρ' όλο που εσείς λέτε στην έκθεσή σας ότι δεν παρέχει αρκετά μέσα, είναι ο πρώτος παγκόσμιος δωρητής - στην έκθεσή σας διαπιστώνετε ότι το πρόβλημα του εξωτερικού προσωπικού είναι ένα πρόβλημα το οποίο αντιμετωπίζουμε. Έτσι, λοιπόν, εγώ θα ήθελα απλά να πω - κι ελπίζω ότι θα συμφωνήσετε, διότι και οι συνεργάτες σας θα μπορέσουν να σας δώσουν τα τελευταία στοιχεία - ότι εδώ το θέμα δεν είναι τα υποβρύχια του ECHO, αλλά ένας στόλος U-Boot ενδεχομένως που θα πρέπει εμείς - όπως ίσως και το Ελεγκτικό Συνέδριο - να λάβουμε υπόψη στο σύνολό του.

<SPEAKER ID=23 LANGUAGE="FR" NAME="Fabre-Aubrespy">
Κύριε Πρόεδρε, κύριε Πρόεδρε του Ελεγκτικού Συνεδρίου, η ετήσια έκθεση για το οικονομικό έτος 1997 αναφέρει ότι υφίσταται έλεγχος λογαριασμών για δείγμα 100 σχεδίων πληροφόρησης και επικοινωνίας που εφάρμοσε η Επιτροπή. Ανακοινώνεται επίσης ότι εκπονείται μία ειδική έκθεση, η υπ' αριθ. 23, την οποία αναμένουμε με ανυπομονησία, αλλά το Ελεγκτικό Συνέδριο διατυπώνει εντούτοις κάποιες παρατηρήσεις βάσει της θέσης Β3-300 του προϋπολογισμού. Το εν λόγω θεσμικό όργανο εκφράζει σε μία και μόνο σελίδα ορισμένες κριτικές που αφορούν κυρίως τους ασαφείς στόχους και την έλλειψη ενός συστήματος παρακολούθησης και αξιολόγησης κατάλληλου για την εκτίμηση των επιπτώσεων των ενσωματωμένων στόχων.
<P>
Παρατηρεί ότι ορισμένα σχέδια για τα οποία χορηγήθηκε χρηματοδοτική ενίσχυση από τον κοινοτικό προϋπολογισμό δεν έχουν καμία προφανή σχέση με δράσεις στον τομέα της πολιτικής της πληροφόρησης. Η πολιτική μας ομάδα, λοιπόν, καταγγέλλει συνεχώς εδώ και πολλά χρόνια την απουσία διαφάνειας, καθώς και την έλλειψη συνοχής και δημοκρατίας σε αυτό που η Ευρωπαϊκή Ένωση αποκαλεί κοινοτική «πολιτική πληροφόρησης».
<P>
Για τον λόγο αυτό θα ήθελα να ρωτήσω το Ελεγκτικό Συνέδριο τί ακριβώς προτίθεται να προτείνει στην Επιτροπή προκειμένου η τελευταία να θέσει τέρμα στις ιδεολογικές παρεκκλίσεις που χαρακτηρίζουν τις θέσεις Β3-300 και Β3-306 του προϋπολογισμού. Πιο συγκεκριμένα, τί εννοεί ακριβώς το Ελεγκτικό Συνέδριο με τις φράσεις «ισότητα των τελικών δικαιούχων» και «πολιτικό πλαίσιο και δημοσιονομικός σχεδιασμός με στόχο τον καθορισμό γενικών στόχων της πολιτικής της πληροφόρησης», οι οποίες χρησιμοποιούνται στην έκθεση, προκειμένου να υποδείξουν τροποποιήσεις για να τεθεί τέρμα σε αυτές τις δυσλειτουργίες;

<SPEAKER ID=24 LANGUAGE="FR" NAME="Le Gallou">
Κύριε Πρόεδρε, το Ελεγκτικό Συνέδριο υπενθυμίζει ότι στον τομέα των εξωτερικών δράσεων η Ευρωπαϊκή Ένωση έχει καταστεί ένας από τους σημαντικότερους παγκόσμιους δωρητές, με δωρεές ύψους 6 δις Ecu, δηλαδή περίπου 40 δις γαλλικών φράγκων. Ωστόσο, στην έκθεσή σας, κ. Friedmann, υπογραμμίζονται σοβαρές ανεπάρκειες, κυρίως στις διαδικασίες προκήρυξης διαγωνισμών, στην ποιότητα των συμβαλλομένων και, τέλος, στην παρακολούθηση των δράσεων.
<P>
Μήπως υπό αυτές τις συνθήκες υπάρχει μεγάλος κίνδυνος, σε ορισμένες κυρίως χώρες, και αναφέρομαι, για παράδειγμα, στις χώρες της πρώην Σοβιετικής Ένωσης, η κοινοτική ενίσχυση να συμβάλει ουσιαστικά στην αύξηση της διαφθοράς και της εξουσίας της μαφίας, αντί να βοηθήσει τους λαούς; Υπό αυτές τις συνθήκες, μήπως θα ήταν λογικό να μειώσουμε αυτό το είδος της ενίσχυσης, που είναι μάλλον επιβλαβής παρά αποτελεσματική, εν αναμονή πραγματικών διαδικασιών ελέγχου που θα εξασφαλίζουν την αποτελεσματικότητα και την εντιμότητα στη χορήγηση κοινοτικών ενισχύσεων;

<SPEAKER ID=25 LANGUAGE="EN" NAME="Tomlinson, the Lord">
Κύριε Πρόεδρε, καλωσορίζω τον κ. Friedmann και ευχαριστώ τον ίδιο και το Ελεγκτικό Συνέδριο για την έκθεσή τους.
<P>
Αναρωτιέμαι αν θα συμφωνήσει μαζί μου ότι οι μάλλον ανησυχητικοί τίτλοι των εφημερίδων για απάτες ύψους £3 δις δεν επιβεβαιώνονται ούτε από την ετήσια έκθεση, ούτε από τις συνοδευτικές ειδικές εκθέσεις. Είμαι, επομένως, βέβαιος ότι θα κατανοήσει γιατί θα επικεντρώσω τις υπόλοιπες παρατηρήσεις μου στα έσοδα του προϋπολογισμού.
<P>
Το πρώτο πράγμα που θα ήθελα να του πω - κι ελπίζω να το δεχθεί με το πνεύμα που εκφράζεται - είναι ότι ουσιαστικά δεν είναι αρμόδιο το Ελεγκτικό Συνέδριο να αμφισβητήσει τη Συμφωνία του Fontainebleau σχετικά με την εξαίρεση του Ηνωμένου Βασιλείου από τον προϋπολογισμό. Για οποιαδήποτε αλλαγή στην απόφαση αναφορικά με το καθεστώς των ιδίων πόρων θα απαιτηθεί ομοφωνία των εμπλεκομένων μερών στο πλαίσιο του Συμβουλίου, όπου, όμως, δεν περιλαμβάνεται το Ελεγκτικό Συνέδριο.
<P>
Όσον αφορά την πτυχή του προϋπολογισμού που σχετίζεται με τους ιδίους πόρους, διερωτώμαι αν θα συμφωνήσει μαζί μου ότι η εικόνα που διαμορφώνεται είναι πολύ σοβαρή. Το παραδοσιακό καθεστώς ιδίων πόρων δεικνύει τη δυσκολία είσπραξης τους και την τάση να σημειώνονται απάτες. Ωστόσο, κοιτάζοντας την πολύ αξιόλογη ανάλυση που πραγματοποιήθηκε για την είσπραξη του ΦΠΑ στα κράτη μέλη, παρατηρούμε ότι η ανησυχητική αυτή αριθμητική απόκλιση μεταξύ της θεωρητικής απόδοσης του ΦΠΑ και του ουσιαστικά εισπραττόμενου ποσού φθάνει τα 70 000 εκατ. Ecu ετησίως, γεγονός που επηρεάζει όχι μόνο τα κράτη μέλη, αλλά και το ΑΕΠ και τις εισπράξεις βάσει ΦΠΑ.
<P>
Τέλος, είναι λογικό να ειπωθεί - κι ελπίζω ο κ. Friedmann να συμφωνήσει μαζί μου - ότι δεν θα πρέπει να σημειωθεί σημαντική αύξηση των ιδίων πόρων έως ότου εισπραχθούν όλα τα έσοδα και έως ότου βεβαιωθούμε ότι αυτά δαπανώνται όχι μόνο κατά τρόπο νόμιμο, αλλά και ορθό και αποτελεσματικό.

<SPEAKER ID=26 LANGUAGE="ES" NAME="Garriga Polledo">
Κύριε Πρόεδρε, θα ήθελα να ευχαριστήσω τον κύριο Friedmann για την παρουσία του, όπως και τα υπόλοιπα μέλη του Ελεγκτικού Συνεδρίου που βρίσκονται στο θεωρείο. Πιστεύω ότι αξιόπιστος μάρτυρας της σημασίας των εκθέσεων του Ελεγκτικού Συνεδρίου για τη χορήγηση απαλλαγής είναι η διαδικασία απαλλαγής για το 1996, που δεν έχει ακόμη χορηγηθεί από το Ευρωπαϊκό Κοινοβούλιο. Εν πάση περιπτώσει, αυτή η απαλλαγή θα παράσχει σημαντικά μέσα και όπλα που θα μπορεί να χρησιμοποιεί το Ευρωπαϊκό Κοινοβούλιο στον οικονομικό έλεγχο άλλων θεσμικών οργάνων, ιδίως της Επιτροπής, και ειδικότερα ως προς τη δυνατότητά του να ζητά τα έγγραφα και τις πληροφορίες που χρειάζεται.
<P>
Θα ήθελα, κύριε Πρόεδρε του Ελεγκτικού Συνεδρίου, να διατυπώσω ορισμένες παρατηρήσεις και να σας θέσω κάποιες ερωτήσεις σχετικά με το κεφάλαιο των διαρθρωτικών ταμείων. Μία επαναλαμβανόμενη κριτική του Ελεγκτικού Συνεδρίου αφορά τον μεγάλο αριθμό διοικητικών παρατυπιών στις διαρθρωτικές δαπάνες. Λέτε ότι υπάρχει ανεπαρκής συντονισμός μεταξύ των κρατών μελών και του θεσμικού οργάνου του οποίου έξοχα προεδρεύετε.
<P>
Ελπίζετε ότι το 1998 θα υποβληθούν οι πρώτες εκθέσεις των κρατών μελών σχετικά με την εφαρμογή του κανονισμού ενοποίησης των διατάξεων των κρατών μελών για τον δημοσιονομικό έλεγχο των δράσεων που συγχρηματοδοτούνται από τα διαρθρωτικά ταμεία. Έχουν φθάσει ήδη σ' εσάς αυτές οι εκθέσεις; Κι αν ναι, ποιά είναι η εκτίμησή σας;
<P>
Από την άλλη πλευρά, φθάνετε σε ορισμένα πολύ αναλυτικά συμπεράσματα σε σχέση με τον αριθμό και τη σύνθεση των ουσιαστικών σφαλμάτων στα διαρθρωτικά ταμεία. Αυτό, όμως, έρχεται ταυτόχρονα σε αντίθεση με τη δήλωσή σας για τον ανεπαρκή συντονισμό των κρατών μελών. Προσωπικά πιστεύω - κι αυτή την ερώτηση σας την έκανα κι άλλες χρονιές - ότι είναι αδύνατο να φθάσετε σε αξιόπιστες εκτιμήσεις, αν δεν έχετε εδραιώσει πολύ καλά μια διαδικασία συντονισμού με τις εθνικές υπηρεσίες ελέγχου. Ερώτηση: έχει προχωρήσει αυτό το θέμα; Έχετε σήμερα αυτόν τον συντονισμό;
<P>
Τέλος, κύριε Πρόεδρε του Ελεγκτικού Συνεδρίου, θα ήθελα να υπενθυμίσω ότι είναι ακριβώς σε αυτό το τελευταίο τμήμα της περιόδου προγραμματισμού που πραγματοποιείται το μεγαλύτερο μέρος των δαπανών των διαθρωτικών ταμείων. Πιστεύω ότι από τις παρατηρήσεις σας δεν συνάγεται αυτό που μόλις επισήμανα, κι έτσι ενδέχεται να οδηγήσετε σε σύγχυση κάποιο από τα πλέον αθώα πνεύματα αυτής της Συνέλευσης.

<SPEAKER ID=27 LANGUAGE="PT" NAME="Rosado Fernandes">
Κύριε Πρόεδρε του Ελεγκτικού Συνεδρίου, το Συμβούλιο του Εδιμβούργου αποφάσισε έναν πολυετή προγραμματισμό των δαπανών μέχρι τη λήξη των τρεχουσών δημοσιονομικών προοπτικών, στο τέλος του οικονομικού έτους 1999.
<P>
Από τον έλεγχο που διεξήγαγε το Ελεγκτικό Συνέδριο προέκυψε ένα ποσό 70 δισεκατομμυρίων Ecu τα οποία δεν έχουν απορροφηθεί. Πού οφείλεται αυτή η καθυστέρηση; Μήπως σε κακοδιαχείριση εκ μέρους της Επιτροπής; Μήπως στην κακή θέληση των κρατών μελών που, μέσω των δαπανών των διαρθρωτικών ταμείων, εφαρμόζουν μια πολιτική που συγκαταλέγεται σε αυτό που οι Γάλλοι ονομάζουν juste retour ; Ποιά κράτη μέλη θα μπορούσαμε να ονομάσουμε «κακούς μαθητές»; Πιστεύω πως η Συμφωνία του Εδιμβούργου θα πρέπει να τηρηθεί, διότι η συνέχιση των διαρθρωτικών δράσεων που προωθούνται χάρη στους πόρους αυτών των ταμείων αποτελεί το κλειδί της ισορροπίας της Νότιας Ευρώπης.Και μια τελευταία ερώτηση: αυτά τα 70 δισεκατομμύρια Ecu θα μπορούσαν ακόμη να απορροφηθούν, ή μήπως όχι;

<SPEAKER ID=28 LANGUAGE="DE" NAME="Bloch von Blottnitz">
Κύριε Πρόεδρε, διερωτώμαι εάν θα πρέπει να είναι κανείς ευτυχής που από τα προβλεπόμενα 850 δις Ecu για θέματα πυρηνικής ασφάλειας στο πλαίσιο των προγραμμάτων PHARE και TACIS δαπανήθηκαν μόνο 300 εκατ. Ecu, εφόσον το 80 % των πόρων μετατράπηκε σκανδαλωδώς σε αμφιβόλου ποιότητας μελέτες σχετικά με την ασφάλεια, μετατράπηκε δηλαδή σε χαρτί. Επιπλέον, τα εν λόγω ποσά παρέμειναν στις τσέπες των Δυτικοευρωπαίων, χωρίς σύστημα, χωρίς αξιολόγηση, χωρίς συνεννόηση, χωρίς να ενημερωθούν τα ανατολικά κράτη σχετικά με τα πορίσματα των μελετών. Σε τελευταία ανάλυση, πρόκειται δηλαδή για πεταμένα λεφτά, χωρίς να έχουμε εξασφαλίσει ούτε την παραμικρή επιπρόσθετη ασφάλεια. Αυτό είναι ουσιαστικά το σκάνδαλο και θέλω να ακούσω από την Επιτροπή πώς σκοπεύει να αποτρέψει στο μέλλον παρόμοιες καταστάσεις.
<P>
Κατά δεύτερο, θέλω μόνο να αναφέρω ένα παράδειγμα σπατάλης: για έρευνες αμφιβόλου σκοπιμότητας εκπονήθηκε μία μελέτη κόστους 170.000 Ecu για τη διατήρηση της σιβηρικής τίγρης. Η μελέτη πραγματοποιήθηκε στην Ιταλία και κατόπιν χάθηκε σ' ένα συρτάρι. Το μόνο που διαπιστώθηκε είναι ότι η τίγρη είναι, βεβαίως, είδος υπό εξαφάνιση. Με τα ίδια χρήματα θα μπορούσαν να έχουν γίνει άλλα πράγματα. Έτσι σπαταλά η Επιτροπή χρήματα για μελέτες και μετά δεν κάνει τίποτα. Για τον λόγο αυτό θέλω να μάθω τι θα γίνει με τα 550 δις Ecu που διαθέτουμε ακόμη για την πυρηνική ασφάλεια. Θα μετατραπούν και πάλι σε αμφιβόλου ποιότητας μελέτες, χωρίς να επακολουθήσει κάποια ενέργεια;

<SPEAKER ID=29 LANGUAGE="EN" NAME="Paisley">
Κύριε Πρόεδρε, προκαλεί φυσικά έκπληξη το γεγονός ότι ο Πρόεδρος του Ελεγκτικού Συνεδρίου πρέπει να παρουσιάσει έκθεση σχετικά με την απώλεια εκατομμυρίων από την Επιτροπή. Η Επιτροπή, ενώ επιτρέπει να συμβαίνει αυτό, υιοθετεί μια εντελώς διαφορετική στάση έναντι των χοιροτρόφων της Βορείου Ιρλανδίας. Οι καταστραμμένοι χοιροτρόφοι στη χώρα αυτή έπρεπε να διαθέτουν ένα πρόγραμμα για την απομάκρυνση των ανεπιθύμητων ζώων από τα αγροκτήματά τους, για το οποίο διατίθετο οικονομική βοήθεια.
<P>
Τώρα η Επιτροπή υποστηρίζει ότι οι αγρότες πρέπει να επιστρέψουν αυτά τα χρήματα που δαπανήθηκαν για να αποφευχθεί η βάναυση συμπεριφορά έναντι των ζώων. Η Επιτροπή επιτρέπει την απώλεια εκατομμυρίων, αλλά δεν δείχνει κατανόηση για όσους βρίσκονται στην πλέον απελπιστική κατάσταση. Θα ήθελα να καταγραφεί σήμερα η έκκληση όλων των βουλευτών του Ευρωπαϊκού Κοινοβουλίου που κατάγονται από τη Βόρειο Ιρλανδία να σταματήσει η επιδείνωση της απελπιστικής κατάστασης των χοιροτρόφων μας. Ήδη ορισμένοι έφτασαν σε τέτοιο σημείο απελπισίας που οδηγήθηκαν στην αυτοκτονία.

<SPEAKER ID=30 LANGUAGE="DA" NAME="Blak">
Κύριε Πρόεδρε, χθες έλαβα την ετήσια έκθεση του Ελεγκτικού Συνεδρίου και τη διάβασα με μεγάλο ενδιαφέρον. Ως Δανός ενδιαφέρομαι φυσικά για το τι λέει για τη Δανία. Διάβασα την έκθεση αναρίθμητες φορές χθες βράδυ και δεν μπόρεσα να βρω κάτι για τη Δανία. Χαίρομαι φυσικά που η χώρα μας είναι εντάξει. Είναι αναμφίβολα σημαντικό να μπορούμε να ξεκινούμε από μια τέτοια αφετηρία.
<P>
Διαπίστωσα πως έχουν εκπονηθεί κάποιες ειδικές εκθέσεις, και θα ήθελα να πω ότι μια εξ αυτών που μου έκανε πραγματικά εντύπωση είναι εκείνη για την οποία έγραψε ο Τύπος το τελευταίο δεκαπενθήμερο και η οποία αφορά την ασφάλεια των εργοστασίων πυρηνικής ενέργειας. Θα ήθελα να παρακαλέσω τον κ. Friedmann, αλλά και τον κ. Liikanen και την Επιτροπή, να μην εστιάζουν την προσοχή τους μόνο στα εργοστάσια πυρηνικής ενέργειας των χωρών της Ανατολικής Ευρώπης. Θα έπρεπε επίσης να ρίξουμε μια ματιά στις συνθήκες που επικρατούν στο Murmansk, όπου υπάρχουν κάπου διακόσια υποβρύχια που σκουριάζουν και που συνεχίζουν να έχουν ενεργούς αντιδραστήρες, κι όπου έχουν καταποντιστεί κάμποσοι αντιδραστήρες στη θάλασσα Barents. Πιστεύω πραγματικά ότι αξίζουμε μια ειδική έκθεση στον συγκεκριμένο τομέα και πιστεύω ότι, αντί να μιλάμε συνέχεια για όλα αυτά, να προσλαμβάνουμε ακριβούς συμβούλους και να κάνουμε ένα σωρό άλλα πράγματα, θα έπρεπε να προσλάβουμε κόσμο και να τον στείλουμε εκεί ώστε να προχωρήσουμε στην απαραίτητη διαδικασία. Αυτό φυσικά απαιτεί συνεργασία μεταξύ των κρατών μελών. Γνωρίζω ότι κάτι τέτοιο είναι δύσκολο, αλλά είμαστε αναγκασμένοι να κάνουμε κάτι γι' αυτή την υπόθεση. Η μεγαλύτερη ωρολογιακή βόμβα που μας απειλεί είναι τα εργοστάσια πυρηνικής ενέργειας και τα υποβρύχια που είναι διασκορπισμένα σε διάφορα μέρη. Πρέπει σίγουρα να ασχοληθούμε και με όλες τις άλλες μικροαπάτες που γίνονται γύρω μας, αλλά δεν πρέπει να τους δώσουμε και την πρώτη προτεραιότητα.

<SPEAKER ID=31 LANGUAGE="EN" NAME="Kellett-Bowman">
Κύριε Πρόεδρε, θέλω να συγχαρώ τον κ. Friedmann και το Ελεγκτικό Συνέδριο για τη μεγάλη επιτυχία που σημείωσε και φέτος η έκθεσή τους. Χθες το βράδυ, όταν ο κ Friedmann παρουσίασε την εν λόγω έκθεση στην Επιτροπή Ελέγχου του Προϋπολογισμού, η αίθουσα ήταν γεμάτη - άνθρωποι ήταν σκαρφαλωμένοι σε παράθυρα και τραπέζια κι άλλοι κάθονταν ακόμα και στο πάτωμα. Φυσικά τα μέσα ενημέρωσης ήταν εκεί ψάχνοντας για «απάτη», αλλά η λέξη αυτή κρατήθηκε επιμελώς εκτός της έκθεσης.
<P>
Απογοητεύθηκα κυρίως από τη φράση ότι «ουσιαστικά σφάλματα με επιπτώσεις στις βασικές πληρωμές συναλλαγών» βρίσκονται στα ίδια επίπεδα με τα περυσινά.
<P>
Παίρνω λίγο θάρρος από το υστερόγραφο του λόγου του Προέδρου Friedmann σήμερα το πρωί, όπου ανέφερε ότι σημειώθηκε κάποια βελτίωση. Αυτό ακριβώς επιζητούμε: βελτίωση.
<P>
Στην παράγραφο 1.18 παρατίθεται ένα απόσπασμα από την έκθεση για τη διαμετακόμιση, όπου καλούσαμε τις τελωνειακές υπηρεσίες της Κοινότητας να συνεργασθούν σαν να ήταν μία υπηρεσία. Οι αποκλίσεις μεταξύ τους δημιουργούν αυτό το ποσό των 70 δις που χάθηκε σε διάστημα ενός έτους στα κράτη μέλη, ποσό 35 με 40 φορές μεγαλύτερο από αυτό που ουσιαστικά υπεξαιρείται από τον προϋπολογισμό της ΕΚ, γεγονός που θα ήθελα να ληφθεί υπόψη από τους υπουργούς οικονομικών.
<P>
Ενδιαφέρομαι για το Κεφάλαιο 6, που αφορά τη διοίκηση. Σας ευχαριστώ για τις διάφορες εκθέσεις που είχαμε από τους οργανισμούς. Κάνατε ιδιαίτερη μνεία στο Turin και το γεγονός ότι ποσό 380 εκατ. Ecu από τα προγράμματα PHARE και TACIS που δαπανήθηκαν από αυτόν τον οργανισμό δεν περιλαμβάνονται στους λογαριασμούς τους. Ελπίζει κανείς ότι είναι κρυμμένο κάπου στους λογαριασμούς της Επιτροπής.
<P>
Όσον αφορά τα σχολεία, θα ήθελα να σημειώσω ότι το γεγονός ότι τέσσερα από τα σχολεία έχουν περισσότερους εξωτερικούς μαθητές από ό, τι μαθητές κοινοτικών υπαλλήλων δημιουργεί πρόβλημα. Αναρωτιέμαι μήπως θα πρέπει να μεταφέρουμε μέρος των κονδυλίων σε σχολεία με υπερβολικά πολλούς μαθητές σε άλλες περιοχές.

<SPEAKER ID=32 LANGUAGE="DE" NAME="Bφsch">
Κυρία Πρόεδρε, κύριε Πρόεδρε Friedmann, αξιότιμοι συνάδελφοι, αναφέρομαι στην ΟΣΚΠΑ. Είπατε ήδη την περασμένη εβδομάδα στη διακοινοβουλευτική διάσκεψη, και το επαναλάβατε και χθες, ότι θεωρείτε προβληματική τη δημιουργία ενός επιπρόσθετου θεσμικού οργάνου για την καταπολέμηση της απάτης. Όπως όμως ακούσαμε, η Επιτροπή προετοιμάζει αυτή ακριβώς την εποχή ένα τέτοιου είδους όργανο. Προφανώς, στην Επιτροπή γίνονται προπαρασκευαστικές εργασίες για μία σύσταση σχετικά με την έκδοση κανονισμού σύμφωνα με το άρθρο 235 της Συνθήκης ΕΚ για τη δημιουργία ενός ονομαζόμενου εξωτερικού οργανισμού που θα ασχολείται με τη διερεύνηση ενδεχόμενων παρατυπιών. Η Επιτροπή δημιουργεί με αυτόν τον τρόπο την εσφαλμένη εντύπωση ότι ανταποκρίνεται στο αίτημα του Κοινοβουλίου για την ΥΚΠΑ, την υπηρεσία για την καταπολέμηση της απάτης. Κύριε Επίτροπε Liikanen, θέλω να αποσαφηνίσω ότι δεν πρόκειται για κάτι τέτοιο.
<P>
Αυτό που ζήτησε το Κοινοβούλιο με μεγάλη πλειοψηφία στις αρχές Οκτωβρίου δεν ήταν ένα επιπλέον θεσμικό όργανο. Αντιθέτως, ζητάμε να αντικατασταθεί η σημερινή ΟΣΚΠΑ από μία υπηρεσία καταπολέμησης της απάτης με πλήρη λειτουργική ανεξαρτησία, η οποία δεν θα καταλήξει, όμως, να είναι κάποιο δορυφορικό όργανο εκτός των θεσμικών οργάνων της ΕΕ. Η λύση δημιουργίας εξωτερικού οργανισμού δεν είναι σωστή, όσο δεν υπάρχουν εισαγγελικές αρχές ευρωπαϊκού επιπέδου. Η ΥΚΠΑ πρέπει να παραμείνει ενταγμένη στην Επιτροπή και πρέπει να συμμετέχουν σε αυτή όλα τα άλλα θεσμικά όργανα της Ένωσης. Το ερώτημά μου προς εσάς, κύριε Πρόεδρε Friedmann, είναι κατά πόσο θα παρουσίαζε ενδιαφέρον για το Ελεγκτικό Συνέδριο η συμμετοχή του σε μία τέτοιου είδους υπηρεσία και η συμβολή του μέσω των δικών του εμπειριών. Έχετε διαμορφώσει ήδη κάποια άποψη σχετικά;

<SPEAKER ID=33 LANGUAGE="DE" NAME="Krehl">
Κυρία Πρόεδρε, στις παρατηρήσεις μου θα αναφερθώ στον σχεδιασμό και την υλοποίηση δράσεων στον τομέα της παροχής εξωτερικής βοήθειας. Οι κοινοτικές δραστηριότητες στον εν λόγω τομέα αυξάνονται σταθερά τα τελευταία χρόνια, τόσο από πολιτική, όσο και από οικονομική άποψη, και ούτε ο όγκος, ούτε η σημασία τους θα μειωθούν κατά τα επόμενα χρόνια. Μετά την επικύρωση της Συνθήκης του Αμστερνταμ πρέπει μάλλον να αναμένουμε το αντίθετο. Συνεπώς, το περιεχόμενο της ετήσιας έκθεσης του Ελεγκτικού Συνεδρίου είναι ακόμη πιο ανησυχητικό, στον βαθμό που διαπιστώνει σημαντικές ελλείψεις στη διαχείριση της Επιτροπής σε όλες τις φάσεις της προετοιμασίας, της υλοποίησης και της εκ των υστέρων ανάλυσης των δράσεων.
<P>
Η σχέση κόστους-αποδοτικότητας των αποτελεσμάτων παραμένει πολύ χαμηλότερη του επιπέδου των δυνατοτήτων και δεν είναι σαφές κατά πόσο η λύση όλων αυτών των προβλημάτων διαχείρισης συνίσταται στη λήψη μέτρων αναδιάρθρωσης εντός της Επιτροπής, όπως είναι για παράδειγμα η δημιουργία μίας κοινής υπηρεσίας για όλα τα μέτρα παροχής εξωτερικής βοήθειας και το ECHO. Δυστυχώς, όπως ήδη παρατηρήθηκε, η ανεξαρτητοποίηση της κοινής υπηρεσίας οδηγεί αφενός μεν στη βελτίωση της αποτελεσματικότητας της διαχείρισης, αφετέρου δε στην απομάκρυνση των πολιτικών και οικονομικοπολιτικών μονάδων από την υλοποίηση συγκεκριμένων πολιτικών.
<P>
Το ερώτημά μου προς το Ελεγκτικό Συνέδριο είναι εάν το εν λόγω θεσμικό όργανο θεωρεί ότι η ίδρυση της κοινής υπηρεσίας RELEX θα οδηγήσει σε σαφή βελτίωση της κατάστασης, ή μήπως, ειδικά ενόψει της μελλοντικής αποστολής της Ένωσης στον τομέα αυτό, πρέπει να εξετάσουμε εντελώς διαφορετικές λύσεις.

<SPEAKER ID=34 NAME="Friedmann">
Κυρία Πρόεδρε, ευχαριστώ πολύ για τα πολλά και αρκετά ενδιαφέροντα ερωτήματα που μου τέθηκαν. Κυρία Wemheuer - τούτο ταιριάζει και σε όσα ανέφερε η κ. Krehl - αντιμετωπίζετε με κριτικό βλέμμα την πολιτική προσωπικού. Από τη μία πλευρά προκαλεί έκπληξη το γεγονός ότι οι διοικητικές δαπάνες της Ευρωπαϊκής Ένωσης ανέρχονται συνολικά σε ένα ποσοστό της τάξης του 5 % περίπου του προϋπολογισμού, συνυπολογιζομένων και των δαπανών για το προσωπικό. Αυτό, όμως, δεν μας λέει πολλά, δεδομένου ότι η πολιτική της Ευρωπαϊκής Ένωσης πρέπει να εφαρμοσθεί από τις διοικήσεις των κρατών μελών. Όπως γνωρίζετε, κυρία Wemheuer, είχαμε επισημάνει πριν από λίγο καιρό ότι οι τότε μικροπροϋπολογισμοί πρέπει να αξιολογηθούν με πολύ κριτικό πνεύμα. Το Κοινοβούλιο διερεύνησε το ζήτημα - και το ευχαριστούμε γι' αυτό - και το διευθέτησε, εγκρίνοντας γενναιόδωρα τη δημιουργία θέσεων για μόνιμο προσωπικό στην Επιτροπή. Εν τω μεταξύ, όμως, διαπιστώνεται ότι τα κονδύλια για λειτουργικές δαπάνες χρησιμοποιούνται και πάλι σε μεγάλο βαθμό για μια αποκεντρωμένη πολιτική προσωπικού, και προπάντων για την πρόσληψη εξωτερικών συμβούλων και εξωτερικών εμπειρογνωμόνων. Για τον λόγο αυτό ανέφερα με κριτικό πνεύμα αυτή την κατάχρηση των χρηματοδοτικών διευκολύνσεων Liikanen. Συμμερίζομαι, λοιπόν, τη δυσφορία σας σχετικά με την πολιτική προσωπικού που ακολουθεί η Επιτροπή. Θα συζητήσω με τους συναδέλφους μου εάν και σε ποιο βαθμό είναι δυνατόν να ασχοληθούμε με το συγκεκριμένο θέμα σε μία ειδική έκθεση, και εάν μπορεί αυτό να ενταχθεί στον σχεδιασμό μας.
<P>
Κυρία Πρόεδρε Theato, σας ευχαριστώ πολύ για τα καλά σας λόγια. Καταλαβαίνω ότι θέλετε να έχετε ενωρίτερα την ετήσια έκθεση. Το βασικό πρόβλημα είναι ο χρόνος που χρειάζεται για τη διαδικασία αντιπαράθεσης, όπου στη συμφωνηθείσα προθεσμία δεν συνυπολογίζεται καν η καλοκαιρινή παύση. Πρέπει να συζητήσουμε με την Επιτροπή διεξοδικά - χθες βράδυ συζητήσαμε για το συγκεκριμένο θέμα στην Επιτροπή Ελέγχου του Προϋπολογισμού - και να αποσαφηνίσουμε εάν είναι δυνατόν να συντομευθεί ο χρόνος της προθεσμίας και να γίνουν οι αντίστοιχες αλλαγές στον δημοσιονομικό κανονισμό.
<P>
Κύριε βουλευτή και εισηγητή Brinkhorst, για τους γνωστούς λόγους αποδίδετε μεγάλη σημασία στη συνεργασία με τα εθνικά ελεγκτικά συνέδρια. Έχουμε αναπτύξει μία συγκεκριμένη διαδικασία: όταν οι ελεγκτές μας επιστρέφουν από τα κράτη μέλη, συντάσσουμε μία επιστολή τομέα, δηλαδή ο αρμόδιος τομέας ελέγχου συντάσσει μία επιστολή προς το κράτος μέλος και το αντίστοιχο εθνικό ελεγκτικό συνέδριο για να τους κοινοποιήσει τα αποτελέσματα. Το κράτος μέλος μπορεί τότε να μας απαντήσει, κι αυτό γίνεται τις περισσότερες φορές με τη μεσολάβηση του εθνικού ελεγκτικού συνεδρίου. Εάν εντός δύο μηνών δεν λάβει δική μας απάντηση, αυτό σημαίνει ότι είμαστε σύμφωνοι με την απάντηση του κράτους μέλους. Όταν δηλαδή και οι δύο πλευρές τηρούν τις προθεσμίες τους, τα επιχειρήματα του ελεγχθέντος κράτους λαμβάνονται υπόψη στην ετήσια έκθεση, καθώς και στις ειδικές εκθέσεις.
<P>
Κύριε Pasty, αναφερθήκατε μαζί με άλλους συναδέλφους στην απώλεια 70 δις από τον ΦΠΑ. Τα 70 δις των πιλοτικών υπολογισμών αναφέρονται σε εννέα κράτη και αποτελούν τον ετήσιο μέσο όρο για τέσσερα έτη. Κατά τον υπολογισμό αυτό προσθέσαμε τα πραγματικά καταβληθέντα ποσά για τον ΦΠΑ και συγκρίναμε το αποτέλεσμα με το σύνολο που προκύπτει από τον υπολογισμό του συνολικού ΑΕΠ. Από αυτό καταλήξαμε σε ενδεικτικά συμπεράσματα ως προς το ύψος του ποσού του μη καταβληθέντος ΦΠΑ. Μεμονωμένα μπορεί κανείς να θεμελιώσει τον υπολογισμό αυτό. Ωστόσο, είναι σαφές ότι τα έσοδα από τον εν λόγω φόρο χάνονται φυσικά κατά πρώτο λόγο για τα κράτη μέλη, και, έμμεσα, σε ένα βαθμό και για την Κοινότητα. Για να διευκρινίσουμε δε την τάξη μεγέθους, πρέπει να πούμε ότι πρόκειται για ένα ποσό της τάξης μεγεθών του προϋπολογισμού της ΕΕ, το οποίο χάνεται για τα κράτη μέλη υπό τη μορφή εσόδων από τον ΦΠΑ.
<P>
Κυρία Mόller, σχετικά με την εξωτερική πολιτική και το ερώτημα εάν υπάρχει κάποια τάση βελτίωσης, οφείλω να σας πω ειλικρινά ότι ακόμη δεν μπορούμε να δώσουμε σήμα για τη λήξη αυτής της επικίνδυνης κατάστασης. Πάντα επισημαίνουμε τα πράγματα εγκαίρως, αλλά δεν μπορούμε να πούμε ότι σήμερα η κατάσταση είναι απολύτως εντάξει.
<P>
Κύριε Dell' Alba, καταλαβαίνω την αγανάκτησή σας για τα άρθρα στις εφημερίδες, αλλά πρέπει να σας παραπέμψω σε δύο πράγματα. Από τη μία πλευρά, πολλά από τα άρθρα πραγματεύονται τις ειδικές εκθέσεις που έχουν ήδη δημοσιευθεί επισήμως. Πολλές φορές δημιουργείται η εντύπωση ότι προκαταλαμβάνουν την ετήσια έκθεση. Προσωπικά δεν γνωρίζω καμία προδημοσίευση σχετική με την ετήσια έκθεση. Καταλαβαίνω, όμως, το αίτημά σας, και στο Ελεγκτικό Συνέδριο είμαστε γενικά της γνώμης ότι εσείς, ως Κοινοβούλιο, έχετε το δικαίωμα να ενημερώνεστε πρώτοι απ' όλους.
<P>
Κύριε Fabre-Aubrespy, αναφερθήκατε στην πολιτική της πληροφόρησης. Στο πλαίσιο αυτό έχουμε επισημάνει μερικά πράγματα. Το περιεχόμενο της πολιτικής της πληροφόρησης δεν υπόκειται στον έλεγχό μας. Δεν θεωρούμε καθήκον μας να λογοκρίνουμε όσα η Επιτροπή θεωρεί ότι πρέπει να γνωστοποιεί, αλλά επιμένουμε στο ότι θα πρέπει να λαμβάνονται υπόψη οι αντιπροσωπείες ή όποιος άλλος, ανάλογα με τα καθήκοντά τους.
<P>
Κύριε Le Gallou, πρόκειται για το ερώτημα εάν θα πρέπει να περικοπούν τα ποσά που διατίθενται για την ανθρωπιστική βοήθεια, εφόσον, όπως είπατε, είναι τόσο υψηλό το ποσοστό των χρημάτων που δεν φθάνουν σ' εκείνους για τους οποίους προορίζονται. Το ζήτημα εδώ είναι πολιτικό, αλλά, κατά την προσωπική μου άποψη, θα πρέπει να αναλογισθείτε ότι, στην περίπτωση αυτή, θα τιμωρηθούν για την έλλειψη τιμιότητας μερικών οι φτωχότεροι των φτωχοτέρων. Αυτό θα πρέπει να το συνυπολογίσετε κατά τη λήψη της απόφασής σας.
<P>
(Χειροκροτήματα) Λόρδε Tomlinson, μας επισημάνατε το γεγονός ότι στον βρετανικό Τύπο δημοσιεύθηκε πως το περιεχόμενο της έκθεσής μας δεν αναφέρεται στην απάτη ύψους 3 δισεκατομμυρίων. Όπως γνωρίζετε, μιλάμε εντελώς συνειδητά για παρατυπίες, κι επιτρέψτε μου να διευκρινίσω - ζήτημα στο οποίο συμφωνούμε - πως η ετήσια έκθεση του Ευρωπαϊκού Ελεγκτικού Συνεδρίου δεν είναι μία έκθεση με θέμα τις απάτες. Αυτό που ελέγχουμε είναι η νομιμότητα, η ευρυθμία και η χρηστή δημοσιονομική διαχείριση, συνεπώς ανάλογο είναι και το περιεχόμενο.
<P>
Καταλαβαίνω ότι, ως Βρετανός ευρωβουλευτής, αναφέρεστε στην ομιλία σας στο Fontainebleau. Το σημείο αυτό το έχουμε αναφέρει στην ειδική μας έκθεση σχετικά με τους ιδίους πόρους της Κοινότητας. Δεν θεωρούμε δική μας αρμοδιότητα να πούμε στους πολιτικούς πώς θα πρέπει να γίνει μία ενδεχόμενη μετάθεση του βάρους των συνεισφορών των κρατών μελών. Ωστόσο, υπενθυμίσαμε ότι στο Fontainebleau είχε λεχθεί ότι, στην περίπτωση που θα ληφθεί πολιτική απόφαση για διορθώσεις, θα πρέπει να συνεκτιμηθεί και η πλευρά των εξόδων, με αλλαγή της πολιτικής σε αυτόν τον τομέα.
<P>
Κύριε Garriga Polledo, αναφέρεστε στα διαρθρωτικά ταμεία και ρωτάτε εάν έχουμε λάβει τις εκθέσεις των κρατών μελών και πώς λειτουργεί ο μηχανισμός συντονισμού με τα κράτη μέλη. Ουσιαστικά έχουμε μία συνεχή ανταλλαγή απόψεων με τα κράτη μέλη, ειδικά στο θέμα των διαρθρωτικών ενισχύσεων. Αργότερα αποκαλύπτεται μάλιστα γιατί δημιουργήθηκαν αυτές οι καθυστερήσεις στην περίοδο σχεδιασμού του προγράμματος - ένας από τους συναδέλφους σας αναφέρθηκε σε αυτό. Πρέπει να σας επισημάνω ότι στην αρχή μιας περιόδου προγραμματισμού χρειάζεται κάποιος χρόνος έως ότου αρχίσουν να λειτουργούν πλήρως τα πράγματα. Αυτό το βλέπουμε σήμερα σαφέστατα στην περίπτωση των νέων κρατών μελών. Συνεπώς, προς το τέλος της περιόδου προγραμματισμού συγκεντρώνονται πολλά πράγματα μαζί.
<P>
Αναμφίβολα, το πρόβλημα της συγχρηματοδότησης έχει διαδραματίσει κι αυτό κάποιον ρόλο στα κράτη μέλη, καθότι στις περιπτώσεις που ζητάμε συγχρηματοδότηση, τα κράτη ωθούνται συχνά σε επιπλέον δανεισμό. Πρέπει να καταλάβουμε πως αυτό δεν ήταν και τόσο εύκολο εν όψει της Νομισματικής Ένωσης. Έτσι συγκεντρώθηκαν ταυτόχρονα πολλοί παράγοντες που εξηγούν γιατί δημιουργήθηκε αυτός ο συνωστισμός. Κατά την άποψή μου, οι πιστώσεις θα εκταμιευθούν εκτός της προβλεπόμενης από το πρόγραμμα περιόδου μέσω του προϋπολογισμού.
<P>
Κύριε Rosado Fernandes, παραπέμψατε κι εσείς στη Διάσκεψη Κορυφής του Εδιμβούργου και θέσατε το ερώτημα πώς δημιουργήθηκε αυτή η καθυστέρηση σε σχέση με τα 90 δις. Ελπίζω να κάλυψα το ερώτημά σας με την απάντηση που έδωσα στον κ. Garriga Polledo. Κυρία Bloch von Blottnitz, αναφερθήκατε στην πυρηνική ασφάλεια. Αποτελεί πράγματι πρόβλημα ο τρόπος ανάθεσης υπεργολαβίας από τις επιχειρήσεις. Εν μέρει υπολογίσθηκαν από τους εργολήπτες αμοιβές για εμπειρογνώμονες από την Δύση, ενώ στην πραγματικότητα χρησιμοποιήθηκαν εμπειρογνώμονες από τις ανατολικές χώρες. Η αμοιβή δυτικών εμπειρογνωμόνων είναι περίπου δεκαπενταπλάσια από εκείνη των ανατολικών εμπειρογνωμόνων.
<P>
Έχετε όμως δίκιο - και πιστεύω ότι αυτή είναι και άποψη ολόκληρου του Σώματος: Χρειάζεται απαραιτήτως μία στρατηγική για την πυρηνική ασφάλεια. Αυτό έχει προτεραιότητα. Εσείς, κύριε Blak, αναφέρατε ότι υπάρχει μεγάλο πρόβλημα με τα υποβρύχια στο Murmansk. Όπως γνωρίζετε, πρόκειται για στρατιωτικό πεδίο, επί του οποίου η Ευρωπαϊκή Ένωση δεν έχει άμεση αρμοδιότητα. Οι δικοί μας έλεγχοι αφορούν μόνο ό, τι συνδέεται με τον προϋπολογισμό της ΕΕ - το έχουμε συζητήσει ήδη στο Ελεγκτικό Συνέδριο και θα το θέσω ακόμη μία φορά υπό συζήτηση - αλλά έτσι άμεσα πρέπει να σας υπενθυμίσω ότι τα εν λόγω υποβρύχια στο Murmansk αφορούν τον στρατιωτικό τομέα με τον οποίο δεν έχουμε άμεση σχέση. Γνωρίζω τους ενδοιασμούς σας και θα τους συζητήσουμε και πάλι.
<P>
Επισημάνατε ότι στη Δανία τα πράγματα έχουν καλώς. Αγαπητέ κύριε Blak, χαίρομαι που πιστεύετε ότι μπορείτε να καταλήξετε σε αυτό το συμπέρασμα, αλλά το γεγονός ότι δεν ασκούμε κριτική σε κάτι δεν σημαίνει και ότι όλα είναι εντάξει. Αυτό είναι σαφές.
<P>
Κύριε Kellett-Bowman έχετε δίκιο ότι στις διακομιστικές μεταφορές είναι μεγάλες οι απώλειες της Κοινότητας όσον αφορά τα έσοδα από δασμούς. Επίσης δικαιολογημένα επισημαίνετε ότι στα σχολεία για τα παιδιά των υπαλλήλων της Ευρωπαϊκής Ένωσης υπάρχουν περισσότεροι εξωτερικοί μαθητές παρά παιδιά υπαλλήλων, γεγονός που εν όψει του μεγάλου ελλείμματος πρέπει να αποσαφηνιστεί. Παραπέμψαμε σε αυτό στην αντίστοιχη ειδική μας έκθεση.
<P>
Κύριε Bφsch, μου θέσατε ένα πολύ δύσκολο ερώτημα, εάν δηλαδή είμαστε διατεθειμένοι να αποδεχθούμε κατά κάποιο τρόπο τη σύνδεση της ΥΚΠΑ με το Ελεγκτικό Συνέδριο. Η αποστολή είναι διαφορετική, κι αυτό πρέπει να το δούμε καθαρά. Επαναλαμβάνω - και σε αυτό συμφωνούμε - ότι το Ευρωπαϊκό Ελεγκτικό Συνέδριο δεν είναι ούτε εισαγγελική αρχή, ούτε αστυνομία. Υπάρχουν συγκεκριμένοι λόγοι για το καθεστώς αυτό, δεδομένου ότι πολλοί από τους έλεγχούς μας καταλήγουν σε τελευταία ανάλυση σε παροχή συμβουλών. Καταλαβαίνω τους συλλογισμούς σας πως, στον βαθμό που μία τέτοια ανεξάρτητη μονάδα θα είναι αρμόδια για όλα τα θεσμικά όργανα, χωρίς να γίνει η ίδια θεσμικό όργανο, σας χρειάζεται ένα ήδη υπάρχον θεσμικό όργανο με το οποίο θα συνδεθεί η ΥΚΠΑ. Στο πλαίσιο της παρούσας συζήτησης δεν μπορώ παρά να επισημάνω ότι η αποστολή δεν είναι διαφορετική. Εσείς οφείλετε να λαμβάνετε πολιτικές αποφάσεις κι εμείς ως Ελεγκτικό Συνέδριο οφείλουμε να αποδεχόμαστε τις αποφάσεις του νομοθέτη.
<P>
Κυρία Krehl, πιστεύω ότι έχω απαντήσει στο ερώτημά σας σχετικά με την ανεξαρτητοποίηση της κοινής υπηρεσίας, την πολιτική προσωπικού και τη διοίκηση. Τελειώνοντας, θέλω να σας ευχαριστήσω άλλη μια φορά για το ζωηρό σας ενδιαφέρον.
<P>
(Χειροκροτήματα)
<SPEAKER ID=35 NAME="Liikanen">
Κυρία Πρόεδρε, η εργασία του Ελεγκτικού Συνεδρίου μας βοηθά στις συνεχείς προσπάθειες που καταβάλλουμε να βελτιώσουμε την κοινοτική δημοσιονομική μας διαχείριση. Θέλω να εκφράσω τις ευχαριστίες μου στον κ. Friedmann και τους συναδέλφους του στο Ελεγκτικό Συνέδριο για την εργασία τους. Εφέτος σχεδόν οι μισές από τις 24 ειδικές εκθέσεις αφορούν την κοινή γεωργική πολιτική και τα διαρθρωτικά ταμεία, τομείς για τους οποίους δαπανάται το κύριο μέρος των κοινοτικών κονδυλίων και για τους οποίους ενδιαφερόμαστε κι εμείς.
<P>
Η Επιτροπή ενέκρινε και παρουσίασε διάφορες προτάσεις που αποσκοπούν στην πιο εύρυθμη και καλύτερη λειτουργία των γεωργικών και διαρθρωτικών ταμείων, οι οποίες εκπορεύονται συχνά από τις συστάσεις που έχει διατυπώσει το Ελεγκτικό Συνέδριο στις προηγούμενες ετήσιες εκθέσεις του, γεγονός το οποίο επεσήμανε και το ίδιο το Ελεγκτικό Συνέδριο στην παρούσα έκθεση.
<P>
Ως προς τη Δήλωση Αξιοπιστίας, σημειώνουμε με ικανοποίηση την επιβεβαίωση του Ελεγκτικού Συνεδρίου ότι, με κάποιες επιφυλάξεις, οι λογαριασμοί εκφράζουν με εγκυρότητα τα έσοδα και τα έξοδα της Κοινότητας, καθώς και τη δημοσιονομική κατάσταση στο τέλος του έτους. Με ορισμένες εξαιρέσεις, το Ελεγκτικό Συνέδριο διαπίστωσε επίσης ότι τα βασικά έσοδα συναλλαγών και οι συναλλαγές ανάληψης υποχρεώσεων για το έτος χαρακτηρίζονταν από νομιμότητα και κανονικότητα. Όσον αφορά τις πληρωμές, το Ελεγκτικό Συνέδριο δεν μπορούσε να παράσχει τη Δήλωση Αξιοπιστίας. Στόχος της Επιτροπής είναι φυσικά να λαμβάνει από το Ελεγκτικό Συνέδριο θετική Δήλωση Αξιοπιστίας σε όλους τους τομείς.
<P>
Θα ήθελα να συναγάγω δύο συμπεράσματα από την έκθεση και τις συστάσεις του Ελεγκτικού Συνεδρίου. Πρώτον, σύμφωνα με το Ελεγκτικό Συνέδριο, τόσο τα τυπικά, όσο και τα ουσιαστικά σφάλματα συνέβησαν ως επί το πλείστον στα γεωργικά και διαρθρωτικά προγράμματα, τα οποία διαχειρίζονται κατά κύριο λόγο τα κράτη μέλη. Πρέπει να συνεχίσουμε να συνεργαζόμαστε στενά με τα κράτη μέλη προκειμένου να βελτιώσουμε την αξιοπιστία των κοινοτικών πληρωμών. Δεύτερον, πρέπει να συνεχίσουμε τις προσπάθειές μας προκειμένου να προσδώσουμε στους κανόνες και τη νομοθεσία της Κοινότητας σαφήνεια και διαφάνεια.
<P>
Η Επιτροπή έχει επιδιώξει και εξακολουθεί να επιδιώκει εντατική συνεργασία και συντονισμό με τα κράτη μέλη στο πλαίσιο του προγράμματος SEM 2000, όπου συμμετείχε εκπρόσωπος της Επιτροπής Ελέγχου του Προϋπολογισμού, καθώς και του Ελεγκτικού Συνεδρίου. Τούτο οδήγησε στην έγκριση των πρώτων προτάσεων μεταρρύθμισης κατά το 1997. Το Ελεγκτικό Συνέδριο επισημαίνει ότι τα περισσότερα από τα ουσιαστικά σφάλματα στις πληρωμές των διαρθρωτικών ταμείων είναι διοικητικής φύσεως και οφείλονται σε ανεπαρκή γνώση των κοινοτικών κανόνων, που οδηγεί στη συμπερίληψη μη επιλέξιμων ποσών στις δηλώσεις των κρατών μελών.
<P>
Η Επιτροπή αντιμετώπισε το θέμα εισάγοντας τον Μάιο του 1997 φύλλα επιλεξιμότητας, όπως αναφέρει στην έκθεσή του το Ελεγκτικό Συνέδριο. Τα φύλλα επιλεξιμότητας αποσαφηνίζουν ποιες δαπάνες είναι επιλέξιμες για κοινοτική συγχρηματοδότηση. Το 1997 η Επιτροπή εξέδωσε επίσης κανονισμό που καθορίζει τα ελάχιστα πρότυπα δημοσιονομικού ελέγχου που διενεργείται από τα κράτη μέλη για τη χρηματοδότηση από τα διαρθρωτικά ταμεία.
<P>
Βάσει των προτάσεων της Ατζέντας 2000, τα κράτη μέλη φέρουν την κύρια ευθύνη για τον δημοσιονομικό έλεγχο της βοήθειας που προέρχεται από τα διαρθρωτικά ταμεία. Εφόσον τα κράτη μέλη ανακαλύπτουν παρατυπίες και προβαίνουν στις απαραίτητες δημοσιονομικές διορθώσεις, έχουν το δικαίωμα επαναχρησιμοποίησης των αποδεσμευμένων κοινοτικών κονδυλίων. Ωστόσο, όταν οι ανεπάρκειες στη διαχείριση ή τα συστήματα ελέγχου προκαλούν συστηματικές παρατυπίες, η Επιτροπή θα προβαίνει στις απαραίτητες διορθώσεις παρακρατώντας την ενίσχυση που διατίθεται στο συγκεκριμένο κράτος μέλος.
<P>
Στο σημείο αυτό πρέπει να πω ότι, δυστυχώς, αυτές οι εξαιρετικά σημαντικές προτάσεις για καλύτερη δημοσιονομική διαχείριση, έλεγχο και διορθώσεις αντιμετωπίζουν μεγάλη αντίδραση από το Συμβούλιο. Στο βασικό αυτό θέμα το Ελεγκτικό Συνέδριο και η Επιτροπή συμφωνούν, κι ελπίζουμε ότι στο πλαίσιο της Ατζέντας 2000 θα καθορίσουμε ένα απλό, διαφανές και σαφές νομικό πλαίσιο για τα διαρθρωτικά ταμεία μετά από το 2000. Αυτός είναι ο μόνος τρόπος να δημιουργήσουμε ένα ενιαίο σύστημα σε ολόκληρη την Κοινότητα.
<P>
Στις προτάσεις της Επιτροπής σχετικά με την Ατζέντα 2000 η χρηματοδότηση από τα διαρθρωτικά ταμεία τοποθετείται σαφέστερα στο επίκεντρο και συγκεντρώνεται στις περιοχές με τη μεγαλύτερη ανάγκη. Προτείνεται επίσης η γεωργική χρηματοδότηση να κατευθύνεται περισσότερο στην άμεση ενίσχυση του εισοδήματος, αντί στη στήριξη των τιμών. Και οι δύο προτάσεις συνεπάγονται αποτελεσματικότερη χρήση των λιγοστών δημοσιονομικών πόρων. Έχουν δρομολογηθεί επίσης δύο άλλες μεταρρυθμίσεις μείζονος σημασίας. Η πρώτη είναι μια ανακοίνωση για ενδελεχή εξέταση του δημοσιονομικού κανονισμού, που παρουσιάσθηκε τον Ιούλιο του 1998. Το Ελεγκτικό Συνέδριο υπέβαλε αυτό το αίτημα πριν από ένα ή δύο χρόνια, κι ελπίζουμε ότι μπορούμε να προχωρήσουμε, ούτως ώστε η Επιτροπή να είναι σε θέση να εκπονήσει την κύρια πρόταση.
<P>
Η δεύτερη μείζονος σημασίας μεταρρύθμιση που βρίσκεται υπό συζήτηση στην Επιτροπή είναι η στροφή προς την κατάρτιση προϋπολογισμού βάσει δραστηριότητας, η οποία στοχεύει στην ενίσχυση της συνειδητοποίησης του κόστους και παρουσιάζει τις λειτουργικές δαπάνες στο ίδιο συνολικό πλαίσιο. Ελπίζω να μπορέσουμε να κάνουμε τα πρώτα βήματα στη διαδικασία αυτή πριν από τον προϋπολογισμό του 2000, γεγονός που δεν θα είναι εύκολο, διότι είναι το έτος κατά το οποίο θα εκλεγεί η δημοσιονομική αρχή και θα διορισθεί νέα Επιτροπή. Ωστόσο, θέλουμε να κάνουμε τότε τα πρώτα βήματα.
<P>
Σημειώνεται σημαντική πρόοδος όσον αφορά τις κοινοτικές επιδοτήσεις. Η πρόσφατη ανακοίνωση της Επιτροπής επιβάλλει σαφείς ελάχιστους κανόνες για τη δημοσιότητα και τη συλλογική διαδικασία λήψης αποφάσεων για όλες τις κοινοτικές επιδοτήσεις, κι αυτό είναι το αποτέλεσμα πολλών κοινοβουλευτικών πρωτοβουλιών. Οι νέοι κανόνες της Επιτροπής τίθενται σε ισχύ για την εφαρμογή του προϋπολογισμού του 1999 και θα παράσχουν μία βάση πληροφόρησης και συζήτησης με τους πραγματικούς και πιθανούς αποδέκτες. Την επόμενη εβδομάδα θα διεξαχθεί στις Βρυξέλλες ένα γενικής φύσεως σεμινάριο για ΜΚΟ σχετικά με αυτό το θέμα.
<P>
Οι μεταρρυθμίσεις απαιτούν χρόνο, αλλά μερικές αρχίζουν να αποφέρουν καρπούς. Το 1997 εφαρμόσθηκαν για δεύτερη φορά οι νέες διαδικασίες εκκαθάρισης των λογαριασμών στο Τμήμα Εγγυήσεων του ΕΓΤΠΕ. Κατά το 1997 το ποσοστό σφάλματος που εντόπισε το Ελεγκτικό Συνέδριο στις πληρωμές των γεωργικών εγγυήσεων ήταν σε γενικές γραμμές σύμφωνο προς τις τελικές διορθώσεις που επεβλήθησαν από την Επιτροπή, γεγονός που αναφέρεται στην έκθεση και σημαίνει ότι στον τομέα αυτό δεν υπήρξαν οικονομικές επιπτώσεις στον προϋπολογισμό.
<P>
Τα εξωτερικά προγράμματα συζητήθηκαν ευρέως. Σήμερα τα εξωτερικά προγράμματα της Επιτροπής έχουν μεγάλο εύρος. Η εξωτερική ενίσχυση προέρχεται από 75 θέσεις του προϋπολογισμού με 87 νομικές βάσεις. Υπάρχουν εννέα διαφορετικές επιτροπές. Έχουμε περίπου 10 000 συμβάσεις ετησίως και περίπου 3 000 δημόσιους διαγωνισμούς. Διαθέτουμε επιπλέον 47 διαφορετικές διαδικασίες. Χρειάζεται επειγόντως τυποποίηση, εναρμόνιση, απλοποίηση και διαφάνεια, γι' αυτό και τον Σεπτέμβριο του τρέχοντος έτους συστήθηκε ένα νέο σώμα διαχείρισης όλων των εξωτερικών προγραμμάτων ενίσχυσης.
<P>
Το νέο αυτό σώμα - η Κοινή Υπηρεσία Εξωτερικών Σχέσεων - θα είναι υπεύθυνη για τη δημοσιονομική διαχείριση των προγραμμάτων και το κύριο καθήκον της, όπως ανέφερα, είναι η δημιουργία τυποποιημένων, ομοιογενών, απλών και διαφανών συστημάτων σχετικών με την κοινοτική εξωτερική ενίσχυση. Διανύουμε μια πολύ δύσκολη μεταβατική περίοδο, αλλά είμαι πεπεισμένος ότι θα αρχίσουμε να βλέπουμε τα αποτελέσματα το επόμενο έτος.
<P>
Όσον αφορά την πολιτική για το προσωπικό, ο κ. Friedmann διατύπωσε εδώ αρκετά σχόλια. Το θέμα τί θα πρέπει να κάνουν οι κρατικές αρχές και τί μπορεί να ανατεθεί σε άλλους είναι ζωτικής σημασίας. Στην ανακοίνωση της Επιτροπής το περασμένο καλοκαίρι δώσαμε έμφαση στο γεγονός ότι ο διατάκτης και τα καθήκοντα δημοσιονομικού ελέγχου πρέπει να εμπίπτουν στο πεδίο ευθύνης του δημοσίου τομέα, αλλά βραχυπρόθεσμα καθήκοντα μπορούν να ανατίθενται σε ανεξάρτητους φορείς, κυρίως όταν χρειάζεται ειδική εμπειρογνωμοσύνη για τη δεδομένη περίοδο του προγράμματος. Ελπίζω ότι μπορούμε να επανέλθουμε στην ανακοίνωση του περασμένου καλοκαιριού.
<P>
Δεύτερον, διεξάγουμε επί του παρόντος συζητήσεις με την Επιτροπή Προϋπολογισμών και τον εισηγητή για τον μικροϋπολογισμό. Mέχρι στιγμής έχουμε παράσχει προφορικές εκθέσεις με όλα τα λεπτομερή στοιχεία ανά θέση προϋπολογισμού κι εκεί ανακαλύπτουμε την ανάγκη για εξωτερικό προσωπικό. Ελπίζω ότι θα καταστεί δυνατόν να αποσαφηνιστούν όλα αυτά πριν από το τέλος Νοεμβρίου, πριν από τη δεύτερη ανάγνωση του προϋπολογισμού, ούτως ώστε είτε να υπάρξει σχόλιο προϋπολογισμού στο μέρος Β, όπου μπορεί να χρησιμοποιηθεί εξωτερικό προσωπικό από τον επιχειρησιακό προϋπολογισμό, είτε να μεταφερθεί αυτό το μέρος των διοικητικών δαπανών στο Μέρος Α, είτε να εγκαταλείψουμε εντελώς την ιδέα. Επομένως, η διευκρίνιση αυτή είναι εξαιρετικά σημαντική και, άπαξ και γίνει για τον προϋπολογισμό του 1999, δεν θα υπάρχει πιθανότητα να ληφθούν μέτρα που δεν θα είναι πλήρως σύμφωνα με την αρμόδια επί του προϋπολογισμού αρχή.
<P>
Τέλος, τίθεται το θέμα των πόρων, για το οποίο εργαζόμαστε συνεχώς υπό μεγάλη πίεση.
<P>
Πρέπει να τεθεί το ερώτημα κατά πόσο μπορούμε να επιλύσουμε όλα τα προβλήματα μέσω νέων πόρων. Θα έλεγα ότι, για τα εξωτερικά προγράμματα, πρέπει, όπως υποστήριξε και το Ελεγκτικό Συνέδριο, να έχουμε μια σαφέστερη ιδέα ως προς τον τρόπο διαχείρισής τους: απλά έργα, περιορισμός του αριθμού των διαδικασιών, τυποποιημένοι τύποι συμβάσεων και λοιπά. Κατ' αυτόν τον τρόπο έχουμε μεγαλύτερες πιθανότητες ορθής διαχείρισής τους.
<P>
Δεύτερον, η απλοποίηση των συστημάτων έχει ως λογική συνέπεια την αποκέντρωση της δράσης προς τις αντιπροσωπείες. Είμαι, ωστόσο, βέβαιος ότι θα εξακολουθούμε να έχουμε ανάγκες, ιδιαίτερα όσον αφορά τη δημοσιονομική διαχείριση. Στην παρούσα φάση συζητάμε το θέμα αυτό και διεξάγουμε εξονυχιστική εξέταση σε ολόκληρη την Επιτροπή.
<P>
Μία παρατήρηση που θα ήθελα να κάνω αυτή τη στιγμή είναι ότι συνήθως, όταν αντιμετωπίζουμε ένα πρόβλημα, θεωρούμε ότι ο καλύτερος τρόπος να το επιλύσουμε είναι αυξάνοντας τον αριθμό των ελεγκτών και των επιθεωρητών, άποψη την οποία δεν συμμερίζομαι. Είναι σημαντικότερο να διαθέτουμε απλούς, σαφείς κανόνες, καθώς και υπεύθυνους διαχειριστές και ισχυρή διαχείριση. Είναι βέβαια απαραίτητοι οι ελεγκτές, αλλά η ισχυρή και υπεύθυνη διαχείριση είναι το κλειδί.
<P>
Οφείλω να αναγνωρίσω ότι η έκθεση περιγράφει σωστά τη φύση των μεταρρυθμίσεων στις οποίες προβαίνουμε, και μπορούν να διαπιστωθούν αλλαγές στη γεωργία. Όσον αφορά τα διαρθρωτικά ταμεία, ελπίζω ότι τα φύλλα επιλεξιμότητας, τα οποία έγιναν αποδεκτά πέρυσι, θα επηρεάσουν θετικά την εφαρμογή του προϋπολογισμού για το 1998. Ωστόσο, εξακολουθεί να απαιτείται η σημαντική απλοποίηση που περιλαμβάνεται στο πλαίσιο της Ατζέντας 2000, προκειμένου να μπορούμε να αισθανθούμε ήρεμοι και όλοι στην Ένωση να είναι σε θέση να διαχειρίζονται τα κοινοτικά προγράμματα σύμφωνα με τους κανόνες και να ερμηνεύουν αυτούς τους κανόνες κατά τον ίδιο τρόπο.
<P>
Πρέπει να πω ότι στον τομέα των εξωτερικών προγραμμάτων η αποκέντρωση των δραστηριοτήτων θα μας βοηθήσει πολύ. Φυσικά, η μεγάλη προσοχή που επέδειξε η αρμόδια επί του προϋπολογισμού αρχή για τα προβλήματα που αντιμετωπίσαμε οδήγησε την Επιτροπή να συνειδητοποιήσει περισσότερο το θέμα. Διατηρώ έναν μικρό ενδοιασμό για ένα μόνο ζήτημα: μήπως, δεδομένου ότι αντιμετωπίσαμε τόσα πολλά προβλήματα, οι υπάλληλοι καταλήξουν σε λάθος συμπέρασμα, πανικοβληθούν και δεν τολμούν να ριψοκινδυνεύσουν κατά την υπογραφή των συμβάσεων. Αυτό είναι το χειρότερο δυνατό αποτέλεσμα. Ελπίζω να προχωρήσουμε προς την αποκέντρωση, να κατευθυνθούμε προς την αύξηση της ευθύνης των αντιπροσωπειών και των υπαλλήλων και να θεσπίσουμε σαφείς κανόνες, ούτως ώστε να γνωρίζουν οι υπεύθυνοι περί τίνος πρόκειται, και να μην επιστρέψουμε στο σύστημα όπου χρειαζόμαστε 15 υπογραφές ώστε καθένας να καλύπτεται από κάποιον άλλο.
<P>
Γνωρίζω καλά ότι εξακολουθεί να είναι απαραίτητη η συνέχιση της ανάπτυξης και της βελτίωσης των μεθόδων και των μέσων μας. Οι βασικές μεταρρυθμίσεις που ενέκρινε η Επιτροπή συνοψίζονται στο έγγραφο «Μεταρρύθμιση της δημοσιονομικής διαχείρισης μετά από το 1995», η παρουσίαση του οποίου πραγματοποιήθηκε την προηγούμενη εβδομάδα. Οι προτάσεις της Επιτροπής στο πλαίσιο της Ατζέντας 2000 αποτελούν σημαντικό τμήμα της απάντησής μας στις προκλήσεις του μέλλοντος. Ο πρωταρχικός μας στόχος είναι η καλύτερη αξιοποίηση κάθε Ecu που δαπανάται από την Κοινότητα. Πρόκειται για δύσκολους στόχους που απαιτούν σημαντικές προσπάθειες. Η έκθεση του Ελεγκτικού Συνεδρίου, μολονότι ομολογουμένως δεν αποτελεί πάντα ευχάριστο ανάγνωσμα, παραμένει και για μας κεφαλαιώδους σημασίας, όπως και οι εκθέσεις της Επιτροπής Ελέγχου του Προϋπολογισμού.
<P>
Ως απάντηση στην κ. Bloch von Blottnitz σχετικά με το θέμα των πυρηνικών προγραμμάτων, θα ήθελα να πω ότι τώρα που έχουν δημοσιευθεί η έκθεση του Ελεγκτικού Συνεδρίου και η απάντηση της Επιτροπής, ελπίζω ότι όλοι μπορούν να αντιληφθούν ότι τα δύο έγγραφα δημιουργούν μια καλή ισορροπία στο εν λόγω θέμα.
<P>
Θα επιθυμούσα να διατυπώσω ένα σχόλιο σχετικά με τις μελέτες. Η Ευρωπαϊκή Τράπεζα Ανασυγκρότησης έχει αποφασίσει να μη χορηγεί δάνεια για εκσυγχρονισμό πυρηνικών εργοστασίων, εάν δεν έχει εκπονηθεί μελέτη. Χρειάζεται, επομένως, να προηγείται μελέτη για όλα αυτά τα εργοστάσια προκειμένου να καταστεί δυνατή η ανάληψη δράσης. Μίλησα για το θέμα αυτό σε ορισμένους εμπειρογνώμονες, οι οποίοι υποστηρίζουν ότι είναι εξαιρετικά σημαντικό, διότι εμπειρογνώμονες από χώρες της Δύσης και από την πρώην Σοβιετική Ένωση συνεργάζονται στο ίδιο εργοστάσιο προκειμένου να αναλύσουν την κατάσταση. Πρέπει φυσικά να χρησιμοποιούνται κατά το δυνατόν περισσότεροι ντόπιοι εμπειρογνώμονες, επειδή η προσέγγιση αυτή είναι φθηνότερη. Ωστόσο, το πρόβλημα είναι ότι τα δυτικά πρότυπα και προτεραιότητες διαφέρουν ως προς τα θέματα ασφαλείας. Είναι σημαντικό για τις δικαιούχους χώρες να αρχίσουν να εξοικειώνονται με τα πρότυπα ασφαλείας που θεσπίζουμε.
<P>
Πρέπει να θυμόμαστε ότι η όλη ανασυγκρότηση και ο εκσυγχρονισμός των πυρηνικών εργοστασίων σοβιετικού τύπου αποτελούν ένα εξαιρετικά δαπανηρό έργο, το οποίο θα στοιχίσει τουλάχιστον 50 δις ευρώ. Μέχρι σήμερα έχουμε δαπανήσει μεταξύ 700 και 800 εκατ. ευρώ για τα εν λόγω προγράμματα, ποσό που αντιστοιχεί σε ένα πολύ μικρό μέρος του συνόλου. Η επίτευξη πλήρους εκσυχρονισμού και ανασυγκρότησης απαιτεί τεράστια προσπάθεια εκ μέρους των δικαιούχων χωρών και των διεθνών δωρητριών κοινοτήτων. Δεν έχουμε φθάσει ακόμα σε αυτό το σημείο, αλλά δεν πρέπει να παραιτηθούμε από την προσπάθεια.
<P>
Τέλος, τα πυρηνικά προγράμματα στην Ουκρανία, τη Ρωσία και σε άλλες χώρες διεξάγονται υπό εξαιρετικά δύσκολες συνθήκες. Αρκεί να σκεφθεί κανείς τα πρόσφατα προγράμματα διεθνούς ενίσχυσης στη Ρωσία και τι συνέβη με την ενίσχυση από το ΔΝΤ που αποσκοπούσε στην υποστήριξη του ρωσικού νομίσματος. Αναρωτιέμαι ποιό ήταν το πραγματικό αποτέλεσμα.
<P>
Δεύτερον, η Επιτροπή αντιμετωπίζει τώρα το θέμα του προγράμματος επισιτιστικής βοήθειας προς τη Ρωσία. Όλοι γνωρίζουμε ότι η παρακολούθηση τέτοιου είδους προγραμμάτων είναι εξαιρετικά δύσκολη. Γι' αυτό τον λόγο πρέπει να προσπαθήσουμε να υιοθετήσουμε μία προσέγγιση στο πλαίσιο της οποίας να ενημερώνουμε την αρμόδια επί του προϋπολογισμού αρχή για όλα τα προβλήματά μας και, εφόσον λαμβάνουμε αποφάσεις, να τις λαμβάνουμε με πλήρη επίγνωση όλων των πιθανών συνεπειών και κινδύνων, ούτως ώστε σε μία τετραετία, όταν ο διάδοχός μου θα διαβάζει την έκθεση του Ελεγκτικού Συνεδρίου, να γνωρίζει ότι είχαμε επίγνωση των κινδύνων. Θα επανέλθουμε στο πρόβλημα αυτό της Ρωσίας κάποια άλλη στιγμή.
<P>
Για μια ακόμα φορά σας ευχαριστώ πολύ, κύριε Πρόεδρε, για τη διεξαγωγή μιας καλής συζήτησης.

<SPEAKER ID=36 NAME="Πρόεδρος">
Ευχαριστούμε πολύ κύριε Επίτροπε Liikanen!
<P>
Η συζήτηση έληξε.

<CHAPTER ID=4>
Η απασχόληση στην Ένωση
<SPEAKER ID=37 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0417/98) του κ. van Velzen, εξ ονόματος της Επιτροπής Απασχόλησης και Κοινωνικών Υποθέσεων, σχετικά με την ανακοίνωση της Επιτροπής - Πρόταση κατευθυντηρίων γραμμών για τις πολιτικές απασχόλησης των κρατών μελών το 1999 (COM(98)0574 - C4-0587/98).

<SPEAKER ID=38 NAME="Van Velzen">
Κυρία Πρόεδρε, εάν κοιτάξουμε τι έχει συμβεί ένα χρόνο μετά από τον καθορισμό των πρώτων κατευθυντηρίων γραμμών, πιστεύω ότι μπορεί δικαιολογημένα να γίνει λόγος για μία αθόρυβη επανάσταση. Οι αρχικές αντιδράσεις απέναντι σε μια ενεργό πολιτική στον χώρο της αγοράς εργασίας και η σχεδόν απόλυτα μονομερής πίστη στην ΟΝΕ και στην πρόοδο της απασχόλησης που συνεπάγεται έπαψαν επιτέλους να υφίστανται. Δεν υπάρχει ούτε ένα κράτος μέλος που να κατέληξε σε συγκεκριμένα συμπεράσματα με βάση τις κατευθυντήριες γραμμές του Λουξεμβούργου, γεγονός εξαιρετικά θετικό. Ωστόσο, μπορούν να γίνουν ακόμη περισσότερα. Εάν κοιτάξουμε την αξιολόγηση - πρόκειται, παρεμπιπτόντως, για μια έξοχη αξιολόγηση της Επιτροπής - διαπιστώνουμε ότι τα κράτη μέλη έκαναν μια ελεύθερη επιλογή ορισμένων κατευθυντηρίων γραμμών, η οποία στερούνταν σε πολλές περιπτώσεις πλήρους ισορροπίας, γιατί δόθηκε υπερβολικό βάρος στις έννοιες «απασχολησιμότητα» και «επιχειρηματικότητα».
<P>
Ταυτόχρονα, όμως, μπορεί να λεχθεί ότι οι κατευθυντήριες γραμμές που διατυπώθηκαν και καταρτίσθηκαν με τη μεγαλύτερη δυνατή ακρίβεια είναι κι αυτές που είχαν τα θετικότερα αποτελέσματα. Το γεγονός αυτό συνηγορεί υπέρ της συνέχισης της ίδιας στρατηγικής. Ωστόσο, με προβληματίζουν κάπως οι προτάσεις που υπέβαλε η Επιτροπή: είμαι της γνώμης ότι οι προτάσεις αυτές δεν περιλαμβάνουν μια αρκετά ακριβή παρακολούθηση της κατάστασης, και εννοώ μ' αυτό ότι πρέπει να καθορισθούν σημεία αναφοράς ως βάση για όσο το δυνατόν περισσότερους ποσοτικοποιημένοι στόχους. Πρόκειται για τον καλύτερο τρόπο να διατηρηθεί η προσοχή των κρατών μελών στο θέμα αυτό. Αδιαφορώ πλήρως για τα κράτη μέλη τα οποία προτάσσουν το επιχείρημα ότι έχουν ήδη πάρα πολύ δουλειά και ότι, για τον λόγο αυτό, δεν θα πρέπει να τα επιβαρύνουμε περισσότερο με τον καθορισμό νέων στόχων. Προσωπικά πιστεύω ότι όλα αυτά είναι ανοησίες. Τα καθήκοντα που προσθέτουμε στις ενασχολήσεις τους είναι αυτά που τους αναλογούν. Η μόνη ιδιαίτερη επιδίωξή μας είναι ο προσανατολισμός σε κοινούς στόχους που ορίσαμε κάποτε σε ευρωπαϊκή κλίμακα.
<P>
Η σημερινή διαδικασία, που αναπτύχθηκε στο Λουξεμβούργο, επικεντρώνεται σε υπερβολικό βαθμό στην παροχή βοήθειας στους ανέργους, στόχος ορθός για εκείνη την εποχή. Πιστεύω, όμως, ότι είναι πλέον καιρός να βοηθήσουμε τους ανέργους προσπαθώντας να βρούμε τρόπους πρόληψης της διαρκούς αύξησης του αριθμού τους. Το ερώτημα είναι τί μπορούμε να κάνουμε ούτως ώστε να δοθεί μεγαλύτερη προσοχή στην πρόληψη. Κατά τη γνώμη μου, η προσπάθεια αυτή θα έχει πάρα πολύ σημαντικές συνέπειες για την εκπαίδευση. Αυτός είναι και ο λόγος για τον οποίο ζητώ να θεσπισθεί ένας πρόσθετος στόχος για εκείνους που ήδη εργάζονται, αλλά χρειάζονται περαιτέρω κατάρτιση ούτως ώστε να μη χάσουν τη θέση τους λόγω των νέων εξελίξεων.
<P>
Υπάρχει κι ένα άλλο πρόβλημα το οποίο πιστεύω ότι δεν προβάλλεται επαρκώς στους στόχους: πρόκειται για τη συμμετοχή στην παραγωγική διαδικασία. Υπάρχουν μεγάλες ομάδες που εξακολουθούν να αντιμετωπίζουν δυσκολίες πρόσβασης στην αγορά εργασίας, ακόμη και στην πατρίδα μου, την Ολλανδία, η οποία θεωρείται επιτυχημένη στον τομέα αυτό. Εκεί βλέπει κανείς άτομα άνω των 55 ετών, μετανάστες, ακόμη και γυναίκες, να αντιμετωπίζουν δυσκολίες στην εξεύρεση εργασίας. Η κατάσταση δεν διαφέρει και στα άλλα κράτη μέλη της Ένωσης.
<P>
Όλα αυτά αφορούν την πολιτική απασχόλησης, η οποία είναι βεβαίως εξαιρετικά σημαντική, αλλά δεν αποτελεί παρά τη μία πλευρά του νομίσματος. Από την άλλη τίθεται το ερώτημα τί κάνουμε από οικονομικής απόψεως, τί κάνουμε για τον συντονισμό με την οικονομική πολιτική, τί κάνουμε για την εμβάθυνση της διαδικασίας που ξεκίνησε με την ΟΝΕ και πώς αξιοποιούμε τις δυνατότητες που έχουμε. Πιστεύω ότι θα έπρεπε να έχουμε αρχίσει ήδη προ πολλού. Ωστόσο, δεδομένου ότι σήμερα εξετάζουμε την έκθεση που έχει κατατεθεί, πιστεύω ότι πρέπει να ζητήσουμε επίμονα από το Συμβούλιο να προτείνει όσο το δυνατό συντομότερα ένα πλαίσιο εντός του οποίου μπορεί πραγματικά να διαμορφωθεί ο συντονισμός με την οικονομική πολιτική. Στο θέμα αυτό θα εμβαθύνουν άλλοι ομιλητές.
<P>
Θα ήθελα τώρα να επισημάνω κάτι στο οποίο έχει αναφερθεί ήδη και η Επιτροπή, και δεν είναι άλλο από την ανεπάρκεια των επενδύσεων για την Ευρώπη. Πού είναι τα σχέδια, πού είναι οι προτάσεις της Επιτροπής για την αντιμετώπιση του προβλήματος αυτού; Ποιές δυνατότητες υπάρχουν για την αύξηση της συμμετοχής των κρατών μελών στη χρηματοδότηση; Όπως ανέφερα πριν από λίγο, στην πατρίδα μου φαίνεται ότι η κατάσταση είναι καλή. Ωστόσο, λόγω έλλειψης χρημάτων αποφασίσθηκε περικοπή του προγράμματος στα πλαίσια του οποίου η εκπαίδευση των μαθητών στα σχολεία θα ήταν περισσότερο προσανατολισμένη στους ηλεκτρονικούς υπολογιστές και έγινε μία επιλογή ορισμένων πρότυπων σχολείων στα οποία θα δοθούν ηλεκτρονικοί υπολογιστές, ενώ τα υπόλοιπα σχολεία θα πρέπει να περιμένουν χρόνια έως ότου αποκτήσουν κι αυτά υπολογιστές. Πρόκειται για μια γελοία προσπάθεια αποφυγής επενδύσεων! Τη στιγμή που θα έπρεπε να επενδύουμε στο μέλλον μας, μία από τις χώρες της Ευρώπης με τις καλύτερες επιδόσεις δεν κατορθώνει να διαθέσει τα απαραίτητα κονδύλια. Πιστεύω ότι το γεγονός αυτό θα πρέπει να ωθήσει το Συμβούλιο να εξετάσει τι μπορεί να γίνει προκειμένου να δοθούν μεγαλύτερα περιθώρια στα κράτη μέλη. Δεν έχω προτίμηση για καμία πρόταση. Πρόκειται για μία δέσμη προτάσεων από τις οποίες θα πρέπει κατά τη γνώμη μου να γίνει μια σοβαρή επιλογή.
<P>
Τέλος, έμεινα κατάπληκτος από τις τροπολογίες της Ομάδας του Ευρωπαϊκού Λαϊκού Κόμματος (ΕΛΚ), τις οποίες είδα πάρα πολύ αργά παρεμπιπτόντως, γιατί ο χρόνος που έχουμε στη διάθεσή μας είναι πάρα πολύ λίγος. Η Ομάδα του ΕΛΚ κατέθεσε για άλλη μια φορά όλες τις τροπολογίες που είχε καταθέσει στην Κοινωνική Επιτροπή. Επιτρέψτε μου να επισημάνω ότι κατά τη διάρκεια της συνεδρίασης ο συντονιστής της Ομάδας του ΕΛΚ μου είπε, χωρίς να ερωτηθεί, ότι έκανα πάρα πολύ καλή δουλειά συμπεριλαμβάνοντας τις προτάσεις τους στην έκθεσή μου, ότι υπήρχε μόνο μία διαφορά απόψεων όσον αφορά την επενδυτική πολιτική, αλλά κατά τα άλλα ήταν πάρα πολύ ικανοποιημένος. Τώρα, η Ομάδα του ΕΛΚ καταθέτει για άλλη μια φορά όλες τις τροπολογίες, ακόμη κι αυτές που περιλαμβάνονται στην έκθεσή μου, γεγονός που αδυνατώ να κατανοήσω. Ελπίζω ότι θα μπορέσω να βρω μια καλύτερη λύση από κοινού με την Ομάδα του ΕΛΚ, γιατί, διαφορετικά, πιστεύω ότι το γεγονός αυτό θα περιορίσει τις πιθανότητες συνεργασίας μας.

<SPEAKER ID=39 NAME="Gasςliba i Bφhm">
Κυρία Πρόεδρε, κυρίες και κύριοι βουλευτές, η γνωμοδότηση που συνέταξα για την Επιτροπή Οικονομικής, Νομισματικής και Βιομηχανικής Πολιτικής και η οποία εγκρίθηκε ομόφωνα είναι δύσκολο να συνοψιστεί σε δύο λεπτά. Η βασική ιδέα είναι ότι η δημιουργία θέσεων απασχόλησης, η αύξηση της απασχόλησης στην Ευρώπη, θα επιτευχθεί με τρόπο ασφαλή, σταθερό και διαρκή, μόνο αν στηριχθεί σε μια πραγματικά ανταγωνιστική οικονομία και - μολονότι, δυστυχώς, η Ευρωπαϊκή Ένωση δεν έχει αναπτυχθεί ακόμη επαρκώς ώστε να φθάσει στο επίπεδο ανταγωνιστικότητας που απαιτεί μια ανοιχτή οικονομία - σε αυτό που ονομάζουμε κατάσταση παγκόσμιας ή διεθνοποιημένης οικονομίας.
<P>
Γι' αυτό επιμένουμε σε μία σειρά θεμάτων που αναφύονται κατά τα τελευταία χρόνια, όπως η ανάγκη να αρθούν οι φραγμοί και τα μέτρα προστασίας που υπάρχουν σε βασικούς τομείς της οικονομίας μας, να αυξηθούν τα επίπεδα γνώσης και εκπαίδευσης, ιδίως όσον αφορά την τεχνική εκπαίδευση και την επαγγελματική κατάρτιση, να μειωθούν τα εμπόδια που υπάρχουν, προπαντός από φορολογική άποψη, στη δημιουργία νέων θέσεων εργασίας και να εξεταστεί η δυνατότητα τροποποίησης του φόρου προστιθέμενης αξίας, του ΦΠΑ, με μείωσή του στους τομείς εντάσεως εργατικού δυναμικού - τους λεγόμενους τομείς έντασης εργασίας. Θα ήθελα να προσθέσω επίσης την ανάγκη να ληφθεί υπόψη ένας νέος και καλύτερος προσανατολισμός για τη βελτίωση της πρόσβασης, ιδίως των μικρών και μεσαίων επιχειρήσεων, στη χρηματοδότηση, προκειμένου να αναπτυχθεί ένα καλύτερο επιχειρηματικό περιβάλλον.

<SPEAKER ID=40 NAME="Torres Marques">
Κυρία Πρόεδρε, θα ήθελα κατ' αρχάς να συγχαρώ τον συνάδελφο van Velzen για την εξαίρετη έκθεσή του, και ειδικότερα για την τελική απόδοση της έκθεσης που μας παρουσιάζει σήμερα. Στην Επιτροπή για τα Δικαιώματα της Γυναίκας έχουμε την άποψη πως είναι πολύ σημαντικό το γεγονός ότι οι αρχηγοί κρατών και κυβερνήσεων αποφάσισαν ότι δύο τουλάχιστον εκ των νέων εννοιών που διακηρύττονται στη Συνθήκη του Αμστερνταμ - η απασχόληση και το mainstreaming , δηλαδή η οριζόντια ενσωμάτωση της διάστασης της ισότητας των ευκαιριών μεταξύ ανδρών και γυναικών σε όλες τις τομεακές πολιτικές - θα πρέπει να υιοθετηθούν αμέσως, πριν μάλιστα από τη γενική κύρωση της Συνθήκης.
<P>
Πρόκειται για δύο πολιτικές των οποίων η υλοποίηση έχει τόσο μεγάλη σημασία που δεν μπορούσε να περιμένει τη χρονοβόρα διαδικασία της κύρωσης. Οι Ευρωπαίοι πολίτες, άνδρες και γυναίκες, δεν θα μπορούσαν να το κατανοήσουν. Η μεθοδολογία που επιλέχθηκε από τη Σύνοδο Κορυφής του Λουξεμβούργου για την απασχόληση, μόλις τον Νοέμβριο του 1997, είναι πράγματι, κατά τη γνώμη μας, η πλέον ενδεδειγμένη: δεδομένου ότι η κατάσταση της απασχόλησης, της ανεργίας, ή ακόμη της ισότητας των ευκαιριών, διαφέρει από χώρα σε χώρα και, στο εσωτερικό των χωρών, από περιφέρεια σε περιφέρεια, η λύση που προκρίθηκε, στο πλαίσιο του σεβασμού της αρχής της επικουρικότητας, που συνίσταται στο να υποβάλλει η κάθε χώρα τις δικές της προτάσεις, αν και όλες θα πρέπει να θεμελιώνονται σε τέσσερεις κοινούς πυλώνες που υποδιαιρούνται σε 19 κατευθυντήριες γραμμές, απεδείχθη άκρως καινοτόμος και με ελπιδοφόρα αποτελέσματα για τα προγράμματα των επόμενων ετών.
<P>
Είναι προφανές ότι, κατά την εφαρμογή της πρώτης αυτής σειράς σχεδίων δράσης για την απασχόληση για το 1998, δεν απέδωσαν όλες οι χώρες ανάλογη σημασία στους τέσσερεις πυλώνες και δεν βρήκαν λύσεις για όλες τις κατευθυντήριες γραμμές. Ήταν, όμως, σημαντικό το γεγονός ότι οι χώρες υπέβαλαν τα προαναφερθέντα σχέδια δράσης σε τόσο μικρό χρονικό διάστημα, από τον Νοέμβριο του 1997 ως τον Απρίλιο του 1998. Θεωρούμε, επίσης, ιδιαίτερα θετικό ότι όλα τα κράτη μέλη έσκυψαν πάνω στο πρόβλημα της ανεργίας και προσπάθησαν να το διευθετήσουν θέτοντας ποσοτικούς στόχους.
<P>
Αντιθέτως, παρατηρούμε ότι στην πρώτη αυτή σειρά εθνικών σχεδίων δράσης για την απασχόληση οι λύσεις που προκρίθηκαν για τους τέσσερεις πυλώνες χαρακτηρίζονται, στις περισσότερες περιπτώσεις, από έλλειψη ισορροπίας: ενώ το σύνολο των κρατών μελών προωθούν μέτρα που εντάσσονται στους δύο πρώτους πυλώνες - απασχολησιμότητα και επιχειρηματική δραστηριότητα, που κατά κάποιο τρόπο επικεντρώνονται στην ικανότητα ανάληψης ατομικών πρωτοβουλιών - πολύ συχνά δεν εμφανίζονται το ίδιο δραστήρια όσον αφορά τους άλλους δύο πυλώνες - προσαρμοστικότητα και ισότητα ευκαιριών - όπου η ανάληψη δράσης εξαρτάται περισσότερο από τις κυβερνήσεις και όχι τόσο από τις επιχειρήσεις.
<P>
Αναφορικά με τις προτάσεις της Επιτροπής για το 1999, θεωρούμε ότι κινούνται προς τη σωστή κατεύθυνση:
<P>
ο επαναπροσδιορισμός του τέταρτου πυλώνα ώστε να αφορά αποκλειστικά την ισότητα ευκαιριών μεταξύ ανδρών και γυναικών-η ενίσχυση της κατευθυντήριας γραμμής που αφορά τον συνδυασμό επαγγελματικού και οικογενειακού βίου-και η ενσωμάτωση σε όλους τους πυλώνες της αρχής των ίσων ευκαιριών μεταξύ ανδρών και γυναικών.Η μεγάλη πλειοψηφία των προτάσεων που παρουσίασε η Επιτροπή για τα Δικαιώματα της Γυναίκας ενσωματώθηκαν αυτούσιες στην τελική απόδοση της έκθεσης του κ. van Velzen ή ελήφθησαν υπόψη ως ευρύτερα ζητήματα, όπως η ενίσχυση της πολιτικής του mainstreaming στο πλαίσιο των τριών πρώτων πυλώνων και η ανάληψη δράσεων στον τέταρτο πυλώνα, η συμφιλίωση μεταξύ επαγγελματικής και οικογενειακής ζωής, η εξατομίκευση της φορολογικής πολιτικής, η κατά φύλο ανάλυση των στατιστικών και ο καθορισμός ποσοτικοποιημένων στόχων με ανάλογες δημοσιονομικές δεσμεύσεις.
<P>
Έχει σημασία να επισημάνουμε ότι στο μέλλον, σε όλες τις συνόδους κορυφής των αρχηγών κρατών και κυβερνήσεων, η παρακολούθηση αυτών των εθνικών σχεδίων δράσης για την απασχόληση θα αποτελεί πάγιο θέμα της ημερήσιας διάταξης, κάτι που θα δώσει τη δυνατότητα σε όλους - κυβερνήσεις, κοινοβούλια, κοινωνικούς εταίρους, μη κυβερνητικές οργανώσεις που εμπλέκονται σε αυτή τη διαδικασία - να παρακολουθούν προσεκτικά και τακτικά την εξέλιξη αυτών των θεμάτων, τα οποία έχουν ουσιαστική σημασία για το ευρωπαϊκό κοινωνικό πρότυπο που επιθυμούμε να οικοδομήσουμε.

<SPEAKER ID=41 LANGUAGE="DE" NAME="Randzio-Plath">
Κυρία Πρόεδρε, κυρίες και κύριοι, η εξαιρετική έκθεση van Velzen, που υποστηρίζεται από την Ομάδα του Ευρωπαϊκού Σοσιαλιστικού Κόμματος, προσανατολίζεται δικαιολογημένα προς βιώσιμες στρατηγικές για την καταπολέμηση της μαζικής ανεργίας, αλλά και προς μία καινοτόμο προσαρμογή των κατευθυντηρίων γραμμών για τις πολιτικές απασχόλησης. Ιδιαίτερη σημασία έχουν τα δομικά στοιχεία για την προώθηση της διαρθρωτικής αλλαγής της αγοράς εργασίας, η αναγκαιότητα επίτευξης μίας καλύτερης ισορροπίας μεταξύ των τεσσάρων πυλώνων των κατευθυντηρίων γραμμών για τις πολιτικές απασχόλησης και η έμφαση στην ισότητα των ευκαιριών μεταξύ ανδρών και γυναικών. Ταυτόχρονα, όμως, πρέπει να δούμε την εντελώς ανεπαρκή αύξηση της απασχόλησης ως μία πρόκληση για την Ένωση και τα κράτη μέλη, προκειμένου να επιτευχθεί ένας ακόμα καλύτερος και πιο ισορροπημένος συνδυασμός πολιτικής και να βελτιωθεί ο συντονισμός μεταξύ της οικονομικής πολιτικής, της δημοσιονομικής πολιτικής και της πολιτικής για την απασχόληση.
<P>
Λίγες εβδομάδες πριν από την έναρξη της νομισματικής ένωσης επείγει πλέον η ενσωμάτωση των κατευθυντηρίων γραμμών για την οικονομική πολιτική και την πολιτική απασχόλησης, ούτως ώστε η αποδοτικότητα στον τομέα της απασχόλησης να αποτελέσει κριτήριο κατά τον συντονισμό των πολιτικών ήδη πριν από τις διαβουλεύσεις για τον προϋπολογισμό σε εθνικό επίπεδο και με συνειδητή έμφαση στο ζήτημα αυτό. Εδώ πρέπει επιτέλους να συμμετάσχει το Ευρωπαϊκό Κοινοβούλιο σε μια διοργανική συμφωνία.
<P>
Απαιτείται επίσης και δράση των κοινωνικών εταίρων, που, υπό το φως της νομισματικής ένωσης, πρέπει να αρχίσει να εναρμονίζεται με την προσανατολιζόμενη προς την παραγωγικότητα σύναψη συμβάσεων, ώστε να αποτραπεί ο κίνδυνος ενός ντάμπινγκ στους μισθούς, το οποίο αντίκειται στις αρχές της Κοινότητας.
<P>
Για μία ακόμη φορά ζητείται αναθεώρηση της βασικής γραμμής της οικονομικής πολιτικής και συντονισμός της εν λόγω πολιτικής που να αντιστοιχεί πραγματικά στον ορισμό της έννοιας του συντονισμού. Παρά τα ευνοϊκά προγνωστικά της Ευρωπαϊκής Επιτροπής το περασμένο φθινόπωρο, η Ευρωπαϊκή Ένωση δεν έχει τα περιθώρια να επιτρέψει μηδενικούς ρυθμούς ανάπτυξης. Ακόμη και η ησυχία που επικρατεί από νομισματική άποψη, λόγω της προοπτικής του ευρώ, δεν επιτρέπει κανέναν εφησυχασμό. Ήδη σήμερα βιώνουμε όλοι μας τις επιπτώσεις που είχε στην ευρωπαϊκή αγορά εργασίας η κρίση στη νοτιοανατολική Ασία. Στους βιομηχανικούς κλάδους της χημείας, της κατασκευής μηχανών και ηλεκτρονικών μηχανημάτων η εν λόγω κρίση έχει γίνει ήδη αισθητή, καθώς παραβιάζονται συμβάσεις και οι τιμές έχουν σημειώσει πτώση. Όλα αυτά περιορίζουν τις θέσεις εργασίας στην Ευρώπη.
<P>
Δεν επαρκεί μόνο η λήψη μέτρων προσανατολισμένων στην προσφορά. Το ζητούμενο είναι η ανάκαμψη της ζήτησης μέσω της βελτιωμένης αγοραστικής δύναμης των καταναλωτών, καθώς και η αύξηση της εμπιστοσύνης στο μέλλον της Ευρωπαϊκής Ένωσης. Ως εκ τούτου, στην έκθεση van Velzen δίδεται δικαιολογημένα έμφαση στην αλλαγή πορείας μέσω φορολογικών μεταρρυθμίσεων και μείωσης της φορολόγησης της εργασίας. Παράλληλα με την προώθηση των επενδύσεων, χρειαζόμαστε ωστόσο και καθορισμό μισθών προσανατολιζόμενο και προς την παραγωγικότητα, ως σημαντικό παράγοντα για τη σταθεροποίηση της ευρωπαϊκής οικονομίας.
<P>
Με τον σημερινό πολύ περιορισμένο όγκο επενδύσεων - οι δημόσιες επενδύσεις αποτελούν μόλις το 2 % του ΑΕΠ - δεν είναι δυνατόν να επιτευχθούν ρυθμοί ανάπτυξης που να έχουν θετική επίδραση στην απασχόληση. Οι διαρθρωτικές αλλαγές στην αγορά εργασίας πρέπει να στηριχθούν από νέες αναπτυξιακές προοπτικές. Διάφορες συμμαχίες με στόχο την εργασία μπορούν να συνοδεύσουν με επιτυχία τη διαδικασία αυτή. Λείπουν επίσης ευρωπαϊκής εμβέλειας προσπάθειες εκσυγχρονισμού με επενδυτικά σχέδια για τους τομείς της επικοινωνίας, των μεταφορών, του περιβάλλοντος, της εξοικονόμησης ενέργειας, της έρευνας, της ανάπτυξης, της καινοτομίας και της κατάρτισης. Πρέπει να τεθεί γρήγορα επί τάπητος ένας ενδεικτικός κατάλογος που θα καθιστά δυνατό και τον συνδυασμό δημοσίων και ιδιωτικών επενδύσεων. Οι Υπουργοί Οικονομικών της ΕΕ καλούνται να εξαιρέσουν, σύμφωνα με το πνεύμα της Συνθήκης του Μάαστριχτ, τις παρόμοιες επενδύσεις από το δημόσιο έλλειμμα για το διάστημα που η Ευρωπαϊκή Ένωση κινείται ανάμεσα στη μαζική ανεργία και το σύμφωνο σταθερότητας.

<SPEAKER ID=42 LANGUAGE="ES" NAME="Hernαndez Mollar">
Κυρία Πρόεδρε, πιστεύω ότι σε αυτό το στάδιο οι σημαντικές συζητήσεις για την κατάσταση της απασχόλησης στην Ευρώπη έχουν ήδη τερματισθεί. Διαθέτουμε ήδη σχετικές κατευθυντήριες γραμμές - η Συνθήκη του Αμστερνταμ περιέχει ιδιαίτερο κεφάλαιο για την απασχόληση - και έχουμε ήδη μια ευρωπαϊκή στρατηγική που έχει οδηγήσει στην ανάπτυξη εθνικών σχεδίων δράσης για την απασχόληση.
<P>
Η έκθεση του αγαπητού μας συναδέλφου van Velzen χαρακτηρίζεται από βιασύνη και προχειρότητα, αν και θέλω να επισημάνω ότι δεν κατηγορώ τον ίδιο γι' αυτό. Η έκθεση της Επιτροπής φθάνει σ' εμάς, σχεδόν όπως πάντα, αργά και χαρακτηρίζεται κι αυτή από την αδυναμία της ίδιας της Επιτροπής να πραγματοποιήσει ακόμη και τώρα ακριβείς και σοβαρές αναλύσεις. Το βέβαιο είναι ότι υπάρχουν χώρες στην Ευρωπαϊκή Ένωση - όπως είναι η περίπτωση της πατρίδας μου, της Ισπανίας - που εφαρμόζουν σήμερα μεθόδους με άριστα αποτελέσματα στην πολιτική δημιουργίας θέσεων εργασίας. Τα αποτελέσματα, κυρίες και κύριοι, μιλούν από μόνα τους: μείωση κατά τέσσερεις μονάδες του ποσοστού ανεργίας, δημιουργία πάνω από 800.000 θέσεων εργασίας κι ένα κλίμα κοινωνικού διαλόγου που επιτρέπει μια βαθιά μεταρρύθμιση της αγοράς εργασίας και μεγαλύτερη σταθερότητα της απασχόλησης. Πρόσφατα, συνδικάτα και κυβέρνηση συμφώνησαν επί ορισμένων σημαντικών θεμάτων, όπως η εργασία μερικής απασχόλησης και η καθιέρωση ενός νέου σχήματος - των «συμπληρωματικών ωρών» - που θα δώσει τη δυνατότητα για μεγαλύτερη ελαστικότητα στη διαχείριση του χρόνου εργασίας και θα αντικαταστήσει τις υπερωρίες. Πιστεύω ότι θα είναι πολύ ενδιαφέρον να αναλυθεί το νέο αυτό σχήμα.
<P>
Θέλω ακόμη να αναφερθώ εν συντομία σε δύο θέματα σημαντικά σε κάθε πολιτική απασχόλησης: το πρώτο αφορά τη σύνδεση που πρέπει να υπάρχει μεταξύ κατάρτισης και απασχόλησης. Η πρώτη πρόσληψη εξαρτάται σε μεγάλο βαθμό από την απαραίτητη σχέση μεταξύ των κέντρων εκπαίδευσης και κατάρτισης και των αναγκών της αγοράς εργασίας. Στην ευρωπαϊκή κοινωνία υπάρχει υπερβολικά μεγάλη σχολική αποτυχία, ανεπαρκής κατάρτιση και ανεργία μεταξύ των πτυχιούχων. Υπάρχει, ακόμη χειρότερα, υποαπασχόληση, που σημαίνει ότι πολύ μεγάλο μέρος των ανθρωπίνων πόρων παραμένει ανεκμετάλλευτο.
<P>
Το δεύτερο είναι μία πτυχή που δεν αναφέρεται στην έκθεση και την οποία θεωρώ σημαντική: το γεγονός ότι υπάρχει έντονη αντίσταση στην κινητικότητα εντός της Ένωσης και των περιφερειών των κρατών μελών, τόσο από πλευράς των αιτούντων για πρώτη φορά απασχόληση, όσο και από πλευράς των ανέργων. Αυτό έχει μεγάλη σχέση αφενός με τις εισοδηματικές πολιτικές και αφετέρου με τις γλωσσικές δυσκολίες ή την ανεπαρκή προσφορά οικονομικά προσιτών κατοικιών σε αυτόν τον τομέα. Η έλλειψη κινητικότητας και μεταναστευτικών μετακινήσεων μεταξύ των περιφερειών μετατρέπει την ανεργία σε διαρθρωτική και αποσταθεροποιεί τις τιμές και το κόστος, με τα επακόλουθα αρνητικά αποτελέσματα για την ανταγωνιστικότητα των επιχειρήσεων.

<SPEAKER ID=43 LANGUAGE="NL" NAME="Boogerd-Quaak">
Κυρία Πρόεδρε, κυρίες και κύριοι συνάδελφοι, θα ήθελα να ευχαριστήσω τον κ. van Velzen, επειδή συμπεριέλαβε το σημείο 9 στην έκθεσή του. Το σημείο αυτό αναφέρεται κυρίως στην αξιολόγηση των κεφαλαίων επιχειρηματικού κινδύνου που χορηγούμε μέσω της Ευρωπαϊκής Τράπεζας Επενδύσεων. Σήμερα το πρωί εξετάσθηκε στο Σώμα η έκθεση του Ελεγκτικού Συνεδρίου, από την οποία προκύπτει ότι τα πράγματα δεν πάνε εντελώς καλά όσον αφορά τη χορήγηση κεφαλαίων επιχειρηματικού κινδύνου. Τα κριτήρια έχουν πάρα πολύ γενικό χαρακτήρα, η πολιτική δεν παρουσιάζει συνοχή και η χρήση των περιθωρίων επιτοκίων δεν είναι σαφής. Κυρίως, όμως, κι αυτό θα ήθελα να το υπογραμμίσω, ο ρόλος της Επιτροπής περιορίζεται στην ανταλλαγή πληροφοριών.
<P>
Κύριε Πρόεδρε, κύριε Επίτροπε, πιστεύω ότι, όταν εκπονούμε μια έκθεση στην οποία καλούμε κυρίως τα κράτη μέλη να κάνουν μερικά πράγματα, πρέπει εμείς οι ίδιοι να έχουμε τακτοποιήσει τις υποθέσεις μας. Για τον λόγο αυτό ζητώ από τον Επίτροπο να διαβιβάσει πάρα πολύ σύντομα στην Επιτροπή Απασχόλησης και Κοινωνικών Υποθέσεων μια αξιολόγηση για το σημείο αυτό. Σε αντίθετη περίπτωση, θα υποβάλω εγώ η ίδια ερωτήσεις επί του θέματος στην κοινοβουλευτική επιτροπή. Κυρίες και κύριοι συνάδελφοι, όπως ελέχθη ήδη από πολλούς, με την έλευση της Οικονομικής και Νομισματικής Ένωσης επιβάλλεται η λήψη μέτρων σε πολλούς τομείς. Η έκθεση δείχνει στα κράτη μέλη την πορεία που πρέπει να ακολουθήσουν όσον αφορά τόσο τη μεταρρύθμιση των φορολογικών συστημάτων και των συστημάτων κοινωνικής ασφάλισης, όσο και τα διάφορα μέτρα για την υποστήριξη της αγοράς εργασίας. Υπάρχει ένα σημείο στο οποίο θα ήθελα να αναφερθώ: αργά αλλά σταθερά συντελείται μια μετατόπιση αρμοδιοτήτων και εξουσιών από τα κράτη μέλη στην Ευρωπαϊκή Ένωση, γεγονός το οποίο δεν αντιλαμβάνονται οι πολίτες. Βεβαίως και πρέπει να υποστηρίξουμε την πλειοψηφία των μέτρων που προτείνονται στην έκθεση van Velzen. Δεν μπορεί να είμαστε ικανοποιημένοι με μια συμμετοχή στην αγορά εργασίας της τάξης του 60, 5 %, για παράδειγμα. Είναι, όμως, καιρός να διεξαχθεί στα κράτη μέλη μια δημοκρατική συζήτηση για τα μέτρα αυτά. Παράλληλα, δεν θα πρέπει να σκεπτόμαστε - όπως ακούμε καμιά φορά να λέγεται στο Σώμα - ότι όλα αυτά αποτελούν υπόθεση των κρατών μελών και ότι το Ευρωπαϊκό Κοινοβούλιο δεν χρειάζεται να συμμετέχει στη διαδικασία αυτή, καθώς και ότι η Ευρώπη δεν πρέπει να θέτει τη διαδικασία αυτή υπόψη της ευρωπαϊκής κοινής γνώμης. Εν όψει των εκλογών, αυτό αποτελεί επιταγή και καλώ, συνεπώς, την Επιτροπή να εντείνει τις προσπάθειες για την παροχή στοιχείων επί του σημείου αυτού.

<SPEAKER ID=44 NAME="Κακλαμάνης">
Κυρία Πρόεδρε, επιθυμώ να συγχαρώ τον συνάδελφο κ. Wim van Velzen για την έκθεσή του. Δυστυχώς, όμως, η ωραία αυτή έκθεση απευθύνει εκκλήσεις και εκφράζει ευχές τόσο προς το Συμβούλιο Υπουργών όσο και προς την Επιτροπή. Το ερώτημα, όμως, κ. Van Velzen, είναι εάν υπάρχουν αυτιά τόσο στο Συμβούλιο όσο και στην Επιτροπή για να ακούσουν αυτά τα οποία γράφετε στην έκθεσή σας. Σας υπενθυμίζω ότι στο «Αμστερνταμ καμμία ουσιαστική απόφαση δεν πάρθηκε σχετικά με την απασχόληση. Στο Λουξεμβούργο το μπαλάκι πετάχθηκε στις κυβερνήσεις των κρατών μελών. Σας υπενθυμίζω ότι στα κριτήρια του Μάαστριχτ για την Οικονομική και Νομισματική «Ενωση σκόπιμα δεν συμπεριελήφθη το κριτήριο της ανεργίας. Σας υπενθυμίζω ότι τόσο στον προϋπολογισμό του 1998 όσο και σ'αυτόν που θα ψηφίσουμε σ'ένα μήνα για το 1999 οι δαπάνες για την αντιμετώπιση της ανεργίας για την κοινωνική Ευρώπη, για τα άτομα με ειδικές ανάγκες και για την τρίτη ηλικία είναι ή στάσιμες ή ακόμη και μειωμένες; και όλα αυτά συμβαίνουν σε μια χρονική στιγμή κατά την οποία, όπως γράφετε μέσα στην έκθεσή σας, οι θέσεις εργασίας πλήρους απασχόλησης συνεχώς μειούνται και μόνο θέσεις μερικής απασχόλησης δημιουργούνται. «Αρα έχουμε μειωμένα έσοδα σε μία Ευρώπη που ανεβάζει το κόστος, γι'αυτό και το ποσοστό των νεοπτώχων έχει ξεπεράσει το 15 %. Λυπούμαι, αλλά όλα αυτά γίνονται με την έγκριση του Κοινοβουλίου, το οποίο στις 2 Μαΐου του 1998 παρέδωσε την κοινωνική Ευρώπη στα χέρια των τραπεζιτών και της ΟΝΕ.

<SPEAKER ID=45 LANGUAGE="FI" NAME="Ojala">
Αξιότιμη κυρία Πρόεδρε, η ευρωπαϊκή αριστερά σε όλες τις μορφές της έχει τώρα την ευκαιρία να αποδείξει ότι αντιμετωπίζει με σοβαρότητα τη βελτίωση της κατάστασης της απασχόλησης. Στα 13 από τα 15 κράτη μέλη της Ευρωπαϊκής Ένωσης, η αριστερά συμμετέχει με κάποια μορφή στην κυβέρνηση. Κατά τη γνώμη μου, οι Eυρωπαίοι ψηφοφόροι αναζητούν από την αριστερά να τους προστατεύσει από την εξουσία του χρήματος και την ανεξέλεγκτη επικράτηση της ελεύθερης αγοράς. Είναι όμως η αριστερά σε θέση να αντεπεξέλθει στις προσδοκίες των ψηφοφόρων; Οι συνταγές των διαφόρων αριστερών κυβερνήσεων της Ευρώπης φαίνονται αρκετά αντιφατικές. Ενώ στη Βρετανία εξακολουθεί να κυριαρχεί η πίστη ότι οι αγορές είναι ικανές να δημιουργήσουν θέσεις εργασίας, στη Γαλλία και την Ιταλία κυριαρχούν τα αιτήματα για μείωση του χρόνου εργασίας και αξιοποίηση των δημοσίων επενδύσεων με στόχο τη βελτίωση της κατάστασης της απασχόλησης. Εκτός αυτού, οι όροι για την Οικονομική και Νομισματική Ένωση, στους οποίους έχουν ήδη συμφωνήσει οι χώρες της ΕΕ, επιβραδύνουν τις προσπάθειες για αλλαγή πορείας.
<P>
Είναι αναγκαία η εκπόνηση ενός ευρωπαϊκού προγράμματος για την ανάκαμψη και την απασχόληση το οποίο να λαμβάνει υπ' όψη τέσσερεις σημαντικές συνιστώσες. Πρώτον, τη μείωση των επιπέδων των επιτοκίων, προκειμένου η ύφεση που μαστίζει τον κόσμο να μην διεισδύσει και στην Ευρώπη. Δυστυχώς, η Ευρωπαϊκή Κεντρική Τράπεζα, η οποία διοικείται σύμφωνα με τις επικρατούσες οικονομικές θεωρίες των τελευταίων δεκαετιών, δεν φαίνεται διατεθειμένη να μειώσει τα επιτόκια για να βελτιωθεί η παραγωγή και η απασχόληση. Δεύτερον, η φορολογική πολιτική θα πρέπει να αλλάξει προκειμένου να ευνοηθούν περισσότερο οι εργαζόμενοι. Το σημερινό φορολογικό σύστημα ευνοεί υπερβολικά την ιδιοκτησία, τις επενδύσεις και το εύκολο χρήμα, ενώ τιμωρεί τους εργαζόμενους. Τρίτον, οι δημόσιες επενδύσεις θα πρέπει να αυξηθούν, κυρίως για τη βελτίωση των μεταφορών και των πληροφοριακών δικτύων. Είναι επίσης καιρός να πάψουμε να θεωρούμε τις δημόσιες επενδύσεις ζημιογόνο σπατάλη και να αναγνωρίσουμε τη μεγάλη σημασία τους για τη δημιουργία θέσεων εργασίας και της απαραίτητης κοινωνικής υποδομής. Τέταρτον, θα πρέπει να ληφθούν μέτρα για τη γενική μείωση του χρόνου εργασίας. Τα μέσα μπορούν να διαφέρουν μεταξύ των χωρών και των τομέων, ο στόχος όμως επιβάλλεται να είναι κοινός.

<SPEAKER ID=46 LANGUAGE="SV" NAME="Schφrling">
Κύριε Πρόεδρε, όλοι αγωνιούμε πολύ για τη συνεργασία μεταξύ των κρατών μελών, για τον συντονισμό της στρατηγικής τους ώστε να δημιουργήσουν μόνιμες θέσεις εργασίας και να υλοποιηθούν πράγματι οι κατευθυντήριες γραμμές για την πολιτική της απασχόλησης σε αυτά τα εθνικά σχέδια δράσης. Κάποιες φορές μπορεί να χρειαστεί να παρακινηθούν τα κράτη μέλη να υλοποιήσουν τις υπάρχουσες συστάσεις. Όμως, πρέπει να καταστεί επίσης σαφές ότι υπάρχουν μεγάλες διαφορές μεταξύ τους και ότι απαιτείται τόσο χρόνος όσο και διάλογος για να υιοθετηθούν και να υλοποιηθούν αυτές οι συστάσεις από τα κράτη μέλη.
<P>
Στην έκθεσή του ο κ. van Velzen δείχνει μία εμφανή ανυπομονησία και θέλει να επισπεύσει τη δράση, ίσως κάποιες φορές υπερβολικά, π.χ. με την πρόταση για τον συντονισμό της οικονομικής και δημοσιονομικής πολιτικής, κάτι που είναι βέβαια εξαιρετικά προηγμένο.
<P>
Οι περισσότερες προτάσεις είναι πολύ καλές, κυρίως αυτές που αναφέρονται στη μείωση του χρόνου εργασίας και στην ευέλικτη κατανομή του χρόνου εργασίας, καθώς και στο ότι αυτό μπορεί να αποτελέσει μερική λύση για την καταπολέμηση της ανεργίας. Θέλω επίσης να συστήσω στους συναδέλφους να υπερψηφίσουν τη δική μας πρόταση τροπολογίας που προχωρεί λίγο περισσότερο από αυτή του κ. Wim van Velzen όσον αφορά τη γενική μείωση του χρόνου εργασίας στην Ευρώπη.

<SPEAKER ID=47 LANGUAGE="NL" NAME="Maes">
Κύριε Πρόεδρε, το επίπεδο της ανεργίας στην Ευρώπη παραμένει υπερβολικά υψηλό, παρά τη θετική πορεία της οικονομίας που παρατηρήθηκε τα τελευταία χρόνια, και το πρόβλημα αυτό θίγει κυρίως τα άτομα με χαμηλή κατάρτιση και τους μακροχρόνια ανέργους, όπου περιλαμβάνονται και πολλές γυναίκες. Η πίεση λόγω της ανεργίας αυξάνει όχι μόνο στην Ευρώπη, αλλά και σε όλο τον κόσμο, και αναφέρομαι κυρίως στα εκατομμύρια ανέργων νέων στις χώρες του τρίτου κόσμου. Το πρόβλημα είναι αισθητό σε όλη την Ευρώπη και αποτελεί παράγοντα κοινωνικής αποσύνθεσης και φτώχειας. Τα προβλήματα που σχετίζονται με τις αιτήσεις χορήγησης ασύλου δεν είναι παρά μία από τις επιπτώσεις της κατάστασης αυτής. Συνεπώς, η προαγωγή της απασχόλησης πρέπει να αναγνωρισθεί ως κύριος στόχος των κρατών μελών, της Ένωσης, αλλά και διεθνών οργανισμών. Αυτό φαίνεται να επιβάλλεται ακόμη περισσότερο εν όψει της αναμενόμενης κάμψης της οικονομικής ανάπτυξης.
<P>
Το πρόβλημα περιγράφεται με ιδιαίτερη σαφήνεια στην έκθεση van Velzen, γι' αυτό και θα ήθελα να ευχαριστήσω τον εισηγητή. Όπως αναφέρεται στην έκθεση, οι επιδόσεις της Ευρωπαϊκής Ένωσης στον τομέα της απασχόλησης παραμένουν χαμηλές. Παρά τη δράση των διαρθρωτικών ταμείων, οι διαφορές, τόσο μεταξύ, όσο και εντός των κρατών μελών, παραμένουν τεράστιες. Από την αξιολόγηση των εθνικών σχεδίων δράσης προκύπτουν μεν ορισμένα θετικά σημεία, υπάρχουν όμως και πολλά κενά και ελλείψεις. Ως παράδειγμα θα μπορούσα να αναφέρω το γεγονός ότι στη χώρα μου οι αρχές δεν κατορθώνουν να μειώσουν τις επιβαρύνσεις που επηρεάζουν την εργασία. Το ίδιο ισχύει και για τις ελλείψεις που παρατηρούνται στους 4 πυλώνες. Οι ευρωπαίοι ηγέτες κατανόησαν πολύ αργά, δυστυχώς, ότι πρέπει να βρεθεί μία καλύτερη ισορροπία μεταξύ της νομισματικής ένωσης και της πολιτικής για την απασχόληση. Συμφωνούμε με τον εισηγητή van Velzen όσον αφορά τους ποσοτικούς στόχους, την επαγγελματική επιμόρφωση και τη συμμετοχή. Επίσης, υποστηρίζουμε κυρίως ότι η επιλογή ενός ευρωπαϊκού προγράμματος επενδύσεων είναι ορθή. Θα υποστηρίξουμε το ψήφισμα, το οποίο όμως πιστεύουμε, κύριε Πρόεδρε, ότι περιλαμβάνει περισσότερα απ' όσα θα έπρεπε, κι έχουμε την εντύπωση ότι, λόγω της πληθώρας, στο τέλος δεν θα μπορούμε να διακρίνουμε τις λεπτομέρειες. Αν η Ευρώπη δεν δώσει προτεραιότητα στην απασχόληση, ούτε τα παιδιά της, ούτε και ίδια πρόκειται να έχουν μέλλον.

<SPEAKER ID=48 LANGUAGE="IT" NAME="Angelilli">
Κύριε Πρόεδρε, αξιότιμοι συνάδελφοι, η έκθεση van Velzen συνοψίζει επακριβώς την ευρωπαϊκή οικονομική κατάσταση κατά το τελευταίο έτος, η οποία χαρακτηρίζεται αφενός από τη συγκρατημένη αισιοδοξία που οφείλεται στη θετική προοπτική του κοινού ευρωπαϊκού νομίσματος και σε μια ελαφρά, αλλά αξιόλογη, οικονομική ανάπτυξη, και αφετέρου από ένα κλίμα δυσπιστίας και αστάθειας που οφείλεται στις πολλές κρίσεις των διεθνών χρηματαγορών - Ασία, Ανατολική Ευρώπη, Λατινική Αμερική - οι οποίες με τον αντίκτυπό τους επηρεάζουν αρνητικά την ευρωπαϊκή αγορά. Υπάρχει έπειτα η ανεργία, που παραμένει η πρώτη από τις επείγουσες κοινωνικές καταστάσεις στην ήπειρό μας, κυρίως για τους νέους και τις γυναίκες.
<P>
Για τον λόγο αυτό είναι αποδεκτές, σε γενικές γραμμές, οι υποδείξεις της έκθεσης σχετικά με την προώθηση στα κράτη μέλη αποτελεσματικών πολιτικών για την απασχόληση. Θα ήθελα ιδιαίτερα να τονίσω τη σημασία της επαγγελματικής κατάρτισης, που πρέπει όμως να βελτιωθεί και να προσαρμοστεί κατά πολύ στις απαιτήσεις της αγοράς εργασίας. Η επαγγελματική κατάρτιση βιώνει μια μεγάλη αντίφαση: είναι αλήθεια ότι οι πόροι που διατίθενται δεν επαρκούν, αλλά μπορούμε επίσης να πούμε ότι πολλές από τις επενδύσεις κατασπαταλώνται σε εκπαίδευση χειρίστης ποιότητας με ελάχιστα θετικά αποτελέσματα για την απασχόληση. Χρειάζεται, γενικότερα, να απαιτήσουμε από τα κράτη μέλη μια σοβαρή μεταρρύθμιση των σχολικών συστημάτων. Στην Ιταλία, το ελεγκτικό συνέδριο κατήγγειλε πρόσφατα ότι ένα μεγάλο ποσοστό πτυχιούχων δυσκολεύεται να βρει εργασία εξαιτίας ακριβώς της ακαταλληλότητας του σχολικού συστήματος, και ιδιαίτερα των πανεπιστημίων, όπου παραμελείται υπερβολικά η πρακτική εφαρμογή της θεωρητικής διδασκαλίας.
<P>
Η δεύτερη παρατήρηση που θα ήθελα να κάνω αφορά τις γυναίκες, οι οποίες υφίστανται τις μεγαλύτερες διακρίσεις στην αγορά εργασίας για τον πρόσθετο λόγο ότι αυτές επωμίζονται τη ευθύνη της οικογένειας, καθώς και τη φροντίδα και την περίθαλψη των ηλικιωμένων και των ατόμων με ειδικές ανάγκες, όταν συντρέχει λόγος.
<P>
Συγκεκριμένα, και σε πάρα πολλές περιπτώσεις, το Ευρωπαϊκό Κοινοβούλιο υπενθύμισε στην Επιτροπή την ανάγκη να εγγυηθεί στις εργαζόμενες γυναίκες, και κυρίως σε όσες ζουν μόνες, κατάλληλες υποδομές κοινωνικής πρόνοιας, χωρίς τις οποίες το δικαίωμα στην εργασία καθίσταται μια πραγματική χίμαιρα.
<P>
Θα ήθελα, τέλος, να σταθώ σε μια άλλη πρόταση που περιέχεται στην έκθεση, την πιο ευέλικτη δηλαδή διαχείριση του ωραρίου εργασίας. Εκεί όπου οι οικονομικές συνθήκες το επιτρέπουν, μπορεί πράγματι να είναι αποδεκτή και επιθυμητή η εβδομαδιαία μείωση του ωραρίου και κυρίως η εισαγωγή της μερικής απασχόλησης για τη δημιουργία νέων θέσεων εργασίας. Δεν πρέπει όμως να ξεχνάμε ότι οποιαδήποτε μείωση του ωραρίου, στα πλαίσια ακριβώς του σεβασμού των θεμελιωδών αρχών επικουρικότητας και συμμετοχής, πρέπει να αποτελεί αντικείμενο διαβούλευσης μεταξύ των κοινωνικών εταίρων, αποφεύγοντας, κατά συνέπεια, νομοθετικές επιβολές που το μόνο που θα έκαναν θα ήταν να εισαγάγουν ένα άχρηστο και επιβλαβές στοιχείο αυστηρότητας.

<SPEAKER ID=49 LANGUAGE="PT" NAME="Damiγo">
Κύριε Πρόεδρε, η έκθεση van Velzen χαρακτηρίζεται από εξαιρετική ποιότητα και είναι ισορροπημένη. Αποτελεί τον καρπό της βούλησης του εισηγητή να εξεύρει μια συναίνεση ώστε να ληφθεί υπόψη η πολυμορφία των κοινωνικών καταστάσεων που συναντάμε στην Ευρώπη στο πλαίσιο της σημερινής οικονομικής κατάστασης. Η ενασχόληση με θέματα όπως οι επενδύσεις, η στήριξη των μικρομεσαίων επιχειρήσεων, μια φορολογική πολιτική που να πριμοδοτεί τις επιχειρήσεις που προσλαμβάνουν προσωπικό, οι συνθήκες εργασίας, η σταδιακή μείωση του μέγιστου χρόνου εργασίας και η καλύτερη διαχείρισή του, οι μισθοί, η κοινωνική προστασία, μια κατάρτιση που πράγματι θα προσφέρει προσόντα, καθώς και η καθιέρωση κατάλληλων συστημάτων διδασκαλίας, η ενασχόληση με όλα αυτά προσδίδει ένα κοινωνικό νόημα στην προσαρμοστικότητα και την απασχολησιμότητα, οι οποίες, ελλείψει των παραπάνω προσανατολισμών, δεν θα αποτελούσαν παρά κυνικούς, αμιγώς οικονομολογικούς στόχους. Θα επιθυμούσα δε η Επιτροπή να λάβει υπόψη της αυτούς τους προσανατολισμούς.
<P>
Η ανεργία δεν είναι κάτι το αναπόφευκτο. Όμως, θα ήταν απευκταίο να υιοθετήσουν άλλες χώρες της Ένωσης τη λύση που προκρίθηκε σε πολλές πορτογαλικές περιφέρειες, όπου πρέπει να δουλέψουν τρεις γενιές για να κερδίσουν ένα εισόδημα που ισοδυναμεί με έναν ισπανικό ελάχιστο μισθό, με μισό μισθό στο Βέλγιο, με ένα τέταρτο του μισθού στη Γερμανία, κι αυτό υπό συνθήκες σχεδόν πλήρους απασχόλησης. Πρόκειται για έναν κόσμο όπου οι άνεργοι πολίτες που ζουν εκεί - και κυρίως οι άνεργες γυναίκες - χάνουν από 50 % μέχρι 100 % του εισοδήματός τους και, για να έχουν πρόσβαση στα καταναλωτικά αγαθά, δεν τους μένει παρά η αλληλεγγύη της οικογένειας και η ισχνή εθνική αλληλεγγύη, αλλά και η δική σας αλληλεγγύη, που εκφράζεται μέσω της συνοχής.
<P>
Η υποστήριξή μου στην παρούσα έκθεση βασίζεται στο γεγονός ότι αυτή αποτελεί ένα σίγουρο και ουσιαστικό βήμα που θα συμβάλει στην πραγμάτωση της απασχολησιμότητας. Δεν επιθυμούμε, για τις χώρες που μαστίζονται από υψηλά ποσοστά ανεργίας, την επιλογή μιας λύσης η οποία θα αποδυναμώνει την έννοια της ιθαγένειας και το ευρωπαϊκό κοινωνικό πρότυπο.

<SPEAKER ID=50 LANGUAGE="DE" NAME="Mann, Thomas">
Κύριε Πρόεδρε, πριν από τέσσερα χρόνια είχαμε μία πρεμιέρα. Στη Διάσκεψη Κορυφής του Έσσεν αποφασίσθηκε μία ευρεία στρατηγική για την επίτευξη μεγαλύτερης αποτελεσματικότητας στην καταπολέμηση της ανεργίας, με ταυτόχρονη αυστηρή τήρηση της αρχής της επικουρικότητας σε ευρωπαϊκό επίπεδο. Πριν από ένα χρόνο είχαμε μία άλλη πρεμιέρα στη Διάσκεψη Κορυφής για την ανεργία στο Λουξεμβούργο, όπου συμφωνήθηκαν κατευθυντήριες γραμμές για την εξασφάλιση ενός υψηλού ποσοστού απασχόλησης. Στη σημερινή πρεμιέρα αξιολογούμε δημοσίως τι έχει και τι δεν έχει επιτευχθεί από τα προβλεπόμενα στα εθνικά σχέδια δράσης. Ελλείμματα υπάρχουν προπάντων στον τομέα της εκπαίδευσης: λιγοστά μέτρα για επιμόρφωση, μικρή συμμετοχή των εργαζομένων μεγαλύτερης ηλικίας, προγράμματα κατάρτισης με ανεπαρκή προσανατολισμό προς τις νέες τεχνολογίες, εκπαιδευτικά συστήματα που πολλές φορές έχουν σημαντικές ελλείψεις ως προς τη σχέση τους με την πράξη, την ομαδική εργασία και τις γνώσεις σχετικά με το εξωτερικό. Με τον τρόπο αυτό είναι σχεδόν αδύνατο να επιτευχθεί η απασχολησιμότητα - ο πρώτος πυλώνας των εθνικών σχεδίων δράσης.
<P>
Και ο τέταρτος πυλώνας, η ισότητα των ευκαιριών, εξακολουθεί να μην έχει ακόμη τη δέουσα βαρύτητα. Κύριε Επίτροπε, όπου λείπει η μέριμνα για τη φύλαξη των παιδιών - βρεφονηπιακοί σταθμοί, νηπιαγωγεία και ολοήμεροι σταθμοί για τα παιδιά του σχολείου - αφαιρείται, ιδιαίτερα από τις γυναίκες, η πρόσβαση στην απασχόληση. Υπάρχουν όμως και ενθαρρυντικά στοιχεία. Όλο και περισσότερα κράτη μέλη, όπως π.χ. η Γερμανία, επιτυγχάνουν την προσαρμογή σε διαφοροποιημένες επαγγελματικές δομές, βελτιώνεται το λειτουργικό πλαίσιο για την ανάπτυξη του επιχειρηματικού πνεύματος, και τη θέση της παθητικής πολιτικής καταλαμβάνει επιτέλους η ενεργή πολιτική για την απασχόληση. Το ζητούμενο είναι τώρα να θεσμοθετηθεί ο διάλογος μεταξύ του Συμβουλίου ECOFIN, της ΕΚΤ, των φορέων κοινωνικής πολιτικής, των κοινωνικών εταίρων, του Συμβουλίου, της Επιτροπής και του Ευρωπαϊκού Κοινοβουλίου, προκειμένου να βελτιωθεί ο συντονισμός μεταξύ της οικονομικής και νομισματικής πολιτικής, συμπεριλαμβανομένου και του απαραίτητου συμφώνου σταθερότητας, και της πολιτικής για την απασχόληση.
<P>
Η επόμενη Διάσκεψης Κορυφής της Βιέννης πρέπει να θέσει και άλλα σωστά ορόσημα, αντί να προκαλέσει λανθασμένες προσδοκίες, όπως, για παράδειγμα, με το λεγόμενο μεγαλόπνοο πρόγραμμα επενδύσεων δισεκατομμυρίων, το οποίο δεν πρόκειται έτσι και αλλιώς να χρηματοδοτήσουν τα κράτη μέλη. Εάν επικρατήσει ρεαλισμός, θα αυξηθούν και οι πιθανότητες να αισθανθούν οι θιγόμενοι από την ανεργία και τον αποκλεισμό ότι η Ευρώπη παραμερίζει εμπόδια και αδρανείς στάσεις, ξέρει πώς να συντονίζει και προσφέρει ουσιαστικές ωθήσεις και νέες ιδέες.

<SPEAKER ID=51 NAME="Θεωνάς">
Κύριε Πρόεδρε, οι σημερινοί ρυθμοί ανάπτυξης δεν απορροφούν την υψηλή ανεργία. Η οικονομική ανάπτυξη στην Ευρωπαϊκή Ένωση ήταν 2, 7 % το 1997 και αναμένεται να είναι γύρω στο 2, 8 % το 1998, ενώ οι πραγματικοί μισθοί αυξήθηκαν μόλις 1 %; παρ'όλα αυτά οι δείκτες ανεργίας δεν βελτιώθηκαν. Οι θέσεις πλήρους απασχόλησης μειώνονται, ενώ μόνο η μερική απασχόληση αυξάνεται. Το φάσμα της φτώχιας και του κοινωνικού αποκλεισμού πλήττει ήδη ή απειλεί άμεσα εκατομμύρια πολίτες της Ένωσης. Αλήθεια, πόση αισιοδοξία επιτρέπουν αυτά τα δεδομένα; Η πολιτική απασχόλησης αποδεικνύεται κατά τη γνώμη μας αναξιόπιστη και παράγοντας όξυνσης στις κρίσεις. Αυτό το συμπέρασμα βγάζουν οι πολίτες της Ένωσης. Και ενώ έτσι έχουν τα πράγματα, η ανακοίνωση της Επιτροπής δίνει προτεραιότητα στην ανταγωνιστικότητα βιομηχανίας και εμπορίου, στο σύμφωνο σταθερότητας, στη νομισματική σταθερότητα, στην προώθηση της μερικής απασχόλησης και των άτυπων μορφών εργασίας, στην απασχολησιμότητα -μια επινόηση που μεταθέτει το βάρος της ευθύνης για την απόκτηση εργασίας από την πολιτεία και την πολιτική της στον εργαζόμενο.
<P>
Οι εργαζόμενοι, κύριε Πρόεδρε, αποδοκιμάζουν αυτή την πολιτική. Δεν περιμένουν τίποτα από αυτήν. Και το μόνο που τους μένει είναι να εντείνουν τον αγώνα τους για την ανατροπή της. Σ'αυτή την κατεύθυνση θα μας βρουν στο πλευρό τους.

<SPEAKER ID=52 LANGUAGE="FR" NAME="Sainjon">
Κύριε Πρόεδρε, εφόσον μιλάμε για την κοινωνική πτυχή της Ευρώπης, θα ήθελα κατ' αρχάς να συγχαρώ τον κ. van Velzen και, κατ' εξαίρεση, την Επιτροπή για τη δράση της όσον αφορά τη διαβούλευση με τους μισθωτούς. Κατόπιν του Vilvorde και, πιο πρόσφατα, του Levis, χρειάζεται πράγματι κατεπειγόντως να παράσχουμε στους μισθωτούς μεγαλύτερες δυνατότητες πληροφόρησης και διαβούλευσης όσον αφορά τη στρατηγική επενδύσεων της επιχείρησης, καθώς και αποφάσεις μεταφοράς της. Αυτή η κουλτούρα της πληροφόρησης, της συνδιαχείρισης θα μπορούσα να πω, είναι συνετή.
<P>
Αντίθετα, οφείλω να πω ότι, γενικότερα, το πρόγραμμα κοινωνικής δράσης της Επιτροπής στερείται φιλοδοξίας και υψηλών στόχων. Φυσικά γίνεται αναφορά, και δικαίως, στη μείωση του ΦΠΑ στις υπηρεσίες εντάσεως εργατικού δυναμικού, στη μείωση των επιβαρύνσεων των ΜΜΕ, στην ευελιξία, στην κατάρτιση, κ.λπ.. Θέτω, όμως, το ερώτημα πού βρίσκονται οι δεσμεύσεις της Συνόδου Κορυφής για την απασχόληση που διεξήχθη τον Νοέμβριο του 1997 στο Λουξεμβούργο; Είναι από πολιτική άποψη απαραίτητο να συλληφθεί ένα μεγαλόπνοο σχέδιο με δυνατότητα να κατευθύνει τις ενέργειες. Χρειάζεται στην πραγματικότητα ένα νέο κράτος πρόνοιας που θα προωθεί την απασχόληση και τη δια βίου εκπαίδευση για κάθε πολίτη της Ευρωπαϊκής Ένωσης, ούτως ώστε κάθε γυναίκα και κάθε άνδρας, από τη Λισαβόνα ως το Βερολίνο και από το Λονδίνο μέχρι τη Ρώμη, να έχει τις ίδιες ελπίδες σε περίπτωση απώλειας θέσης εργασίας.
<P>
Προσωπικά ονειρεύομαι την κατάργηση της λέξης «ανεργία» από το λεξιλόγιό μας, κι αυτό δεν είναι σχήμα λόγου. Πρόκειται συγκεκριμένα για την αυτόματη πλέον έναρξη, σε κάθε περίπτωση απόλυσης, σε κάθε χρονική περίοδο άνευ απασχόλησης, μιας αμειβόμενης κατάρτισης υποχρεωτικού χαρακτήρα που δεν θα είναι μια πρακτική άσκηση «στάθμευσης». Πρέπει να επιτύχουμε τον στόχο της Συνόδου Κορυφής για την απασχόληση που διεξήχθη τον Νοέμβριο του 1997 στο Λουξεμβούργο, οι αποφάσεις της οποίας ενεκρίθησαν από τους Δεκαπέντε και καθόριζαν ήδη ως προτεραιότητα να μην αφήσουν χωρίς απασχόληση ή κατάρτιση ούτε έναν νέο για χρονικό διάστημα μεγαλύτερο του εξαμήνου και ούτε έναν ενήλικο για χρονικό διάστημα μεγαλύτερο του έτους.
<P>
Πρέπει να υλοποιήσουμε αυτή την ιδέα και να προχωρήσουμε περισσότερο, προτείνοντας να εναλλάσσεται, καθ' όλη τη διάρκεια της ζωής του ατόμου, απασχόληση και κατάρτιση, με μετάβαση από το ένα στο άλλο χωρίς διακοπή, εκτός εάν είναι επιθυμητή, δηλαδή χωρίς περιόδους ανεργίας.
<P>
Κύριε Πρόεδρε, αυτό είναι πράγματι ένα μεγαλόπνοο σχέδιο που θα επέτρεπε στην Ευρώπη να επανασυνδεθεί με το παρελθόν της ως πρωτοπόρος κοινωνικής προόδου. Η δε χρηματοδότησή του θα μπορούσε να βασισθεί στα 2.300 δις γαλλικά φράγκα που διατίθενται κάθε χρόνο στην Ευρώπη για την καταπολέμηση της ανεργίας και στα ευρωπαϊκά διαρθρωτικά ταμεία, τα οποία, λιγότερο κατακερματισμένα, θα αξιοποιούνταν κατά τον καλύτερο τρόπο γι' αυτόν τον στόχο.

<SPEAKER ID=53 LANGUAGE="DE" NAME="Raschhofer">
Κύριε Πρόεδρε, οι τελευταίες στατιστικές παρουσιάζουν μία μείωση του αριθμού των ανέργων. Εάν εγκύψει κανείς στους αριθμούς αυτούς θα διαπιστώσει ότι το ποσοστό ανεργίας έχει μεν μειωθεί, αλλά σε πολύ μικρότερο βαθμό συγκριτικά με την αύξηση που σημείωσε κατά την ίδια χρονική περίοδο η οικονομία. Το γεγονός ότι 23 εκατομμύρια Ευρωπαίων πολιτών ζουν στο κατώτατο όριο διαβίωσης μας οδηγεί σε διάφορες σκέψεις. Σε σκέψεις οδηγούμεθα και όταν η έκθεση μας προειδοποιεί για τις χαμηλής αμοιβής και ποιότητας θέσεις απασχόλησης και ζητά να δώσουμε προσοχή στη νομισματική σταθερότητα. Οι προδιαγραφές που συζητήθηκαν στη Διάσκεψη Κορυφής του Λουξεμβούργου σχετικά με την επιτυχία της πολιτικής για την απασχόληση είναι φιλόδοξες. Κανείς δεν θα φέρει σοβαρές αντιρρήσεις σε εναλλακτικές λύσεις για τη φορολόγηση της εργασίας. Κανείς δεν θα στραφεί εναντίον της λήψης μέτρων σχετικά με τη βελτίωση του κλίματος για επενδύσεις στον τομέα των επιχειρήσεων ή μέτρων για την κατάρτιση και την επιμόρφωση. Αλλά, σε τελευταία ανάλυση, οι συνταγές αυτές δεν είναι καινούργιες. Ήδη στη Διάσκεψη Κορυφής του Έσσεν συζητήθηκε η Λευκή Βίβλος για την απασχόληση, και μάλιστα ακριβώς τα ίδια μέτρα.
<P>
Ωστόσο, μας προσγειώνει η διαπίστωση πόσο λίγο συγκεκριμένα είναι τα εν λόγω μέτρα στο πλαίσιο των Εθνικών Σχεδίων Δράσης για την απασχόληση. Σε πολλά ΕΣΔ οι στόχοι και οι χρηματοδοτικοί πόροι είναι είτε καθόλου, είτε ελάχιστα συγκεκριμένοι. Λείπουν οι κατάλληλοι δείκτες, η ποσοτικοποίηση των πιστώσεων του προϋπολογισμού, καθώς και ο καθορισμός προτεραιοτήτων και των συνεπειών τους. Πώς θα πραγματοποιηθεί, επομένως, μία ειλικρινής αξιολόγηση της προόδου και των αποτελεσμάτων της πολιτικής για την απασχόληση; Εάν τα κράτη μέλη δεν υλοποιήσουν τους στόχους αυτούς, θα μου επιτρέψετε να πω: να το δω και να μην το πιστέψω.

<SPEAKER ID=54 LANGUAGE="NL" NAME="Van Lancker">
Κύριε Πρόεδρε, θα ήθελα να συμφωνήσω με τους συναδέλφους που δήλωσαν ότι η διαδικασία που ξεκίνησε στο Λουξεμβούργο είναι θετική, αλλά ότι στη Βιέννη θα πρέπει να γίνουν βεβαίως συγκεκριμένα βήματα προόδου. Θα ήθελα να επικεντρώσω την προσοχή μου σε μια πτυχή που προσωπικά θεωρώ πάρα πολύ σημαντική, κύριε Επίτροπε. Είναι πλέον καιρός να αποκαταστήσουν τα κράτη μέλη τη σύνδεση μεταξύ περισσότερης απασχόλησης και περισσότερων ίσων ευκαιριών για τις γυναίκες. Στην έκθεση van Velzen προτείνουμε σαφέστατα τον υποδιπλασιασμό του χάσματος των δύο φύλων. Για να γίνει αυτό πρέπει να καταβληθούν ιδιαίτερες προσπάθειες από τα κράτη μέλη μέσω όλων των κατευθυντηρίων γραμμών και να προωθηθούν οι θετικές δράσεις. Παραθέτω μερικά παραδείγματα: το γεγονός, κύριε Επίτροπε, ότι τα κράτη μέλη επέλεξαν την πρόληψη της μακροχρόνιας ανεργίας έχει σχέση με το ότι όλο και περισσότερες γυναίκες είναι άνεργες για όλο και μεγαλύτερο χρονικό διάστημα. Αυτό, όμως, σημαίνει ότι τα μέτρα επανένταξης στην αγορά εργασίας θα πρέπει να είναι τουλάχιστον ανάλογα με τις ανάγκες των γυναικών. Σημαίνει, επίσης, ότι τα κράτη μέλη, σε αντίθεση με ό, τι κάνουν σήμερα, πρέπει να επικεντρώσουν την προσοχή τους στην ομάδα των μακρόχρονα ανέργων, που είναι στην πλειοψηφία τους γυναίκες. Όχι, αυτά τα δύο στοιχεία πρέπει να συμβαδίζουν και να αλληλοσυμπληρώνονται.
<P>
Κατά δεύτερο, ζητάμε επίσης να αναληφθεί σαφής δέσμευση για την αύξηση των δυνατοτήτων κατάρτισης ατόμων που εξακολουθούν να εργάζονται. Κυρίες και κύριοι συνάδελφοι, θεωρώ ότι αποτελεί σκάνδαλο το γεγονός ότι οι μερικώς απασχολούμενες γυναίκες αποκλείονται από τα περισσότερα εκπαιδευτικά προγράμματα επιχειρήσεων.
<P>
Κατά τρίτον, στα πλαίσια των μισθολογικών διαπραγματεύσεων, πρέπει να δοθεί ιδιαίτερη προσοχή στις ανεπίτρεπτες διαφορές της τάξης του 20-30 % που υφίστανται μεταξύ ανδρών και γυναικών. Αυτό σημαίνει ότι, στις διαπραγματεύσεις που θα διεξαχθούν, οι αυξήσεις μισθών θα πρέπει να δοθούν κατά κύριο λόγο στις γυναίκες, η εργασία των οποίων εξακολουθεί να υποτιμάται. Επίσης, αυτό σημαίνει ότι τα κράτη μέλη δεν θα πρέπει να καθηλωθούν στη μερική απασχόληση, αλλά θα πρέπει να πραγματοποιήσουν συζητήσεις με αντικείμενο την αναζήτηση μορφών κατανομής της εργασίας και μείωσης του ωραρίου που να συνδυάζονται περισσότερο με την οικογενειακή ζωή, καθιερώνοντας, για παράδειγμα, εβδομάδα εργασίας τεσσάρων ημερών. Παρεπιπτόντως, καλούμε την Επιτροπή να υποβάλει για άλλη μια φορά πρόταση προκειμένου να καταστεί αυστηρότερη η υφιστάμενη οδηγία για τον χρόνο εργασίας.
<P>
Τέλος, κύριε Πρόεδρε, ο καθορισμός συγκεκριμένων στόχων απέδειξε ήδη τη χρησιμότητά του. Πρέπει να ενισχύσουμε τη διαδικασία αυτή όσον αφορά το σύνολο των κατευθυντηρίων γραμμών, κι ένα σημαντικό θέμα που απασχολεί την πολιτική μου ομάδα είναι να καθορίσει γρήγορα η Επιτροπή σημεία αναφοράς ως προς την αποτελεσματικότητα της κοινωνικής προστασίας. Πρέπει να μεριμνήσουμε ώστε η φράση «περισσότερη εργασία» να σημαίνει ταυτόχρονα καλύτερης ποιότητας εργασία, γεγονός που προϋποθέτει επαρκή κοινωνική προστασία.

<SPEAKER ID=55 LANGUAGE="ES" NAME="Garcνa-Margallo y Marfil">
Κύριε Πρόεδρε, συγχαίρω όχι απλά και ρητορικά τον εισηγητή, και θα προσπαθήσω να διευκρινίσω τέσσερεις ιδέες, τέσσερεις σκέψεις που, κατά τη γνώμη μου, θα εμπλουτίσουν την έκθεση.
<P>
Πρώτον, θεωρώ ότι λείπει μια αναφορά στον συντονισμό των οικονομικών πολιτικών με τη νομισματική πολιτική, δηλαδή στον συντονισμό του Συμβουλίου Εθνικής Οικονομίας και Οικονομικών με την Ευρωπαϊκή Κεντρική Τράπεζα. Η πρόσφατη βιβλιογραφία, και ιδίως ο Krugmann, αρχίζει να θέτει το ερώτημα αν είναι λογικό και εάν χαρακτηρίζεται από συνέπεια το να εξακολουθεί να δίδεται προτεραιότητα στη σταθερότητα των τιμών τώρα που βρισκόμαστε σε ιστορικά χαμηλά επίπεδα όσον αφορά τη δημιουργία θέσεων εργασίας. Και παρ' όλο που πιστεύω - όπως είπε και ο Carlos Gasςliba - πως η οικονομική σταθερότητα είναι κοιτίδα θέσεων εργασίας, πιστεύω επίσης ότι απαιτείται μεγαλύτερος συντονισμός και περισσότερη προσοχή της Ευρωπαϊκής Κεντρικής Τράπεζας σε αυτόν τον στόχο.
<P>
Δεύτερον, λυπάμαι που δεν αξιοποιήθηκε η πείρα που έχει αποκτήσει το Ευρωπαϊκό Κοινοβούλιο κατά την πραγματοποίηση συγκρίσεων και τον καθορισμό συγκριτικών στόχων αναφοράς για τη δημιουργία θέσεων εργασίας στην Ευρώπη και τις ΗΠΑ. Εκτός από ορισμένες ιδέες που επανέλαβαν κάποιοι ομιλητές - ευελιξία και ελευθέρωση ορισμένων αγορών, κατά βάση της αγοράς υπηρεσιών και της αγοράς εργασίας - στην έκθεση αυτή επισημαινόταν ως ένας από τους βασικούς λόγους που προσφέρουν στις ΗΠΑ πλεονέκτημα ως προς τη δημιουργία θέσεων εργασίας η μεγαλύτερη προσπάθεια που καταβάλλουν για την έρευνα και την ανάπτυξη, η μεγαλύτερη συμμετοχή της ιδιωτικής πρωτοβουλίας σε αυτή την κοινή προσπάθεια και η επιλογή τους να ενθαρρύνουν την Ε&Α με φορολογικές διευκολύνσεις, αντί άμεσης ενίσχυσης, συνδέοντας έτσι τα σχέδια με την επίτευξη ωφελειών.
<P>
Τρίτον, στο θέμα της φορολογίας έγινε λόγος για τον ΦΠΑ στις υπηρεσίες εντάσεως εργασίας. Πιστεύω ότι έφθασε η ώρα να διερωτηθούμε αν είναι συνεπές να συνεχίζουμε να εφαρμόζουμε έναν φόρο προστιθέμενης αξίας σαν αυτόν που ορίστηκε το 1967, όταν στην Ευρώπη υπήρχε πλεόνασμα θέσεων εργασίας και έλλειμμα εργατικού δυναμικού, και μήπως χρειάζεται να εξετάσουμε αν εξακολουθεί να είναι συνεπές να επιτρέπουμε την άμεση έκπτωση του φόρου που βαρύνει τα επενδυτικά αγαθά, ενθαρρύνοντας έτσι την αντικατάσταση εργατικού δυναμικού με εξοπλισμό παραγωγής.
<P>
Και μία τελευταία παρατήρηση. Συμφωνώ με ό, τι αφορά τα διευρωπαϊκά δίκτυα, αλλά είναι πια καιρός να προχωρήσουμε και να αποφανθούμε αν θα τα χρηματοδοτήσουμε με πόρους από τα αποθεματικά πλεονάσματα, με έκδοση χρεογράφων ή με άλλον τρόπο.

<SPEAKER ID=56 LANGUAGE="ES" NAME="Gonzαlez Αlvarez">
Κύριε Πρόεδρε, από τα στοιχεία διαπιστώνεται, όπως αναφέρει η έκθεση του κυρίου van Velzen, ότι δεν υπάρχει άμεση αντιστοιχία μεταξύ οικονομικής ευμάρειας και δημιουργίας θέσεων απασχόλησης. Δημιουργήθηκαν θέσεις απασχόλησης, αλλά όχι αρκετές, και ούτε οι κοινωνικές συνθήκες στην Ευρώπη βελτιώθηκαν: το 15 % των εργαζομένων βρίσκεται κάτω από το επίπεδο της φτώχειας.
<P>
Η «ομπρέλα ευρώ», η νομισματική ένωση, η οποία τόσο συχνά λέγεται ότι θα προστατεύσει την Ευρώπη από τις διεθνείς δημοσιονομικές και οικονομικές διακυμάνσεις, ούτε κι αυτή φαίνεται ότι θα εμποδίσει ορισμένες επιπτώσεις να φθάσουν στην ήπειρο. Γι' αυτό πρέπει κατά τη γνώμη μας να υπογραμμιστούν ορισμένες πτυχές της έκθεσης του κυρίου van Velzen.
<P>
Κατά πρώτον, μία από τις πτυχές αυτές αφορά τον δογματισμό της έννοιας της σταθερότητας αυτού του σχεδίου, αυστηρά και υποχρεωτικά εφαρμοστέας σταθερότητας. Πιστεύουμε ότι πρέπει να τελειώνουμε μ' αυτόν τον δογματισμό, διότι τώρα είναι πολύ σημαντική η δημιουργία θέσεων απασχόλησης, αν θέλουμε να προοδεύσει και η οικονομία. Ασχολούμαστε περισσότερο με αυτό το σχέδιο της νομισματικής σταθερότητας από ό, τι με τη σταθερότητα στην απασχόληση.
<P>
Τελειώνοντας, κύριε Πρόεδρε, θέλω να υπογραμμίσω δύο από τους τέσσερεις πυλώνες που προβλέπονται στη στρατηγική για την απασχόληση: την προσαρμοστικότητα και την ισότητα ευκαιριών.
<P>
Ως προς την προσαρμοστικότητα πρέπει να ληφθεί υπόψη η συμμετοχή των κοινωνικών εταίρων, μεταξύ άλλων, για την κατανομή του χρόνου εργασίας και τη μείωση των υπερωριών.
<P>
Στο δε θέμα της ισότητας των ευκαιριών, έχουμε επαναλάβει σε πολλές περιπτώσεις ότι το επίπεδο πρόσβασης στην εργασία και μισθού των γυναικών είναι πολύ χαμηλότερο από των ανδρών, και αυτός ο τέταρτος πυλώνας υπολείπεται πολύ σε όλες τις στρατηγικές των κρατών μελών. Πρέπει, επομένως, να ενισχυθεί η ύπαρξη υπηρεσιών που να επιτρέπουν την πρόσβαση και την επανένταξη των γυναικών στην εργασία.

<SPEAKER ID=57 LANGUAGE="IT" NAME="Formentini">
Κύριε Πρόεδρε, θα ήθελα πρώτα απ' όλα να εκφράσω τα συγχαρητήριά μου στον εισηγητή, τον αξιότιμο κύριο van Velzen, ο οποίος κατάφερε να εντοπίσει τα βασικά θέματα αυτής της σημαντικής πτυχής της οικονομίας, δηλαδή της απασχόλησης, και μάλιστα σε μια χρονική στιγμή η οποία χαρακτηρίζεται από την αβεβαιότητα, χωρίς να υπάρχει καμία αμφιβολία ότι, σε σχέση με τα συμπεράσματα στα οποία κατέληξαν οι κυβερνήσεις των κρατών μελών τον Νοέμβριο του 1997, σήμερα βρισκόμαστε σε μια κατάσταση που έχει αλλάξει ριζικά, τόσο στο εσωτερικό της Κοινότητας, όπου ξεκίνησε εν τω μεταξύ η τρίτη φάση της Οικονομικής και Νομισματικής Ένωσης κι έχουμε το σύμφωνο σταθερότητας, με όλες τις συνέπειες που αυτό συνεπάγεται, όσο και στον υπόλοιπο κόσμο, όπου σημειώθηκαν αναντίρρητα σημαντικότατες αλλαγές, και ιδιαίτερα τον τελευταίο καιρό: μια ύφεση που αναμφίβολα παρατηρείται αυτή την στιγμή, η οποία επηρεάζει το 40 % τουλάχιστον του παγκόσμιου πληθυσμού - όπως υπογράμμισε ο ίδιος ο εισηγητής - και κράτησε, προς το παρόν, τις ευρωπαϊκές και βορειοαμερικανικές περιοχές έξω από τις καταιγίδες που έπληξαν τις διεθνείς χρηματαγορές, χωρίς να παρέχεται, όμως, καμία εγγύηση όσον αφορά το μέλλον.
<P>
Σε τελική ανάλυση, ο δείκτης ανάπτυξης που εμείς διαπιστώνουμε στην Ευρώπη είναι ανεπαρκής σε σχέση με τις ανάγκες της ανάπτυξης της απασχόλησης, κι έτσι προκύπτει ως συνέπεια μια απόκλιση που πρέπει να υπερκερασθεί. Εμείς είμαστε πεπεισμένοι ότι το πρόβλημα της απασχόλησης δεν μπορεί να επιλυθεί με νομοθετικές πράξεις και διατάγματα που αφορούν την ίδια την απασχόληση: δεν δημουργούνται θέσεις εργασίας με διατάγματα. Οι θέσεις εργασίας δημιουργούνται προωθώντας την οικονομική ανάπτυξη, γι'αυτό είναι αναγκαία η προσπάθεια όλων, ώστε αυτή η ανάπτυξη να ενισχυθεί μέσω κατάλληλων πολιτικών, φορολογικού κυρίως χαρακτήρα, και μέσω κατάλληλων ενισχύσεων της οικονομικής προόδου.
<P>
Τίθεται, συνεπώς, το πρόβλημα των επενδύσεων, που πρέπει να είναι όσο το δυνατό πιο παραγωγικές και να επικεντρώνονται επομένως εκεί όπου θα μπορούσαν ήδη να προσφέρουν λύσεις. Επενδύσεις κοινωνικού αποκλειστικά χαρακτήρα δεν θα είχαν κανένα αποτέλεσμα. Ελπίζω ότι αυτή θα είναι η προσέγγιση που θα ληφθεί υπόψη κατά την προσεχή Διάσκεψη Κορυφής της Βιέννης, στην οποία ολόκληρη η Ευρώπη στρέφεται με εξαιρετικό ενδιαφέρον.

<SPEAKER ID=58 LANGUAGE="ES" NAME="Cabezσn Alonso">
Kύριε Πρόεδρε, η έκθεση του συναδέλφου van Velzen είναι μια εξαίρετη έκθεση, μια έκθεση με εμπεριστατωμένες προτάσεις, κοντά στην πραγματικότητα, χωρίς τάση για δημαγωγία και με καινοτόμες ιδέες. Αν είχα προσωπικά κάτι να επισημάνω, θα υπογράμμιζα την παράγραφο που αναφέρεται στη στρατηγική πρόληψης. Ελπίζω κι επιθυμώ αυτή η έκθεση να λάβει τη μέγιστη δυνατή υποστήριξη του Ευρωπαϊκού Κοινοβουλίου.
<P>
Τα εκατομμύρια ανέργων της Ευρωπαϊκής Ένωσης καθιστούν κάθε άλλο παρά περιττή αυτή τη συζήτηση. Εν πάση περιπτώσει, χάρη στην παρούσα και σε άλλες συζητήσεις, η απασχόληση προχωρά, καίτοι αργά, ως μια κοινή πολιτική που πρέπει να αναπτυχθεί με τον απαραίτητο συντονισμό με τις οικονομικές πολιτικές.
<P>
Η ανεργία δημιουργεί μορφές αποκλεισμού, η προσωρινότητα εμποδίζει την προσωπική ανάπτυξη και η έλλειψη προσωπικών προσδοκιών υποδουλώνει το διαθέσιμο εργατικό δυναμικό σε όποιον μπορεί να του παράσχει θέση εργασίας.
<P>
Οι δημόσιες αρχές έχουν υποχρέωση όχι μόνο να μεριμνήσουν για την τήρηση των αρχών της ισότητας και της αλληλεγγύης στις ευκαιρίες και τα επίπεδα εισοδήματος, αλλά και να προωθήσουν δυναμικές πολιτικές και να δημιουργήσουν τις βασικές προϋποθέσεις για τον περιορισμό της μείζονος ανησυχίας των κοινωνιών μας, της ανεργίας. Οι δημόσιες αρχές πρέπει να υιοθετήσουν, όπως λέει και η έκθεση, οικονομικές πολιτικές που να ενισχύουν ή να ενθαρρύνουν τη βασιζόμενη στις επενδύσεις ανάπτυξη, να εμπνέουν εμπιστοσύνη στους καταναλωτές και να διατηρούν τη ζήτηση εκ μέρους των εγχωρίων καταναλωτών.
<P>
Απαιτείται ένας πολύ πιο δραστήριος ρόλος των δημοσίων αρχών για την ανάπτυξη ενεργών πολιτικών για την αγορά εργασίας, και θα ήταν χρήσιμη μια κάποια τόλμη στην προσέγγιση της σημερινής κατάστασης. Έναντι μιας σχετικής διατήρησης της έννοιας της άρσης των ρυθμίσεων, που χρησιμοποιείται συνήθως ως το μεγάλο επιχείρημα, εμείς θα συνεχίσουμε να υποστηρίζουμε προτάσεις που συνδυάζουν ευελιξία και ασφάλεια.

<SPEAKER ID=59 LANGUAGE="IT" NAME="Todini">
Κύριε Πρόεδρε, τα συγχαρητήριά μου φυσικά στον εισηγητή, τον αξιότιμο κύριο van Velzen. Στην έκθεσή του σημειώνεται ότι, σύμφωνα με τα πραγματικά στοιχεία που έχουμε στην διάθεσή μας, σημειώθηκε όντως κατά το τρέχον έτος μια μείωση της ανεργίας, γεγονός που δεν πρέπει, ωστόσο, να μας κάνει να έχουμε μεγάλες ελπίδες, γιατί η θετική στάση την οποία βλέπουμε να υφίσταται στην Ευρώπη είναι περιθωριακή. Επιπλέον, εάν αναλύσουμε την πραγματική κατάσταση καθενός από τα κράτη μέλη, βλέπουμε ότι υπάρχει μεγάλη ανομοιογένεια στο εσωτερικό των 15 κρατών μελών. Στην Ιταλία, για παράδειγμα, η ανεργία εξακολουθεί παρ' όλα αυτά να κυμαίνεται γύρω στο 12 τοις εκατό.
<P>
Ποιές είναι οι λύσεις που έχουμε ήδη προσδιορίσει; Φυσικά μια μείωση του κόστους εργασίας και, φυσικά, η ανάπτυξη της επιχειρηματικής δράσης, στον τομέα, κυρίως, των μικρομεσαίων επιχειρήσεων. Έχει ήδη υπογραμμιστεί η σημασία της κατάρτισης και της επαγγελματικής εξειδίκευσης, και, κατά συνέπεια, δεν θα επεκταθώ ως προς αυτό το θέμα. Θα ήθελα μόνο να τονίσω κάτι που περιέχεται ήδη στην έκθεση και το οποίο είναι κατά την γνώμη μου εξαιρετικά σημαντικό, την πιθανότητα δηλαδή μιας μείωσης του ΦΠΑ για τις υπηρεσίες εντάσεως εργατικού δυναμικού. Αυτή η πρόταση είχε ήδη παρουσιαστεί στις 21 Οκτωβρίου 1997 από το Συμβούλιο. Θα άξιζε τον κόπο, λοιπόν, να την επαναφέρουμε με ουσιαστικό και αποφασιστικό τρόπο, όπως αξίζει τον κόπο και να ξαναδοθεί ένα κίνητρο στην Ευρωπαϊκή Τράπεζα Επενδύσεων - η οποία είχε ήδη δείξει ότι ήταν διατεθειμένη - να χρηματοδοτήσει τα προγράμματα, ακόμα και με χαμηλότερα επιτόκια από αυτά της αγοράς, αρκεί φυσικά τα ίδια τα προγράμματα να δημιουργούν πραγματικά θέσεις εργασίας, και κατά συνέπεια να είναι προγράμματα σημαντικά από αυτήν την άποψη.
<P>
Επιπλέον, γιατί να μην προτείνουμε μια αναθεώρηση του σημαντικού ρόλου της Κεντρικής Τράπεζας; Αυτό το νέο όργανο, που δημιουργήθηκε για να διατηρεί τον πληθωρισμό σε χαμηλά επίπεδα στο εσωτερικό των 15 κρατών μελών, θα έπρεπε και θα μπορούσε να έχει κι έναν άλλο σημαντικό στόχο, τη διατήρηση δηλαδή της ανεργίας υπό έλεγχο. Μια παρόμοια θέση ελήφθη στις ΗΠΑ από την αντίστοιχη κεντρική τράπεζα Federal Reserve . Αυτό το όργανο θα έπρεπε, συνεπώς, να εκτελεί και στην Ευρώπη το σημαντικότατο καθήκον του να διατηρεί υπό έλεγχο την απασχόληση. Πιστεύω ότι αξίζει να υπογραμμισθεί η κοινωνική σημασία αυτών των νέων θεσμικών οργάνων που δημιουργούνται στην παρούσα φάση.

<SPEAKER ID=60 LANGUAGE="PT" NAME="Ribeiro">
Κύριε Πρόεδρε, η έκθεση της Επιτροπής αναφέρεται στην απασχόληση. Αναφέρεται στην κατάσταση της απασχόλησης στην Ευρώπη κατά το 1998. Αφορά δε το θέμα της απασχόλησης και όχι το πρόβλημα της ανεργίας και τις στατιστικές που συνδέονται με αυτήν.
<P>
Ο συνάδελφος van Velzen, ιδίως στο πλαίσιο της αιτιολογικής έκθεσης που συνοδεύει την πρόταση ψηφίσματος, πέτυχε καλύτερα - και ορθώς έπραξε - αυτό το θεμελιώδες ξεκαθάρισμα που συνίσταται στο να τονίζεται η ανάγκη να γίνεται περισσότερο λόγος για την ποιότητα της απασχόλησης, δίχως αυτό να σημαίνει πως δεν υπογραμμίζεται δεόντως η σοβαρότητα των στοιχείων που αφορούν την ανεργία και οι ανησυχίες που αυτά προκαλούν. Είναι επίσης εμφανές πως ορισμένες από τις παρατηρήσεις του εισηγητή σχετικά με το κλίμα οικονομικής ανάκαμψης φαντάζουν αναχρονιστικές, εφόσον δεν φαίνεται να στηρίζονται στην πραγματικότητα. Και σε αυτό δεν φταίει ο εισηγητής, αλλά ο τρόπος με τον οποίο εξελίχθηκε η συγκυρία.
<P>
Μια τελευταία σκέψη, μιας και ο χρόνος μου τελειώνει. Θα μπορούσα να πω ότι η πρόθεση της Επιτροπής να μεταφέρει στην έκθεσή της για την απασχόληση την ορολογία των «πυλώνων» δεν αποτελεί αυτή καθεαυτή ένα αρνητικό γεγονός. Δεν δεχόμαστε, όμως, τη διφορούμενη στάση που συνίσταται στο να χρησιμοποιείται η συγκεκριμένη μέθοδος - και κυρίως με την επίκληση της απασχολησιμότητας, άρα του πρώτου πυλώνα - για να επιρρίπτονται οι ευθύνες της ανεργίας στους ίδιους τους άνεργους και στα ελάχιστα προσόντα τους, δίδοντας έτσι άφεση αμαρτιών όσον αφορά την ανεργία σε ένα σύστημα κοινωνικών σχέσεων το οποίο ακριβώς δημιουργεί την ανεργία και τη χρησιμοποιεί για στρατηγικούς σκοπούς.

<SPEAKER ID=61 LANGUAGE="NL" NAME="Pronk">
Πρόεδρε, θα ήθελα κι εγώ να ευχαριστήσω θερμά τον εισηγητή για το έργο που επιτέλεσε και για την έκθεση που κατόρθωσε να υποβάλει σε τόσο σύντομο χρονικό διάστημα.
<P>
Είναι πράγματι αδύνατο να εργασθεί κανείς κάτω από αυτές τις συνθήκες. Ίσως αυτό να εξηγεί και την επίθεσή του εναντίον των τροπολογιών μας. Υπήρχαν φυσικά στην έκθεση ορισμένα στοιχεία με τα οποία διαφωνούσαμε, γεγονός που εξηγεί την αποχή μας από τη συνεδρίαση της κοινοβουλευτικής επιτροπής. Αισθανθήκαμε, συνεπώς, υποχρεωμένοι να καταθέσουμε εκ νέου τις τροπολογίες που αφορούσαν τα σημεία αυτά. Αυτό δεν σημαίνει, βεβαίως, ότι απορρίπτονται κατ' αυτόν τον τρόπο όλοι οι συμβιβασμοί. Ωστόσο, βρεθήκαμε σε μια εξαιρετικά περίπλοκη κατάσταση, επειδή στην ουσία έπρεπε να καταθέσουμε τροπολογίες επί μίας έκθεσης που δεν είχε οριστικοποιηθεί ακόμη. Αυτό σημαίνει ότι στο μέλλον θα πρέπει να βρούμε μια άλλη λύση, αν και γνωρίζω ότι ο εισηγητής δεν φέρει καμία απολύτως ευθύνη γι' αυτό.
<P>
Eπί της ουσίας τώρα, ευτυχώς η ανεργία υποχωρεί ελαφρώς για πρώτη φορά, γεγονός όμως που δεν σημαίνει ότι η τάση αυτή θα συνεχισθεί και στο μέλλον. Στον ορίζοντα έχουν εμφανισθεί μαύρα σύννεφα. Αυτό σημαίνει ότι πρέπει να συνεχίσουμε να εφαρμόζουμε τη στρατηγική που χαράχθηκε. Θα ήθελα επ' ευκαιρία να πω ότι η στρατηγική αυτή αποδείχθηκε πολύ πιο επιτυχημένη από ό, τι θα μπορούσε να προσδοκεί κανείς. Η εν λόγω στρατηγική προκάλεσε πάρα πολλές κυνικές αντιδράσεις, από ό, τι φαίνεται, όμως, αποδίδει κι έχει ως αποτέλεσμα να μεταβάλλεται η κατάσταση στα κράτη μέλη. Ενδεχομένως οι αλλαγές να μην είναι επαρκείς, ωστόσο δεν παύουν να είναι αλλαγές.
<P>
Σήμερα, όμως, υπάρχουν ορισμένοι κίνδυνοι που δεν αναφέρονται παρά μόνο εν μέρει στην έκθεση του κ. van Velzen. Η παράγραφος 7, με το μεγαλόπνοο πρόγραμμα επενδύσεων, είναι απαράδεκτη για μας, επειδή πιστεύουμε ότι στην περίπτωση αυτή θα επανέλθουμε στη συζήτηση για τη στρατηγική. Παλαιότερα απορρίψαμε ένα παρόμοιο πρόγραμμα επενδύσεων, επειδή δεν υπήρχαν χρήματα για την υλοποίησή του κι επειδή δεν αποδίδει σε ευρωπαϊκή κλίμακα. Δύσκολα μπορούμε, λοιπόν, να αποδεχθούμε ότι αυτό μπορεί ξαφνικά να γίνει, ακόμη κι αν 11 πρωθυπουργοί των κρατών μελών της Ευρωπαϊκής Ένωσης προέρχονται από τη σοσιαλιστική παράταξη. Το γεγονός αυτό δεν σημαίνει, όμως, για μας ότι θα αλλάξουμε αυτόματα τη θέση μας.
<P>
Το δεύτερο σημείο στο οποίο ήθελα να αναφερθώ έχει σχέση με τους φόρους. Πιστεύω ότι ορθώς ο εισηγητής εφιστά την προσοχή στο θέμα αυτό. Είναι κρίμα που απέτυχε η συζήτηση επί του θέματος αυτού, ιδιαιτέρως όσον αφορά τις διαφορές του ΦΠΑ, στο Συμβούλιο, καθώς και το γεγονός ότι οι κυβερνήσεις οι οποίες υποτίθεται ότι ήταν υπέρ δεν κάνουν πλέον τίποτα, ενώ οι λίγες κυβερνήσεις που ήταν κατά, κατορθώνουν προφανώς να ρυθμίζουν τα πάντα. Πιστεύω ότι είναι πάρα πολύ κρίμα. Ελπίζω ότι το Ευρωπαϊκό Κοινοβούλιο θα κατορθώσει να θέσει το θέμα για άλλη μια φορά.
<P>
Αυτά είναι τα πιο σημαντικά σημεία. Υπό ορισμένες προϋποθέσεις μπορούμε να συμφωνήσουμε, εφόσον δεν υπάρξει ξαφνικά ριζική αλλαγή των πραγμάτων κι εφόσον εγκριθούν αρκετές από τις τροπολογίες που καταθέσαμε.

<SPEAKER ID=62 NAME="Αλαβάνος">
Κύριε Πρόεδρε, πιθανόν συνολικά στην Ευρωπαϊκή Ένωση να παρουσιάζεται μία κάμψη στην ανεργία, παρ' ότι δεν ξέρω εάν βγαίνει κάποιος από την παθολογική κατάσταση όταν ο πυρετός από 41 γίνει 40, 5. Αυτό που θα ήθελα να φέρω εγώ ως εμπειρία από τη δική μου χώρα είναι μία ένταση του φαινομένου της ανεργίας και ειδικά σε στρώματα νέων και γυναικών, η οποία συνταυτίζεται και είναι παράλληλη με την αγχώδη προσπάθεια της Ελλάδας να καλύψει τα κριτήρια για την ένταξή της στην οικονομική και νομισματική ένωση. Και υπ' αυτήν την έννοια νομίζω φθάνουμε στην ουσία της αντιμετώπισης του προβλήματος της ανεργίας σήμερα. Πριν από μερικά χρόνια είχαμε τη λευκή βίβλο «Ανεργία, Ανάπτυξη, Ανταγωνιστικότητα». Δεν ξέρω τί έμεινε απ' όλα αυτά, ίσως κάτι έμεινε, δεν έμεινε όμως ό, τι συζητήσαμε εδώ μέσα και όλος ο συναγερμός που είχε σημάνει στο Ευρωπαϊκό Κοινοβούλιο και παντού. Σήμερα, όμως, νομίζω ότι, εάν θέλουμε τόσο οι θετικές ιδέες που έχει ο κ. Van Velzen όσο και οι προσπάθειες του Επίτροπου Flynn και της Επιτροπής συνολικά προς διαμόρφώση μιας στρατηγικής με βάση ορισμένους πυλώνες για την ανεργία να έχουν κάποια αποτελέσματα, πρέπει να αλλάξει η πορεία που έχει χαράξει το Μάαστριχτ. Μια αλλαγή που σημαίνει ότι κριτήρια κοινωνικά και ανεργίας μπαίνουν στην πορεία για την οικονομική και νομισματική ένωση; σημαίνει ότι οι επενδύσεις δεν εντάσσονται στα δημόσια ελλείμματα και σημαίνει ότι και η Ευρωπαϊκή Κεντρική Τράπεζα τουλάχιστον ακολουθεί τον δρόμο του Federal Reserve των Ηνωμένων Πολιτειών.

<SPEAKER ID=63 LANGUAGE="NL" NAME="Chanterie">
Κύριε Πρόεδρε, κατ' αρχάς πιστεύω ότι η στρατηγική που χαράχθηκε στο Λουξεμβούργο αποδίδει αποτελέσματα και είναι μια αρχή στην προσπάθεια για τη διαρθρωτική αλλαγή της ευρωπαϊκής αγοράς εργασίας. Προσδοκούμε ότι στη Βιέννη θα διορθωθούν οι κατευθυντήριες γραμμές και θα επικεντρωθούν περισσότερο στο αντικείμενο, έτσι ώστε τα κράτη μέλη να μπορούν να αναλαμβάνουν συγκεκριμένες δεσμεύσεις για την υλοποίηση ποσοτικών στόχων. Από την Επιτροπή περιμένουμε να βελτιώσει τις προτάσεις της από αυτή την άποψη.
<P>
Κατά δεύτερον, είναι αναμφισβήτητο ότι το 1997 σημειώθηκε αύξηση της απασχόλησης κατά 750.000 μονάδες λόγω της οικονομικής ανάπτυξης, η οποία όμως κινδυνεύει από τις νομισματικές κρίσεις σε άλλες περιοχές του κόσμου. Γι' αυτό και είναι απαραίτητο να υποστηριχθεί η οικονομική ανάπτυξη από ένα μεγαλόπνοο ευρωπαϊκό πρόγραμμα επενδύσεων. Αρκετά μιλήσαμε για τα διευρωπαϊκά δίκτυα. Τώρα πρέπει να ληφθούν πλέον αποφάσεις.
<P>
Κατά τρίτον, υποστηρίζω τους συναδέλφους που τάχθηκαν υπέρ της μεγαλύτερης συμμετοχής στην αγορά εργασίας των γυναικών, των ατόμων ηλικίας άνω των 50 ετών, καθώς και των ατόμων με ειδικές ανάγκες. Ολοκληρώνοντας, κύριε Πρόεδρε, θα ήθελα να τονίσω ότι επιβάλλεται επειγόντως η μείωση των επιβαρύνσεων της εργασίας.

<SPEAKER ID=64 NAME="Χατζηδάκης">
Κύριε Πρόεδρε, παρ' όλο που η οικονομία στην Ευρώπη αναπτύσσεται τα τελευταία χρόνια με σχετικά πιο ικανοποιητικούς ρυθμούς -φερ' ειπείν, το 1997 είχαμε ανάπτυξη 2, 7 %- δεν παρατηρείται αντίστοιχη μείωση της ανεργίας. Υπάρχει μείωση της ανεργίας, αλλά είναι μικρή, εξαιρετικά μικρή και σε ορισμένα κράτη η ανεργία επιμένει και αυξάνεται οριακά, όπως για παράδειγμα στη δική μου χώρα. Αυτό σημαίνει ότι η ανάπτυξη από μόνη της δεν δημιουργεί τόσες θέσεις εργασίας όσες χρειαζόμαστε. Χρειαζόμαστε ταυτοχρόνως διαρθρωτικά μέτρα στην αγορά εργασίας και προς αυτή την κατεύθυνση θα πρέπει να στρέψουμε την προσοχή μας.
<P>
Κύριε Πρόεδρε, δεδομένου ότι το πρόβλημα της ανεργίας είναι πανευρωπαοκό φαινόμενο, σίγουρα χρειάζεται συντονισμός των πολιτικών των κρατών μελών για να αντιμετωπισθεί το ζήτημα συνολικά και αποτελεσματικά. Η λύση στο πρόβλημα της ανεργίας και η προώθηση της απασχόλησης θα πρέπει να είναι πράγματι ευρωπαοκή υπόθεση. Σημαντικό όμως είναι ο όποιος συντονισμός να κινείται προς τη σωστή κατεύθυνση. Διότι μπορεί να συντονιστούμε όλοι μαζί, να έχουμε την ίδια πολιτική, και στο τέλος να αυξήσουμε την ανεργία. Εδώ, λοιπόν, θα ήθελα να πω -καίτοι σε ορισμένους συναδέλφους προκαλεί αλλεργία-να δούμε τί συμβαίνει στην Αμερική, να δούμε τί συμβαίνει στην Ιαπωνία. Δεν είναι ανάγκη να αντιγράψουμε το αμερικανικό ή το ιαπωνικό πρότυπο, αλλά να δούμε γιατί εκεί υπάρχει μικρότερη ανεργία και να αντλήσουμε κάποια διδάγματα. Όπως μπορούμε να αντλήσουμε και κάποια διδάγματα από μερικές χώρες της Ευρωπαοκής Ένωσης οι οποίες έχουν ήδη εξαιρετικά χαμηλή ανεργία. Πιστεύω, λοιπόν, ότι θα πρέπει σε αυτά τα πλαίσια να υπάρξει μεγαλύτερη ευελιξία στην αγορά εργασίας, να υπάρξουν μέτρα όπως ο εκσυγχρονισμός του φορολογικού και νομικού καθεστώτος για την απασχόληση, τα φορολογικά και άλλα κίνητρα για επενδύσεις στις επιχειρήσεις, και ιδίως στις μικρομεσαίες, η ολοκλήρωση της εσωτερικής αγοράς και η διευκόλυνση της μετακίνησης των εργαζομένων, η ευελιξία στην κατανομή του χρόνου εργασίας, η μείωση του μη μισθολογικού κόστους, πρόωθηση ενεργητικών πολιτικών της απασχόλησης και όχι μόνο έμφαση στο ταμείο ανεργίας και, τέλος, η αξιοποίηση των κονδυλίων και των δυνατοτήτων για εκπαίδευση και μετεκπαίδευση μέσω του Ευρωπαοκού Κοινωνικού Ταμείου, για το οποίο έχω πολλές αμφιβολίες για το κατά πόσον έχει την αποτελεσματικότητα που θα μπορούσε να έχει, κύριε Πρόεδρε.

<SPEAKER ID=65 NAME="Flynn">
Σας ευχαριστώ, κ. van Velzen, για την έκθεσή σας. Πρόκειται για ένα έγγραφο που περιέχει κίνητρα, μια εμπεριστατωμένη εξέταση των βασικών προβλημάτων της αγοράς εργασίας της Ευρωπαϊκής Ένωσης και σίγουρα αρκετές πολύ καλές κι ενδιαφέρουσες προτάσεις για μελλοντική δράση.
<P>
Πριν από ένα χρόνο παρουσίασα στο Κοινοβούλιο την πρώτη σειρά κατευθυντηρίων γραμμών για την απασχόληση, και βρίσκομαι στην πολύ ευχάριστη θέση να σας ενημερώσω ότι έκτοτε επιτύχαμε πολύ σημαντική πρόοδο και σημειώσαμε μεγάλη επιτυχία. Όλα τα κράτη μέλη ανταποκρίθηκαν στις πολιτικές δεσμεύσεις που ανέλαβαν πέρυσι στο Λουξεμβούργο. Στο σχέδιο της κοινής της έκθεσης για το 1998 η Επιτροπή εξέφρασε δεόντως την πρόοδο αυτή, ενισχύοντας, για παράδειγμα, τη δομή και τη διαφάνεια των εθνικών πολιτικών απασχόλησης και με αναφορά σε συγκεκριμένη χρηματοδότηση για τις εθνικές πολιτικές απασχόλησης και σε δομές παρακολούθησης και αξιολόγησης. Η πρόοδος αυτή συμβαδίζει σαφώς με τις προτάσεις της έκθεσης του κ. van Velzen.
<P>
Mε ιδιαίτερη ικανοποίηση παρατηρώ ότι τα μηνύματα της πρόληψης και της συμμετοχής ως κατευθυντηρίων αρχών για την πολιτική της απασχόλησης διέπουν πλέον τη σκέψη των εθνικών αρχών και των κοινωνικών εταίρων. Αυτές οι αρχές έχουν αρχίσει να μεταφράζονται με συγκεκριμένη δράση, την οποία άρχισαν να αναλαμβάνουν τα κράτη μέλη ήδη από το τρέχον έτος. Αναγνωρίζω και χαιρετίζω αυτή την πρόοδο.
<P>
Όλοι γνωρίζετε ότι στο επίκεντρο αυτής της στρατηγικής βρίσκεται η έγκαιρη παρέμβαση ώστε να προληφθεί η ανεργία των νέων και η μακροχρόνια ανεργία, καθώς και η μετάβαση από μια προσέγγιση θεραπείας σε μια προσέγγιση πρόληψης. Η ανάγκη της ύπαρξης μιας προσέγγισης πρόληψης αποτελεί ακριβώς το βασικό σημείο που επισημαίνει ο κ.van Velzen.
<P>
Έχει αναληφθεί επίσης συγκεκριμένη δράση, όπως, για παράδειγμα, μέσω της μείωσης του αριθμού των νέων που εγκαταλείπουν τα συστήματα κατάρτισης και εκπαίδευσης χωρίς να έχουν αποκτήσει επαρκή προσόντα. Οι κ.κ. van Velzen και Thomas Mann δίνουν μεγάλη έμφαση σε αυτή την επισήμανση, με την οποία συμφωνώ απολύτως. Θα παρατηρήσετε, κ. van Velzen, ότι στη σύστασή μας για τις κατευθυντήριες το 1999 η δια βίου εκμάθηση αποτελεί ένα βασικό στοιχείο προς εξέταση στη Βιέννη. Αυτό που υποστηρίζουμε στις νέες κατευθυντήριες γραμμές είναι η επιθυμία μας να αυξήσουμε τον αριθμό όσων έχουν πρόσβαση στην αγορά εργασίας, και κυρίως των εργαζομένων μεγαλύτερης ηλικίας. Σε αυτό το θέμα δεν έχει δοθεί αρκετή προσοχή και η έκθεση μας παρέχει υποστήριξη ως προς αυτή την άποψη.
<P>
Θα ήθελα απλώς να επιστήσω την προσοχή σας σε μία παρατήρηση της έκθεσης για τους δείκτες απασχόλησης σύμφωνα με την οποία οι υψηλοί δείκτες απασχόλησης εξαρτώνται από τις επιδόσεις στον τομέα της εκπαίδευσης. Αυτό πρέπει να αποτελέσει βασικό στοιχείο στην ανάπτυξη αυτών των πολιτικών από τα κράτη μέλη.
<P>
Μιλάμε για βελτίωση του κλίματος για την ανάπτυξη επιχειρήσεων, ενθάρρυνση και παροχή βοήθειας για την ανάπτυξη νεοσύστατων επιχειρήσεων, συντονισμό μεταξύ των αρμοδίων για την απασχόληση αρχών στα κράτη μέλη, αύξηση της συνειδητοποίησης εκ μέρους των κοινωνικών εταίρων των δυνατοτήτων συμβολής τους, ανάπτυξη του πυλώνα της προσαρμοστικότητας, εισαγωγή φορολογικών μεταρρυθμίσεων για μείωση της φορολόγησης της εργασίας, αύξηση της συνειδητοποίησης ότι πρέπει να αποφεύγονται οι διακρίσεις με βάση το φύλο και διευκόλυνση της πρόσβασης όλων στην αγορά εργασίας. Στο σημείο αυτό θα ήθελα να αναφερθώ στα σχόλια της κ. Van Lancker όσον αφορά τις γυναίκες στην αγορά εργασίας. Στην πραγματικότητα η έκθεση για τους δείκτες απασχόλησης αναφέρεται στο συγκεκριμένο αυτό σημείο. Θα ήθελα απλώς να επιστήσω την προσοχή σας, κ. Van Lancker, στο γεγονός ότι η ισότητα αποτελεί σήμερα ένα βασικό στοιχείο της στρατηγικής μας. Θα παρατηρήσετε ότι δεν κάνουμε απλώς λόγο για ενσωμάτωση του στόχου περί ισότητας ευκαιριών μεταξύ ανδρών και γυναικών (mainstreaming), παρά για ένα οριζόντιο ζήτημα, και δεν βασιζόμαστε απλώς στον τέταρτο πυλώνα προς υποστήριξη της άποψής σας. Τα σχόλιά σας, όπως και τα σχόλια του Ευρωπαϊκού Κοινοβουλίου, έχουν ληφθεί πλήρως υπόψη.
<P>
Το σχέδιο κοινής έκθεσης αναγνωρίζει τις ενθαρρυντικές αυτές εξελίξεις, αλλά είναι μόνο η αρχή κι έχουμε ακόμα μπροστά μας πολύ δρόμο. Είναι ανάγκη να επιτύχουμε την ευρύτατη συμμετοχή των κοινωνικών εταίρων σε όλα τα επίπεδα, καθώς και να ενθαρρύνουμε και να αναπτύξουμε μια δυναμική προσέγγιση εταιρικής σχέσης σε τοπικό επίπεδο, προωθώντας την επιχειρηματική δραστηριότητα ως πηγή θέσεων απασχόλησης και την τοπική οικονομική ανάπτυξη, ιδιαίτερα στον τομέα των υπηρεσιών. Συμφωνώ απολύτως με όσα είπε η κ. Ojala σχετικά με τον τομέα των υπηρεσιών. Θα παρατηρήσετε ότι στην έκθεση σχετικά με τους δείκτες απασχόλησης, όπου συγκρίνουμε την κατάσταση στις ΗΠΑ με την κατάσταση στην Ευρωπαϊκή Ένωση, το βασικό θέμα είναι ότι δεν έχουμε αναπτύξει τον τομέα των υπηρεσιών, όπως έχουν πράξει στις ΗΠΑ. Στην Ευρωπαϊκή Ένωση 39, 2 % απασχολούνται στον τομέα των υπηρεσιών έναντι 54 % στις ΗΠΑ: η διαφορά είναι μεγάλη.
<P>
Χρειάζεται να εξετάσουμε νέες επιλογές για μείωση της φορολόγησης της εργασίας συμβατές με τη συνολική μακροοικονομική στρατηγική για σταθερή ανάπυξη και αύξηση της απασχόλησης στην ΟΝΕ, να εξεύρουμε και να εφαρμόσουμε πιο συγκεκριμένη δράση προκειμένου να προωθήσουμε ίσες ευκαιρίες στις αγορές εργασίας μας για τις γυναίκες, τα άτομα με ειδικές ανάγκες και τους μετανάστες.
<P>
Στην έκθεσή σας, κ. van Velzen, παρουσιάζεται ένα ευρύ φάσμα προτάσεων για περαιτέρω ανάπτυξη της στρατηγικής, και νομίζω ότι αυτό πρόκειται να συμβεί, μια που υπάρχει η κεκτημένη ταχύτητα. Βρίσκομαι στην ευχάριστη θέση να σας πω ότι πολλές από τις προτάσεις και τις ιδέες σας έχουν ήδη γίνει αποδεκτές στην πρότασή μας για το 1999, και θα διαπιστώσετε την έκφρασή τους στο αποτέλεσμα της Συνόδου Κορυφής της Βιέννης.
<P>
Στην πρότασή της κατευθυντηρίων γραμμών για τις πολιτικές απασχόλησης το 1999 η Επιτροπή προσπάθησε να εδραιώσει την πολιτική ορμή που επετεύχθη εφέτος. Εσείς ο ίδιος είπατε, κ. van Velzen, ότι λαμβάνει χώρα μια αθόρυβη επανάσταση. Θα ήθελα να πιστεύω ότι δεν είναι και τόσο αθόρυβη. Ωστόσο, υπάρχει η κεκτημένη ταχύτητα, τα κράτη μέλη ανέλαβαν την υποχρέωση και πιστεύω ότι θα σημειωθεί πολύ μεγάλη ενίσχυση μετά από τη Βιέννη.
<P>
Προς όφελος της συνοχής και της συνέχειας, υπάρχουν πολύ λίγες ουσιαστικές προσαρμογές στην πρόταση του 1999. Διατηρείται η δομή των τεσσάρων πυλώνων και των τριών στόχων λειτουργίας για ολόκληρη της Ευρώπη, αλλά ενσωματώνονται οι προσανατολισμοί των Ευρωπαϊκού Συμβουλίου του Cardiff και αντλούνται στοιχεία από την αξιολόγηση της κοινής έκθεσης του 1998 για την απασχόληση και από την έκθεση σχετικά με τους δείκτες απασχόλησης για το 1998. Ορισμένες ουσιώσεις προσθήκες και, σε ορισμένες περιπτώσεις, νέες κατευθυντήριες γραμμές στοχεύουν στο να δοθεί κατά το 1999 ιδιαίτερη έμφαση σε δραστικά μέτρα: ανάπτυξη της δια βίου εκμάθησης, μεγαλύτερο άνοιγμα της αγοράς εργασίας σε όλους, πλήρη αξιοποίηση του δυναμικού του τομέα των υπηρεσιών για δημιουργία θέσεων εργασίας και καλύτερο συνδυασμό επαγγελματικής και οικογενειακής ζωής.
<P>
Η Επιτροπή προσδιόρισε επίσης ορισμένα οριζόντια θέματα, μεταξύ των οποίων η ενσωμάτωση του στόχου περί «ισότητας ευκαιριών» (gender mainstreaming), η κοινωνία της πληροφορίας, η «άτυπη» μορφή εργασίας, ο ρόλος των διαρθρωτικών ταμείων, ιδιαιτέρως δε του Κοινωνικού Ταμείου, η τοπική ανάπτυξη και η ανάγκη βελτίωσης όσον αφορά τους κοινούς δείκτες και τους ποσοτικοποιημένους στόχους. Η πορεία προς αυτή την κατεύθυνση απαιτεί ρεαλισμό και φιλοδοξία. Οι κοινοί στόχοι απαιτούν συγκρίσιμες στατιστικές σε ευρωπαϊκό επίπεδο και συγκεκριμένη δράση προκειμένου να βελτιωθεί η σημερινή κατάσταση αυτών των στατιστικών θα προταθεί από την Επιτροπή σε ειδική έκθεση στη Σύνοδο Κορυφής της Βιέννης.
<P>
Ωστόσο, η φετινή αναθεώρηση των κατευθυντηρίων γραμμών αποτελεί μια καλή ευκαιρία για περαιτέρω ανάπτυξη αυτής της διάστασης της στρατηγικής. Η Επιτροπή πρότεινε να τεθεί ένας νέος στόχος από κάθε κράτος μέλος χωριστά για την αύξηση του αριθμού των εργαζομένων που επωφελούνται από τη δια βίου εκμάθηση. Επιπλέον, τα κράτη μέλη καλούνται να θέσουν συγκεκριμένους στόχους για άλλες κατευθυντήριες γραμμές, σύμφωνα με τις εθνικές τους προτεραιότητες και δυνατότητες.
<P>
Οι κυρίες Boogerd-Quaak και Todini αναφέρθηκαν στις κοινοτικές πρωτοβουλίες χρηματοδότησης για την Ευρωπαϊκή Τράπεζα Επενδύσεων (ΕΤΕ) και το Ευρωπαϊκό Ταμείο Επενδύσεων (EIF). Θα ήθελα απλώς να πω ότι η χρηματοδοτική διευκόλυνση «Εδιμβούργο» της ΕΤΕ που αφορά δάνεια ύψους 5 δις Ecu για έργα γενικής υποδομής συνεχίζεται. Η υφιστάμενη χρηματοδοτική διευκόλυνση ΜΜΕ «Κοπεγχάγη» έχει αξιοποιηθεί πλήρως. Το πιλοτικό πρόγραμμα για την ανάπτυξη και το περιβάλλον έχει καταρτισθεί για δάνεια της τάξεως των 1, 6 δις Ecu περίπου. Το EIF είναι εξουσιοδοτημένο για τη δέσμευση των ιδίων κεφαλαίων του σε ποσοστό έως και 20 %. Το ειδικό πρόγραμμα δράσης «Αμστερνταμ» της ΕΤΕ που αφορά ποσό 1 δις Ecu για τη χρηματοδότηση ειδικών ενεργειών βρίσκεται επίσης υπό εξέλιξη. Ευχαρίστως να συζητήσουμε για τα παραπάνω οποιαδήποτε στιγμή στο μέλλον.
<P>
Η κοινή έκθεση του 1999 για την απασχόληση θα επιχειρήσει για πρώτη φορά μια αξιολόγηση των επιπτώσεων των εθνικών πολιτικών απασχόλησης. Θα είναι μια δοκιμασία για όλους μας. Έτσι θα δοθεί στους πολίτες των κρατών μελών μας μια απτή απόδειξη ότι περάσαμε από τις ιδέες στη δράση και στα συγκεκριμένα αποτελέσματα. Επομένως, κ. van Velzen, η αθόρυβη επανάσταση αποκτά μια μεγάλη πολιτική ορμή. Υπάρχει στρατηγική, διαθέτουμε στόχους, χρονοδιάγραμμα και μία πολιτική σύγκλισης. Χρειαζόμαστε καλύτερη εφαρμογή, αλλά νομίζω ότι θα επιτύχουμε.

<SPEAKER ID=66 NAME="Van Velzen">
Κατ' αρχάς, κύριε Επίτροπε, φαίνεται ότι είμαι τυχερός, αφού όλα όσα προτείνω περιλαμβάνονται ήδη στα σχέδια της Επιτροπής. Ωστόσο, δεν είναι αυτό που θέλω να τονίσω. Ακούσατε ήδη πολλούς ομιλητές να παραπονούνται για τον τρόπο με τον οποίο υποχρεωθήκαμε να καταρτίσουμε και να τροποποιήσουμε την έκθεση αυτή. Αυτό είναι αποτέλεσμα του ελάχιστου χρόνου που παραχωρήθηκε στο Κοινοβούλιο. Ωστόσο, θα ήθελα πάρα πολύ να πληροφορηθώ την αντίδραση του Επιτρόπου επί της πρότασης που υποβάλλω σχετικά με το θέμα αυτό στην παράγραφο 30 της έκθεσής μου. Πώς σκέπτεται να λύσει το πρόβλημα αυτό στο μέλλον;

<SPEAKER ID=67 NAME="Flynn">
Κύριε Πρόεδρε, όλα αυτά πρέπει να διεκπεραιωθούν σε ένα αυστηρά περιορισμένο χρονικό πλαίσιο. Προφανώς θα υπάρξει περαιτέρω εξέταση του θέματος κατά την επικύρωση της Συνθήκης. Πραγματικά δεν μπορώ να πω αυτή τη στιγμή πώς θα τα συνδυάσουμε όλα αυτά.
<P>
Αν σκεφθεί κανείς τις επερχόμενες εκθέσεις για τον Ιούνιο του επόμενου έτους - εκπόνηση της κοινής ετήσιας έκθεσης και της κοινής έκθεσης για την απασχόληση - και την τήρηση των προθεσμιών, περιλαμβανομένης αργότερα της έκθεσης διαβούλευσης με το Κοινοβούλιο στο πλαίσιο της Συνθήκης, δεν ξέρω ακόμη πώς πρόκειται να τα συνδυάσουμε. Θα πρέπει να εισαχθεί κάποια νέα ρύθμιση μεταξύ των θεσμικών οργάνων για να μπορέσουμε να τηρήσουμε το χρονοδιάγραμμα, ούτως ώστε να είμαστε έτοιμοι για την ετήσια σύνοδο κορυφής του Δεκεμβρίου. Πρέπει να εξετάσουμε με ποιoν τρόπο θα επιτευχθεί κάτι τέτοιο.

<SPEAKER ID=68 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<CHAPTER ID=5>
Κοινωνική δράση 1998-2000
<SPEAKER ID=69 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0381/98) του κ. Hughes, εξ ονόματος της Επιτροπής Απασχόλησης και Κοινωνικών Υποθέσεων, σχετικά με την ανακοίνωση της Επιτροπής για το Πρόγραμμα Κοινωνικής Δράσης 1998-2000 (COM(98)0259 - C4-0343/98).

<SPEAKER ID=70 NAME="Hughes">
Κύριε Πρόεδρε, θα ήθελα να ευχαριστήσω τον Επίτροπο για τη συνεργασία του και για τη συνεργασία των υπηρεσιών του ως προς τον τρόπο με τον οποίο δόθηκε στους βουλευτές του Ευρωπαϊκού Κοινοβουλίου, και πιο συγκεκριμένα στα μέλη της Επιτροπής Απασχόλησης και Κοινωνικών Υποθέσεων, μια ευκαιρία να βοηθήσουν στη διαμόρφωση του περιεχομένου αυτού του νέου προγράμματος κοινωνικής δράσης.
<P>
Στην αιτιολογική έκθεση της έκθεσής μου καθορίζεται το χρονοδιάγραμμα και περιγράφεται πώς κατέστη δυνατόν να οργανωθεί μια σειρά συνεδριάσεων, οι οποίες έλαβαν χώρα στα τέλη του 1997 και στις αρχές του 1998, μεταξύ των συντονιστών της επιτροπής και των εκπροσώπων του γραφείου του κ. Flynn και υπαλλήλων της ΓΔ V, προκειμένου να συζητήσουμε το περιέχομενο του προγράμματος και να μου παρασχεθεί βοήθεια για την εκπόνηση ενός εγγράφου εργασίας που θα παρουσίαζε όλα όσα θεωρούσαμε ότι πρέπει να περιλαμβάνει.
<P>
Η εν λόγω διαδικασία αποτελεί ένα καλό πρότυπο συνεργασίας μεταξύ των δύο θεσμικών οργάνων, και δεν είναι παράξενο που οδήγησε στην έκδοση μιας ανακοίνωσης της Επιτροπής με την οποία είμαι σε γενικές γραμμές ικανοποιημένος.
<P>
Οι ομοιότητες μεταξύ της ανακοίνωσης και του εγγράφου εργασίας μας αναλύονται στο παράρτημα της έκθεσης.
<P>
Υπάρχουν, ωστόσο, μερικές διαφορές - θέματα που είτε δεν αναφέρονται στην ανακοίνωση, είτε δεν καλύπτονται επαρκώς, κατά τη γνώμη μας - μεταξύ των οποίων θεωρώ ότι τρεις είναι ιδιαίτερα σημαντικές.
<P>
Η πρώτη αφορά τον διάλογο των πολιτών. Ζητήσαμε μια ανακοίνωση για το μέλλον του εν λόγω διαλόγου ως συνεχούς διαδικασίας, αλλά η ανακοίνωση δίνει την εντύπωση ότι ο διάλογος των πολιτών θα συνεχίσει να περιορίζεται σχεδόν στα διετή φόρουμ της κοινωνικής πολιτικής.
<P>
Η δεύτερη αφορά το αίτημά μας για όργανο πλαίσιο όσον αφορά την κοινωνική προστασία, όπου θα αξιοποιούνται οι νέες δυνατότητες του άρθρου 137(3) της Συνθήκης του Αμστερνταμ. Θεωρούμε ότι η δράση σε αυτόν τον τομέα είναι σε μεγάλο βαθμό κατακερματισμένη - στην καλύτερη περίπτωση τμηματική. Στο αίτημα αυτό δεν έχει δοθεί ικανοποιητική απάντηση.
<P>
Η τρίτη αφορά την ανάγκη να αρχίσουν προπαρασκευαστικές εργασίες για ένα πρόγραμμα δράσης κατά των διακρίσεων, βάσει του άρθρου 13 της Συνθήκης του Αμστερνταμ, και για ένα νέο πρόγραμμα κοινωνικής ένταξης, σύμφωνα με το άρθρο 137 (2), ούτως ώστε να καταστεί δυνατή η υποβολή προτάσεων αμέσως μετά από την επικύρωση της Συνθήκης του Αμστερνταμ, την άνοιξη του επόμενου έτους. Στο θέμα αυτό δεν γίνεται ειδική μνεία στην ανακοίνωση της Επιτροπής, και τυχόν αναφορές στο πλαίσιο αυτής φαίνεται να συνδέονται πάρα πολύ ειδικά με την ένταξη στην αγορά εργασίας.
<P>
Ανέφερα στην αιτιολογική έκθεσή μου ότι, εάν ο Επίτροπος μπορεί να μας δώσει εγγυήσεις ως προς τα σημεία αυτά, θα συστήσω την έγκριση του προγράμματος κοινωνικής δράσης. Έχω την εντύπωση ότι η εργασία στο πλαίσιο της Επιτροπής σημείωσε πρόοδο όσον αφορά τα προαναφερθέντα σημεία, ιδιαίτερα δε όσον αφορά τον διάλογο των πολιτών και τα αναμενόμενα προγράμματα καταπολέμησης των διακρίσεων και του κοινωνικού αποκλεισμού, κι ελπίζω ότι ο Επίτροπος θα μπορέσει να μας δώσει αυτές τις εγγυήσεις.
<P>
Πέρα από αυτά τα ζητήματα μείζονος ενδιαφέροντος, υπάρχουν πολλά συγκεκριμένα θέματα, μάλλον ελλιπή, τα οποία ελπίζω ότι η Επιτροπή θα είναι πρόθυμη να θέσει επί τάπητος. Ορισμένα προκύπτουν από παλαιότερες δεσμεύσεις της Επιτροπής, όπως η πρόταση για κατ' οίκον εργασία, μια πρόταση για τη σεξουαλική παρενόχληση και μια άλλη για την ανάγκη ολοκλήρωσης του νομοθετικού πλαισίου για την ίση μεταχείριση γυναικών και ανδρών στα σχέδια κοινωνικής ασφάλισης. Αλλα αφορούν την ανάγκη αναθεώρησης υφιστάμενων διατάξεων, όπως την ανάγκη αξιολόγησης του αντικτύπου του κώδικα δεοντολογίας περί ίσης αμοιβής για εργασία ίσης αξίας, και την ανάγκη τροποποίησης της Οδηγίας 86/613 και δημοσίευσης της από καιρό αναμενόμενης έκθεσης αξιολόγησης σχετικά με την εν λόγω οδηγία για την υγεία και την ασφάλεια των εγκύων εργαζομένων.
<P>
Τέλος, όσον αφορά την υγεία και την ασφάλεια, γνωρίζω ότι η Επιτροπή έχει δεσμευθεί να επανεξετάζει διαρκώς τους κινδύνους και να υποβάλλει προτάσεις, όπου χρειάζεται. Με ικανοποίηση βλέπουμε τη δέσμευση για ανάληψη δράσης σχετικά με τις μυοσκελετικές διαταραχές του άνω μέρους του σώματος (RSI), αλλά θεωρούμε επίσης ότι υπάρχουν πλέον επαρκείς ενδείξεις ούτως ώστε η Επιτροπή να αναλάβει δράση σχετικά με το άγχος στον χώρο εργασίας.
<P>
Mία ένωση - η GMB - ανησυχεί τόσο για τις μειώσεις προσωπικού στη μονάδα ασφάλειας και υγιεινής, ώστε απέστειλε σχέδιο οδηγίας σχετικά με τις μυοσκελετικές διαταραχές του άνω μέρους του σώματος, την οποία θα σας επιδώσω μετά το πέρας της συζήτησης.
<P>
Συμπερασματικά, είμαι ικανοποιημένος από την ανακοίνωση της Επιτροπής. Κατά την εκπόνηση του εγγράφου εργασίας ενωρίτερα κατά το τρέχον έτος αναζητούσα ένα πρόγραμμα δράσης με περισσότερο ολιστικό και πολιτικό πεδίο, συγκριτικά με τους απλούς καταλόγους του παρελθόντος, όπου θα λαμβάνονταν υπόψη οι νέες δυνατότητες της Συνθήκης του Αμστερνταμ και ο ρόλος που πρέπει να διαδραματίσει ο κοινωνικός διάλογος και το οποίο θα επικεντρωνόταν στις νέες κατευθυντήριες γραμμές για την απασχόληση και στη στρατηγική στον τομέα της απασχόλησης, εξακολουθώντας παράλληλα να ενδιαφέρεται για θέματα και ομάδες πληθυσμού που δεν συνδέονται αναγκαστικά με την αγορά εργασίας. Η ανακοίνωση πληροί αυτές τις προϋποθέσεις. Εάν ο Επίτροπος μπορεί να μου δώσει τις εγγυήσεις που ζήτησα στα λίγα σημεία που έθεσα, ευχαρίστως θα εισηγηθώ στο Σώμα την αποδοχή της.

<SPEAKER ID=71 NAME="Πρόεδρος">
Η συζήτηση διακόπτεται και θα επαναληφθεί στις 15.00.

<CHAPTER ID=6>
Ψηφοφορίες
<SPEAKER ID=72 NAME="Schmid">
Κύριε Πρόεδρε, μόνο μία φράση: θα ήθελα να σας επισημάνω ότι η τροποποίηση της ημερομηνίας που προβλέπεται στην τροπολογία 7 δεν ισχύει μόνο για το άρθρο 1, παρ. 3, αλλά και για το άρθρο 1, παρ. 2. Και στις δύο περιπτώσεις πρόκειται, λοιπόν, για την ίδια ημερομηνία. Είναι ζήτημα λογικής συνέπειας.
<P>
(Ο Πρόεδρος κηρύσσει την κοινή θέση εγκριθείσα, όπως τροποποιήθηκε)

<SPEAKER ID=73 NAME="Amadeo">
Κύριε Πρόεδρε, θα ήθελα να κάνω μόνο τρεις παρατηρήσεις σχετικά με την ψηφοφορία επί των τροπολογιών.
<P>
Όσον αφορά τις τροπολογίες υπ' αριθ. 29 και 30, ξαναπαρουσιάστηκαν γιατί η έκφραση «sperimentazione non interventistica» (μη παρεμβατική δοκιμή) στην ιταλική απόδοση είναι ακατανόητη και η προσθήκη «studi osservazionali» (μελέτες παρατήρησης) επιτρέπει την έρευνα ακόμα και σε όσα κέντρα πραγματοποιούν έρευνες που δεν αποσκοπούν στην καταχώρηση φαρμάκων.
<P>
Δεύτερη παρατήρηση: η τροπολογία αριθ. 14 καθιστά το κείμενο του άρθρου 7, παρ. 2, μη συμβατό με το άρθρο 7, παρ. 3. Η τροπολογία αριθ. 31 διορθώνει αυτή την ασυμφωνία χωρίς να αλλάζει το πνεύμα της τροπολογίας αριθ. 14. Θα θεωρούσα, ωστόσο, σκόπιμο να ψηφιστεί η υπ' αριθ. 31 πριν από την υπ' αριθ. 14.
<P>
Τελειώνοντας, το άρθρο 17 καταπίπτει εάν ψηφισθεί το άρθρο 35. Συγχρόνως πιστεύω ότι το τελευταίο πρέπει να ληφθεί υπόψη πριν από το άρθρο 16, επειδή ενδεχομένως να καταπέσει εξαιτίας του και η τελευταία παράγραφος του άρθρου 16, η οποία αναφέρει ότι: «ο υποστηρικτής ενημερώνει τις αρμόδιες αρχές κατά τη στιγμή λήψεως των μέτρων αυτών».

<SPEAKER ID=74 LANGUAGE="DE" NAME="Liese">
Κύριε Πρόεδρε, πρόκειται επίσης και για μία προσαρμογή της διατύπωσης, και μάλιστα τόσο στην τροπολογία αριθ. 1, όσο και στην τροπολογία αριθ. 10. Στην επιτροπή μας ψηφίσαμε με βάση το γερμανικό κείμενο και είχα παρακαλέσει να προσαρμοσθεί αντίστοιχα και η αγγλική απόδοση. Τώρα, όμως, στις τροπολογίες που υποβάλλονται στην ολομέλεια έχει αλλάξει και το πρωτότυπο γερμανικό κείμενο. Πρέπει να διασαφηνισθεί επειγόντως ότι εδώ θα ψηφίσουμε αυτό που έχει αποδεχθεί και η επιτροπή στο πρωτότυπο γερμανικό κείμενο. Πρόκειται για την έννοια «gesetzlicher Vertreter». Πρέπει να καταστεί απόλυτα σαφές ότι στην περίπτωση ατόμων που δεν είναι τα ίδια σε θέση να παράσχουν τη συγκατάθεσή τους για τη συμμετοχή τους σε κλινικές δοκιμές, η συγκατάθεση δίδεται αντ' αυτών από τον νόμιμο εκπρόσωπό τους. Σε περίπτωση που, λόγω της μετάφρασης, υπάρχει το ενδεχόμενο παρανόησης στην αγγλική απόδοση, ας χρησιμοποιηθεί η έκφραση legal responsable person . Στο γερμανικό κείμενο δεν πρέπει όμως να χρησιμοποιηθεί άλλη έκφραση από εκείνη που ψηφίσθηκε στην επιτροπή, δηλαδή «gesetzlicher Vertreter».

<SPEAKER ID=75 LANGUAGE="ES" NAME="Valverde Lσpez">
Κύριε Πρόεδρε, καθώς βρισκόμαστε στις γενικές παρατηρήσεις και για να μην διακόψω αργότερα τις ψηφοφορίες, θέλω να πω σε σχέση με την τροπολογία αριθ. 7 ότι υπάρχουν διαφορές στις μεταφράσεις σε ορισμένες γλώσσες. Όταν χρησιμοποιείται ο όρος «doctor» (δόκτωρ), ένας γενικός όρος που χρησιμοποιείται στην καθομιλουμένη, πρέπει να εννοείται ως ιατρός, επαγγελματίας της ιατρικής. Δόκτωρες υπάρχουν στην αρχιτεκτονική, στη χημεία, στη μηχανική κ.λπ..

<SPEAKER ID=76 LANGUAGE="DE" NAME="Breyer">
Κύριε Πρόεδρε, δεδομένου ότι, με την αποδοχή της τροπολογίας αριθ.28 με μεγάλη πλειοψηφία, αποφασίσαμε ουσιαστικά ότι άτομα που δεν είναι σε θέση να παράσχουν τη συγκατάθεσή τους μπορούν να συμμετέχουν σε κλινική έρευνα μόνο στην περίπτωση που υπάρχει εγγύηση ότι η εν λόγω έρευνα θα αποφέρει άμεσα οφέλη, παρακαλώ να τοποθετηθεί η Επιτροπή σε σχέση με τη συγκεκριμένη τροπολογία πριν από την τελική ψηφοφορία. Πιστεύω ότι αυτό θα έχει αποφασιστική σημασία σχετικά με τις περαιτέρω ψηφοφορίες τόσο για την Επιτροπή και το Συμβούλιο Υπουργών, όσο και για το Ευρωπαϊκό Κοινοβούλιο.

<SPEAKER ID=77 NAME="Πρόεδρος">
Κυρία Breyer, είναι κάπως ανορθόδοξη η παρατήρησή σας, διότι αυτές οι επισημάνσεις ανήκουν στον εισηγητή, όχι σε άλλους συναδέλφους. Δεν θα ήθελα να δώσω συνέχεια, πλην θα τις σημειώσουμε στα Πρακτικά.
<P>
Έπειτα από τη έγκριση της πρότασης της Επιτροπής
<SPEAKER ID=78 LANGUAGE="IT" NAME="Amadeo">
Κύριε Πρόεδρε, θα ήθελα μόνο να ευχαριστήσω και να ζητήσω από την Επιτροπή να αποδείξει την ευαισθησία της. Η συντριπτική πλειοψηφία του Κοινοβουλίου υπέβαλε συγκεκριμένα αιτήματα, ασκώντας έτσι μια πίεση η οποία πρέπει κατά την γνώμη μου να ληφθεί υπόψη.
<P>
(Το Σώμα εγκρίνει το σχέδιο νομοθετικού ψηφίσματος)

<SPEAKER ID=79 NAME="Fabra Vallιs">
Κύριε Πρόεδρε, θα ήθελα να κάνω δύο διευκρινίσεις. σχετικά με τις τροπολογίες 1 και 2. Και στις δύο περιπτώσεις πρόκειται για τροπολογίες που προσπαθούν να επανεισαγάγουν κείμενα που υπήρχαν στο έγγραφό μου πριν από την ψηφοφορία στην επιτροπή. Υπάρχει, όμως, μία σημαντική διαφορά ανάμεσα στις δύο τροπολογίες. Στην περίπτωση της τροπολογίας 1, πρόκειται για την επανεισαγωγή κειμένου που απέσυρα εγώ ο ίδιος στο πλαίσιο ενός συμβιβασμού που έκανα με την εκπρόσωπο των σοσιαλιστών, την κυρία Wemheuer. Θέλω, επομένως, να ζητήσω την υποστήριξη του Σώματος προκειμένου να καταστεί δυνατή η διατήρηση αυτού του συμβιβασμού και, ως εκ τούτου, προτείνω στους συναδέλφους να ψηφίσουν «όχι» στην τροπολογία.
<P>
Όσον αφορά την τροπολογία αριθ. 2, αποτελεί επίσης προσπάθεια επανεισαγωγής κειμένου στην έκθεση. Ωστόσο, πρόκειται για ένα κείμενο που διεγράφη από την έκθεση ως αποτέλεσμα της έγκρισης μιας συγκεκριμένης τροπολογίας που ζητούσε τη διαγραφή του. Σε αυτή την περίπτωση η θέση του εισηγητή είναι να ψηφίσει το Σώμα κατά συνείδηση.

<SPEAKER ID=80 LANGUAGE="FR" NAME="Fabre-Aubrespy">
Kύριε Πρόεδρε, γνωρίζοντας την προσήλωσή σας στα διαδικαστικά θέματα, θα ήθελα να διατυπώσω μια γενική παρατήρηση για να σας επισημάνω ότι, ως προς αυτό το κείμενο, δύο πολιτικές ομάδες ζήτησαν ψηφοφορίες κατά τμήματα, η μία 13 και η άλλη 23. Διευκρινίζω δε ότι το αίτημα δεν υπεβλήθη από την Ομάδας μας. Βλέπετε, επομένως, ότι όλες οι πολιτικές ομάδες μπορούν να κάνουν χρήση των δικαιωμάτων τους βάσει του Κανονισμού.
<P>
Επανερχόμενος σε αυτό που μόλις είπε ο εισηγητής μας κ. Fabra Vallιs, επισημαίνω ότι η τροπολογία 1 αποτελεί προσθήκη στο συμβιβαστικό κείμενο και δεν έρχεται, επομένως, σε αντίθεση με το εν λόγω κείμενο που ενεκρίθη στα πλαίσια της κοινοβουλευτικής επιτροπής. Όσον αφορά, εξάλλου, την τροπολογία 2, έχω την εντύπωση ότι στη γερμανική μετάφραση του κειμένου το ρήμα «prιvient» (προειδοποιώ) δεν έχει αποδοθεί σωστά. Νομίζω ότι στο γερμανικό κείμενο χρησιμοποιείται ο τύπος stellt , του ρήματος stellen , ενώ πρόκειται για το warnt , του ρήματος warnen . Νομίζω ότι θα πρέπει να διορθώσουμε το κείμενο στη γερμανική γλώσσα σύμφωνα με το γαλλικό κείμενο.

<SPEAKER ID=81 NAME="Πρόεδρος">
Σας ευχαριστώ πολύ, κύριε Fabre-Aubrespy. Θα ήθελα να επισημάνω ότι δεν είχα καμία πρόθεση να υπαινιχθώ ότι η πολιτική σας ομάδα είναι η μόνη που ζητά ψηφοφορίες κατά τμήματα. Το αίτημα αυτό υποβάλλεται και από άλλες πολιτικές ομάδες. Συμβαίνει από ένα lapsus linguae να δημιουργούνται εσφαλμένες εντυπώσεις.

<SPEAKER ID=82 LANGUAGE="IT" NAME="Dell'Alba">
Κύριε Πρόεδρε, δύο μικρές παρατηρήσεις. Πρώτον: εφόσον εσείς αναφέρεστε στο γεγονός ότι η Διάσκεψη των Προέδρων αποφάσισε ότι αυτή η έκθεση δεν μπορεί να έχει ως βάση το άρθρο 206, αυτό σημαίνει ότι η αναφορά πρέπει να απαλειφθεί, γιατί διαφορετικά δημιουργείται μια κατάσταση όπου, χωρίς να ψηφίζουμε με απόλυτη πλειοψηφία, όπως απαιτεί το άρθρο 206, αναφερόμαστε εντούτοις σε αυτό. Δεδομένου ότι το άρθρο 188 Γ της Συνθήκης καλύπτει ακριβώς αυτά τα θέματα, θα χρειαζόταν να ενσωματωθεί στην έκθεση.
<P>
Δεύτερη παρατήρηση: στην παράγραφο Κ θα ήθελα να επισημάνω ένα πρόβλημα γλωσσικής φύσεως. Στα ιταλικά η γαλλική έκφραση «ladite enquκte administrative» (η σχετική διοικητική έρευνα) μεταφράστηκε ως «la cosidetta indagine amministrativa» (η λεγόμενη διοικητική έρευνα), όπου το «ladite» γίνεται «soi-disant». Σας ζητώ να κάνετε τη διόρθωση στην ιταλική απόδοση.

<SPEAKER ID=83 NAME="Πρόεδρος">
Κύριε Dell'Alba, σημειώνω την παρατήρησή σας.
<P>
Προχωρούμε στις ψηφοφορίες και θα αναφέρω, για να μην στενοχωριέται ο κ. Fabre-Aubrespy, ότι τις περισσότερες ξεχωριστές ψηφοφορίες έχει ζητήσει αυτή τη φορά η Σοσιαλιστική Ομάδα.
<P>
(Το Σώμα εγκρίνει την πρόταση ψηφίσματος)

<SPEAKER ID=84 LANGUAGE="EN" NAME="Evans">
Kύριε Πρόεδρε, παρεμβαίνω επί διαδικαστικού θέματος και θα ήθελα απλώς να σας θέσω το ερώτημα κατά πόσον είναι σύμφωνο ή αντίθετο με τον Κανονισμό να διεξάγουν οι βουλευτές μακρές τηλεφωνικές συνομιλίες από τα κινητά τους τηλέφωνα. Ο κ. McMillan-Scott εξακολουθεί αυτή την τακτική και θα ήθελα να επιστήσω την προσοχή σας στο θέμα αυτό.

<SPEAKER ID=85 NAME="Πρόεδρος">
Κύριε Evans, έχετε απόλυτο δίκαιο. Και άλλοι συνάδελφοί μου και εγώ έχουμε παρακαλέσει κατ'επανάληψη από αυτήν την έδρα όταν γίνονται ψηφοφορίες να μην διεξάγουμε ταυτόχρονα τηλεφωνικές συνομιλίες από τα κινητά μας τηλέφωνα. Δεν ξέρω πόσο επείγον ήταν το τηλεφώνημα αυτό για τον κ. McMillan-Scott, αλλά όταν υπάρχει επείγουσα ανάγκη, οι συνάδελφοι μπορούν να βγαίνουν έξω από την αίθουσα, ώστε να μην τηλεφωνούν την ώρα που συνεχίζεται η ψηφοφορία.
<P>
(Το Σώμα εγκρίνει την πρόταση ψηφίσματος)

<SPEAKER ID=86 LANGUAGE="FR" NAME="Fabre-Aubrespy">
Κύριε Πρόεδρε, η Ομάδα μας καταψήφισε την έκθεση του κ. Fabra Vallιs. Χθες κατέδειξα έως ποίου σημείου η έκθεση αυτή αποκαλύπτει το πολύ γνωστό μας σκάνδαλο όσον αφορά την υπόθεση των προγραμμάτων MED και αιτιολόγησα γιατί ήμασταν σύμφωνοι με το περιεχόμενο της έκθεσης αυτής, το οποίο χρειαζόταν, ωστόσο, τροποποίηση προκειμένου να αποκατασταθεί, όπως είπαμε προ ολίγου, το κείμενο του εισηγητή.
<P>
Πράγματι, ήδη από την άνοιξη γνωρίζουμε ποιο είναι αυτό το σκάνδαλο. Το Κοινοβούλιο ζήτησε δύο φορές από την Επιτροπή να διαβιβάσει ολόκληρο τον φάκελο στις εθνικές δικαστικές αρχές, προκειμένου να μπορούν να αποφασίσουν οι ίδιες εάν ο εν λόγω φάκελος εμπίπτει πράγματι στις αρμοδιότητές τους. Έως σήμερα η Επιτροπή αρκέσθηκε στη διαβίβαση τμήματος μόνο του φακέλου, προκαλώντας κατ' αυτόν τον τρόπο υπόνοιες ότι επιθυμεί να καλύψει παράνομες πράξεις διότι ενδέχεται να εμπλέκονται σε αυτές και υπάλληλοί της.
<P>
Ωστόσο, σύμφωνα με το άρθρο 206 της Συνθήκης ΕΚ, η Επιτροπή υποχρεούται να λαμβάνει όλα τα ενδεδειγμένα μέτρα ούτως ώστε να ανταποκρίνεται στις παρατηρήσεις που συνοδεύουν τη διαδικασία χορήγησης απαλλαγής, και αυτό είναι το θέμα στην προκειμένη περίπτωση. Θα φτάσει άραγε η πλειοψηφία του Ευρωπαϊκού Κοινοβουλίου μέχρι το τέλος της λογικής της των καταγγελιών που διατύπωσε επανειλημμένως ως προς αυτή την υπόθεση ή θα αρκεσθεί σε μια μάταιη προσπάθεια; Διότι, διαβάζοντας ότι εξετάζουμε τώρα το ενδεχόμενο προσφυγής κατά παραλείψεως και ότι αρνούμαστε την τροπολογία μας αριθ. 1, που περιοριζόταν σε μια νέα προειδοποίηση προς την Επιτροπή για άρνηση χορήγησης απαλλαγής, εάν δεν ανταποκριθεί στις απαιτήσεις μας, έχουμε σαφώς την αίσθηση ότι το Κοινοβούλιο πρόκειται να υποχωρήσει για μια ακόμα φορά.
<P>
Αισθάνομαι την ανάγκη να συγχαρώ, μαζί με τους συναδέλφους μου, το Σώμα για το γεγονός ότι 102 βουλευτές καταψήφισαν την έκθεση αυτή, πιθανότατα για λόγους ίδιους με τους δικούς μας. Στην Επιτροπή Ελέγχου του Προϋπολογισμού ήμουν μόνος. Οι 102 αυτοί βουλευτές απέδειξαν με την ψήφο τους τον ρόλο που προτίθενται να αποδώσουν στο Ευρωπαϊκό Κοινοβούλιο.
<P>
επί της έκθεσης Pirker (A4-0390/98)
<SPEAKER ID=87 NAME="Palm">
Αυτή η έκθεση περιέχει μία πρόταση που αφορά τη δημιουργία ενός τελωνειακού συστήματος πληροφοριών στο οποίο θα έχει πρόσβαση, μεταξύ άλλων, η Europol. Μη βλέποντας κάτι θετικό σε αυτή την ομοσπονδιακή αστυνομία, η οποία δεν υπόκειται σε δημοκρατικό έλεγχο, δεν μπορώ να υποστηρίξω τη δυνατότητα να της δοθούν αυτές οι αρμοδιότητες. Για μία πιο λεπτομερή αιτιολόγηση σας παραπέμπω στη δική μου αιτιολόγηση ψήφου αναφορικά με την έκθεση Α4-0396/98.

<SPEAKER ID=88 NAME="Theorin και Wibe">
Αυτή η έκθεση περιέχει μία πρόταση που αφορά τη δημιουργία ενός τελωνειακού συστήματος πληροφοριών στο οποίο θα έχει πρόσβαση, μεταξύ άλλων, η Europol. Μη βλέποντας κάτι θετικό σε αυτή την ομοσπονδιακή αστυνομία, η οποία δεν υπόκειται σε δημοκρατικό έλεγχο, δεν μπορώ να υποστηρίξω τη δυνατότητα να της δοθούν αυτές οι αρμοδιότητες.
<P>
επί της σύστασης Schmid (Α4-0377/98)
<SPEAKER ID=89 NAME="Andersson και Lφφw">
Θέλουμε να ευχαριστήσουμε τον εισηγητή για την πολύ καλή δουλειά που επιτέλεσε με την εκπόνηση μίας καίριας έκθεσης. Οι ρυθμίσεις που αφορούν το Internet πρέπει να θεωρηθούν θέμα που απαιτεί πολύ προσεκτικό χειρισμό. Η παγκόσμια ροή πληροφοριών που επιτρέπει το Internet πρέπει να αντιμετωπισθεί κατά βάση ως μία ελεύθερη και ανοιχτή ροή η οποία συνδέει τους ανθρώπους με έναν μη ρυθμισμένο τρόπο. Οι ρυθμίσεις στις οποίες αναφέρεται η έκθεση αφορούν ενέργειες για μία αναγκαία αυτορρύθμιση, ώστε να αντιμετωπιστεί κυρίως η ποινικά διωκόμενη δραστηριότητα που λαμβάνει χώρα στο πλαίσιο του Internet, όπως π.χ. η παιδική πορνογραφία.
<P>
Με την έκθεση που έχει υποβληθεί τώρα βελτιώνεται περισσότερο η βασική πρόταση της Επιτροπής και θέλουμε να τονίσουμε ιδιαιτέρως την πρόταση της έκθεσης για την ευρωπαϊκή σήμανση ποιότητος και την ανάγκη διαμόρφωσης ελαχίστων κοινών κριτηρίων για τον ορισμό του κολάσιμου περιεχομένου. Το τελευταίο είναι αναγκαίο προκειμένου οι διαφορές μεταξύ των κρατών μελών να μη γίνονται αντικείμενο εκμετάλλευσης, π.χ. από συμμορίες διακίνησης παιδικής πορνογραφίας, ώστε να μπορούν αυτές να συνεχίζουν να ασκούν την ανήθικη και φρικτή δραστηριότητά τους.

<SPEAKER ID=90 NAME="Blak και Kirsten Jensen">
Οι Δανοί σοσιαλδημοκράτες ψήφισαν σήμερα υπέρ ενός κοινοτικού προγράμματος δράσης για την προώθηση της αυτορρύθμισης, την ανάπτυξη συστημάτων φιλτραρίσματος και διαβάθμισης και την επίσπευση των δραστηριοτήτων πληροφόρησης και των μέτρων στήριξης. Είμαστε σε μεγάλο βαθμό υπέρ της παροχής οικονομικής στήριξης σε όσες πρωτοβουλίες στοχεύουν στον περιορισμό της βίας και της πορνογραφίας στο διαδίκτυο. Εντούτοις, ψηφίσαμε κατά ενός κοινού ευρωπαϊκού σήματος ποιότητας το οποίο θα εκδίδεται από την Επιτροπή. Δεν είναι δουλειά της Επιτροπής να αποφασίζει τι είναι ανήθικο υλικό. Καταψηφίσαμε επίσης την εναρμόνιση του αστικού και ποινικού δικαίου των κρατών μελών. Η νομολογία των κρατών μελών αποτελεί έκφραση των διάφορων πολιτισμών και παραδόσεων ως προς το τι πρέπει να λογοκρίνεται και πώς πρέπει να τιμωρείται. Είναι σημαντικό να γίνει διάκριση ανάμεσα στο τι είναι παράνομο και τι προκλητικό ή ηθικά προσβλητικό.
<P>
Πρέπει να δημιουργήσουμε μια ευρωπαϊκή συνεργασία για την καταπολέμηση του παράνομου υλικού, όπως π.χ. της παιδικής πορνογραφία. Στον τομέα αυτό πρέπει να διευρύνουμε το ταχύτερο δυνατόν την αρμοδιότητα της Europol, ούτως ώστε να καταστούμε ικανοί να καταπολεμήσουμε το διεθνές δίκτυο προώθησης, πώλησης και διακίνησης παιδικού πορνογραφικού υλικού.

<SPEAKER ID=91 NAME="Blokland">
Έλαβα γνώση της κοινής θέσης του Συμβουλίου, η οποία με κάνει να αμφιταλαντεύομαι.
<P>
Από τη μία πλευρά αισθάνομαι ικανοποίηση για το γεγονός ότι καταβάλλονται προσπάθειες για την όσο το δυνατόν αποτελεσματικότερη καταπολέμηση της «ρύπανσης» του διαδικτύου. Η συνεργασία μεταξύ των κρατών μελών στον τομέα αυτό είναι αναμφίβολα απαραίτητη.
<P>
Από την άλλη πλευρά διατηρώ ιδιαίτερες επιφυλάξεις όσον αφορά την τεχνητή, για να μη πω εικονική, διάκριση των εννοιών «παράνομο» και «επιζήμιο», που γενικά επιχειρείται. Η παιδική πορνογραφία είναι παράνομη, ενώ η πορνογραφία που απευθύνεται σε ενήλικες είναι απλώς επιζήμια για τα παιδιά. Η απερίγραπτη και απάνθρωπη σεξουαλική κακομεταχείριση γυναικών και παιδιών θα έπρεπε να μας έχει οδηγήσει σε πιο ρεαλιστικές αντιλήψεις.
<P>
Υποστήριξα την τροπολογία για τη δημιουργία μιας ευρωπαϊκής σήμανσης ποιότητας στο web. Εφόσον προηγούνται η αυτορρύθμιση των παρόχων υπηρεσιών και η προσωπική ευθύνη των χρηστών του διαδικτύου, η προσπάθεια αυτή θα πρέπει να διευκολυνθεί όσο το δυνατόν περισσότερο.
<P>
Δεν υποστήριξα την τροπολογία για την αξιολόγηση των νομικών ζητημάτων σε κοινοτική κλίμακα. Πρέπει να σημειωθεί ότι μεταξύ των κρατών μελών η νομοθεσία διαφέρει όσον αφορά τα όρια που τίθενται για την ελευθερία της έκφρασης. Πιστεύω ότι θα καταναλώναμε άσκοπα ενέργεια, εάν καλούσαμε το Συμβούλιο να τροποποιήσει τη θέση του επί του σημείου αυτού.

<SPEAKER ID=92 NAME="Buffetaut">
Η ανάπτυξη του Internet δημιούργησε σύντομα ένα δύσκολο πρόβλημα: πώς να αποφευχθεί η χρήση του νέου αυτού μέσου επικοινωνίας για την προώθηση παράνομων δραστηριοτήτων, όπως η πορνεία, η παιδεραστία, η διάδοση θέσεων ή θεωριών που αντιβαίνουν στην ανθρώπινη αξιοπρέπεια, χωρίς να δημιουργηθεί σύστημα λογοκρισίας.
<P>
Ο μόνος ρεαλιστικός τρόπος ήταν η ανάληψη δράσης σε επίπεδο παροχών υπηρεσιών Internet. Επ' αυτής ακριβώς της ιδέας διαρθρώνεται το κοινοτικό πρόγραμμα δράσης, κυρίως μέσω κωδίκων καλής συμπεριφοράς που αναπτύσσονται από φορείς αυτορρύθμισης.
<P>
Σε αυτό το πλαίσιο το Ευρωπαϊκό Κοινοβούλιο είχε προτείνει, σε πρώτη ανάγνωση, την καθιέρωση ενός ευρωπαϊκού σήματος ποιότητας για τους παρόχους υπηρεσιών Internet που τηρούν αυτούς τους κώδικες. Η Επιτροπή δεν αποδέχθηκε την ιδέα αυτή, γεγονός λυπηρό. Υποστηρίξαμε, επομένως, την εκ νέου υποβολή αυτής της τροπολογίας.
<P>
Τέλος, δεδομένης της δυσκολίας των νομικών ζητημάτων που τίθενται από το περιεχόμενο ή τη χρήση του Internet, το Συμβούλιο διατήρησε τη δυνατότητα να διοργανώσει διαδικασία πρόσκλησης για υποβολή προσφορών με στόχο την αξιολόγηση των νομικών ζητημάτων. Το Κοινοβούλιο επιθυμεί να προχωρήσει περισσότερο και να καταστήσει την πρωτοβουλία αυτή υποχρεωτική προκειμένου να ξεκινήσει αμέσως από τώρα τις μελέτες του. Η θέση του Συμβουλίου φαίνεται πιο λογική. Πράγματι, θα πρέπει να ξεκινήσουμε τις εν λόγω μελέτες μόνο εάν παραστεί όντως ανάγκη.
<P>
Συμπερασματικά θα ήθελα να πω ότι για το Internet ισχύει ό, τι και για όλα τα μέσα επικοινωνίας: αποτελεί έκφραση ενός πολιτισμού και μιας γενικότερης νοοτροπίας. Αντικατοπτρίζει κατά κάποιον τρόπο την κοινωνία μας, τις εντάσεις, τις αντιθέσεις, τον ηδονισμό και τον αμοραλισμό της, καθώς και τη δημιουργικότητά της και την ανάγκη να εξαλείψει τη μοναξιά και την αθλιότητα των ανθρώπων, που προκαλούνται πάρα πολύ συχνά από τον υλισμό και τον εγωκεντρισμό της εποχής μας.
<P>
Εάν η εικόνα που μας μεταφέρει το Internet δεν είναι πάντα όμορφη, ας αναρωτηθούμε γιατί.

<SPEAKER ID=93 NAME="Seillier">
Το Internet είναι σαν όλα τα εργαλεία που επινόησε ο άνθρωπος: μπορεί να χρησιμοποιηθεί για καλούς και για κακούς σκοπούς. Η έκθεση του κ. Schmid αφορά ένα πρόγραμμα δράσης για την προώθηση της ασφαλέστερης χρήσης του Internet. Ασφαλέστερης, όμως, από ποιά άποψη; Από ηθική άποψη, ας τολμήσουμε να το πούμε, αφού εκπονήθηκαν άλλες εκθέσεις για την προστασία των συμφερόντων των καταναλωτών στο ηλεκτρονικό εμπόριο. Το ουσιαστικό θέμα είναι, επομένως, να προστατευθούν κυρίως οι νέοι χρήστες του Internet από την πορνογραφία, τις συγκαλυμμένες προσφορές πορνείας και τους κινδύνους από το εμπόριο ανθρωπίνων όντων. Ωστόσο, οι κίνδυνοι αυτοί είναι όντως υπαρκτοί, είτε αρέσει είτε όχι στους συναδέλφους μας που διαμαρτυρήθηκαν για τη λογοκρισία όσον αφορά το πρόγραμμα δράσης.
<P>
Η υποστήριξη ενός πλαισίου αυτορρύθμισης των επαγγελματιών μέσω της καθιέρωσης καταστατικών χαρτών και κωδίκων καλής συμπεριφοράς φαίνεται οπωσδήποτε απαραίτητη. Πρέπει να ενθαρρυνθεί επίσης η έρευνα προκειμένου να βελτιωθούν οι διαδικασίες καθορισμού της αλυσίδας των ευθυνών, έτσι ώστε να αποδίδεται η ευθύνη για το παράνομο περιεχόμενο σε αυτούς που το δημιουργούν ή το διανέμουν, καθώς κανείς δεν πρέπει να μπορεί να πει ότι είναι ένας απλός πάροχος πρόσβασης.
<P>
Εξάλλου, οφείλουμε να υπενθυμίσουμε για μια ακόμη φορά ότι πρέπει να θεωρούμε παράνομη κάθε μορφή πορνογραφίας, και όχι μόνο την πορνογραφία όπου χρησιμοποιούνται παιδιά. Είτε πρόκειται για ενηλίκους, είτε για παιδιά, είναι εξίσου προσβλητικό να θεωρείται το ανθρώπινο σώμα αντικείμενο και η σεξουαλικότητα εκμετάλλευση του συνανθρώπου.
<P>
επί της έκθεσης Amadeo (Α4-0407/98)
<SPEAKER ID=94 LANGUAGE="DE" NAME="Flemming">
Κύριε Πρόεδρε, απείχα από την ψηφοφορία για την έκθεση Amadeo, μολονότι τη θεωρώ πολύ καλή. Μέσω της αποχής ήθελα να εκφράσω τη διαμαρτυρία μου κατά της απόρριψης της τροπολογίας 36, προπάντων από την Ομάδα του Ευρωπαϊκού Σοσιαλιστικού Κόμματος (ΕΣΚ). Η τροπολογία ήταν έτσι διατυπωμένη ώστε, σε περίπτωση που ο ιατρός ερευνητής υποπέσει σε παράπτωμα, να μπορεί να συγκληθεί μία πειθαρχική επιτροπή από την επίσημη επαγγελματική ένωση, ή μία επιτροπή της εθνικής επαγγελματικής ένωσης. Θεωρώ ότι και για τους ιατρούς, οι οποίοι κάνουν τόσα πολλά για μας, υφίσταται το δικαίωμα της επαγγελματικής ένωσης του κλάδου τους να ενημερώνεται, εφόσον παρουσιαστεί πρόβλημα, να εισακούεται και να μπορεί να τους συνδράμει. Λυπάμαι γι' αυτή την εχθρική στάση της Ομάδας του ΕΣΚ απέναντι στους ιατρούς, και ήθελα με τη στάση μου να διαμαρτυρηθώ.

<SPEAKER ID=95 NAME="Blokland">
«Χαρακτηριστικό της Ευρώπης είναι η πληθώρα πολιτιστικών παραδόσεων, αλλά και η πληθώρα θρησκευτικών πεποιθήσεων»: πρόκειται για φράση από την πρόταση της Επιτροπής για τη θέσπιση οδηγίας σχετικά με την καθιέρωση ορθών κλινικών πρακτικών. Η δήλωση αυτή συνέτεινε σημαντικά στον καθορισμό της θέσης μου όσον αφορά την οδηγία για τη διεξαγωγή κλινικών δοκιμών.
<P>
Η κρίση κατά πόσο ορισμένες κλινικές δοκιμές είναι θεμιτές από ηθική άποψη εναπόκειται στα κράτη μέλη, ακριβώς λόγω της προαναφερθείσας πολιτισμικής και θρησκευτικής ιδιαιτερότητας. Πρόκειται για ένα σημαντικό θέμα και οι αποφάσεις σχετικά με τη χορήγηση αδείας για τη διεξαγωγή κλινικών δοκιμών δεν μπορούν να λαμβάνονται εύκολα. Οι επιτροπές δεοντολογίας δεν μπορεί ποτέ να διαθέτουν τόσο κύρος όσο οι εθνικές αρχές.
<P>
Εκτός αυτού, κάθε κράτος μέλος έχει αναπτύξει το δικό του σύστημα με βάση το οποίο επιτρέπει τη διεξαγωγή κλινικών δοκιμών, γεγονός που γνωρίζει η βιομηχανία. Ο κλάδος διακατέχεται από τον φόβο ότι μία ευρωπαϊκή οδηγία, με την ασάφεια που θα προξενήσει, θα δημιουργήσει έναν ακόμη κρίκο στη διαδικασία λήψης αποφάσεων με αντικείμενο τις κλινικές δοκιμές. Κατ' αυτόν τον τρόπο μειώνουμε την ελκυστικότητα της ευρωπαϊκής αγοράς.
<P>
Οι σκέψεις αυτές με οδήγησαν στην απόφαση να καταψηφίσω την έκθεση, εφόσον έχουν πλέον εγκριθεί οι τροπολογίες 13, 14 και 15.

<SPEAKER ID=96 NAME="Bonde, Lis Jensen και Sandbζk">
Ψηφίσαμε σήμερα κατά της έκθεσης Amadeo σχετικά με την εφαρμογή της Ορθής Κλινικής Πρακτικής στη διεξαγωγή κλινικών δοκιμών στα φάρμακα που προορίζονται για τον άνθρωπο. Φρονούμε ότι πρέπει τα ίδια τα κράτη μέλη να είναι σε θέση να αποφασίζουν τη δομή των συστημάτων υγείας, καθώς και ότι η πολιτική δημόσιας υγείας δεν πρέπει να εναρμονιστεί σε κοινοτικό επίπεδο. Κατά συνέπεια, αδυνατούμε να συμπράξουμε σε μια υπονόμευση της αρμοδιότητας των κρατών μελών στον εν λόγω τομέα μέσω μιας κοινοτικής οδηγίας ή σε μια υπονόμευση εύρυθμων εθνικών συστημάτων εξαιτίας μιας επιθυμίας να θεσμοθετηθούν πρότυπα σε κοινοτικό επίπεδο. Δεν μπορούμε να ψηφίσουμε μια πρόταση που θα επιφέρει περισσότερη γραφειοκρατία και αυξημένες δαπάνες σε ήδη υπάρχοντα και εύρυθμα εθνικά συστήματα για τη χορήγηση αιτήσεων και αδειών για δοκιμές φαρμάκων που προορίζονται για τον άνθρωπο. Επιλέξαμε, αντιθέτως, να υπερψηφίσουμε τις τροπολογίες που πραγματεύονται αποκλειστικά την προστασία των ατόμων που συμμετέχουν στις κλινικές δοκιμές και των δικαιωμάτων τους.
<P>
Η έκθεση περιέχει πάρα πολλές ασάφειες σχετικά με τις διαδικασίες που αφορούν την αίτηση για την έναρξη μιας κλινικής δοκιμής, και θεωρούμε έλλειψη υπευθυνότητας να μπορούν οι νέες επιτροπές δεοντολογίας να χορηγούν αποκλειστικά από μόνες τους, άνευ διαβούλευσης με τις εθνικές αρχές, άδειες για δοκιμές. Οι προθεσμίες που αναφέρονται στην έκθεση για την κοινοποίηση των αδειών είναι παράλογα σύντομες και θα έχουν ως αποτέλεσμα να μην μπορεί να διεξαχθεί η ενδελεχής και αναγκαία αξιολόγηση των αιτήσεων. Ως εκ τούτου, δεν μπορούμε να στηρίξουμε την πρόταση σύμφωνα με την οποία οι κλινικές δοκιμές φαρμάκων μπορούν να ξεκινούν, αν κατά την παρέλευση της προθεσμίας δεν έχει ακόμη χορηγηθεί άδεια. Δεν μπορούμε να δεχτούμε ότι οι κλινικές δοκιμές φαρμάκων που προορίζονται για ανθρώπινη χρήση θα μπορούν να ξεκινούν σε οποιαδήποτε περίπτωση χωρίς απευθείας άδεια από τα κράτη μέλη, αλλά μόνο κατόπιν ενημέρωσης των αρχών.
<P>
Η πρόταση θα έχει ως επακόλουθο χαμηλότερο επίπεδο προστασίας της υγείας στις περιπτώσεις που τα κράτη μέλη, εξαιτίας των προθεσμιών που ορίζει η οδηγία, αναγκάζονται να χορηγήσουν άδεια για τη διεξαγωγή της κλινικής δοκιμής, παρ' όλο που οι εθνικές αρχές δεν έχουν ακόμη ολοκληρώσει την ενδελεχή αξιολόγηση της αίτησης. Θα αντισταθούμε ανά πάσα στιγμή στη μείωση του επιπέδου προστασίας της υγείας μέσω παρόμοιων ρυθμίσεων της ΕΕ στον τομέα της υγείας. Όπως πολύ σωστά τονίστηκε στην πρόταση οδηγίας της Επιτροπής, οι δεοντολογικές αρχές αντανακλούν τον πολιτισμό κάθε λαού, τις παραδόσεις του και τις προσδοκίες του, στοιχεία που θεωρούμε ότι η Επιτροπή πρέπει να σεβαστεί. Δεν θα συμπράξουμε στην εναρμόνιση των εθνικών δεοντολογικών εκτιμήσεων εκ μέρους της ΕΕ.

<SPEAKER ID=97 NAME="Lindqvist (ELDR)">
Δεν υπάρχει λόγος να απαιτείται, όπως προτείνει η Επιτροπή, άδεια, σε συνάρτηση με την αίτηση για έναρξη ορθής κλινικής πρακτικής κ.ά. Αντίθετα, θα έπρεπε γι' αυτές τις περιπτώσεις να αρκεί μια απλή δήλωση.
<P>
επί της έκθεσης Schmid (Α4-0396/98)
<SPEAKER ID=98 NAME="Andersson και Lφφw">
Θέλουμε να ευχαριστήσουμε τον εισηγητή για μία καλοδουλεμένη έκθεση. Η εγκληματικότητα που σχετίζεται με την απάτη και την πλαστογραφία είναι ένας τομέας που χρήζει σαφώς συνεργασίας για να μπορεί να καταπολεμηθεί η εμφάνιση της διασυνοριακής εγκληματικότητας. Η ανάγκη της συνεργασίας καθίσταται ακόμη πιο σαφής όσον αφορά την προστασία από την παραχάραξη του ευρώ. Η έκθεση επισημαίνει με οξυδέρκεια τις αναγκαίες αλλαγές που απαιτούνται ώστε οι διάφορες προτάσεις της Επιτροπής να αποκτήσουν μεγαλύτερη ακρίβεια. Σχετικά με τις προτάσεις τροπολογίας που αφορούν, μεταξύ άλλων, τους τομείς δραστηριοτήτων της Europol, θεωρούμε ότι δικαιολογούνται στις περιπτώσεις στις οποίες αναφέρεται η έκθεση σχετικά με την προστασία από την απάτη και την πλαστογραφία των μέσων πληρωμής.

<SPEAKER ID=99 NAME="Caudron">
Εν όψει της εμφάνισης του ηλεκτρονικού εμπορίου που αναπτύσσεται στο δίκτυο του Internet, η έκθεση του συναδέλφου μας Gerhard Schmid φθάνει σε μια στιγμή ευνοϊκή για την πρόληψη των κινδύνων απάτης που βλέπουμε ήδη να διαγράφονται.
<P>
Εκτιμώ πράγματι ότι το κείμενο θα καταστήσει δυνατό τον περιορισμό των περιπτώσεων απάτης, ακόμη κι αν από μόνο του δεν μπορεί να θέσει τέρμα σε κάθε τέτοιου είδους απόπειρα.
<P>
Από την άλλη πλευρά, είναι επιτακτική ανάγκη να συντονίσουν τα κράτη μέλη την πολιτική τους στον δικαστικό τομέα, καθώς αναμφίβολα αυτή η μορφή εγκληματικότητας θα έχει την τάση να εξαπλώνεται στο παγκόσμιο δίκτυο. Μήπως, εξάλλου, δεν αποτελεί ήδη γεγονός; Γι' αυτό τον λόγο είναι απαραίτητο να επισπεύσουμε τις διαπραγματεύσεις μας με τους εταίρους μας στο πλαίσιο του ΠΟΕ.
<P>
Δεν είναι παράλογο να σκεφθεί κανείς ότι οι χώρες, πολύ διαλλακτικές με ορισμένα δίκτυα που συνδέονται με τη μεγάλη εγκληματικότητα, υποδέχονται ευμενώς αυτούς τους νέου τύπου απατεώνες. Η διεθνής κοινότητα, προκειμένου να τους πολεμήσει αποτελεσματικά, πρέπει όχι μόνο να κινητοποιηθεί, αλλά και να διαθέτει τα μέσα επιβολής της εφαρμογής ενός ελάχιστου κανόνα με ισχύ σε όλα τα κράτη.
<P>
Εάν είναι πράγματι απαραίτητο να συντονίσουμε όλους τους παράγοντες αυτών των νέων μέσων πληρωμής, πρέπει επίσης να υποστηρίξουμε την καθιέρωση της κρυπτογράφησης εφόσον πρόκειται για πληρωμή εμπορικής συνδιαλλαγής. Επίσης, η κατ' οίκον χρήση πιστωτικής κάρτας μπορεί να διασφαλισθεί μέσω ενός ατομικού τερματικού. Οι πρώτες σχετικές δοκιμές είναι μάλλον ενθαρρυντικές.
<P>
Απομένουν, όμως, πολλά να γίνουν...και ο χρόνος πιέζει...

<SPEAKER ID=100 NAME="Gahrton, Holm και Schφrling">
Θεωρούμε ότι η ΟΝΕ δεν είναι κάτι καλό, και θα προτιμούσαμε να μην υλοποιηθεί γενικά, καθώς αυτό συνεπάγεται ένα σημαντικό πολιτικό βήμα στη δημιουργία της υπερδύναμης ΕΕ. Αφού, όμως, η ΟΝΕ θα υλοποιηθεί σίγουρα σε 11 από τα 15 κράτη μέλη της ΕΕ, τότε έχουμε συνειδητοποιήσει ότι ορισμένα προβλήματα που θα επακολουθήσουν πρέπει να επιλυθούν κατά τον καλύτερο δυνατό τρόπο.
<P>
Όσον αφορά αυτή την έκθεση για την προστασία του ευρώ από την πλαστογραφία, θεωρούμε αναγκαία τη σωστή επεξεργασία του θέματος, ώστε να αποφεύγεται το ενδεχόμενο της πλαστογράφησης χαρτονομισμάτων. Η στενή συνεργασία μεταξύ των εθνικών αστυνομικών αρχών, καθώς και η συνεργασία με την Interpol - αφού το ευρώ θα επεκταθεί και πέραν των έντεκα χωρών που συμμετέχουν - είναι υψίστης σημασίας. Θεωρούμε ότι είναι λογικό να στηρίξουμε αυτές τις προτάσεις, έστω κι αν δεν είμαστε υπέρ του πολιτικού εγχειρήματος της ΟΝΕ.

<SPEAKER ID=101 NAME="Lindqvist (ELDR), Seppδnen, Sjφstedt και Svensson (GUE/NGL), Bonde, Lis Jensen και Sandbζk (I-EDN)">
Δεν μπορούμε στηρίξουμε την εν λόγω έκθεση. Είμαστε κατά της εναρμόνισης στον δικαστικό τομέα και θεωρούμε την έκθεση απαρχή μιας συνεργασίας σε επίπεδο ποινικού δικαίου. Οι ενδοιασμοί μας έχουν επίσης να κάνουν με την πρόταση για έναν κοινό, ευρωπαϊκό ορισμό των εγκληματικών πράξεων. Οι διαφορές που υπάρχουν σήμερα μεταξύ των ορισμών αντανακλούν τις πολιτισμικές διαφορές και τις διάφορες νομολογικές παραδόσεις - διαφορές που πρέπει να διατηρήσουμε.
<P>
Εξάλλου ανησυχούμε βαθύτατα όσον αφορά το τμήμα της έκθεσης που αφορά την ανταλλαγή πληροφοριών μεταξύ των κρατών μελών αναφορικά με καταδικασθέντες για παρανομίες στον εν λόγω τομέα. Το κείμενο της Επιτροπής από το οποίο εκπορεύεται η έκθεση περιέχει πολλά θετικά στοιχεία, όπου γίνεται σεβαστή η κυριαρχία των κρατών μελών στον τομέα του ποινικού δικαίου. Αυτό, δυστυχώς, δεν αλλάζει το γεγονός ότι κάποια άλλα στοιχεία θέτουν τη βάση για τη μελλοντική ανάπτυξη συνεργασίας όσον αφορά την ποινική νομοθεσία στην ΕΕ. Είμαστε κατά μιας τέτοιας συνεργασίας.

<SPEAKER ID=102 NAME="Palm">
(Μέρος ΑΙ.) Στην πρόταση τροπολογίας υπ' αριθ. 4 (άρθρο 3.1.1.) του Κοινοβουλίου επ' αυτής της έκθεσης διατυπώνεται η φράση «Κάθε κράτος μέλος μπορεί να εξαρτά τη δίωξη τέτοιων πράξεων [δηλ. απάτης], εφόσον γίνονται εντός του συγγενικού κύκλου, από τις αιτήσεις αποζημίωσης των θιγομένων».
<P>
Αυτό το θέμα είναι αρκετά πονηρό. Από τη μία αυτή η διατύπωση διατηρεί τη διακρατικότητα, δίνοντας τη δυνατότητα στα κράτη μέλη να αποφασίζουν τα ίδια. Από την άλλη μπορεί κανείς να αναρωτηθεί γιατί να συμπεριλαμβάνεται γενικά αυτό το θέμα. Με την εισαγωγή μιας τέτοιας διατύπωσης τονίζεται η σημασία της δυνατότητας να υπάρχει νομοθεσία τέτοιου είδους. Νομίζω ότι αυτό είναι λάθος και δεν μπορώ να υποστηρίξω μια τέτοια νομοθεσία.
<P>
Αν ληφθεί απόφαση ότι πρέπει ο ίδιος ο θιγόμενος να κάνει αίτηση για να υπάρξει δίωξη, αυτό θα πλήξει περισσότερο τις γυναίκες. Όπως διστάζουν οι γυναίκες να καταγγείλουν τον σύζυγό τους, ή αυτόν με τον οποίον συζούν, για βιασμό ή κακοποίηση, έτσι θα διστάζουν να τον καταγγείλουν και για απάτη. Ο άνδρας μπορεί, λοιπόν, να χρησιμοποιήσει κατ' αυτόν τον τρόπο την υποδεέστερη σήμερα θέση της γυναίκας για να την εκμεταλλευτεί, γεγονός που δεν προάγει φυσικά την ισότητα. Πρέπει να δίδεται η δυνατότητα και σε άλλους συγγενείς να μεριμνήσουν για την άσκηση δίωξης, σε περίπτωση που υπάρχουν παρατυπίες.
<P>
(Μέρος ΑΙΙΙ.) Αυτή η έκθεση περιέχει ένα κείμενο σύμφωνα με το οποίο θα ήταν ευπρόσδεκτη από την ΕΚΤ η δημιουργία και λειτουργία μίας τράπεζας δεδομένων με τεχνικά στοιχεία για την παραχάραξη του ευρώ, στην οποία θα έχει πρόσβαση, μεταξύ άλλων, η Europol. Θεωρώ ότι, ακόμη κι αν η Συνθήκη της Europol έχει επικυρωθεί και τεθεί σε ισχύ, πρέπει να καταβληθούν προσπάθειες να αντιστραφεί αυτή η εξέλιξη και να καταργηθεί η Europol και, αντ' αυτής, να δοθεί βάρος στη βελτίωση της αστυνομικής συνεργασίας εντός του πλαισίου της Interpol. Είναι σημαντικό κάθε μορφή αστυνομικής συνεργασίας να υπόκειται σε δημοκρατικό έλεγχο και να μην εξελιχθεί σε ομοσπονδιακό όργανο. Η Συνθήκη της Europol είναι ένα ακόμη βήμα προς την εξέλιξη ενός ευρωπαϊκού κράτους το οποίο, πέραν αυτού, ενέχει τον κίνδυνο να μεταβληθεί σ' ένα κράτος ελέγχου σοβιετικού τύπου. Σύμφωνα με το άρθρο 10.1 της Συνθήκης θα συσταθεί ένα απόρρητο προερευνητικό αρχείο, το οποίο μπορεί να συμπεριλαμβάνει έναν μεγάλο αριθμό ατόμων (μάρτυρες, πιθανούς μάρτυρες, θύματα εγκληματικών πράξεων, πιθανά θύματα εγκληματικών πράξεων, καθώς και άτομα που μπορούν να δώσουν πληροφορίες για τα εγκλήματα που ερευνώνται). Μπορεί να καταγραφούν ευαίσθητες πληροφορίες για πολιτικές απόψεις, φυλετική καταγωγή, σεξουαλική προτίμηση και θρησκευτικές πεποιθήσεις, κάτι που έχει ως αποτέλεσμα να απειλείται έντονα η προσωπική ακεραιότητα των πολιτών και να αντικαθίσταται η νομική ασφάλεια με την ανομία. Οι αστυνομικοί της Europol δεν μπορούν να προσαχθούν οι ίδιοι ενώπιον της δικαιοσύνης, ακόμη κι αν διαπράξουν σοβαρά εγκλήματα. Δεν υπάρχει κοινοβουλευτικός έλεγχος της Europol και ούτε μπορεί να προσαχθεί αυτή η υπηρεσία ενώπιον της δικαιοσύνης. Η μοναδική υποχρέωση που έχει είναι μία ετήσια έκθεση προς το Ευρωπαϊκό Κοινοβούλιο για τη δραστηριότητα της.
<P>
Δεν θέλω μία ευρωπαϊκή αστυνομία «χωρίς πατρίδα», χωρίς δυνατότητα δημοκρατικού ελέγχου, και, συνεπώς, δεν μπορώ να ψηφίσω υπέρ της δυνατότητας πρόσβασης σε ορισμένα αρχεία από ένα τέτοιο αστυνομικό σώμα - θα ήταν μία αναγνώριση στην οποία δεν είμαι διατεθειμένος να προβώ.
<P>
επί της έκθεσης Fabra Vallιs (A4-0404/98)- επί της έκθεσης Cederschiφld (A4-0376/98)
<SPEAKER ID=103 LANGUAGE="DE" NAME="Posselt">
Κύριε Πρόεδρε, εξ ονόματος της γερμανικής Ομάδας του Ευρωπαϊκού Λαϊκού Κόμματος, αλλά και εξ ονόματος της αυστριακής αντιπροσωπείας, καθώς και μερικών άλλων αντιπροσωπειών, π.χ. του Λουξεμβούργου, θέλω να δηλώσω ότι καταψηφίσαμε την έκθεση Cederschiφld ή απείχαμε εν μέρει, επειδή θεωρούμε ότι η έκθεση δεν μπορεί να γίνει αποδεκτή με την έγκριση της τροπολογίας της Ομάδας του Ευρωπαϊκού Σοσιαλιστικού Κόμματος σχετικά με το εκλογικό δικαίωμα των αλλοδαπών. Στο σημείο αυτό παραβιάζεται το ίδιο μας το σύνταγμα και οι συνθήκες, επειδή υπερβαίνουμε τις αρμοδιότητές μας και τα συντάγματα αρκετών κρατών μελών, π.χ. το γερμανικό σύνταγμα, τα οποία αποκλείουν ρητά το εκλογικό δικαίωμα των αλλοδαπών. Είναι κρίμα που γι' αυτόν τον λόγο δεν ήταν δυνατόν να υποστηριχθεί δεόντως το σημαντικό αίτημα της συναδέλφου κ.Cederschiφld και η πολύ καλή της έκθεση. Λόγω της τροπολογίας αυτής ήμασταν υποχρεωμένοι να στραφούμε εναντίον της έκθεσης, μολονότι συντασσόμαστε πλήρως με το αίτημά της. Είμαστε υποχρεωμένοι να απορρίψουμε ως απαράδεκτο αυτό το σημείο, το οποίο δεν έχει καμία θέση μέσα στην έκθεση. Είμαστε μάλιστα της γνώμης ότι ουσιαστικά παραβιάζει τον νόμο, γιατί αντιτίθεται στην έννομη τάξη της Ευρωπαϊκής Ένωσης και μίας σειράς κρατών μελών.

<SPEAKER ID=104 NAME="Andersson και Lφφw">
Ποτέ δεν είναι δυνατόν να υποτιμηθεί η ανάγκη κοινών προσπαθειών για να καταπολεμηθεί και να προληφθεί το οργανωμένο έγκλημα. Συνεπώς, η πρωτοβουλία του Συμβουλίου σε αυτόν τον τομέα είναι ευπρόσδεκτη. Θεωρούμε ότι η πρόταση της έκθεσης της κοινοβουλευτικής επιτροπής βελτιώνει ικανοποιητικά την πρόταση του Συμβουλίου.
<P>
Με αυτή την επεξήγηση ψήφου θέλουμε να εκφράσουμε τη επιφύλαξή μας για την παράγραφο υπ' αριθ. 6 που προτείνει στην έκθεση η εισηγήτρια. Θεωρούμε ότι μπορεί να είναι ατυχές να ασχολείται κανείς με τον αντικειμενικό ρόλο των μέσων ενημέρωσης όσον αφορά την αυτονόητη ελευθερία τους να κάνουν τα ίδια εκτιμήσεις για το περιεχόμενο της ειδησεογραφίας τους, έτσι όπως γίνεται στην παράγραφο υπ' αριθ. 6.

<SPEAKER ID=105 NAME="Berthu">
H έκθεση της κ. Cederschiφld για την πρόληψη της εγκληματικότητας είναι γεμάτη καλές προθέσεις, για τις οποίες το μόνο που μπορούμε να πούμε είναι να εκφράσουμε την απογοήτευσή μας που η Ευρωπαϊκή Ένωση δεν τις ακολουθεί περισσότερο. Ανακαλύπτουμε, παραδείγματος χάριν, στην έκθεση ότι πρέπει «να ενισχυθεί το πνεύμα της κοινότητας » ενθαρρύνοντας «τις οικογένειες, τα νηπιαγωγεία, τα σχολεία, τις εκκλησίες, τους συλλόγους που προσφέρουν δραστηριότητες για τον ελεύθερο χρόνο », ότι πρέπει να προωθήσουμε «τη συνειδητοποίηση κανόνων και αξιών στο πλαίσιο της κοινωνικής αγωγής μέσα στην οικογένεια » και ότι πρέπει, τέλος, να καλλιεργείται ένα βαθύ πνεύμα κατανόησης μεταξύ γειτόνων, προκειμένου να δημιουργηθεί «πνεύμα κατανόησης του χώρου », χάρη στο οποίο οι πολίτες μπορούν να αισθάνονται υπεύθυνοι για ό, τι συμβαίνει στην κοινή τους περιοχή.
<P>
Όλες αυτές οι προθέσεις είναι εξαιρετικές και το μόνο που μπορούμε να κάνουμε είναι να εκφράσουμε την απογοήτευσή μας που η Ευρωπαϊκή Ένωση πράττει το αντίθετο, προσπαθώντας να αποσταθεροποιήσει όλες τις εθνικές κοινότητες (μέσω της ενιαιοποίησης και της ολοκλήρωσης) έως και την οικογένεια (καταπολεμώντας τις διακρίσεις βάσει «των σεξουαλικών προτιμήσεων»). Επιπλέον, δεν αντιλαμβανόμαστε πώς θα ήταν δυνατόν να προωθήσουμε το βαθύ πνεύμα συμμετοχής στην τοπική κοινότητα τη στιγμή που η Ευρωπαϊκή Ένωση εκθειάζει ως μεγαλύτερη αρετή την κινητικότητα σε διεθνές επίπεδο και που θεσπίζει, εξάλλου, όλες τις πολιτικές που θα την καταστήσουν μελλοντικά απολύτως απαραίτητη.
<P>
Αντίθετα, δεν μπορούμε να συμφωνήσουμε με το σημείο της έκθεσης Cederschiφld που αφορά τους μετανάστες, το οποίο ενισχύεται και με μια τροπολογία. Διαβάζουμε στην έκθεση ότι το Ευρωπαϊκό Κοινοβούλιο επιθυμεί να τους «χορηγήσει το δικαίωμα του εκλέγειν και εκλέγεσθαι στις δημοτικές εκλογές έπειτα από ορισμένη διάρκεια νόμιμης διαμονής, σύμφωνα με τις ίδιες διαδικασίες που ισχύουν και για τους πολίτες της Ευρωπαϊκής Ένωσης ». Εδώ βλέπουμε να διαφαίνεται η παλιά ιδέα που προκάλεσε αναστάτωση σε ορισμένα περιβάλλοντα ομοσπονδιακού χαρακτήρα, σύμφωνα με την οποία οι υπήκοοι τρίτων χωρών θα πρέπει να έχουν ορισμένα τουλάχιστον από τα δικαιώματα των Ευρωπαίων πολιτών. Εμείς είμαστε της άποψης ότι όσοι επιθυμούν να ψηφίζουν σε μια χώρα, σε οποιοδήποτε επίπεδο, πρέπει να ζητήσουν την υπηκοότητα της χώρας αυτής. Πρέπει πράγματι να συνδέεται κανείς με την τύχη μιας χώρας - να έχει δηλαδή την υπηκοότητα της εν λόγω χώρας - εάν θέλει να συμμετέχει στις αποφάσεις.

<SPEAKER ID=106 NAME="Blak και Kirsten Jensen">
Οι Δανοί σοσιαλδημοκράτες ψήφισαν υπέρ της έκθεσης για την πρόληψη του οργανωμένου εγκλήματος. Ψηφίσαμε υπέρ της σύστασης προς τα κράτη μέλη να αναπτύξουν εθνικά προγράμματα στους τομείς δημιουργίας θέσεων απασχόλησης, υγείας, εκπαίδευσης και κοινωνικής πολιτικής, ούτως ώστε να βελτιωθεί η σημερινή ευρωπαϊκή συνεργασία. Είμαστε, ωστόσο, της άποψης ότι η συγκεκριμένη έκθεση είναι κάπως περιττή. Δεν είναι ιδιαίτερα φιλόδοξη και, άλλωστε, είναι καιρός να προχωρήσουμε παραπέρα όσον αφορά μια πρακτική και υποχρεωτική συνεργασία η οποία θα προλαμβάνει πραγματικά το οργανωμένο έγκλημα.

<SPEAKER ID=107 NAME="Hager">
Υποστηρίζω κατ' αρχήν όλα τα μέτρα καταπολέμησης του οργανωμένου εγκλήματος, τόσο τα κατασταλτικά όσο και τα προληπτικά. Οι διαστάσεις που έχει προσλάβει εν τω μεταξύ το οργανωμένο έγκλημα καθιστούν αναγκαίες όλες τις δυνατές πρωτοβουλίες. Ωστόσο, είμαι της άποψης ότι η έκθεση ξεπερνά σε μερικά σημεία τον στόχο της, που είναι η «θέσπιση κατευθυντηρίων γραμμών και μέτρων πρόληψης του οργανωμένου εγκλήματος». Στο σημείο 7 αναμιγνύονται, για παράδειγμα, πολλά από τα προληπτικά μέτρα κατά του οργανωμένου εγκλήματος με μέτρα καταπολέμησης του κοινού εγκλήματος.
<P>
Εκτός του ότι, κατά την άποψή, μου δεν αποτελεί καθήκον της Ευρωπαϊκής Ένωσης να εκφέρει τόσο λεπτομερώς γνώμη σχετικά με αυτά τα ζητήματα, απορρίπτω και το περιεχόμενο μερικών σημείων (δικαίωμα του εκλέγειν και εκλέγεσθαι στις δημοτικές εκλογές για τους αλλοδαπούς, προτεραιότητα της καταπολέμησης του εγκλήματος στο πλαίσιο της μεταρρύθμισης των Διαρθρωτικών Ταμείων, απόδοση μεγαλύτερης βαρύτητας σε εναλλακτικές μορφές αντίδρασης). Εντούτοις, ψήφισα υπέρ της έκθεσης στην τελική ψηφοφορία, επειδή, κατά την γνώμη μου, υπερισχύουν οι θετικές πτυχές της, όμως θέλω να καταστήσω σαφές ότι δεν συμφωνώ με όλα τα επιμέρους σημεία.

<SPEAKER ID=108 NAME="Lis Jensen">
Δεν μπορούμε να στηρίξουμε την έκθεση Cederschiφld, παρότι ενστερνιζόμαστε πλήρως την άποψη της έκθεσης ότι η καταπολέμηση της εγκληματικότητας δεν αφορά μόνο αυτή καθαυτή την καταπολέμηση της υφιστάμενης εγκληματικότητας, αλλά και την κοινωνική πρόληψη, για παράδειγμα. Όσον αφορά την τελευταία, δεν μπορούμε παρά να αποδοκιμάσουμε τις αρνητικές κοινωνικές συνέπειες της πολιτικής της ΟΝΕ για μεγάλα τμήματα του πληθυσμού της ΕΕ, καθώς και το γεγονός ότι τα κριτήρια σύγκλισης της ΟΝΕ στους εθνικούς προϋπολογισμούς θα δυσχεραίνουν τη δυνατότητα των κρατών μελών να ανταποκριθούν σε πολλές από τις καλές προτάσεις που περιέχει η έκθεση Cederschiφld. Υπερψηφίζουμε όλες τις θετικές συστάσεις της έκθεσης προς τα κράτη μέλη, αλλά είμαστε κάθετα εναντίον όλων των στοιχείων της έκθεσης που σηματοδοτούν μια κοινοτική εναρμόνιση στον συγκεκριμένο τομέα τώρα ή στο μέλλον.

<SPEAKER ID=109 NAME="Palm">
Πρόκειται, εν πολλοίς, για μία καλή έκθεση που ασχολείται με πολλά από τα προβλήματα που σχετίζονται με το οργανωμένο έγκλημα. Υπάρχουν, όμως, δύο μεγάλες ελλείψεις στην έκθεση Cederschiφld.
<P>
Η πρώτη που θέλω να επισημάνω είναι ότι η έκθεση δεν ασχολείται καθόλου με τα μεγάλα κοινωνικά προβλήματα τα οποία είναι τα αίτια της εγκληματικότητας. Λείπει η ανάλυση των αιτίων στα οποία οφείλεται η εγκληματικότητα, δηλαδή των έντονων οικονομικών διαφορών και της μαζικής ανεργίας.
<P>
Η δεύτερη συνδέεται με την πρώτη. Από μία ελλιπή ανάλυση εξάγονται κάποιες φορές εσφαλμένα συμπεράσματα, κάτι που έχει γίνει εδώ σε ορισμένες περιπτώσεις. Η έκθεση προβάλλει τη σημασία της λεγόμενης κοινωνίας των πολιτών και των λύσεων ιδιωτικών συστημάτων κοινωνικοποίησης για τη μείωση του οργανωμένου εγκλήματος, στοιχεία που είναι κατά την άποψή μου εντελώς αναποτελεσματικά. Αυτό που χρειάζεται για να μειωθεί η εγκληματικότητα είναι ασφάλεια και ισότητα.

<SPEAKER ID=110 NAME="Theorin και Wibe">
Υπάρχουν πολλές καλές προτάσεις και ενδιαφέρουσες ιδέες σ' αυτή την έκθεση. Ωστόσο, η εισηγήτρια δεν αναφέρεται στις βασικότερες αιτίες τόσο του οργανωμένου όσο και του μη οργανωμένου εγκλήματος, δηλαδή τη φτώχεια, την κοινωνική εξαθλίωση, τις μεγάλες διαφορές στα εισοδήματα και - φυσικά - την ανεργία.
<P>
Η εισηγήτρια, στην παράγραφο υπ' αριθ. 7, θεωρεί ότι το οργανωμένο έγκλημα μπορεί να καταπολεμηθεί με την προώθηση της εθελοντικής εργασίας για κοινωνικοπολιτικούς σκοπούς και μέσω ιδιωτικών συστημάτων κοινωνικοποίησης π.χ. των σχολείων, των νηπιαγωγείων κ.λπ.. Πιθανόν, όμως, ο εν λόγω στόχος να μπορεί να επιτευχθεί αποτελεσματικότερα με την ανάπτυξη ενός δημοσίου τομέα, ισχυρού και χρηματοδοτούμενου από τους φόρους, ο οποίος να φροντίζει να προσφέρει σε όλους βασικές κοινωνικές υπηρεσίες. Η κοινωνία της ευημερίας είναι ο καλύτερος τρόπος να καταπολεμηθούν γενικά τα αίτια της εγκληματικότητας.

<SPEAKER ID=111 NAME="Πρόεδρος">
Η ώρα των ψηφοφοριών έληξε.
<P>
(Η συνεδρίαση διακοπείσα στις 13.00 επαναλαμβάνεται στις 15.00)

<CHAPTER ID=7>
Κοινωνική δράση 1998-2000 (συνέχεια)
<SPEAKER ID=112 NAME="Πρόεδρος">
Η ημερήσια διάταξη προβλέπει τη συνέχεια της συζήτησης της έκθεσης του κυρίου Hughes σχετικά με την ανακοίνωση της Επιτροπής για το Πρόγραμμα Κοινωνικής Δράσης 1998-2000.

<SPEAKER ID=113 NAME="Mann, Thomas">
Κύριε Πρόεδρε, μία από τις κατευθυντήριες ιδέες για το πολιτικό πράττειν στην Ευρώπη είναι η κοινωνική οικονομία της αγοράς. Ένα από τα συστατικά στοιχεία του έργου της ενοποίησης είναι η συνοχή, η οικονομική και κοινωνική συνοχή. Και η ενιαία αγορά, που μέσω του ευρώ θα γίνει ευρωπαϊκή εγχώρια αγορά, θα ολοκληρωθεί μόνον όταν υπάρξει αυτή η κοινωνική διάσταση. Το πρόγραμμα δράσης της Επιτροπής σχετικά με την κοινωνική πολιτική έχει λοιπόν ήδη εξ αρχής μεγάλη σημασία για τους ανέργους, τους αποκλεισθέντες, τα άτομα με ειδικές ανάγκες και τους μειονεκτούντες, ενώ ορίζει και το λειτουργικό πλαίσιο για νέες αρμοδιότητες στο πλαίσιο της κοινωνικής πολιτικής, προπάντων στον τομέα της απασχόλησης.
<P>
Συνεπώς, είναι ακόμη πιο λυπηρό το γεγονός ότι το πρόγραμμα δράσης έχει σχεδιασθεί μόνο μεσοπρόθεσμα, μέχρι το 2000. Έτσι χάθηκε η ευκαιρία να αναπτυχθεί μία μακροπρόθεσμη προοπτική μέχρι το 2006, που θα ήταν απαραίτητη εν όψει της διεύρυνσης της ΕΕ και της ραγδαία μεταβαλλόμενης ηλικιακής διάρθρωσης του πληθυσμού. Η ισότητα των ευκαιριών περιλαμβάνεται στους τέσσερεις πυλώνες των Εθνικών Σχεδίων Δράσης, αλλά η Επιτροπή την αναφέρει σε διάφορα σημεία και όχι σε χωριστό κεφάλαιο. Ούτε στην ενσωμάτωση της διάστασης της ισότητας των ευκαιριών μεταξύ ανδρών και γυναικών σε όλες τις πολιτικές και δράσεις (mainstreaming) δίδεται η δέουσα προσοχή.Το τελευταίο δεν πρέπει να αποτελέσει απλώς ανειλικρινή υπόσχεση, ενώ είναι πολύ σημαντικό για να περιορισθεί σε ζητήματα απασχόλησης και κοινωνικής προστασίας. Η ισότητα των ευκαιριών μεταξύ των δύο φύλων ενυπάρχει σε ζητήματα υγείας και ασφάλειας στον χώρο εργασίας, δημογραφίας, νέας οργάνωσης της εργασίας και άλλα πολλά.
<P>
Ευχαριστούμε τον εισηγητή της Επιτροπής Απασχόλησης κ. Stephen Hughes για την πολύ καλή έκθεση που εκπόνησε, όπου συμπεριέλαβε και μερικά από τα αιτήματα που υπέβαλε η Επιτροπή μας για τα Δικαιώματα της Γυναίκας, όπως την οδηγία για την ίση μεταχείριση ανδρών και γυναικών στο σύστημα κοινωνικής ασφάλισης, την οδηγία για την κοινωνική προστασία των γυναικών που εργάζονται στις επιχειρήσεις των συζύγων τους και τις εκθέσεις αξιολόγησης σχετικά με την υγεία και την ασφάλεια εγκύων γυναικών, καθώς και σχετικά με την ίση αμοιβή για εργασία ίσης αξίας. Διάφορα άλλα θέματα καταφέραμε να τα ενσωματώσουμε στην έκθεση για το πρόγραμμα LEONARDO και στην έκθεση για το Ευρωπαϊκό Κοινωνικό Ταμείο.
<P>
Υπολογίζουμε ότι η Επιτροπή θα αναπτύξει πρωτοβουλίες για τη φροντίδα των παιδιών στα κράτη μέλη και για την καλύτερη πρόσβαση των γυναικών σε εκπαιδευτικά προγράμματα, καθώς και για τη συλλογή νέων στοιχείων σχετικά με την κατάσταση των γυναικών στην αγορά εργασίας και στην κοινωνία, ειδικότερα δε στις υποψήφιες για ένταξη χώρες.

<SPEAKER ID=114 LANGUAGE="DE" NAME="Weiler">
Κύριε Πρόεδρε, αγαπητοί συνάδελφοι, θέλω κατ' αρχάς να ευχαριστήσω εξ ονόματος της Ομάδος μου τον κ. Stephen Hughes για την καλή και ισορροπημένη του έκθεση, που είναι αντιπροσωπευτική για το πρόσωπό του. Η ανακοίνωση της Επιτροπής περιέχει, όμως, ένα μείγμα από καλές ιδέες που έχουν ήδη πραγματοποιηθεί και από χαμηλών τόνων σχέδια για το μέλλον. Ίσως να είναι συμπτωματική η μεγάλη διαφορά μεταξύ του παραρτήματος Ι και του παραρτήματος ΙΙ. Η συζήτηση για το νέο πρόγραμμα κοινωνικής δράσης διεξάγεται σήμερα με βάση τη Συνθήκη του Αμστερνταμ. Αυτό σημαίνει ότι να νέα μέσα - δηλαδή κατ΄ αρχάς το κεφάλαιο της απασχόλησης, το κοινωνικό πρωτόκολλο, το άρθρο 13 κατά των διακρίσεων και ο κοινωνικός διάλογος, σκοπεύουν να προσδώσουν μελλοντικά μια νέα ποιότητα στην ευρωπαϊκή κοινωνική πολιτική.
<P>
Κοιτάζοντας, όμως, τα σχέδια της Επιτροπής με καταλαμβάνει σκεπτικισμός: περιέχουν πολλά μη δεσμευτικά μέτρα αντί νέων προτάσεων για την ολοκλήρωση της ευρωπαϊκής νομοθεσίας, ενώ λείπει η συνεκτίμηση των επιπτώσεων που θα έχουν η ευρωπαϊκή νομισματική ένωση και η διεύρυνση προς ανατολάς, κάτι που η επιτροπή μας έχει ζητήσει επανειλημμένα. Η εναρμόνιση των κατευθυντηρίων γραμμών και της οικονομικής πολιτικής δεν είναι ούτε ακριβής, ούτε δεσμευτική. Δύο από τα τρία κύρια σημεία δεν έχουν γίνει αντικείμενο επαρκούς επεξεργασίας. Στο θέμα του εκσυγχρονισμού του χώρου εργασίας ανήκει κατά την άποψή μας η συμμετοχή των εργαζομένων, αλλά επί του παρόντος έχω την εντύπωση ότι η συζήτηση για την πληροφόρηση και τη διαβούλευση με τους εργαζόμενους έχει εξαφανισθεί στο τρίγωνο των Βερμούδων του Συμβουλίου.
<P>
Δεύτερο θέμα: ο κοινωνικός αποκλεισμός. Σχετικά με το θέμα αυτό έχουμε χάσει σε μεγάλο βαθμό την εμπιστοσύνη των πολιτών μας λόγω της ανεύθυνης συμπεριφοράς του Συμβουλίου Υπουργών. Εξάλλου λείπει και η έκθεση που είχε αποφασισθεί από το Ευρωπαϊκό Κοινοβούλιο σχετικά με τη φτώχεια.
<P>
Τρίτο θέμα: θέσεις εργασίας και κινητικότητα. Στο σημείο αυτό θέλω πραγματικά να επαινέσω την Επιτροπή. Πάρα πολλά σημεία συζητήθηκαν ήδη σήμερα το πρωί στο πλαίσιο της έκθεσης van Velzen. Η τολμηρή απόφαση της Επιτροπής σχετικά με την ελεύθερη κυκλοφορία είναι ο σωστός δρόμος. Εάν συνεχίσετε με τον ίδιο τρόπο και στην υπόλοιπη νομοθεσία, μπορείτε να βασισθείτε στην υποστήριξη της επιτροπής μας και της πολιτικής μου ομάδας.

<SPEAKER ID=115 LANGUAGE="NL" NAME="Pronk">
Κύριε Πρόεδρε, θα ήθελα κι εγώ να ευχαριστήσω θερμά τον κ. Hughes για την ενέργεια που διέθεσε για την κατάρτιση αυτής της ολιγοσέλιδης έκθεσης. Πιστεύω ότι πρόκειται για μια νέα διαδικασία, όπως άλλωστε δήλωσε σήμερα το πρωί και ο ίδιος ο εισηγητής. Πρόκειται για μια νέα διαδικασία συνεργασίας με την Επιτροπή, σύμφωνα με την οποία θα εξετάζουμε εκ των προτέρων τι θα μπορούσε ενδεχομένως να συμπεριληφθεί σε ένα τέτοιο πρόγραμμα δράσης και στη συνέχεια θα υποβάλλουμε τις προτάσεις μας στην Επιτροπή, η οποία στηρίζεται σε αυτές, ή τουλάχιστον συνεκτιμά ορισμένα στοιχεία τους, για να καταρτίσει το δικό της πρόγραμμα δράσης.
<P>
Πιστεύω ότι αυτό το σύστημα λειτούργησε πολύ καλά. Δεν νομίζω, όμως, ότι υπήρχαν πάρα πολλά προβλήματα. Υπάρχει μια τροπολογία που αφορά μία μικρολεπτομέρεια. Συνεπώς, όσον αφορά την ουσία της έκθεσης δεν υπάρχουν ουσιαστικές διαφορές απόψεων. Συμφωνώ επίσης με αυτό που είπε η κ. Weiler, ότι δηλαδή οι προτάσεις της Επιτροπής είναι κάπως συνοπτικές και ότι δεν περιλαμβάνουν και πάρα πολλά πράγματα.
<P>
Έτσι περνάμε στην ουσία στο μοναδικό σημείο διαφωνίας που έχουμε με την Επιτροπή και είναι συγκεκριμένα το χρονοδιάγραμμα που έχουμε ορίσει για το πρόγραμμα δράσης. Το χρονοδιάγραμμα το οποίο περιορίζεται κυρίως στα σημεία που εμπίπτουν στη σημερινή εντολή της Επιτροπής είναι πολύ σύντομο. Δεν μπορούμε να γνωρίζουμε με ακρίβεια πότε θα τεθεί σε ισχύ η Συνθήκη του Αμστερνταμ. Γνωρίζουμε ότι δημιουργεί πολλές νέες δυνατότητες που αφορούν τα ιδιαίτερα ευαίσθητα και σημαντικά θέματα της απασχόλησης και του κοινωνικού τομέα, αλλά αυτό δεν αξιοποιείται.
<P>
Αυτό που είναι παράξενο και που θα ήθελα να ρωτήσω τον Επίτροπο είναι πώς είναι δυνατόν να έχει η Επιτροπή τόσο προχωρημένα σχέδια όσον αφορά την Ατζέντα 2000 - σχέδια που είναι τόσο προχωρημένα ώστε να είναι σχεδόν αδύνατο να συμφωνήσει επ'αυτών το Συμβούλιο - τη στιγμή που αρνείται να υπερβεί τα όρια της εντολής της σε αυτόν τον σχετικά απλό και οργανωμένο τομέα. Πιστεύω ότι αυτά τα δύο πράγματα δύσκολα μπορούν να συνδυασθούν, επειδή η κοινωνική πολιτική δεν πρόκειται να διαδραματίσει κάποιο ρόλο μόνο στους κόλπους της σημερινής Ευρωπαϊκής Ένωσης, αλλά και σε σχέση με τα κράτη τα οποία θα προσχωρήσουν σε αυτή στις αρχές της επόμενης χιλιετίας. Εάν δεν έχουμε τακτοποιήσει τις υποθέσεις αυτές, εάν δηλαδή δεν έχουμε καθορίσει επαρκώς το κοινοτικό κεκτημένο, θα δημιουργηθούν πάρα πολύ μεγάλα προβλήματα. Τα προβλήματα στον κοινωνικό τομέα θα μπορούσαν να είναι μεγαλύτερα από τα προβλήματα σε άλλους τομείς, οι οποίοι συζητούνται τόσο διεξοδικά. Γι' αυτό και πρόκειται για μία χαμένη ευκαιρία. Θα προτιμούσα να είχε υιοθετήσει η Επιτροπή τις προτάσεις μας και να είχε χαράξει ένα μακρύτερο χρονοδιάγραμμα. Τότε θα μπορούσαμε να συνεκτιμήσουμε πλήρως τη Συνθήκη του Αμστερνταμ και, εάν καταφέρουμε κάτι τέτοιο, θα προχωρήσουμε περισσότερο στον κοινωνικό τομέα και θα έχουμε να επιδείξουμε κάτι στους πολίτες όσον αφορά την κοινωνική ασφάλιση και την απασχόληση, δηλαδή όχι μόνο αυτά που υπάρχουν ήδη, αλλά και αυτά που πρόκειται να συμβούν.

<SPEAKER ID=116 NAME="Lindqvist (ELDR)">
Κύριε Πρόεδρε, κατ' αρχάς θα πρέπει να υπογραμμίσουμε έντονα τη σημασία της προαγωγής της απασχόλησης και των θέσεων εργασίας στο επίπεδο που τους αξίζει να βρίσκονται στην ευρωπαϊκή συνεργασία, ένα επίπεδο στο οποίο έχουν κυριαρχήσει για ιδιαίτερα μεγάλο χρονικό διάστημα άλλα κοινοτικά θέματα, π.χ. ο ανταγωνισμός, η αγορά και το εμπόριο.
<P>
Εδώ υπάρχει, όμως, ένα πρόβλημα. Ίσως δεν εκπροσωπώ ολόκληρη την Ομάδα μου, αλλά η στάση μου είναι επικριτική απέναντι στην αντίληψη ότι η ΟΝΕ είναι η σωστή αρχή, ή όργανο, για την επίλυση των προβλημάτων των θέσεων εργασίας. Αντιθέτως, όσον αφορά την απασχόληση, υπάρχει κίνδυνος να δημιουργηθούν περισσότερα προβλήματα από αυτά που επιλύονται με μία διαρκή αντιπληθωριστική πολιτική σε καταστάσεις όπως η παρούσα, με χαμηλό πληθωρισμό σε ολόκληρη σχεδόν την Ευρώπη. Συνεπώς, πιστεύω ότι πρέπει να εξευρεθούν άλλοι τρόποι, κυρίως συνεργασία μεταξύ της οικονομικής πολιτικής και της πολιτικής για την απασχόληση, ώστε να καταστεί κατά κάποιον τρόπο δυνατή η βελτίωση της κατάστασης της ανεργίας.
<P>
Ο κοινωνικός διάλογος, η κοινωνική συνεργασία και το πρόγραμμα κοινωνικής δράσης είναι πολύ σημαντικά ως εργαλείο για την προβολή πολιτικών θεμάτων και ανάλυσης προβλημάτων και αιτιών της περιθωριοποίησης, της φτώχειας, της ανεργίας, των διακρίσεων, της παγκοσμιοποίησης και για την προσπάθεια να εντοπιστούν τα μεγάλα, μακροπρόθεσμα ζητήματα, ώστε να μπορέσουμε να διατηρήσουμε μία καλή κοινωνία όσον αφορά την κοινωνική της διάσταση.
<P>
Σε αυτό το σημείο η άποψή μου ίσως διαφέρει κάπως από αυτή που πρεσβεύει η κοινοβουλευτική επιτροπή και συμβαδίζει περισσότερο με αυτή της Ευρωπαϊκής Επιτροπής. Ένα μάλλον μεγάλο μέρος της Ομάδας μας έχει την άποψη ότι πρόκειται για μια απόφαση που θα πρέπει να ληφθεί κατά βάση από τα μεμονωμένα κράτη μέλη, καθώς οι αποφάσεις για τα ατομικά δικαιώματα εμπίπτουν πρωτίστως στην αρμοδιότητά τους. Πιστεύω, επιπλέον, ότι το θέμα της συνεργασίας εταιρικής μορφής, της ενίσχυσης και παροχής κινήτρων, καθώς και τα καλά παραδείγματα είναι εξίσου σημαντικά, όσο και η νομοθεσία σε ευρωπαϊκό επίπεδο. Αν γίνουν σωστά, μπορούν να αποφέρουν εξίσου καλά αποτελέσματα.

<SPEAKER ID=117 LANGUAGE="FR" NAME="Hermange">
Κύριε Πρόεδρε, θα ήθελα κατ' αρχάς να συγχαρώ τον πρόεδρο της επιτροπής μας για τη σημαντική αυτή έκθεση και να συνταχθώ με την ευνοϊκή υποδοχή που επεφύλαξε στην ανακοίνωση της Επιτροπής σχετικά με το νέο αυτό πρόγραμμα κοινωνικής δράσης που παρουσιάζει σημαντικά πεδία παρέμβασης. Θα ήθελα να συμφωνήσω με την πρόταση του εισηγητή, τον οποίο ευχαριστώ πολύ για τη συμπερίληψη στην προσεχή αναθεώρηση των συνθηκών μιας διακήρυξης των θεμελιωδών δικαιωμάτων, σύμφωνα με το αίτημα πολλών οργανώσεων και των συμπολιτών μας. Μπορώ να σας βεβαιώσω ότι ο Πρόεδρος της Γαλλικής Δημοκρατίας τουλάχιστον αντιμετωπίζει πολύ θετικά αυτή την πρόταση στο πλαίσιο του αναπροσανατολισμού των βασικών στόχων των Συνθηκών και της απαραίτητης προσαρμογής μιας θεσμικής οργάνωσης της Ένωσης στη διεύρυνση.
<P>
Θα ήθελα επίσης να υπογραμμίσω τη μεγάλη σημασία που αποδίδουμε στην προώθηση κάθε είδους δράσης που αφορά τον κοινωνικό διάλογο και τον διάλογο των πολιτών στην Ευρώπη. Κατ' αυτόν τον τρόπο μπορεί να ενισχυθεί η αντιπροσωπευτικότητα των συμμετεχόντων στον κοινωνικό διάλογο, κυρίως μέσω των ΜΜΕ, δεδομένου ότι οι εν λόγω επιχειρήσεις αντιπροσωπεύουν σήμερα άνω του 66 % της απασχόλησης στη Γαλλία.
<P>
Θα ήθελα να επιμείνω σε μια άλλη πτυχή της συμμετοχής. Πρόκειται, κύριε Επίτροπε, για τη συμμετοχή στα οφέλη και τα αποτελέσματα της επιχείρησης, στην πλέον εξελιγμένη μορφή της, για τη συμμετοχή δηλαδή των μισθωτών στο κεφάλαιο, που δεν αναφέρεται στο πρόγραμμα κοινωνικής δράσης, ενώ θεωρώ ότι η προώθησή της αποτελεί σημαντικό στοιχείο του εκσυγχρονισμού των εργασιακών σχέσεων. Ζητώ για τον λόγο αυτό από την Επιτροπή να ενθαρρύνει την ανάπτυξη αυτού του είδους συμμετοχής, που συμβάλλει στην ανταγωνιστικότητα της επιχείρησης, αναγνωρίζοντας παράλληλα την αξία των μισθωτών.
<P>
Σκιαγράφησα κάπως, κύριε Πρόεδρε, αυτά που θέλησε να προσφέρει στη σημαντική αυτή έκθεση η Ομάδα Ένωση για την Ευρώπη, εξ ονόματος της οποίας μιλώ.

<SPEAKER ID=118 LANGUAGE="SV" NAME="Schφrling">
Κύριε Πρόεδρε, θέλω κι εγώ να ευχαριστήσω τον πρόεδρο της επιτροπής μας για την εργασία του σε αυτή την έκθεση. Συμμερίζομαι την κριτική του όσον αφορά το γεγονός ότι το σχέδιο δράσης καλύπτει μόνο μία τριετία, και όχι, όπως υπολογιζόταν πριν, χρονική περίοδο ως το 2006. Πιστεύω ότι χρειάζεται μακροπρόθεσμος σχεδιασμός και πρόβλεψη.
<P>
Επίσης, είμαι κάπως απογοητευμένη που δεν έγινε κατανοητή η ανάγκη του κοινωνικού διαλόγου, για τον οποίο θέλω πραγματικά να τονίσω ότι είναι αναγκαίος. Αντ' αυτού, η Επιτροπή αρκείται στα ανά διετία φόρουμ της ευρωπαϊκής κοινωνικής πολιτικής, κάτι που θεωρώ απολύτως ανεπαρκές. Είμαι εξάλλου απογοητευμένη και από το γεγονός ότι δεν αναφέρεται η κατ' οίκον εργασία, ούτε και ολόκληρος ο προβληματισμός γύρω από το θέμα της ισότητας, κάτι που αποτελεί και πρόταση τροπολογίας της Ομάδας μου.
<P>
Δεν συμμερίζομαι τη δυσαρέσκεια του εισηγητή αναφορικά με την πρόταση της Επιτροπής για την αύξηση της χρήσης της λεγόμενης ήπιας νομοθεσίας. Πιστεύω ότι αυτός ο δρόμος, δηλαδή η «ήπια νομοθεσία», είναι βατός, σε συνδυασμό κατά προτίμηση με την απόδοση βαρύτητας στον διάλογο των πολιτών.

<SPEAKER ID=119 LANGUAGE="DA" NAME="Lis Jensen">
Κύριε Πρόεδρε, όταν διάβασα το Πρόγραμμα Κοινωνικής Δράσης 1998-2000 και την έκθεση Hughes επί του ιδίου θέματος, μου ήρθε στο μυαλό μια φράση που χρησιμοποιούμε πολύ στη Δανία: το ένα βήμα φέρνει και τα δύο επόμενα. Γιατί άραγε μου ήρθε στο μυαλό αυτή η φράση; Διότι αυτό ακριβώς συμβαίνει και στην Ευρωπαϊκή Ένωση: λέμε άλφα και προτού το καταλάβουμε έχουμε πει όλη την αλφάβητο. Η ανά χείρας έκθεση αποτελεί σαφές παράδειγμα της ανάγκης, όπως αναφέρει και ο εισηγητής, για ένα πρόγραμμα δράσης που να είναι: «σαφέστερα ένα πολιτικό έγγραφο μάλλον και όχι απλώς ένας κατάλογος από επιδιωκόμενες δράσεις.» Κι όταν χρησιμοποιείται κατά καιρούς ο όρος «ευρωπαϊκό κοινωνικό πρότυπο», τότε, κατά τη γνώμη μου, έχουμε ήδη κάνει υπερβολικά πολλά βήματα προς τη λάθος κατεύθυνση. Διότι τί είναι το ευρωπαϊκό κοινωνικό πρότυπο; Δεν υπάρχει στην πραγματικότητα, αλλά κατά πάσα πιθανότητα μόνο στη φαντασία των περισσότερων βουλευτών του Ευρωπαϊκού Κοινοβουλίου, γεγονός, όμως, που δεν το καθιστά πιο πραγματικό. Υπάρχει απίστευτα μεγάλη απόσταση μεταξύ της φαντασίας και της πραγματικότητας στο συγκεκριμένο σύστημα, κι αυτό πρέπει να το δουν όλοι ξεκάθαρα προτού κάνουν το επόμενο βήμα. Σκεφτείτε τους λαούς εκτός των κρατών μελών που δεν μπορούν να προσαρμοστούν στον φανταστικό κόσμο της ΕΕ και που, σε πολλές περιπτώσεις, γνωρίζουν μόλις και μετά βίας τι συμβαίνει εδώ πέρα.
<P>
Η διαφορά ανάμεσα στον Βορρά και τον Νότο της ΕΕ είναι τεράστια. Υπάρχουν διαφορές που είναι και οικονομικές και πολιτισμικές. Υπάρχει τεράστια διαφορά όσον αφορά λόγου χάρη τη σχέση γυναικών και αγοράς εργασίας και την προσφορά φροντίδας σε παιδιά και ηλικιωμένους. Υπάρχει διαφορά ως προς την αφετηρία της κοινωνικής πολιτικής του κάθε κράτους μέλους. Σε ορισμένες χώρες η κοινωνική πολιτική βασίζεται σε μεγάλο βαθμό στον οικογενειακό και ιδιωτικό τομέα, ενώ σε άλλες στον δημόσιο. Στη Δανία και τον υπόλοιπο Βορρά αυτό που κυριαρχεί είναι η αρχή της αλληλεγγύης - τουλάχιστον μέχρι τώρα, πρέπει να πω. Όμως και στη Δανία βιώνουμε μια μετατροπή της αρχής αυτής σε κάτι πιο ατομικιστικό, όπου εναπόκειται στο κάθε μεμονωμένο άτομο πώς θα ασφαλιστεί και πώς θα αποταμιεύσει. Πρόκειται για μια νέα και όχι ιδιαίτερα ευτυχή εξέλιξη, κατά τη γνώμη μου, μια εξέλιξη που δεν προήλθε μόνο μέσα από τις επιθυμίες και τη βούληση μιας κοινοβουλευτικής πλειοψηφίας, αλλά και απ' έξω, από το γεγονός ότι η Δανία είναι μέλος της ΕΕ και, ως εκ τούτου, προσπαθεί να προσεγγίσει την εθνική της κοινωνική πολιτική σε αυτό που αποκαλούμε ευρωπαϊκό κοινωνικό πρότυπο. Είναι μια εξέλιξη αλλοπρόσαλλη και λανθασμένη, μια εξέλιξη που εγκυμονεί κινδύνους για τη δημοκρατία της κάθε χώρας.
<P>
Αναφέρεται στην εισήγηση της Επιτροπής και στην έκθεση ότι η καθιέρωση του ευρωπαϊκού κοινωνικού προτύπου είναι σημαντική όσον αφορά την εσωτερική αγορά και τη νομισματική ένωση. Ευχαριστώ, αλλά να μου λείπει μια κοινωνική αρχή που βασίζεται στις αρχές της εσωτερικής αγοράς, όπου η ανταγωνιστικότητα είναι το αποφασιστικό κριτήριο για το ποια κοινωνική πολιτική εφαρμόζεται. Αυτό δεν δείχνει ιδιαίτερη αλληλεγγύη. Εν τέλει, θα ήθελα να πω ότι κάθε κράτος πρέπει να συνεχίσει να αποφασίζει από μόνο του ποια μορφή εθνικής κοινωνικής πολιτικής θέλει να εφαρμόσει.

<SPEAKER ID=120 LANGUAGE="EN" NAME="McMahon">
Kύριε Πρόεδρε, θα ήθελα κι εγώ να συγχαρώ τον εισηγητή. Καλωσορίζω επίσης τον Επίτροπο Flynn, ο οποίος δεν φείδεται προσπαθειών προκειμένου να ενθαρρύνει έναν πολύ στενό διάλογο σε αυτόν τον τομέα μεταξύ της κοινοβουλευτικής Επιτροπής Απασχόλησης και Κοινωνικών Υποθέσεων και της Ευρωπαϊκής Επιτροπής.
<P>
Όσον αφορά την έκθεση Hughes και το μέλλον του προγράμματος κοινωνικής δράσης, θα ήθελα να διατυπώσω εν συντομία μερικά σχόλια. Τη στιγμή που σημειώνεται στην Ευρώπη μια πρωτοφανής πολιτική αλλαγή, πρέπει όχι μόνο να εδραιώσουμε, αλλά και να ενισχύσουμε την κοινωνική διάσταση, βελτιώνοντάς την για τον επόμενο αιώνα. Στην παρούσα φάση αντιμετωπίζουμε στην Ευρώπη τρεις τρομακτικές προκλήσεις: την έναρξη εφαρμογής της οικονομικής και νομισματικής ένωσης, τη διεύρυνση και την πολιτική για την καταπολέμηση της ανεργίας μεγάλης κλίμακας. Εάν προσθέσουμε σε αυτά τις δημογραφικές τάσεις στο πλαίσιο της Ευρωπαϊκής Ένωσης, τις παγκόσμιες οικονομικές μεταβολές και τις τεχνολογικές καινοτομίες, αντιλαμβανόμαστε ότι αντιμετωπίζουμε σημαντικές προκλήσεις. Συμφωνώ με τους βουλευτές Bartho Pronk και Barbara Weiler ως προς το ότι είναι λυπηρό που η Επιτροπή κατάρτισε ουσιαστικά ένα πρόγραμμα δράσης μόνο έως το 2000, το οποίο απέχει μόνο 18 μήνες. Χρειαζόμαστε κάτι πιο μακροπρόθεσμα, ιδιαίτερα δεδομένου ότι η Συνθήκη του Αμστερνταμ - η οποία δεν έχει επικυρωθεί ακόμη από όλα τα κράτη μέλη - θα διαθέτει μεγαλύτερες εξουσίες στον κοινωνικό τομέα από οποιαδήποτε προηγούμενη συνθήκη.
<P>
Το πρόγραμμα κοινωνικής δράσης πρέπει να αποτελεί το επίκεντρο της ευρωπαϊκής κοινωνικής πολιτικής. Όπως και όλοι οι υπόλοιποι, καλωσορίζω την έμφαση που δίδεται από την Επιτροπή στη δημιουργία θέσεων εργασίας, αλλά αυτό δεν αποτελεί πανάκεια για την Ευρωπαϊκή Ένωση. Είναι ανάγκη να αγωνισθούμε για να αναπτύξουμε πολιτικές με τις οποίες θα βοηθήσουμε τους ανέργους, τους αποκλεισμένους και όσους βρίσκονται σε μειονεκτική θέση.

<SPEAKER ID=121 LANGUAGE="PT" NAME="Mendonηa">
Κύριε Πρόεδρε, κύριοι βουλευτές, η έκθεση Hughes, που βρίσκεται τώρα υπό συζήτηση, ενώ τάσσεται υπέρ του νέου Προγράμματος Κοινωνικής Δράσης της Επιτροπής, εισάγει στο κείμενο τροπολογίες τέτοιας σημασίας που σχεδόν μετασχηματίζουν το θέμα, προσδίδοντάς του μια χροιά προβληματισμού για την ευρωπαϊκή κοινωνική πολιτική με την ευρύτερη οικουμενική της έννοια. Η δημιουργία μιας γνήσιας ευρωπαϊκής κοινωνίας της ευημερίας, μιας κοινωνίας με καλύτερη ποιότητα ζωής, αλλά και η ενίσχυση της κοινωνικής συνοχής, προϋποθέτουν την εκπόνηση και, στη συνέχεια, την έμπρακτη και αντικειμενική προώθηση ενός πολιτικού εγγράφου το οποίο θα αντικατοπτρίζει ένα νέο, ήδη παραδεδεγμένο καθεστώς για την κοινωνική πολιτική και την πολιτική απασχόλησης που ακολουθεί η Ευρωπαϊκή Ένωση.
<P>
Δυστυχώς, όμως, το χρονοδιάγραμμα του νέου αυτού Προγράμματος Κοινωνικής Δράσης, που δεν καλύπτει όλη την περίοδο 1998-2006, αλλά περιορίζεται στη χρονική περίοδο από το 1998 ως το 2000, οδηγεί σε σοβαρή υποβάθμιση της αντιμετώπισης των θεμάτων απασχόλησης και των κοινωνικών ζητημάτων στο πλαίσιο της κοινοτικής πολιτικής. Το νέο οικονομικό πλαίσιο που διαμορφώνεται στην Ευρωπαϊκή Ένωση ως αποτέλεσμα της πραγμάτωσης της ενιαίας αγοράς και της νέας νομισματικής πολιτικής, που σύντομα θα αρχίσει να δρομολογείται, καθιστά όλο και πιο σημαντική την αλληλεπίδραση μεταξύ οικονομικής και κοινωνικής πολιτικής, τονίζοντας την αναγκαιότητα εδραίωσης των δεσμών ανάμεσα στην Οικονομική και Νομισματική Ένωση, την ενιαία αγορά, την πολιτική συνοχής και μια αποτελεσματική κοινωνική πολιτική και μια πολιτική για την απασχόληση.
<P>
Το νέο Πρόγραμμα Κοινωνικής Δράσης, που νοείται ως σημαντική συνιστώσα της ευρωπαϊκής κοινωνικής πολιτικής, θα πρέπει να αναληφθεί από το σύνολο των ευρωπαϊκών θεσμικών οργάνων, από τα κράτη μέλη και τους κοινωνικούς εταίρους, εφόσον γίνεται όλο και πιο σημαντική η εξεύρεση περισσότερο αντικειμενικών και καθοριστικών μεθόδων διεξαγωγής του μελλοντικού διαλόγου στους κόλπους της κοινωνίας των πολιτών.
<P>
Η έκθεση υπογραμμίζει την ανάγκη ενίσχυσης του ισχύοντος νομοθετικού πλαισίου, ιδίως επί θεμάτων που άπτονται της οργάνωσης της εργασίας, των ατομικών και συλλογικών δικαιωμάτων των εργαζομένων και των μέτρων κοινωνικού χαρακτήρα που προσβλέπουν στη ρύθμιση της ελεύθερης οικονομίας της αγοράς. Δεν θα πρέπει, ωστόσο, να παραβλεφθεί το νομικό πλαίσιο για να αντιμετωπιστούν τα ακανθώδη προβλήματα που παραμένουν άλυτα και σχετίζονται, μεταξύ άλλων, με τις δημογραφικές τάσεις, τον ρατσισμό, τη φτώχεια και τον κοινωνικό αποκλεισμό. Η υπό εξέταση έκθεση αξίζει την υποστήριξή μας διότι συνιστά, κατά τη γνώμη μας, μια αφορμή για έναν νέο και βαθύτερο προβληματισμό αναφορικά με το μέλλον της ευρωπαϊκής κοινωνικής πολιτικής.

<SPEAKER ID=122 LANGUAGE="FI" NAME="Hautala">
Αξιότιμε κύριε Πρόεδρε, ο συνάδελφος κύριος Hughes εκπόνησε μία εξαιρετική έκθεση. Εκ μέρους της Ομάδας των Πρασίνων στο Ευρωπαϊκό Κοινοβούλιο θα θέλαμε να την συμπληρώσουμε με ορισμένες προτάσεις τροποποίησης που αφορούν την ισότητα μεταξύ ανδρών και γυναικών. Κατά τη γνώμη μου, θα ήταν θετικό εάν η έκθεση τόνιζε την υφιστάμενη ανάγκη να ενσωματωθεί η διάσταση της ισότητας των ευκαιριών στην κοινωνική πολιτική, καθώς και το γεγονός ότι το εν λόγω mainstreaming θα πρέπει να βρίσκεται στο επίκεντρο της κοινωνικής πολιτικής. Θα επιθυμούσαμε, επίσης, να υπενθυμίσει το Κοινοβούλιο τη σημασία του θέματος της φροντίδας των παιδιών, άνευ της οποίας δεν είναι δυνατόν να προοδεύσει η ισότητα των ευκαιριών μεταξύ ανδρών και γυναικών. Γνωρίζουμε ότι ο Επίτροπος Flynn έχει κάνει μεγάλες προσπάθειες προκειμένου να προωθηθεί αυτό το θέμα και θα θέλαμε να τον υποστηρίξει και το Κοινοβούλιο.
<P>
Τελειώνοντας, θα ήταν καλό να σας υπενθυμίσω ότι βρισκόμαστε στο μέσον της διαδικασίας διεύρυνσης και προκαλεί ανησυχία η διαπίστωση ότι οι υποψήφιες προς ένταξη χώρες τονίζουν ελάχιστα την ισότητα των ευκαιριών μεταξύ ανδρών και γυναικών. Θα θέλαμε να δοθεί μεγαλύτερο βάρος στο θέμα κατά τις διαπραγματεύσεις για τη διεύρυνση.

<SPEAKER ID=123 LANGUAGE="DA" NAME="Blak">
Κύριε Πρόεδρε, όταν κανείς διαβάζει μια έκθεση, είναι σημαντικό να έχει επίγνωση ότι τα τυπογραφικά στοιχεία είναι τα μαύρα. Αυτό είναι μετά βίας προφανές για τον Δανό συνάδελφό μου που προέρχεται από το κίνημα των αιωνίως ανικανοποίητων. Θα ήθελα, ωστόσο, να ξεκινήσω ευχαριστώντας τον κ. Stephen για μια εξαιρετική έκθεση, όπου εστιάζει το ενδιαφέρον του στις προκλήσεις που θα αντιμετωπίσουμε όσον αφορά την πολιτική για την αγορά εργασίας τα επόμενα δύο χρόνια. Το νέο Πρόγραμμα Κοινωνικής Δράσης διαφοροποιείται από τα προηγούμενα προγράμματα δράσης, επειδή δεν περιέχει λόγου χάρη συγκεκριμένες προτάσεις οδηγίας για το εργασιακό περιβάλλον και την κοινωνική προστασία. Νομίζω ότι είναι λυπηρό το γεγονός ότι το πρόγραμμα δράσης δεν περιέχει περισσότερες συγκεκριμένες προτάσεις για το εργασιακό περιβάλλον, το οποίο εξακολουθεί να χρειάζεται αναβάθμιση. Σε γενικές γραμμές, πάντως, το νέο πρόγραμμα δράσης αποτελεί εξαιρετική βάση για την κοινοτική κοινωνική πολιτική για την αγορά εργασίας κατά τα δύο επόμενα χρόνια. Υπάρχουν μεμονωμένες ελλείψεις, όπως, για παράδειγμα, η μη αναφορά εκ μέρους της Επιτροπής στην κατ' οίκον εργασία. Γι' αυτό χαίρομαι που προτρέπουμε την Επιτροπή να αναλάβει πρωτοβουλίες στον συγκεκριμένο τομέα. Πρέπει να μεριμνήσουμε ώστε τα επτά εκατομμύρια ανθρώπων της Κοινότητας που εργάζονται κατ' οίκον να μη βρεθούν σε δυσχερέστερη θέση από την υπόλοιπη αγορά εργασίας. Πρέπει επίσης να προτρέψουμε την Επιτροπή να αναλάβει πρωτοβουλίες ώστε οι υφιστάμενες οδηγίες να καλύψουν και τις κατ' οίκον θέσεις εργασίας.
<P>
Και το τμήμα για την απασχόληση θα μπορούσε να ήταν κάπως πιο φιλόδοξο. Δεν ωφελεί μονάχα να μετακινούμε θέσεις εργασίας πέρα δώθε από το ένα κράτος μέλος στο άλλο. Δεν δημιουργούμε περισσότερη απασχόληση κατ' αυτόν τον τρόπο. Ορισμένα κράτη μέλη έχουν δυστυχώς εκμεταλλευθεί το κόλπο με τη μεταφορά εταιρειών σε χώρες που προσφέρουν φορολογικές απαλλαγές και χαμηλή φορολογία επί των επιχειρήσεων. Πρέπει, επομένως, η Επιτροπή να αναλάβει πρωτοβουλίες ώστε να καθιερωθεί ένα ελάχιστο επίπεδο φορολογίας επί των επιχειρήσεων. Προς το παρόν εργαζόμαστε για τη διαμόρφωση ενός κώδικα συμπεριφοράς για τη φορολόγηση των επιχειρήσεων, αλλά αυτό δεν αρκεί. Πρέπει να διαθέτουμε υποχρεωτικούς κανόνες στον εν λόγω τομέα. Γι' αυτό είναι απαραίτητη μια πολύ φιλόδοξη και υποχρεωτική συνεργασία στο πλαίσιο της κοινωνικής πολιτικής και της πολιτικής της αγοράς εργασίας στο μέλλον.

<SPEAKER ID=124 NAME="Χατζηδάκης">
Κύριε Πρόεδρε, το νέο πρόγραμμα κοινωνικής δράσης για την περίοδο 1998-2000 που προτείνει η Επιτροπή βασίζεται σίγουρα στις κατευθυντήριες γραμμές για την απασχόληση, όπως αυτές συμφωνήθηκαν στα Ευρωπαοκά Συμβούλια του «Αμστερνταμ και του Λουξεμβούργου. Θα μπορούσαν, όμως, σίγουρα οι προτάσεις να είναι πιο τολμηρές. Χρειάζεται π.χ. πιο ενεργή συμμετοχή των εργαζομένων στη λήψη των αποφάσεων στις επιχειρήσεις και ενίσχυση των δικαιωμάτων των εκπροσώπων των εργαζομένων. Αλλά θα πρέπει στις μικρομεσαίες επιχειρήσεις να υπάρξει μια ειδική αντιμετώπιση, η οποία να λαμβάνει υπόψη τις ιδιαιτερότητές τους και τις ανάγκες τους. Χρειάζεται, επίσης, να διευκρινίσει η Επιτροπή τον τρόπο με τον οποίο σκοπεύει να αξιοποιήσει τις δυνατότητες που προσφέρει η νέα νομική βάση στον τομέα της κοινωνικής προστασίας. Ακόμη, επιβάλλεται να ξεκινήσουν αμέσως προπαρασκευαστικές εργασίες σχετικά με προγράμματα δράσης κατά των κοινωνικών διακρίσεων και υπέρ της κοινωνικής ένταξης, και θέλω ειδικά να τονίσω την προσοχή που πρέπει να δώσουμε στα άτομα με ειδικές ανάγκες. Χρειάζεται να διασφαλισθεί ότι στις οδηγίες που αφορούν τις δημόσιες συμβάσεις θα είναι υποχρεωτική η τήρηση της ισχύουσας κοινωνικής νομοθεσίας. Τέλος, δεν μπορώ παρά να συμφωνήσω με τον εισηγητή ότι η Επιτροπή θα έπρεπε να είχε επιλέξει το διάστημα 1998-2006 και όχι το πολύ σύντομο 1998-2000 που τελικά επέλεξε, καθώς το πρώτο θα ενίσχυε τον βασικό ρόλο της απασχόλησης και των κοινωνικών υποθέσεων στην πολιτική της «Ενωσης.

<SPEAKER ID=125 NAME="Παπακυριαζής">
Κύριε Πρόεδρε, κύριε Επίτροπε, επιτρέψτε μου να αρχίσω από το ότι θεωρώ πως αυτή η συζήτηση που γίνεται τώρα στη βάση της εξαιρετικής έκθεσης του συναδέλφου κ. Hughes είναι μία πολύ σημαντική συμβολική συζήτηση. Ο εισηγητής και Πρόεδρος της Επιτροπής Κοινωνικών Υποθέσεων παρουσιάζει στην αιτιολογική του έκθεση όλο το ιστορικό αυτής της επαφής και της συνεργασίας με την Επιτροπή και όλο το ιστορικό της εξέλιξης μετά τα βήματα προόδου στο Αμστερνταμ και την ειδική σύνοδο στο Λουξεμβούργο. Είμαστε ως Ευρωπαοκή Ένωση σήμερα μπροστά σε μία νέα πραγματικότητα η οποία δέχεται επί τέλους, αναγνωρίζει επί τέλους ότι η απασχόληση και η κοινωνική πολιτική είναι η πρώτη προτεραιότητα στην Ευρώπη και θεωρώ ότι το πρόγραμμα κοινωνικής δράσης, κύριε Επίτροπε, που προτείνει η Επιτροπή αποτελεί ένα σημαντικό βήμα. Είναι όντως ένα πολιτικό έγγραφο με βαρύτητα για την Ευρωπαοκή Ένωση. Φρονώ ότι αυτό θα πρέπει να συνεχισθεί και υπογραμμίζω ότι η έμφαση η οποία δίνεται στον διάλογο με την κοινωνία των πολιτών στα διάφορα φόρα είναι εξαιρετικά σημαντική, όμως ακόμη πιο σημαντικός είναι ο κοινωνικός διάλογος με τους κοινωνικούς εταίρους, που δεν είναι βέβαια μια μόδα η οποία πέρασε.
<P>
Το προηγούμενο Σάββατο, κύριε Πρόεδρε, έγινε στην Αθήνα μια πολύ σημαντική εκδήλωση στην οποία ήταν παρών ο κ. Delors, που και επανέλαβε ότι για τη δική μας Ευρώπη εκείνο που χρειάζεται είναι ακριβώς να αναδειχθεί η αξία της κοινωνικής δικαιοσύνης και της αλληλεγγύης. Πιστεύω ότι αυτό πρέπει να είναι και για μας η βάση η οποία θα δώσει στην Ευρωπαοκή Ένωση, στην Ευρώπη μας, την ορμή και θα φέρει την πραγματοποίηση του οράματος.

<SPEAKER ID=126 LANGUAGE="DE" NAME="Schiedermeier">
Κύριε Πρόεδρε, σχετικά με τη συζήτηση σήμερα το πρωί έχω να επισημάνω ακόμη κάτι όσον αφορά την έκθεση van Velzen. Το ζήτημα της απασχόλησης εξακολουθεί να είναι σε πρώτη γραμμή καθήκον των κρατών μελών. Οι κατευθυντήριες γραμμές και ο συντονισμός είναι βέβαια καλά στοιχεία, κι ελπίζω ότι θα μπορέσουμε έτσι να ενισχύσουμε την απασχόληση και να την αναπτύξουμε περαιτέρω. Πρέπει, όμως, να προσέξουμε πολύ για να μην επαναληφθεί αυτό που έγινε στην πρωινή συζήτηση, να θεωρούμε δηλαδή ότι θα μπορούσαμε να επιλύσουμε το πρόβλημα της ανεργίας κεντρικά, σε επίπεδο Ευρωπαϊκής Ένωσης και μόνο. Με τον τρόπο αυτό προσφέρουμε απλά στους πολιτικούς των κρατών μελών την ευκαιρία, σε περίπτωση που αποτύχει η εθνική τους πολιτική για την αγορά εργασίας, να ρίξουν την ευθύνη στην Ευρωπαϊκή Ένωση ή στην Ευρωπαϊκή Κεντρική Τράπεζα. Εξάλλου, όποιος αμφισβητεί το σύμφωνο σταθερότητας δεν προωθεί την απασχόληση, αλλά τη θέτει σε κίνδυνο.
<P>
Σχετικά με το Πρόγραμμα Κοινωνικής Δράσης 1998-2000 καλώ, την Επιτροπή να επικεντρωθεί περισσότερο στην αναπροσαρμογή των βασικών κοινωνικών προτύπων. Βασικός στόχος της ευρωπαϊκής κοινωνικής πολιτικής είναι η ανάπτυξη ενός ευρωπαϊκού πλαισίου για το κοινωνικό δίκαιο που θα διασφαλίζει μία κοινή βάση δεσμευτικών και εναγώγιμων βασικών κοινωνικών προτύπων, δεν θα επιβαρύνει υπέρ του δέοντος τα αδύναμα κράτη και δεν θα παρεμποδίζει τις πιο προηγμένες οικονομίες να διατηρήσουν και να αναπτύξουν τα δικά τους κοινωνικά πρότυπα. Έτσι έχω μάθει εγώ, κύριε Επίτροπε.
<P>
Τα ασθενέστερα από οικονομική άποψη κράτη έχουν, όμως, προχωρήσει στην ανάπτυξή τους από τότε που ορίσθηκαν τα βασικά πρότυπα. Για τον λόγο αυτόν επαναλαμβάνω ότι πρέπει να επιδιωχθεί σοβαρά η περαιτέρω ανάπτυξη των κοινωνικών προτύπων. Επίσης, με τη θέσπιση νέων οδηγιών πρέπει να καλυφθούν τα υπάρχοντα κενά σε τομείς όπως π.χ. η συμπερίληψη της τηλεργασίας και της κατ΄ οίκον εργασίας και των απασχολούμενων σε προσωρινές εργασίες, καθώς και η επέκταση των διαδικασιών πληροφόρησης, διαβούλευσης και συμμετοχής. Τα κενά αυτά πρέπει να καλυφθούν!
<P>
Ακόμη μία φράση σχετικά με τον κοινωνικό διάλογο. Υποστηρίζω τον συνάδελφο Peter ως προς το αίτημά του να τεθεί ο κοινωνικός διάλογος σε μία ευρύτερη βάση οργανώσεων. Κύριε Επίτροπε, παρά την αισιοδοξία σας, τα αποτελέσματα του κοινωνικού διαλόγου ήταν μέχρι σήμερα απογοητευτικά. Είμαι της γνώμης ότι εδώ πρέπει να γίνουν ακόμη πολλά και, εν ανάγκη, θα πρέπει να προβούμε σε διορθωτικές κινήσεις με τη θέσπιση οδηγιών.

<SPEAKER ID=127 NAME="Flynn">
Κύριε Πρόεδρε, θα ήθελα να ευχαριστήσω τον κ. Hughes για την έκθεσή του, καθώς και όλους όσους παρέμειναν και συνεβάλαν στη συζήτηση. Θεωρώ ότι η έκθεση παρέχει μεγάλη υποστήριξη στην Επιτροπή για το Πρόγραμμα Κοινωνικής Δράσης. Όπως αναφέρει ο κ. Hughes, το πρόγραμμα εκφράζει μια πολύ σημαντική προσπάθεια που κατεβλήθη κατά το παρελθόν από τον ίδιο και τους συναδέλφους του, γεγονός στο οποίο αναφέρθηκαν με πολύ θετικό τρόπο πολλοί οι οποίοι συνέβαλαν. Θα ήθελα να καταγραφεί στα πρακτικά ότι, κατά την άποψη της Επιτροπής, ο εποικοδομητικός τρόπος με τον οποίο συνεργαστήκαμε προκειμένου να αναπτύξουμε το πρόγραμμα αυτό υπήρξε πολύ υποδειγματικός και προώθησε σε μεγάλο βαθμό τη σχέση μεταξύ της Επιτροπής και του Κοινοβουλίου.
<P>
Το Κοινωνικό Πρόγραμμα Δράσης 1998-2000 που ενεκρίθη από την Επιτροπή στις 29 Απριλίου παρέχει μια στρατηγική επισκόπηση του τρόπου με τον οποίο αντιλαμβανόμαστε τις βασικές προτεραιότητες για τη μελλοντική ανάπτυξη της ευρωπαϊκής κοινωνικής πολιτικής. Πράγματι, οι Ευρωπαίοι πολίτες θέλουν μια πολύ ισχυρή, δυναμική και προοδευτική κοινωνική πολιτική, και το πρόγραμμα αυτό παρέχει ένα πλαίσιο εντός του οποίου μπορούν να επιτευχθούν όλα τα παραπάνω. Το πρόγραμμα ανταποκρίνεται στις πολύ σημαντικές δυνατότητες της νέας Συνθήκης του Αμστερνταμ στον κοινωνικό τομέα.
<P>
Το πρόγραμμα θέτει την απασχόληση - όπως πολύ σωστά αναφέρει ο κ. Hughes - στο επίκεντρο της κοινωνικής πολιτικής, τονίζοντας τη συμπληρωματικότητα μεταξύ της νέας ευρωπαϊκής στρατηγικής για την απασχόληση και του ευρύτερου προγράμματος κοινωνικής πολιτικής. Η απασχόληση αποτελεί το κύριο μέσο με το οποίο μπορούμε να αντιμετωπίσουμε πολλά κοινωνικά προβλήματα και να ενισχύσουμε τις βασικές αξίες του ευρωπαϊκού κοινωνικού προτύπου. Τα συστήματα κοινωνικής προστασίας - κανονισμός εργασίας, διατάξεις περί υγείας και ασφάλειας - αποτελούν παράγοντες απόδοσης που βοηθούν στη βελτίωση της οικονομικής απόδοσης, καθώς και στην εξασφάλιση μιας δίκαιης κατανομής των ωφελειών αυτής της απόδοσης.
<P>
Ήδη έχουμε προχωρήσει πολύ στην εφαρμογή των διατάξεων της Συνθήκης του Αμστερνταμ στον τομέα της απασχόλησης. Μολονότι απομένουν πολλά να γίνουν προκειμένου να ανταποκριθούμε στις προσδοκίες των πολιτών μας, υπάρχουν ενδείξεις ότι η στρατηγική μας για την απασχόληση αποδεικνύεται επιτυχής. Σε πολύ σύντομο χρόνο τα κράτη μέλη ξεκίνησαν μια διαδικασία προκειμένου να καταστεί η στρατηγική τους για την απασχόληση συστηματική, συνεπής και απολύτως διαφανής. Οι αρχηγοί των κρατών θα έχουν την ευκαιρία να προχωρήσουν περισσότερο στο Ευρωπαϊκό Συμβούλιο της Βιέννης και στη συνέχεια στις αποφάσεις τους όσον αφορά τον δημοσιονομικό τομέα των κρατών τους.
<P>
Ενώ η απασχόληση κατέχει κεντρική θέση στη θεώρησή μας, το πρόγραμμα προχωρεί πέρα από την αγορά εργασίας, προβάλλοντας μια ισορροπημένη, φιλόδοξη και προοδευτική εικόνα της κοινωνικής πολιτικής ως βασικού στοιχείου της επόμενης φάσης της ευρωπαϊκής ολοκλήρωσης, που είναι γεμάτη προκλήσεις. Βρίσκομαι στην πολύ ευχάριστη θέση να δεσμευθώ ενώπιον του Σώματος ότι θα έρχομαι να σας ενημερώνω τακτικά σχετικά με την εφαρμογή του προγράμματος και να διατηρώ την προσέγγιση συνεργασίας που ακολουθήσαμε μέχρι τώρα και η οποία απεδείχθη τόσο επιτυχής για την ανάπτυξη του συνόλου της ευρωπαϊκής κοινωνικής πολιτικής. Η Επιτροπή ετοιμάζεται ήδη για την εφαρμογή των υπολοίπων διατάξεων της Συνθήκης του Αμστερνταμ αμέσως μετά από την επικύρωσή της. Προσβλέπω στην υποστήριξη του Κοινοβουλίου για την ανάπτυξη αυτού του νέου και συναρπαστικού μέρους του προγράμματος.
<P>
Θα ήθελα να πω δυο λόγια σχετικά με τη συζήτηση που διεξήχθη στο Συμβούλιο της 27ης Οκτωβρίου όσον αφορά το πρόγραμμα κοινωνικής δράσης, η οποία ήταν πολύ ενθαρρυντική και κατέγραψα διάφορα μηνύματα που προέκυψαν από αυτή τη συνεδρίαση του Συμβουλίου. Κατ' αρχάς η προσέγγιση μας, όπως παρουσιάσθηκε, υποστηρίχθηκε απερίφραστα, και επιβεβαιώθηκε εκ νέου ότι η απασχόληση αποτελεί πρώτη προτεραιότητα της Ευρώπης. Η διεύρυνση επισημάνθηκε πολύ έντονα ως βασικό θέμα. Πιστεύω ότι τα κράτη μέλη θα ήθελαν να δοθεί μεγαλύτερη έμφαση στην κοινωνική πολιτική στο πλαίσιο των συζητήσεών μας όσον αφορά την απασχόληση και προσδοκώ ότι αυτό θα συμβεί. Μπορώ να πω ότι το πνεύμα του Αμστερνταμ διατηρείται πολύ ζωντανό. Ακουσα με ιδιαίτερο ενθουσιασμό την ενθάρρυνση να κατατεθούν προτάσεις όσον αφορά την καταπολέμηση των διακρίσεων στο πλαίσιο του άρθρου 13. Το Συμβούλιο Κοινωνικών Υποθέσεων μετέδωσε ένα σημαντικό μήνυμα ως προς την ανάγκη ενίσχυσης του κοινωνικού διαλόγου. Δεν σας κρύβω ότι ο κοινωνικός διάλογος έχει ακόμα πολύ δρόμο μπροστά του. Επιτύχαμε κάποια πρόοδο, αλλά μάλλον μικρή, και θα πρέπει να εργασθώ επ' αυτού κάπως σκληρότερα με τους κοινωνικούς εταίρους.
<P>
Θα απαντήσω τώρα σε ορισμένα σημεία τα οποία φαίνεται να προκαλούν ανησυχία. Ορισμένοι βουλευτές έθεσαν το ερώτημα γιατί το πρόγραμμα δεν καλύπτει μεγαλύτερο χρονικό πλαίσιο. Ας είμαστε σαφείς: σίγουρα θα χρειάζεται ένα νέο πρόγραμμα κοινωνικής δράσης μετά από το 2000. Έως τότε, όμως, θα έχουν αποσαφηνισθεί πολύ περισσότερο πολλά από τα μείζονα θέματα που συζητάμε, όπως, για παράδειγμα, οι εξελίξεις όσον αφορά την παγκοσμιοποίηση, και ιδιαίτερα οι κοινωνικές επιπτώσεις της οικονομικής και νομισματικής ένωσης. Τότε θα έχουν καταστεί σαφέστερες για μας οι δυνατότητες που παρέχει η νέα Συνθήκη, θα έχουμε προχωρήσει κάπως στις διαπραγματεύσεις για τη διεύρυνση και θα είμαστε σε καλύτερη θέση να επικεντρώσουμε την προσοχή μας στα βασικά θέματα αυτού του τομέα.
<P>
Θα υπάρχουν επιπλέον οι επιπτώσεις της στρατηγικής για την απασχόληση. Θα έχουμε προχωρήσει περαιτέρω στη συνολική αξιολόγηση των εθνικών σχεδίων δράσης και τότε θα είμαστε σε καλύτερη θέση να αποδώσουμε πιο μακροπρόθεσμη προοπτική στο επόμενο πρόγραμμα. Όπως ανέφεραν οι αξιότιμοι βουλευτές, η κοινωνική πολιτική μεταβάλλεται και θα επικεντρωθεί σε νέους στόχους, ιδιαίτερα μετά από την επικύρωση της Συνθήκης. Θα έχει προχωρήσει, εξάλλου, και η στρατηγική όσον αφορά την απασχόληση. Η κ. Schφrling είπε πολύ σωστά ότι τα πρώτα βήματα φέρνουν και τα επόμενα: είναι ένας καλός τρόπος αντίληψης ολόκληρου του ζητήματος.
<P>
Πρέπει να γίνουν πολλά και πιστεύω ότι το Ευρωπαϊκό Κοινοβούλιο θα είναι εξαιρετικά απασχολημένο από τώρα και μέχρι το τέλος της θητείας της σημερινής Επιτροπής και του σημερινού Κοινοβουλίου τόσο με τα νομοθετικά προγράμματα που δρομολογούνται τώρα, όσο και με τις μη νομοθετικές δράσεις. Η κοινωνική πολιτική είναι διαδικασία υπό εξέλιξη και η αξιολόγησή μας θα μας βοηθήσει να την αναπτύξουμε σιγά σιγά.
<P>
Δεδομένου ότι ο κ. Hughes έθεσε ως προϋπόθεση για την υποστήριξή του να δοθούν απαντήσεις σε ορισμένα θέματα, θα διατυπώσω μερικά ακόμη σχόλια. Όσον αφορά τον διάλογο των πολιτών, δεν πήραμε από τη Συνθήκη όσα ελπίζαμε. Ωστόσο, θα δημοσιεύσουμε πολύ σύντομα το αποτέλεσμα από το Φόρουμ της Ευρωπαϊκής Κοινωνικής Πολιτικής. Διαθέτουμε μία θέση στον προϋπολογισμό για την υλοποίηση όλων αυτών κατά το 1999 και θα εξακολουθήσουμε, επομένως, να προωθούμε αυτόν τον στόχο. Ως προς τις προπαρασκευστικές εργασίες στο πλαίσιο των άρθρων 13 και 137, βρίσκομαι στην ευχάριστη θέση να σας ανακοινώσω ότι εξελίσσονται πολύ καλά. Συγκεκριμένα, δημοσιεύσαμε πρόσκληση υποβολής προσφορών για την προπαρασκευή βάσει του άρθρου 137 τον Σεπτέμβριο και τώρα προχωρούμε καλά σε αυτόν τον τομέα. Όσον αφορά το προσωπικό στον τομέα της υγείας και της ασφάλειας, διαθέτουμε σήμερα την υπηρεσία του Bilbao και προσπαθώ να κατανέμω την εργασία με δικαιότερο τρόπο, ούτως ώστε να εξακολουθήσουμε να έχουμε τα καλύτερα δυνατά αποτελέσματα.
<P>
Ο κ. Hughes έκανε κάποιες παρατηρήσεις για την κοινωνική προστασία και το πλαίσιο των επενδύσεων. Το σχέδιό μας περιέχει τρία στοιχεία. Σε μερικές εβδομάδες θα δημοσιεύσουμε μια αναθεώρηση της σύστασης του 1992 σχετικά με τα προγράμματα υποστήριξης του κατώτατου εισοδήματος στο πλαίσιο των συστημάτων κοινωνικής πρόνοιας και το επόμενο έτος θα δημοσιεύσουμε μια νέα ανακοίνωση σχετικά με το μέλλον της κοινωνικής προστασίας. Σε αυτόν τον τομέα είχαμε στο παρελθόν, το 1995 και το 1997, δύο κείμενα, αλλά είναι σημαντικό να επαναληφθεί η εργασία. Όπως αναφέραμε στο Πρόγραμμα Δράσης, επιθυμούμε να χρησιμοποιήσουμε το άρθρο 137 προκειμένου να αναπτύξουμε ένα πλαίσιο για εθνικές πολιτικές, συμπεριλαμβανομένων συστημάτων κοινωνικής προστασίας για ανάληψη δράσης κατά του κοινωνικού αποκλεισμού.
<P>
Τέθηκε επίσης το θέμα της σεξουαλικής παρενόχλησης.
<P>
Συμφωνώ ότι το θέμα της σεξουαλικής παρενόχλησης αποτελεί πραγματικό πρόβλημα. Θα είμαι σύντομα σε θέση να σας παρουσιάσω δύο μελέτες σχετικά με το εν λόγω θέμα και την πρωτεύουσα θέση που κατέχει σε οργανώσεις σε όλες τις χώρες της Ευρωπαϊκής Ένωσης όπου διεξήχθη έρευνα. Εκτιμώ ότι η πλειοψηφία των κρατών μελών δεν ενδιαφέρεται προς στιγμή για θέσπιση νομοθεσίας. Γνωρίζετε δε ότι ούτε οι κοινωνικοί εταίροι θα μπορούσαν να καταλήξουν σε συμφωνία για το θέμα αυτό, οπότε αντιμετωπίζω κάποιο δίλημμα επί του προκειμένου. Θα ήθελα να σας ζητήσω να μου επιτρέψετε να εξετάσω περαιτέρω το εν λόγω θέμα, και ίσως μετά από τη δημοσίευση των δύο μελετών να μπορέσουμε να το συζητήσουμε εκ νέου.
<P>
Όσον αφορά την εξέταση του άγχους ως θέματος υγείας και ασφάλειας, δεν υφίσταται πρόβλημα. Γίνεται ήδη σαφής μνεία σε αυτό στη σελίδα 9 της ενδιάμεσης έκθεσης σχετικά με τα κοινοτικά προγράμματα για την ασφάλεια, την υγιεινή και την υγεία στην εργασία.
<P>
Ως προς την κατ' οίκον εργασία, θα ήθελα να αναφέρω στο Σώμα ότι η Επιτροπή θα εκδώσει ανακοίνωση σχετικά με τον εκσυγχρονισμό της οργάνωσης της εργασίας, κι ελπίζουμε αυτό να γίνει μέχρι τις 25 Νοεμβρίου. Πρόκειται για έγγραφο πλαίσιο που θα παράσχει στους κοινωνικούς εταίρους και σε άλλους μια ευκαιρία να διατυπώσουν παρατηρήσεις ως προς τον τρόπο με τον οποίο θα πρέπει να προχωρήσουμε πλέον με όλα τα θέματα οργάνωσης της εργασίας, και σας διαβεβαιώνω, κ. Hughes, ότι θα συμπεριληφθεί και η κατ' οίκον εργασία.
<P>
Θέσατε επίσης το θέμα της έκδοσης εντός του 1998 μιας οδηγίας για την ίση μεταχείριση και την κοινωνική ασφάλιση. Στο πρόγραμμά μας περιλαμβάνεται δέσμευση να γίνει αυτό εντός του 1999 και η υπό εξέλιξη εργασία έχει προχωρήσει πλέον πολύ. Δεν συζητήσαμε ακόμη το θέμα σε επίπεδο Επιτροπής, αλλά βρίσκεται σαφώς σε πολύ προχωρημένο στάδιο. Όσον αφορά το θέμα της εφαρμογής της οδηγίας για τις εγκύους εργαζομένους, εκπονείται στην παρούσα φάση η έκθεση επί του συγκεκριμένου αυτού θέματος και μπορεί να εγκριθεί έως το τέλος του έτους.
<P>
Θα ήθελα να επισημάνω στην κ. Hautala ότι θα εκδοθεί ανακοίνωση έως το τέλος Δεκεμβρίου, ει δυνατόν, αλλά οπωσδήποτε πριν από τα μέσα Ιανουαρίου, σχετικά με το θέμα των εξωτερικών πτυχών της κοινωνικής πολιτικής, όπου θα συμπεριληφθεί και η διεύρυνση.
<P>
Έχουμε πάρα πολλή δουλειά από τώρα έως και το τέλος του επόμενου έτους. Κατά τη γνώμη μου, δεν υπάρχει αμφιβολία ότι η κοινωνική πολιτική έχει προχωρήσει κατά τρόπο πολύ εντυπωσιακό. Θα ασχοληθούμε πάρα πολύ με τη νομοθεσία, όπου εκκρεμούν πολλά σημεία, καθώς και με μη νομοθετικά θέματα, όπως και με τη συνολική στρατηγική για την απασχόληση, και σας ζητώ να υποστηρίξετε το σχέδιο.

<SPEAKER ID=128 NAME="Πρόεδρος">
Σας ευχαριστώ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<CHAPTER ID=8>
Κοινωνικός διάλογος
<SPEAKER ID=129 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κυρίου Peter (A4-0392/98), εξ ονόματος της Επιτροπής Απασχόλησης και Κοινωνικών Υποθέσεων, σχετικά με την ανακοίνωση της Επιτροπής με θέμα «Προσαρμογή και στήριξη του κοινωνικού διαλόγου σε κοινοτικό επίπεδο».

<SPEAKER ID=130 NAME="Peter">
Κύριε Πρόεδρε, επιτρέψτε μου κατ' αρχάς μία τεχνικής φύσεως παρατήρηση. Μου επέστησαν την προσοχή στο γεγονός ότι στο σουηδικό κείμενο της έκθεσης έχει παρεισφρήσει στην αιτιολογική σκέψη Δ ένα μεταφραστικό σφάλμα το οποίο αλλοιώνει το νόημα. Σας παρακαλώ να φροντίσετε να το εξακριβώσετε.
<P>
Κύριε Πρόεδρε, αξιότιμοι συνάδελφοι, στις Συνθήκες της Ένωσης έχει καταγραφεί ο στόχος της συνοχής μεταξύ οικονομικής και κοινωνικής ανάπτυξης. Η σαφής εντολή προς την Επιτροπή να προωθήσει τον κοινωνικό διάλογο, ο κοινοτικός χάρτης των θεμελιωδών κοινωνικών δικαιωμάτων των εργαζομένων, η συμφωνία για την κοινωνική πολιτική που εντάχθηκε τώρα στη Συνθήκη του Αμστερνταμ, το κεφάλαιο περί απασχόλησης στην εν λόγω Συνθήκη, καθώς και οι επιπτώσεις της άμεσα επικείμενης νομισματικής ένωσης δίδουν στον κοινωνικό διάλογο μία πρωτοφανή μέχρι σήμερα βαρύτητα.
<P>
Η ψυχή του κοινωνικού διαλόγου ήταν και είναι η συναίνεση και όχι η σύγκρουση. Στην περίπτωση που τα συμφέροντα των κοινωνικών εταίρων είναι αντικρουόμενα, η προθυμία για συναίνεση εξαρτάται κυρίως από την ισοτιμία των εταίρων. Η αντιπροσωπευτικότητα που οφείλουν να αποδείξουν οι ενώσεις είναι απαραίτητη, πρέπει ωστόσο να ορίζεται βάσει σαφών κριτηρίων που θα προσαρμόζονται συνεχώς στις εκάστοτε συνθήκες. Οι ενώσεις είναι ανεξάρτητες, κι αυτό σημαίνει στην προκειμένη περίπτωση ότι, στο πλαίσιο μιας δεδομένης αντιπροσωπευτικότητας, αποφασίζουν ελεύθερα με ποιον θα συναντηθούν, θα διαπραγματευθούν και θα συνάψουν ενδεχομένως συμφωνίες. Στο δεδομένο πλαίσιο μπορούν επίσης να αποφασίσουν τι θέλουν να ρυθμίσουν. Θα πρέπει να αποτραπεί η άμεση άσκηση επιρροής από τη διοίκηση ή τα πολιτικά όργανα στον καθορισμό των κοινωνικών εταίρων για λόγους σεβασμού της αυτονομίας των εν λόγω ενώσεων.
<P>
Η Επιτροπή Απασχόλησης και Κοινωνικών Υποθέσεων υποστηρίζει ως προς όλα τα ουσιαστικά σημεία τις προτάσεις της Επιτροπής για την αύξηση της αποτελεσματικότητας του δομημένου ευρωπαϊκού κοινωνικού διαλόγου, τις οποίες υπέβαλε στην ανακοίνωσή της στις 20.5.1998, με θέμα την προσαρμογή και τη στήριξη του κοινωνικού διαλόγου σε κοινοτικό επίπεδο. Οι τροπολογίες που αποδέχθηκε η κοινοβουλευτική επιτροπή δεν έρχονται σε αντίθεση με την εν λόγω δήλωση.
<P>
Επιτρέψτε μου μερικές παρατηρήσεις σχετικά με το θέμα. Ο κοινωνικός διάλογος εντάσσεται αναμφισβήτητα σε αυτό που ονομάζουμε ευρωπαϊκό κοινωνικό πρότυπο. Για να ανταποκριθεί πραγματικά στο πρότυπο αυτό, η Επιτροπή πρέπει μεταξύ άλλων - και θα ήθελα να το τονίσω και πάλι - να ταυτιστεί πλήρως με τον στόχο αυτό. Αυτό σημαίνει ότι δεν πρέπει να υπάρξουν αυθαίρετοι περιορισμοί, για παράδειγμα, στην κλασσική αρμοδιότητα του Επιτρόπου επί των κοινωνικών υποθέσεων ή άλλων Επιτρόπων. Πέρα από όλες τις αρμοδιότητες, σε σημαντικά από κοινωνικής άποψης ζητήματα ο κοινωνικός διάλογος θα πρέπει να διεξάγεται στο εκάστοτε επίπεδο με σοβαρότητα.
<P>
Η Μόνιμη Επιτροπή για την Απασχόληση δεν θα πρέπει στο μέλλον να ασχολείται μόνο με κατευθυντήριες γραμμές για την απασχόληση, αλλά και με τις κατευθυντήριες γραμμές για την οικονομία της ΕΕ. Τα αποτελέσματα αυτών των διαβουλεύσεων στη Μόνιμη Επιτροπή θα πρέπει να διαβιβάζονται στα εκάστοτε Συμβούλια Υπουργών εγκαίρως, ώστε να λαμβάνονται υπόψη στις εκεί διαβουλεύσεις και στη λήψη αποφάσεων. Τούτο φαίνεται να είναι αυτονόητο, ωστόσο η πείρα του παρελθόντος μας αποδεικνύει το αντίθετο.
<P>
Στο πλαίσιο των μέτρων εξοικείωσης των υποψηφίων χωρών της Κεντρικής και Ανατολικής Ευρώπης πρέπει να διασφαλισθεί ότι μέχρι την ένταξή τους θα υπάρχουν στις εν λόγω χώρες δομές που να επιτρέπουν τον κοινωνικό διάλογο. Συνιστώ στο Κοινοβούλιο να θέσει ως προϋπόθεση της συγκατάθεσής του για την ένταξη και τα στοιχεία αυτά.
<P>
Στην περίπτωση που ο κοινωνικός διάλογος στο πλαίσιο της ΕΕ καταλήξει σε νομοθετική διαδικασία που, με απόφαση του Συμβουλίου, θα αποκτήσει γενική ισχύ, δημιουργείται λόγω της μη συμμετοχής του Κοινοβουλίου το πρόβλημα του ελλείμματος δημοκρατικής νομιμότητας μίας νομοθετικής πράξης.
<P>
Λόγω των ρυθμίσεων που θα ισχύσουν μελλοντικά σε όλα τα κράτη μέλη και του καθήκοντος της Επιτροπής να υποβάλλει στους κοινωνικούς εταίρους όλες τις νομοθετικές προτάσεις στον τομέα της κοινωνικής πολιτικής, για να αποφασίσουν εάν θέλουν να διαπραγματευθούν το θέμα οι ίδιοι, το Κοινοβούλιο πρέπει τώρα να απαιτήσει επιτακτικά την ισοτιμία του με το Συμβούλιο και στο πλαίσιο αυτής της διαδικασίας. Εφόσον η Επιτροπή έχει δηλώσει σαφώς την προθυμία της για τη διεξαγωγή διοργανικών διαπραγματεύσεων, είναι πλέον ζήτημα του Συμβουλίου κατά πόσο θα επιτευχθεί πραγματικά κάτι τέτοιο. Εάν το Κοινοβούλιο συνεχίσει να είναι αποκλεισμένο από αυτή τη νομοθετική διαδικασία, ενώ το Συμβούλιο εξακολουθεί να έχει τον τελευταίο λόγο, αυτό είναι και θα παραμείνει ένα ουσιαστικό σφάλμα που δεν θα είναι πλέον δυνατόν να εξισορροπηθεί με τη διεύρυνση της διαδικασίας συναπόφασης σε άλλα σημεία.

<SPEAKER ID=131 LANGUAGE="IT" NAME="Ghilardotti">
Κύριε Πρόεδρε, η διαδικασία ευρωπαϊκής ολοκλήρωσης, και ιδιαίτερα μετά από την Οικονομική και Νομισματική Ένωση, πρέπει να χαρακτηρίζεται κατά κύριο λόγο από μια δέσμευση υπέρ της αειφόρου ανάπτυξης και της προόδου, της κοινωνικής πολιτικής και της πολιτικής για την απασχόληση. Εξάλλου, οι εκθέσεις που μας παρουσίασαν σήμερα το πρωί και το απόγευμα οδεύουν ακριβώς προς αυτήν την κατεύθυνση.
<P>
Στο πλαίσιο αυτής της δυναμικής, οι κοινωνικοί εταίροι σε ευρωπαϊκό επίπεδο έχουν έναν βασικό ρόλο να επιτελέσουν, ρόλο που τους έχει αναγνωριστεί ρητώς από την Συνθήκη. Τα κράτη μέλη πρέπει πράγματι να ενεργούν λαμβάνοντας υπόψη τα θεμελιώδη κοινωνικά δικαιώματα και έχουν ως στόχο, μεταξύ άλλων, την προώθηση του κοινωνικού διαλόγου. Επίσης, το νέο κεφάλαιο της Συνθήκης, που συμπεριελήφθη στο Αμστερνταμ και είναι αφιερωμένο στην απασχόληση, περιέχει μια ρητή αναφορά στη διαβούλευση με τους κοινωνικούς εταίρους. Η Συνθήκη αναγνωρίζει, επιπλέον, στους κοινωνικούς εταίρους την ικανότητα να διαπραγματεύονται συμφωνίες πλαίσιο σε ευρωπαϊκό επίπεδο σχετικά με σημαντικά ζητήματα της αρμοδιότητάς τους σε θέματα κοινωνικής πολιτικής. Κατά συνέπεια, για την όλο και μεγαλύτερη ακριβώς προβολή του κοινωνικού διαλόγου, θα ήθελα να σταθώ σε τρία ζητήματα που τέθηκαν στην ανακοίνωση της Επιτροπής και στα οποία έγινε αναφορά και στην έκθεση του κυρίου Peter.
<P>
Πρώτον: το πρόβλημα της εκπροσώπησης και της αντιπροσωπευτικότητας των οργανώσεων. Πρόκειται για ένα πρόβλημα που αρχίζει να τίθεται και στα κράτη μέλη και γι'αυτό είμαι κατά μείζονα λόγο της γνώμης ότι πρέπει να αντιμετωπιστεί σε ευρωπαϊκό επίπεδο. Από την άποψη αυτή, η μελέτη που ξεκίνησε η Επιτροπή, η οποία ελπίζουμε να ολοκληρωθεί σε σύντομο χρόνο, θα αποτελέσει σίγουρα ένα βασικό μέσο για την ουσιαστική ενίσχυση του ευρωπαϊκού κοινωνικού διαλόγου και για την όσο το δυνατό μεγαλύτερη αποφυγή των διαφορών, ακόμη και των δικαστικών, όπως αυτές που σημειώθηκαν στο παρελθόν.
<P>
Το δεύτερο ζήτημα είναι ο κλαδικός διάλογος. Η ανάπτυξη του κλαδικού κοινωνικού διαλόγου μπορεί να διαδραματίσει αποφασιστικό ρόλο στην πρόβλεψη και στη διαχείριση των βιομηχανικών μεταβολών της Κοινότητας, να δώσει την δυνατότητα για περαιτέρω εξελίξεις και να βελτιώσει τα αποτελέσματα, τόσο ποιοτικά όσο και ποσοτικά.
<P>
Τέλος, το τελευταίο σημείο είναι ο ρόλος του Ευρωπαϊκού Κοινοβουλίου. Παρ' όλο που εκτιμώ τη διάθεση της Επιτροπής να συνεχίσει να πληροφορεί το Κοινοβούλιο στο πλαίσιο της νομοθετικής διαδικασίας που προβλέπεται από το πρωτόκολλο, πιστεύω ότι πρέπει να καταλήξουμε σύντομα σε μία διοργανική συμφωνία που θα αποβλέπει στην ισότιμη συμμετοχή του Κοινοβουλίου - μοναδικού θεσμικού οργάνου που εκλέγεται απευθείας από τους πολίτες - στη νομοθετική διαδικασία που προβλέπεται από τη συμφωνία για την κοινωνική πολιτική.

<SPEAKER ID=132 LANGUAGE="DE" NAME="Glase">
Κύριε Πρόεδρε, κυρίες και κύριοι, η διαδικασία του κοινωνικού διαλόγου είναι ακόμη μία σχετικά νέα διαδικασία στην Ευρωπαϊκή Ένωση. Μετά από δύο επιτυχημένες δοκιμές, τη γονική άδεια και τη ρύθμιση σχετικά με τη μερική απασχόληση, υπάρχει τώρα μία ανακοίνωση της Επιτροπής που πρέπει να θεωρηθεί αναθεώρηση και νέος προσανατολισμός. Η Επιτροπή δεν υπέβαλε ουσιαστικά κάτι καινούργιο. Ο εισηγητής κ. Peter, τον οποίο ευχαριστώ πολύ για τη συνεργασία μας, κατέβαλε μεγάλες προσπάθειες για την κατάρτιση της έκθεσής του. Εντούτοις, δεν μπορούμε να παραβλέψουμε ότι ειδικά αυτό το πολύ σημαντικό κείμενο το έχουν υπαγορεύσει τα συνδικάτα. Δεν χρειάζεται να εναντιωθούμε οπωσδήποτε σε αυτό, εάν διατηρηθεί στις διαπραγματεύσεις η ισορροπία και η ισότιμη μεταχείριση.
<P>
Δεν είναι κατανοητό για ποιο λόγο θα πρέπει η Επιτροπή να υποστηρίζει μονόπλευρα τους εκπροσώπους των εργαζομένων. Η Ευρωπαϊκή Συνομοσπονδία Συνδικάτων σίγουρα δεν έχει ανάγκη από ιδιαίτερα μαθήματα και ειδική στήριξη για τις εργασίες της. Είναι δε αρκετά τα κονδύλια της Επιτροπής που ρέουν προς τη δική της κατεύθυνση.
<P>
Θέλω, όμως, ν' αναφερθώ σε ένα βασικό πρόβλημα. Ο σημερινός γύρος των εταίρων που λαμβάνουν μέρος στον κοινωνικό διάλογο αποτελεί ένα τρίγωνο στο οποίο εναντιώνονται πολλοί από εκείνους που δεν τους επιτρέπεται να συμμετέχουν άμεσα στο τραπέζι των διαπραγματεύσεων. Η Επιτροπή δεν μπόρεσε να υποβάλει ικανοποιητικές προτάσεις. Τα χριστιανικά συνδικάτα εξακολουθούν να στέκονται έξω από την πόρτα, καθώς και πολλοί εκπρόσωποι μικρότερων τομέων και επαγγελματικών κλάδων. Ακόμα κι αν το 80 % των μελών της Ένωσης των Συνομοσπονδιών Βιομηχανιών και Εργοδοτών της Ευρώπης, της UNICE, είναι μικρές και μεσαίες επιχειρήσεις, η Ευρωπαϊκή Ένωση Βιοτεχνικών και Μικρομεσαίων Επιχειρήσεων, η UEAPME, που εκπροσωπεί άμεσα τις ΜΜΕ σε ευρωπαϊκό επίπεδο, κατέχει έως σήμερα μια εντελώς απαράδεκτη θέση στο πλαίσιο του κοινωνικού διαλόγου.
<P>
Ως πολιτική ομάδα, έχουμε επανειλημμένα διαμαρτυρηθεί κι έχουμε απαιτήσει να συμπεριληφθεί στον κοινωνικό διάλογο η UEAPME. Τώρα πλέον η UNICE και η UEAPME βρίσκονται προ μίας συμβατικής συμφωνίας που θα επιτρέπει στους εκπροσώπους των ΜΜΕ την άμεση συμμετοχή στις διαπραγματεύσεις στο πλαίσιο του κοινωνικού διαλόγου. Και τονίζω ότι «θα», επειδή περιμένουμε να δούμε πώς θα λειτουργήσει αυτό και κατά πόσο οι εκπρόσωποι της UEAPME θα θεωρήσουν ότι έχουν γίνει πραγματικά αποδεκτοί.
<P>
Έτσι έχει επιλυθεί κατά κάποιο τρόπο ένα μεγάλο πρόβλημα, ακόμη και αν πρόκειται για λύση ανάγκης. Οι υπόλοιπες ενώσεις εξακολουθούν να παραμένουν αποκλεισμένες από τις διαπραγματεύσεις. Χρειαζόμαστε επειγόντως τη μελέτη για την αντιπροσωπευτικότητα, την οποία έχει αναγγείλει η Επιτροπή από το 1996. Τότε θα πρέπει να συζητηθεί και πάλι με μεγάλη σαφήνεια το ζήτημα των συμμετεχόντων στον κοινωνικώ διάλογο. Το αργότερο τότε θα πρέπει να ξανασυζητηθεί και ο ρόλος του Ευρωπαϊκού Κοινοβουλίου ως του μοναδικού δημοκρατικά νομιμοποιημένου θεσμικού οργάνου της Ευρωπαϊκής Ένωσης. Ούτε ο δικός μας ρόλος στον κοινωνικό διάλογο είναι ικανοποιητικός. Απομένουν, επομένως, δύο μεγάλα προβλήματα σχετικά με τον κοινωνικό διάλογο, τα οποία αντιμετωπίζουμε σαν δύο παλιούς γνωστούς.
<P>
Η πολιτική μας ομάδα είναι αποφασισμένη να συνεχίσει την προσπάθεια για την επίλυση των δύο αυτών προβλημάτων. Το χρωστάμε στις μικρές ενώσεις.

<SPEAKER ID=133 LANGUAGE="SV" NAME="Lindqvist (ELDR).">
Κύριε Πρόεδρε, τώρα θα μιλήσουμε για τον κοινωνικό διάλογο μεταξύ των κοινωνικών εταίρων, ο οποίος θα πρέπει να διεξάγεται πρωτίστως μεταξύ των ιδίων και καταλήγει σιγά σιγά σε κάποια μορφή συλλογικής σύμβασης η οποία ρυθμίζει θέματα συχνά καλύτερα απ' ότι γίνεται μέσω της νομοθεσίας. Πρόκειται για ένα παλιό σκανδιναβικό πρότυπο, το οποίο ευχαρίστως θα βλέπαμε να γίνεται πραγματικότητα και σε ευρωπαϊκό επίπεδο. Όμως, είναι σημαντικό να μην έχουμε την αντίληψη ότι η νομοθεσία θα πρέπει να είναι αναγκαίο αποτέλεσμα του κοινωνικού διαλόγου και των συλλογικών συμβάσεων. Αυτό μπορεί να γίνει, αλλά δεν είναι αυτοσκοπός.
<P>
Απεναντίας, οι εθνικές αρχές, όπως και τα θεσμικά όργανα της ΕΕ, θα πρέπει να παράσχουν κίνητρα για συνεργασία μεταξύ των κοινωνικών εταίρων, μεταξύ αυτόνομων και ανεξαρτήτων εταίρων, όπως π.χ. αναφέρεται στην παράγραφο υπ' αριθ. 8. Αυτό μπορούν να το επιτύχουν αν ενεργήσουν ως διαμεσολαβητές: μπορούν να έλθουν σε επαφή με τους εταίρους και να τους βοηθήσουν να οδηγηθούν σε συζητήσεις, λειτουργώντας ως διαμεσολαβητές. Υπάρχουν πολλοί τρόποι να γίνει αυτό, αντί να πιστεύουν ότι η νομοθεσία είναι η απολύτως απαραίτητη λύση.
<P>
Τρία επισημάνσεις ακόμη: κατ' αρχάς πρέπει να συζητηθούν στη Μόνιμη Επιτροπή για την Απασχόληση οι κατευθυντήριες γραμμές για την απασχόληση παράλληλα με τις κατευθυντήριες γραμμές της οικονομικής πολιτικής, για να μπορεί να υπάρχει κάποια συνάφεια μεταξύ τους, κάτι που είναι βέβαια αναγκαίο.
<P>
Δεύτερον, ο κοινωνικός διάλογος πρέπει να ενισχυθεί ιδιαίτερα στις χώρες της Κεντρικής και Ανατολικής Ευρώπης, οι οποίες για ένα μεγάλο χρονικό διάστημα δεν είχαν τις ίδιες δυνατότητες που είχαμε εμείς σε άλλες χώρες να αναπτύξουν τη συνεργασία μεταξύ των κοινωνικών εταίρων.
<P>
Τρίτον, πρέπει να ενσωματωθούν με ένα φυσικότερο τρόπο στον κοινωνικό διάλογο και τη συνεργασία οι κοινότητες και οι περιφέρειες, που είναι μεγάλοι εργοδότες, και να συμμετέχουν στον εν λόγω διάλογο, ούτως ώστε να λαμβάνουν μέρος και οι μεγάλοι σε τοπικό επίπεδο εργοδότες.

<SPEAKER ID=134 LANGUAGE="EN" NAME="Crowley">
Κύριε Πρόεδρε, θα ήθελα κι εγώ να συγχαρώ τον εισηγητή για την έκθεσή του και να χαιρετίσω τη συμμετοχή του κ. Flynn σε ολόκληρο αυτόν τον τομέα.
<P>
Σε οποιοδήποτε πρότυπο κοινωνικού διαλόγου και κοινωνικής εταιρικής σχέσης παρέχεται στους κοινωνικούς εταίρους το δικαίωμα να διαπραγματεύονται, να διαβουλεύονται και να καταλήγουν σε συμφωνίες-πλαίσιο οι οποίες θα πρέπει να εφαρμόζονται σε ευρωπαϊκή βάση. Παράλληλα με τα δικαιώματα υπάρχουν και υποχρεώσεις. Μια πολύ σημαντική πτυχή, που συχνά ίσως να παραβλέπεται από το Ευρωπαϊκό Κοινοβούλιο, είναι η υποχρέωση των κοινωνικών εταίρων να κάθονται στο τραπέζι των διαπραγματεύσεων με μία πραγματική θέση διαπραγμάτευσης και όχι να παίρνουν απλώς θέση για τις κάμερες. Είναι ειδικότερα απαραίτητο να διευρυνθεί η εταιρική σχέση, ούτως ώστε να συμπεριλάβει όσους τομείς εξαιρούνται επί του παρόντος, και ιδιαίτερα τον τομέα των ΜΜΕ.
<P>
Θα πρέπει να εξετάσουμε επίσης θέματα όπως ο τομέας των ατόμων με ειδικές ανάγκες, ο τομέας της εκπαίδευσης και η σημασία της δια βίου εκμάθησης, της εκπαίδευσης και της κατάρτισης ως προς την απασχόληση και λοιπά προβλήματα κοινωνικού αποκλεισμού, τα οποία συζητήσαμε σήμερα το πρωί, όταν μιλούσαμε για την έκθεση van Velzen και την απάντηση του Επιτρόπου. Ίσως θα πρέπει τώρα να εξετάσουμε πώς μπορούμε να προσελκύσουμε περισσότερους ανθρώπους στον κοινωνικό διάλογο. Ένας τρόπος με τον οποίο θα μπορούσαμε να φθάσουμε σε αυτόν τον στόχο, σε δοκιμαστική ίσως βάση, είναι ένας τρίτος τύπος οργάνωσης όπου θα ενσωματώνεται και η Οικονομική και Κοινωνική Επιτροπή. Κάτι τέτοιο θα ήταν πιο αντιπροσωπευτικό και θα μπορούσε να χρησιμοποιηθεί ως γραφείο συμψηφισμού για ορισμένες από τις ήσσονος σημασίας λεπτομέρειες και προτάσεις.
<P>
Με προβληματίζει ο ρόλος του Κοινοβουλίου σε ολόκληρη αυτή τη διαδικασία. Ορισμένες φορές εμείς οι βουλευτές του Ευρωπαϊκού Κοινοβουλίου έχουμε την αίσθηση ότι βρισκόμαστε ενώπιον ενός τετελεσμένου γεγονότος που συμφωνήθηκε από τους κοινωνικούς εταίρους και ότι πρόκειται για πολιτικό εκβιασμό - δεν μπορούμε να αντιταχθούμε στο γεγονός επειδή συμφωνήθηκε από τους κοινωνικούς εταίρους. Πρέπει, επομένως, να εξευρεθεί κάποιος ρόλος για το Κοινοβούλιο στον διάλογο μεταξύ των κοινωνικών εταίρων.
<P>
Ωστόσο, χωρίς να ξεχνώ τα προαναφερθέντα σημεία, θα συστήσω στο Σώμα να εγκρίνει την έκθεση αυτή και η πολιτική ομάδα μου θα υποστηρίξει τη θέση του εισηγητή.

<SPEAKER ID=135 LANGUAGE="SV" NAME="Schφrling">
Κύριε Πρόεδρε, η Επιτροπή έχει εντολή να αναπτύξει τον κοινωνικό διάλογο σε ευρωπαϊκό επίπεδο, σύμφωνα με το άρθρο 118B. Από αυτόν τον διάλογο απoυσιάζει ένας από τους μεγαλύτερους εργοδότες της Ευρώπης, και συγκεκριμένα οι άνω των εκατό χιλιάδων κοινότητες και περιφέρειες της Ευρώπης.
<P>
Οι κοινοτικοί και περιφερειακοί εργοδότες της ΕΕ θεωρούν πολύ μεγάλο πρόβλημα το γεγονός ότι δεν αντιμετωπίζονται σε ευρωπαϊκό επίπεδο ως ισότιμος εταίρος του κοινωνικού διαλόγου σε κλαδικό επίπεδο. Το γεγονός αυτό είναι αξιοσημείωτο, αν αναλογιστούμε ότι το συμβούλιο εκπροσώπησης των κοινοτήτων και περιφερειών της Ευρώπης, το CEMR, που χρονολογείται ήδη από το 1951, εκπροσωπεί περισσότερες από εκατό χιλιάδες κοινότητες και περιφέρειες και περισσότερους, ίσως, από 14 εκατομμύρια εργαζόμενους πλήρους απασχόλησης, και, μαζί με τους εργαζόμενους μερικής απασχόλησης, περίπου 30 εκατομμύρια άτομα.
<P>
Τα μέλη του CEMR συμμετέχουν ενεργά στις δομές της αγοράς εργασίας των χωρών τους και έχουν πολλές φορές ευθύνη διαπραγματεύσεων. Έχουν μακρά εμπειρία διαπραγματευτικών παραδόσεων, οι οποίες έχουν χρησιμοποιηθεί επιτυχώς στους εθνικούς κοινωνικούς διαλόγους. Συνεπώς, θεωρώ λογικό, εφόσον θέλουμε να αναπτύξουμε τον κοινωνικό διάλογο, να ληφθεί υπόψη ότι μία οργάνωση όπως η CEMR πρέπει να συμμετέχει ως ισότιμο μέλος.

<SPEAKER ID=136 LANGUAGE="SV" NAME="Andersson">
Κύριε Πρόεδρε, θέλω να αρχίσω ευχαριστώντας τον εισηγητή για μία καλή και πολύ καλογραμμένη έκθεση. Ο κοινωνικός διάλογος θα αποκτά ολοένα και μεγαλύτερη σημασία μελλοντικά για τη διαμόρφωση της κοινοτικής πολιτικής, ιδιαίτερα αν λάβουμε υπόψη αυτό που συνέβη στη Συνθήκη, ότι δηλαδή εκεί εντάσσονται η κοινωνική πολιτική και η νέα μελλοντική πολιτική για την απασχόληση.
<P>
Θα επικεντρωθώ σε τρία σημεία. Κατ' αρχάς θέλω να αναφερθώ στην αντιπροσωπευτικότητα, στην οποία αναφέρθηκε μόλις προ ολίγου η κ. Schφrling και η οποία είναι πολύ σημαντική. Πώς μπορεί, όμως, να αυξηθεί η αντιπροσωπευτικότητα; Θα το αναλάβουμε αυτό εμείς οι πολιτικοί, ή θα ανατεθεί στους εταίρους; Είμαι κατηγορηματικά της άποψης - και σε συμφωνία με τη σουηδική παράδοση - ότι αυτό είναι υπόθεση των εταίρων. Είναι πρωτίστως οι εταίροι αυτοί που θα φροντίσουν να εκπροσωπούνται. Η πλευρά των εργαζομένων το έχει καταφέρει αυτό - εκεί συμπεριλαμβάνονται και οι δημόσιοι υπάλληλοι. Οι εργοδότες, από την πλευρά τους, αναλαμβάνουν να φροντίσουν και για τη δική τους εκπροσώπηση.
<P>
Δεύτερον, μπορώ να καταλάβω ότι μειώνεται τώρα ο αριθμός των μελών της Μόνιμης Επιτροπής Απασχόλησης, όμως υπάρχουν και μειονεκτήματα σε σχέση μ' αυτό. Ποιά θα είναι στα κράτη μέλη η απήχηση αυτού που γίνεται στη μόνιμη επιτροπή; Ένα πρόβλημα που πρέπει να αντιμετωπισθεί είναι να ληφθούν μέτρα ώστε να μην είναι κάτι που γίνεται μόνο στις Βρυξέλλες. Σας ζητώ να λάβετε υπόψη την παράγραφο 13 της έκθεσης Peter η οποία αναφέρεται σε αυτό ακριβώς το θέμα.
<P>
Τρίτον, θέλω να θέσω το θέμα των καθηκόντων της Μόνιμης Επιτροπής Απασχόλησης. Η πολιτική για την απασχόληση δεν είναι ανεξάρτητη από την οικονομική πολιτική. Είναι σημαντικό η μόνιμη επιτροπή να μην καθορίζει τις κατευθυντήριες γραμμές μόνο της πολιτικής για την απασχόληση, αλλά και για τη μακροοικονομία, δηλαδή τις κατευθυντήριες γραμμές της οικονομικής πολιτικής. Τέλος, θέλω κι εγώ να τονίσω, όπως ακριβώς και όλοι οι υπόλοιποι, τον ρόλο του Κοινοβουλίου σε αυτή τη διαδικασία.

<SPEAKER ID=137 LANGUAGE="NL" NAME="Thyssen">
Κύριε Πρόεδρε, πριν από μερικές μέρες οι πρόεδροι της UNICE και της UEAPME δήλωσαν ότι θα αλληλοσεβασθούν την αυτονομία τους και θα αλληλοαναγνωρισθούν ως συνομιλητές στα πλαίσια των μελλοντικών ευρωπαϊκών διαπραγματεύσεων, καθώς και ότι θα ενισχύσουν τη συνεργασία τους στον τομέα αυτό. Η UNICE αναγνωρίζει ήδη ότι η UEAPΜE είναι το πλέον αντιπροσωπευτικό όργανο εκπροσώπησης των ιδιαίτερων συμφερόντων των ΜΜΕ στην Ευρώπη και της παραχωρεί από τώρα μία θέση στο τραπέζι των διαπραγματεύσεων.
<P>
Όταν, στις 4 Δεκεμβρίου, επικυρωθεί η συμφωνία αυτή από τα αρμόδια για τη λήψη αποφάσεων όργανα των δύο οργανώσεων, θα έχει πραγματοποιηθεί ένα σημαντικό βήμα για την υλοποίηση αυτού που επεδίωξε η Ομάδα του Ευρωπαϊκού Λαϊκού Κόμματος ήδη με τη Συνθήκη του Μάαστριχτ, και δεν είναι άλλο από την πλήρη συμμετοχή ως εταίρου στον ευρωπαϊκό κοινωνικό διάλογο ενός ειδικού φορέα εκπροσώπησης των ΜΜΕ.
<P>
Κύριε Πρόεδρε, υποστηρίζουμε τον κοινωνικό διάλογο, αλλά, ως δημοκρατικά εκλεγμένο Σώμα, μπορούμε να συμφωνήσουμε με την αυξανόμενη αυτονομία των κοινωνικών εταίρων, μόνο εφόσον έχουν αρκετά αντιπροσωπευτικό χαρακτήρα. Έτσι, ακούγεται για άλλη μια φορά η λέξη. Αυτό προϋποθέτει, μεταξύ άλλων, ότι οι εν λόγω εταίροι θα πρέπει να διαθέτουν ένα έρεισμα το οποίο εγγυάται την επαρκή εκπροσώπηση των διαφόρων συμφερόντων στα πλαίσια των διαπραγματεύσεων. Η συμφωνία αποτελεί, συνεπώς, ένα ιδιαίτερα σημαντικό βήμα προς αυτή την κατεύθυνση. Καλώ την Επιτροπή να συνεκτιμήσει τη συμφωνία κατά τον καθορισμό των κριτηρίων αντιπροσωπευτικότητας, τα οποία αναμένονται εδώ και πολύ καιρό. Θα μπορούσαμε να το διατυπώσουμε και διαφορετικά, κύριε Πρόεδρε: στην ουσία αυτό που ανακοινώθηκε είναι ένας αρραβώνας με τον οποίο θα αυξηθεί η αντιπροσωπευτικότητα και η νομιμότητα του κοινωνικού διαλόγου. Οποιοσδήποτε προσπαθεί τώρα να δημιουργήσει εμπόδια για να αναβληθεί ο γάμος ή για να καταστεί αδύνατη η συνύπαρξη, φέρει τεράστια ευθύνη.
<P>
Οι ΜΜΕ έχουν ιδιαίτερη σημασία από την άποψη της δημιουργίας θέσεων εργασίας. Πρέπει δε να έχουν τη δυνατότητα συμμετοχής στο τραπέζι των ευρωπαϊκών διαπραγματεύσεων μέσω ενός ιδίου εκπροσώπου, αναλαμβάνοντας κατ'αυτόν τον τρόπο τις ευθύνες τους.

<SPEAKER ID=138 LANGUAGE="EN" NAME="Malone">
Kύριε Πρόεδρε, η εκδοχή της Ιρλανδίας για τον κοινωνικό διάλογο, τον οποίο εμείς ονομάζουμε κοινωνική εταιρική σχέση, είναι σαφώς καθορισμένη και έχει διαδραματίσει μείζονα ρόλο στην οικονομική επιτυχία που σημείωσε η χώρα μας κατά τα τελευταία χρόνια.
<P>
Η εκδοχή μας για την κοινωνική εταιρική σχέση προηγείται από πολλές απόψεις του κοινωνικού διαλόγου. Οι παραδοσιακοί κοινωνικοί εταίροι - τα συνδικάτα των εργαζομένων και οι εργοδότες - κατέχουν σίγουρα κεντρική θέση στη διαδικασία, αλλά σε αυτούς έχουν προστεθεί και άλλοι: γεωργοί, γυναίκες, άτομα με ειδικές ανάγκες, άνεργοι και λοιπές κοινωνικά αποκλεισμένες πληθυσμιακές ομάδες. Θα ήθελα δε η εν λόγω εταιρική σχέση να διευρυνθεί ούτως ώστε να συμπεριλάβει τους εκπροσώπους του τομέα της ανάπτυξης.
<P>
Τα οφέλη της μετάβασης από μια προσέγγιση αντιπαράθεσης σε μια προσέγγιση συναίνεσης είναι σαφέστατα σε όλους. Ωστόσο, πολλοί αντιμετωπίζουν δυσκολίες στην Ιρλανδία, όπως απέδειξε σαφώς ενωρίτερα εφέτος η διαφορά Ryanair. Ενώ καταφέραμε να επιτύχουμε συναίνεση σε θέματα όπως οι μισθοί και η φορολόγηση, το θέμα της ενδοεπιχειρησιακής διαβούλευσης με τους υπαλλήλους δεν έχει ακόμα διερευνηθεί επαρκώς. Για τον λόγο αυτό χαιρετίζω πραγματικά την απόφαση που έλαβε η Επιτροπή την περασμένη εβδομάδα. Αξίζουν συγχαρητήρια στον Επίτροπο Flynn, ο οποίος πρότεινε ένα σχέδιο οδηγίας για διαβούλευση με τους εργαζόμενους σε επιχειρήσεις με περισσότερους των 50 υπαλλήλους. Αντιλαμβάνομαι ότι ο Επίτροπος έχει κάθε λόγο να είναι ικανοποιημένος: πρόκειται για άλλη μια επιτυχία κι ελπίζω να εκπονήσω εγώ την έκθεση.
<P>
Είμαι πεπεισμένη ότι στην Ιρλανδία η διαφορά Ryanair θα είχε επιλυθεί προ πολλού, εάν είχε θεσπισθεί αυτή η οδηγία. Η Ιρλανδία τοποθετείται κάπου μεταξύ του κοινωνικού προτύπου της ηπειρωτικής Ευρώπης και του αγγλοσαξωνικού προτύπου. Η διαβούλευση και η πληροφόρηση των εργαζομένων αποτελεί βασικό τμήμα του πρώτου προτύπου, αλλά σχετικά άγνωστο για το δεύτερο. Είναι, ωστόσο, αξιοπερίεργο ότι πολλές εταιρείες στην Ιρλανδία οι οποίες δεν διαπραγματεύονται με συνδικάτα που εκπροσωπούν τους ίδιους τους τους εργαζόμενους σε τοπικό επίπεδο δεν φαίνεται να αντιμετωπίζουν μεγάλη δυσκολία στις διαπραγματεύσεις με τα συνδικάτα των εργαζομένων σε εθνικό και ευρωπαϊκό επίπεδο.
<P>
Καλώ, επομένως, όλους τους εργοδότες να επιδείξουν συνέπεια στην προσέγγισή τους για τον κοινωνικό διάλογο και να αντιμετωπίσουν θετικά τη νέα οδηγία. Η αυξημένη συμμετοχή των εργαζομένων βοηθά στην επίτευξη ενός εργατικού δυναμικού πιο ικανοποιημένου, με περισσότερα κίνητρα και αυξημένη παραγωγικότητα. Αυτή δεν είναι εξάλλου και η επιθυμία των εργοδοτών;

<SPEAKER ID=139 LANGUAGE="DE" NAME="Menrad">
Κύριε Πρόεδρε, τα θερμά μου συγχαρητήρια στον κ. Peter για την πολύ καλή έκθεσή του. Όταν συμφωνίες των κοινωνικών εταίρων στην Ευρώπη αποκτούν στον τομέα της εργασίας χαρακτήρα κοινοτικού δικαίου για την Ευρωπαϊκή Ένωση μέσω μίας δήλωση γενικής δέσμευσης, δηλαδή μέσω μίας απόφασης του Συμβουλίου, θίγονται από αυτό κυρίως οι μικρομεσαίες επιχειρήσεις, επειδή σε αυτές απασχολείται η πλειοψηφία των εργαζομένων στην Ευρώπη.
<P>
Η έκθεση της Επιτροπής Απασχόλησης και Κοινωνικών Υποθέσεων ζητά δικαιολογημένα μεγαλύτερη συμμετοχή των ΜΜΕ στη διαμόρφωση του ευρωπαϊκού κοινωνικού διαλόγου και κατ' αυτόν τον τρόπο προσεγγίζει πολύ ένα μεγάλο αίτημα της Ομάδας του Ευρωπαϊκού Λαϊκού Κόμματος, γεγονός που καθίσταται εμφανές με την τροπολογία μας αριθ. 9.
<P>
Ο κοινωνικός διάλογος είναι απαραίτητος, τόσο σε ευρωπαϊκό, όσο και σε εθνικό επίπεδο. Σημειώνει δε επιτυχία και στο επίπεδο των επιχειρήσεων. Τούτο αποδεικνύεται και από την επιτυχία της επιτροπής ευρωπαϊκής επιχείρησης, καθώς και από τη θετική εξέλιξη της συζήτησης για την ευρωπαϊκή ανώνυμη εταιρεία. Τουλάχιστον, έτσι έχω πληροφορηθεί, κύριε Επίτροπε. Η συνταγή ήταν και στις δύο περιπτώσεις λύσεις μέσω διαπραγματεύσεων των κοινωνικών εταίρων για τον καθορισμό των δυνατοτήτων σύμπραξης των εργαζομένων.
<P>
Την τελευταία εβδομάδα διεξήχθη στη Βιέννη μία διάσκεψη που οργάνωσε η αυστριακή προεδρία σχετικά με το ευρωπαϊκό κοινωνικό πρότυπο και τον κοινωνικό διάλογο. Έγιναν συγκρίσεις με άλλα πρότυπα, όπως π.χ. εκείνο της καθαρής οικονομίας της αγοράς στα ανερχόμενα κράτη της νοτιοανατολικής Ασίας. Ωστόσο, ακριβώς επειδή είχαν παραμελήσει την κοινωνική διάσταση, οι «τίγρεις» έγιναν σε πολλές περιπτώσεις από οικονομική άποψη ήμερα, παράλυτα γατάκια. Η αποτελεσματική απάντηση στην παγκοσμιοποίηση είναι το ευρωπαϊκό πρότυπο, η κοινωνική οικονομία της αγοράς με βάση την κοινωνική εταιρική σχέση και τον κοινωνικό διάλογο. Σε αυτό το πλαίσιο, η Ομάδα του Ευρωπαϊκού Λαϊκού Κόμματος θα υποστηρίξει την παρούσα έκθεση Peter.

<SPEAKER ID=140 NAME="Flynn">
Κύριε Πρόεδρε, θα ήθελα κατ' αρχάς να ευχαριστήσω τον κ. Peter για την έκθεσή του, η οποία υπήρξε πολύ χρήσιμη.
<P>
Θα ήθελα να σας υπενθυμίσω ότι το 1996 η Επιτροπή εξέδωσε ανακοίνωση με την οποία άρχισε μία σημαντική διαδικασία διαβουλεύσεων σχετικά με το μέλλον του κοινωνικού διαλόγου. Τότε το Κοινοβούλιο συνέταξε ένα περιεκτικό ψήφισμα σχετικά με το προαναφερθέν έγγραφο και το καλοκαίρι του 1997 βρισκόμουν εδώ στο Στρασβούργο για να το συζητήσω μαζί σας.
<P>
Η Επιτροπή εργάσθηκε πολύ σκληρά προκειμένου να λάβει υπόψη της τα σχόλιά σας κατά την εκπόνηση της δεύτερης αυτής ανακοίνωσης. Η νέα Συνθήκη του Αμστερνταμ παρέχει τα μέσα για μια ανανέωση της δέσμευσης των κοινωνικών εταίρων να εκσυγχρονίσουν και να ενισχύσουν την κοινωνική διάσταση της Ευρώπης. Προκειμένου να επιτευχθεί αυτός ο στόχος, πρέπει να προωθηθεί ο κοινωνικός διάλογος, ούτως ώστε να διαδραματίσει πλήρως τον ρόλο του στο πλαίσιο χρήσιμων και αποτελεσματικών διαδικασιών πληροφόρησης, διαβούλευσης και διαπραγμάτευσης.
<P>
Όπως αναφέρατε, το ψήφισμα του 1997 περιέχει ορισμένα σημαντικά θέματα τα οποία έπρεπε να αντιμετωπίσουμε, όπως τα τρία παρακάτω: πρώτον, την ανάγκη μεταρρύθμισης της Μόνιμης Επιτροπής για την Απασχόληση, η οποία, λαμβανομένης υπόψη της νέας επικέντρωσης της δράσης στην απασχόληση και της δυσκινησίας της υφιστάμενης διάρθρωσης, δεν λειτούργησε σωστά και χρειάζεται μεταρρύθμιση. Δεύτερον, τη σημασία της δημιουργίας ενός συνεκτικότερου και αποτελεσματικότερου πλαισίου εντός του οποίου θα μπορεί να αναπτυχθεί ο τομεακός διάλογος και, τέλος, το θέμα της αντιπροσωπευτικότητας.
<P>
Η ανακοίνωση της Επιτροπής σχετικά με την προσαρμογή και την προώθηση του κοινωνικού διαλόγου σε κοινοτικό επίπεδο εκδόθηκε στις 20 Μαΐου 1998, αντιμετωπίζει τα τρία αυτά θέματα και θέτει ως σκοπό την ενίσχυση του κοινωνικού διαλόγου σε ευρωπαϊκό επίπεδο και τη μεγαλύτερη δυνατότητα προσαρμογής του, ούτως ώστε να καταστεί δυνατή η μεγαλύτερη σύνδεση της εργασίας των κοινωνικών εταίρων με την ανάπτυξη και την εφαρμογή όλων των πολιτικών μας στην Ευρωπαϊκή Ένωση.
<P>
Αρχίζω με το θέμα της αντιπροσωπευτικότητας, επειδή ετέθη από πολλούς βουλευτές - τις κυρίες Ghilardotti, Glase, Schφrling και Thyssen - τις οποίες ευχαριστώ για το ενδιαφέρον τους. Είναι σαφές ότι τα θεσμικά όργανα πρέπει να σέβονται πλήρως την αυτονομία των κοινωνικών εταίρων κατά τις διαπραγματεύσεις τους. Σε αυτό το πλαίσιο η ευθύνη για την εξασφάλιση επαρκούς αντιπροσωπευτικότητας ανήκει στους κοινωνικούς εταίρους. Ωστόσο, όσον αφορά τις διαβουλεύσεις, τα θεσμικά όργανα πρέπει να αναλάβουν τις ευθύνες τους ώστε να εξασφαλίσουν την καλύτερη δυνατή αντιπροσωπευτικότητα. Πρέπει να υπενθυμιστεί ότι το Πρωτοδικείο υποστήριξε πρόσφατα την προσέγγιση αυτή με μία απόφαση-ορόσημο.
<P>
Λαμβάνουμε όντως πολύ σοβαρά υπόψη μας την αρχή της αυτονομίας των εταίρων. Εν όψει του αιτήματος του Ευρωπαϊκού Κοινοβουλίου προς την Επιτροπή για επείγουσα μεταρρύθμιση της Μόνιμης Επιτροπής για την Απασχόληση, η Επιτροπή, παράλληλα με την ανακοίνωση, υπέβαλε πρόταση προς το Συμβούλιο για μεταρρύθμιση της υφιστάμενης δομής. Αυτό που επιδιώκουμε είναι να παράσχουμε σε κάθε προεδρία τη δυνατότητα επιλογής μεταξύ της πρόσκλησης μιας τρόικας των αρχηγών κρατών και κυβερνήσεων και της πρόσκλησης ενός συμβουλίου για συνάντηση με τους κοινωνικούς εταίρους στο πλαίσιο της Μόνιμης Επιτροπής για την Απασχόληση. Οι αντιπροσωπείες των κοινωνικών εταίρων σε αυτές τις συναντήσεις δεν θα πρέπει να υπερβαίνουν τον καθορισμένο αριθμό τους, αλλά θα πρέπει να περιλαμβάνουν πάντα τις βασικές οργανώσεις κοινωνικών εταίρων. Με δυο λόγια, η Επιτροπή προτείνει στο Συμβούλιο να δημιουργήσει ένα ενιαίο, διαφανές και αντιπροσωπευτικό φόρουμ για τη διεξαγωγή διαλόγου υψηλού επιπέδου σε θέματα απασχόλησης. Η πρωτοβουλία, επομένως, ανήκει ουσιαστικά στο Συμβούλιο, προκειμένου να εξασφαλίσει ότι ο πραγματικός διάλογος για την απασχόληση δεν περιορίζεται μόνο σε μια βασική ομάδα κοινωνικών εταίρων.
<P>
Όσον αφορά τις υπόλοιπες διαδικασίες διαβούλευσης, η ανακοίνωση εισήγαγε ένα φόρουμ σύνδεσης για τη διεξαγωγή τριμηνιαίων διαβουλεύσεων με όλους τους αναγνωρισμένους Ευρωπαίους κοινωνικούς εταίρους σχετικά με θέματα πολιτικής. Το πρώτο από αυτά τα φόρουμ έχει ήδη πραγματοποιηθεί και απεδείχθη όντως χρήσιμο. Επιπλέον, σε τομεακό επίπεδο, νέες, ευέλικτες τομεακές επιτροπές θα αντικαταστήσουν τις πολλές υφιστάμενες και δυσκίνητες δομές. Η απόφαση αυτή προκάλεσε αρχικά κάποιους φόβους για μείωση της στήριξης του τομεακού διαλόγου. Πολλοί από εσάς ήρθατε σε επαφή μ' εμένα προσωπικά για να εκφράσετε απορίες όσον αφορά τις πρακτικές πτυχές της νέας αυτής δομής. Στο σημείο αυτό θα τονίσω και πάλι ότι δεν πρόκειται για μείωση, παρά μάλλον για μια νέα αρχή για τον τομεακό διάλογο, όπου μπορούν να συμμετέχουν ισότιμα όλοι οι τομείς που επιθυμούν να συμβάλουν ουσιαστικά από κοινού σε ευρωπαϊκό επίπεδο. Δεν θα υπάρχει πλέον περιορισμός τυποποιημένης στήριξης σε δραστηριότητες κοινοτικής αποκλειστικά αρμοδιότητας. Επομένως, η ανάγκη να συζητηθεί η συλλογική αναδιάρθρωση σε θέματα απασχόλησης υφίσταται σήμερα σε όλους τους τομείς δραστηριότητας.
<P>
Θα ήθελα να αναφερθώ εν συντομία στην έκθεση Peter. Ο κ. Peter και η Επιτροπή Κοινωνικών Υποθέσεων κατάφεραν για μια ακόμη φορά να επιτύχουν μια δίκαιη ισορροπία μεταξύ των διαφορετικών εμπλεκομένων συμφερόντων. Πρόκειται για μια πολύ καλή έκθεση. Θα ήθελα απλώς να επαναλάβω τη σημασία του σεβασμού της αυτονομίας των κοινωνικών εταίρων. Θα έθετα, επομένως, το ερώτημα κατά πόσο από πολιτική, και βεβαίως από νομική, άποψη είναι εφικτή η συμμετοχή συμβουλευτικών επιτροπών οποιαδήποτε μορφής στις διαπραγματεύσεις μεταξύ των εταίρων ή η συμμετοχή οποιασδήποτε εθνικής οργάνωσης απευθείας σε ευρωπαϊκό επίπεδο.
<P>
Ως προς το σημείο-κλειδί της ανακοίνωσης, θεωρώ ότι η έκθεση παρέχει πράγματι μεγάλη στήριξη όσον αφορά τη μεταρρύθμιση της Μόνιμης Επιτροπής για την Απασχόληση, τις νέες επιτροπές τομεακού διαλόγου, το θέμα της αντιπροσωπευτικότητας και τη σημασία της ανάπτυξης κοινωνικού διαλόγου με τις υποψήφιες χώρες. Το γεγονός αυτό δεν πρέπει να προκαλεί έκπληξη, επειδή, όπως έχω ήδη δηλώσει, στη θέση που ελήφθη στην ανακοίνωση ως προς αυτά τα θέματα λαμβάνεται υπόψη σε μεγάλο βαθμό και η θέση του Ευρωπαϊκού Κοινοβουλίου. Κατά συνέπεια, το όλο εγχείρημα αποτελεί, κατά τη γνώμη μου, παράδειγμα πολύ καλής συνεργασίας και κατανόησης μεταξύ των θεσμικών μας οργάνων.
<P>
Ο κ. Crowley έθεσε το θέμα της συμμετοχής του Ευρωπαϊκού Κοινοβουλίου στη διαδικασία λήψης αποφάσεων για την έγκριση νομοθεσίας βάσει των ευρωπαϊκών συμφωνιών. Θα ήθελα να του πω ότι κατά τη διακυβερνητική διάσκεψη η Επιτροπή κατέβαλε προσπάθεια για τη συμμετοχή του Κοινοβουλίου σε αυτή ακριβώς την πτυχή της διαδικασίας λήψης αποφάσεων. Όπως τονίσθηκε στο σχέδιο της έκθεσής μας, η άποψη αυτή επαναλαμβάνεται σαφώς στην ανακοίνωσή μας, και γνωρίζω ότι συνεχίζονται οι επαφές μεταξύ Κοινοβουλίου, Συμβουλίου και Επιτροπής, προκειμένου να επιλυθεί το συγκεκριμένο θέμα. Γνωρίζετε τη θέση μου και τι υποστηρίζω ως προς αυτό το σημείο.
<P>
Απευθυνόμενος στην κ. Thyssen, θα ήθελα να πω ότι η Ένωση Συνομοσπονδιών Βιομηχανιών και Εργοδοτών της Ευρώπης (UNICE) βρίσκεται σε διάλογο με την Ευρωπαϊκή Ένωση Βιοτεχνικών και Μικρομεσαίων Επιχειρήσεων (UEAPME) όσον αφορά το θέμα της αντιπροσωπευτικότητας. Κατανοούμε ότι έχει επιτευχθεί μεγάλη πρόοδος, γεγονός που αναμφίβολα υποστηρίζω. Όσον αφορά το θέμα της διεύρυνσης, θέλω να αναφέρω στον κ. Lindqvist ότι σε όλες μου τις επισκέψεις στις υποψήφιες χώρες επιδίωξα να μιλήσω με τους κοινωνικούς εταίρους. Εκεί υπάρχουν ουσιαστικά προβλήματα. Μέσω του PHARE προσπαθούμε να βοηθήσουμε την ανάπτυξη του διαλόγου σε αυτές τις χώρες. Εξετάζουμε την κατάσταση του κοινωνικού διαλόγου σε όλους τους λεπτομερείς ελέγχους που διεξάγουμε για καθεμία από τις υποψήφιες χώρες, αλλά πρόκειται για ένα πολύ λεπτό σημείο, στο οποίο σίγουρα θα επανέλθουμε.
<P>
Τέλος, θα ήθελα να επισημάνω στην κ. Schφrling ότι η τοπική αυτοδιοίκηση εντάσσεται στη CEEP και κατανοώ ότι αναμένουν έναν τομεακό διάλογο. Εάν είναι όντως έτσι, θα παράσχω την αμέριστη υποστήριξή μου.
<P>
Ευχαριστώ τον κ. Peter. Διεξήχθη μια πολύ χρήσιμη συζήτηση και προσβλέπω στη συνέχιση και ενίσχυση του κοινωνικού διαλόγου. Κυρία Malone, ό, τι έλαβε χώρα την περασμένη εβδομάδα όσον αφορά την πληροφόρηση και τη διαβούλευση ήταν ένα τεράστιο βήμα προόδου και αναμένουμε ότι το θέμα αυτό θα συζητηθεί μελλοντικά στο Σώμα.

<SPEAKER ID=141 NAME="Πρόεδρος">
Σας ευχαριστώ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30

<CHAPTER ID=9>
Νέα διατλαντική αγορά
<SPEAKER ID=142 NAME="Πρόεδρος">
Η ημερήσια διάταξη προβλέπει την συζήτηση της έκθεσης της κυρίας Mann (Α4-0387/98), εξ ονόματος της Επιτροπής Εξωτερικών Οικονομικών Σχέσεων, σχετικά με την ανακοίνωση της Επιτροπής προς το Συμβούλιο, το Ευρωπαϊκό Κοινοβούλιο και την Οικονομική και Κοινωνική Επιτροπή για τη Νέα Διατλαντική Αγορά.

<SPEAKER ID=143 NAME="Mann, Erika">
Κύριε Πρόεδρε, κύριε Επίτροπε Brittan, αξιότιμοι συνάδελφοι, πριν από την παρουσίαση της έκθεσής μου επιτρέψτε μου να αναφερθώ σε μερικές ουσιαστικές πτυχές. Η σημερινή συζήτηση θα διεξαχθεί υπό τη σκιά της απειλής των Αμερικανών να επιβάλουν κυρώσεις με τη μορφή δασμών σε προϊόντα των κρατών της Ευρωπαϊκής Ένωσης, ιδιαιτέρως της Γαλλίας και της Αγγλίας, για να αποσταθεροποιήσουν τον κανονισμό που αφορά το κοινοτικό καθεστώς της μπανάνας ήδη πριν από την 1η Ιανουαρίου 1999 και να προκαλέσουν αναταραχή μεταξύ των κρατών μελών. Αποτελεί περισσότερο από ειρωνία το γεγονός ότι το Συμβούλιο Γενικών Υποθέσεων έλαβε την απόφασή του για την αποδοχή του σχεδίου προγράμματος δράσης που αφορά τη Διατλαντική Οικονομική Εταιρική Σχέση στις 9 Νοεμβρίου 1998, σχεδόν ταυτόχρονα με την αμερικανική απόφαση να επιβάλει μονομερείς κυρώσεις κατά της Ευρωπαϊκής Ένωσης.
<P>
Η συμπεριφορά των Αμερικανών θέτει σε κίνδυνο την αξιοπιστία της διαδικασίας συμβιβασμού στο πλαίσιο του ΠΟΕ. Οι Αμερικανοί έχουν φυσικά το δικαίωμα να μη συμφωνούν με τον νέο κανονισμό που εφαρμόζει η ΕΕ στην αγορά της μπανάνας. Είναι δικαίωμά τους να πιστεύουν ότι ο κανονισμός αυτός αντίκειται στο πνεύμα του ΠΟΕ. Δεν έχουν όμως το δικαίωμα να αποφασίζουν μονομερώς σχετικά με το θέμα αυτό. Οι καουμπόικες συμπεριφορές, όσο ελκυστικές κι αν είναι σε εθνικό επίπεδο, προκαλούν εντονότατες αντιδράσεις. Μπορούμε, βέβαια, να καταλάβουμε την αυξανόμενη νευρικότητα των Αμερικανών, η οποία εξηγείται σε πολύ μεγάλο βαθμό με το σχετικά μεγάλο εμπορικό έλλειμμα που αντιμετωπίζουν σήμερα. Θα πρέπει λοιπόν να ατενίζουμε πιο ήσυχοι το μέλλον.
<P>
Καλό θα ήταν να εδραιώσουμε και να επεκτείνουμε την πολιτική και οικονομική βάση των σχέσεων ΕΕ και ΗΠΑ. Η διένεξη για τη μπανάνα δεν θα είναι η τελευταία εμπορική διαμάχη - οι επόμενες περιμένουν ήδη έξω από την πόρτα μας: πρόκειται για τα θέματα των ορμονών και του χάλυβα. Πρέπει, όμως, να αποδεχθούμε αυτή την πραγματικότητα. Από το 1989 και το 1990 οι σχέσεις μας διέρχονται από μια φάση ουσιαστικής μεταβολής. Πράγματα που κατά το παρελθόν ήταν αυτονόητα έχουν κλονισθεί, κι έχουμε καταλήξει να είμαστε ανταγωνιστές στην παγκόσμια αγορά. Η οικονομική και εμπορική πολιτική ορίζουν περισσότερο από κάθε άλλη φορά το πολιτικό γίγνεσθαι στις δύο παγκόσμιες δυνάμεις. Εντούτοις, δεν πρέπει να ξεχνάμε ότι μαλώνουμε βασιζόμενοι σε μία στέρεη φιλία. Δεν πρέπει επίσης να ξεχνάμε ότι ο αναπροσανατολισμός και η εντατικοποίηση των οικονομικών σχέσεων διασφαλίζει θέσεις εργασίας και στις δύο πλευρές του Ατλαντικού. Η γιγαντιαία συγχώνευση Daimler και Chrysler είναι μόνον ένας προάγγελος για τις μελλοντικές εξελίξεις.
<P>
Η παρούσα έκθεση σχετικά με το πρόγραμμα δράσης για τη «Διατλαντική Οικονομική Εταιρική Σχέση» υποστηρίζει κατηγορηματικά την πρωτοβουλία της Επιτροπής και του Συμβουλίου. Θα θυμόσαστε, ασφαλώς, ότι, στην τελευταία Διάσκεψη Κορυφής ΕΕ/ΗΠΑ στο Λονδίνο, το Συμβούλιο - ιδιαίτερα η Γαλλία - είχε αρνηθεί να δώσει τη συγκατάθεσή του στο σχέδιο του προγράμματος δράσης που είχε προτείνει η Επιτροπή και είχε υποβάλει μία νέα, λιγότερο φιλόδοξη προσέγγιση. Η διαδικασία αυτή κατέληξε στη Διατλαντική Οικονομική Εταιρική Σχέση και όχι στη Διατλαντική Αγορά. Το Συμβούλιο φοβήθηκε ότι η πρόταση της Επιτροπής σχετικά με μία συμφωνία πλαίσιο που θα περιελάμβανε μία γενική εντολή για τη διεξαγωγή διαπραγματεύσεων θα οδηγήσει σε ανεξέλεγκτη μετατόπιση των εθνικών διαδικασιών λήψης αποφάσεων και των εθνικών περιθωρίων. Το πλεονέκτημα μίας συμφωνίας πλαίσιο θα ήταν για το Ευρωπαϊκό Κοινοβούλιο ότι θα επέβαλε τυπικά τη διαβούλευση με μας. Τώρα απλά μας ενημερώνουν.
<P>
Το σχέδιο δράσης για τη Διατλαντική Οικονομική Εταιρική Σχέση προτείνει κατά πρώτον έναν συντονισμό των πολυμερών δράσεων και κατά δεύτερον τον συντονισμό μίας διμερούς ατζέντας για τους εξής τομείς: άρση των τεχνικών εμποδίων στο εμπόριο αγαθών, εντατικοποίηση της εργασίας στον τομέα των υπηρεσιών, αύξηση των δυνατοτήτων πρόσβασης των επιχειρήσεων της ΕΕ και των ΗΠΑ στην αγορά δημοσίων συμβάσεων, ενίσχυση της προστασίας της πνευματικής ιδιοκτησίας, εμβάθυνση του διαλόγου και δημιουργία κοινωνικών δομών συνεργασίας στους τομείς των τροφίμων, της υγείας των φυτών και των ζώων, καθώς και της βιοτεχνολογίας, και, τέλος, τη δημιουργία μίας ομάδας για την προστασία του περιβάλλοντος. Πιστεύω ότι ο κατάλογος αυτός συνιστά μία καλή εργασία και θα πρέπει να την υποστηρίξουμε.
<P>
Βέβαια σε αυτά θα πρέπει να συμπεριληφθεί και η δημιουργία ενός οργανωτικού πλαισίου. Πολλά από τα θέματα που θα διαπραγματευθούμε αναφέρονται στα ονομαζόμενα νέα ευαίσθητα θέματα όπως π.χ. η βιοτεχνολογία. Το οργανωτικό πλαίσιο θα πρέπει να οριοθετήσει τις μορφές της θεσμικής συνεργασίας των ενεχομένων θεσμικών οργάνων και διαδικασιών και σε πολλές περιπτώσεις να καταστήσει δυνατή τη σύναψη συμφωνιών, όπως εκείνη για την αμοιβαία αναγνώριση διαδικασιών δοκιμής και έγκρισης. Προκειμένου να λειτουργήσει το πλαίσιο αυτό σε τομείς για τους οποίους οι καταναλωτές έχουν εν μέρει μεγάλη ευαισθησία, απαιτείται απόλυτη διαφάνεια των διαδικασιών, πλήρης ενημέρωση και εκτεταμένες διαβουλεύσεις με τις εμπλεκόμενες βιομηχανίες, τους εμπειρογνώμονες, τις επαγγελματικές ομάδες και τους καταναλωτές.
<P>
Πρέπει να δημιουργηθεί ένας θεσμικός μηχανισμός για την εδραίωση της αμοιβαίας εμπιστοσύνης, ώστε να διασφαλισθεί η ευρεία συναίνεση του κοινού. Δεν φοβάμαι ότι στο σημείο αυτό θα αγνοήσουμε τους πολίτες μας - κάτι για το οποίο ανησυχούν αρκετοί ή μάλλον μερικοί συνάδελφοι, καθώς και οι ενώσεις καταναλωτών. Έχουμε αποκτήσει σε θεσμικό επίπεδο ευρύτατες γνώσεις και δεν είναι αδαείς εκείνοι που δρουν σε ευρωπαϊκό επίπεδο, ούτε στην Επιτροπή, ούτε στο Συμβούλιο, ούτε στο Ευρωπαϊκό Κοινοβούλιο. Μπορούμε να χειρισθούμε άριστα αυτή τη διαδικασία.

<SPEAKER ID=144 NAME="Cushnahan">
Κύριε Πρόεδρε, οι σχέσεις Ευρωπαϊκής Ένωσης - Ηνωμένων Πολιτειών είναι πολύ σημαντικές. Μοιραζόμαστε πολλές κοινές αξίες και συμφέροντα και, τη στιγμή που οι μεταξύ μας δεσμοί στον τομέα του εμπορίου και των επενδύσεων αποτελούν τη σημαντικότερη παγκόσμια οικονομική εταιρική σχέση, δεν θα ήταν σωστό να περιορίσουμε τις συζητήσεις μόνο σε εμπορικά και οικονομικά θέματα.
<P>
Εκφράζω τη λύπη μου για το γεγονός ότι τα πιο φιλόδοξα σχέδια που πρότεινε ο Επίτροπος Sir Leon Brittan υπό τον τίτλο «Νέα Διατλαντική Αγορά» δεν συζητήθηκαν με τις αρχές των ΗΠΑ εξαιτίας της μεγάλης αντίδρασης που συνάντησαν στους κόλπους του Συμβουλίου. Κατά συνέπεια, η παρεμβολή εμποδίων από το Συμβούλιο κατέληξε στις πιο περιορισμένες προτάσεις που περιέχονται στη Διατλαντική Οικονομική Εταιρική Σχέση.
<P>
Όταν το Ευρωπαϊκό Κοινοβούλιο συζητούσε την έκθεση Souchet τον Ιανουάριο του τρέχοντος έτους, εκφράσαμε την επιθυμία για ευρύτερη συνεργασία. Η παράγραφος 3 του ψηφίσματος Souchet καταδείκνυε την ανάγκη για μεγαλύτερο διάλογο στους τομείς της δικαιοσύνης και των εσωτερικών υποθέσεων. Η παράγραφος 5 ζητούσε μεγαλύτερη συνεργασία όσον αφορά την αντιμετώπιση κρίσεων και τη χρήση δυνάμεων διαφύλαξης της ειρήνης.
<P>
Η γνωμοδότηση που συνέταξα εξ ονόματος της Επιτροπής Εξωτερικών Υποθέσεων επιχειρεί να επαναφέρει στο προσκήνιο την επιθυμία του Κοινοβουλίου όπως, ελπίζω, και του ίδιου του Επιτρόπου Sir Leon Brittan, προκειμένου να εξασφαλισθεί ότι οι σχέσεις σε θέματα ασφαλείας και άμυνας θα καταστούν σημαντικό μέρος του διαλόγου ΕΕ-ΗΠΑ.
<P>
Μία διάσκεψη κορυφής ΕΕ-ΗΠΑ θα διεξαχθεί προσεχώς και είναι σημαντικό να είμαστε σε θέση να εξετάσουμε την κατάσταση των αντίστοιχων σχέσεών μας και να επιλύσουμε τυχόν προβλήματα, περιλαμβανομένων των προβλημάτων στους τομείς της ασφάλειας και της άμυνας που επιτείνονται από τη σημερινή κρίση του Κόλπου.
<P>
Συγχαίρω την εισηγήτρια για την έκθεσή της και την ευχαριστώ επειδή συμπεριέλαβε σε αυτή τη συγκεκριμένη πρόταση της γνωμοδότησης της Επιτροπής Εξωτερικών Υποθέσεων για το σημαντικό αυτό θέμα.

<SPEAKER ID=145 NAME="Peijs">
Κύριε Πρόεδρε, η Επιτροπή Οικονομικής, Νομισματικής και Βιομηχανικής Πολιτικής υποστήριξε με θέρμη τη Διατλαντική Οικονομική Εταιρική Σχέση και την έξοχη έκθεση που εκπόνησε η κ. Mann επί του θέματος αυτού. Χωρίς να θέλω να υποτιμήσω καθ' οιονδήποτε τρόπο τις πολυμερείς διαπραγματεύσεις, πιστεύω ότι είναι καλό που οι δύο σημαντικότεροι πυλώνες της παγκόσμιας αγοράς διαπραγματεύονται με αντικείμενο την άρση των εμποδίων για το ελεύθερο εμπόριο. Οι δύο εμπορικοί συνασπισμοί μπορούν από κοινού να προωθήσουν τη συζήτηση που είναι απαραίτητη προκειμένου να συναφθεί τελικά μια πολυμερής συμφωνία. Αυτό, βεβαίως, δεν σημαίνει ότι η Ευρωπαϊκή Ένωση και οι ΗΠΑ θα πρέπει να σχηματίσουν ένα συνασπισμό ισχύος, ούτως ώστε οι άλλες χώρες να βρεθούν προ τετελεσμένων γεγονότων στους κόλπους του ΠΟΕ. Ωστόσο, αυτό που ταιριάζει στον ΠΟΕ είναι η δημιουργία περιφερειακών εμπορικών συνασπισμών.
<P>
Εκτός από παλαιά θέματα, τα οποία προφανώς είναι πάρα πολύ δύσκολο να διευθετηθούν, υπάρχουν δύο επίκαιρες υποθέσεις οι οποίες με ανησυχούν και αφορούν τις σημερινές εμπορικές σχέσεις μεταξύ ΕΕ και ΗΠΑ. Κατ' αρχάς υπάρχει η οδηγία του μετρικού συστήματος (metric only ). Στο μεσοδιάστημα ο Επίτροπος Bangemann υποσχέθηκε στο Συμβούλιο για την εσωτερική αγορά ότι θα υποβάλει σύντομα, χωρίς να δηλώσει πόσο σύντομα, πρόταση να αναβληθεί η καθιέρωση της υποχρέωσης για επισήμανση μόνο σύμφωνα με το μετρικό σύστημα. Η πρόταση αυτή έπρεπε στην ουσία να είχε υποβληθεί εδώ και μήνες. Προσωπικά, έθιξα επανειλημμένα το θέμα στον Επίτροπο. Η Ευρώπη υπάρχει για να διευκολύνει τις επιχειρήσεις και όχι για να παρεμποδίζει τη λειτουργία τους.
<P>
Σε τροπολογία που κατέθεσε, η Οικονομική Επιτροπή εξάρτησε τη σύναψη συμφωνίας για τη Διατλαντική Οικονομική Εταιρική Σχέση από την υιοθέτηση του μετρικού συστήματος εκ μέρους των ΗΠΑ. Το θέμα αυτό είχε μελετηθεί όσο έπρεπε. Λυπούμεθα που η Επιτροπή Εξωτερικών Οικονομικών Σχέσεων αποδυνάμωσε την τροπολογία μας σε σημείο που να χάσει την ουσία της. Ελπίζω, ωστόσο, ότι το μήνυμα έφθασε στον κ. Bangemann. Κάποτε πρέπει να τεθεί ένα τέλος στα προβλήματα που αντιμετωπίζουν οι ευρωπαϊκές επιχειρήσεις από την αρνητική στάση των Αμερικανών. Κατά τη γνώμη μου, ο κ. Bangemann και ο κ. Brittan πρέπει να ασκήσουν πίεση στις ΗΠΑ.
<P>
Η δεύτερη ανησυχία μου αφορά τα μέτρα κατά του ντάμπιγκ στην ΕΕ και τις ΗΠΑ. Η κ. Mann συμπεριέλαβε στην έκθεσή της μία παράγραφο που αναφέρεται στο θέμα αυτό και η ευρωπαϊκή βιομηχανία χάλυβα παραπονείται για μια δυσανάλογα δυσμενή μεταχείριση των ευρωπαϊκών επιχειρήσεων. Ακόμη και το αμερικανικό Κογκρέσο αναφέρει σε μια μεγάλη έκθεση ότι η περσινή αναλογία ήταν 35 υποθέσεις αντιντάμπιγκ για την αμερικανική πλευρά και μόνο 2 για την Ευρώπη.

<SPEAKER ID=146 NAME="Boogerd-Quaak">
Κύριε Πρόεδρε, οι σχέσεις αυτές είναι αρκετά σημαντικές και από την άποψη της απασχόλησης. Εξ ονόματος της Επιτροπής Απασχόλησης και Κοινωνικών Υποθέσεων, θα ήθελα να επισημάνω ότι η αναλογία επενδύσεων μεταξύ ΕΕ και ΗΠΑ είναι αντιστοίχως 59 % και 44 %, πράγμα που σημαίνει ότι έχει πολύ μεγάλη σημασία και για τις δύο πλευρές όσον αφορά την απασχόληση. Ωστόσο, η παγκοσμιοποίηση της διεθνούς οικονομίας δεν περιορίζεται μόνο στις εμπορικές σχέσεις. Υπάρχει και η ευθύνη σχετικά με την ανάληψη δράσης για την αντιμετώπιση σημαντικών θεμάτων που αφορούν υποθέσεις οι οποίες μπορούν να οδηγήσουν, μεταξύ άλλων, σε μία νέα δήλωση του Διεθνούς Οργανισμού Εργασίας με θέμα τους ουσιώδεις κανόνες εργασίας, όπως είναι η ελευθερία του συνεταιρίζεσθαι, το δικαίωμα στις συλλογικές διαπραγματεύσεις, η μη εφαρμογή διακρίσεων, η κατάργηση των καταναγκαστικών έργων και η κατάργηση της παιδικής εργασίας. Και οι δύο πλευρές μπορούν να διαδραματίσουν σημαντικό ρόλο επί των θεμάτων αυτών στις προσεχείς διαπραγματεύσεις που θα διεξαχθούν στους κόλπους του ΠΟΕ. Υπάρχουν, όμως, περισσότερα θέματα που άπτονται του κοινωνικού τομέα και της απασχόλησης, και αναφέρω, για παράδειγμα, τις επιτροπές ευρωπαϊκής επιχειρήσεως: ένας μεγάλος αριθμός επιχειρήσεων στην Ευρώπη με τη μητρική εταιρεία στις ΗΠΑ εμπίπτουν στις διατάξεις της οδηγίας περί επιτροπής ευρωπαϊκής επιχειρήσεως, πράγμα που σημαίνει ότι στην περίπτωση αυτή ενδείκνυται η ανταλλαγή στοιχείων μεταξύ αμερικανικών και ευρωπαϊκών επιχειρήσεων και δημοσίων αρχών. Ένα άλλο θέμα αφορά τα ταμεία συντάξεων. Η Ευρώπη βρίσκεται πολύ πίσω όσον αφορά τη χορήγηση επενδυτικών πιστώσεων. Και σε αυτή την περίπτωση χρειάζεται συνεργασία και διαβούλευση.
<P>
Τέλος, κύριε Πρόεδρε, ένα διόλου ευκαταφρόνητο εμπόδιο για τις διατλαντικές διαπραγματεύσεις είναι ο αγροτικός τομέας. Η κατάσταση μπορεί, κατά τη γνώμη μου, να βελτιωθεί, εάν οι αρμόδιες αρχές της ΕΕ και των ΗΠΑ λάβουν περισσότερο υπόψη το θέμα της κοινωνικής ασφάλισης και της απασχόλησης στις αγροτικές περιοχές. Ο άνευ εμποδίων ανταγωνισμός δεν ωφελεί πάντα όλες τις ενδιαφερόμενες πλευρές στον κόσμο. Στην περίπτωση αυτή πρέπει να υπάρξει μια ισορροπία. Το τελευταίο σημείο στο οποίο θα ήθελα να αναφερθώ είναι ότι, στα πλαίσια των προγραμμάτων εκπαίδευσης και επαγγελματικής κατάρτισης, θα πρέπει να υπάρχει δυνατότητα ανταλλαγών με την Αμερική.

<SPEAKER ID=147 NAME="Brittan, Sir Leon">
Κατ' αρχάς θα ήθελα να συγχαρώ την κ. Mann για τη θαυμάσια έκθεσή της, καθώς και για τον τρόπο με τον οποίο έθεσε τη διαμάχη για τη μπανάνα στη σωστή της διάσταση. Θα επανέλθω σε αυτό αργότερα, αλλά συμφωνώ απολύτως μαζί της ότι δεν πρέπει να αφήσουμε το θέμα αυτό να στρεβλώσει πλήρως τον τρόπο με τον οποίο αντιμετωπίζουμε τις σχέσεις Ευρωπαϊκής Ένωσης-Ηνωμένων Πολιτειών σε ευρύτερα θέματα, σε ορισμένα από τα οποία αναφέρθηκαν ήδη οι προηγούμενοι ομιλητές.
<P>
Ευχαριστώ τον κ. Cushnahan για τις ευγενικές παρατηρήσεις του σχετικά με τον περιορισμό του φάσματος των προτάσεων για τη Νέα Διατλαντική Αγορά, οι οποίες ήταν αρχικά πιο φιλόδοξες. Δεν απολογούμαι γι' αυτό, αν και είναι βέβαιο ότι διαμόρφωσαν τη Διατλαντική Οικονομική Εταιρική Σχέση. Όσο σημαντική κι αν είναι η Διατλαντική Οικονομική Εταιρική Σχέση, η κ. Peijs έχει απόλυτο δίκιο όταν λέει ότι η πολυμερής πτυχή της δεν θα πρέπει να μας αφήσει να δώσουμε την εντύπωση ότι συνωμοτούμε εναντίον του υπόλοιπου κόσμου. Συνεργαζόμαστε στα πλαίσια της προσπάθειάς μας να επιτύχουμε ταχύτερη πρόοδο στις πολυμερείς διαπραγματεύσεις, και δεν επιδιώκουμε την επιβολή διαταγής, ακόμα λιγότερο δε ενός τετελεσμένου γεγονότος.
<P>
Η κ. Boogerd-Quaak έχει δίκιο ως προς το ότι οι συζητήσεις μας με τις ΗΠΑ πρέπει να περιλαμβάνουν εργατικά και κοινωνικά θέματα, όπως και ο κ. Cushnahan έχει δίκιο ως προς το ότι τα θέματα ασφάλειας και άμυνας είναι πολύ σημαντικά για τη σχέση μας, μολονότι θα πρέπει να προωθηθούν εκτός της Διατλαντικής Οικονομικής Εταιρικής Σχέσης.
<P>
Ωστόσο, η Διατλαντική Οικονομική Εταιρική Σχέση αποτελεί το πλέον πρόσφατο στοιχείο της σχέσης μας, που προκύπτει από τη Νέα Διατλαντική Αγορά και εγκρίθηκε πλέον, όπως μας υπενθύμισε η κ. Mann, την περασμένη εβδομάδα από το Συμβούλιο υπό μορφή σχεδίου δράσης. Η Επιτροπή ενέκρινε οδηγίες διαπραγματεύσεων, ούτως ώστε να αρχίσουν διμερείς διαπραγματεύσεις για μία σειρά συμφωνιών που αφορούν τεχνικά εμπόδια στο εμπόριο αγαθών, υπηρεσιών, δημοσίων προμηθειών και πνευματικής ιδιοκτησίας.
<P>
Η πρωτοβουλία για παγίωση και ενίσχυση των διατλαντικών σχέσεων, περιλαμβανομένων τόσο των πολυμερών όσο και των διμερών δράσεων, είναι μείζονος σημασίας. Ως προς τις διμερείς δράσεις, το βασικό στοιχείο είναι η αντιμετώπιση των εμπορικών θεμάτων, όπως των ρυθμιστικών φραγμών, που αποτελούν σήμερα το βασικό εμπόδιο στις διατλαντικές συναλλαγές, με ταυτόχρονη διατήρηση υψηλού επιπέδου προστασίας της υγείας, της ασφάλειας, των καταναλωτών και του περιβάλλοντος. Η επίτευξη κάποιας προόδου στην άρση αυτών των φραγμών υπόσχεται νέες μεγάλες οικονομικές ευκαιρίες για τις ευρωπαϊκές επιχειρήσεις και τους Ευρωπαίους καταναλωτές. Εάν καταφέρουμε να προωθήσουμε περαιτέρω την πολυμερή ελευθέρωση, πιστεύουμε ότι θα είμαστε σε θέση να σημειώσουμε μεγάλη πρόοδο κατά τη νέα χιλιετία και να εξοικονομήσουμε πάρα πολύ χρόνο.
<P>
Το Ευρωπαϊκό Κοινοβούλιο έχει διαδραματίζει βασικό ρόλο σε αυτή τη διαδικασία, αρχικά με το αίτημά του τον Ιανουάριο του τρέχοντος έτους για μια νέα ώθηση των διατλαντικών σχέσεων και στη συνέχεια μέσω της συμμετοχής του στην εξέλιξη της Διατλαντικής Οικονομικής Εταιρικής Σχέσης. Είμαι πολύ ευτυχής που μπορούμε να συνεργαζόμαστε, και αυτό θα πρέπει να εξακολουθήσει, όχι μόνο εν όψει της απειλής που επισείει η διαμάχη για την μπανάνα, αλλά και κατά την αντιμετώπιση, για παράδειγμα, των άδικων και ανακριβών κατηγοριών που διατυπώθηκαν πρόσφατα, σύμφωνα με τις οποίες η Ευρωπαϊκή Ένωση δεν αναλαμβάνει το μερίδιο της από την επιβάρυνση λόγω των πρόσθετων ασιατικών εξαγωγών.
<P>
Χαιρετίζω, επομένως, την πολύ χρήσιμη έκθεση της κ. Mann και την ευχαριστώ για την υποστήριξη που παρέσχε η ίδια και το Κοινοβούλιο στην ανάπτυξη της διατλαντικής σχέσης.
<P>
Μπορώ να σας ανακοινώσω κάποιες πρώτες αντιδράσεις στην έκθεση. Συμμεριζόμαστε πλήρως την επιθυμία σας να επιτευχθούν θετικά αποτελέσματα στους τομείς των συμφωνιών αμοιβαίας αναγνώρισης, της ασφάλειας των τροφίμων, των δημοσίων προμηθειών, της πνευματικής ιδιοκτησίας, της συμμόρφωσης προς τους διεθνείς κανόνες στο πλαίσιο της διαδικασίας ελευθέρωσης και σε πολλούς άλλους τομείς. Χαιρετίζω την επιθυμία του Ευρωπαϊκού Κοινοβουλίου να συμμετέχει περισσότερο στο έργο που απαιτείται για τη Διατλαντική Οικονομική Εταιρική Σχέση.
<P>
Δυστυχώς όλα αυτά επισκιάσθηκαν τις τελευταίες ημέρες όχι μόνο από τη θέση των ΗΠΑ σχετικά με τις ασιατικές εξαγωγές, αλλά ως επί το πλείστον από την πρόσφατη διένεξη για τις μπανάνες. Η θέση είναι ουσιαστικά απλούστατη. Ο ΠΟΕ αποφάνθηκε κατά ορισμένων πτυχών του καθεστώτος μας και μας έδωσε προθεσμία έως την 1η Ιανουαρίου 1999 για να συμμορφωθούμε προς την απόφαση. Αναλάβαμε δράση προκειμένου να συμμορφωθούμε πλήρως προς την εν λόγω απόφαση, κι ένα αναθεωρημένο καθετώς, το οποίο πιστεύουμε ότι θα ανταποκρίνεται απολύτως στους κανόνες του ΠΟΕ, θα τεθεί σε ισχύ από την 1η Ιανουαρίου.
<P>
Οι ΗΠΑ έχουν το δικαίωμα να διαφωνήσουν μαζί μας ως προς τη συμβατότητα του νέου μας καθεστώτος με τους κανόνες του ΠΟΕ και έχουν το δικαίωμα να το θέσουν, εάν το επιθυμούν, υπό αμφισβήτηση, αλλά μόνο σύμφωνα με τις διαδικασίες που διαθέτει άμεσα ο ΠΟΕ για την αντιμετώπιση διαφωνιών αυτού ακριβώς του είδους. Κανένα μέλος του ΠΟΕ δεν έχει το δικαίωμα να κρίνει μονομερώς τη συμμόρφωση ενός άλλου μέλους, ούτε να είναι δικαστής και κριτής στην υπόθεσή του. Προσφεύγοντας σε μονομερή μέτρα, οι ΗΠΑ θέτουν τον εαυτό τους υπεράνω του νόμου και κάνουν χρήση της αρχής «του δικαίου του ισχυρού».
<P>
Το γεγονός αυτό απειλεί να καταστρέψει το σύστημα στη δημιουργία του οποίου βοηθήσαμε και οι δύο, και θα υπονομεύσει σοβαρά την εμπιστοσύνη των μελών του ΠΟΕ στο εν λόγω σύστημα. Κατά συνέπεια, απευθύναμε δημοσίως έκκληση στις ΗΠΑ να αποφύγουν τη μονομερή λήψη μέτρων και να προσπαθήσουμε να επιλύσουμε τις διαφορές μας δια των νομίμων πολυμερών οδών που είναι άμεσα διαθέσιμες και αποτελούν τα μόνα μέσα που θα πρέπει να επιλέγει μια ευνομούμενη χώρα.
<P>
Είμαστε έτοιμοι να συνεργαστούμε με τις ΗΠΑ προκειμένου να διευθετήσουμε τις διαφορές μας στα πλαίσια των κανόνων και των διαδικασιών του ΠΟΕ, αλλά δεν θα το πράξουμε υπό την απειλή παράνομων μονομερών μέτρων. Εάν οι ΗΠΑ δεν παραιτηθούν από αυτό, δεν θα έχουμε άλλη λύση παρά να προσφύγουμε στον ΠΟΕ κατά των ΗΠΑ για την παράνομη ενέργειά τους.
<P>
Λυπάμαι που το θέμα αυτό επισκίασε - τουλάχιστον στις επικεφαλίδες - την ευρύτερη και σημαντικότερη εργασία που επιτελούμε. Αυτό είναι πράγματι, όπως σωστά είπε η κ. Mann, ειρωνεία. Στηρίζομαι στο Ευρωπαϊκό Κοινοβούλιο για να υπερασπιστεί δυναμικά τα ευρωπαϊκά συμφέροντα στις περιπτώσεις που δέχονται επίθεση, διατηρώντας παράλληλα μια ευρύτερη εικόνα της απαραίτητης μελλοντικής μας δράσης.

<SPEAKER ID=148 NAME="Καραμάνου">
Κύριε Πρόεδρε, κύριε Επίτροπε, κύριοι και κυρίες, φαίνεται πως το θέμα των εμπορικών και οικονομικών σχέσεων ανάμεσα στην Ευρωπαϊκή Ένωση και τις ΗΠΑ συγκαταλέγεται σ'εκείνα που συνήθως προκαλούν πολύ ζωηρές συζητήσεις και έντονα πάθη, θα έλεγα. Αυτό συμβαίνει διότι δεν έχουν οικοδομηθεί μέχρι στιγμής σχέσεις αμοιβαίας εμπιστοσύνης και ανοικτής, ειλικρινούς επικοινωνίας παρά τις μακρές συζητήσεις και διαπραγματεύσεις, παρά τον σχεδιασμό ενός φιλόδοξου προγράμματος και παρά τις φιλότιμες προσπάθειες τόσο της Επιτροπής όσο και της εισηγήτριάς μας, της εκλεκτής συναδέλφου κυρίας Erika Mann, την οποία συγχαίρω για την έκθεσή της.
<P>
Από όσα είπατε, κύριε Επίτροπε, είναι φανερό ότι έχουμε απέναντί μας έναν πολύ δύσκολο συνομιλητή, ο οποίος επιπροσθέτως βαρύνεται με ενέργειες οι οποίες έχουν καταδείξει ότι οι ΗΠΑ, προκειμένου να προωθήσουν τα αποκλειστικώς δικά τους συμφέροντα, δεν διστάζουν να παραβιάζουν και αυτούς τους διεθνείς κανόνες, και μάλιστα εις βάρος των πιο φτωχών και αδύναμων χωρών. Του λόγου μου το αληθές καταδεικνύεται από το γεγονός ότι παραμένουν ακόμη τα προβλήματα που συνδέονται με την εξωεδαφική αμερικανική νομοθεσία, ενώ ο ανταγωνισμός απέναντι στην Ένωση γίνεται όλο και πιο οξύς. Εν όψει, λοιπόν, της προσεχούς υπερατλαντικής διάσκεψης κορυφής, το Ευρωπαϊκό Κοινοβούλιο σήμερα θα πρέπει να στείλει μερικά πολύ σαφή μηνύματα, όπως:
<P>
Πρώτον, η διμερής προσέγγιση είναι αποδεκτή στον βαθμό που δεν παρεμποδίζει τις πολυμερείς διαπραγματεύσεις σε επίπεδο ΠΟΕ και δεν δημιουργεί εμπόδια στην πρόσβαση τρίτων χωρών στις αγορές της Ένωσης και των ΗΠΑ.
<P>
Δεύτερον, θα πρέπει να διασφαλισθεί ο σεβασμός των κανόνων διεθνούς δικαίου και να βρεθεί οριστική λύση στη διένεξη που αφορά τους εξωεδαφικούς νόμους.
<P>
Τρίτον, οι όποιες δεσμεύσεις αναληφθούν να είναι συμβατές με το κοινοτικό κεκτημένο, ιδιαίτερα με την κοινή αγροτική πολιτική, καθώς και με τις εμπορικές συμφωνίες που έχουμε συνάψει, ιδιαίτερα με τους παραδοσιακούς μας εταίρους; επίσης, να είναι συμβατές με τις δεσμεύσεις που έχει αναλάβει η Ένωση από τη Σύμβαση Λομέ και από τις διαδικασίες διεύρυνσης με τις χώρες της Κεντρικής και Ανατολικής Ευρώπης.
<P>
Τέταρτον, η συνεργασία να συμπεριλάβει και να δώσει έμφαση σε θέματα κοινωνικού χαρακτήρα, όπως είναι η διασφάλιση των δικαιωμάτων των εργαζομένων και η κατοχύρωση των συλλογικών διαπραγματεύσεων, η κατάργηση της παιδικής εργασίας και της καταναγκαστικής εργασίας, η δημιουργία νέων θέσεων εργασίας, καθώς και αμοιβαίας αναγνώρισης των πτυχίων.
<P>
Πέμπτον, η όποια συμφωνία θα πρέπει να είναι συμβατή με τις υψηλές προδιαγραφές που ισχύουν στην Ένωση για την υγιεινή και ασφάλεια, την προστασία των καταναλωτών, καθώς και την προστασία του περιβάλλοντος, φυσικού και ανθρώπινου.
<P>
Έκτον, η συνεργασία θα πρέπει να οδηγήσει στη θέσπιση κανόνων λειτουργίας για τα χρηματοπιστωτικά ιδρύματα όλων των χωρών και ρυθμίσεων στη διεθνή κίνηση κεφαλαίων -αυτά με αφορμή τη σημερινή οικονομική και χρηματιστηριακή κρίση.
<P>
Τέλος, κύριε Πρόεδρε, το Ευρωπαϊκό Κοινοβούλιο θα πρέπει να ενημερώνεται ανελλιπώς για τις διαπραγματεύσεις και όλως ιδιαιτέρως για τα θέματα που εμπίπτουν στις διαδικασίες συναπόφασης. Πρέπει να υπάρχει, όπως είπε η εισηγήτριά μας κυρία Mann, διαφάνεια και πλήρης ενημέρωση.

<SPEAKER ID=149 LANGUAGE="DE" NAME="Kittelmann">
Κύριε Πρόεδρε, η Ομάδα του Ευρωπαϊκού Λαϊκού Κόμματος χαιρετίζει την έκθεση της κ. Mann, την οποία συγχαίρει για τα καλά επιχειρήματά της που μας παρουσίασε εδώ σε 43 σελίδες υπό την σκιά των επίκαιρων γεγονότων.
<P>
Οι σχέσεις ΗΠΑ-Ευρωπαϊκής Ένωσης έχουν για όλους μας μεγάλη προτεραιότητα και, παρά τις συγκρούσεις που προκαλούνται στις διμερείς μας σχέσεις, τόσο από τη δική μας πλευρά, όσο και από την πλευρά των Αμερικανών, θα δώσουμε και μελλοντικά μεγάλη σημασία στην προσπάθεια να μη λησμονηθεί το γεγονός ότι χρειαζόμαστε ο ένας τον άλλο.
<P>
Μπανάνες, ορμόνες, χάλυβας, εμπορικό έλλειμμα των ΗΠΑ, όλα αυτά μας κάνουν να ανησυχούμε. Στις σχέσεις μας με τις ΗΠΑ με ενοχλεί όλο και περισσότερο το γεγονός ότι συχνά είναι οι κοινοβουλευτικοί εκπρόσωποι που ασκούν πίεση στις κυβερνήσεις τους, καθώς και ότι συχνά η διοίκηση είναι πολύ δειλή για να τηρήσει τα προβλεπόμενα στο πλαίσιο του ΠΟΕ, επειδή θα πρέπει να υποχωρήσει στην εσωτερική πολιτική. Αυτό είναι ακριβώς το σημείο που πρέπει να μας ωθήσει να εντείνουμε τις επαφές μας με το Κογκρέσο ως μέλη του Ευρωπαϊκού Κοινοβουλίου, και όχι μόνο μέσω της Επιτροπής, στην οποία οι ομόλογοί της αντιτείνουν ότι δεν μπορούν να κάνουν τίποτα για το τάδε θέμα, επειδή τον λόγο έχουν οι βουλευτές του Κογκρέσου.
<P>
Βουλευτές ήταν οι πατέρες των νόμων Helms-Burton και d'Amato, νόμων που αντίκεινται στο διεθνές δίκαιο. Ευτυχώς, δεν επανεξελέγη ο d'Amato, κι έτσι έχουμε να αντιμετωπίσουμε έναν λιγότερο στο εν λόγω ζήτημα. Και το λέω αυτό, επειδή πρέπει να καταστεί σαφές εκείνο που είπε ο Sir Leon, ότι δηλαδή το μέτρο για τους κανόνες μας πρέπει να είναι ο ΠΟΕ. Ο ΠΟΕ είναι το μέτρο για τον ελεύθερο ανταγωνισμό και στα πλαίσια του ελεύθερου ανταγωνισμού γίνεται η αναμέτρηση μεταξύ μας.
<P>
Ο ανταγωνισμός θα οξύνεται όλο και περισσότερο και τα όρια θα γίνονται όλο και πιο ρευστά. Στην τεχνολογία, και προ πάντων στις επενδύσεις θα χάσουμε εν μέρει την εποπτεία εμείς, οι κοινοβουλευτικοί εκπρόσωποι. Δεν είμαστε σε θέση να διακρίνουμε σε κάθε περίπτωση από πού προέρχονται οι συγκρούσεις για τις οποίες μιλάμε. Για τον λόγο αυτό θα πρέπει να υποστηρίζουμε όσο το δυνατόν περισσότερο την Επιτροπή, ώστε να μη συζητά επί μακρόν αναζητώντας συμβιβασμούς, αλλά να μπορεί να χρησιμοποιεί συχνότερα και δυναμικά μέσα.
<P>
Συχνά οι ΗΠΑ μας κατηγορούν ότι είμαστε έτσι και αλλιώς χάρτινοι τίγρεις, χαλάκι που ποδοπατούν, μια και δεν αντιδρούμε στην ένταση των ενεργειών των ΗΠΑ με την ίδια ένταση. Η αντίδραση αυτή πρέπει στο μέλλον να εκφράζεται νωρίτερα, κατά τη λήψη νέων μέτρων. Ως Κοινοβούλιο μπορούμε να διατυπώνουμε εντονότερα τα αιτήματά μας από ό, τι η Επιτροπή.
<P>
Λέγεται από αμερικανικής πλευράς ότι το άνοιγμα των ασιατικών αγορών δεν μας αγγίζει στον ίδιο βαθμό όπως τις ΗΠΑ, που θίγονται δεδομένου ότι είναι οι αποδέκτες όλων των ευτελών προϊόντων. Τα προβλήματα αυτά είναι κοινά, μολονότι ορισμένα σημεία της εμπορικής πολιτικής μας - κι αυτό δεν έχει να κάνει με τις ΗΠΑ - είναι επίσης αμφισβητήσιμα. Πρέπει να εξετάσουμε το θέμα και να μη θεωρούμε τον ένα προστατευτισμό καλό και τον άλλο κακό, επειδή παρεμβαίνουν εθνικά συμφέροντα. Στο σημείο αυτό αναφέρομαι και στα 15 κράτη μέλη.
<P>
Τελειώνοντας, θέλω να πω ότι είμαι βέβαιος πως η κατανόηση για την πολιτική του αμοιβαίου συμφέροντος παρουσιάζει πλεονεκτήματα μόνον όταν υποστηρίζουμε με δυναμισμό και συνέπεια τα σημαντικά για την ευρωπαϊκή οικονομία συμφέροντα. Θέλω να ενθαρρύνω όλους μας να συμμετέχουμε στην επίκαιρη συζήτηση για την ενέργεια των ΗΠΑ, η οποία αντίκειται στο διεθνές δίκαιο, και η παρούσα έκθεση μας προσέφερε μία καλή ευκαιρία.

<SPEAKER ID=150 LANGUAGE="NL" NAME="Plooij-van Gorsel">
Κύριε Πρόεδρε, κυρίες και κύριοι συνάδελφοι, κύριε Επίτροπε, θα ήθελα να συγχαρώ θερμά τη συνάδελφο Mann για την εξαιρετική έκθεσή της. Κυρίες και κύριοι συνάδελφοι, η Διατλαντική Οικονομική Εταιρική Σχέση, όπως έχει συμφωνηθεί σήμερα, μπορεί να οδηγήσει στη διευθέτηση των πολλαπλών εμπορικών διενέξεων που προέκυψαν τα τελευταία χρόνια. Αρκεί να σκεφθούμε τα ζητήματα της μπανάνας, της βιοτεχνολογίας και άλλα παρόμοια. Η συμφωνία μπορεί να αποτελέσει παράδειγμα για τις υπόλοιπες χώρες του κόσμου. Η ΕΕ και ΗΠΑ είναι οι δύο μεγαλύτεροι εμπορικοί συνασπισμοί στον κόσμο και, επιπλέον, οι σημαντικότεροι εμπορικοί εταίροι. Η σύναψη διμερούς συμφωνίας μεταξύ αυτών των κυρίαρχων εμπορικών συνασπισμών θα επιτρέψει στην ΕΕ και στις ΗΠΑ να αναπτύξουν ένα εξαγώγιμο εμπορικό πρότυπο, το οποίο να εναρμονίζεται με το πολυμερές εμπορικό πλαίσιο, και ιδιαίτερα με τους κανόνες του ΠΟΕ.
<P>
Ωστόσο, η πολιτική μου ομάδα εκφράζει ιδιαιτέρως τη λύπη της για το γεγονός ότι το Συμβούλιο ανέθεσε στην Επιτροπή διαπραγματευτική εντολή και ενέκρινε πρόγραμμα δράσης χωρίς να αναμείνει τη γνώμη του Ευρωπαϊκού Κοινοβουλίου. Συμφωνώ με την κ. Mann και με τον κ. Kittelmann.
<P>
Μία νέα Διατλαντική Οικονομική Εταιρική Σχέση έχει μεγάλες συνέπειες για τους πολίτες και τις επιχειρήσεις από την άποψη της απασχόλησης και της ευημερίας. Στα πλαίσια αυτά είναι απολύτως απαραίτητος ο δημοκρατικός έλεγχος. Μόνο τότε μπορεί να υπάρξει το απαραίτητο κοινωνικό έρεισμα. Η πολιτική μου ομάδα επικροτεί την πρόταση της κ. Mann για τη σύσταση μιας ισομερούς κοινοβουλευτικής επιτροπής, γιατί, όπως προκύπτει κάθε φορά, οι προτάσεις για τη διευθέτηση διενέξεων που υποβάλλονται από τις διοικητικές αρχές ή από τις κυβερνητικές υπηρεσίες απορρίπτονται επανειλημμένα από το αμερικανικό Κογκρέσο. Οι διαβουλεύσεις επί διαρθρωτικών θεμάτων μεταξύ κοινοβουλευτικών αντιπροσωπειών, καθώς και μεταξύ βουλευτών, θα μπορέσουν ενδεχομένως να θέσουν τέλος στην κατάσταση αυτή. Καλώ, συνεπώς, για άλλη μια φορά την Επιτροπή και το Συμβούλιο να πάψουν να συζητούν με τους Αμερικανούς στο επίπεδό τους, να προωθήσουν τη μεγαλύτερη συμμετοχή του Κοινοβουλίου και να μην υιοθετούν σχέδια χωρίς να γνωρίζουν την άποψη του Κοινοβουλίου.

<SPEAKER ID=151 LANGUAGE="NL" NAME="Van Bladel">
Κύριε Πρόεδρε, κύριε Επίτροπε, από τότε που ανελήφθη η πρωτοβουλία της διατλαντικής ατζέντας, η σχέση με την Αμερική κατέστη ορατή. Ωστόσο, διαπιστώνω ότι εξακολουθεί να μην είναι αρκετά απτή και ότι το παρόν πρόγραμμα δράσης μπορεί να βελτιώσει τα πράγματα. Δυστυχώς, το πρόγραμμα δράσης καταρτίσθηκε χωρίς διαβουλεύσεις με το Ευρωπαϊκό Κοινοβούλιο, γι' αυτό και υποστηρίζω την πρόταση της κ. Mann για τη σύσταση ισομερούς επιτροπής με τη συμμετοχή εκπροσώπων του αμερικανικού Κογκρέσου και του Ευρωπαϊκού Κοινοβουλίου, η οποία θα αποτελέσει το ύστατο δημοκρατικό αντίβαρο της νέας σχέσης.
<P>
Θα ήθελα παρεμπιπτόντως να συγχαρώ την κ. Mann για τη δομή και το περιεχόμενο της έκθεσής της. Η νέα εταιρική σχέση μπορεί να προλάβει το ενδεχόμενο διμερείς εμπορικές διενέξεις να οδηγούν σε απειλές επιβολής κυρώσεων, όπως συνέβη με την περίπτωση των μπανανών στην ΕΕ. Ωστόσο, πιστεύω ότι λείπουν μερικά πράγματα. Κατά τη γνώμη μου, δεν εξετάζεται όσο θα έπρεπε το χάσμα στον οπτικοακουστικό τομέα. Οι ΗΠΑ επωφελούνται από την ευρωπαϊκή αγορά στον τομέα αυτό, τη στιγμή που από την πλευρά τους δεν αφήνουν κανένα απολύτως περιθώριο. Η ΕΕ, που διαθέτει τόσους πολλούς αξιοθαύμαστους πολιτισμούς, δεν μπορεί σε καμία περίπτωση να αποδεχθεί την κατάσταση αυτή. Είναι απαράδεκτο!
<P>
Εκτός αυτού, ελπίζω ότι ο μελλοντικός πολιτικοοικονομικός διάλογος θα συμπεριλάβει και το θέμα του αντιντάμπινγκ. Η κ. Peijs αναφέρθηκε ήδη στο σημείο αυτό. Η πολιτική μου ομάδα αποδίδει επίσης ιδιαίτερη σημασία στην προστασία του κοινοτικού κεκτημένου, και ιδιαιτέρως στις κοινωφελείς υπηρεσίες, που επηρεάζουν σε σημαντικό βαθμό την οικονομική και κοινωνική συνοχή. Οι πτυχές αυτές δεν πρέπει να παραγνωρισθούν.
<P>
Τέλος, κύριε Πρόεδρε, η εταιρική σχέση συμβάλλει στην απασχόληση. Η κ. Mann το ανέφερε ήδη: Daimler Benz/Chrysler και στις δύο πλευρές του ωκεανού. Παρ' όλα αυτά, ελπίζω ότι η πρωτοβουλία αυτή δεν θα περιορισθεί στην προώθηση της οικονομίας, αλλά και των αξιών και των πολιτισμών που περιλαμβάνονται στη σχέση ΗΠΑ-Ευρώπης.

<SPEAKER ID=152 LANGUAGE="FR" NAME="Herzog">
Kύριε Πρόεδρε, κύριε Επίτροπε, αγαπητοί συνάδελφοι, μια διατλαντική σχέση αμοιβαία επωφελής και θετική για τα υπόλοιπα μέρη του πλανήτη αποτελεί θεμελιώδη πολιτική πρόκληση, για την αντιμετώπιση της οποίας πρέπει να πληρούνται τρεις προϋποθέσεις: άνοιγμα σε συναλλαγές περισσότερο συμβατές με τη διαρκή ανάπτυξη και την κοινωνική ευημερία, σεβασμός των σχέσεων αλληλεγγύης και των πολυμερών δεσμεύσεων και εξασφάλιση πραγματικού δημοκρατικού ελέγχου.
<P>
Απορρίπτοντας τα σχέδια πολυμερούς συμφωνίας για τις επενδύσεις (ΠΣΕ) και διατλαντικής ζώνης ελευθέρων συναλλαγών, πολλές χώρες της Ευρώπης υπογράμμισαν αυτές τις απαιτήσεις και τόνισαν την αποδοκιμασία τους για μια συγκεκριμένη στάση ως προς τις εξωτερικές σχέσεις. Χρειαζόμαστε μια Ευρωπαϊκή Ένωση περισσότερο αυτόνομη και αλληλέγγυα και ζητούμε από τους Αμερικανούς εταίρους μας μεγαλύτερη τήρηση των δεσμεύσεων που έχουν αναληφθεί μέσω συμφωνιών. Οι ΗΠΑ αυξάνουν τις εμπορικές εντάσεις και δεν σέβονται τη δέσμευση που ανελήφθη στη Διάσκεψη Κορυφής του Λονδίνου σχετικά με το θέμα των εξωεδαφικών νόμων. Οφείλουμε να τους υπενθυμίσουμε ότι το μαζικό έλλειμμα του ισοζυγίου πληρωμών των ΗΠΑ συνδέεται αδιάρρηκτα με το προνόμιό τους να φροντίζουν ώστε η δική τους ανάπτυξη να χρηματοδοτείται από άλλες χώρες.
<P>
Το Ευρωπαϊκό Κοινοβούλιο αντιμετωπίζει, επομένως, μια αντίφαση: αύξηση της αμερικανικής επιθετικότητας στον τομέα του εμπορίου έναντι του δικού μας μελήματος για ανάπτυξη του διαλόγου. Υπό τις συγκεκριμένες συνθήκες θα οδηγηθούμε κατά πάσα πιθανότητα στην ανάληψη άλλων πολιτικών πρωτοβουλιών. Στο άμεσο μέλλον λαμβάνουμε υπόψη μας τη Διατλαντική Οικονομική Εταιρική Σχέση και το Σχέδιο Δράσης. Εκφράζουμε δε την ικανοποίησή μας για το γεγονός ότι δεν πρόκειται για επανάληψη του σχεδίου της ΝΔΑ, σχέδιο που ήταν εξαιρετικά επικίνδυνο επειδή στόχευε στις ελεύθερες συναλλαγές στον τομέα των υπηρεσιών και ευνοούσε τις διμερείς ρυθμίσεις, με κίνδυνο να καταπνίξει τις πολυμερείς προόδους.
<P>
Είμαστε επίσης ικανοποιημένοι για το γεγονός ότι ορισμένες διατάξεις που προβλέπονταν στο Σχέδιο Προγράμματος Δράσης αφαιρέθηκαν από το Συμβούλιο, ειδικά δε μια συμφωνία για διμερή αναστολή λήψης μέτρων που θα είχε παγώσει την εξέλιξη των κοινοτικών κανόνων, καθώς και για το γεγονός ότι το Συμβούλιο αναλαμβάνει εκ νέου το μερίδιο ελέγχου του, θέτοντας ως προϋπόθεση για τις διμερείς διαπραγματεύσεις την έκδοση διαπραγματευτικής εντολής.
<P>
Επιθυμούμε, τέλος, να υπογραμμίσουμε την ανάγκη ανάπτυξης μια νέας πολιτικής θεωρίας για την Ένωση, τόσο για την ουσία των διαπραγματεύσεων, όσο και για τον δημοκρατικό έλεγχο. Θέλουμε να συζητήσουμε με τους Αμερικανούς για τις μελλοντικές διαπραγματεύσεις στο πλαίσιο του ΠΟΕ, αλλά διερωτώμαι εάν αποτιμήθηκαν οι επιπτώσεις του Γύρου της Ουρουγουάης. Γνωρίζουμε τί θέλουμε να πούμε ως προς τα νέα θέματα του κοινωνικού τομέα και της ρύθμισης; Δεν πρέπει, στο πλαίσιο της εταιρικής σχέσης, να καταρτίσουμε μια βάση συμφωνίας μεταξύ δύο ελεφάντων - ΗΠΑ και Ευρώπης - πριν από την επόμενη χιλιετία. Ο διάλογος πρέπει να παραμείνει διερευνητικός, κι οφείλουμε να ρωτήσουμε κι άλλους φίλους μας.
<P>
Ως προς τις διμερείς διαπραγματεύσεις, επιθυμούμε να συζητηθεί κάθε περίπτωση χωριστά. Πρέπει να υπερασπιστούμε την απασχόληση και τις βιομηχανίες μας, γεγονός που επιβάλλει την ενίσχυση της αλληλεγγύης τους πριν από τη διεξαγωγή των διαπραγματεύσεων.
<P>
Τέλος, θέλω να υπογραμμίσω ότι στις θεσμικές μας διαδικασίες διαπιστώνεται πολιτικό και δημοκρατικό έλλειμμα. Ζητούμε από το Συμβούλιο και από την Επιτροπή να ενημερώνουν το Ευρωπαϊκό Κοινοβούλιο και να διαβουλεύονται με αυτό πριν και κατά τη διάρκεια του διαλόγου και των διαπραγματεύσεων. Πρέπει να οργανωθεί η διαβούλευση με την κοινωνία των πολιτικών, ανύπαρκτη επί του παρόντος. Από την άποψη αυτή έγκειται στο ίδιο το Ευρωπαϊκό Κοινοβούλιο να διαδραματίσει μείζονα ρόλο έναντι των επιχειρήσεων, των συνδικάτων, των οργανώσεων και της κοινής γνώμης των κρατών μας.

<SPEAKER ID=153 LANGUAGE="DE" NAME="Kreissl-Dφrfler">
Κύριε Πρόεδρε, προς αποφυγή παρεξηγήσεων, θέλω εξ αρχής να πω ότι δίνουμε μεγάλη σημασία στις καλές σχέσεις της ΕΕ με τις ΗΠΑ, αλλά όχι με τον τρόπο που θεωρείτε εσείς σωστό, Sir Leon Brittan. Για σας το ζητούμενο πρώτης προτεραιότητας είναι η κατάργηση των γνωστών φραγμών που παρεμποδίζουν το εμπόριο αγαθών, και σε αυτό προφανώς περιλαμβάνετε και πολιτικά δικαιώματα συναπόφασης. Την άνοιξη το Συμβούλιο απέρριψε τη ΝΔΑ και τώρα διαπραγματεύεστε μία αποδυναμωμένη έκδοση της Yπερατλαντικής Οικονομικής Εταιρικής Σχέσης (ΤΕΡ) που δεν είναι παρά μία οιωνεί Πολυμερής Συμφωνία για τις Επενδύσεις.
<P>
Γιατί, όμως, πρέπει να χειροκροτήσουμε σε ένα στημένο παιχνίδι; Η εντολή για τη διαπραγμάτευση της TEP έχει δοθεί από καιρό. Στην επιτροπή μας όμως το είδαμε, όταν η ψηφοφορία είχε ήδη λήξει, κι αυτό είναι παράλογο. Ακόμα πιο παράλογο είναι, όμως, το περιεχόμενο σε μερικά σημεία, όπου δεν περιλαμβάνεται τίποτα σχετικό με την επεξεργασία κοινών προγραμμάτων βιώσιμης ανάπτυξης της παγκόσμιας οικονομίας, τη δέσμευση για μία καλύτερη ποιότητα ζωής, τη μείωση της κατανάλωσης φυσικών πόρων, την ενίσχυση του πολυμερούς συστήματος. Αντίθετα, στις 28 Ιουλίου η Charline Barschifsky δήλωσε ποιο είναι πραγματικά το ζητούμενο από την πλευρά των ΗΠΑ: πρόκειται για τα δικαιώματα της αμερικανικής βιομηχανίας, για την επιβολή αμερικανικών νόμων σχετικά με την πνευματική ιδιοκτησία, για τη διάβρωση των ευρωπαϊκών κανόνων προστασίας στον τομέα της βιοτεχνολογίας, για τα συμφέροντα των αμερικανικών ομίλων επιχειρήσεων παραγωγής μπανάνας, για τον νόμο Helms-Burton, για τις ορμόνες στο βόειο κρέας και για τα γενετικά τροποποιημένα τρόφιμα στο νοικοκυριό των Ευρωπαίων.
<P>
Εσείς, Sir Leon Brittan, θέλετε βέβαια, για χάρη της νεοφιλελεύθερης φιλοσοφίας σας, να θυσιάσετε όλες τις ευρωπαϊκές και εθνικές προδιαγραφές στο βωμό του ελεύθερου εμπορίου. Αντί, όμως, να σκαρφίζεστε συνεχώς καινούργια σχέδια, καλύτερα θα ήταν να καθήσετε και να κάνετε τα μαθήματά σας. Όσον αφορά τον νόμο Helms-Burton, αντί να ταχθείτε υπέρ του ΠΟΕ, υποχωρήσατε. Το αποτέλεσμα είναι να εκκρεμούν σήμερα 5.911 μηνύσεις Αμερικανών κατά ευρωπαϊκών επιχειρήσεων. Τώρα οι ΗΠΑ δεν ενδιαφέρονται πια για τον ΠΟΕ και απειλούν να αυξήσουν 100 % τις τιμές στα ευρωπαϊκά προϊόντα, σε περίπτωση που η ΕΕ δεν υποχωρήσει υπέρ των ΗΠΑ στην διένεξη για τη μπανάνα. Από τον Σεπτέμβριο περιμένουμε μία απάντησή σας σχετικά με το ECHELON, αυτή την ακατονόμαστη υπόθεση των ευρωπαϊκών και αμερικανικών μυστικών υπηρεσιών. Εμείς, τα μέλη της Ομάδας των Πρασίνων στο Ευρωπαϊκό Κοινοβούλιο, δεν θέλουμε πάντως να υπονομεύονται μέσω αμφίβολων εμπορικών συμβάσεων στο όνομα του ελεύθερου εμπορίου όλο και περισσότεροι εθνικοί και ευρωπαϊκοί νόμοι για την προστασία των καταναλωτών, νόμοι τους οποίους αποκτήσαμε με αγώνες. Μπορούμε να εγκρίνουμε την έκθεση μόνο στην περίπτωση που θα γίνουν αποδεκτές οι τροπολογίες μας.

<SPEAKER ID=154 LANGUAGE="FR" NAME="Sainjon">
Kύριε Πρόεδρε, θέλω φυσικά να συγχαρώ την κ. Μann για την έκθεσή της, την οποία θεωρώ ισορροπημένη στο σύνολό της. Η νέα αυτή εταιρική σχέση είναι προφανώς προτιμότερη από κάθε ιδέα ενιαίας αγοράς μεταξύ Ευρωπαϊκής Ένωσης και ΗΠΑ, την οποία συνετά αρνήθηκε το Συμβούλιο τον Απρίλιο. Το σχέδιο δράσης που προτείνεται σήμερα από την Επιτροπή για την έναρξη αυτού του διαλόγου είναι ένα πλαίσιο εντός του οποίου θα μπορούν να διεξαχθούν οι διαπραγματεύσεις κατά τους προσεχείς μήνες.
<P>
Θεωρώ, παραδείγματος χάριν, βασική την κατάρτιση μιας κοινής στρατηγικής μεταξύ Ευρωπαϊκής Ένωσης και ΗΠΑ, προκειμένου να επιβληθούν ελάχιστα κοινωνικά πρότυπα τόσο στον ΠΟΕ όσο και στον Διεθνή Οργανισμό Εργασίας. Μπορεί να είναι επωφελής μια συζήτηση σχετικά με τις υπηρεσίες ή το ηλεκτρονικό εμπόριο, αρκεί να μη θίγει τα συμφέροντα των κρατών στον τομέα του πολιτισμού, και αναφέρομαι φυσικά στον οπτικοακουστικό τομέα. Η δημιουργία ενός παγκόσμιου οικονομικού χώρου στον τομέα του ηλεκτρονικού εμπορίου είναι, κατά τη γνώμη μου, εντελώς πρόωρη, κυρίως όταν γνωρίζουμε την ηγεμονική θέσ των ΗΠΑ στο Internet.
<P>
Το πλαίσιο αυτό πρέπει, κατά συνέπεια, να οριοθετεί σαφώς τη συζήτηση, τόσο σε κοινωνικό επίπεδο, όσο και στους τομείς του περιβάλλοντος και του πολιτισμού. Αληθεύει ότι υπάρχουν παρόμοια σχέδια δράσης, τα οποία χρησιμοποιούνται ως βάση για συζητήσεις ανάμεσα στην Ένωση και άλλα κράτη, όπως τον Καναδά, τη Νέα Ζηλανδία και την Ιαπωνία, αλλά υπάρχει μια βασική διαφορά μεταξύ αυτών των κρατών και των ΗΠΑ: με τα εν λόγω κράτη δεν διαπραγματευόμαστε με το πιστόλι στον κρόταφο. Πράγματι, για μια ακόμη φορά οι ΗΠΑ μας απειλούν με την επιβολή δασμών σε ποσοστό 100 %, πλήττοντας την ίδια την ύπαρξη ορισμένων από τις επιχειρήσεις μας. Όλως τυχαίως, τα εν λόγω προϊόντα προέρχονται από μπανανοπαραγωγούς χώρες της Ένωσης.
<P>
Κατά συνέπεια, μετά από τους περίφημους νόμους Helms-Burton οι ΗΠΑ ξαναρχίζουν να χρησιμοποιούν την πολιτική του εξαναγκασμού, γεγονός που δεν μπορούμε να αποδεχθούμε. Δεν υποτιμούμε τον ρόλο των αμερικανικών πολυεθνικών εταιρειών πίσω από τη διακυβέρνηση Clinton. Αναφέρομαι στην Chiquita, στην περίπτωση των μπανανών, αλλά και στις αμερικανικές πετρελαιοβιομηχανίες που ωθούν στον βομβαρδισμό του Ιράκ.
<P>
Αυτός είναι ο λόγος για τον οποίο θεωρώ ότι αυτή η ιδέα εταιρικής σχέσης πρέπει να παγώσει, και ζητώ και από την Επιτροπή να καταρτίσει έναν κατάλογο αντιποίνων με στόχο ορισμένες αμερικανικές επιχειρήσεις. Ας πάψουμε να είμαστε αφελείς! Εάν οι Αμερικάνοι επιθυμούν να ασκήσουν δίωξη, ας το πράξουν ενώπιον του ΠΟΕ, κι ας ευχηθούμε το όργανο ρύθμισης των διαφορών να εκδώσει αυτή τη φορά σαφή απόφαση όσον αφορά τις μπανάνες. Εν αναμονή εξελίξεων η πολιτική μου ομάδα θεωρεί ότι η έκθεση της κ. Mann, όσο καλή κι αν είναι, θα πρέπει να αναπεμφθεί στην επιτροπή.

<SPEAKER ID=155 LANGUAGE="FR" NAME="Souchet">
Κύριε Πρόεδρε, οι τελευταίες εξελίξεις που μεσολάβησαν τείνουν να μετριάσουν σε μεγάλο βαθμό τους αισιόδοξους τόνους οι οποίοι χαρακτηρίζουν την έκθεση της κ. Mann όσον αφορά το μέλλον των διατλαντικών οικονομικών σχέσεων, γεγονός που παραδέχθηκε πριν από λίγο και η ίδια η εισηγήτρια. Κατά συνέπεια, οι εντελώς απαράδεκτες απειλές για αντίποινα στον εμπορικό τομέα, τις οποίες επισείει παράνομα το Κογκρέσο εναντίον πολλών από τα κράτη μέλη μας, εκτός της διαδικασίας που προβλέπεται από τον ΠΟΕ για τη ρύθμιση των διαφορών στο πλαίσιο του φακέλου για τις μπανάνες, δείχνουν ότι οι εταίροι μας ρέπουν ασυγκράτητα προς τη μονομέρεια, τη στιγμή μάλιστα που όλοι γνωρίζουν ότι η οικονομική επιβίωση ολόκληρων περιοχών της Ευρωπαϊκής Ένωσης, και ιδιαίτερα των γαλλικών υπερπόντιων εδαφών, εξαρτάται από τη λύση που θα εξευρεθεί στη διένεξη για τις μπανάνες.
<P>
Στις 21 Οκτωβρίου, εξάλλου, το Κογκρέσο, εγκρίνοντας εκτάκτως μια τροποποίηση στο άρθρο 211 του νόμου περί δημοσιονομικών, με στόχο την απαγόρευση οποιασδήποτε συναλλαγής σχετίζεται με κατασχεθέν γνωστό εμπορικό σήμα, θέσπισε μια νέα σαφώς εξωεδαφική διάταξη. Η διάταξη αυτή, η οποία στοχεύει στην παρεμπόδιση της εμπορικής ανάπτυξης της επιχείρησης Pernod-Ricard στην αμερικανική αγορά, αποτελεί μια επιπλέον απόδειξη ότι οι ΗΠΑ, αντί να εγκαταλείψουν τη μονομέρεια, προχωρούν αντίθετα στον δρόμο των εξωεδαφικών κυρώσεων.
<P>
Η παραβίαση αυτή, η οποία λαμβάνει χώρα έξι μόλις μήνες μετά από την υπογραφή της συμφωνίας του Λονδίνου, μας οδηγεί να αναρωτηθούμε σοβαρά σχετικά με την αξιοπιστία των δεσμεύσεων που αποτέλεσαν αντικείμενο διαπραγματεύσεων μεταξύ της Επιτροπής και των Αμερικανών εταίρων μας, πολλώ μάλλον δε που το Κογκρέσο δεν φαίνεται εξάλλου διατεθειμένο να ψηφίσει τις παρεκκλίσεις που προβλέπονται από τη συμφωνία του Λονδίνου, οι οποίες, ωστόσο, δεν ρυθμίζουν σε βάθος το θέμα των αμερικανικών εξωεδαφικών νόμων. Εάν σε αυτή την προσφυγή σε μονομερή μέσα, που δεν μπορεί παρά να επηρεάσει την εφαρμογή της Υπερατλαντικής Οικονομικής Εταιρικής Σχέσης, προσθέσουμε την απουσία προόδου στις διαπραγματεύσεις για τις δημόσιες συμβάσεις και την πνευματική ιδιοκτησία, τομείς βασικούς για την Ευρώπη, τις αποκλίνουσες θέσεις σχετικά με τις μελλοντικές πολυμερείς εμπορικές διαπραγματεύσεις, καθώς και την κωλυσιεργό στάση που τήρησαν οι ΗΠΑ στη Διάσκεψη του Μπουένος Αιρες, η παρούσα κατάσταση φαίνεται ότι είναι πολύ ανησυχητική και απαιτεί εκ μέρους μας μεγάλη αποφασιστικότητα.
<P>
Την αποφασιστικότητα αυτή την αντιλαμβανόμαστε σαφώς σε επίπεδο Συμβουλίου, που επέδειξε ιδιαίτερο ζήλο ώστε να εξαιρεθεί σαφώς από το πλαίσιο της Υπερατλαντικής Οικονομικής Εταιρικής Σχέσης ο τομέας των οπτικοακουστικών και το καθεστώς στον τομέα των υπηρεσιών. Ελπίζουμε να επιδείξει και η Επιτροπή την ίδια αποφασιστικότητα. Ενδεχομένως το Συμβούλιο να αισθάνεται κάποια ανησυχία ως προς αυτό, αφού έκρινε απαραίτητο να διευκρινίσει επισήμως «ότι η Επιτροπή δεν μπορεί, χωρίς την υποστήριξη του Συμβουλίου, να καθορίσει τη θέση της Ένωσης στις μελλοντικές πολυμερείς διαπραγματεύσεις στον εμπορικό τομέα, ιδιαίτερα στους τομείς των οπτικοακουστικών».
<P>
Είναι κρίμα, κύριε Πρόεδρε, που η εισηγήτρια περιορίζεται στις αιτιολογικές σκέψεις στο να εκφράσει τη λύπη της για τη θεσμική ασυμμετρία και δεν αναφέρει τους ποικίλους και σημαντικούς αυτούς παράγοντες ανησυχίας που, εάν δεν αντιμετωπισθούν με αρκετή αποφασιστικότητα εκ μέρους της Ευρώπης, μπορεί να έχουν άσχημες επιπτώσεις στην ανάπτυξη των εμπορικών σχέσεων με τις ΗΠΑ και στην εφαρμογή της διατλαντικής οικονομικής εταιρικής σχέσης.

<SPEAKER ID=156 LANGUAGE="FR" NAME="Martinez">
Κύριε Πρόεδρε, είναι παλιά η διαμάχη ΗΠΑ-Ευρώπης. Σήμερα, κύριε Επίτροπε, επανερχόμαστε σε αυτή σε ένα τριπλό πλαίσιο: το εμπορικό έλλειμμα των ΗΠΑ, για το οποίο μίλησαν όλοι, τις διαπραγματεύσεις στον ΠΟΕ, οι οποίες είναι πολυμερείς, και δεν κατανοούμε γιατί χρησιμοποιείται ο όρος «διμερείς», εκτός εάν θυμηθούμε τις άσχημες αναμνήσεις του Blair House και του συναδέλφου σας Franz Andriessen, στις αρχές της δεκαετίας του '90, και, τέλος, την αμερικανική παράδοση, φυσικά, της πολιτικής όπου επισείονται απειλές προσφυγής στη βία, με την επίθεση στο Ιράκ, τον ιμπεριαλισμό στον τομέα των οπτικοακουστικών ή τον εγωισμό που επεδείχθη στο Ρίο. Όλα αυτά μας δημιουργούν μάλλον αμφιβολίες ως προς την ειλικρίνεια των ΗΠΑ. Όλοι - ο κ. Sainjon και οι υπόλοιποι - έκαναν μνεία του φακέλου για τις μπανάνες, των μονομερών δασμών σε ποσοστό 100 %, των νόμων Helms και Burton, καθώς και των περιπτώσεων της Λιβύης, του Ιράν, της επιχείρησης Pernod-Ricard, κ.λπ..
<P>
Τα παραπάνω, κύριε Επίτροπε, με οδηγούν να σας θέσω δύο ερωτήματα. Το πρώτο αφορά τη στρατηγική, την αρχή, τη φιλοσοφία. Είναι οι παγκόσμιες εμπορικές διαπραγματεύσεις απαραίτητες για τον πλούτο των εθνών; Το 1994 υπεγράφη η Γενική Συμφωνία Δασμών και Εμπορίου (ΓΣΔΕ). Μήπως εξαιτίας αυτού του γεγονότος πλούτισε η Ιαπωνία, η Βραζιλία, η Κορέα ή η Ταϊλάνδη; Μήπως μειώθηκε η ανεργία; Αντιθέτως, απερρίφθη η ΠΣΕ, η πολυμερής συμφωνία για τις επενδύσεις. Κανείς δεν υπέφερε από αυτό. Στην πραγματικότητα το παγκόσμιο εμπόριο, παρ' όλα όσα λέει η παράδοση, δεν είναι παρά απομεινάρι. Ας πάρουμε, μεταξύ άλλων, το παράδειγμα του βοείου κρέατος, το οποίο δεν αντιστοιχεί ούτε καν σε 10 % της παραγωγής μας. Εάν είχαμε μια πολιτική διαφορετική από το άρθρο 104Γ της Συνθήκης του Μάαστριχτ, μια πολιτική διαφορετική από την αυστηρότητα και τους περιορισμούς, θα είχαμε μια εσωτερική ζήτηση που θα μας απάλλασσε από την ανόητη αναζήτηση εξωτερικών αγορών.
<P>
Το δεύτερο ερώτημα είναι πώς μπορούμε να έχουμε μια ανεξάρτητη εμπορική πολιτική χωρίς να διαθέτουμε ανεξάρτητη εξωτερική πολιτική ή ανεξάρτητη στρατιωτική πολιτική, όταν συμπεριφερόμαστε όπως συμπεριφερθήκαμε στο Ιράκ, τη χώρα του Κώδικα του Χαμμουραμπί, τη χώρα της Βαβυλώνας. Πριν από τρεις εβδομάδες ήμουν με τον κ. Tarek Aziz, που ρωτούσε το εξής: «Προσφέρω στην Ευρώπη τα καλύτερα κοιτάσματα στο νότιο τμήμα του Ιράκ. Γιατί η Ευρώπη δεν τα δέχεται; ». Ο κ. Sainjon σας έδωσε τη λύση: σε μια παγκόσμια αγορά δεν κάνουμε διμερείς διαπραγματεύσεις. Είμαστε κοινοβούλιο, δεν είμαστε έμποροι, ούτε εμπορικό επιμελητήριο, είμαστε εκπρόσωποι του λαού.

<SPEAKER ID=157 LANGUAGE="ES" NAME="Barσn Crespo">
Κύριε Πρόεδρε, λαμβάνω τον λόγο για να υποστηρίξω ρητώς την έκθεση της κυρίας Mann. Καθώς η συζήτηση επικεντρώνεται βασικά στο κλίμα στο οποίο διεξάγεται αυτή η έκθεση - παρά στην ουσία της - θέλω να πω ότι φαίνεται ίσως εκ πρώτης όψεως ότι τείνουμε κλάδον ελαίας, ενώ οι φίλοι μας οι Αμερικανοί ξεθάβουν τον πέλεκυ του πολέμου. Προσωπικά δεν πιστεύω ότι έτσι έχουν τα πράγματα, διότι πολλά από τα επιχειρήματα που προβάλλουμε σε σχέση με τον βορειοαμερικανικό ιμπεριαλισμό θα μπορούσαμε να τα χρησιμοποιήσουμε στο παρελθόν και για διενέξεις μεταξύ των Ευρωπαίων.
<P>
Πιστεύω, όμως, ότι πρέπει να δώσουμε ένα αποφασιστικό μήνυμα στους Βορειοαμερικανούς φίλους και συμμάχους μας για δύο λόγους: πρώτον, διότι η σύνδεση που είναι γνωστή ως Διατλαντική Εταιρική Σχέση προϋποθέτει βασικά ότι μοιραζόμαστε την ευθύνη, όχι μόνο διμερή, αλλά και πολυμερή, στο πλαίσιο της παγκοσμιοποίησης, και ότι δεν μιλάμε αυτή τη στιγμή μόνο για το εμπόριο. Πρόκειται και για το εμπόριο, αλλά πρόκειται επίσης για μια μερισμένη, ακόμη περισσότερο αυτή τη στιγμή, ευθύνη σε σχέση με τον κόσμο και προπαντός σε σχέση με το οικονομικό πλαίσιο, δεδομένου ότι μιλάμε τις παραμονές της γέννησης του ευρώ.
<P>
Πιστεύω ότι αυτό είναι το πρώτο μήνυμα που πρέπει να δώσουμε. Φυσικά, προσωπικά ποτέ δεν υπήρξα υποστηρικτής της συστηματικής λήψης αμυντικής θέσης. Πιστεύω ότι οι Ευρωπαίοι έχουμε πολύ καλούς λόγους και πολύ καλά επιχειρήματα όταν δηλώνουμε ότι η διατλαντική αγορά και η αντίστοιχη σχέση πρέπει να είναι πολιτισμένη και διμερής και ότι δεν μπορεί να υπόκειται μόνο στον νόμο της μίας πλευράς, σε ένα κλίμα - αν μπορούμε να κάνουμε μια κινηματογραφική παραπομπή - σαν της ταινίας High Noon , όπου ο νόμος επιβάλλεται αποκλειστικά από τον σερίφη. Πιστεύω ότι είμαστε και ότι πρέπει να είμαστε δύο ισότιμοι εταίροι.
<P>
Η δεύτερη ανησυχία - και πιστεύω ότι πρέπει να την εκφράσουμε πολύ ξεκάθαρα στους Βορειοαμερικανούς μας φίλους - είναι ότι εμείς δεν συμμεριζόμαστε το μονομερές όραμα του managed trade - διευθυνόμενου εμπορίου - που υποστηρίζουν οι ΗΠΑ και που βρίσκει τη σαφή του έκφραση όχι μόνο στον νόμο 301 και τον super 301, αλλά και σε εξωεδαφικούς νόμους - όπως οι νόμοι Helms-Burton και D'Αmato - εκτός από διάφορες ενέργειες που παραβιάζουν τους κανόνες του Παγκόσμου Οργανισμού Εμπορίου.
<P>
Πιστεύω ότι η έκθεση αυτή αντικατοπτρίζει τη φιλοσοφία μας. Το ότι πρέπει να κάνουμε περισσότερα είναι προφανές. Το πρώτο που πρέπει να κάνουμε είναι να συντονίσουμε, για παράδειγμα, την Επιτροπή, το Συμβούλιο και το Κοινοβούλιο - που αυτή τη στιγμή στερούνται συντονισμού. Το Συμβούλιο, εκτός του ότι απουσιάζει, λαμβάνει σήμερα αποφάσεις χωρίς διαβούλευση με το Κοινοβούλιο. Πιστεύω δε ότι αυτό που πρέπει να επιδείξουμε είναι αυτή η δυνατότητα ενιαίας βούλησης που έχουν οι ΗΠΑ. Όταν θα είμαστε σε θέση να το επιτύχουμε, τότε είναι βέβαιο πως θα μας ακούσουν.

<SPEAKER ID=158 LANGUAGE="ES" NAME="Pomιs Ruiz">
Κύριε Πρόεδρε, κατ' αρχάς θέλω να συγχαρώ την κυρία Mann για την έκθεσή της, η οποία έχει την υποστήριξή μας, και να συγχαρώ επίσης τον Επίτροπο για τις προσπάθειες που καταβάλλει προκειμένου να αναπτύξουμε όσο το δυνατόν καλύτερη σχέση με την άλλη πλευρά του Ατλαντικού.
<P>
Δυστυχώς, η ωραία ιδέα της Διατλαντικής Ατζέντας έχει μείνει κάπως στάσιμη μετά από τον Απρίλιο, όταν το Συμβούλιο έκρινε σκόπιμο να λάβει ορισμένες αποφάσεις, τις οποίες εμείς ίσως να μη συμμεριζόμαστε. Συμφωνώ σε μεγάλο βαθμό με όσα είπε προ ολίγου ο δον Enrique Barσn σχετικά με το ότι πρέπει να αναπτύξουμε καλές σχέσεις το συντομότερο δυνατόν. Είπατε, κύριε Επίτροπε, πως το δίκαιο δεν είναι πάντα του ισχυρού. Όμως, με την επικείμενη έλευση του ευρώ, με τη θεσμική εξέλιξη της Ευρωπαϊκής Ένωσης, με την ένωση των έντεκα χωρών - που σύντομα θα γίνουμε περισσότερες - θα δούμε ποιος θα έχει τη δύναμη. Εν πάση περιπτώσει, το δίκαιο πρέπει να παραμείνει στα θεσμικά όργανα, τα οποία πρέπει να μάθουμε να χρησιμοποιούμε για την επίλυση των διαφορών.
<P>
Όπως είπε η Επιτροπή Οικονομικής, Νομισματικής και Βιομηχανικής Πολιτικής, είναι σημαντικό να προσπαθήσουμε να άρουμε τα εμπόδια που υπάρχουν και, φυσικά, δεν βρισκόμαστε στην καλύτερη των καταστάσεων. Οι ασιατικές εξαγωγές ή η διένεξη για την μπανάνα δεν είναι ακριβώς παραδείγματα που μας ενθαρρύνουν, αλλά πρέπει να μάθουμε να συνάπτουμε πολυμερείς συμφωνίες στο πλαίσιο του ΠΟΕ, οι οποίες να είναι συμβατές με το κοινοτικό μας κεκτημένο, την ΚΓΠ, τη Σύμβαση της Λομέ, και τις συμφωνίες σύνδεσης και διεύρυνσης.
<P>
Να ξέρετε, κύριε Επίτροπε, ότι το Ευρωπαϊκό Κοινοβούλιο θα σας υποστηρίξει, για να μπορούμε να αντιμετωπίζουμε σαν ίσος προς ίσο τους Αμερικανούς μας φίλους, στο μέτρο που το επιτρέπουν οι κανόνες του δικαίου, αλλά δεν υπάρχει αμφιβολία ότι θα χρειασθεί να στηριχθείτε περισσότερο στο Ευρωπαϊκό Κοινοβούλιο. Εφόσον το Ευρωπαϊκό Κοινοβούλιο υποστηρίζει τις διεκδικήσεις σας, θα είστε σε θέση να διαπραγματευτείτε καλύτερα, θα είμαστε σε θέση να διαπραγματευτούμε καλύτερα. Είναι ανεπίτρεπτο να έχουν ακόμη οι επιχειρήσεις μας προβλήματα όσον αφορά την πρόσβαση στις δημόσιες συμβάσεις των ΗΠΑ - και πολλά άλλα προβλήματα που δεν είναι η στιγμή να εκτεθούν διεξοδικά.
<P>
Συμφωνούμε με την έκθεση, κι ελπίζουμε να ορισθούν ημερομηνίες για τους στόχους και να βρούμε τον τρόπο να αναπτύξουμε την καλύτερη δυνατή σχέση με τους Αμερικανούς.

<SPEAKER ID=159 LANGUAGE="EN" NAME="Teverson">
Κύριε Πρόεδρε, θα ήθελα να επικεντρώσω την προσοχή μου σε έναν μόνο τομέα. Διάβασα λίγες εκθέσεις - ακόμα και εκθέσεις της Επιτροπής - γεμάτες με ακρωνύμια τριών και τεσσάρων γραμμάτων, από όπου λείπουν οι ΓΤΠ (Γενετικά Τροποποιημένοι Οργανισμοί). Κι όμως πρόκειται για τον κατεξοχήν ίσως τομέα όπου υπάρχει αντίθεση μεταξύ της κοινής γνώμης των ΗΠΑ και της Ευρώπης. Στην Ευρωπαϊκή Ένωση οι καταναλωτές αντιστέκονται έντονα στα γενετικά τροποποιημένα τρόφιμα και οι κυβερνήσεις του Λουξεμβούργου και της Αυστρίας στρέφονται κατά της σημερινής ευρωπαϊκής πολιτικής. Από την άλλη πλευρά, στην Αμερική αυξάνονται τα γενετικά τροποποιημένα γεωργικά προϊόντα και το ποσοστό του γενετικά τροποποιημένου αραβοσίτου είναι σήμερα πολύ μεγάλο.
<P>
Καταβάλλεται έπειτα η γενναία αυτή προσπάθεια για άρση των εμπορικών φραγμών μεταξύ των δύο αυτών σημαντικών εμπορικών συνασπισμών. Θα ήθελα να θέσω στον Επίτροπο το ερώτημα πώς θα προστατεύσουμε, στο πλαίσιο μιας τέτοιου είδους αγοράς που προτείνει, τις προτιμήσεις των Ευρωπαίων πολιτών στους τομείς της δημόσιας υγείας και του περιβάλλοντος, όπως προκύπτουν από το θέμα των ΓΤΟ;

<SPEAKER ID=160 LANGUAGE="FR" NAME="Donnay">
Κύριε Πρόεδρε, οι σχέσεις που συνδέουν τις ΗΠΑ και την Ευρωπαϊκή Ένωση είναι σχέσεις εντελώς προνομιούχες. Συνιστούμε την πρώτη παγκόσμια εμπορική σχέση. Ως εκ τούτου, το σχέδιο της νέας Διατλαντικής Οικονομικής Εταιρικής Σχέσης είναι πολύ ελπιδοφόρο για τις αντίστοιχες οικονομίες μας, και ουσιαστικά επιβεβαιώνει εκ νέου τους στόχους της πολυμερούς συνεργασίας Ευρώπης-Αμερικής.
<P>
Η παγκοσμιοποίηση της οικονομίας μας επιβάλλει αυτόν τον τακτικό διάλογο, αλλά τα πρόσφατα γεγονότα με κάνουν να φοβάμαι μήπως αυτή η ενισχυμένη εταιρική σχέση, την οποία επιτύχαμε μετά από πολύμηνη εργασία και διαπραγματεύσεις, διακυβευθεί, εάν ένας από τους εταίρους δεν εφαρμόζει τις αρχές στις οποίες βασίζεται η εν λόγω εταιρική σχέση.
<P>
Οι απειλές μονομερών κυρώσεων τις οποίες οι ΗΠΑ αφήνουν να αιωρούνται κατά των ευρωπαϊκών προϊόντων, της μπανάνας και του κρέατος, είναι τουλάχιστον ανησυχητικές για το μέλλον. Η διένεξη αυτή θα πρέπει να επιλυθεί στο πλαίσιο του ΠΟΕ, δηλαδή μέσω της πολυμερούς νόμιμης οδού.
<P>
Οπωσδήποτε η εφαρμογή μονομερών κυρώσεων εκ μέρους των ΗΠΑ εναντίον των ευρωπαϊκών προϊόντων θα ήταν απαράδεκτη και θα έπληττε σοβαρά την εμπιστοσύνη και τη συνεργασία που χαρακτηρίζει τη σχέση μας.
<P>
Συμφωνώ με την εισηγήτρια, την εξαιρετική εργασία της οποίας θέλω να χαιρετίσω εδώ, και θέλω επίσης να επιμείνω να συμμετέχει το Κοινοβούλιο όσο το δυνατόν περισσότερο και να ενημερώνεται ως προς την εξέλιξη των διατλαντικών σχέσεων. Από την άλλη πλευρά, συμμερίζομαι απολύτως την πρόταση να δημιουργηθεί μια διακοινοβουλευτική ομάδα ΗΠΑ-Ευρώπης.

<SPEAKER ID=161 LANGUAGE="FI" NAME="Seppδnen">
Αξιότιμε κύριε Πρόεδρε, η αριστερή κυβέρνηση της Γαλλίας ανέτρεψε στoν ΟΟΣΑ την Πολυμερή Συμφωνία για τις Επενδύσεις (ΠΣΕ), την οποία θεωρούσε απειλή για το εθνικό δικαίωμα αυτοδιάθεσης σε θέματα κοινωνικής πολιτικής, απασχόλησης και περιβάλλοντος. Ευχαριστώ τη Γαλλία γι'αυτό. Tα νέα αρχικά TEP, Transantlantic Economic Partnership (Υπερατλαντική Οικονομική Εταιρική Σχέση), περιέχουν τα ίδια προβλήματα όπως και η ΠΣΕ. Η Υπερατλαντική Οικονομική Εταιρική Σχέση είναι μια απλοποιημένη ΠΣΕ, όπως σωστά διαπίστωσε και ο κύριος Kreiss-Dφrfler. Επιχειρείται δηλαδή εδώ να ντύσουμε με νέο ένδυμα την παλιά βάση.
<P>
Το ελεύθερο εμπόριο, το οποίο δεν συνιστά ελευθερία των ανθρώπων, αλλά των αγορών, λειτουργεί συχνά αντίθετα προς τις προστατευτικές δομές των εθνικών κρατών, δομές οι οποίες δημιουργούνται για την προστασία της φύσης και των ανθρώπων.Οι δομές αυτές υπάρχουν για καλό σκοπό. Οι δυνάμεις της αγοράς δεν έχουν κοινωνικές ή οικολογικές ευθύνες. Επί παραδείγματι, οι αντιλήψεις των καταναλωτών στην Ευρώπη και τις ΗΠΑ για τα είδη υγιεινής διατροφής διαφέρουν ριζικά. Εμείς δεν θέλουμε να τρώμε κρέας με ορμόνες. Δεν θέλουμε να τρώμε γενετικά τροποποιημένη σόγια, καλαμπόκι και πατάτα ανθεκτικά στα φυτοφάρμακα, ούτε και τα υπόλοιπα είδη διατροφής νέας γενιάς των ΗΠΑ. Ιδιαίτερο πρόβλημα παρουσιάζει η συμφωνία για την αμοιβαία έγκριση των προϊόντων: όταν ένα προϊόν εγκριθεί σε ένα μέρος, εγκρίνεται παντού.

<SPEAKER ID=162 LANGUAGE="FR" NAME="Lannoye">
Κύριε Πρόεδρε, θα ήθελα να διατυπώσω κάποιες παρατηρήσεις. Πρώτον, με αφήνει κατάπληκτο το γεγονός ότι οι ΗΠΑ εφαρμόζουν μονομερή αντίποινα έναντι της Ευρωπαϊκής Ένωσης, γεγονός που είναι καταφανές στην περίπτωση της μπανάνας. Κανονικά το εν λόγω γεγονός δεν πρέπει να μας εκπλήσσει, γιατί δεν είναι ουσιαστικά κάτι πρωτόγνωρο. Οι ΗΠΑ επιδίδονται σε αυτό το άθλημα εδώ και πάρα πολύ καιρό και, χωρίς να κάνουμε εδώ χονδροειδή αντιαμερικανική προπαγάνδα, ας θυμηθούμε εντούτοις τον μεγάλο φάκελο του νόμου Helms-Burton, όπου η Ευρωπαϊκή Ένωση υιοθέτησε μια εξαιρετικά δειλή στάση. Φθάσαμε ακόμη και στο σημείο να αποσύρουμε την καταγγελία μας ενώπιον του ΠΟΕ - δεν γνωρίζω βάσει ποιου κανονισμού και ποιας αρχής - γεγονός που προδίδει μια διπλή στάση: αφενός αδιαλλαξία και αφετέρου νωθρότητα. Μου φαίνεται, επομένως, ότι ήρθε η στιγμή να θέσουμε τέλος σε αυτή την ανισορροπία, πολύ περισσότερο δε - θα ήθελα, ωστόσο, να προσθέσω αυτή τη διευκρίνιση - που οι ΗΠΑ ξεχώρισαν και πάλι λόγω της αδιαλλαξίας τους στο Μπουένος Αιρες, όπου οδήγησαν σε πλήρη αποτυχία μια διάσκεψη απολύτως απαραίτητη για το μέλλον του πλανήτη.
<P>
Η δεύτερη παρατήρησή μου αφορά την εμπλοκή του Ευρωπαϊκού Κοινοβουλίου στη διαδικασία την οποία συζητούμε σήμερα. Αναρωτιέμαι εάν θα συνεχίσουμε να επιτρέπουμε να μας συμπεριφέρονται κατ' αυτόν τον τρόπο. Προσωπικά δεν καταφέρνω να παραδεχτώ ότι τρέχουμε πίσω από έναν κινούμενο στόχο. Στην αρχή επιτύχαμε, νομίζω, μαζί με άλλους, να απομακρύνουμε τον κίνδυνο από την Πολυμερή Συμφωνία για τις Επενδύσεις. Στη συνέχεια το Συμβούλιο αρνήθηκε τη Νέα Διατλαντική Αγορά, και τώρα μας σερβίρουν τη Διατλαντική Οικονομική Εταιρική Σχέση. Κοιτάζοντας το περιεχόμενο αυτού του σχεδίου δεν έχω την ίδια θετική άποψη με ορισμένους συναδέλφους. Θεωρώ ότι πρόκειται κατά βάση για την ενίσχυση και τη διεύρυνση της διμερούς συνεργασίας με τις ΗΠΑ, ακόμα κι αν προσθέσουμε φυσικά την πολυμερή διάσταση. Από αυτή την άποψη πρόκειται για τη γενίκευση κυρίως της αρχής της αμοιβαίας αναγνώρισης, πράγμα που μου φαίνεται εξαιρετικά επικίνδυνο, σε τομείς όπως η βιοτεχνολογία, η ποιότητα των ειδών διατροφής, το περιβάλλον και η κοινωνική προστασία. Εάν το Κοινοβούλιο αποδεχθεί να μην παρεμβαίνει σε πρώιμο στάδιο σε αυτή τη συζήτηση, νομίζω ότι γελοιοποιείται και αμαυρώνει την υπόληψή του στα μάτια της κοινής γνώμης.

<SPEAKER ID=163 LANGUAGE="NL" NAME="Van Dam">
Κύριε Πρόεδρε, η βελτίωση των εμπορικών σχέσεων με τις Ηνωμένες Πολιτείες είναι μια πράξη που πρέπει να επιδοκιμασθεί. Εάν ληφθούν υπόψη οι αυξανόμενες τάσεις της παγκοσμιοποίησης, η διατήρηση καλών σχέσεων με τους εμπορικούς εταίρους μας που έχουν παρόμοια συμφέροντα είναι πολύτιμη. Στους κόλπους ενός εμπορικού συστήματος η θέση των μεμονωμένων κρατών μελών είναι κάπως ασθενής, οπωσδήποτε μάλιστα μετά την ίδρυση του Παγκόσμιου Οργανισμού Εμπορίου. Στον χώρο αυτό πρέπει να αναλάβει δράση η ΕΕ, ιδιαιτέρως όσον αφορά την αναζήτηση εμπορικών εταίρων με την ίδια νοοτροπία. Ωστόσο, θα ήθελα να κάνω μερικές παρατηρήσεις όσον αφορά τη νέα διατλαντική αγορά.
<P>
Κατά το παρελθόν το Κοινοβούλιο υιοθέτησε ψήφισμα για τις πτυχές του παγκόσμιου εμπορίου που έχουν σχέση με το περιβάλλον, την υγεία και την προστασία των καταναλωτών. Τα θέματα αυτά έχουν ιδιαίτερη σημασία για τη διατλαντική αγορά. Στην ανακοίνωση της Επιτροπής δεν συνεκτιμώνται όσο θα έπρεπε. Στην περίπτωση αυτή συμφωνώ και με την εισηγήτρια κ. Mann, η οποία δηλώνει με έμφαση ότι δεν πρέπει να τροποποιηθεί η ευρωπαϊκή νομοθεσία στους εν λόγω τομείς.
<P>
Μία άλλη παρατήρηση που θα ήθελα να κάνω σε σχέση με τη νέα διατλαντική εταιρική σχέση αφορά τη θέση της Ευρωπαϊκής Ένωσης στις πολυμερείς οργανώσεις και συμβάσεις. Η Ευρωπαϊκή Ένωση πρέπει στα πλαίσια αυτά να διατηρήσει την ανεξαρτησία της έναντι των ΗΠΑ, κυρίως όσον αφορά τη συζήτηση με και για τις αναπτυσσόμενες χώρες. Δεν μιλώ για τις επονομαζόμενες δασμολογικές προτιμήσεις για τις μπανάνες που αναφέρονται στην τροπολογία 4. Αυτό που με ενδιαφέρει είναι να εξασφαλισθεί ότι με τη νέα διατλαντική αγορά η Ευρωπαϊκή Ένωση δεν θα παρεμποδιστεί στην προσπάθειά της να προωθήσει σε παγκόσμια κλίμακα τη βιώσιμη ανάπτυξη και τη δίκαιη κατανομή του πλούτου. Επίσης, η νέα διατλαντική αγορά δεν πρέπει να οδηγήσει σε αύξηση των αντιθέσεων μεταξύ Βορρά και Νότου. Το ίδιο ισχύει και για άλλες πρωτοβουλίες συνεργασίας μεταξύ των αναπτυγμένων χωρών, όπως είναι η Πολυμερής Συμφωνία για τις Επενδύσεις.
<P>
Τέλος, εφιστώ την προσοχή του Σώματος στα πολιτιστικά θέματα που συμπεριλαμβάνονται στη διατλαντική ατζέντα. Στον χώρο αυτό υπάρχουν σημαντικές διαφορές προσέγγισης μεταξύ Ευρωπαϊκής Ένωσης και ΗΠΑ. Έτσι, τα κράτη μέλη της ΕΕ διαθέτουν, για παράδειγμα, διαφορετικό σύστημα για την προστασία των δικαιωμάτων ιδιοκτησίας. Δεν επιτρέπεται να υπαγορεύσουν οι Αμερικάνοι την απάντηση στο ερώτημα εάν θα πρέπει να επιβληθούν τέλη για τα βιβλία που διατίθενται μέσω του Internet, δεν επιτρέπεται να παραδοθεί η πολιτιστική ταυτότητα της Ευρώπης στην ελεύθερη αγορά.

<SPEAKER ID=164 LANGUAGE="FR" NAME="Blot">
Kύριε Πρόεδρε, η έκθεση της συναδέλφου μας επιδεικνύει μεγάλη διακριτικότητα ως προς τη βαθιά ασυμμετρία των οικονομικών και εμπορικών σχέσεων μεταξύ της Ευρωπαϊκής Ένωσης και των ΗΠΑ.
<P>
Ωστόσο, όλοι οι συντάκτες γνωμοδότησης - των οποίων οι εκθέσεις παρουσιάζονται σε παράρτημα - αναφέρθηκαν σε αυτή την ασυμμετρία, με άλλα λόγια στη μονομερή εξουσία που ασκούν οι ΗΠΑ στην Ευρώπη. Η εξουσία αυτή δεν είναι νέα εφεύρεση: ήδη πριν από μερικά χρόνια απετέλεσε το αντικείμενο μιας θεωρίας που ανέπτυξε ο καθηγητής Franηois Perroux στο ίδρυμα ανώτατης εκπαίδευσης Collθge de France, στο Παρίσι.
<P>
Βεβαίως η Επιτροπή Εξωτερικών Υποθέσεων, Ασφάλειας και Αμυντικής Πολιτικής αποσιωπά εντελώς το σημείο αυτό, τη στιγμή που η Ευρώπη είναι υπεξούσια της αμερικανικής ηγεσίας, με τον πλέον επικίνδυνο τρόπο, ίσως στον τομέα ακριβώς της άμυνας και των εξοπλισμών, σε σημείο μάλιστα που να δέχεται την πολιτική εξαναγκασμού που εφαρμόζουν σήμερα οι ΗΠΑ εναντίον ενός ευρωπαϊκού κράτους όπως η Γιουγκοσλαβία.
<P>
Η Επιτροπή Οικονομικής, Νομισματικής και Βιομηχανικής Πολιτικής, από την πλευρά της, υπενθύμισε πολύ εύστοχα ότι οι συζητήσεις με τις ΗΠΑ σχετικά με τη διατλαντική αγορά πρέπει να σέβονται το κοινοτικό κεκτημένο, κυρίως στον γεωργικό τομέα, τις συμφωνίες σύνδεσης και τη Σύμβαση Λομέ, γεγονός που δεν είναι καθόλου προφανές.
<P>
Η Επιτροπή Νομικών Θεμάτων και Δικαιωμάτων των Πολιτών υπενθύμισε ότι το πρόβλημα που προκύπτει από τους μονομερείς νόμους Helms-Burton και d' Amato-Kennedy παραμένει άλυτο. Η Επιτροπή Απασχόλησης και Κοινωνικών Υποθέσεων εκφράζει τον φόβο της για την απώλεια θέσεων εργασίας στον ευρωπαϊκό γεωργικό τομέα λόγω αυτών των διατλαντικών διαπραγματεύσεων. Η Επιτροπή Περιβάλλοντος, Δημόσιας Υγείας και Προστασίας των Καταναλωτών εκφράζει στο σημείο 4 της γνωμοδότησής της φόβους για διακρίσεις εις βάρος της ευρωπαϊκής βιομηχανίας. Η Επιτροπή Πολιτισμού, Νεότητας, Παιδείας και Μέσων Ενημέρωσης προσδιορίζει στο σημείο 5 ότι τα ευρωπαϊκά τηλεοπτικά προγράμματα αντιπροσωπεύουν μόλις το 2 % της αμερικανικής αγοράς και ότι η αμερικανική παραγωγή κυριαρχεί πλήρως στην Ευρώπη στον οπτικοακουστικό τομέα. Πρόκειται πράγματι για ένα μονομερές εμπόριο, όπου οι Ευρωπαίοι έχουν τον ρόλο «υπάκουης αποικίας».
<P>
Τέλος, τα ομόσπονδα αμερικανικά κράτη δεν αισθάνονται πάντα δεσμευμένα από τις συμφωνίες που υπογράφει η Ουάσιγκτον. Υπήρξαν πολλά σχετικά παραδείγματα, κυρίως αυτό της αγοράς κατασκευής ηλεκτρικών ειδών, πριν από μερικά χρόνια.
<P>
Από τις λίγες αυτές παρατηρήσεις αντιλαμβανόμαστε σαφώς ότι η Ευρώπη δεν είναι παρά ένας δορυφόρος των ΗΠΑ, κι αυτό θα έπρεπε να αποτελεί το πραγματικό θέμα της έκθεσης. Αναμφίβολα οι διατλαντικές διαπραγματεύσεις θα πρέπει να στοχεύουν στην αποκατάσταση της ισότητας. Το σχέδιο διατλαντικής αγοράς στην παρούσα μορφή του θα προωθήσει ακόμη λίγο τον αποικισμό της Ευρώπης από τις αμερικανικές οικονομικές δυνάμεις. Ως εκ τούτου, πρέπει να το απορρίψουμε.

<SPEAKER ID=165 LANGUAGE="EN" NAME="Kinnock, Glenys (PSE).">
Κύριε Πρόεδρε, πρόκειται για εξαιρετική έκθεση, αλλά οφείλω να εκφράσω την απογοήτευσή μου για το γεγονός ότι αντιπαρατίθεται στη βαθιά ανησυχία που εξέφρασαν σήμερα εδώ πολλοί από εμάς σχετικά με την απειλή που υφίσταται το καθεστώς μας για την μπανάνα.
<P>
Επίτροπε Brittan, την περασμένη Παρασκευή σας άκουσα να λέτε στο BBC ότι η υφιστάμενη διένεξη με τις ΗΠΑ δεν αφορά ουσιαστικά τις μπανάνες, παρά τους κανόνες εμπορικών συναλλαγών και την υποχρέωση συμμόρφωσης προς αυτούς. Πρέπει να πω - και ξέρω πως έχετε επίγνωση του γεγονότος - ότι οι φτωχοί γεωργοί της Καραϊβικής δεν πρόκειται να εντυπωσιασθούν από κάτι που θα θεωρήσουν μάλλον τεχνοκρατική προσέγγιση. Αισθάνονται μπερδεμένοι και τρομοκρατημένοι έναντι μιας αδυσώπητης, όπως την αντιλαμβάνονται, επίθεσης που υφίσταται από τις ΗΠΑ το καθεστώς για τις μπανάνες. Εάν πρόκειται να καλλιεργήσουμε άλλο προϊόν, όπως προτάθηκε, τότε - όπως παραδεχθήκατε κι εσείς ο ίδιος - είναι πιθανόν να καταλήξουν στην καλλιέργεια ναρκωτικών.
<P>
Επομένως, στην προκειμένη περίπτωση οι αρχές είναι πράγματι πολύ σημαντικές. Όπως σωστά είπατε προηγουμένως, ο εκφοβισμός στον οποίο προβαίνουν οι ΗΠΑ και η απειλή κυρώσεων κατά της Ευρωπαϊκής Ένωσης είναι κάτι που μας λυπεί βαθιά, ιδιαίτερα καθώς η ίδια η οικονομία των ΗΠΑ δεν υφίσταται καμία απολύτως απειλή.
<P>
Υπάρχουν πολλά ερωτήματα που χρειάζεται να θέσουμε: κάτα πόσο η διένεξη αυτή αφορά κανόνες, ορμόνες στο βόειο κρέας ή την καταβολή από τους Δημοκρατικούς των πληρωμών για τις μπανάνες Chiquita. Οι μπανάνες που εισάγονται από την Καραϊβική στην ευρωπαϊκή αγορά αντιστοιχούν μόνο σε 7 % της αγοράς μπανάνας της ΕΕ κι επίσης, εάν αυτός ο καυγάς αφορά το άρθρο 13 του ΠΟΕ, υπάρχουν άλλες ρυθμίσεις Βορρά-Νότου που δεν συμβαδίζουν και τόσο πολύ με το άρθρο 13. Ελπίζω οι Ηνωμένες Πολιτείες να αναγνωρίσουν και αυτό το γεγονός.
<P>
Ελπίζω ότι αυτή είναι η έσχατη πράξη του θεατρικού αυτού έργου με θέμα την μπανάνα, που διαρκεί πολλά χρόνια. Χρειάζεται να αποκαλυφθεί ποιο είναι το πραγματικό ζήτημα. Ελπίζω ότι η Ευρωπαϊκή Ένωση θα φανεί δυνατή και θα πει ότι στην προκειμένη περίπτωση τίθεται θέμα ηθικής, θέμα υποχρεώσεων και ευθυνών έναντι των παραδοσιακών προμηθευτών μας, ειδικά δε στην Καραϊβική. Ελπίζω να εξακολουθήσετε να επιχειρηματολογείτε υπέρ της πραγματικής δικαιοσύνης για τον λαό της Καραϊβικής ενώπιον αυτού που όλοι μας εδώ αντιλαμβανόμαστε ως εντελώς απαράδεκτη στάση των ΗΠΑ έναντι της Ευρωπαϊκής Ένωσης.

<SPEAKER ID=166 LANGUAGE="ES" NAME="Valdivielso de Cuι">
Κύριε Πρόεδρε, δεν πρόκειται να επαναλάβω τα γενικά πράγματα που είπε όλος ο κόσμος σε σχέση με την ποιότητα της έκθεσης, αφού συμπεριέλαβε όλα τα σημαντικά στοιχεία - και συγχαίρω γι' αυτό την κυρία Mann. Όμως, από την άλλη πλευρά, μας λείπουν μηχανισμοί για να αποφεύγονται μονόπλευρες ενέργειες των ΗΠΑ που αντιβαίνουν στον Παγκόσμιο Οργανισμό Εμπορίου και να αναπτυχθούν οι διμερείς σχέσεις. Δεν θέλω να μιλήσω για τις μπανάνες, καθώς μίλησε ήδη γι' αυτές όλος ο κόσμος.
<P>
Λείπουν, επίσης, μηχανισμοί που να επιτρέπουν να πραγματοποιούνται συγκλίνουσες ενέργειες έναντι τρίτων χωρών, όπως συμβαίνει στην περίπτωση της Κίνας και της Ιαπωνίας. Έμειναν εκτός των διαπραγματεύσεων θέματα πολύ σημαντικά, όπως η προστασία των βάσεων δεδομένων, η προστασία των διπλωμάτων ευρεσιτεχνίας, των δικαιωμάτων πνευματικής ιδιοκτησίας κ.λπ.. Λείπει η ελευθέρωση των διεθνών τηλεπικοινωνιών, η ευθύνη για τα προϊόντα, η εναρμόνιση τελωνειακών θεμάτων και η τυποποίηση και απλοποίηση των δεδομένων που απαιτούνται για το εμπόριο.

<SPEAKER ID=167 LANGUAGE="IT" NAME="Amadeo">
Κύριε Πρόεδρε, είμαστε πεπεισμένοι ότι οι διατλαντικές σχέσεις μπορούν να αποτελέσουν μια ευκαιρία που προσφέρεται στην Ευρώπη, λαμβάνοντας κυρίως υπόψη τα προβλήματα που εξακολουθούν να υπάρχουν. Προβλήματα σημαντικά, εάν αναλογιστούμε τα εμπόδια στις συναλλαγές και στις επενδύσεις, αλλά κυρίως εάν αναφερθούμε στο πλαίσιο της νομοθεσίας και των κανόνων που αποτελεί τη μεγαλύτερη δυσκολία και ήταν ανέκαθεν αιτία πολυάριθμων διμερών συγκρούσεων που δημιουργήθηκαν κατά το παρελθόν.
<P>
Η νέα διατλαντική αγορά θα μπορούσε σε τελική ανάλυση να χρησιμεύσει στην προάσπιση των συμφερόντων του καταναλωτή με το εξαγγελθέντα στόχο να καταργηθούν έως το 2010 όλοι οι υφιστάμενοι φόροι επί των βιομηχανικών προϊόντων, με την υποστήριξη νέων συμφωνιών που θα αποτελέσουν αντικείμενο διαπραγμάτευσης βάσει της αμοιβαίας αναγνώρισης, των λεγόμενων Συμφωνιών Αμοιβαίας Αναγνώρισης (ΣΑΑ), οι οποίες, κατά την γνώμη μας, θα πρέπει να συμφωνούν απολύτως με το επίπεδο προστασίας των καταναλωτών, καθώς και διατήρησης και ασφάλειας του φυσικού περιβάλλοντος που οι κανόνες της Ένωσης εξασφαλίζουν σε κοινοτικό πλαίσιο.

<SPEAKER ID=168 LANGUAGE="PT" NAME="Porto">
Κύριε Πρόεδρε, θα ήθελα πρώτα απ' όλα να τονίσω ότι θα βρίσκομαι πάντα στην πρώτη γραμμή μεταξύ των υποστηρικτών της σύσφιξης των σχέσεων με τις Ηνωμένες Πολιτείες: έχουμε να κάνουμε με τους δύο μεγαλύτερους συνασπισμούς στον κόσμο, που επωμίζονται ιδιαίτερες ευθύνες. Πιστεύουμε πως, πέρα από τους όποιους διμερείς δεσμούς που μας ενώνουν, οφείλουμε επίσης να συμμετέχουμε και να ενισχύσουμε περαιτέρω τα πολυμερή σχήματα συνεργασίας, από τη στιγμή που μόνο σε αυτό το πλαίσιο θα έχουμε τη δυνατότητα να υπηρετήσουμε και τα συμφέροντα των μικρότερων χωρών, πέρα από αυτά των Ηνωμένων Πολιτειών και της Ευρώπης.
<P>
Προφανώς δεν θα μπορούσα να μην επισημάνω εδώ την οπισθοδρόμηση που σημειώθηκε σε ό, τι αφορά το ζήτημα των μπανανών. Στην προκειμένη περίπτωση, η ιδιαίτερη πτυχή που πρέπει να υπογραμμιστεί είναι η δυσαναλογία μεταξύ των μέτρων που ελήφθησαν και των πραγματικών περιστατικών. Όσον αφορά τις μπανάνες, τίθεται θέμα για τις μπανάνες της Μαδέρας - οπότε, ως Πορτογάλος, δεν μπορώ να μην αναφερθώ στο ζήτημα - των Καναρίων και ορισμένων χωρών ΑΚΕ. Τίθενται επί τάπητος κοινωνικά προβλήματα για τα οποία δεν υπάρχει εναλλακτική λύση. Εάν δεν υπάρξει μια μικρή ενίσχυση στην παραγωγή μπανανών, δεν διαβλέπεται καμία εναλλακτική λύση.
<P>
Τελειώνοντας, θα ήθελα να πω ότι το προαναφερθέν ζήτημα αποτελεί κακό οιωνό. Ας ελπίσουμε πως δεν θα εμφανιστούν και άλλοι κακοί οιωνοί, ένας φόβος, άλλωστε, που εξέφρασε η εισηγήτρια, η συνάδελφος Erika Mann, την οποία και συγχαίρω. Ευελπιστώ ότι το συγκεκριμένο πρόβλημα θα ξεπεραστεί και ότι θα υπάρξει ενίσχυση της συνεργασίας ανάμεσα στις Ηνωμένες Πολιτείες και την Ευρώπη, μια συνεργασία που θα αποφέρει, κατά τη γνώμη μου, οφέλη τόσο για τους δύο αυτούς χώρους, όσο και για την υφήλιο.

<SPEAKER ID=169 LANGUAGE="EN" NAME="Εlles">
Θα ήθελα να υποστηρίξω την εξαιρετική έκθεση της εισηγήτριας κ. Mann και τη θαρραλέα πρόταση που υπέβαλε σήμερα ενώπιόν μας ο Επίτροπος, για τρεις λόγους.
<P>
Πρώτον, η Υπερατλαντική Οικονομική Εταιρική Σχέση θα μας δώσει τη δυνατότητα να εξεύρουμε ένα πλαίσιο συζήτησης πολυμερών θεμάτων με τις ΗΠΑ. Όλοι όσοι εμπλέκονται σε πολυμερείς διαπραγματεύσεις γνωρίζουν ότι, εάν η Ευρωπαϊκή Ένωση και οι ΗΠΑ δεν προετοιμαστούν αποτελεσματικά, δεν θα λάβουν χώρα διαπραγματεύσεις όπως οι προκαταρκτικές εργασίες για το παγκόσμιο εμπόριο, τις οποίες αναμένουμε για τη χιλιετία. Αυτός είναι ο πρώτος λόγος.
<P>
Δεύτερον, όσον αφορά τις διμερείς σχέσεις, μακροπρόθεσμα αναμένουμε μια ευρύτερη εταιρική σχέση. Δεν πρόκειται για αποικισμό των ευρωπαϊκών αποφάσεων από τις ΗΠΑ, πρόκειται για μία εταιρική σχέση βασισμένη σε ευρύτερες οικονομικές πτυχές που θα περιλαμβάνουν νομισματικά θέματα και ορισμένα θέματα ασφαλείας μετά από την υπογραφή της Συνθήκης του Αμστερνταμ.
<P>
Η τελευταία παρατήρηση είναι ότι αυτό θα επιτευχθεί, όπως υποστήριξε η εισηγήτριά μας, μόνο με κοινοβουλευτικό - νομοθετικό - διάλογο, επειδή τα προβλήματα που είχαμε στην Κούβα, όπως και τα προβλήματα που αντιμετωπίζουμε με τις μπανάνες, προέρχονται από το Κογκρέσο των ΗΠΑ και χρειάζεται, επομένως, ουσιαστικός κοινοβουλευτικός διάλογος με βάση την ισότητα και την ισορροπία προκειμένου να επιτύχει η σημαντική αυτή πρωτοβουλία.

<SPEAKER ID=170 LANGUAGE="ES" NAME="Salafranca Sαnchez-Neyra">
Κύριε Πρόεδρε, θα ήθελα κι εγώ να συγχαρώ την κυρία Mann για την πλήρη και τεκμηριωμένη έκθεσή της, και θα ήθελα επίσης να ευχαριστήσω τον Επίτροπο Brittan για τη σαφήνεια και την αποφασιστικότητα που επέδειξε κατά τη δήλωσή του ενώπιον του Σώματος την περασμένη εβδομάδα κι απόψε.
<P>
Δυστυχώς, οι Βορειοαμερικανοί φίλοι και εταίροι μας δεν καταλαβαίνουν άλλη γλώσσα από την αποφασιστικότητα και την επιθετικότητα. Είναι πραγματικά πολύ περίεργο ότι, ενώ την περασμένη εβδομάδα το Συμβούλιο της Ευρωπαϊκής Ένωσης ενέκρινε το σχέδιο δράσης με στόχο τη σύναψη της Διατλαντικής Οικονομικής Συνεργασίας, οι φίλοι μας στις ΗΠΑ, διαγράφοντας τους κανόνες του παιχνιδιού και παραβαίνοντας σαφώς τις δεσμεύσεις που έχουν αναλάβει στο πλαίσιο του Παγκόσμου Οργανισμού Εμπορίου, μας εκπλήσσουν με μια σειρά μονομερών μέτρων.
<P>
Δυστυχώς, η πείρα μάς δείχνει ότι οι ΗΠΑ παίρνουν την Ευρωπαϊκή Ένωση στα σοβαρά μόνο όταν επιδεικνύει αποφασιστική, ξεκάθαρη και επιθετική συμπεριφορά, όπως, για παράδειγμα, όταν ζητά να καθιερωθεί στον Παγκόσμιο Οργανισμό Εμπορίου μία επιτροπή με αντικείμενο τους εξωεδαφικούς νόμους, όπως η περίπτωση του νόμου Helms-Burton. Αντίθετα, δεν μας σέβονται όταν αφήνουμε να παρέλθει η προθεσμία.
<P>
Πιστεύω ότι οι ΗΠΑ, επιδεικνύοντας ολοφάνερη ανευθυνότητα, τοποθετούνται - όπως πολύ σωστά είπε απόψε ο κ. Brittan - υπεράνω του κράτους του νόμου και κάνουν ή - καλύτερα - θέλουν να κάνουν τη δύναμη να επικρατήσει του δικαίου.
<P>
Πιστεύω, κύριε Πρόεδρε, ότι η δράση μας, η δράση της Ευρωπαϊκής Ένωσης σχετικά με τις διατλαντικές σχέσεις, περιέχει μεγάλες δόσεις σύνεσης, γενναιοδωρίας και καλής θέλησης και γι' αυτό, κύριε Πρόεδρε, πιστεύω ότι έφθασε η στιγμή να δράσει η Επιτροπή με τα ίδια όπλα και να έχουμε τη δύναμη να διακόψουμε τις διαπραγματεύσεις έως ότου επιβληθούν η σύνεση και η λογική.

<SPEAKER ID=171 NAME="Πρόεδρος">
Ευχαριστώ πολύ, κύριε Salafranca.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<CHAPTER ID=10>
Ώρα των Ερωτήσεων (Επιτροπή)
<SPEAKER ID=172 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς την Επιτροπή (Β4-0705/98).

<SPEAKER ID=173 NAME="Πρόεδρος">
Ερώτηση αριθ. 42 της κ. Ursula Stenzel (H-1048/98):
<P>
Θέμα: ΕΚΤ
<P>
Στις αρχές του 1999 αρχίζει η Ευρωπαϊκή Νομισματική Ένωση, στο πλαίσιο της οποίας το Διοικητικό Συμβούλιο της ΕΚΤ, πολιτικά ανεξάρτητο και δεσμευμένο στο στόχο της εσωτερικής νομισματικής σταθερότητας, θα καθορίζει την μελλοντική πολιτική στην ΕΕ.
<P>
Ωστόσο, οι δηλώσεις της νέας γερμανικής ομοσπονδιακής κυβέρνησης, σύμφωνα με τις οποίες η νομισματική πολιτική πρέπει να χρησιμοποιηθεί εντονότερα για την γενική οικονομική ανάπτυξη, καθώς και για την αύξηση και την απασχόληση, δημιουργούν ανησυχίες και τούτο διότι ο περιορισμός των αρμοδιοτήτων της ΕΚΤ στην νομισματική πολιτική είναι ακριβώς εκείνος που δικαιολογεί την ανεξαρτησία της. Πώς αξιολογεί η Επιτροπή αυτές τις πρόσφατες εξελίξεις; Πώς αξιολογείται, στο πλαίσιο αυτό, η πρόταση της Επιτροπής για σαφέστερο διαχωρισμό των δαπανών για την κατανάλωση και των δαπανών για τις επενδύσεις στην περίπτωση υπερβολικών εθνικών ελλειμμάτων του προϋπολογισμού; Έχει τον λόγο ο Επίτροπος κ. Flynn για να απαντήσει στην ερώτηση της κ. Stenzel.

<SPEAKER ID=174 NAME="Flynn">
Ως θεματοφύλακας των Συνθηκών, η Επιτροπή επιθυμεί να επισημάνει ότι το άρθρο 107 της Συνθήκης εγγυάται την ανεξαρτησία της ΕΚΤ και των εθνικών κεντρικών τραπεζών κατά την εκτέλεση των καθηκόντων και υποχρεώσεων που τους ανατίθενται από τη Συνθήκη και το καταστατικό του ΕΣΚΤ. Η Επιτροπή επιθυμεί να υπενθυμίσει εδώ ότι ο πρωταρχικός στόχος του ΕΣΚΤ είναι η διατήρηση της σταθερότητας των τιμών. Το άρθρο 105 της Συνθήκης προσθέτει ότι, με την επιφύλαξη του στόχου της σταθερότητας των τιμών, το ΕΣΚΤ στηρίζει τις γενικές οικονομικές πολιτικές στην Κοινότητα, προκειμένου να συμβάλλει στην υλοποίηση των στόχων της Κοινότητας, που ορίζονται στο άρθρο 2.
<P>
Οι στόχοι αυτοί αφορούν, μεταξύ άλλων, την προαγωγή μιας σταθερής και διαρκούς, μη πληθωριστικής ανάπτυξης και ενός υψηλού επιπέδου απασχόλησης και κοινωνικής προστασίας. Η Επιτροπή δεν χρειάζεται να παρουσιάσει νέα πρόταση. Σύμφωνα με τη Συνθήκη, δίδει πάντα προσοχή στο συγκεκριμένο τμήμα των δαπανών για τις επενδύσεις στα γενικά εθνικά ελλείμματα του προϋπολογισμού, όπως μαρτυρά η σύστασή της 25ης Μαρτίου 1998 σχετικά με την ικανότητα των κρατών μελών να συμμετέχουν στο τρίτο στάδιο της Οικονομικής και Νομισματικής Ένωσης.
<P>
Ωστόσο, η Επιτροπή επιθυμεί να επισημάνει ότι η σταθερή και διαρκής ανάπτυξη δεν είναι δυνατή χωρίς μείωση των δημοσίων ελλειμμάτων, ότι η μείωση των δημοσίων ελλειμμάτων δεν έρχεται σε αντίθεση με ένα υψηλό επίπεδο επενδύσεων και ότι ο χρυσός κανόνας - ότι δηλαδή το δημόσιο έλλειμμα θα πρέπει να είναι μικρότερο από τον όγκο των δημοσίων επενδύσεων - αποτελεί αρχή για την ορθή δημοσιονομική τακτική. Στο πλαίσιο αυτής της λογικής, μπορώ να σας ενημερώσω ότι η Επιτροπή εκπονεί στην παρούσα φάση έκθεση σχετικά με την οικονομική, δημοσιονομική και επενδυτική στρατηγική για το Ευρωπαϊκό Συμβούλιο της Βιέννης, που θα πραγματοποιηθεί μετά από το Ευρωπαϊκό Συμβούλιο του Pφrtschach.

<SPEAKER ID=175 LANGUAGE="DE" NAME="Posselt">
Κύριε Πρόεδρε, κύριε Επίτροπε θέλω μόνο να σας ρωτήσω εάν έχετε ακούσει κάτι γι' αυτό που ελέχθη στη συνάντηση κορυφής Γερμανίας - Γαλλίας μεταξύ των κυρίων Strauss-Kahn και Lafontaine ως προς το ότι σε μερικά χρόνια πρόκειται να τεθεί σε διαθεσιμότητα το σύμφωνο σταθερότητας. Ποιά είναι η θέση της Επιτροπής σε σχέση με το εν λόγω ζήτημα και γενικότερα σε σχέση με την ανεξαρτησία της Ευρωπαϊκής Κεντρικής Τράπεζας; Χρειάζεται να ληφθούν εδώ επιπλέον μέτρα ασφαλείας;

<SPEAKER ID=176 LANGUAGE="EN" NAME="Flynn">
Δεν διαθέτω τις ακριβείς λεπτομέρειες για το θέμα στο οποίο αναφέρεστε. Ίσως θα ήταν καλύτερα να απαντήσει γραπτώς στο εν λόγω θέμα ο συνάδελφός μου Επίτροπος de Silguy. Θα ήθελα απλώς να αναφέρω ότι η Επιτροπή θεωρεί ευπρόσδεκτη μία συζήτηση μεταξύ της ΕΚΤ και των Υπουργών Οικονομικών, γεγονός απολύτως κατανοητό, διότι ανεξαρτησία δεν σημαίνει απαραιτήτως απομόνωση. Θα διαβιβάσω με μεγάλη ευχαρίστηση την άποψή σας στον Επίτροπο de Silguy.

<SPEAKER ID=177 NAME="Πρόεδρος">
Ερώτηση αριθ. 43 του κ. Robert J.E. Evans (H-1023/98):
<P>
Θέμα: Αμοιβαιότητα σε ό, τι αφορά τις εκπτώσεις για τους συνταξιούχους στην ΕΕ
<P>
Θα συμφωνούσε η Επιτροπή ότι οι συνταξιούχοι που ταξιδεύουν σε άλλες χώρες της Ευρωπαϊκής Ένωσης δικαιούνται να αναμένουν και αυτοί τις ίδιες εκπτώσεις των οποίων απολαμβάνουν οι συνταξιούχοι της χώρας την οποίαν επισκέπτονται, ιδίως σε ό, τι αφορά τις μετακινήσεις και τα πολιτιστικά αγαθά;
<P>
Ένας από τους ψηφοφόρους της εκλογικής μου περιφέρειας επισκέφθηκε πρόσφατα την Ιταλία και, βλέποντας ότι η είσοδος σε κάποιο μνημείο ήταν δωρεάν για τους συνταξιούχους, ζήτησε να ισχύσει και για αυτόν το μέτρο της δωρεάν εισόδου. Με δυσάρεστη έκπληξη πληροφορήθηκε από το προσωπικό ότι το μέτρο ισχύει μόνον για τους Ιταλούς συνταξιούχους.
<P>
Μια γενικώς αναγνωρισμένη κάρτα για τους άνω των εξήντα ετών θα βοηθούσε στην εξάλειψη του προβλήματος αυτού και θα εξασφάλιζε στους συνταξιούχους τη δυνατότητα να επωφελούνται των εκπτώσεων που δικαιούνται σε ολόκληρη την επικράτεια της ΕΕ.
<P>
Θα μπορούσε η Επιτροπή να με πληροφορήσει εάν υπάρχει πρόοδος προς την κατεύθυνση αυτή μετά από τη σχετική σύσταση της Επιτροπής της 10ης Μαϊου 1989 (89/350/ΕΟΚ); Κύριε Flynn, σας παρακαλώ να απαντήσετε στην ερώτηση του κ. Evans.

<SPEAKER ID=178 NAME="Flynn">
Η Επιτροπή συμφωνεί με την άποψη του αξιότιμου βουλευτή ότι είναι ευκταίο οι συνταξιούχοι που ταξιδεύουν σε άλλες χώρες της Ευρωπαϊκής Ένωσης να διευκολύνονται όταν ζητούν να ισχύουν και γι' αυτούς οι ίδιες εκπτώσεις των οποίων απολαμβάνουν οι συνταξιούχοι της χώρας την οποία επισκέπτονται. Δυστυχώς, η Επιτροπή γνωρίζει ότι στην πράξη αυτές οι εκπτώσεις δύσκολα ισχύουν για υπηκόους από κράτος διαφορετικό από αυτό όπου προσφέρονται.
<P>
Το Δικαστήριο εξέτασε αρκετές καταγγελίες διακρίσεων που σημειώθηκαν κατά υπηκόων από άλλα κράτη μέλη οι οποίοι δικαιούντο, για παράδειγμα, δωρεάν ή μειωμένο εισιτήριο εισόδου σε μουσεία και άλλα δημόσια κτήρια, καθώς και μειωμένα εισιτήρια σε μέσα μεταφοράς. Το Δικαστήριο, βασιζόμενο στο άρθρο 6 περί διακρίσεων λόγω εθνικότητας και στο άρθρο 59 περί ελεύθερης παροχής υπηρεσιών, καταδίκασε ως λογικό επακόλουθο πρακτικές με τις οποίες επιφέρονται διακρίσεις.
<P>
Η Επιτροπή θα εξακολουθήσει να επαγρυπνεί και να φροντίζει για την τήρηση βασικών αρχών της κοινοτικής νομοθεσίας και θα προσφεύγει, όπου χρειάζεται, στη δικαιοσύνη. Επιπλέον, εδώ και μία περίπου δεκαετία η Επιτροπή διαπραγματεύεται με τα κράτη μέλη σχετικά με την εισαγωγή μιας κάρτας για τους άνω των εξήντα ετών με ισχύ σε ολόκληρη την επικράτεια της ΕΕ, όπως ζητήθηκε στη σύσταση της Επιτροπής της 10ης Μαΐου 1989.
<P>
Η εφαρμογή αυτής της σύστασης παρεμποδίζεται από πρακτικές δυσκολίες σε ορισμένα κράτη μέλη. Προκειμένου να προωθήσει το θέμα, η Επιτροπή υποστήριξε μία πρώτη μελέτη σκοπιμότητας σχετικά με το θέμα αυτό κατά το 1993, το Ευρωπαϊκό Έτος για τους Ηλικιωμένους, και ξεκίνησε μία δεύτερη μελέτη σκοπιμότητας το 1995 με στόχο την ενημέρωση και εμβάθυνση της πρώτης. Η οριστική έκθεση σχετικά με τη μελέτη αυτή ελήφθη και αντίγραφα διαβιβάσθηκαν στους βουλευτές της διακομματικής ομάδας «Ηλικιωμένοι» του Ευρωπαϊκού Κοινοβουλίου. Η έκθεση παρουσιάσθηκε επίσης στα μέλη της ΜΚΟ της ομάδας συνδέσμου για τους ηλικιωμένους. Τα πορίσματα και οι προτάσεις της έκθεσης απομένει να εξετασθούν και να συζητηθούν περαιτέρω με τους εκπροσώπους των κυβερνήσεων των κρατών μελών.

<SPEAKER ID=179 LANGUAGE="EN" NAME="Εvans">
Η απάντηση του Επιτρόπου περιέχει στοιχεία που δικαιολογούν κάποια αισιοδοξία, αλλά δημιουργεί και κάποιες ανησυχίες. Είναι σημαντικό το θέμα της οικοδόμησης μιας Ευρώπης για τους πολίτες, και, όταν υπάρχει άρνηση να απολαμβάνουν οι πολίτες κάποιων εκπτώσεων, επειδή δεν διαμένουν σε συγκεκριμένο κράτος μέλος, τούτο ζημιώνει πολύ ολόκληρη την εικόνα της Ευρώπης. Ο Επίτροπος αναφέρθηκε στην προ δεκαετίας σύσταση της Επιτροπής, αλλά η διαδικασία είναι πολύ χρονοβόρα. Πρόκειται για κάτι που χρειάζεται να υποστηριχθεί και που όλοι πρέπει να θέλουμε να τελεσφορήσει.
<P>
Όσον αφορά ένα ανάλογο εγχείρημα, και συγκεκριμένα μια ευρωπαϊκή κάρτα νέων, καθώς δεν υπάρχει τίποτα που να υποδηλώνει ότι σε μία δεκαετία δεν θα εξακολουθούμε να εξετάζουμε το θέμα μιας κάρτας για τους άνω των 60 ετών, μπορεί ο κ. Επίτροπος να μου δώσει κάποιον λόγο αισιοδοξίας για μία ευρωπαϊκή φοιτητική κάρτα; Προς στιγμή φαίνεται να κάνουμε τόσα βήματα προς τα πίσω όσα και προς τα εμπρός.

<SPEAKER ID=180 LANGUAGE="EN" NAME="Flynn">
Κύριε Evans, δεν θα ήμουν υπερβολικά αισιόδοξος, ούτε φυσικά θα κρατούσα την ανάσα μου από ενθουσιασμό ως προς αυτό το ζήτημα. Προσπαθώ εδώ και πολλά χρόνια χωρίς μεγάλη επιτυχία. Υπάρχουν δύο βασικά εμπόδια για μία κάρτα ηλικιωμένων. Το είδος, η μορφή και η παροχή ποικίλλουν πάρα πολύ μεταξύ των κρατών μελών. Το όλο θέμα της επικουρικότητας και της αναλογικότητας ανακύπτει κάθε φορά που προσπαθώ να προωθήσω το θέμα.
<P>
Ορισμένα κράτη μέλη διαθέτουν σύστημα καρτών, ενώ άλλα όχι. Οι προϋποθέσεις ποικίλλουν: σε ορισμένα κράτη μέλη αρκεί μόνο η ηλικία, σε άλλα η ηλικία συνδυάζεται με το εισόδημα ή και με τον τόπο διαμονής. Η ηλικία για την οποία εφαρμόζεται το σύστημα κυμαίνεται από 58 έως 67. Πολλά κράτη μέλη έχουν αποκεντρώσει τη διαδικασία και χρησιμοποιούν τοπικούς φορείς και υπηρεσίες για την εφαρμογή της.
<P>
Το δεύτερο πρόβλημα είναι ότι η εικόνα συνεχώς μεταβάλλεται. Υπάρχει μεγάλη εμπορική εκμετάλλευση και ιδιωτικοποίηση, ειδικά στον τομέα των μεταφορών, και μεγάλο μέρος της ευθύνης βρίσκεται στα χέρια ιδιωτικών και ημιδημόσιων φορέων.
<P>
Επομένως η υπόθεση δεν εξελίσσεται καλά και θεωρώ εξαιρετικά δύσκολο να φθάσουμε σε σημείο που να μπορούμε να συντονίσουμε το όλο σύστημα. Θα ήθελα να πιστεύω ότι μπορεί να συμβεί, αλλά, όπως λέτε, αποδείχθηκε αδύνατον μέχρι σήμερα και δεν ελπίζω και πολλά για το άμεσο μέλλον.

<SPEAKER ID=181 LANGUAGE="EN" NAME="Τruscott">
Θέλω να ευχαριστήσω τον κ. Επίτροπο για την απάντησή του στην ερώτηση του κ. Εvans. Ελπίζω βεβαίως ότι, παρά τις δυσκολίες, η Επιτροπή θα εξετάσει το ενδεχόμενο υποβολής στο προσεχές μέλλον λεπτομερών προτάσεων για μία κάρτα για τους άνω των 60 ετών.
<P>
Μήπως ο Επίτροπος θα ήθελε να εκμεταλλευθεί την ευκαιρία αυτή για να καταδικάσει τις διακρίσεις έναντι των ηλικιωμένων που είναι διαδεδομένες σε ολόκληρη την Ευρωπαϊκή Ένωση και εξακολουθούν να αποτελούν μείζον πρόβλημα;

<SPEAKER ID=182 LANGUAGE="EN" NAME="Flynn">
Θα ήθελα απλά να πω ότι η Επιτροπή έχει ήδη εξαγγείλει την πρόθεσή της να ξεκινήσει στο πλαίσιο του προγράμματος κοινωνικής δράσης 1998-2000 μία συζήτηση σχετικά με τη χρήση του μελλοντικού άρθρου 13. Το άρθρο 13 προβλέπει κατάλληλη δράση για την καταπολέμηση των διακρίσεων βάσει του φύλου, φυλετικής και εθνοτικής προέλευσης, θρησκείας, πεποιθήσεων, αναπηρίας, ηλικίας και σεξουαλικών προτιμήσεων. Εξετάζουμε, επομένως, τη δυνατότητα νομοθεσίας μόλις επικυρωθεί η Συνθήκη.
<P>
Μόλις ανακοίνωσα την πρόθεσή μας να παρουσιάσουμε στο πλαίσιο του προγράμματος μια ανακοίνωση σχετικά με τα θέματα τα οποία θίξατε, ως μέρος της συνεισφοράς μας στην επόμενη χρονιά που θα είναι το Έτος των Ηνωμένων Εθνών. Τότε θα έχουμε την ευκαιρία να συζητήσουμε περαιτέρω το ζήτημα.

<SPEAKER ID=183 LANGUAGE="EN" NAME="White">
Κύριε Flynn, εάν κρατήσετε την ανάσα σας για πάρα πολλή ώρα θα βλάψετε τον εαυτό σας και τότε ίσως χρειασθείτε την κάρτα υγείας. Δεν ξέρω αν θυμάστε ότι πριν από λίγο καιρό εμείς, ως Κοινοβούλιο, ηγηθήκαμε μιας πρωτοβουλίας και σας παρουσίασα ένα πρότυπο για την εν λόγω κάρτα υγείας, για την οποία με διαβεβαιώσατε ότι θα αγωνιζόσασταν. Μου είπατε ότι στη Δημοκρατία της Ιρλανδίας βρισκόταν υπό εξέταση η εισαγωγή της κάρτας υγείας. Μια και αναφέρθηκε από τον συνάδελφό μου κ. Evans, ποιά πρόοδος έχει σημειωθεί ως προς την εισαγωγή μιας κάρτας υγείας; Σας υπενθυμίζω ότι μία από τις δυνατότητες που σας πρότεινα ήταν ότι, αντί να επιδιώξουμε ένα είδος κάρτας υψηλής τεχνολογίας, θα μπορούσαμε απλώς να προσπαθήσουμε να επιτύχουμε ένα πολυτελέστατο Ε111.

<SPEAKER ID=184 LANGUAGE="EN" NAME="Flynn">
Γνωρίζετε ότι υποστηρίζω την εισαγωγή αυτής της κάρτας, και αφιέρωσα πολύ χρόνο στην προσπάθεια για την οργάνωση της σχετικής διαδικασίας. Είναι εξαιρετικά δύσκολο λόγω των δυσχερειών που σας τόνισα, αλλά ίσως μπορέσουμε να σημειώσουμε κάποια πρόοδο. Ίσως θα μπορούσε να αναληφθεί μεγαλύτερη δράση σε ευρωπαϊκό επίπεδο ώστε να συμβάλει στην καλύτερη ροή των πληροφοριών. Θα ήταν ίσως επίσης χρήσιμος ένας εκσυγχρονισμός των διαθέσιμων συστημάτων προνομίων, καθώς και η προσπάθεια προώθησης του εντοπισμού και ανταλλαγής της βέλτιστης πρακτικής.
<P>
Η Επιτροπή θα μπορούσε να εξετάσει το ενδεχόμενο να υποστηρίξει τη δημιουργία μιας σελίδας στο διαδίκτυο σχετικά με τα συστήματα προνομίων που παρέχονται στους ηλικιωμένους εντός της Ένωσης. Δεν ξέρω κατά πόσο πιστεύετε ότι κάτι τέτοιο θα ήταν χρήσιμο, αλλά θα μπορούσε να αποτελέσει ένα πρώτο βήμα απεμπλοκής.

<SPEAKER ID=185 NAME="Πρόεδρος">
Ερώτηση αριθ. 44 της κ. Bernie Malone (H-0925/98):
<P>
Θέμα: Ακύρωση της εκδήλωσης «1999 - Έτος κατά της Βίας εις βάρος των Γυναικών»
<P>
Κατανοώ ότι η εκδήλωση «1999 - Έτος κατά της Βίας εις βάρος των Γυναικών» ακυρώθηκε με εντολή των κρατών μελών.
<P>
Δεδομένου ότι η ίδια η Επιτροπή είχε προτείνει, σε ψήφισμά της το 1977, να κηρυχθεί το 1999 «Έτος κατά της Βίας εις βάρος των Γυναικών», μπορεί η Επιτροπή να εξηγήσει γιατί δεν προετοιμάσθηκε επαρκώς από οικονομική και οργανωτική άποψη για να προχωρήσει στην εκτέλεση της πρότασης αυτής; Καλωσορίζουμε την κ. Wulf-Mathies, την οποία παρακαλώ να απαντήσει στην ερώτηση της κ. Bernie Malone.

<SPEAKER ID=186 NAME="Wulf-Mathies">
Κύριε Πρόεδρε, κυρία βουλευτή, το Κοινοβούλιο δήλωσε πολύ αργά την επιθυμία του για την ανακήρυξη του 1999 ως Ευρωπαϊκού Έτους κατά της Βίας εις βάρος των Γυναικών, και η Επιτροπή δεν είχε πλέον τα χρονικά περιθώρια να υποβάλει επίσημα πρόταση, να εξασφαλίσει την ανάλογη χρηματοδότηση και να σχεδιάσει προσεκτικά τις δραστηριότητες. Παρ' όλα αυτά, στην προσπάθειά της να ανταποκριθεί στην επιθυμία του Κοινοβουλίου, η Επιτροπή πρότεινε μια εκστρατεία με θέμα τη «Βία εις βάρος των Γυναικών». Μετά από μία προπαρασκευαστική συνεδρία που έγινε στο πλαίσιο της βρετανικής ακόμη προεδρίας, τον Ιούνιο του 1998, άρχισαν οι προετοιμασίες.
<P>
Έτσι, από την 1η μέχρι τις 4 Δεκεμβρίου και υπό την αυστριακή προεδρία θα γίνει μία πρώτη διάσκεψη για τον ρόλο της αστυνομίας στην καταπολέμηση της βίας εις βάρος των γυναικών, και ιδιαίτερα των μεταναστριών. Η εκδήλωση θα χρηματοδοτηθεί εν μέρει από το πρόγραμμα DAPHNE. Μία δεύτερη σημαντική διάσκεψη που θα οργανώσει η Επιτροπή σε συνεργασία με τη γερμανική προεδρία θα πραγματοποιηθεί την επόμενη άνοιξη. Μεταξύ άλλων, θα υποβληθεί στο εν λόγω πλαίσιο μία έκθεση, μαζί με μία ανάλυση των σχετικών στατιστικών στοιχείων για όλα τα κράτη μέλη. Την έκθεση αυτή επεξεργάζονται από κοινού εμπειρογνώμονες από όλα τα κράτη μέλη και το Ευρωπαϊκό Φόρουμ Γυναικών. Οι εργασίες αυτές χρηματοδοτούνται επίσης από το πρόγραμμα DAPHNE.
<P>
Η τελική διάσκεψη της εκστρατείας θα διοργανωθεί σε συνεργασία με τη φινλανδική προεδρία. Η Επιτροπή σχεδιάζει παράλληλα μία έκθεση, καθώς και αρκετά σεμινάρια. Θα ετοιμασθεί επίσης και θα διανεμηθεί ενημερωτικό υλικό με στόχο κυρίως στην πρόληψη. Τα κράτη μέλη καλούνται να διοργανώσουν σε εθνικό επίπεδο εκδηλώσεις που θα απευθύνονται τόσο στο πλατύ κοινό, όσο και σε μη κυβερνητικές οργανώσεις. Εξάλλου, η Επιτροπή έχει ενθαρρύνει τα κράτη μέλη να προβούν σε δημοσκόπηση βάσει του ευρωβαρομέτρου σχετικά με το συγκεκριμένο θέμα. Επίσης, για την τελική διάσκεψη εκπονείται έκθεση που θα συνοψίζει όλες τις δραστηριότητες που πραγματοποιήθηκαν ή ξεκίνησαν κατά τη διάρκεια της εκστρατείας σε όλα τα κράτη μέλη. Θα ήταν πολύ καλό εάν λάμβαναν μέρος στην εν λόγω εκστρατεία και οι υποψήφιες για ένταξη χώρες.
<P>
Ωστόσο, περιορίζοντας κάπως τα πράγματα, οφείλω να σας πω ότι η εκτέλεση, το είδος και το εύρος των μέτρων θα εξαρτηθούν από το ύψος των εγκριθέντων πόρων για το 1999 όσον αφορά τη χρηματοδότηση και το προσωπικό. Για τον λόγο αυτό η Επιτροπή μπορεί να λάβει τελική απόφαση σχετικά με την εκστρατεία μόνο αφού ψηφισθεί από εσάς ο συνολικός προϋπολογισμός, τον Δεκέμβριο του 1998.

<SPEAKER ID=187 LANGUAGE="EN" NAME="Μalone">
Eυχαριστώ την Επίτροπο για την απάντησή της.
<P>
Συνήθως δεν θέτω ερωτήσεις γιατί δεν θέλω να χάνω χρόνο, αλλά ενδιαφέρομαι πάρα πολύ για το θέμα αυτό. Εκφράζω την απογοήτευσή μου για το ότι δεν καταφέραμε να σημειώσουμε μεγαλύτερη πρόοδο. Αναρωτιέμαι εάν το γεγονός ότι δεν είχατε αρκετούς πόρους στη διάθεσή σας έχει κάποια σχέση με την έκθεση που δημοσιεύθηκε χθες από το Ελεγκτικό Συνέδριο, σύμφωνα με την οποία η εργασία παρακωλύεται κατά μεγάλο μέρος από εργαζόμενους που απασχολούνται βάσει συμβάσεων ορισμένου χρόνου. Ελπίζω να μη συμβαίνει κάτι ανάλογο στην προκειμένη περίπτωση.
<P>
Τα σχέδιά σας είναι πολύ αξιέπαινα και η εκστρατεία και οι επισημάνεις σας πολύ καλές. Πρέπει, όμως, να προωθήσουμε την εκστρατεία και στα σχολεία, καθώς ο ρόλος της εκπαίδευσης είναι πολύ σημαντικός.

<SPEAKER ID=188 LANGUAGE="DE" NAME="Wulf-Mathies">
Κύριε Πρόεδρε, αρχικά το πρόβλημα της καθυστερημένης αίτησης συνίστατο στο ότι έπρεπε να τηρήσουμε ορισμένες προθεσμίες, προκειμένου να μπορεί το Συμβούλιο να λάβει τις αντίστοιχες αποφάσεις, και συνεπώς ήταν πολύ αργά. Το ζήτημα δεν έχει καμία σχέση με τις συνθήκες απασχόλησης στην Επιτροπή. Γνωρίζετε την ανακοίνωση της Επιτροπής «on a medium-term Community action programme on measures providing a Community - wide support to Member States action relating to violence against children, young persons and women» (μεσοπρόθεσμο κοινοτικό πρόγραμμα δράσης σχετικά με μέτρα στήριξης σε όλη την κοινοτική επικράτεια για ενέργειες των κρατών μελών που αφορούν τη βία εις βάρος παιδιών, νέων και γυναικών). Πρόκειται για ένα πρόγραμμα που θα διαρκέσει από το 2000 μέχρι το 2004 και που θα έχει σίγουρα μεγάλη σημασία να εφαρμοσθεί η ιδέα και στα σχολεία. Γνωρίζετε ότι ένα τμήμα της ανακοίνωσης και του προγράμματος δράσης αφορά τη συνειδητοποίηση. Συμφωνώ μαζί σας ότι η συνειδητοποίηση πρέπει να αρχίζει το νωρίτερο δυνατόν, έτσι ώστε οι άνθρωποι να αποκτήσουν τέτοια νοοτροπία και επίπεδο πληροφόρησης ώστε να μην αποδέχονται πλέον τη βία εις βάρος των γυναικών, και να καθίσταται επίσης δυνατή η ανάληψη κοινών δράσεων.

<SPEAKER ID=189 NAME="Πρόεδρος">
Ερώτηση αριθ. 45 του κ. Gerard Collins (H-1029/98):
<P>
Θέμα: Υποστήριξη της Ευρωπαϊκής Ένωσης για την αγορά υπολογιστών στα σχολεία
<P>
Στο δημοτικό σχολείο του Shanagolden, στο Λίμερικ της Ιρλανδίας, εγκαινιάσθηκε προ ημερών μια καινούργια αίθουσα πληροφορικής, εφοδιασμένη με οκτώ υπολογιστές, όπου θα δοθεί η δυνατότητα στους εκπαιδευτικούς να εργασθούν με τους μαθητές τους, ακόμη και με μαθητές ειδικής αγωγής, για τη διεύρυνση της παιδείας τους μέσω της χρήσης των νέων τεχνολογιών. Ο εξοπλισμός της αίθουσας αυτής έγινε δυνατός μόνο χάρις σε εράνους και σε ένα άτοκο δάνειο.
<P>
Θα μπορούσε η Επιτροπή να αναφέρει αν παρέχεται κάποια υποστήριξη, σε επίπεδο ΕΕ, για την αγορά υπολογιστών και/ή τη διαμόρφωση αιθουσών πληροφορικής στα σχολεία της πρωτοβάθμιας και δευτεροβάθμιας εκπαίδευσης; Κυρία Wulf-Mathies, σας παρακαλώ να απαντήσετε στην ερώτηση του κ. Collins.

<SPEAKER ID=190 NAME="Wulf-Mathies">
Κύριε Πρόεδρε, κύριε βουλευτή, η Επιτροπή συμμετέχει ενεργά στη βελτίωση της πρόσβασης των ευρωπαϊκών σχολείων σε νέες τεχνολογίες των πληροφοριών. Μεταξύ των δραστηριοτήτων που έχουν ήδη ξεκινήσει ή που αρχίζουν τώρα, μπορούν να αναφερθούν τα εξής: πρώτον, το πρόγραμμα δράσης «μάθηση στην κοινωνία των πληροφοριών» έχει ως στόχο του τη δικτύωση των ευρωπαϊκών σχολείων, την εκπαίδευση δασκάλων και την ανάπτυξη στρατηγικών για την παραγωγή περιεχομένων.
<P>
Δεύτερον, η επιχειρησιακή ομάδα «Λογισμικό Μάθησης με βάση τα Πολυμέσα» συνοψίζει τη διδακτική δραστηριότητα οκτώ διαφορετικών κοινοτικών προγραμμάτων. Σε σχέση με αυτό δημοσιεύθηκε τον Δεκέμβριο του 1996 μία κοινή πρόσκληση με θέμα τα «Διδακτικά Πολυμέσα», στην οποία συνεργάστηκαν ιδιαιτέρως τα προγράμματα SOCRATES, LEONARDO DA VINCI, TEN και τρία ερευνητικά προγράμματα. Από τα 46 επιλεχθέντα σχέδια αναφέρω το σχέδιο «Ευρωπαϊκό Σχολικό Δίκτυο» στο οποίο συμμετέχουν τα υπουργεία παιδείας όλων των κρατών μελών. Το πρόγραμμα SOCRATES στοχεύει στην ευρωπαϊκή συνεργασία στον τομέα της εκπαίδευσης και προωθεί τη συνεργασία στα θέματα αυτά, ιδιαίτερα στο πλαίσιο της δράσης σχετικά με το ανοιχτό μάθημα και την εξ αποστάσεως διδασκαλία. Η πρόταση για το πρόγραμμα SOCRATES II προβλέπει μία νέα δράση που στόχο της έχει να προωθήσει την κριτική και υπεύθυνη χρήση τεχνολογιών πληροφοριών στα σχολεία και στα πανεπιστήμια.
<P>
Τέλος, υπάρχουν πολυάριθμες ερευνητικές και αναπτυξιακές δράσεις διαφόρων ερευνητικών προγραμμάτων που χρησιμεύουν στην ανάπτυξη της υποδομής και των μέσων για την αξιοποίησή της, στη δημιουργία νέων εργαλείων, όπως συσκευές προσομοίωσης ή εικονικές τάξεις, καθώς και στην προώθηση του ανοιχτού μαθήματος και της εξ αποστάσεως διδασκαλίας.
<P>
Στην Ευρωπαϊκή Ένωση η παροχή εξοπλισμού στα σχολεία, και ειδικά η παροχή υπολογιστών, χρηματοδοτείται σύμφωνα με την αρχή της επικουρικότητας από τους προϋπολογισμούς των κρατών μελών ή των κοινοτήτων. Οι περιοχές που μπορούν να ενισχυθούν, σύμφωνα με τα κριτήρια των διαρθρωτικών ταμείων, λαμβάνουν επιπλέον χρηματοδότηση από τα διάφορα διαρθρωτικά ταμεία, τα οποία έχουν εν μέρει ήδη χρηματοδοτήσει στην Ιρλανδία αντίστοιχο εξοπλισμό για επαγγελματικές σχολές και ιδρύματα επιμόρφωσης.

<SPEAKER ID=191 NAME="Πρόεδρος">
Ευχαριστώ πολύ, κυρία Wulf-Mathies. Ο κ. Gerard Collins είναι ικανοποιημένος από την απάντησή σας.
<P>
Ερώτηση αριθ. 46 της κ. Marie-Paule (Μimi) Kestelijn-Sierens (H-0968/98):
<P>
Θέμα: Αδεια για την κατασκευή εγκατάστασης αποτέφρωσης στο Drogenbos (Βέλγιο), κατά παράβαση της ευρωπαϊκής νομοθεσίας
<P>
Στις 21 Νοεμβρίου 1997 το Φλαμανδικό Υπουργείο Περιβάλλοντος χορήγησε άδεια για την κατασκευή εγκατάστασης αποτέφρωσης στο Drogenbos (Φλαμανδική Bραβάντη). Η κατασκευή της εγκατάστασης αυτής συνεπάγεται μεταξύ άλλων παράβαση της αρχής της εγγύτητας, της αρχής της πρόληψης καθώς και της οδηγίας 80/779/ΕΟΚ σχετικά με τις οριακές τιμές για την ατμοσφαιρική ποιότητα όσον αφορά το διοξείδιο του θείου και τα αιωρούμενα σωματίδια και της οδηγίας 85/337/ΕΟΚ σχετικά με την υποβολή εκθέσεων αξιολόγησης των επιπτώσεων ορισμένων δημοσίων και ιδιωτικών σχεδίων στο περιβάλλον. Θεωρεί άραγε η Επιτροπή ότι είναι βάσιμη η προσφυγή των κατοίκων της εν λόγω περιοχής; Εάν ναι, ποιά μέτρα προτίθεται να λάβει; Κυρία Wulf-Mathies, σας παρακαλώ να απαντήσετε στην ερώτηση της κ. Kestelijn-Sierens.

<SPEAKER ID=192 NAME="Wulf-Mathies">
Κύριε Πρόεδρε, η Επιτροπή ερευνά αυτήν την εποχή αρκετές καταγγελίες που έχουν σχέση με την εγκατάσταση αποτέφρωσης στο Drogenbos, η οποία αποτελεί και το αντικείμενο της παρούσας ερώτησης. Βάσει των εν λόγω καταγγελιών οι υπηρεσίες της Επιτροπής ζήτησαν κατά τα τέλη Αυγούστου πληροφορίες από τη βελγική κυβέρνηση. Η Επιτροπή εξετάζει επί του παρόντος την απάντηση των αρμοδίων βελγικών αρχών. Στην περίπτωση που η τρέχουσα έρευνα επιβεβαιώσει ότι πρόκειται για παραβίαση της νομοθεσίας για το περιβάλλον, η Επιτροπή θα αποφασίσει εάν θα κινήσει διαδικασία για παράβαση, σύμφωνα με το άρθρο 169.

<SPEAKER ID=193 LANGUAGE="NL" NAME="Kestelijn-Sierens">
Κυρία Επίτροπε, σας ευχαριστώ για την απάντησή σας, θα ήθελα όμως να γνωρίζω συγκεκριμένα πότε μπορούμε να περιμένουμε μία απάντηση από την Επιτροπή. Το λέω αυτό επειδή το πρόβλημα είναι πάρα πολύ σημαντικό και πρέπει να διευθετηθεί επειγόντως, δεδομένου ότι πρόκειται για έναν κλίβανο ο οποίος θα κατασκευασθεί σε περιοχή όπου συνωστίζονται ενάμισι εκατομμύριο άνθρωποι και όπου η ρύπανση από αιωρούμενα σωματίδια και κάδμιο έχει ήδη φθάσει στα ανώτατα επιτρεπόμενα όρια. Θέλω να ζητήσω από την Επιτροπή να μελετήσει επειγόντως την υπόθεση αυτή. Ίσως θα μπορούσατε από τώρα να μας πληροφορήσετε πότε θα μπορέσει η Επιτροπή να λάβει απόφαση.

<SPEAKER ID=194 LANGUAGE="DE" NAME="Wulf-Mathies">
Κυρία βουλευτή, έχουμε πλήρη επίγνωση ότι πρόκειται για ένα λεπτό θέμα. Ως εκ τούτου, ζητήσαμε από τη βελγική κυβέρνηση πληροφορίες τις οποίες και λάβαμε τον Οκτώβριο. Σας παρακαλώ, όμως, να μην περιμένετε τώρα να σας πω συγκεκριμένα πόσο χρόνο θα χρειαστεί η εξέταση των εν λόγω πληροφοριών. Καταλαβαίνουμε, ωστόσο, ότι το πρόβλημα ανησυχεί τους κατοίκους της περιοχής και ότι έχουν κάθε δικαίωμα να απαιτούν από εμάς να διαπιστώσουμε το γρηγορότερο δυνατόν κατά πόσο παραβιάζεται η νομοθεσία για το περιβάλλον.

<SPEAKER ID=195 NAME="Πρόεδρος">
Ερώτηση αριθ. 47 του κ. John McCartin (H-0945/98):
<P>
Θέμα: Τοπικές συλλογικές επιχειρήσεις στην Ιρλανδία
<P>
Είναι η Επιτροπή ενήμερη των ανησυχιών των τοπικών συλλογικών επιχειρήσεων στη Ιρλανδία που χρηματοδοτούνται από το λειτουργικό πρόγραμμα τοπικής αστικής και αγροτικής ανάπτυξης (στο πλαίσιο του υποπρογράμματος «ολοκληρωμένης ανάπτυξης μειονεκτικών και άλλων περιοχών»), ότι τό πρόγραμμα αυτό πρόκειται να περιορισθεί, όταν μάλιστα έχει μόλις προσφάτως ξεκινήσει (λειτουργικό μόνο από το 1996);
<P>
Δεδομένης της σπουδαιότητας που έχει η αντιμετώπιση της αναπτυξιακής καθυστέρησης μέσω της συλλογικής αυτής προσπάθειας σε τοπικό επίπεδο, μπορεί η Επιτροπή να αναλάβει τη δέσμευση ότι θα συμπεριλάβει ένα τέτοιο πρόγραμμα στους νέους κανονισμούς των διαρθρωτικών ταμείων; Κυρία Wulf-Mathies, σας παρακαλώ να απαντήσετε στην ερώτηση του κ. McCartin.

<SPEAKER ID=196 NAME="Wulf-Mathies">
Κύριε Πρόεδρε, κύριε McCartin, οι ανησυχίες σας σχετικά με τις τοπικές συλλογικές επιχειρήσεις είναι αδικαιολόγητες από τη δική μας σκοπιά. Η Επιτροπή δεν σκοπεύει ούτε να αναμορφώσει το πρόγραμμα, ούτε να περικόψει κονδύλια. Αντίθετα, μάλιστα, βάσει των πληροφοριών που μας έδωσε η επιτροπή παρακολούθησης του λειτουργικού προγράμματος τοπικής αστικής και αγροτικής ανάπτυξης είμαστε πεπεισμένοι ότι οι συλλογικές επιχειρήσεις θα κατορθώσουν μέχρι το 1999 να κατανέμουν σε σχέδια όλες τις πιστώσεις που διαθέτουν στο πλαίσιο του προγράμματος ΤΑΙ ΙΙ. Αυτό ισχύει συγκεκριμένα επειδή η πλήρης εκταμίευση των κονδυλίων που προβλέπονται για τα μεμονωμένα σχέδια μπορεί να γίνει μόνο το επόμενο έτος.
<P>
Η Επιτροπή θα επικροτούσε την προσπάθεια να συμπεριλάβουν οι αρμόδιες εθνικές υπηρεσίες στο πρόγραμμά τους για την περιφερειακή ανάπτυξη και προτάσεις σχετικά με το πώς θα μπορέσει να συνεχισθεί η προώθηση της ολοκληρωμένης ανάπτυξης στο πλαίσιο των προγραμμάτων που θα σχεδιαστούν για την επόμενη περίοδο. Εκτιμά τις προόδους που σημειώθηκαν κατά τη στήριξη της τοπικής κοινωνικοοικονομικής ανάπτυξης και την αντιστάθμιση των μειονεκτημάτων στο πλαίσιο του τρέχοντος προγράμματος και είναι ανοικτή σε προτάσεις σχετικά με τον τρόπο που θα μπορέσει να προωθηθεί και στο μέλλον η τοπική ανάπτυξη, και ιδιαίτερα η καταπολέμηση του κοινωνικού αποκλεισμού.

<SPEAKER ID=197 NAME="McCartin">
Θέλω να ευχαριστήσω την Επίτροπο για την πληρέστατη απάντησή της. Μία από τις ανησυχίες μου δεν αφορά στην ουσία ούτε το τρέχον, ούτε το επόμενο έτος, αλλά το νέο πρόγραμμα που αρχίζει το 2000, το οποίο δεν ξεκίνησε με το σημερινό πρόγραμμα των διαρθρωτικών ταμείων, επειδή σημειώθηκε καθυστέρηση στην εκκίνησή του, ειδικά στην Ιρλανδία.
<P>
Μόλις τώρα, κατά την εκκίνηση του προγράμματος, οι άνθρωποι μαθαίνουν περί τίνος πρόκειται και ανησυχούν μήπως δεν μπορέσει να συνεχισθεί μετά το τέλος του 1999. Θα υποβάλετε σχετικές προτάσεις για τη συνέχισή του στο πλαίσιο του επόμενου προγράμματος, ούτως ώστε να έχουν στη διάθεσή τους και άλλα έξι χρόνια;

<SPEAKER ID=198 LANGUAGE="DE" NAME="Wulf-Mathies">
Κύριε Πρόεδρε, καταλαβαίνω την ανησυχία σας. Κατά πρώτον, το ζητούμενο είναι μόνο η εκτέλεση όλων των πιστώσεων ανάληψης υποχρεώσεων, κι αυτό σημαίνει ότι θα μπορέσουν να χρηματοδοτηθούν μέτρα και στη διάρκεια του 2000.
<P>
Κατά δεύτερον, η Επιτροπή ενδιαφέρεται κατ΄ αρχήν να προωθήσει τοπικές εταιρικές σχέσεις και για την επόμενη περίοδο του προγράμματος. Θα ξεπερνούσε, όμως, τα όρια, εάν λέγαμε ήδη από σήμερα, χωρίς να γνωρίζουμε τις σχετικές προτάσεις της ιρλανδικής κυβέρνησης, ότι οι τοπικές συλλογικές επιχειρήσεις θα αποτελέσουν αντικείμενο περαιτέρω προγραμμάτων. Δεδομένου ότι στις νέες προτάσεις για τη μεταρρύθμιση των διαρθρωτικών ταμείων δίνουμε μεγάλη σημασία σε τοπικές πρωτοβουλίες, και ιδιαίτερα σε εκείνες που αφορούν την απασχόληση, θεωρώ ότι θα αποτελέσει κοινό μας αίτημα η δυνατότητα να προωθούνται στο μέλλον τέτοιου είδους ή παρόμοια μέτρα στο πλαίσιο ενός προγράμματος.

<SPEAKER ID=199 NAME="Πρόεδρος">
Ερώτηση αριθ. 48 του κ. Κωνσταντίνου Χατζηδάκη (Η-093/98):
<P>
Θέμα: Κακοτεχνίες στην υλοποίηση του ελληνικού Κοινοτικού Πλαισίου Στήριξης
<P>
Σύμφωνα με πληροφορίες που είδαν πρόσφατα το φως της δημοσιότητας στην Ελλάδα πολύ μεγάλο μέρος των έργων, ιδίως οδοποιίας που εκτελούνται στα πλαίσια του Β' Κοινοτικού Πλαίσιου Στήριξης της Ελλάδας και συγχρηματοδοτούνται από τον κοινοτικό προϋπολογισμό εμφανίζουν κακοτεχνίες και είναι γενικά εκτός (κοινοτικών προδιαγραφών).
<P>
Τα στοιχεία αυτά ήρθαν στη δημοσιότητα μετά από τη δημοσιοποίηση της σχετικής έκθεσης του Ειδικού Συμβούλου Ποιοτικού Ελέγχου που έχει προσλάβει το ελληνικό Δημόσιο και η οποία διαπιστώνει ότι σε όλες τις κατηγορίες έργων οδοποιίας που ελέγχθηκαν υπάρχουν κακοτεχνίες σε ποσοστό από 26 % μέχρι 95 %. Το θέμα αυτό είναι ιδιαίτερα σοβαρό τόσο για το μεγάλο ποσοστό των κακοτεχνιών όσο και για το ότι στις τελευταίες οφείλεται σε μεγάλο βαθμό και ο μεγάλος αριθμός αυτοκινητιστικών ατυχημάτων και θανάτων στην Ελλάδα.
<P>
Με δεδομένο ότι τα έργα αυτά γίνονται με κοινοτικά κονδύλια, θα μπορούσε να με πληροφορήσει η Επιτροπή εάν θεωρεί φυσιολογικό τόσο μεγάλο ποσοστό κακοτεχνιών με βάση αυτά που γίνονται σε άλλες χώρες-μέλη, που εντοπίζει τις σχετικές ευθύνες καθώς και τι σκοπεύει να κάνει για να σταματήσει αυτή η απαράδεκτη κατάσταση; Κυρία Wulf-Mathies, σας παρακαλώ να απαντήσετε στην ερώτηση του κ. Χατζηδάκη.

<SPEAKER ID=200 NAME="Wulf-Mathies">
Κύριε Πρόεδρε, κύριε Χατζηδάκη, σύμφωνα με το ισχύον κοινοτικό δίκαιο η εκτέλεση των συγχρηματοδοτούμενων από τα διαρθρωτικά ταμεία έργων υπάγεται αποκλειστικά στην αρμοδιότητα των κρατών μελών. Δηλαδή, σύμφωνα με το ισχύον κοινοτικό δίκαιο, η προβλεπόμενη ποιότητα θα πρέπει να διασφαλίζεται από τα κράτη μέλη. Ως εκ τούτου, η επίβλεψη των εργασιών υπόκειται σε εθνικές νομοθετικές ρυθμίσεις. Την εποχή που εγκρίθηκε το Κοινοτικό Πλαίσιο Στήριξης για την Ελλάδα για την περίοδο 1994-1998, η ελληνική κυβέρνηση διαβεβαίωσε την Επιτροπή ότι θα λάβει επικουρικά μέτρα για την εξάλειψη των χρόνιων αδυναμιών που είχαν εμφανισθεί στο παρελθόν κατά την εκτέλεση δημοσίων έργων. Η διαβεβαίωση αυτή ήταν πολύ σημαντική για την Επιτροπή, προπάντων επειδή είχε αυξηθεί σημαντικά ο αριθμός νέων σχεδίων.
<P>
Τα μέτρα αυτά περιλάμβαναν και την πρόσληψη ενός ανεξάρτητου Ειδικού Συμβούλου Ποιοτικού Ελέγχου των έργων που συγχρηματοδοτούνται από την Κοινότητα. Η πρώτη τριμηνιαία έκθεση του Ειδικού Συμβούλου Ποιοτικού Ελέγχου διαπιστώνει πραγματικά ότι εξακολουθούν να παρατηρούνται κακοτεχνίες. Οι έλεγχοι που πραγματοποιήθηκαν ενδεικτικά στα έργα δεν καθιστούν ακόμη δυνατή την υποβολή προτάσεων για συγκεκριμένα έργα. Για τον λόγο αυτό, η Κοινή Μόνιμη Επιτροπή, στην οποία συμμετέχουν και εκπρόσωποι της Ευρωπαϊκής Επιτροπής, υπέβαλε την πρόταση - η οποία έγινε αποδεκτή και από τις ελληνικές αρμόδιες αρχές - από την 1η Ιουλίου 1998 τα έργα να ελέγχονται από τον Ειδικό Σύμβουλο Ποιοτικού Ελέγχου όχι πλέον ενδεικτικά, αλλά συστηματικά και πλήρως.
<P>
Τα αποτελέσματα του δεύτερου ελέγχου του Ειδικού Συμβούλου Ποιοτικού Ελέγχου θα παρουσιασθούν σε δύο μέρες, και συγκεκριμένα στις 19 Νοεμβρίου, κατά την επόμενη συνεδρίαση της επιτροπής ελέγχου του Κοινοτικού Πλαισίου Στήριξης. Μόνο μετά από την παρουσίαση αυτή θα είναι δυνατόν να εντοπισθούν οι κακοτεχνίες σε κάθε έργο ξεχωριστά και να αναζητηθούν οι υπεύθυνοι. Οι διαπιστώσεις αυτές θα πρέπει να ταξινομηθούν σε τρεις ομάδες: πρώτον, έργα με δευτερεύουσες κακοτεχνίες οι οποίες πρέπει να εξαλειφθούν από τις επιχειρήσεις. Δεύτερον, έργα με σημαντικές κακοτεχνίες που δεν ενέχουν μεν κινδύνους, π.χ. για την ασφάλεια της κυκλοφορίας, αλλά επιφέρουν σημαντικά έξοδα συντήρησης. Τα έξοδα αυτά θα συνυπολογισθούν στις πληρωμές προς τις εμπλεκόμενες επιχειρήσεις. Τρίτον, έργα με σημαντικές κακοτεχνίες που δεν μπορούν να καλυφθούν και οι οποίες πρέπει να αντιμετωπισθούν από τις επιχειρήσεις με δικά τους έξοδα.
<P>
Η Επιτροπή δεν διαθέτει πληροφορίες που θα της επέτρεπαν να προβεί σε συγκριτικές εκτιμήσεις των κακοτεχνιών για κάθε κράτος μέλος. Η Επιτροπή επικροτεί, ωστόσο, την ενίσχυση των ανεξαρτήτων ελέγχων ποιότητας στην Ελλάδα και βρίσκεται σε στενή επαφή με τις ελληνικές αρχές. Θα εξετάσει τα αποτελέσματα του δεύτερου ελέγχου του Ειδικού Συμβούλου Ποιοτικού Ελέγχου και μαζί με τους υπεύθυνους θα παρακολουθήσει από κοντά την περαιτέρω εξέλιξη για την εξάλειψη των κακοτεχνιών.

<SPEAKER ID=201 NAME="Χατζηδάκης">
Κύριε Πρόεδρε, δεν ξέρω τί να πρωτοπώ γιατί είναι πολύ μεγάλο το θέμα για ένα λεπτό. Σας λέγω, κυρία Επίτροπε, ότι πραγματικά, ενώ ξέρετε ότι όλοι οι ευρωβουλευτές αγωνιζόμαστε για τις περιοχές μας και για τη σωστή εφαρμογή του Δεύτερου Κοινοτικού Πλαισίου Στήριξης για να πάρουμε παραπάνω χρήματα για το πακέτο Santer το οποίο ακολουθεί, εδώ δεν γίνεται σωστή χρησιμοποίηση και αυτό καταγγέλλουμε. Πρόκειται για σκάνδαλο. Έχω τα στοιχεία του δευτέρου τριμήνου από την έκθεση του Ειδικού Συμβούλου Ποιοτικού Ελέγχου τα οποία δημοσιεύθηκαν και σύμφωνα με τα οποία παρατηρούνται έργα εκτός προδιαγραφών σε πολύ μεγάλα ποσοστά: ποιότητα αδρανών υλικών σκυροδέματος 77 %, ποιότητα αδρανούς υλικού υπόβασης 91 %, ποιότητα αδρανούς υλικού βάσης 95 %κ.ο.κ. Πρόκειται για σκάνδαλο, κυρία Επίτροπε, και θα περίμενα, ειλικρινά, μία πιο σαφή απάντηση. Σε μια γραπτή ερώτηση που σας είχα κάνει πριν από λίγο καιρό για το έργο Πάτρα-Αθήνα-Θεσσαλονίκη μου απαντήσατε ότι τα έργα δεν επισκευάσθηκαν παρ' ότι το ζητήσατε και ότι η καθυστέρηση είναι ανησυχητική. Θέλω λοιπόν να μου πείτε τί προτίθεσθε συγκεκριμένα να κάνετε με την ελληνική κυβέρνηση, όπως επίσης να μου πείτε, επείδη αναφέρατε ότι έχετε συγκριτικά στοιχεία, τί γίνεται αλλού. Έχετε υπερβάσεις, έχετε τέτοια προβλήματα της τάξεως του 95 % σε άλλες χώρες; Ειλικρινά, θα σας παρακαλούσα για μια πιο συγκεκριμένη απάντηση, διότι είναι θέμα πρώτης προτεραιότητας για τη χώρα μου.

<SPEAKER ID=202 LANGUAGE="DE" NAME="Wulf-Mathies">
Κύριε Πρόεδρε, κύριε βουλευτή, δεν διαθέτω στοιχεία από άλλα κράτη μέλη, αλλά γνωρίζετε ασφαλώς ότι εδώ και χρόνια ασχολούμαστε με τη βελτίωση των διαδικασιών προκήρυξης διαγωνισμών για την ανάληψη δημοσίων συμβάσεων και γνωρίζετε επίσης ότι η μεταρρύθμιση των εν λόγω διαγωνισμών απαίτησε αλλαγές στη νομοθεσία που έπρεπε να επικυρωθούν από το κοινοβούλιο με δημοκρατικές διαδικασίες. Για τον λόγο αυτό τα πράγματα καθυστέρησαν πολύ περισσότερο απ' ό, τι θα θέλαμε. Τώρα, όμως, βρισκόμαστε σε καλό δρόμο και θα λάβουμε πραγματικά τεκμηριωμένα στοιχεία. Καλό θα ήταν να περιμένουμε τη συνεδρίαση της επιτροπής παρακολούθησης και να αξιολογήσουμε από κοινού τον τελευταίο έλεγχο - εσείς με την αρμοδιότητα του βουλευτή κι εμείς με την αρμοδιότητα της Επιτροπής.

<SPEAKER ID=203 NAME="Τρακατέλλης">
Κύριε Πρόεδρε, κυρία Επίτροπος, πρώτον θα ήθελα να μάθω από σας ποία είναι ακριβώς αυτά τα έργα για τα οποία συζητούμε, ποίοι είναι οι εργολάβοι και ποίοι ήταν οι υπεύθυνοι των διαφόρων υπηρεσιών του ελληνικού κράτους που έπρεπε να παρακολουθήσουν αυτά τα έργα. Είναι αδύνατον να μπορέσουμε να μάθουμε συγκεκριμένες λεπτομέρειες. Δεύτερον, θα ήθελα να σας παρακαλέσω να μου πείτε ποίες διαδικασίες έχουν κινηθεί για ποινικές κυρώσεις για παραλείψεις, διότι σε μία απάντηση που μου δώσατε γραπτώς αναφέρετε ότι πρόκειται να επέλθουν ποινικές κυρώσεις, αλλά εγώ δεν έχω μάθει καμμιά κίνηση σχετικής διαδικασίας. Έχετε υπόψη σας κάτι επί του θέματος; Τρίτον, εάν αυτές οι παραλείψεις οι οποίες είναι πάρα πολύ μεγάλες συμβεί να είναι πραγματικότητα, θα ζητηθούν αυτά τα χρήματα πίσω; Υπάρχει δηλαδή δυνατότητα η χώρα μου να αναγκασθεί να επιστρέψει ποσά πίσω στην Ευρωπαοκή Ένωση και στην Επιτροπή;

<SPEAKER ID=204 LANGUAGE="DE" NAME="Wulf-Mathies">
Κύριε Πρόεδρε, ευχαρίστως θα το προσπαθήσω. Επεσήμανα και προηγουμένως ότι έχουμε αρχίσει μία συγκεκριμένη έρευνα, της οποίας τα αποτελέσματα θα συζητηθούν στις 19 Νοεμβρίου στην επιτροπή παρακολούθησης. Ζητώ την κατανόησή σας για το γεγονός ότι σήμερα δεν θέλω να προκαταλάβω τη συζήτηση στη συνεδρίαση της επιτροπής παρακολούθησης. Αποσαφήνισα, ωστόσο, ποια θα είναι τα επακόλουθα σε περίπτωση που θα υπάρξουν αποδείξεις για ελλείψεις. Αυτό δεν είναι κάτι που απαιτεί η Επιτροπή από τις επιχειρήσεις, αλλά που είναι υποχρεωμένο να απαιτήσει το κράτος μέλος, δεδομένου ότι ο έλεγχος εμπίπτει στη δική του αρμοδιότητα. Δεν μπορούμε να αναμιχθούμε στα θέματα ενός κράτους μέλους, κι ούτε θέλουμε να το κάνουμε.
<P>
Δεν υπάρχει μόνο η αρχή της επικουρικότητας, αλλά και η ανάγκη του διαχωρισμού των αρμοδιοτήτων. Είναι, ωστόσο, προφανές ότι στις κοινές επιτροπές - κι αυτό ισχύει τόσο για την επιτροπή παρακολούθησης, όπου συμμετέχει η Επιτροπή, όσο και για την κοινή επιτροπή, η οποία συστήθηκε ακριβώς επειδή διαπιστώσαμε την ανεπάρκεια των διαγωνισμών για την ανάθεση δημοσίων συμβάσεων - θα συζητηθεί η επιβολή των απαιτούμενων κυρώσεων. Επίσης, κατόπιν της σημερινής συζήτησης στο Κοινοβούλιο θα δώσω οδηγίες στον εκπρόσωπό μας στην επιτροπή παρακολούθησης όχι μόνο να ενημερωθεί με μεγάλη προσοχή για τα συγκεκριμένα προβλήματα που έχουν προκύψει, αλλά και να μεριμνήσει ώστε να επιβληθούν στις επιχειρήσεις οικονομικές κυρώσεις, σε περίπτωση που αυτό είναι αναγκαίο ή που επιβάλλεται εξ αντικειμένου, και, εν ανάγκη, να επιβληθούν φυσικά και ποινικές κυρώσεις. Πρέπει μόνο να γνωρίζω πρώτα τα στοιχεία, πριν αρχίσω να μιλάω για ποινικό δίκαιο.
<P>
Έτσι, η παρούσα συζήτηση θα ωθήσει εκ νέου τους εκπροσώπους της Επιτροπής να επιδείξουν την ανάλογη συμπεριφορά στη συνεδρίαση της επιτροπής παρακολούθησης στις 19 Νοεμβρίου.

<SPEAKER ID=205 NAME="Πρόεδρος">
Ερώτηση αριθ. 49 της κ. Glenys Kinnock (H-0980/98):
<P>
Θέμα: Χρονοδιάγραμμα για τις διαπραγματεύσεις των διαρθρωτικών ταμείων
<P>
Πρόκειται η Επιτροπή να εκθέσει αναλυτικά το χρονοδιάγραμμα για τις εναπομένουσες διαπραγματεύσεις σχετικά με τους κανονισμούς των διαρθρωτικών ταμείων και την πιθανή περίοδο διαπραγμάτευσης των προγραμμάτων μεταξύ της Επιτροπής και των κρατών μελών όσον αφορά τον Στόχο 1 και τον Στόχο 2; Κυρία Wulf-Mathies, σας παρακαλώ να απαντήσετε στην ερώτηση της κ. Kinnock.

<SPEAKER ID=206 NAME="Wulf-Mathies">
Κύριε Πρόεδρε, κυρία βουλευτή, το χρονοδιάγραμμα για τις διαπραγματεύσεις σχετικά με τις διαρθρωτικές παρεμβάσεις κατά τη νέα προγραμματική περίοδο εξαρτάται ουσιαστικά από την ημερομηνία έγκρισης των κανονισμών για τα διαρθρωτικά ταμεία. Το Ευρωπαϊκό Συμβούλιο του Κάρντιφ έχει δηλώσει σε σχέση με το ζήτημα αυτό ότι το αργότερο μέχρι τον Μάρτιο 1999 θα πρέπει να έχει επιτευχθεί πολιτική συμφωνία για το συνολικό πακέτο. Η Επιτροπή έμαθε, προς μεγάλη της ικανοποίηση, ότι η γερμανική προεδρία θέλει να τηρήσει το χρονοδιάγραμμα του Κάρντιφ, όπως είπε ο Γερμανός καγκελάριος Schrφder στις προγραμματικές δηλώσεις της κυβερνήσεώς του στις 10 Οκτωβρίου. Κατά συνέπεια, το Κοινοβούλιο θα μπορούσε μέχρι το τέλος της παρούσας κοινοβουλευτικής περιόδου να εγκρίνει ειδικά την πρόταση κανονισμού με γενικές διατάξεις σχετικά με τα διαρθρωτικά ταμεία. Η τελική έγκριση θα μπορούσε να πραγματοποιηθεί τον Μάιο του 1999.
<P>
Σύμφωνα με την πρόταση της Επιτροπής, αμέσως μετά από την έγκριση του κανονισμού θα καταρτισθεί ο κατάλογος των περιφερειών του Στόχου 1. Εάν λάβει κανείς υπόψη τον χρόνο που χρειάζεται για την επεξεργασία των σχεδίων περιφερειακής ανάπτυξης και για τις διαπραγματεύσεις σχετικά με τα κοινοτικά πλαίσια στήριξης, οι αποφάσεις της Επιτροπής για τη συμμετοχή των ταμείων στο πλαίσιο του Στόχου 1 θα ληφθούν κατά το πρώτο τρίμηνο του 2000.
<P>
Όσον αφορά τον Στόχο 2, η Επιτροπή θα μπορούσε να εγκρίνει τον κατάλογο των περιοχών που δικαιούνται ενισχύσεις κατά το τρίτο τρίμηνο του 1999, επειδή στην προκειμένη περίπτωση η διαδικασία των συζητήσεων έχει μεγαλύτερη διάρκεια λόγω της υφιστάμενης ευελιξίας. Το τρίτο τρίμηνο του 2000 η Επιτροπή θα μπορούσε να προχωρήσει στη σύνταξη των εγγράφων για τον σχεδιασμό των προγραμμάτων και να εκδώσει απόφαση σχετικά με τη συμμετοχή των ταμείων. Τούτο προϋποθέτει, ωστόσο, ότι οι κανονισμοί θα ψηφισθούν ήδη στην παρούσα κοινοβουλευτική περίοδο, δηλαδή τον Μάιο, και ότι οι αποφάσεις που συνεπάγεται ο κανονισμός - δεδομένου ότι η κατάσταση θα πρέπει εν συνεχεία να συγκεκριμενοποιηθεί - θα ληφθούν δίχως καμία καθυστέρηση. Ως εκ τούτου, είναι, κατά την άποψή μου, πραγματικά σημαντικό τόσο το Κοινοβούλιο όσο και το Συμβούλιο να μεταδώσουν ένα σαφές μήνυμα ότι επιθυμούν πραγματικά να τηρήσουν το εν λόγω χρονοδιάγραμμα. Ελπίζω ότι αυτό θα το κάνει αύριο τουλάχιστον το Κοινοβούλιο, κατά την πρώτη ανάγνωση σχετικά με την μεταρρύθμιση των διαρθρωτικών ταμείων. Μπορείτε να είστε βέβαιοι ότι η Επιτροπή σκοπεύει να ασκήσει σε όλους πίεση να τηρήσουν τις συγκεκριμένες υποχρεώσεις τους, προκειμένου να μην υποστούν τις συνέπειες για την καθυστέρηση στη λήψη αποφάσεων οι περιοχές που έχουν ανάγκη από τη βοήθειά μας.

<SPEAKER ID=207 LANGUAGE="EN" NAME="Kinnock, Glenys (PSE).">
Ευχαριστώ την Επίτροπο για την πολύ περιεκτική απάντησή της. Θα μπορούσε η Επίτροπος να μας αναφέρει το σύστημα που θα χρησιμοποιήσει η Επιτροπή για την κατανομή των πόρων των διαρθρωτικών ταμείων στις περιοχές του Στόχου 1 κατά την περίοδο 2000-200Για λόγους διαφάνειας - και δεν υπονοώ κατά κανένα τρόπο ότι η Επιτροπή δεν επιθυμεί πάντα να επιδεικνύει διαφάνεια ως προς αυτά τα θέματα - θα θέλαμε να ζητήσουμε από την Επιτροπή ως χάρη να μας ανακοινώσει το σύστημα που προτίθεται να ακολουθήσει.

<SPEAKER ID=208 LANGUAGE="DE" NAME="Wulf-Mathies">
Ευχαρίστως θα το κάνω, διότι πραγματικά μας βρίσκει σύμφωνους το θεμελιώδες ζήτημα της διαφάνειας. Θέλουμε να καταστήσουμε σαφές ότι οι βάσεις υπολογισμών και οι δείκτες χαρακτηρίζονται από διαφάνεια και είναι κατανοητοί για τους πάντες. Για τον λόγο αυτό προετοιμάζουμε τώρα ένα έγγραφο που θα τεθεί στη διάθεση του Συμβουλίου και, βεβαίως, στη διάθεση της αρμόδιας επιτροπής.

<SPEAKER ID=209 LANGUAGE="SV" NAME="Lindqvist (ELDR).">
Έχω δύο επιπλέον ερωτήσεις που έχουν σχέση με το θέμα αυτό. Η πρώτη αφορά τις περιοχές του Στόχου 6. Θα ήθελα πολύ να γνωρίζω σε ποιο σημείο βρίσκονται οι συζητήσεις αναφορικά με τις περιοχές του Στόχου 6 όσον αφορά τη Σουηδία και τη Φινλανδία, που ξεκίνησαν σε συνάρτηση με τις ενταξιακές διαπραγματεύσεις το 1992. Θα μεταφερθούν στον Στόχο 1 χωρίς τροποποιήσεις τα κριτήρια που συμπεριλαμβάνονταν τότε και εξακολουθούν να ισχύουν ως σήμερα;
<P>
Δεύτερον, πιστεύω ότι θα ήταν γενικά καλό να αποσαφηνίσουμε τι ισχύει για τα διαρθρωτικά ταμεία στα κράτη μέλη πριν τις εκλογές για το νέο Ευρωπαϊκό Κοινοβούλιο, τον Ιούνιο του επόμενου έτους, ώστε να μην υπάρχουν ένα σωρό ασάφειες εν όψει αυτού. Θα ήταν μάλλον καλό, τόσο για εμάς όσο και για την κοινή γνώμη, να δοθεί, ει δυνατόν, μία απάντηση. Συνεπώς, θα ήθελα πολύ να ακούσω την άποψη της Επιτρόπου επ' αυτού.

<SPEAKER ID=210 LANGUAGE="DE" NAME="Wulf-Mathies">
Γνωρίζετε, βέβαια, ότι δεν θα είναι υπεύθυνη η Επιτροπή για ενδεχόμενες καθυστερήσεις και εξακολουθώ να ελπίζω ότι, με ενωμένες τις δυνάμεις μας, θα κατορθώσουμε να ολοκληρώσουμε και τις διαβουλεύσεις σχετικά με τα διαρθρωτικά ταμεία τον Μάιο, δηλαδή προτού αρχίσετε την προεκλογική σας εκστρατεία. Η Επιτροπή είχε υποβάλει τις δικές της προτάσεις ήδη από τον Μάρτιο και, συνεπώς, θα ήταν δυνατόν να έχουν ήδη επιτευχθεί συγκεκριμένα αποτελέσματα, εάν υπήρχε η αντίστοιχη βούληση. Την ευθύνη φέρει, όμως, το Συμβούλιο, κι ελπίζω ότι στο τέλος θα παραμείνει πιστό στις αποφάσεις που έλαβε στο Κάρντιφ.
<P>
Όσον αφορά τον Στόχο 6, θα παραμείνουν οι αρχές που ίσχυσαν για τη Φινλανδία και τη Σουηδία και αποτέλεσαν και το αντικείμενο της συνθήκης προσχώρησης των δύο κρατών, με μία εξαίρεση, μία περιοχή δηλαδή της Φινλανδίας θα ενταχθεί στον Στόχο 1 και κατ' αυτόν τον τρόπο θα βελτιωθεί εκεί η κατάσταση. Ωστόσο, όπως είπα και προηγουμένως, αυτή είναι η πρόταση της Επιτροπής, με την οποία, όμως, απομένει να συμφωνήσουν το Συμβούλιο και το Κοινοβούλιο.

<SPEAKER ID=211 NAME="Πρόεδρος">
Ερώτηση αριθ. 50 του κ. Reinhard Rack (H-1011/98)
<P>
Θέμα: Μελλοντικό περιεχόμενο της κοινοτικής πρωτοβουλίας INTERREG
<P>
Όσον αφορά τους νέους στόχους 1, 2 και 3 έχουν ήδη συγκεκριμενοποιηθεί οι λεπτομέρειες για τις μελλοντικές προϋποθέσεις πλαίσια. Διαφορετική είναι η κατάσταση όσον αφορά τις κοινοτικές πρωτοβουλίες. Για αυτές τίθεται το ερώτημα σχετικά με τα κύρια θέματα που θα περιλαμβάνονται στη μελλοντική πρωτοβουλία INTERREG και εάν ένα από τα στοιχεία αυτά θα αποτελεί την προώθηση των περιφερειών στα εξωτερικά σύνορα της ΕΕ, όπως ζήτησε το Ευρωπαϊκό Κοινοβούλιο με μεγάλη πλειοψηφία, καθώς και ποια μέτρα θεωρεί η Επιτροπή ότι αξίζει να ενισχυθούν στο πλαίσιο της προώθησης των περιφερειών στα εξωτερικά σύνορα της ΕΕ με τις χώρες της Κεντρικής και Ανατολικής Ευρώπης. Κυρία Wulf-Mathies, σας παρακαλώ να απαντήσετε στην ερώτηση του κ. Rack.

<SPEAKER ID=212 NAME="Wulf-Mathies">
Κύριε Πρόεδρε, κύριε βουλευτή, η Επιτροπή έχει προτείνει τη συνέχιση και την ενίσχυση της κοινοτικής πρωτοβουλίας INTERREG, η οποία, κατά την άποψή της, θα πρέπει να περιλαμβάνει μελλοντικά τρία είδη συνεργασίας.
<P>
Πρώτον, τη συνεργασία μεταξύ γειτονικών παραμεθόριων περιοχών όσον αφορά την ανάπτυξη αλληλεξαρτημένων, διασυνοριακών οικονομικών και κοινωνικών χώρων, καθώς και τη διασυνοριακή στενή συνεργασία και σε όλα τα υπόλοιπα ζητήματα. Δεύτερον, τη διεθνική συνεργασία μεταξύ περιφερειακών και εθνικών αρχών όσον αφορά αφενός την προώθηση της οικονομικής ολοκλήρωσης περιφερειακών περιοχών και της ενισχυμένης ολοκλήρωσης της Ευρώπης και αφετέρου τη στενότερη συνεργασία σε θέματα χωροταξίας. Τρίτον, τη διαπεριφερειακή συνεργασία όσον αφορά την ανταλλαγή εμπειριών και δοκιμασμένων μεθόδων, καθώς και την προώθηση της μεταφοράς τεχνογνωσίας μεταξύ των εμπλεκομένων περιοχών.
<P>
Όπως γνωρίζετε, στο πλαίσιο της INTERREG μπορούν να χρηματοδοτηθούν μόνο μέτρα που αφορούν κράτη μέλη. Ωστόσο, στις παραμεθόριες περιοχές που συνορεύουν με τις υποψήφιες για ένταξη χώρες, τα μέτρα της πρωτοβουλίας INTERREG μπορούν να συνδεθούν με τα μέτρα της διασυνοριακής πτυχής του προγράμματος PHARE (cross-border ), στο πλαίσιο των οποίων χρηματοδοτείται σε κράτη του προγράμματος η διασυνοριακή συνεργασία. Εδώ εμπίπτει ένας μεγάλος αριθμός μέτρων σε τομείς όπως η οικονομική συνεργασία, η προστασία του περιβάλλοντος, η δημιουργία υποδομής, η πολιτική για τις ΜΜΕ, ο τουρισμός, και άλλα παρεμφερή.
<P>
Η Επιτροπή έχει ξεκινήσει μία μεταρρύθμιση του κανονισμού PHARE-CBC. Στόχος της εν λόγω μεταρρύθμισης είναι να διαμορφωθεί η διασυνοριακή συνεργασία ούτως ώστε να γίνει αποτελεσματικότερη και να ενισχυθεί ο διασυνοριακός χαρακτήρας των μέτρων μέσω κοινών δομών και κοινών προγραμμάτων. Όσον αφορά το είδος των εφαρμοζόμενων μέτρων, οι ρυθμίσεις του PHARE-CBC θα πρέπει να προσαρμοστούν στις διαδικασίες της INTERREG, προκειμένου να διευκολυνθεί η διασυνοριακή συνεργασία, και το μέσο PHARE-CBC να καταστεί - αν το επιθυμείτε - ένα προενταξιακό μέσο, ώστε οι εμπλεκόμενες περιοχές να μπορούν να μάθουν από κοινού αυτό το είδος διασυνοριακής συνεργασίας.

<SPEAKER ID=213 LANGUAGE="DE" NAME="Rack">
Κυρία Επίτροπε, τα όσα συνοψίσατε στην απάντησή σας δείχνουν ότι έχουμε προχωρήσει πολύ ειδικά σε αυτό το θέμα, που είναι σημαντικό τόσο για τις περιφέρειες, όσο και για σας ως υπεύθυνη Επίτροπο, και προπάντων δείχνουν ότι έχουμε προχωρήσει προς τη σωστή κατεύθυνση. Το ερώτημα που τίθεται πάντα σε σχέση με αυτά αφορά βέβαια το πόσο θα κοστίσουν. Η INTERREG ήταν μέχρι σήμερα μία από τις 15 κοινοτικές πρωτοβουλίες και κατά την προηγούμενη τουλάχιστον περίοδο στήριξης οι πόροι δεν μπορούσαν να ρέουν απεριόριστα. Αν μπορείτε να προβείτε από τώρα σε προβλέψεις, πώς έχουν τα πράγματα για την επόμενη περίοδο στήριξης;

<SPEAKER ID=214 LANGUAGE="DE" NAME="Wulf-Mathies">
Κύριε Πρόεδρε, κύριε βουλευτή, τα κονδύλια θα αυξηθούν οπωσδήποτε, διότι, όπως γνωρίζετε, η INTERREG δεν θα είναι πλέον μία εκ των 13 πρωτοβουλιών, αλλά, σύμφωνα με την πρόταση της Επιτροπής - και στο σημείο αυτό δεν μπορώ παρά να παρακαλέσω το Κοινοβούλιο ν' αντισταθεί στον πειρασμό και να μη ζητήσει κατακερματισμό των κοινοτικών πρωτοβουλιών - μία εκ των τριών. Η Επιτροπή υποστήριζε πάντα την άποψη ότι η INTERREG θα πρέπει να είναι η πιο σημαντική από τις τρεις πρωτοβουλίες, κι αυτό μπορεί και να σημαίνει ότι περίπου το 50 % των πόρων για κοινοτικές πρωτοβουλίες - δηλαδή το 50 % του μεριδίου των κοινοτικών πρωτοβουλιών από τη συνολική πίτα, το οποίο είναι της τάξης του 5 % - θα πρέπει να διατεθεί για την INTERREG.
<P>
Γι' αυτό, όμως, υπάρχουν ορισμένες προϋποθέσεις. Πρώτον, τα κράτη μέλη θα πρέπει να αποδεχθούν το ποσοστό της τάξης του 5 %, γεγονός που συζητείται επί του παρόντος στο Συμβούλιο με αρκετές διαμάχες, και δεύτερον, θα πρέπει ν' αντισταθούμε σε όλους τους πειρασμούς να προσθέσουμε κι άλλες πρωτοβουλίες, διαφορετικά οι πόροι θα πρέπει φυσικά να διατεθούν αυτόματα σε περισσότερες πρωτοβουλίες, με αποτέλεσμα, βέβαια, να σημειωθούν οικονομικές απώλειες και για την INTERREG.

<SPEAKER ID=215 NAME="Πρόεδρος">
Kυρίες και κύριοι, με αυτή την ερώτηση του κ. Rack εξαντλήσαμε τον χρόνο που αντιστοιχεί στην ομάδα των ερωτήσεων που απευθύνονται στην Επίτροπο κ. Monika Wulf-Mathies, την οποία και ευχαριστούμε για την παρουσία της.
<P>
Καθώς εξαντλήθηκε ο χρόνος που είχε εγκριθεί για την ομάδα των ερωτήσεων προς την Επίτροπο Wulf-Mathies, η ερώτηση αριθ. 51 του κ. Schrφder θα απαντηθεί γραπτώς.

<SPEAKER ID=216 NAME="Πρόεδρος">
Ερώτηση αριθ. 52 του κ. Josι Ignacio Salafranca Sαnchez-Neyra (H-0923/98):
<P>
Θέμα: Σχέσεις Ηνωμένων Πολιτειών-Κούβας
<P>
Είναι σε γνώση της Επιτροπής η επιστολή που απευθύνθηκε από την κ. Albright, υπουργό εξωτερικών των Ηνωμένων Πολιτειών της Αμερικής, στις 3 Αυγούστου και δημοσιεύθηκε σε διάφορα μέσα επικοινωνίας, προς τον Πρόεδρο της Επιτροπής Εξωτερικών Σχέσεων της Γερουσίας των ΗΠΑ κ. Helms;
<P>
Φρονεί η Επιτροπή ότι πρέπει να αντιδράσει και να λάβει κάποια θέση σχετικά;
<P>
Θεωρεί η Επιτροπή ότι η ερμηνεία που δίνει η υπουργός εξωτερικών των Ηνωμένων Πολιτειών στους όρους των δηλώσεων της 18ης Μαϊου αντιστοιχεί στο πνεύμα και στις δηλώσεις που έγιναν στην Επιτροπή Εξωτερικών Υποθέσεων του Ευρωπαϊκού Κοινοβουλίου από το υπεύθυνο μέλος της Επιτροπής, το Μάϊο;
<P>
Συμφωνεί η Επιτροπή με την εκτίμηση ότι η συμφωνία αυτή αποτελεί μια κατ' εξοχήν επιβεβαίωση των αρχών οι οποίες διαπνέουν την «Freedom Act»; Καλωσορίζουμε τον κ. Brittan και τον παρακαλούμε να απαντήσει στην ερώτηση του κ. Salafranca.

<SPEAKER ID=217 NAME="Brittan, Sir Leon">
Η Επιτροπή γνωρίζει την επιστολή που απηύθυνε η Υπουργός Albright στον Γερουσιαστή Helms σχετικά με τη συμφωνία για τις επενδυτικές αρχές. Συζητήσαμε το θέμα με την Υπουργό Albright κατά την υπουργική συνάντηση που διεξήχθη στη Βιέννη τον Σεπτέμβριο και η Επιτροπή την ενημέρωσε για ορισμένα τμήματα της επιστολής που η Επιτροπή δεν θα είχε γράψει. Η Επιτροπή πιστεύει ότι δεν είναι ούτε επιθυμητή, ούτε χρήσιμη η εστίαση στις διαφορές ως προς την παρουσίαση της συμφωνίας σχετικά με τις επενδυτικές αρχές. Το ίδιο το κείμενο της συμφωνίας είναι λεπτομερές και σαφές. Είναι ένα κείμενο που θα τηρούμε και θα εφαρμόζουμε εφόσον εξασφαλισθεί η κατάργηση του νόμου Helms-Burton.

<SPEAKER ID=218 LANGUAGE="ES" NAME="Salafranca Sαnchez-Neyra">
Κύριε Επίτροπε, θα ήθελα να εμβαθύνω σε δύο πτυχές, για τις οποίες θα σας ζητούσα να είστε απολύτως ακριβής.
<P>
Στην παρέμβασή σας ενώπιον της Επιτροπής Εξωτερικών Υποθέσεων, Ασφάλειας και Αμυντικής Πολιτικής του Ευρωπαϊκού Κοινοβουλίου, την επομένη του Συμβουλίου Γενικών Υποθέσεων, όπου ανακοινώθηκαν οι όροι της δήλωσης για τους εξωεδαφικούς νόμους, και συγκεκριμένα για τον νόμο Helms-Burton, στη Διατλαντική Διάσκεψη Κορυφής, είπατε ότι, αν οι ΗΠΑ δεν τηρήσουν ό, τι τους αναλογεί - και αναφέρομαι συγκεκριμένα στην τροποποίηση του τίτλου IV - οι συμφωνίες αυτές θα εκπέσουν. Και δεν αποκλείσατε την πιθανότητα να επαναλάβετε, σε αυτή την περίπτωση, με κάποιο τρόπο την αξίωση ενώπιον του Παγκόσμιου Οργανισμού Εμπορίου.
<P>
Η ερώτηση που θέλω να σας υποβάλω, κύριε Επίτροπε, είναι ποια προθεσμία θεωρεί η Επιτροπή λογική για να εξετάσει αν οι ΗΠΑ έχουν πραγματοποιήσει την τροποποίηση του τίτλου IV του νόμου. Την περίοδο της θητείας του Προέδρου Clinton; Την περίοδο της θητείας της παρούσας Επιτροπής; Την περίοδο της θητείας, ίσως, του επόμενου Προέδρου των ΗΠΑ; Ποιά θητεία έχετε κατά νου;
<P>
Δεύτερον, κύριε Επίτροπε, θα ήθελα να μας επιβεβαιώσετε αν κατά τη διάρκεια της τελευταίας επίσκεψής σας στην Ουάσιγκτον είχατε την ευκαιρία να συναντηθείτε με τον Πρόεδρο της Επιτροπής Εξωτερικών Θεμάτων του Κογκρέσου, Γερουσιαστή Gilman, και με το μέλος του Κογκρέσου Bob Menιndez, και θα ήθελα να μας επιβεβαιώσετε αν αληθεύει ότι σας ζήτησαν να τοποθετηθείτε - εσείς ή η Ευρωπαϊκή Επιτροπή - γραπτώς σχετικά με τους όρους αυτής της επιστολής της κ. Albright προς τον Γερουσιαστή Helms. Θα ήθελα να μάθω, κύριε Επίτροπε, αν είχατε καμία επικοινωνία με το Κογκρέσο των ΗΠΑ γι' αυτό το θέμα, όπου να ζητείται τοποθέτηση της Επιτροπής συγκεκριμένα όσον αφορά τους όρους αυτής της επιστολής.

<SPEAKER ID=219 LANGUAGE="EN" NAME="Brittan, Sir Leon.">
H θέση μας είναι ότι δεν θα εφαρμόσουμε ό, τι μας αναλογεί από την συμφωνία, εάν οι ΗΠΑ δεν εφαρμόσουν ό, τι τους αναλογεί. Δεν καθορίσαμε προθεσμία. Όντως, κατά τη διάρκεια πρόσφατης επίσκεψής μου στις ΗΠΑ, είχα κάποιες συναντήσεις με επικεφαλής του Κογκρέσου, περιλαμβανομένου και του κ. Gilman, όπου έθεσα τη θέση μας και οι ΗΠΑ φάνηκαν περισσότερο διατεθειμένες να την κατανοήσουν. Πρώτα απ' όλα, οι λόγοι για τους οποίους δεν ενδιαφερθήκαμε να καθορίσουμε προθεσμία είναι ότι προς στιγμή, στο πλαίσιο της συμφωνίας, οι ΗΠΑ δεν προβαίνουν σε ενέργειες εναντίον οποιασδήποτε ευρωπαϊκής εταιρείας βάσει είτε του Τίτλου 3, είτε του Τίτλου 4, και επεσήμαναν πως όχι μόνο η Total, αλλά και οποιοσδήποτε άλλος επενδύει στο Ιράν, θα λάβει ομοίως έγγραφο παραίτησης. Δεν εφαρμόζουν τη νομοθεσίας τους κι εμείς δεν υποκείμεθα σε αυτή.

<SPEAKER ID=220 NAME="Newens">
Μολονότι ο Επίτροπος μας είπε ότι οι ΗΠΑ δεν εφαρμόζουν προς στιγμή τον νόμο Helms-Burton από ορισμένες απόψεις, γνωρίζει ότι πολλοί Ευρωπαίοι επιχειρηματίες εξαναγκάσθηκαν διά εκφοβισμού να αρνηθούν να αναλάβουν τον κίνδυνο ευθύνης βάσει του Τίτλου 3 και του Τίτλου 4 του νομοσχεδίου και, εφόσον είχαν σχέσεις με τις ΗΠΑ, προτίμησαν να περιορίσουν τις σχέσεις με την Κούβα ή να τις διακόψουν εντελώς;
<P>
Υπό αυτές τις συνθήκες, δεν θα φθάσει κάποια στιγμή που, αν και δεν έχει καθορισθεί προθεσμία, θα πρέπει να αναληφθεί περαιτέρω δράση προκειμένου να προστατευθούν οι Ευρωπαίοι επιχειρηματίες από τις επιπτώσεις αυτής της κατάστασης;

<SPEAKER ID=221 LANGUAGE="EN" NAME="Brittan, Sir Leon.">
Μάλλον προστατεύονται πολύ καλά από τη συμφωνία που έχουμε, διότι προφανώς συρρέουν στην Κούβα.

<SPEAKER ID=222 NAME="Πρόεδρος">
Ερώτηση αριθ. 53 του κ. Jonas Sjφstedt (H-0976/98):
<P>
Θέμα: Διαπραγματεύσεις για την πολυμερή συμφωνία για τις επενδύσεις
<P>
Πριν από λίγο ξεκίνησαν και πάλι οι διαπραγματεύσεις του ΟΟΣΑ για την πολυμερή συμφωνία για τις επενδύσεις. Το σχέδιο συμφωνίας, για το οποίο διεξήχθησαν διαπραγματεύσεις την άνοιξη, αντιμετώπισε σημαντική κριτική και από πλευράς του Ευρωπαϊκού Κοινοβουλίου. Ποιές τροποποιήσεις θα επιθυμούσε η Επιτροπή σε σχέση με το σχέδιο που συζητήθηκε την άνοιξη; Έχετε τον λόγο, κύριε Brittan, για να απαντήσετε στην ερώτηση του κ.Sjφstedt.

<SPEAKER ID=223 NAME="Brittan, Sir Leon">
Πρόκειται φυσικά για περίπλοκο θέμα. Από τότε που τέθηκε έκανα μια δήλωση της Επιτροπής στην ολομέλεια της 20ής Οκτωβρίου. Η δήλωση εξακολουθεί να εκφράζει τη σημερινή θέση και σας παραπέμπω σε αυτή.

<SPEAKER ID=224 LANGUAGE="SV" NAME="Sjφstedt">
Ευχαριστώ από καρδιάς τον Επίτροπο για τη σύντομη απάντησή του. Η ερώτηση μου είναι βέβαια κάπως ανεπίκαιρη, διότι ετέθη πριν φθάσουν τα ευχάριστα νέα ότι η γαλλική κυβέρνηση απεσύρθη από τις διαπραγματεύσεις για την ΠΣΕ.
<P>
Φαίνεται πιθανή τώρα η διεξαγωγή νέων διαπραγματεύσεων εντός του ΠΟΕ. Διερωτώμαι, λοιπόν, αν η θέση της Επιτροπής είναι ότι η πρόταση συμφωνίας στην οποία κατέληξαν οι διαπραγματεύσεις στο πλαίσιο του ΟΟΣΑ και το περιεχόμενό της θα αποτελέσει τη βάση για τις διαπραγματεύσεις στο πλαίσιο του ΠΟΕ, ή μήπως υπάρχει η αντίληψη ότι ξεκινάμε από μηδενική βάση όπου ισχύουν νέες προϋποθέσεις για τις διαπραγματεύσεις.

<SPEAKER ID=225 NAME="Brittan, Sir Leon">
Όπως εξήγησα στη συζήτηση, η θέση μας είναι η προώθηση μιας συμφωνίας στο πλαίσιο του ΟΟΣΑ. Οι διαπραγματεύσεις δεν έχουν τελειώσει, αλλά, για να είμαι ειλικρινής επ' αυτού, επεσήμανα ότι οι προοπτικές δεν ήταν καλές. Η ύπαρξη, ή η επίτευξη, μιας συμφωνίας στο πλαίσιο του ΟΟΣΑ μου φαίνεται ότι θα αποτελέσει καλό προοίμιο για τις διαπραγματεύσεις στον ΠΟΕ, επί του οποίου δεν έχει επιτευχθεί ακόμη συμφωνία, αλλά υπέρ του οποίου επιχειρηματολογήσαμε. Εάν δεν υπάρξει συμφωνία στο πλαίσιο του ΟΟΣΑ, εξακολουθώ να πιστεύω ότι το σωστό είναι να αρχίσουμε διαπραγματεύσεις στο πλαίσιο του ΠΟΕ. Επομένως, αυτή την πορεία θα υποστηρίξουμε, ανεξαρτήτως του τί συμβαίνει στον ΟΟΣΑ.

<SPEAKER ID=226 NAME="Πρόεδρος">
Ερώτηση αριθ. 54 του κ. Richard Howitt (H-1031/98)
<P>
Θέμα: Παγκόσμιος Οργανισμός Εμπορίου και Πολυμερής Συμφωνία για τις Επενδύσεις
<P>
Μετά από τις πρόσφατες ενέργειες της γαλλικής κυβερνήσεως, είναι τώρα η Επιτροπή έτοιμη να υποστηρίξει την ιδέα να μεταφερθεί από τον ΟΟΣΑ στον Παγκόσμιο Οργανισμό Εμπορίου το πλαίσιο των συνομιλιών για την Πολυμερή Συμφωνία για τις Επενδύσεις (ΠΣΕ); Είναι σε θέση ο αρμόδιος Επίτροπος να εγγυηθεί ότι οι όροι μιας τέτοιας συμφωνίας θα δίνουν στις ευθύνες των επενδυτών την ίδια βαρύτητα που δίνουν και στα δικαιώματά τους έναντι των διαφόρων κρατών; Έχετε τον λόγο, κύριε Brittan, για να απαντήσετε στην ερώτηση του κ. Howitt.

<SPEAKER ID=227 NAME="Brittan, Sir Leon">
Όπως είπα στη συζήτηση όπου αναφέρθηκα στην απάντηση της προηγούμενης ερώτησης, πάντα πίστευα ότι ο ΠΟΕ είναι μακροπρόθεσμα ο καλύτερος χώρος για τη δημιουργία ενός προβλέψιμου πλαισίου κανόνων επενδύσεων. Είμαι ευτυχής που σημειώσαμε κάποια πρόοδο στην πορεία που ξεκινήσαμε στην υπουργική συνάντηση του ΠΟΕ στη Σινγκαπούρη. Είναι σημαντικό κατά τη συνάντηση το επόμενο φθινόπωρο να εξακολουθήσουμε να ζητούμε επίμονα διαπραγματεύσεις και οριστική συμφωνία για τις επενδύσεις στο πλαίσιο του ΠΟΕ. Εν τω μεταξύ, διεξάγονται οι διαπραγματεύσεις στο πλαίσιο του ΟΟΣΑ για την ΠΣΕ, στις οποίες συμμετείχαμε, αλλά οι πιθανότητες να τις φέρουμε σε πέρας επιτυχώς δεν φαίνονται προς στιγμή ενθαρρυντικές. Χρειάζεται, επομένως, να εξετάσουμε τον καλύτερο τρόπο να προχωρήσουμε τώρα, προκειμένου να αντιμετωπίσουμε την κατάσταση και να αρχίσουμε οπωσδήποτε διαπραγματεύσεις στον ΠΟΕ.

<SPEAKER ID=228 LANGUAGE="EN" NAME="Ηowitt">
Θα μπορούσα να ζητήσω από τον Προεδρεύοντα να σχολιάσει το δεύτερο μέρος της ερώτησής μου, και ειδικά την ανάγκη να ενσωματωθούν σε οποιαδήποτε νέα πολυμερή συμφωνία για τις επενδύσεις, παράλληλα με τα δικαιώματα για τους επενδυτές, δεσμευτικά ρυθμιστικά πρότυπα, ιδιαίτερα όσον αφορά την εργασία, το περιβάλλον, κίνητρα για επενδύσεις και περιοριστικές επιχειρηματικές πρακτικές. Είμαι πολύ ικανοποιημένος που η βρετανική κυβέρνηση ανακοίνωσε, όπως δημοσίευσε στις 13 Νοεμβρίου η εφημερίδα Guardian , ότι οι υπουργοί αποφάσισαν ότι μελλοντικά θα συμπεριλάβουν εργασιακά πρότυπα και περιβαλλοντικούς προβληματισμούς αμέσως από την αρχή. Ελπίζω η Επιτροπή να υιοθετήσει αυτή την άποψη στις σχέσεις της με τον ΠΟΕ.
<P>
Θα ήθελα επίσης να ρωτήσω τον Επίτροπο εάν θα εξασφαλίσει, όσον αφορά τον ΠΟΕ, ότι θα λαμβάνει χώρα πλήρης διαβούλευση με την κοινωνία των πολιτών και τις ΜΚΟ και ότι θα λαμβάνονται υπόψη εργασιακά θέματα.

<SPEAKER ID=229 LANGUAGE="EN" NAME="Brittan, Sir Leon.">
Δεν έχει επιτευχθεί συμφωνία ως προς την έναρξη διαπραγματεύσεων στο πλαίσιο του ΠΟΕ. Ευελπιστώ να την επιτύχουμε, αλλά υπάρχει ισχυρή αντίδραση από πολλές αναπτυσσόμενες χώρες. Θα ήταν, επομένως, ολωσδιόλου πρόωρο να μιλάμε για τον χαρακτήρα της διαπραγματευτικής εντολής μας για διαπραγματεύσεις που δεν υφίστανται σήμερα. Η σύντομη απάντηση είναι ότι δεν υπάρχουν διαπραγματεύσεις αυτή τη στιγμή, αλλά θα πρέπει να υπάρξουν εν ευθέτω χρόνω. Όσον αφορά τις διαβουλεύσεις με την κοινωνία των πολιτών, είναι εξαιρετικά σημαντικές. Η Επιτροπή διοργάνωσε χθες στις Βρυξέλλες μια πολύ μεγάλη συνάντηση με εκπροσώπους από πάρα πολλές ΜΚΟ, καθώς και άλλους ενδιαφερομένους, σχετικά με το συνολικό φάσμα των διαπραγματεύσεων με τον ΠΟΕ.

<SPEAKER ID=230 NAME="Πρόεδρος">
Δεδομένου ότι ο κ. Barton απουσιάζει, η ερώτηση αριθ. 55 καταπίπτει.
<P>
Ερώτηση αριθ. 56 του κ. David Robert Bowe (H-1034/98):
<P>
Θέμα: Χάλυβας
<P>
Ερωτάται η Επιτροπή ποιά μέτρα έλαβε σε σχέση με την πρόσφατη επίθεση σε δικαστήριο της Πολιτείας του Οχάϊο στις ΗΠΑ η οποία αποσκοπεί στην απαγόρευση εισαγωγής στην Πολιτεία αυτή ξένου χάλυβα, ενέργεια που παραβιάζει τη νομοθεσία των ΗΠΑ και το διεθνές δίκαιο; Κύριε Brittan, έχετε τον λόγο για να απαντήσετε στην ερώτηση του κ. Bowe.

<SPEAKER ID=231 NAME="Brittan, Sir Leon">
Στις 27 Οκτωβρίου ένας παραγωγός χάλυβα με έδρα το Οχάιο κατέθεσε αγωγή σε δικαστήριο της Πολιτείας του Οχάιο με την κατηγορία του αθέμιτου ανταγωνισμού λόγω εισαγωγής στην Πολιτεία αυτή ξένου χάλυβα σε χαμηλή τιμή. Η αγωγή στόχευε σε περιορισμούς των εισαγωγών στην εν λόγω Πολιτεία από ορισμένες επιχειρήσεις εμπορικών συναλλαγών, καθώς και από Ρώσους και Ιάπωνες παραγωγούς χάλυβα. Πρόκειται για εξαιρετικά ασυνήθη κίνηση εκ μέρους της βιομηχανίας χάλυβα των ΗΠΑ, που είχε ήδη αρχίσει να υποβάλει σοβαρές καταγγελίες αντιντάμπινγκ και αντεπιδοτήσεων σε ομοσπονδιακό επίπεδο ως αντίδραση στην κρίση στη νοτιοανατολική Ασία και τη Ρωσία.
<P>
Ωστόσο, στις 17 Νοεμβρίου 1998 το δικαστήριο της Πολιτείας του Οχάιο, όπου εκκρεμούσε η υπόθεση, απέρριψε την αγωγή που κατέθεσε το σωματείο του Οχάιο. Ο δικαστής αποφάσισε προφανώς ότι ο ενάγων δεν δικαιούτο απαλλαγής στο πλαίσιο της νομοθεσία της εν λόγω Πολιτείας. Η Επιτροπή παρακολουθεί την περαιτέρω εξέλιξη της υπόθεσης, καθώς μπορεί κάλλιστα να υπάρξει προσφυγή σε ομοσπονδιακό δικαστήριο με αίτημα την απαλλαγή.

<SPEAKER ID=232 LANGUAGE="EN" NAME="Βowe">
Ευχαριστώ τον Επίτροπο για την πολύ ενδιαφέρουσα απάντησή του. Θα ήθελα να επιστήσω επίσης την προσοχή του σε μερικά πιο πρόσφατα γεγονότα. Στο φύλλο της 12ης Νοεμβρίου της περιοδικής έκδοσης Τhe Metal Bulletin της βιομηχανίας χάλυβα αναφέρεται ότι στελέχη επιχειρήσεων χάλυβα των ΗΠΑ και εκπρόσωποι σωματείων εργαζομένων συναντήθηκαν πριν από μερικές ημέρες με τον Πρόεδρο Clinton προκειμένου να προωθήσουν το αίτημά τους για ειδική προστασία έναντι των εισαγωγών χάλυβα. Ενώ το άρθρο συνεχίζει λέγοντας ότι δεν έχει ληφθεί ακόμη απόφαση, οι επιχειρήσεις ασκούν πιέσεις για αλλαγή του κριτηρίου ζημίας του επονομαζόμενου κανόνα διασφάλισης αγοράς 201, που θα διευκόλυνε τους Αμερικανούς να απαγορεύουν τις εισαγωγές στην αγορά τους, παραμένοντας όμως εντός των κανόνων του ΠΟΕ.
<P>
Εάν η αμερικανική κυβέρνηση υποχωρήσει σε αυτή την πίεση, τί προτίθεται να κάνει η Ευρωπαϊκή Ένωση - και ειδικά η Επιτροπή - για να προστατεύσει τις επιχειρήσεις της στον τομέα του χάλυβα;

<SPEAKER ID=233 LANGUAGE="EN" NAME="Brittan, Sir Leon.">
Δεν θα ήταν συνετό να κάνουμε εικασίες για το πώς θα ενεργούσαμε σε κάποια υποτιθέμενη περίπτωση, αλλά μπορώ να σας πω ότι θα επιθυμούσαμε φυσικά να εξασφαλίσουμε ότι οι ΗΠΑ ενεργούν σύμφωνα με τους κανόνες του ΠΟΕ. Όσον αφορά την Ευρώπη, η ΕUROFER ήρθε σε επαφή μαζί μου και επεσήμανε ότι θα υποβάλει καταγγελία για ντάμπινγκ και πιθανώς άλλες παράνομες δραστηριότητες στη βιομηχανία χάλυβα. Εάν λάβουμε αυτή την καταγγελία, θα την αντιμετωπίσουμε προφανώς πολύ σοβαρά. Ωστόσο, η ορθή διαδικασία θα πρέπει να εξετασθεί λεπτομερώς και δεν θα μπορούσα να αρχίσω να προτρέχω ποιο θα ήταν το αποτέλεσμα.

<SPEAKER ID=234 NAME="Πρόεδρος">
Ερώτηση αριθ. 57 του κ. Graham Watson (H-1035/98):
<P>
Θέμα: Σχέσεις Κίνας-Ταϊβάν
<P>
Τι συζητήσεις διεξήγαγε προσφάτως η Επιτροπή με τις κινεζικές αρχές όσον αφορά τις σχέσεις Κίνας-Ταϊβάν; Κύριε Brittan, σας παρακαλώ να απαντήσετε στην ερώτηση του κ. Watson.

<SPEAKER ID=235 NAME="Brittan, Sir Leon">
Η τελευταία επαφή που είχαμε με την Κίνα σχετικά με την Ταϊβάν ήταν τον Ιούλιο του 1998, όταν ο Αναπληρωτής Γενικός Διευθυντής της ΓΔ Ι της Επιτροπής κ. Gιrard Depayre εξήγησε σε εκπρόσωπο της κινεζικής αποστολής στην ΕΕ το περιεχόμενο και τον σκοπό της διμερούς συμφωνίας μας για πρόσβαση στην αγορά στο πλαίσιο του ΠΟΕ, την οποία υπέγραψα - βλ. τα πρακτικά των διαπραγματεύσεων - στις 23 Ιουλίου στις Βρυξέλλες με τον Ταϊβανέζο Υπουργό Wang. Έκτοτε δεν υπήρξε επίσημη επαφή με τις κινεζικές αρχές ως προς το θέμα της Ταϊβάν.
<P>
Δεν αναγνωρίζουμε την Ταϊβάν τόσο ως ξεχωριστό κυρίαρχο έθνος, όσο ως ξεχωριστή τελωνειακή επικράτεια, με την οποία έχουμε όλο και μεγαλύτερους οικονομικούς και εμπορικούς δεσμούς. Αποδίδουμε μεγάλη σημασία στους οικονομικούς και εμπορικούς μας δεσμούς τόσο με την Κίνα, όσο και με την Ταϊβάν, και κατά συνέπεια πρέπει να είμαστε διατεθειμένοι να συζητήσουμε αυτές τις σχέσεις όπως και όταν απαιτείται.

<SPEAKER ID=236 LANGUAGE="EN" NAME="Watson">
Επιτρέψτε μου μία δήλωση ενδιαφέροντος. Την περασμένη εβδομάδα επισκέφθηκα, με μία ομάδα άλλων βουλευτών του Ευρωπαϊκού Κοινοβουλίου προερχόμενων από διάφορες χώρες και διάφορες πολιτικές ομάδες, την Ταϊβάν, κατόπιν προσκλήσεως του Υπουργού Εξωτερικών της χώρας, προκειμένου να παρακολουθήσουμε την εκλογική τους εκστρατεία. Ήμουν επικεφαλής μιας ανάλογης ομάδας σε επίσκεψη που πραγματοποιήθηκε στην εν λόγω χώρα το 1995. Η Ταϊβάν είναι μια ελεύθερη και ανοιχτή δημοκρατία και κατέχει παγκοσμίως τη 14η θέση μεταξύ των μεγαλύτερων χωρών εμπορικών συναλλαγών. Δεδομένου ότι πρόκειται για ελεύθερη και ανοιχτή δημοκρατία με οικονομία που χαρακτηρίζεται από διαφάνεια, ανταπεξήλθε καλά στην οικονομική αναταραχή.
<P>
Θα συμφωνούσατε, κύριε Επίτροπε, ότι η Ταϊβάν αποτελεί φάρο για τη δημοκρατία στην περιοχή και ότι η απομόνωση της χώρας καθίσταται όλο και περισσότερο αντικανονική; Θα υποστηρίξει η Επιτροπή την πρώιμη ένταξη της Ταϊβάν στον ΠΟΕ και την ενίσχυση των σχέσεων μεταξύ της Ευρωπαϊκής Ένωσης και της Δημοκρατίας της Κίνας;

<SPEAKER ID=237 NAME="Brittan, Sir Leon">
Ο κ. Watson γνωρίζει την επίσημη θέση της Επιτροπής και δη των κρατών μελών έναντι της Ταϊβάν. Οι δεσμοί μας με την Ταϊβάν είναι πολύ ισχυροί, καίτοι οικονομικοί και εμπορικοί. Υπό αυτές τις συνθήκες δεν νομίζω ότι αρμόζει να σχολιάσω τις πολιτικές εξελίξεις στη χώρα αυτή.
<P>
Ως προς τις υπόλοιπες, ωστόσο, παρατηρήσεις που διατυπώθηκαν, θα ήθελα να πω ότι διαπραγματευόμαστε καλή τη πίστει και μάλλον επιτυχώς με την Ταϊβάν ως προς την εισδοχή της στον ΠΟΕ, και σημειώσαμε πολύ μεγάλη πρόοδο σχετικά με το θέμα της πρόσβασης στην αγορά. Υπάρχουν και άλλες πτυχές που απομένει να εξετασθούν και σχετικά με τις οποίες θα διαπραγματευθούμε χωρίς καθυστέρηση με την Ταϊβάν, προσπαθώντας να επιτύχουμε μια αμοιβαίως αποδεκτή συμφωνία.
<P>
Γενικότερα, όσον αφορά τους οικονομικούς και εμπορικούς δεσμούς με την Ταϊβάν, συμφωνώ απολύτως με ό, τι ελέχθη. Πρόκειται για επικράτεια με εξαιρετική επιτυχία στον οικονομικό τομέα, ακόμα και στο πλαίσιο των σημερινών προβλημάτων στην Ασία. Υπάρχουν τεράστιες δυνατότητες ανάπτυξης των οικονομικών και εμπορικών δεσμών με την Ευρωπαϊκή Ένωση που δεν έχουν ακόμα αξιοποιηθεί.

<SPEAKER ID=238 NAME="Πρόεδρος">
Ερώτηση αριθ. 58 του κ. Paul Rόbig (H-0924/98):
<P>
Θέμα: Οδηγία αναγνωρίσεως των διπλωμάτων και διάκριση εις βάρος τεχνικών γραφείων μελετών
<P>
Η πρώτη και η δεύτερη οδηγία αναγνωρίσεως των διπλωμάτων ρυθμίζουν το δικαίωμα επαγγελματικής πρόσβασης καθώς και τα αποδεικτικά έγγραφα που επιτρέπουν σε ένα κράτος μέλος της ΕΕ την εξάσκηση ενός επαγγέλματος που υπόκειται σε ρυθμίσεις. Στην έννοια «δίπλωμα» περιλαμβάνονται όμως, όχι μόνο σχολικά και πανεπιστημιακά απολυτήρια και πιστοποιητικά αποφοίτησης, αλλά και ένα σύνολο αποδεικτικών εγγράφων εκπαίδευσης και εξέτασης, όπως π.χ. αυτά που απαιτούνται στην Αυστρία ως απόδειξη εξειδίκευσης και ικανότητας για τη χορήγηση άδειας ασκήσεως επαγγέλματος που υπόκειται σε ρυθμίσεις.
<P>
Ορισμένα κράτη μέλη - όπως η Ιταλία π.χ. ερμηνεύουν την οδηγία κατά τρόπο εξαιρετικά συσταλτικό. Έτσι αναγνωρίζονται, για το σκοπό χορήγησης άδειας τεχνικών γραφείων μελετών, μόνο πιστοποιητικά αποφοίτησης από πανεπιστήμια και ανώτατες τεχνικές σχολές. Αυτή η πρακτική οδήγησε μάλιστα σε δικαστική δίωξη αυστριακών υπηκόων λόγω παράνομης άσκησης επαγγέλματος στον ανωτέρω τομέα. Τι προτίθεται να πράξει η Επιτροπή κατά αυτής της πιθανής διάκρισης εις βάρος τεχνικών γραφείων σε σχέση με την άσκηση επαγγέλματος εντός της ενιαίας αγοράς; Καλωσορίζουμε τον Επίτροπο Monti και τον παρακαλώ να απαντήσει στην ερώτηση του κ. Rόbig.

<SPEAKER ID=239 NAME="Monti">
Όπως παρατήρησε ο αξιότιμος βουλευτής, ένα δίπλωμα όπως εννοείται στις οδηγίες 89/48/ΕΟΚ και 92/51/ΕΟΚ μπορεί να περιλαμβάνει όχι μόνο έναν τίτλο σπουδών, αλλά και αποδεικτικά επαγγελματικής εμπειρίας ή/και επαγγελματική εξέταση. Οι οδηγίες σχετικά με το γενικό σύστημα αναγνώρισης των διπλωμάτων δεν προβλέπουν συντονισμό της κατάρτισης, ούτε αυτόματη αναγνώριση των επαγγελματικών προσόντων. Εναπόκειται σε κάθε κράτος μέλος να καθορίσει τα απαιτούμενα προσόντα για την άσκηση ενός επαγγέλματος ή μιας επαγγελματικής δραστηριότητας εντός της επικράτειάς του. Η Ιταλία έχει γι' αυτόν τον λόγο το δικαίωμα να επιτρέπει την άσκηση επαγγέλματος στον τομέα των τεχνικών γραφείων μελετών σε αποφοίτους πανεπιστημίων και ανωτάτων σχολών.
<P>
Η μεταχείριση των επαγγελματιών που προέρχονται από άλλα κράτη μέλη πρέπει να είναι ισότιμη με αυτή της οποίας τυγχάνουν οι Ιταλοί πολίτες. Η παραβίαση των κανόνων που ισχύουν στα μεμονωμένα κράτη μέλη μπορεί να αποτελέσει την αιτία για την έναρξη ποινικών διώξεων, υπό την προϋπόθεση ότι οι ενδεχόμενες καταδίκες θα είναι ανάλογες με την βαρύτητα της παράβασης.
<P>
Οι Αυστριακοί πολίτες που επιθυμούν να ανοίξουν τεχνικά γραφεία μελετών στην Ιταλία πρέπει να αποστείλουν σχετική αίτηση στις αρμόδιες αρχές. Στην περίπτωση που παρατηρηθεί σημαντική διαφορά μεταξύ των προσόντων που ορίζει η ιταλική νομοθεσία και εκείνων που απαιτούνται από τους Αυστριακούς πολίτες για την άσκηση αυτής της δραστηριότητας, οι ιταλικές αρχές μπορούν να επιβάλλουν ένα αντισταθμιστικό μέτρο κατ'επιλογή του Αυστριακού πολίτη, το οποίο μπορεί να συνίσταται, για παράδειγμα, σε μια περίοδο πρακτικής άσκησης ή σε μια δοκιμασία επάρκειας. Εάν, όπως φαίνεται να συμβαίνει, οι Αυστριακοί επαγγελματίες κατέχουν μόνο ένα δίπλωμα κατώτερου επιπέδου από αυτό που προβλέπεται από την οδηγία 92/51/ΕΟΚ, οι ιταλικές αρχές έχουν την δυνατότητα να απαιτήσουν σε κάθε περίπτωση την εφαρμογή ενός αντισταθμιστικού μέτρου. Βάσει των παραπάνω η γενική θέση των ιταλικών αρχών δεν έρχεται σε αντίθεση με τους κανόνες του κοινοτικού δικαίου. Μπορώ να προσθέσω ότι, όπως και σε άλλους τομείς, σε περίπτωση που δημιουργηθούν προβλήματα σε συγκεκριμένες μεμονωμένες περιπτώσεις, η Επιτροπή είναι διατεθειμένη να τις εξετάσει για να εξακριβώσει εάν είναι σύμφωνες με το κοινοτικό δίκαιο.

<SPEAKER ID=240 LANGUAGE="DE" NAME="Rόbig">
Κύριε Πρόεδρε, στην πράξη η κατάσταση διαμορφώνεται ως εξής: ένας μηχανικός στην Αυστρία μπορεί να παρέχει μία υπηρεσία η οποία συμβαδίζει με τους κανόνες της αγοράς, ενώ απαγορεύεται να παρέχει την ίδια υπηρεσία όταν εργάζεται στην Ιταλία ή σε ένα άλλο κράτος. Πώς σκέφτεστε να αντιμετωπίσετε στο μέλλον αυτά τα προβλήματα που αποτελούν εμπόδια για την ενιαία αγορά;

<SPEAKER ID=241 LANGUAGE="IT" NAME="Monti">
Εδώ η διάκριση που αναφέρεται είναι αυτή που είχε εισαχθεί αμέσως από το 1984, στη Σύνοδο Κορυφής του Fontainebleau. Πράγματι, έπειτα από την Σύνοδο Κορυφής του Fontainebleau η κάθετη τομεακή προσέγγιση - δηλαδή ειδικές οδηγίες - για επαγγέλματα και ειδικές δραστηριότητες αντικαταστάθηκε από μια γενική οριζόντια προσέγγιση, δηλαδή το γενικό σύστημα που βασίζεται στην ημιαυτόματη αναγνώριση των προσόντων χωρίς προηγούμενη εναρμόνιση των συστημάτων εκπαίδευσης και κατάρτισης.
<P>
Η Επιτροπή δεν θεωρεί εν γένει ενδεδειγμένο να προτείνει νέες ειδικές οδηγίες και, κατά συνέπεια, σε αυτές τις περιπτώσεις, η χώρα υποδοχής έχει το δικαίωμα να επιτρέπει την άσκηση μιας συγκεκριμένης δραστηριότητας μόνο στους αποφοίτους πανεπιστημίων και ανωτάτων σχολών. Επιπλέον - όπως υπενθύμισα - ο πολίτης που προέρχεται από άλλο κράτος μέλος μπορεί να επιλέξει εάν θα υποβληθεί σε μια δοκιμασία επάρκειας ή, αντίθετα, σε μια περίοδο πρακτικής άσκησης. Η εναλλακτική λύση σε αυτό το σύστημα θα μπορούσε να συνίσταται σε μια εξαιρετικά λεπτομερή ρύθμιση, που θεωρείται απαραίτητη για ορισμένες μόνο ειδικές εργασιακές και επαγγελματικές δραστηριότητες.

<SPEAKER ID=242 NAME="Πρόεδρος">
Ερώτηση αριθ. 59 του κ. Αντώνιου Τρακατέλλη (H-0940/98):
<P>
Θέμα: Απόφαση επί της καταγγελίας για το Μετρό Θεσσαλονίκης και εφαρμογή κοινοτικής νομοθεσίας περί δημοσίων συμβάσεων
<P>
Τέσσερα σχεδόν χρόνια μετά την ένταξη του έργου «Μετρό Θεσσαλονίκης» στον άξονα «Βελτίωση συνθηκών διαβίωσης» του II ΚΠΣ (1994-1999) της Ελλάδας και μετά την πάροδο σχεδόν δύο ετών από την καταγγελία, προς την Ευρωπαϊκή Επιτροπή, παράβασης κοινοτικής νομοθεσίας επί δημοσίων συμβάσεων, το μόνο αποτέλεσμα υπήρξε η μεταφορά 26 εκατ. από τα 60, 7 εκατ. Ecu της συνολικής κοινοτικής συνδρομής. Με βάση τις πληροφορίες που ανακοινώθηκαν από την Επιτροπή το μήνα Ιούλιο, και οι οποίες τη φέρουν να έχει λάβει απόφαση επί της καταγγελίας, δια εξουσιοδότησεως του Επιτρόπου κ. Μόντι, θα ήθελα να πληροφορηθώ:
<P>
Έλαβε η Επιτροπή οριστική απόφαση επί της καταγγελίας, ποιά είναι αυτή και εάν η υπόθεση επιδέχεται άνοιγμα με νέα στοιχεία ανατροπής; Έχει συμβεί αυτό το τελευταίο, και εάν ναι, πώς μπορεί να εξασφαλιστεί η γρήγορη εξέταση του φακέλου δεδομένου ότι η Επιτροπή χρειάστηκε 18 μήνες για να προβεί σε κάποια ανακοίνωση επί της καταγγελίας;
<P>
Δεδομένου ότι το Ελληνικό Υπουργείο Δημοσίων Έργων έχει δηλώσει ότι υπογράφεται η σύμβαση, υπάρχει η δυνατότητα έναρξης του έργου χωρίς την περαιτέρω εμπλοκή του λόγω αμφισβήτησης της σύμβασης; Μετά την εξέταση της καταγγελίας, προέκυψε κάποια πλημμέλεια εφαρμογής των κοινοτικών οδηγιών περί δημοσίων συμβάσεων στο έργο αυτό, και εάν ναι, πώς θα διασφαλίσει η Επιτροπή, στο μέλλον, την παροχή ασφάλειας δικαίου; Κύριε Monti, σας καλώ να απαντήσετε στην ερώτηση του κ. Τρακατέλλη.

<SPEAKER ID=243 NAME="Monti">
Η Επιτροπή επιθυμεί να ενημερώσει τον αξιότιμο βουλευτή ότι έχει θέσει στο αρχείο τον φάκελο που αφορά την υπόθεση του Μετρό Θεσσαλονίκης, με την απόφαση Η/98/3262 της 27ης Αυγούστου 1998, διότι δεν διαπίστωσε παράβαση της αρχής της ίσης μεταχείρισης. Οι αρμόδιες ελληνικές αρχές ενημερώθηκαν σχετικά με επιστολή στις 18 Σεπτεμβρίου 1998. Πριν καταλήξει στην απόφαση να θέσει την υπόθεση στο αρχείο, η Επιτροπή ζήτησε και έλαβε από τις ελληνικές αρχές την εγγύηση ότι οι μελλοντικές διαδικασίες σύναψης δημοσίων συμβάσεων, και ιδιαίτερα όσες αφορούν συμβάσεις ανάλογης σημασίας, θα προετοιμάζονται και θα εφαρμόζονται με την μέγιστη προσοχή, ώστε να αποφεύγονται οι δυσκολίες και οι καθυστερήσεις που παρατηρήθηκαν στη σχετική διαδικασία για το Μετρό Θεσσαλονίκης.
<P>
Η Επιτροπή σημειώνει ότι, όπως πάντα, σε περίπτωση που περιέλθουν στην διάθεσή της νέα διαφορετικά στοιχεία που να αφορούν κάποια παράβαση της κοινοτικής νομοθεσίας, θα μπορεί να λάβει την απόφαση για την έναρξη μιας νέας διαδικασίας ελέγχου της νομιμότητας. Τα στοιχεία που έχει λάβει έως σήμερα, ωστόσο, δεν δικαιολογούν μια τέτοια ενέργεια. Αν υποτεθεί ότι στο μέλλον θα μπορούσαν να υπάρξουν ισχυροί λόγοι για επανέναρξη της διαδικασίας, πράγμα που - επαναλαμβάνω - δεν συμβαίνει αυτή τη στιγμή, ο χρόνος που θα χρειαζόταν η Επιτροπή για να αξιολογήσει τα νέα στοιχεία θα ήταν αναμφίβολα σημαντικά μικρότερος, επειδή όλες οι μελέτες σχετικά με τη βασική υπόθεση έχουν ήδη πραγματοποιηθεί.
<P>
Όσον αφορά, τέλος, την ουσιαστική πρόοδο του ίδιου του έργου, η Επιτροπή θεωρεί ότι για οποιαδήποτε περαιτέρω εξέλιξή του θα πρέπει να απαντήσουν αποκλειστικά οι αρμόδιες ελληνικές αρχές.

<SPEAKER ID=244 NAME="Τρακατέλλης">
Κύριε Επίτροπε, ευχαριστώ πάρα πολύ για την απάντησή σας. Πρώτον, θα ήθελα, παρακαλώ, να μου πείτε το εξής: ήδη είπατε ότι, εφόσον υπάρχουν νέα στοιχεία, προφανώς εκ της συμβάσεως που θα υπογράψει το Ελληνικό Δημόσιο με τον ανάδοχο, μπορεί να έχουμε προσφυγή με νέα στοιχεία στην Επιτροπή. Σας ερωτώ λοιπόν: στην περίπτωση που θα υπάρξει προσφυγή μπορεί το έργο να ξεκινήσει και μπορούν να γίνουν εκταμιεύσεις ή θα πρέπει να αναμείνουμε την απόφαση πρώτα της Επιτροπής και εν συνεχεία να ξεκινήσει το έργο; Δεύτερον, δεδομένου ότι αντηλλάγησαν επιστολές μεταξύ υμών, κύριε Monti, και της ελληνικής κυβέρνησης, θα ήθελα για την πληρότητα του κοινοβουλευτικού ελέγχου να έχω ένα αντίγραφο, τουλάχιστον της δικής σας επιστολής προς την ελληνική κυβέρνηση, διότι είναι θέμα διαφάνειας. Τέλος, ο χρόνος προχωρεί αδυσώπητα, κύριε Επίτροπε, προς τη λήξη του Δευτέρου Κοινοτικού Πλαισίου. Μέχρι πότε μπορεί να ξεκινήσει αυτό το έργο και να γίνουν εκταμιεύσεις;

<SPEAKER ID=245 LANGUAGE="IT" NAME="Monti">
Θα ήθελα να προσθέσω προς τον αξιότιμο κύριο Τρακατέλλη ότι, όπως είπα, είναι πάντοτε δυνατόν, εάν προκύψουν νέα και διαφορετικά στοιχεία σχετικά με μια υπόθεση, να ξαναρχίσει μία διαδικασία. Στην συγκεκριμένη περίπτωση - θέλω να το τονίσω - δεν διαπιστώνουμε, μεταξύ των στοιχείων που έχουμε λάβει έως αυτή τη στιγμή, κάποιο στοιχείο που να δικαιολογεί μια τέτοια ενέργεια. Συνεπώς, κατά την άποψη της Επιτροπής, το γεγονός ότι η υπόθεση μπήκε στο αρχείο σημαίνει, όπως και σε όλες τις ανάλογες περιπτώσεις, ότι η εν λόγω διαδικασία έκλεισε. Θα χρειάζονταν νέα, διαφορετικά στοιχεία για να καταστεί δυνατόν να αποφασιστεί η επανέναρξή της, τα οποία δεν υφίστανται στην παρούσα φάση.

<SPEAKER ID=246 NAME="Χατζηδάκης">
Κύριε Επίτροπε, είπατε ότι θέσατε την υπόθεση στο αρχείο μέχρι να λάβετε καινούργια στοιχεία, αλλά είπατε ταυτόχρονα στις ελληνικές αρχές ότι στο μέλλον θα πρέπει να αποφεύγουν να χειρίζονται το θέμα με τον τρόπο με τον οποίο χειρίσθηκαν τη σύμβαση του Μετρό Θεσσαλονίκης. «Αρα το συμπέρασμα το οποίο βγάζω εγώ είναι ότι οι διαδικασίες οι οποίες ακολουθήθηκαν είχαν κάποια κενά. Πολιτικά, λοιπόν, οι διαδικασίες δεν ήταν διαφανείς. Νομικά τώρα -επειδή είμαι νομικός- μπορεί εσείς μεν να θέσατε την υπόθεση στο αρχείο, αλλά η παρατήρηση ότι στο μέλλον πρέπει να αποφεύγονται τέτοιου είδους πρακτικές σημαίνει ότι οι πρακτική η οποία ακολουθήθηκε δεν ήταν σωστή, δεν ήταν διαφανής, δεν ήταν σύμφωνη με τους κοινοτικούς κανονισμούς, άρα μπορεί να προσφύγει κάποιος στο Δικαστήριο με βάση και μόνον αυτό το οποίο μας είπατε τώρα και να τινάξει τη σύμβαση στον αέρα. Το ερώτημα επομένως είναι: θα προχωρήσει το έργο; Πώς σας φαίνεται ο συλλογισμός τον οποίον διατύπωσα, διότι δεν μπορεί και την έγκριση να δίνετε και να λέτε ότι η ελληνική κυβέρνηση πρέπει να αποφεύγει στο μέλλον τέτοιου είδους πρακτικές. Πρέπει να διαλέξουμε.

<SPEAKER ID=247 LANGUAGE="IT" NAME="Monti">
Στο ζήτημα που συζητάμε αυτή τη στιγμή ο στόχος μας ήταν να εκτιμηθεί κατά πόσο βρισκόμασταν ενώπιον παραβάσεων της ευρωπαϊκής νομοθεσίας περί δημοσίων συμβάσεων. Κατά την εξέταση του φακέλου η Επιτροπή διαπίστωσε ότι ο μεγάλος όγκος των εγγράφων που αφορούν τη σύμβαση περιείχε διατάξεις που θα μπορούσαν να ερμηνευθούν διαφορετικά από τους υποβάλλοντες τις προσφορές, όσον αφορά τις απαιτούμενες ειδικές προϋποθέσεις. Λαμβάνοντας, ωστόσο, υπόψη την πολυπλοκότητα της διαδικασίας και της τεκμηρίωσης σχετικά με την σύμβαση, η Επιτροπή κατέληξε στο συμπέρασμα ότι δεν μπορούσε να αποδοθεί στην αναθέτουσα αρχή της σύμβασης η πρόθεση να ακολουθήσει μια διαδικασία που δεν ήταν γνήσια ανταγωνιστική. Στο πλαίσιο αυτό δεν κατέστη δυνατό να αποδειχθεί η ύπαρξη μιας σαφούς παραβίασης της αρχής της ίσης μεταχείρισης, γεγονός που θα είχε επιβάλει την ανάγκη εκκίνησης της σχετικής διαδικασίας. Μπορώ να πω ότι, όσον αφορά το μέλλον, οι εγγυήσεις που απαιτεί η Επιτροπή στηρίζονται στην αποκτηθείσα εμπειρία της ελληνικής διοίκησης και των συμβούλων της ως προς την επεξεργασία και την αποπεράτωση αυτού του είδους έργων, εγγυήσεις που συνδέονται με μια σταθερή δέσμευση σχετικά με τη μελλοντική τους διεξαγωγή. Σίγουρα θα επαγρυπνούμε όσον αφορά το μέλλον.

<SPEAKER ID=248 NAME="Πρόεδρος">
Ερώτηση αριθ. 60 του κ.Sφren Wibe (H-0951/98):
<P>
Θέμα: Παράλληλες εισαγωγές στον ΕΟΧ
<P>
Σύμφωνα με απόφαση του Ευρωπαϊκού Δικαστηρίου που εκδόθηκε το καλοκαίρι 1998 απαγορεύονται οι παράλληλες εισαγωγές επώνυμων είδων ρουχισμού από κράτη που δεν περιλαμβάνονται στον ΕΟΧ. Η Σουηδία διαμαρτυρήθηκε στο Συμβούλιο για την απόφαση αυτή, διότι επηρεάζει τους σουηδούς καταναλωτές και το λιανικό εμπόριο στη χώρα. Στη Σουηδία πωλούνται κάθε χρόνο παράλληλα εισαγόμενα προϊόντα αξίας 30 δισ. κορώνων. Συνεπώς οι παράλληλες εισαγωγές έχουν ιδιαίτερη σημασία για τα οικονομικά των καταναλωτών.
<P>
Η Επιτροπή έχει πλέον ξεκινήσει την εκπόνηση μελέτης (η οποία έχει εν τω μεταξύ διακοπεί σύμφωνα με την εφημερίδα Svenska Dagbladet της 25.9.1998) για τα πλεονεκτήματα και τα μειονεκτήματα των παράλληλων εισαγωγών, τα αποτελέσματα της οποίας θα παρουσιαστούν στο Συμβούλιο Υπουργών.
<P>
Πότε θα ολοκληρωθεί η προαναφερθείσα έκθεση; Τι θα συμβεί εν τω μεταξύ; Δεν θεωρεί η Επιτροπή καλύτερη την υπεράσπιση των συμφερόντων των καταναλωτών από αυτών των γενικών αντιπροσώπων; Κύριε Monti, σας παρακαλώ να απαντήσετε στην ερώτηση του κ. Wibe.

<SPEAKER ID=249 NAME="Monti">
Με την απόφαση της 16ης Ιουλίου 1998 στην υπόθεση Silhouette , το Δικαστήριο επικύρωσε την αρχή ότι οι κάτοχοι βιομηχανικών σημάτων στην Κοινότητα έχουν, βάσει αυτών των σημάτων, το δικαίωμα να αντιτίθενται στις παράλληλες εισαγωγές στην Ευρωπαϊκή Ένωση προϊόντων που αρχικά είχαν κυκλοφορήσει έξω από αυτήν. Αυτό επιβεβαιώνει την ερμηνεία που δόθηκε από την Επιτροπή στην οδηγία του 1989 σχετικά με τα σήματα των επιχειρήσεων. Συνεπώς, οι εισαγωγείς και οι λιανοπωλητές δεν μπορούν να εισάγουν στην Κοινότητα προϊόντα που προστατεύονται από ένα σήμα χωρίς τη συναίνεση του κατόχου του εν λόγω σήματος. Αυτό σημαίνει επίσης ότι τα κράτη μέλη υποχρεούνται να εφαρμόζουν την ισχύουσα κοινοτική νομοθεσία σε θέματα σημάτων, σύμφωνα με την ερμηνεία που έδωσε το Δικαστήριο στην πρόσφατη απόφασή του.
<P>
Γνωρίζω τις αντιδράσεις που προκάλεσε αυτή η απόφαση σε έναν μικρό αριθμό χωρών, και ιδιαίτερα στην Σουηδία. Εκδηλώθηκε εν προκειμένω η ανησυχία ότι οι καταναλωτές θα στερηθούν τη δυνατότητα να αγοράζουν, χάρη στις παράλληλες εισαγωγές, επώνυμα προϊόντα σε χαμηλές τιμές. Αυτές οι ανησυχίες, όμως, δικαιολογούνται μόνο εν μέρει.
<P>
Θα ήθελα να υπογραμμίσω ότι η προστασία των δικαιωμάτων πνευματικής ιδιοκτησίας είναι θεμελιώδους σημασίας για την ανάπτυξη της καινοτομίας στην Ευρώπη. Οι Ευρωπαίοι παραγωγοί επενδύουν τεράστια χρηματικά ποσά και τεχνογνωσία για να δημιουργήσουν νέα προϊόντα υψηλής ποιότητας, να εδραιώσουν το κύρος των σημάτων τους και να οργανώσουν τα δικά τους δίκτυα διανομής. Για τον λόγο αυτό πρέπει να τονιστεί ότι, αν και βραχυπρόθεσμα οι παράλληλες εισαγωγές επιτρέπουν στους καταναλωτές να επωφελούνται από χαμηλότερες τιμές, μακροπρόθεσμα τα χαμηλά κέρδη μπορούν να αποθαρρύνουν τους κατόχους σημάτων από το να επενδύουν στα σήματά τους ή από το να συναγωνίζονται δυναμικά με άλλα σήματα, με αρνητικές συνέπειες για ολόκληρο τον τομέα δραστηριότητας.
<P>
Χρειάζεται έπειτα να διευκρινιστεί πλήρως ένα σημείο: οι παράλληλες εισαγωγές στην Κοινότητα και επίσης, σε ευρύτερη κλίμακα, στον Ευρωπαϊκό Οικονομικό Χώρο αποτελούν κεντρικό στοιχείο της ενιαίας αγοράς και παρ' όλα αυτά το βασικό αυτό στοιχείο δεν βρίσκεται στο επίκεντρο των σημερινών συζητήσεων σχετικά με την ανάλωση του δικαίου των σημάτων, που αφορά μόνο τις παράλληλες εισαγωγές που προέρχονται εκτός της Κοινότητας.
<P>
Θέλω, τέλος, να θυμίσω ότι, για να έχουμε μια πλήρη εικόνα της κατάστασης, ξεκίνησε μια μελέτη, που θα ολοκληρωθεί στις αρχές του 1999, σχετικά με τις οικονομικές επιπτώσεις της ανάλωσης του δικαίου των σημάτων στην Κοινότητα. Αυτή η μελέτη θα λάβει υπόψη τις διάφορες πτυχές της προστασίας των σημάτων και τις πιθανές συνέπειες μιας μεταβολής του καθεστώτος ανάλωσης, ιδιαίτερα δε όσον αφορά τη διαθεσιμότητα των προϊόντων, τις υπηρεσίες παροχής βοήθειας στους πελάτες, τις συμβουλές προς τους καταναλωτές, την επένδυση σε νέα προϊόντα, την ανταγωνιστικότητα των τιμών και την απασχόληση.

<SPEAKER ID=250 LANGUAGE="SV" NAME="Wibe">
Θα υποβάλω μία πολύ σύντομη συμπληρωματική ερώτηση. Σημειώνω, κατ' αρχάς, ότι διαφωνώ με την άποψη του Επιτρόπου όσον αφορά τις παράλληλες εισαγωγές. Θεωρώ ότι πρόκειται για άμεση απαγόρευση της μεταπώλησης. Δυσκολεύομαι πολύ να αντιληφθώ τι είναι οικονομικά ορθολογικό σε αυτό, ακόμη και από την πλευρά των κατασκευαστριών εταιρειών.
<P>
Η ερώτηση μου είναι εάν η Επιτροπή σκοπεύει να κινήσει κάποιες νομικές διαδικασίες κατά της Σουηδίας, σε περίπτωση που συνεχιστούν αυτές οι παράλληλες εισαγωγές προς διάφορους λιανεμπόρους στην εν λόγω χώρα.

<SPEAKER ID=251 LANGUAGE="IT" NAME="Monti">
Εάν παρουσιαστεί η περίπτωση που επικυρώθηκε από την απόφαση του Ευρωπαϊκού Δικαστηρίου, ο κατόχος του δικαιώματος σήματος έχει την ευχέρεια να απαιτήσει τις νομικές ενέργειες που συνεπάγεται το δικαίωμα αυτό. Αυτό όμως δεν αφορά την Επιτροπή. Η Επιτροπή πρέπει να επαγρυπνά ώστε αυτό το δικαίωμα του κατόχου του σήματος να μπορεί να εξασκείται.

<SPEAKER ID=252 NAME="Malone">
Βλέπω με μεγάλη ικανοποίηση ότι ο Επίτροπος παρίσταται. Πίστευα ότι σήμερα δεν θα ήσαστε στο Στρασβούργο διότι δεν συμμετείχατε στη Διακομματική Ομάδα «Αφορολόγητα Είδη». Χρειάσθηκε να ακυρώσουμε τη συνεδρίαση, μολονότι είπατε ότι θα συμμετείχατε.
<P>
Έλαβα τον λόγο για να πω ότι είναι ντροπή που δεν μπορούμε να ασχοληθούμε με τα δύο θέματα που περιλαμβάνονται στην ημερήσια διάταξη σχετικά με τα αφορολόγητα είδη και η συζήτηση των οποίων ήταν ο λόγος της παρουσίας ορισμένων από εμάς. Έχουμε πολύ λίγες ευκαιρίες να μιλήσουμε με τον Επίτροπο. Προσπαθούμε πολύ σκληρά να αλλάξουμε την άποψή του σχετικά με το εν λόγω θέμα με μία πολύ σημαντική έκθεση προς τους Υπουργούς Οικονομίας και Οικονομικών, η οποία μόλις ολοκληρώθηκε από την Επιτροπή. Θα ήθελα να υποβάλω ερωτήσεις στο Επίτροπο σχετικά με την έκθεση αυτή και με τις επιπτώσεις των αφορολογήτων ειδών στις θέσεις εργασίας.

<SPEAKER ID=253 NAME="Πρόεδρος">
Κυρία Malone, κύριε Monti, αυτό δεν εμπίπτει στο πλαίσιο της ερώτησης που τέθηκε και, επιπλέον, έχουμε υπερβεί τον χρόνο. Ωστόσο, κύριε Επίτροπε, μπορείτε να λάβετε τον λόγο, αν το επιθυμείτε.

<SPEAKER ID=254 LANGUAGE="IT" NAME="Monti">
Πιστεύω ότι το ζήτημα είναι πολύ σημαντικό - εξάλλου είχα την ευκαιρία να επιμείνω σχετικά με αυτό στα πλαίσια της παρούσας ολομέλειας και σε διάφορες κοινοβουλευτικές επιτροπές - μόνο που είναι τελείως διαφορετικό από την ερώτηση του κυρίου Wibe, γι'αυτό δεν τίθεται από την πλευρά μου, κύριε Πρόεδρε, κανένα αίτημα να παρέμβω σχετικά με το θέμα αυτό.

<SPEAKER ID=255 NAME="Πρόεδρος">
Ευχαριστώ πολύ, κύριε Monti. Ο κ. Gallagher μου ζητεί επίσης τον λόγο για μία συμπληρωματική ερώτηση σχετικά με την ερώτηση του κ.Wibe. Σας παρακαλώ να μείνετε εντός του πλαισίου της ερώτησης του κ.Wibe.

<SPEAKER ID=256 LANGUAGE="EN" NAME="Gallagher">
Αναγνωρίζω τους χρονικούς περιορισμούς, αλλά θα ήθελα να επωφεληθώ στην προκειμένη περίπτωση της παρουσίας του Επιτρόπου Monti στο Ευρωπαϊκό Κοινοβούλιο. Αναφέρθηκε επανειλημμένως κατά το παρελθόν στα διαρθρωτικά ταμεία ως μέσο για να υπερκερασθούν οι συνέπειες της κατάργησης των αφορολογήτων ειδών.
<P>
Θα ήθελα να πω στον κ. Επίτροπο ότι πρέπει να του επιδώσω ένα αντίγραφο του εγγράφου εργασίας της Επιτροπής σχετικά με τις προτάσεις, όπου δεν υπάρχει απολύτως τίποτα το καινούργιο. Πιστεύω ότι είναι λογικό και δίκαιο να υποστηρίζω ότι το εν λόγω έγγραφο είναι μόνο βιτρίνα, καθώς δεν περιέχει τίποτα περισσότερο από ό, τι υπήρχε στο παρελθόν. Δεν πρόκειται για μομφή κατά της Έδρας ή του Επιτρόπου. Ίσως ο Επίτροπος θα μπορούσε να δώσει σε ορισμένους από εμάς που είχαμε απόψε να θέσουμε ερωτήσεις την ευκαιρία να τον συναντήσουμε κάποια στιγμή εντός της επόμενης εβδομάδας. Το εν λόγω έγγραφο δεν είναι παρά βιτρίνα και δεν θα αντιμετωπίσει τα θέματα.

<SPEAKER ID=257 NAME="Πρόεδρος">
Ευχαριστώ, κύριε Gallagher. Η προεδρία δεν σας απέσυρε τον λόγο, διότι δεν το συνηθίζει, αλλά σας προειδοποίησα ότι έχουμε υπερβεί κατά πολύ τον χρόνο και το θέμα. Αν ο κ. Monti το επιθυμεί, μπορεί να λάβει τον λόγο.
<P>
Ως εκ τούτου, κυρίες και κύριοι, σας πληροφορώ ότι, καθώς ο χρόνος που είχε εγκριθεί για την ώρα των ερωτήσεων προς την Επιτροπή εξαντλήθηκε, οι ερωτήσεις αριθ. 61 ως 119 θα απαντηθούν γραπτώς.
<P>
Η ώρα των ερωτήσεων προς την Επιτροπή έληξε.
<P>
(Η συνεδρίαση διακοπείσα στις 19.20 συνεχίζεται στις 21.00)

<CHAPTER ID=11>
Δημοσιονομικά κονδύλια «Ανθρώπινα Δικαιώματα»
<SPEAKER ID=258 NAME="Πρόεδρος">
Η ημερήσια διάταξη προβλέπει τη δήλωση της Επιτροπής για την εκτέλεση, κατά το 1998, των διαφόρων δημοσιονομικών κονδυλίων σχετικά με τα ανθρώπινα δικαιώματα και τη δημοκρατία στο κεφάλαιο Β7-70, «Ευρωπαϊκή πρωτοβουλία για τη δημοκρατία και τα ανθρώπινα δικαιώματα».
<P>
Τον λόγο έχει ο Επίτροπος κ. van den Broek.

<SPEAKER ID=259 NAME="Van den Broek">
Κυρία Πρόεδρε, σας ευχαριστώ για την ευκαιρία που μας δίδετε να εκφράσουμε από κοινού με το Κοινοβούλιο τις ανησυχίες μας για τις ειδήσεις που κυκλοφορούν σχετικά με την πολιτική που ασκείται σχετικά με τα ανθρώπινα δικαιώματα. Πιστεύω ότι, όσον αφορά το θέμα αυτό, θα ήταν καλό να γίνουν ορισμένες διευκρινίσεις και να καταβληθεί προσπάθεια για τη σύναψη κάποιων συμφωνιών, οι οποίες θα μπορούσαν να αποβούν χρήσιμες για όλες τις ενδιαφερόμενες πλευρές όσον αφορά τη διασφάλιση της πολιτικής για τα ανθρώπινα δικαιώματα, η οποία ενδιαφέρει τόσο πολύ το Κοινοβούλιο, αλλά και την Επιτροπή. Αυτό ισχύει βεβαίως και για όλες τις ενδιαφερόμενες οργανώσεις οι οποίες έχουν στρατευθεί για την προστασία και για τον σεβασμό των ανθρωπίνων δικαιωμάτων.
<P>
Επιτρέψτε μου να αρχίσω με μια προσπάθεια να διασαφηνίσω κάπως τη σημερινή κατάσταση και, στη συνέχεια, να επεισέλθω σε ερωτήματα και παρατηρήσεις όπως αυτές που περιλαμβάνονται για παράδειγμα σε επιστολή του Αντιπροέδρου της Επιτροπής Εξωτερικών Υποθέσεων κ. Mendiluce προς τον Πρόεδρο του Κοινοβουλίου κ. Gil-Robles. Όταν αναφερόμαστε στην πολιτική για τα ανθρώπινα δικαιώματα, τουλάχιστον στον βαθμό που ο τομέας αυτός εμπίπτει στην άμεση αρμοδιότητά μου, μιλάμε για ένα μέρος ενός συλλογικού προϋπολογισμού της τάξης των 97, 4 εκατομμυρίων, δηλαδή για ένα ποσό 44 έως 45 εκατ. Ecu, το οποίο διαχειρίζεται η ΓΔ ΙΑ και είναι εγγεγραμμένο στη θέση Β7-7. Στην περίπτωση αυτή αναφερόμαστε κυρίως σε προγράμματα εκδημοκρατισμού, την προαγωγή της δημοκρατίας στην Ανατολική Ευρώπη, καθώς και στα νέα ανεξάρτητα κράτη της πρώην Σοβιετικής Ένωσης. Αναφερόμαστε και σε πιο γενικά θέματα που σχετίζονται με τα ανθρώπινα δικαιώματα, αλλά και στην παροχή υποστήριξης στα θύματα βασανιστηρίων. Αναφερόμαστε στην υποστήριξη ορισμένων διεθνών ποινικών δικαστηρίων, όπως είναι το Διεθνές Δικαστήριο για τη Γιουγκοσλαβία και το Διεθνές Δικαστήριο για τη Ρουάντα. Αναφερόμαστε επίσης στην παρακολούθηση διεξαγωγής εκλογών. Το συνολικό ποσό που έχει δεσμευθεί για τα προγράμματα αυτά ανέρχεται σε 44, 7 εκατ. Ecu.
<P>
Έως και τον Μάιο του τρέχοντος έτους το τόσο γνωστό σε σας Ευρωπαϊκό Ίδρυμα Ανθρωπίνων Δικαιωμάτων παρείχε σημαντική και πολύτιμη υποστήριξη για τη διαχείριση των πόρων αυτών. Το ίδρυμα αυτό ασχολούνταν με την αξιολόγηση των προτάσεων προγραμμάτων κι έτσι είχε συχνές επαφές με τους συντάκτες τους, παρείχε επίσης εκ των υστέρων αξιολόγηση και ρύθμιζε τα δημοσιονομικά θέματα πολλών από τα προγράμματα αυτά. Η διακοπή της υποστήριξης αυτής είναι αναμφισβήτητα ένας από τους σημαντικότερους λόγους για την ανησυχία που προέκυψε σχετικά με τη διαχείριση των δημοσιονομικών κονδυλίων «Ανθρώπινα Δικαιώματα».
<P>
Πριν επεισέλθω στην κατάσταση που δημιουργήθηκε με την παύση της εξωτερικής υποστήριξης και πριν δώσω απάντηση στο ερώτημα πότε μπορεί να εξασφαλισθεί με τον καλύτερο τρόπο η διαχείριση κάτω από αυτές τις συνθήκες, θα ήθελα να σας ενημερώσω σε ποιο στάδιο βρισκόμαστε σήμερα όσον αφορά τη διάθεση αυτών των δημοσιονομικών κονδυλίων. Μέχρι σήμερα έχουν παραληφθεί συνολικά 315 προτάσεις προγραμμάτων για την παροχή υποστήριξης από τον προϋπολογισμό του 1998 και όλες έχουν ήδη αξιολογηθεί. Μέχρι σήμερα η Επιτροπή έχει εγκρίνει τη διάθεση 19, 1 εκατ. Ecu από τον προβλεπόμενο προϋπολογισμό των 44 εκατομμυρίων για 35 περίπου προγράμματα, ενώ υπάρχει κι ένα άλλο ποσό 18 εκατ. Ecu, που αντιστοιχεί σε 41 περίπου προγράμματα, για τα οποία έχουν ήδη προχωρήσει σε μεγάλο βαθμό οι προετοιμασίες για τη λήψη απόφασης από την Επιτροπή. Συνεπώς, αναμένουμε ότι η Επιτροπή θα μπορέσει να αποφασίσει μέσα σε τρεις εβδομάδες για 76 προγράμματα που αντιστοιχούν συνολικά σε ποσό άνω των 37 εκατ.Ecu - και αναφέρομαι πάντα στον προϋπολογισμό για το 1998. Από το συνολικό ποσό των 44, 7 εκατ. απομένει, επομένως, ένα ποσό 5 έως 6 εκατ., που προβλέπεται να διατεθεί για την εκτέλεση προγραμμάτων για την υποστήριξη της κοινωνίας των πολιτών στο Κοσσυφοπέδιο. Η εκτέλεση των προγραμμάτων αυτών θα μπορούσε να επιταχυνθεί και να καταστεί περισσότερο αποτελεσματική με την εγγραφή του ποσού αυτού στο δημοσιονομικό κονδύλιο «Ανοικοδόμηση της πρώην Γιουγκοσλαβίας».
<P>
Όσοι υπέβαλαν προτάσεις προγραμμάτων τα οποία δεν μπορούν να εγκριθούν θα ενημερωθούν για την απόφαση αυτή το συντομότερο δυνατόν. Από την άποψη αυτή θα ήθελα να τονίσω ότι η απόρριψη μίας πρότασης στηρίζεται αποκλειστικά σε κριτήρια όπως η ποιότητα του προγράμματος και οπωσδήποτε η προτεραιότητα που πρέπει να του αποδοθεί. Πρόκειται για κριτήρια που έχουμε χρησιμοποιήσει στο παρελθόν για την αξιολόγηση προγραμμάτων, ενώ θα πρέπει να σημειωθεί ότι και στο παρελθόν μπορέσαμε να εγκρίνουμε μόνο ένα μέρος, δηλαδή ένα τρίτο έως ένα τέταρτο όλων των αιτήσεων. Με άλλα λόγια, ανέκαθεν υπήρχαν περισσότερες αιτήσεις για την παροχή ενισχύσεων από αυτές που μπορούσαν να εγκριθούν με βάση τον προϋπολογισμό, γεγονός, βεβαίως, που δεν είναι και τόσο παράξενο.
<P>
Η έγκριση των προγραμμάτων αυτών εκ μέρους της Επιτροπής έχει νόημα μόνον εφόσον έχει εξασφαλισθεί και η συνέχεια, δηλαδή η ανάθεση συμβάσεων, η εκτέλεση, και η διεκπεραίωση των δημοσιονομικών θεμάτων. Δεν μπορώ να παραγνωρίσω ότι η απρόβλεπτη διακοπή της προαναφερθείσας εξωτερικής υποστήριξης δυσκόλεψε αρκετά την κατάσταση. Θα ήθελα στη συνέχεια να πω μερικά πράγματα γι' αυτό το θέμα.
<P>
Στα τέλη του 1997 και προκειμένου να προαχθούν η διαφάνεια και ο θεμιτός ανταγωνισμός, αποφασίσθηκε η αναζήτηση ενός εξωτερικού φορέα υποστήριξης μέσω δημόσιου διαγωνισμού (public tendering ), με στόχο να περιληφθεί το κόστος της εξωτερικής αυτής βοήθειας στο μέρος Β του προϋπολογισμού, δηλαδή στις επιχειρησιακές πιστώσεις. Πριν, όμως, μπορέσουμε να προωθήσουμε το θέμα της προκήρυξης δημόσιου διαγωνισμού, ανεστάλη η ανάληψη νέων υποχρεώσεων για τα δημοσιονομικά κονδύλια «Ανθρώπινα Δικαιώματα», ως αποτέλεσμα της πασίγνωστης απόφασης που έλαβε το Δικαστήριο των Ευρωπαϊκών Κοινοτήτων τον περασμένο Μάιο. Ακολούθησαν οι διαβουλεύσεις μας και η διοργανική συμφωνία που έγινε στα τέλη Ιουλίου για το υπόλοιπο διάστημα του τρέχοντος οικονομικού έτους, πράξη που μας επέτρεψε να αναλάβουμε νέες υποχρεώσεις. Συνεπώς, μετά από την απόφαση του Δικαστηρίου ο μηχανισμός τέθηκε εκ νέου σε λειτουργία κατ' αυτόν τον τρόπο.
<P>
Ωστόσο, προέκυψαν ορισμένες δυσχέρειες για τη σύναψη νέας σύμβασης υποστήριξης με βάση τον διαγωνισμό που προκηρύχθηκε οι οποίες σχετίζονταν με το ερώτημα εάν η Επιτροπή μπορούσε να εγγράψει το κόστος της εξωτερικής βοήθειας στο μέρος Β του προϋπολογισμού. Τα μέλη της Επιτροπής Προϋπολογισμών θα θυμούνται οπωσδήποτε τη σχετική συζήτηση.
<P>
Λόγω του χαρακτήρα της προσδοκούμενης υποστήριξης για τη διάθεση των δημοσιονομικών κονδυλίων για τα ανθρώπινα δικαιώματα, υποστήριξης τόσο προς όφελος των δικαιούχων, δηλαδή των ΜΚΟ, όσο και προς όφελος της Επιτροπής - και αναφέρομαι στη συζήτηση σχετικά με την ίδρυση ενός γραφείου μεικτής τεχνικής βοήθειας - δεν μπορούσαν να χρησιμοποιηθούν οι επιχειρησιακές πιστώσεις. Οι παρατηρήσεις για τον προϋπολογισμό του 1998 δεν προέβλεπαν κάτι τέτοιο και, για ανάλογους λόγους, δεν μπορούσαν να χρησιμοποιηθούν ούτε τα κονδύλια του μέρους Α του προϋπολογισμού. Αποτέλεσμα ήταν να καθηλωθεί ο διαγωνισμός και να στερηθούμε τη δυνατότητα της εξωτερικής υποστήριξης.
<P>
Το ερώτημα είναι πώς θα επιτύχουμε απεμπλοκή της κατάστασης. Δεδομένου ότι δεν έχει εγκριθεί ακόμη ο κανονισμός που προτάθηκε από την Επιτροπή, ο οποίος θα χρησίμευε ως νομική βάση για τις δαπάνες στα πλαίσια της πολιτικής για τα ανθρώπινα δικαιώματα, κανονισμός που εξακολουθεί να συζητείται στο Συμβούλιο και το Κοινοβούλιο, θα πρέπει προς το παρόν να συναφθεί και για το 1999, και μάλιστα εσπευσμένα, διοργανική συμφωνία, διαφορετικά δεν θα διαθέτουμε καμία νομική βάση για το 1999.
<P>
Κατά δεύτερον, όμως, θα πρέπει επίσης να ζητηθεί από την αρμόδια για τον προϋπολογισμό αρχή να συμπεριλάβει στο δημοσιονομικό κονδύλιο «Ανθρώπινα Δικαιώματα» παρατηρήσεις, οι οποίες να μας επιτρέπουν τη χρήση εξωτερικής βοήθειας για την εκτέλεση των προγραμμάτων αυτών. Θα πρόκειται και πάλι για βοήθεια που δεν θα προορίζεται μόνο για τους δικαιούχους, αλλά και για την Επιτροπή. Η σχετική αίτηση θα υποβληθεί από την Επιτροπή στη δεύτερη ανάγνωση του προϋπολογισμού.
<P>
Οι προοπτικές αυτές, δηλαδή η διοργανική συμφωνία, αφενός, και το αίτημα για τη συμπερίληψη δημοσιονομικών παρατηρήσεων οι οποίες να επιτρέπουν τη χρήση εξωτερικής βοήθειας, αφετέρου, μπορούν να προσφέρουν βραχυπρόθεσμα μια λύση. Ας σημειωθεί ότι, σε περίπτωση που προστεθούν στον προϋπολογισμό οι κατάλληλες παρατηρήσεις για την εξωτερική βοήθεια, η Επιτροπή θα μπορεί να μελετήσει όλες τις δυνατότητες που υπάρχουν για να βρει σύντομα την απαραίτητη εξωτερική βοήθεια, ενδεχομένως με την άμεση σύναψη συμβάσεων. Κατ' αυτόν τον τρόπο θα μπορέσουμε μέχρι το τέλος του προσεχούς έτους να προσφέρουμε στους ενδιαφερόμενους περισσότερη βεβαιότητα όσον αφορά την επιλογή και την εκτέλεση των προγραμμάτων για τα ανθρώπινα δικαιώματα.
<P>
Στην περίπτωση αυτή, το 1999 θα μπορούσε επίσης να αξιοποιηθεί για τη λήψη ώριμων αποφάσεων σε σχέση με το πώς πρέπει να οργανώσουμε από το 2000 και μετά την πολιτική μας για τα ανθρώπινα δικαιώματα. Το λέω αυτό επειδή στο μεσοδιάστημα μπορούμε να μάθουμε καλύτερα σε ποια φάση της εφαρμογής μπορεί να επέμβει η νέα κοινή υπηρεσία και, ταυτόχρονα, πώς μπορεί με τον καλύτερο δυνατό τρόπο να εφαρμοσθεί η πολιτική για τα ανθρώπινα δικαιώματα στα πλαίσια της αναδιοργάνωσης η οποία προετοιμάζεται επί του παρόντος από την Επιτροπή στον τομέα των εξωτερικών σχέσεων και η οποία θα πρέπει να έχει ολοκληρωθεί το 2000.
<P>
Όταν αναφερόμαστε στη μελλοντική οργάνωση της πολιτικής για τα ανθρώπινα δικαιώματα, πολλές είναι οι πιθανές παραλλαγές, όπως για παράδειγμα η ίδρυση ενός φορέα για τα ανθρώπινα δικαιώματα. Θα προτιμούσα, όμως, να σας εκθέσω σε κάποια μεταγενέστερη στιγμή τις εναλλακτικές δυνατότητες που υπάρχουν, επειδή έχω την εντύπωση ότι αυτό που έχει σήμερα προτεραιότητα είναι να εξασφαλισθεί το υπόλοιπο του έτους, καθώς και το 1999, με τη σύναψη διοργανικής συμφωνίας και τη συμπερίληψη των παρατηρήσεων στον προϋπολογισμό.
<P>
Αυτές είναι κατ' αρχάς οι προτάσεις που θα ήθελα να υποβάλω στο Κοινοβούλιο. Θα ήθελα επίσης να προσθέσω σε αυτά ότι είναι σαφές πως κάθε φορά δημιουργούνται αναπόφευκτα νέες εντάσεις λόγω, αφενός, του δικαιολογημένου αιτήματος του Κοινοβουλίου και των οργανώσεων που μάχονται για τα ανθρώπινα δικαιώματα να μην υποστηρίζονται αποκλειστικά και μόνο μεγάλα προγράμματα, αλλά να δίνονται ευκαιρίες και σε μικρότερες οργανώσεις και σε όσους ασχολούνται πραγματικά με την ανάπτυξη της βασικής κοινωνία των πολιτών, και αφετέρου, της πίεσης που ασκείται από την Επιτροπή Προϋπολογισμών σε μας, από συναίσθηση ευθύνης βεβαίως, με στόχο να περιορίσουμε στο μέτρο του δυνατού την εξωτερική βοήθεια προς όφελος της Επιτροπής. Αυτό το λέω επειδή η συζήτηση περιστράφηκε τους τελευταίους μήνες κυρίως γύρω από το θέμα αυτό.
<P>
Θα ήθελα να ολοκληρώσω με την αγγλική φράση «give us the tools if we are to do the job » (δώστε μας τα εργαλεία για να κάνουμε τη δουλειά μας). Δεν μπορούμε να συνεχίσουμε να λειτουργούμε σε μικρή κλίμακα, κάτι που σημαίνει ότι αυξάνεται αυτομάτως ο αριθμός των προγραμμάτων με αποτέλεσμα να είναι καμιά φορά αναπόφευκτος ο κατακερματισμός, χωρίς να διαθέτουμε ταυτόχρονα εξωτερική υποστήριξη κατά την εκτέλεση των προγραμμάτων αυτών. Θα ήθελα να σας επαναλάβω ότι βρισκόμαστε κατά κάποιο τρόπο σε μια μεταβατική περίοδο όσον αφορά την κοινή υπηρεσία, δεδομένου ότι δεν είμαι ακόμη σε θέση να υπολογίσω με ακρίβεια τον όγκο της εργασίας που θα αναλάβει η εν λόγω υπηρεσία, η οποία ιδρύθηκε προκειμένου να δημιουργηθούν κάποιες οικονομίες κλίμακας όσον αφορά την εκτέλεση διαφόρων προγραμμάτων βοήθειας. Πιστεύω ότι η πρόταση που σας υποβάλουμε τώρα αποτελεί την καλύτερη δυνατή λύση και προσφέρει τις καλύτερες δυνατές εγγυήσεις για την περίοδο που μεσολαβεί ως και το τέλος του προσεχούς έτους.

<SPEAKER ID=260 LANGUAGE="NL" NAME="Dankert">
Κυρία Πρόεδρε, το πρόβλημα είναι στην ουσία τρισδιάστατο. Υπάρχει το πρόβλημα της νομικής βάσης που μας δημιούργησε το Συμβούλιο, το θέμα των μικροϋπολογισμών, για τους οποίους το Κοινοβούλιο επιμένει ανέκαθεν ότι θα πρέπει να τηρούνται οι υφιστάμενες συμφωνίες, και, τέλος, η ασάφεια όσον αφορά τις πολιτικές προτεραιότητες και τη διαχείριση που συναντάμε στους κόλπους της ίδιας της Επιτροπής. Εάν κοιτάξουμε τις εκθέσεις του Ελεγκτικού Συνεδρίου, θα διαπιστώσουμε ότι η ΓΔ ΙΑ δεν αποτελεί παράδειγμα καλής διαχείρισης. Για τη νομική βάση δεν μπορούμε προς το παρόν να κάνουμε τίποτα. Συμφωνώ απολύτως με τον Επίτροπο Van den Broek ότι θα πρέπει να περιμένουμε έως ότου ρυθμισθεί το θέμα με την έκδοση κανονισμών, πράγμα που σημαίνει ότι ο νομοθέτης θα πρέπει πρώτα να κάνει τη δουλειά του ώστε να βρεθεί μία μακροπρόθεσμη λύση. Το θέμα των μικροπροϋπολογισμών θα παραμείνει αμφιλεγόμενο, υπάρχει όμως μία πτυχή του για την οποία θα πρέπει να υπάρξει διαφορετική προσέγγιση από αυτή που ακολούθησε ο Επίτροπος. Αντιμετωπίζουμε ολοένα και περισσότερες δυσκολίες με το Συμβούλιο όσον αφορά τους μικροπροϋπολογισμούς, επειδή επαπειλείται αποκοπή τους από τις επιχειρησιακές πιστώσεις. Είναι βέβαιο ότι οι διοικητικές δαπάνες επιβαρύνονται σημαντικά από αυτά τα μικρά προγράμματα. Με άλλα λόγια, οι συνέπειες για τον επιχειρησιακό προϋπολογισμό καθίστανται σημαντικές. Πιστεύω, επομένως, ότι είναι απαραίτητο να αναζητηθούν άλλες λύσεις πέρα από την εξωτερική βοήθεια, η οποία αποβαίνει εις βάρος της ακολουθούμενης πολιτικής.
<P>
Κυρία Πρόεδρε, πιστεύω ότι δεν πρέπει να στραφούμε στον επιχειρησιακό προϋπολογισμό, αν και παραδέχομαι την άποψη του Επιτρόπου ότι ίσως να μην μπορούμε επί του παρόντος να βρούμε την κατάλληλη λύση βραχυπρόθεσμα. Πιστεύω ότι με την μακροπρόθεσμη πολιτική η οποία ξεκίνησε στους κόλπους της Επιτροπής, κυρίως από τον αρμόδιο επί θεμάτων προϋπολογισμού Επίτροπο, προσφέρονται περισσότερες δυνατότητες, αλλά θεωρώ τη σημερινή κατάσταση εξίσου δύσκολη.
<P>
Αυτά είναι τα προβλήματα που αντιμετωπίζουμε, ωστόσο αυτό που ενδιαφέρει είναι οι λύσεις. Πιστεύω ότι μακροπρόθεσμα, και σε αυτό συμφωνώ με τον Επίτροπο, οι λύσεις ad hoc δεν μπορεί πλέον να γίνουν αποδεκτές. Πρέπει να αναζητήσουμε μία διάρθρωση η οποία θα μας επιτρέπει να εργαζόμαστε σε πιο μακροπρόθεσμη βάση. Παραδέχομαι ότι αυτό δεν μπορεί να γίνει το 1999, πιστεύω, όμως, ότι ο χρόνος αυτός πρέπει να αποτελέσει τη βάση για την περαιτέρω εξέλιξη. Είμαι ενάντια στις λύσεις ad hoc , επειδή πιστεύω ότι με αυτές θα εμπλακούμε σε ατέρμονες συζητήσεις, όπως συμβαίνει σήμερα με την περίπτωση του ECHO ή του MEDA, οι οποίες δεν ωφελούν ούτε εμάς, ούτε την Επιτροπή, ούτε βέβαια την Ευρωπαϊκή Ένωση. Χρειαζόμαστε, επομένως, μακροπρόθεσμη σταθερότητα.
<P>
Κυρία Πρόεδρε, αυτό σημαίνει για μένα ότι η Επιτροπή θα πρέπει φέτος να βρει πρόσθετο προσωπικό στους κόλπους της ΓΔ ΙΑ για να αντιμετωπίσει ό, τι απομένει από αυτά τα προβλήματα, γιατί, για να είμαι ειλικρινής, δεν ξέρω εάν θα αποβεί επιτυχής η φετινή προσπάθεια για την υποστήριξη της κοινωνίας των πολιτών στο Κοσσυφοπέδιο. Πιστεύω ότι η κατάσταση στην περιοχή αυτή είναι πολύ ασταθής για να επιτρέψει την εκτέλεση μεγαλύτερων προγραμμάτων. Ωστόσο, νομίζω ότι θα πρέπει να δοθεί προτεραιότητα στο να τεθεί η προβληματική επί των ανθρωπίνων δικαιωμάτων πάνω σε μία πιο σαφή βάση. Διερωτώμαι, κυρία Πρόεδρε, εάν το σημερινό σύστημα επιτρέπει τη συχνότερη χρήση αντιπροσωπειών. Στην έκθεση του Ελεγκτικού Συνεδρίου επισημαίνεται επανειλημμένως ότι δεν έχουμε προωθήσει όσο θα έπρεπε την αποκέντρωση. Ο Επίτροπος γνωρίζει πάρα πολύ καλά ότι στις Κάτω Χώρες οι πρέσβεις έχουν στη διάθεσή τους, στον τομέα της αναπτυξιακής συνεργασίας, κάποια κονδύλια τα οποία μπορούν να διαθέτουν κάτω από ορισμένες προϋποθέσεις. Πιστεύω ότι παρόμοιες δυνατότητες πρέπει να δημιουργηθούν και γι'αυτό το είδος μικρών προγραμμάτων. Αυτό θα μας βοηθήσει. Έχουμε έπειτα την πρόταση για τις παρατηρήσεις επί του προϋπολογισμού. Είναι κάπως δύσκολο να προσθέσουμε νέες παρατηρήσεις στη δεύτερη ανάγνωση του προϋπολογισμού, πιστεύω όμως ότι, εφόσον υπάρξει διοργανική συμφωνία επί του σημείου αυτού, θα λυθεί το πρόβλημα για το 1999. Παρά τις επιφυλάξεις μου για τους μικροπροϋπολογισμούς που προκύπτουν αυτόματα από την κατάσταση αυτή, θα ήθελα να επαναλάβω ακόμη μια φορά, κυρία Πρόεδρε, ότι η μοναδική διέξοδος είναι η εξεύρεση λύσης με μακροπρόθεσμο χαρακτήρα, και αναμένω σύντομα σχετική πρόταση της Επιτροπής.

<SPEAKER ID=261 LANGUAGE="DE" NAME="Lenz">
Κυρία Πρόεδρε, κύριε Επίτροπε, δεν θα ήθελα να κατηγορήσω εσάς για το ότι η αίθουσα είναι κενή απόψε. Η ευθύνη είναι δική μας. Αλλά αν η πολιτική για τα ανθρώπινα δικαιώματα δεν λειτουργεί, γι' αυτό ευθυνόμαστε και οι δύο. Αυτό είναι το θέμα για το οποίο θέλουμε να συζητήσουμε απόψε και επί του οποίου θα ήθελα να διαφωνήσω κάπως με τον συνάδελφο κ. Dankert. Προσωπικά πιστεύω ότι δεν τίθεται μόνο θέμα προϋπολογισμού.
<P>
Θα επιθυμούσα επίσης τη διεύρυνση του πλαισίου της συζήτησης, διότι έχω συμμετάσχει στη συζήτηση εκ μέρους της Επιτροπής Εξωτερικών Υποθέσεων, Ασφάλειας και Αμυντικής Πολιτικής. Ολόκληρη η συζήτηση των τελευταίων ημερών ή εβδομάδων περιστράφηκε - γεγονός που δεν διασαφηνίσατε ιδιαίτερα - γύρω από το θέμα της πολιτικής ανθρωπίνων δικαιωμάτων για το 1998, της εφαρμογής - για την οποία είπατε κάποια πράγματα - και του προϋπολογισμού του 1999 - για τον οποίο δεν μπορέσατε να πείτε και πάρα πολλά.
<P>
Προτείναμε έναν προϋπολογισμό όπου ενεκρίθησαν ουσιαστικά τα ίδια πράγματα με ελαφρές ελλείψεις, ο οποίος αφορά, φυσικά, όχι μόνο τις γραμμές για τα ανθρώπινα δικαιώματα αλλά, πέραν αυτού, και τη Βοσνία, το Κοσσυφοπέδιο, τη Λατινική Αμερική, τα κράτη που καλύπτονται από το MEDA, την Εγγύς Ανατολή και άλλα.
<P>
Το θέμα μας είναι διαφορετικό: από διετίας επιζητούμε τον διάλογο με την Επιτροπή μέσω διαφόρων ψηφισμάτων για την εξεύρεση νέων δομών, διάλογος ο οποίος δεν έγινε. Αυτός είναι και ο λόγος για τον οποίο συντάχθηκε η επιστολή, που ουσιαστικά θα έπρεπε να απευθύνεται στον Πρόεδρο της Επιτροπής. Ο διάλογος αυτός δεν πραγματοποιήθηκε. Προσπαθήσαμε - περισσότερο μαζί με σας, θα έλεγα - να προσκαλέσουμε τον Πρόεδρο και τον Επίτροπο κ. Liikanen, καθώς και μία φορά τον Γενικό Γραμματέα. Οι επισκέψεις αυτές, όμως, δεν πραγματοποιήθηκαν ποτέ και τούτο αποτελεί, επίσης, έναν λόγο για τη δυσαρέσκειά μας.
<P>
Επίσης, τα μέσα που δημιουργήθηκαν μέχρι τούδε δεν έχουν λειτουργήσει όπως είχαμε φανταστεί, εφόσον εδώ κι έναν χρόνο μας επαναλαμβάνουν - όπως επανέλαβε και ο κ. Liikanen σήμερα το πρωί - ότι τα προγράμματα απαιτούν μεγαλύτερη διαφάνεια. Τούτο ισχύει βεβαίως και για τα δημοκρατικά προγράμματα. Αλλά όταν ακούμε, γεγονός που δεν αρνηθήκατε εντελώς, ότι τα μεγάλα προγράμματα προορίζονται μόνο για τις μεγάλες οργανώσεις - τον ΟΑΣΕ, το Συμβούλιο της Ευρώπης κ.λπ. αυτό για μας σημαίνει ότι πρέπει να υπάρξουν διοργανικές συμφωνίες όπου θα καθίσταται σαφές ποιο ρόλο παίζουν η ΕΕ και το ΕΚ με τους πόρους τους.
<P>
Δεύτερον, όταν εσείς απλώς αναθέτετε τα μικρά έργα στις κοινοτικές αντιπροσωπείες, χωρίς κεντρικό έλεγχο στις Βρυξέλλες, όπου μπορούν να συμμετάσχουν και οι ΜΚΟ, όταν προηγουμένως αποκλείετε τον οργανισμό που σας έχει βοηθήσει για τους όποιους λόγους - και επ' αυτού είπατε ορισμένα πράγματα - τότε δεν μπορεί παρά να λυπόμαστε. Διότι πρόκειται για ένα κοινό που μας βοηθά να διαδώσουμε περισσότερο την ιδέα των ανθρωπίνων δικαιωμάτων και της δημοκρατίας που ενστερνίζεται η Ευρωπαϊκή Ένωση και το οποίο μπορεί, βέβαια, 6 μήνες πριν από τις εκλογές να μας καταφέρει σημαντικό πλήγμα, αν καταργήσουμε στο πλαίσιο μιας αναδιοργάνωσης ένα από τα πιο ανθρώπινα χαρακτηριστικά της Ευρωπαϊκής Ένωσης. Παραδέχομαι ότι όλα αυτά είναι πολύ δύσκολα αλλά θα πρέπει κάποτε ίσως να τα εξετάσουμε μαζί. Όταν σκέπτομαι ότι καταργείται πάλι κάτι όπως το πρόγραμμα σπουδών για το δίπλωμα Master στα ανθρώπινα δικαιώματα και ότι στη συνέχεια το Συμβούλιο μπορεί ενδεχομένως να δημιουργήσει σε μια διάσκεψη κορυφής έναν ευρωπαϊκό οργανισμό παρακολούθησης των ανθρωπίνων δικαιωμάτων (European Human Rights Monitoring Agency ), τον οποίο εμείς πραγματικά απορρίπτουμε, διότι δεν θα έχουμε πλέον τη δυνατότητα να ελέγχουμε τις εξελίξεις, θα συνιστούσα επειγόντως να συναντηθούμε εδώ ακόμη μια φορά για έναν καλύτερο διάλογο.

<SPEAKER ID=262 LANGUAGE="NL" NAME="Bertens">
Κυρία Πρόεδρε, Κύριε Επίτροπε, μόλις απαντήσατε σε ορισμένες ερωτήσεις τις οποίες θα ήθελα να σας ξαναθέσω απευθείας. Η Ομάδα των Φιλελευθέρων καλεί εσάς και την Επιτροπή να διασαφηνίσετε το θέμα της εφαρμογής της πολιτικής για τα ανθρώπινα δικαιώματα. Κύριε Επίτροπε, έχω την εντύπωση ότι πίσω από τα όμορφα λόγια τα οποία προφέρονται σε μία εκλεπτυσμένη γλώσσα κρύβεται μια πολύ σκληρότερη πραγματικότητα. Η πραγματικότητα της ανικανότητας, της αδυναμίας ή ενδεχομένως της γραφειοκρατίας. Πώς είναι δυνατόν να διαθέτει η Επιτροπή ενάμισι, τρόπος του λέγειν, υπάλληλο για την εκτέλεση άνω των χιλίων προγραμμάτων και πώς πρέπει να συνδυάσουμε αυτό που είπατε με τη μη εκτέλεση 200 προγραμμάτων; Για ποιό λόγο δεν αξιοποίησε η Επιτροπή την τεχνική βοήθεια που διατίθεται στο Ευρωπαϊκό Ίδρυμα Ανθρωπίνων Δικαιωμάτων; Από τις εκθέσεις που λάβαμε τους τελευταίους μήνες προκύπτει σαφώς ότι συνεχίζεται το χάος και οι ελλιπείς έλεγχοι των προγραμμάτων, χωρίς αυτό να σημαίνει ότι λαμβάνονται τα μέτρα που πρέπει, εξαιτίας, οφείλω να ομολογήσω, της διοικητικής ανεπάρκειας. Μιλάμε για τα ανθρώπινα δικαιώματα, μιλάμε για ανθρώπους, και μάλιστα για ανθρώπους που βρίσκονται στην άλλη άκρη, όχι του κόσμου, αλλά της κοινωνίας. Πιστεύω ότι δεν μπορεί η Επιτροπή να θεωρεί ότι έχει το δικαίωμα να παίζει με την κατάσταση αυτή. Δεν θέλω να πω ότι υπάρχει πρόθεση, ωστόσο αυτό συμβαίνει.
<P>
Θα ήθελα επίσης να πληροφορηθώ από την Επιτροπή για ποιο λόγο διατίθενται κονδύλια μέσω των επονομαζόμενων μεγάλων ταμείων, του Συμβουλίου της Ευρώπης και των Ηνωμένων Εθνών. Δεν νομίζω ότι καταρτίσαμε τον προϋπολογισμό μας για να χορηγούμε μέσω του Συμβουλίου της Ευρώπης αναπτυξιακή βοήθεια σε μικρά προγράμματα. Οι συνεχείς αναδιοργανώσεις της Επιτροπής έβλαψαν και συνεχίζουν να βλάπτουν την πολιτική που ασκεί η ΕΕ στον τομέα των ανθρωπίνων δικαιωμάτων. Η Επιτροπή δεν έχει εξευτελίσει ακόμη εντελώς την καλή φήμη της Ευρωπαϊκής Ένωσης όσον αφορά τα ανθρώπινα δικαιώματα, αλλά τη θέτει οπωσδήποτε σε σοβαρό κίνδυνο. Αλλωστε, αυτή την καλή φήμη τη χρωστάμε κατά ένα μέρος και στο έργο που επιτέλεσε η Επιτροπή στο παρελθόν.
<P>
Η Ομάδα των Φιλελευθέρων αποδίδει προτεραιότητα στα μικροπρογράμματα, έτσι ώστε να προσεγγίσουν όσο το δυνατόν μεγαλύτερο μέρος του πληθυσμού, και θεωρεί επιπλέον ότι η καλή διαχείριση των κονδυλίων έχει καθοριστική σημασία. Σας εύχομαι καλή τύχη, κύριε Επίτροπε.

<SPEAKER ID=263 LANGUAGE="NL" NAME="Janssen van Ray">
Κυρία Πρόεδρε, η κ. Van Bladel δεν μπορεί να παραστεί επειδή συμμετέχει σε μια συνεδρίαση για τα ανθρώπινα δικαιώματα και με παρακάλεσε να παρευρεθώ στη συζήτηση πριν εξετασθούν οι εκθέσεις που σχετίζονται άμεσα με νομικά θέματα. Με εξουσιοδότησε να πω ένα μόνο πράγμα εξ ονόματός της, το οποίο αποτελεί αντίδραση στα όσα ανέφερε μόλις προ ολίγου ο Επίτροπος Van den Broek. Σίγουρα δημιουργείται ένταση, κ. Van den Broek, αφενός επειδή εμείς έχουμε τη βούληση να υποστηρίζουμε μικρά προγράμματα, τα οποία πιστεύουμε ότι έχουν πιο άμεση επιρροή επί των ανθρωπίνων δικαιωμάτων σε χώρες όπου αυτό είναι απαραίτητο, και αφετέρου επειδή ασκείται έλεγχος από την πλευρά της Επιτροπής. Μόλις έχει προκύψει ένα νέο ζήτημα στις Κάτω Χώρες, το οποίο δεν θα κατονομάσω, και θα μπορούσα να σας υποβάλω επίσης ερώτηση σχετικά με την υπόθεση που έθιξε η εφημερίδα NRC για την κακή διαχείριση πόρων στη Νότια Αφρική κ.λπ., όμως δεν θα επεισέλθω στο θέμα. Έχει, ωστόσο, πάρα πολύ μεγάλη σημασία - και στο σημείο αυτό συμφωνώ απόλυτα με τον κ. Bertens - να διαθέτετε την απαραίτητη τεχνογνωσία και τις εξελεγκτικές αρμοδιότητες προκειμένου να μεριμνείτε για τον δέοντα έλεγχο των μικρών προγραμμάτων. Σας εύχομαι καλή επιτυχία και σας ευχαριστώ για την προσοχή σας.

<SPEAKER ID=264 LANGUAGE="DE" NAME="Mόller">
Κυρία Πρόεδρε, κύριε Επίτροπε, ντρέπομαι διότι κατά την 50ή επέτειο της Οικουμενικής Διακήρυξης των Ανθρωπίνων Δικαιωμάτων του ΟΗΕ, στον χώρο αυτό και τον μήνα Νοέμβριο, συζητούμε για τις ελλείψεις σχετικά με τη διαχείριση στη ΓΔ1Α. Θα ήθελα να σας πω, εφόσον εσείς αρχίζετε τον λόγο σας με τη διαπίστωση πως κυκλοφορούν ψίθυροι, ότι στην ουσία είστε συνυπεύθυνος για τη δημιουργία τους. Αλλωστε, σας έγραψα προσωπικώς πριν από πέντε τουλάχιστον, ίσως και έξι, εβδομάδες μια επιστολή με τις ανησυχίες μου για το θέμα αυτό και, δυστυχώς, δεν έλαβα μέχρι τώρα καμία απάντηση στην επιστολή αυτή. Κάθομαι δίπλα στο τηλέφωνο κι αναγκάζομαι να απαντώ σε τηλεφωνήματα, όπως, για παράδειγμα, στο σημερινό τηλεφώνημα μιας συναδέλφου από την οργάνωση Women in Black , που εδρεύει στο Βελιγράδι. Η εν λόγω οργάνωση συμφώνησε με την Επιτροπή ένα έργο το 1997, το οποίο υλοποιήθηκε, έχει εκπονήσει μια τελική έκθεση και αναμένει από τις αρχές του 1998 την τελική πληρωμή, διότι ουδείς στην Επιτροπή βρίσκεται σε θέση να διαβάσει την τελική έκθεση, να την εγκρίνει και να βεβαιώσει ότι η οργάνωση αυτή έχει εκτελέσει κανονικά και νόμιμα το έργο και μπορεί, επομένως, να λάβει την τελική πληρωμή.
<P>
Τι πρέπει, σας παρακαλώ, να πω λοιπόν σε αυτούς τους ανθρώπους στο τηλέφωνο; Μήπως πρέπει να τους πω ότι κυκλοφορούν ψίθυροι, ότι η κατάσταση στην Επιτροπή είναι βασικά πάρα πολύ καλή; Ή να τους πω ότι κάτι δεν πάει πολύ καλά; Γνωρίζουμε κι οι δυο καλά την πραγματικότητα. Θα ήθελα να σας πω ότι δεν γίνεται να εξετάζουμε το θέμα των νομικών βάσεων και των μικροπροϋπολογισμών χωρίς να λαμβάνουμε υπόψη τις ΜΚΟ σε αυτόν τον ευαίσθητο τομέα.
<P>
Και δεν είναι καθόλου, κύριε van den Broek, η πίεση της Επιτροπής Προϋπολογισμών που θα μπορούσε να επιφέρει κάποιο αποτέλεσμα σε σχέση με τους μικροπροϋπολογισμούς. Το θέμα είναι η ορθή εφαρμογή της δημοσιονομικής τάξης, η οποία προβλέπει ότι χρήματα από το μέρος Β δεν είναι δυνατόν να χρησιμοποιηθούν για το μέρος Α, και αντιστρόφως. Δεν μπορείτε να πείτε ότι η Επιτροπή Προϋπολογισμών ασκεί πίεση. Η Επιτροπή γνωρίζει από το 1991 ότι οι μικροπροϋπολογισμοί δεν επιτρέπονται και εν τούτοις τους έχει καθιερώσει.
<P>
Στο συγκεκριμένο θέμα συμφωνώ πλήρως μαζί σας ότι τώρα βρίσκεται μια λύση. Από αυτή την άποψη χαίρομαι για όσα είπατε, ότι δηλαδή εμείς μαζί με το Συμβούλιο και μ' εσάς, δηλαδή με την Επιτροπή, θα εξεύρουμε κατά τη διαδικασία εκτέλεσης του προϋπολογισμού για το 1999 μια λύση για το προσεχές έτος, κι ελπίζω, επίσης, όπως αφήσατε να εννοηθεί, και για το τρέχον έτος. Οπωσδήτοτε, όμως, πίσω απ' όλα αυτά - γεγονός που κάνει αυτόν τον ψίθυρο να ακούγεται τόσο έντονα - κρύβεται μια σιωπηρή μεταβολή της πολιτικής της Επιτροπής. Συνεπώς, οφείλετε να απαντήσετε αν συμφωνείτε με τον κ. Burghardt, ο οποίος στις 22 Οκτωβρίου 1998 έγραψε ότι για το 1998 και το 1999 θα έχουν προτεραιότητα οι πληρωμές προς το Συμβούλιο της Ευρώπης, τον ΟΑΣΕ κ.λπ.. Αν τούτο αποτελεί τη νέα πολιτική της Επιτροπής στο θέμα των ανθρωπίνων δικαιωμάτων, τότε εμείς βγαίνουμε από το παιχνίδι και θα αρχίσει μια νέα, πιο έντονη συζήτηση για το τι σημαίνει πραγματικά η οικοδόμηση της κοινωνίας των πολιτών και η υπεράσπιση της δημοκρατίας και των ανθρωπίνων δικαιωμάτων εντός και εκτός της Ευρωπαϊκής Ένωσης!

<SPEAKER ID=265 LANGUAGE="FR" NAME="Dell'Alba">
Κυρία Πρόεδρε, στην υπόθεση αυτή οφείλουμε να διαπιστώσουμε ότι ταιριάζει η παροιμία «πήγε για μαλλί και βγήκε κουρεμένος». Το κεφάλαιο 7 είναι δική μας «εφεύρεση», και είμαστε περήφανοι γι' αυτό. Κάθε χρόνο ζητάμε περισσότερα χρήματα, περισσότερα μέσα. Κάθε χρόνο, για παράδειγμα, καταθέτω μία τροπολογία για να ζητήσω περισσότερους υπαλλήλους για την εσωτερική διοίκηση αυτής της υπηρεσίας, ποτέ όμως δεν έχει περάσει από την Επιτροπή Προϋπολογισμών.
<P>
Η Επιτροπή προσπάθησε να μαζέψει ό, τι μπορεί από εδώ κι από κει, με ένα σύστημα που λειτούργησε σε γενικές γραμμές μέχρι τη στιγμή που θεωρήθηκε πολύ κακό να ενεργούν εξωτερικά όργανα για την επίσπευση των συμβάσεων. Το αποτέλεσμα του «πήγε για μαλλί και βγήκε κουρεμένος» είναι ότι είμαστε οι πρώτοι που είπαμε ότι δεν είναι δυνατόν να εφαρμόζεται ένα τέτοιο σύστημα. Από τη στιγμή που δεν έχουμε επιπλέον υπαλλήλους, μπορούμε κάλλιστα να πούμε ότι το λάθος είναι της Επιτροπής. Πιστεύω, όμως, ότι κι εμείς θα πρέπει να κάνουμε έναν έλεγχο συνείδησης για να μάθουμε πόσες, ανάμεσα σε όλες αυτές τις επιπλέον υπηρεσίες που χρειάστηκε να χρησιμοποιήσετε «κρυφά», ενάντια στην γνώμη μας, θα μπορούσαν να είχαν αποφευχθεί αν είχαμε καλύτερη επικοινωνία κι αν είχαμε ιεραρχήσει καλύτερα τις προτεραιότητές μας με τα απαραίτητα μέσα που θα μας εξασφάλιζε το ευγενές μέρος Α του προϋπολογισμού.

<SPEAKER ID=266 NAME="Soulier">
Κυρία Πρόεδρε, αντιλαμβάνεστε σαφώς ότι όλοι εδώ νιώθουμε ένα αίσθημα δυσφορίας απέναντι σε έναν φάκελο που φαίνεται να μην έχει εκπονηθεί σωστά και απέναντι σε μια οργάνωση που ικανοποιούσε απολύτως από υλική άποψη και, χωρίς αμφιβολία, από οικονομική και λογιστική άποψη, αφού το Ελεγκτικό Συμβούλιο της έκανε χάρες. Βρισκόμαστε, λοιπόν, σήμερα σε μια τόσο επικίνδυνη κατάσταση ώστε θα ήταν δυνατόν να μην υπάρχουν διαθέσιμες πιστώσεις. Είναι, ωστόσο, σαφές ότι η Ευρωπαϊκή Ένωση είναι η παγκόσμια σκληροπυρηνική δημοκρατική δύναμη, κι αν ισχύει αυτό, είναι επειδή, μετά από τα δεινά που έζησε η ήπειρός μας και στα οποία, δυστυχώς, πολλές από τις χώρες μας συνεργάστηκαν κατά κάποιο τρόπο, θέλουμε να πούμε στον κόσμο: «ποτέ πια κάτι τέτοιο! Αντίθετα, είμαστε η πατρίδα των ανθρωπίνων δικαιωμάτων και μπορούμε να σας συνδράμουμε από πολλές απόψεις».
<P>
Και να που είμαστε άνευ εφοδίων, αφού δεν διαθέτουμε τα μέσα και άλλοι θα χρησιμοποιήσουν τις πιστώσεις μας. Πρέπει να βγούμε από αυτή την κατάσταση όσο γίνεται πιο γρήγορα, γιατί είναι ξεκάθαρο ότι στην άλλη άκρη του κόσμου - αφού έχουμε σε αυτόν τον τομέα δικαιοδοσία σε παγκόσμιο επίπεδο, την οποία θελήσαμε να αποκτήσουμε - οι φτωχοί, οι δυστυχείς, οι καταδιωκόμενοι, οι κυνηγημένοι, οι άδικα διωκόμενοι, είτε πρόκειται για άτομα, είτε για ομάδες, όλοι αυτοί δεν μπορούν να περιμένουν να συμφωνήσουμε ως προς τους κανονισμούς λέγοντάς τους «οι διαδικασίες μας δεν είναι καλά προσαρμοσμένες, περιμένετε, εάν θέλετε, μέχρι το 2000 για να τα βγάλουμε πέρα».
<P>
Πρέπει όλοι να κάνουμε μια προσπάθεια και, ακόμη κι αν πρέπει να σεβαστούμε κάποιους κανόνες κι αν έχουμε ανάγκη από υποστήριξη κι από νομική βάση, οφείλουμε να μπορέσουμε να προχωρήσουμε γρήγορα. Η απόδειξη, εξάλλου, είναι ότι, όταν ο τυφώνας Mitch καταβροχθίζει και καταστρέφει την Αμερική, η διεθνής κοινότητα να ξυπνάει. Γιατί να μη γίνει το ίδιο και μ' εμάς σε ευρωπαϊκό επίπεδο; Προτείνατε, και τόσο το καλύτερο από αυτή την άποψη, να δημιουργηθεί ένα παρατηρητήριο, ή ακριβέστερα μια υπηρεσία, ή κάτι ανάλογο. Αυτό που επείγει είναι να συντομεύουμε. Θα ήταν καλό, κύριε Επίτροπε, αν μπορούσατε να το πράξετε.

<SPEAKER ID=267 LANGUAGE="DE" NAME="Schroedter">
Κύριε Επίτροπε, δεν μπορώ να καταλάβω από όσα είπατε αν τα χρήματα που πρέπει να αναληφθούν κατά το τρέχον έτος θα διατεθούν πράγματι μόνο σε μικρά σχέδια για τα ανθρώπινα δικαιώματα των μη κυβερνητικών οργανώσεων. Υποπτεύομαι ότι, επικαλούμενος την έλλειψη προσωπικού στην Επιτροπή, επιθυμείτε να διοχετεύσετε τα χρήματα του τρέχοντος έτους χωρίς άλλη διαδικασία και μέσω μεγάλων διαύλων σε διεθνείς οργανισμούς. Αυτό είναι, κατά τη γνώμη μου, αντίθετο προς τον δημοσιονομικό προορισμό αυτών των πόρων, δηλαδή την οικοδόμηση και ενίσχυση των βασικών δημοκρατικών οργανώσεων των δικαιούχων χωρών. Θα ήμουν ευτυχής αν μπορούσατε να διαλύσετε αυτή την υποψία.
<P>
Θα ήθελα ακόμη να ρωτήσω ποιά προβλήματα αντιμετωπίσατε με την εξωτερική υποστήριξη και πώς κρίνετε τα αποκαλούμενα προβλήματά σας στην Επιτροπή, όταν, από την άλλη πλευρά, το Ελεγκτικό Συνέδριο επαινεί απερίφραστα αυτή τη συνεργασία ως μοναδική δυνατότητα πρόσβασης των πολύ μικρών οργανώσεων σε αυτά τα χρήματα. Οφείλω να πω με πάσα ειλικρίνεια ότι θεωρώ αναγκαίο να απαντήσουμε εδώ σε αυτά τα ερωτήματα, διαφορετικά το Ευρωπαϊκό Κοινοβούλιο θα πρέπει να λάβει, κατά την άποψή μου, σοβαρότερα μέτρα.

<SPEAKER ID=268 LANGUAGE="EN" NAME="ΜcMillan-Scott">
Kυρία Πρόεδρε, όσον αφορά τη διοργανική συμφωνία, θα ήθελα να ρωτήσω τον Επίτροπο ποιός είναι αρμόδιος για τη μονομερή κατάργηση, στις 9 Ιανουαρίου του τρέχοντος έτους, της διοργανικής συμφωνίας, βάσει της οποίας υπήρχε μία συμβουλευτική επιτροπή που συστήθηκε μεταξύ του Κοινοβουλίου, της Επιτροπής, του Συμβουλίου της Ευρώπης και της Ομάδας G24. Εκπροσωπούσα συχνά το Κοινοβούλιο σε αυτή την επιτροπή, όπου παρίσταντο και υπάλληλοι του Κοινοβουλίου, αλλά μάθαμε ότι δεν υφίσταται πλέον. Έκτοτε δεν σημειώθηκε πρόοδος σε κανένα από τα προγράμματα εκδημοκρατισμού. Είναι σημαντικό να γνωρίζουμε ότι η Επιτροπή αποφάσισε τότε να εφαρμόσει εσωτερικές διαδικασίες για όλα αυτά τα θέματα. Επιπλέον, ως απάντηση σε ορισμένα θέματα που τέθηκαν εδώ, πρέπει να απαντηθεί το ερώτημα γιατί δεν επισημοποιήθηκε ποτέ η σύμβαση του διαγωνισμού, η οποία συνήφθη κανονικά και την οποία κέρδισε το Ίδρυμα Ανθρωπίνων Δικαιωμάτων. Αποτέλεσμα αυτού είναι να πεθαίνουν σήμερα τα προγράμματα εκδημοκρατισμού, τα οποία υποστηρίζουμε όλοι εδώ, καθώς και τα προγράμματα ανθρωπίνων δικαιωμάτων.

<SPEAKER ID=269 NAME="Van den Broek">
Αρχίζοντας από την τελευταία ερώτηση, πρέπει να πω ότι ο κ. McMillan-Scott γνωρίζει ότι η κατάσταση άλλαξε σε σχέση με το παρελθόν και οι αιτήσεις για την παροχή ενίσχυσης δεν υποβάλλονται δύο φορές το χρόνο, αλλά μπορούν πλέον να υποβληθούν οποιαδήποτε στιγμή του έτους, πράγμα που σημαίνει ότι δεν είχε νόημα να διατηρηθεί η διαδικασία μέσω της οποίας γινόταν έλεγχος δύο φορές το χρόνο. Κυρία Πρόεδρε, επιτρέψτε μου να αρχίσω με την άρση μιας, όπως φαίνεται, επίμονης παρεξήγησης. Σύμφωνα με αυτή, η πολιτική τροποποιήθηκε σε σχέση με τα περασμένα χρόνια και υποτίθεται ότι επικεντρώνουμε πλέον την προσοχή μας στις μεγάλες οργανώσεις, τον ΟΑΣΕ ή το Συμβούλιο της Ευρώπης. Αν κοιτάξουμε τι συνέβη την περίοδο που έχει παρέλθει, μπορώ να σας διαβεβαιώσω ότι το ποσοστό των κονδυλίων που διοχετεύθηκε στις οργανώσεις αυτές δεν υπερβαίνει το 10 %. Σε αυτό θα πρέπει να προσθέσω, καθώς δεν άκουσα κανέναν να το αναφέρει απόψε, ότι και αυτά τα προγράμματα έχουν σχέση με τα ανθρώπινα δικαιώματα και την κοινωνία των πολιτών και εκτελούνται με τη συμμετοχή του Συμβουλίου της Ευρώπης κατά κύριο λόγο για τις χώρες της Βαλτικής, αλλά και στην Αλβανία, όπου όλοι γνωρίζουμε τι συμβαίνει, καθώς και στην Ουκρανία. Με άλλα λόγια, δεν μπορούμε να χαρακτηρίσουμε ασήμαντα τα προγράμματα αυτά και να συγκεντρώσουμε όλη μας την προσοχή στα μικρά προγράμματα. Εξακολουθούμε να δίδουμε έμφαση στα μικρά προγράμματα, αυτό όμως σημαίνει ότι αντιμετωπίζουμε και όλα τα συναφή προβλήματα. Από την άποψη αυτή, θα ήθελα να ζητήσω την κατανόηση του Σώματος, δεδομένου ότι για μας δεν ήταν και τόσο δύσκολο να ασχοληθούμε με όλα αυτά τα μικρά προγράμματα όσο διαθέταμε πραγματικά εξωτερική υποστήριξη, υποστήριξη όχι μόνο για τους δικαιούχους, τις ΜΚΟ, αλλά και για την ίδια την Επιτροπή, η οποία δεν θα μπορούσε σε καμία περίπτωση με το μόνιμο προσωπικό που διαθέτει να αναλάβει τη διαχείριση και την εκτέλεση εκατοντάδων ή ακόμα και χιλιάδων συμβάσεων. Κυρία Mόller, θυμάμαι όντως την επιστολή της και είχα την εντύπωση ότι μου συστήνατε, παρ' όλα αυτά, την άμεση σύναψη συμβάσεως με το Ίδρυμα Ανθρωπίνων Δικαιωμάτων. Η κ. Mόller γνωρίζει επίσης ότι πέρυσι καθηλωθήκαμε ως προς τη διαδικασία του διαγωνισμού όσον αφορά το Ίδρυμα Ανθρωπίνων Δικαιωμάτων λόγω της περιοριστικής ερμηνείας που δόθηκε στη δυνατότητα της χρήσης εξωτερικής βοήθειας, τη συζήτηση για τις διαβουλεύσεις κ.λπ.. Με άλλα λόγια, πρέπει να συμβεί ένα από τα παρακάτω, κυρία Πρόεδρε: είτε θα συμφωνήσουμε ότι η Επιτροπή δεν μπορεί να αναλάβει μικρότερα προγράμματα αυτού του είδους χωρίς εξωτερική υποστήριξη, είτε θα πούμε όχι, δεν θα έχετε αυτή την εξωτερική υποστήριξη, οπότε θα πρέπει να βρούμε εμείς οι ίδιοι λύση για το πρόβλημά μας. Σε αυτή την περίπτωση, είμαι υποχρεωμένος να δώσω προτεραιότητα στα μεγαλύτερα προγράμματα, πράγμα το οποίο δεν κάνω αυτή τη στιγμή. Συνεπώς, πιστεύω ότι θα πρέπει να συμφωνήσουμε πάνω απ' όλα επί του σημείου αυτού.
<P>
Κυρία Πρόεδρε, νομίζω ότι αυτό που προτείνουμε στην ουσία είναι να υπάρξει όντως σύντομα μέριμνα ούτως ώστε να δημιουργηθεί οπωσδήποτε μια νομική βάση μέσω διοργανικής συμφωνίας, εν αναμονή της έγκρισης και της επισημοποίησης του νέου κανονισμού. Είναι γνωστό ότι το θέμα αυτό εξετάζεται σήμερα από το Συμβούλιο και το Κοινοβούλιο και, όπως φαίνεται, με όλες τις τροπολογίες που έχουν κατατεθεί θα χρειασθεί ακόμη αρκετός χρόνος για να εγκριθεί ο κανονισμός. Αυτό σημαίνει ότι χρειαζόμαστε μια διοργανική συμφωνία για να παρατείνουμε την ισχύ της νομικής βάσης. Κατά δεύτερο, κι αυτό είναι στην προκειμένη περίπτωση εξίσου σημαντικό, πρέπει να φροντίσουμε να περιληφθούν στον προϋπολογισμό παρατηρήσεις οι οποίες να μας επιτρέπουν, όπως προανέφερα, ενδεχομένως μέσω της άμεσης σύναψης συμβάσεων, να έχουμε εγκαίρως για το 1999 την εξωτερική υποστήριξη που χρειαζόμαστε. Δεν νομίζω ότι υπάρχει άλλη εναλλακτική λύση προκειμένου να αποκαταστήσουμε την καλή φήμη που είχαμε. Επίσης, δεν αληθεύει καθόλου, κ. Bertens, ότι έχουμε αναθέσει το θέμα αυτό σε ενάμισι υπάλληλο, αν και διάβασα κι εγώ τις ειδήσεις αυτές στις εφημερίδες, ούτε ότι 200 υπό εκτέλεση προγράμματα δεν έχουν ακόμη αξιολογηθεί. Πρόκειται επίσης για αναλήθεια. Μπορούμε να πούμε ότι το 1998 όχι μόνο αξιολογήσαμε σε διάστημα λίγων εβδομάδων όλα τα προγράμματα, αλλά και τα εγκρίναμε, όσον αφορά την Επιτροπή. Εξακολουθεί να εκκρεμεί βέβαια το θέμα των συμβάσεων, της εκτέλεσης, των πληρωμών και της αξιολόγησης. Η Επιτροπή δεν μπορεί να διεκπεραιώσει όλα τα παραπάνω μόνη της, χωρίς εξωτερική βοήθεια. Αν υψώνω κάπως τον τόνο της φωνής μου, είναι επειδή το θέμα μας ενδιαφέρει όλως ιδιαιτέρως. Η πολιτική για τα ανθρώπινα δικαιώματα έχει τεράστια σημασία για την Επιτροπή, αλλά και για ολόκληρη την Ευρωπαϊκή ΄Ένωση. Σε αυτό το πλαίσιο, έχουμε πάρα πολύ τακτικές επαφές με πολύ μεγάλο αριθμό οργανώσεων που αγωνίζονται για τα ανθρώπινα δικαιώματα. Η προσοχή μας επικεντρώνεται κυρίως σε μια περιοχή όπως η Ανατολική Ευρώπη, όπου η εξέλιξη της κοινωνίας των πολιτών εντάσσεται βεβαίως στην προώθηση μιας αποτελεσματικής διαδικασίας ολοκλήρωσης. Ωστόσο, δεν μπορούμε να αναλάβουμε αποκλειστικά την ευθύνη για το γεγονός ότι πέρυσι παρουσιάσθηκαν δύο προβλήματα στη λειτουργία του μηχανισμού: τη μία φορά επειδή στερηθήκαμε τη δυνατότητα δημιουργίας μιας νομικής βάσης λόγω της απόφασης του Δικαστηρίου, και στη συνέχεια επειδή δόθηκε μια εξαιρετικά περιοριστική ερμηνεία στη δυνατότητα να λάβουμε εξωτερική βοήθεια λόγω της συζήτησης για τις διαβουλεύσεις κι άλλα παρόμοια. Θεωρώ εξωφρενικό, κυρία Πρόεδρε, ότι επί σειρά ετών ακούγαμε από το Ελεγκτικό Συνέδριο ότι δεν θα μπορούσαμε ποτέ να εκτελέσουμε τα προγράμματα παροχής βοήθειας, μεταξύ των οποίων το PHARE και το TACIS, με το προσωπικό που διαθέτουμε, τη στιγμή που φέτος κατηγορούμεθα σε έκθεση του Ελεγκτικού Συνεδρίου ότι κάναμε υπερβολική χρήση εξωτερικής βοήθειας, κατηγορία με την οποία εννοείται η όλη συζήτηση που έλαβε χώρα στο Κοινοβούλιο. Στην περίπτωση αυτή φθάνω στο σημείο να μην ξέρω τι μου γίνεται. Πώς μπορώ να προχωρήσω πραγματικά στην εκτέλεση των προγραμμάτων αυτών, όταν δεν μπορώ να αυξήσω το προσωπικό που έχω στη διάθεσή μου, κι ας σημειωθεί ότι ούτε καν ζητάω κάτι τέτοιο. Γιατί, όταν θα έχουν ολοκληρωθεί τα προγράμματα αυτά, θα προκύψει το ερώτημα εάν θα εξακολουθούμε να χρειαζόμαστε όλους αυτούς τους ανθρώπους. Αυτό σημαίνει ότι θα πρέπει να διατηρήσουμε ως προς αυτό μια κάποια ευελιξία. Πρέπει να προσπαθήσουμε να βρούμε μια λύση και για τον σκοπό αυτό θα λάβω οπωσδήποτε υπόψη τις ιδέες που προτάθηκαν μακροπρόθεσμα για τη δημιουργία γραφείων, και άλλα παρόμοια.
<P>
Εδώ θα ήθελα να ολοκληρώσω, κυρία Πρόεδρε, ευχαριστώντας τους βουλευτές του Σώματος για τα αναμφίβολα εποικοδομητικά τους σχόλια. Ελπίζω ότι βραχυπρόθεσμα θα μπορέσουμε να εξεύρουμε λύση μέσω των παρατηρήσεων στον προϋπολογισμό, έστω για το επόμενο έτος. Κατ' αυτόν τον τρόπο δεν πρόκειται να θιγούν οι ΜΚΟ και αυτοί που επωφελούνται από τη δράση τους, και θα έχουμε κάπως περισσότερο χρόνο να συζητήσουμε τι μπορεί να γίνει μακροπρόθεσμα. Θα ήθελα να επισημάνω στην κ. Lenz ότι έχω ήδη προτείνει στην Επιτροπή Εξωτερικών Υποθέσεων, Ασφάλειας και Αμυντικής Πολιτικής, της οποίας είμαι εξαιρετικά πιστός επισκέπτης, να ανταλλάσσουμε, τόσο με την εν λόγω επιτροπή, όσο και με εσάς, απόψεις μία ή δύο φορές τον χρόνο σχετικά με τη στρατηγική στον τομέα των ανθρωπίνων δικαιωμάτων και όχι για θέματα που αφορούν τη διαχείριση και άλλα παρόμοια, γιατί αυτά τα θέματα πρέπει να εξετάζονται σε μια συζήτηση, όπως αυτή που διεξάγουμε απόψε. Στόχος μας θα είναι να χαράξουμε τις γενικές γραμμές αυτής της στρατηγικής και να ακούμε την άποψη του Κοινοβουλίου επ' αυτού. Δεν έχω πρόβλημα με την εν λόγω διαδικασία, πρώτα όμως πρέπει να θέσουμε και πάλι σε λειτουργία τον μηχανισμό. Πιστεύω ότι πρόκειται για θέμα απόλυτης προτεραιότητας.

<SPEAKER ID=270 NAME="Πρόεδρος">
Ευχαριστώ πολύ, Επίτροπε van den Broek.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<CHAPTER ID=12>
«Κοινοτική ευρεσιτεχνία»
<SPEAKER ID=271 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0384/98) του κ. Aρoveros Trias de Bes, εξ ονόματος της Επιτροπής Νομικών Θεμάτων και Δικαιωμάτων των Πολιτών, σχετικά με το Πράσινο Βιβλίο για το κοινοτικό δίπλωμα ευρεσιτεχνίας και το σύστημα διπλωμάτων ευρεσιτεχνίας στην Ευρώπη - Προώθηση της καινοτομίας με τα διπλώματα ευρεσιτεχνίας (COM(97)0314 - C4-0342/97).

<SPEAKER ID=272 NAME="Aoveros Trνas de Bes">
Κυρία Πρόεδρε, κύριε Επίτροπε, το Πράσινο Βιβλίο που εξετάζουμε επιδιώκει τρεις βασικούς στόχους: να δώσει μια πλήρη εικόνα της υφιστάμενης κατάστασης όσον αφορά την προστασία μέσω του συστήματος διπλωμάτων ευρεσιτεχνίας, να εξετάσει εάν υπάρχει ανάγκη νέων κοινοτικών δράσεων και να διερευνήσει τη μορφή και το περιεχόμενο που θα μπορούσαν να έχουν αυτές οι νέες δράσεις.
<P>
Το δίπλωμα ευρεσιτεχνίας, κύριε Επίτροπε, κατέχει κεντρική θέση μεταξύ των διάφορων διαθέσιμων μέσων για την προστασία της καινοτομίας. Ωστόσο, κατά τη γνώμη σας, το σημερινό σύστημα παρουσιάζει τρία σοβαρά μειονεκτήματα: είναι περίπλοκο - αφού συνυπάρχουν το εθνικό και το κοινοτικό δίπλωμα ευρεσιτεχνίας - δαπανηρό και δεν παρέχει ενιαία προστασία σε όλα τα κράτη μέλη.
<P>
Λαμβάνοντας υπόψη τα ανωτέρω, το Πράσινο Βιβλίο θέτει το ερώτημα κατά πόσο είναι διατεθειμένα τα ενδιαφερόμενα μέρη να χρησιμοποιήσουν ένα κοινοτικό σύστημα διπλωμάτων ευρεσιτεχνίας το οποίο να βασίζεται σε κανονισμό, σύμφωνα με το άρθρο 235 της Συνθήκης, και όχι σε διακυβερνητική συμφωνία, όπως τη Σύμβαση του Λουξεμβούργου του 1975 ή τη Συμφωνία που υπεγράφη το 1989, που δεν έχουν τεθεί σε ισχύ. Ένα τέτοιου είδους πρότυπο θα θέσει στη διάθεση των χρηστών ένα σύστημα προσπελάσιμο, νομικά αξιόπιστο και με λογικό κόστος.
<P>
Αλλα τεχνικά θέματα που εξετάζονται σε σχέση με το μέλλον του κοινοτικού διπλώματος ευρεσιτεχνίας είναι η εναρμόνιση, οι επιπτώσεις της κοινωνίας των πληροφοριών, το ηλεκτρονικό εμπόριο κ.λπ.. Στο Πράσινο Βιβλίο αναφέρονται ακόμη, μεταξύ άλλων πτυχών, οι εφευρέσεις των υπαλλήλων, η χρήση συμβούλων επί θεμάτων ευρεσιτεχνίας και η αναγνώριση των επαγγελματικών προσόντων.
<P>
Τέλος, το Πράσινο Βιβλίο θέτει το ερώτημα πώς μπορεί να προσαρμοσθεί το σύστημα των τελών στο σύστημα των διπλωμάτων ευρεσιτεχνίας, ούτως ώστε να ανταποκρίνεται στις παρεχόμενες υπηρεσίες χωρίς να αποτελεί τροχοπέδη για την προστασία της καινοτομίας.
<P>
Στην πρόταση ψηφίσματος που ενέκρινε η Επιτροπή Νομικών Θεμάτων λαμβάνεται υπόψη ότι πρέπει να εναρμονιστεί το δίκαιο ευρεσιτεχνίας στην Ευρωπαϊκή Ένωση προκειμένου να εδραιωθεί η εσωτερική αγορά, ιδίως εν όψει της διεύρυνσης. Η Σύμβαση του Λουξεμβούργου και η Συμφωνία του 1989 δεν εξασφαλίζουν την ενιαία προστασία των διπλωμάτων ευρεσιτεχνίας στην Ευρωπαϊκή Ένωση. Αυτό το κοινοτικό δίπλωμα ευρεσιτεχνίας θα πρέπει αναγκαστικά να συνυπάρχει με τα εθνικά συστήματα. Είναι επίσης απαραίτητο να διασφαλισθεί η μετατροπή του κοινοτικού διπλώματος ευρεσιτεχνίας σε ευρωπαϊκό και να δημιουργηθεί ένα σύστημα που να εγγυάται και το αντίθετο, τη μετατροπή του ευρωπαϊκού διπλώματος ευρεσιτεχνίας σε κοινοτικό. Το Ευρωπαϊκό Γραφείο Διπλωμάτων Ευρεσιτεχνίας θα πρέπει να είναι ο τεχνικός φορέας για το κοινοτικό δίπλωμα ευρεσιτεχνίας, σε συνεργασία με τις εθνικές αρχές.
<P>
Η Επιτροπή Νομικών Θεμάτων θεώρησε ότι τα κράτη μέλη δεν πρέπει να εγκαταλείψουν τις εθνικές τους γλώσσες, αφού το δίπλωμα ευρεσιτεχνίας αποτελεί μέσο ενημέρωσης του κράτους για την τεχνολογία και τη νομική ασφάλεια. Είμαστε, επομένως, σύμφωνοι, κύριε Επίτροπε, με την αρχή της γλωσσικής ισότητας, και συνιστούμε μάλιστα μια διαδικασία που εξυπηρετεί αυτή την ισότητα και την ύπαρξη πολλών γλωσσών, πάντα με την προϋπόθεση ότι δεν θα σημαίνει υπερβολικό κόστος.
<P>
Από την άλλη πλευρά, όσον αφορά το δικαιοδοτικό σύστημα, τα εθνικά δικαστήρια θα πρέπει να είναι αρμόδια τόσο για τις περιπτώσεις προσφυγής λόγω προσβολής διπλώματος ευρεσιτεχνίας, όσο και για τις περιπτώσεις προσφυγής ακυρώσεως, κατά το πρότυπο του συστήματος που ισχύει για το δίκαιο των εμπορικών σημάτων. Κατά τη γνώμη μας, θα πρέπει να υπάρχουν δύο εθνικές αρχές λόγω της μεγαλύτερης ευελιξίας και ευκολίας και του μικρότερου κόστους, ιδίως για τις ΜΜΕ. Το Πρωτοδικείο της Κοινότητας θα πρέπει να λειτουργεί ως ακυρωτικό δικαστήριο.
<P>
Το θέμα των εφευρέσεων των υπαλλήλων θα πρέπει, κατά τη γνώμη μας, να ρυθμιστεί από τα κράτη μέλη.
<P>
Πιστεύουμε ακόμη ότι πρέπει να εξεταστεί η αμοιβαία αναγνώριση των συμβούλων επί θεμάτων βιομηχανικής ιδιοκτησίας.
<P>
Τέλος, κυρία Πρόεδρε, κύριε Επίτροπε, η Επιτροπή Νομικών Θεμάτων και Δικαιωμάτων των Πολιτών ζητεί από τον κύριο Επίτροπο να συστήσει μια ομάδα εργασίας και να της αναθέσει την κατάρτιση ενός ή περισσοτέρων προτύπων ασφάλισης για την κάλυψη δικαστικών εξόδων στον τομέα των διπλωμάτων ευρεσιτεχνίας. Η ομάδα εργασίας θα πρέπει να εξετάζει τον τρόπο χρηματοδότησης του συστήματος, την κάλυψη της ασφάλισης, το ύψος των πριμοδοτήσεων, την υπηρεσία ελέγχου, και άλλα.

<SPEAKER ID=273 NAME="Gasςliba i Bφhm">
Κυρία Πρόεδρε, κυρίες και κύριοι βουλευτές, θα ήθελα κατ' αρχάς να συγχαρώ την Επιτροπή και τον υπεύθυνο αυτού του Πράσινου Βιβλίου για το κοινοτικό δίπλωμα ευρεσιτεχνίας, τον Επίτροπο Monti, όπως και τον εισηγητή της Επιτροπής Νομικών Θεμάτων, κ. Aρoveros Trνas de Βes, για την εξαίρετη εργασία που επιτέλεσαν για ένα θέμα σημαντικό, προφανώς, από την άποψη της νομικής προστασίας, αλλά εξίσου σημαντικό και από οικονομική άποψη.
<P>
Ο υπότιτλος του Πράσινου Βιβλίου είναι «Προώθηση της καινοτομίας με τα διπλώματα ευρεσιτεχνίας». Πολλές φορές, όταν αναλύεται η σημασία της καινοτομίας και επιχειρείται η αξιολόγησή της στους διάφορους τομείς, ένα από τα μέτρα που χρησιμοποιούνται είναι ο αριθμός των διπλωμάτων ευρεσιτεχνίας που υπάρχουν. Και προφανώς, σε επίπεδο Ευρωπαϊκής Ένωσης υπάρχει έλλειψη, η εναρμόνιση δεν είναι επαρκής, αφού δεν υπάρχει ένα πραγματικό ευρωπαϊκό δίπλωμα ευρεσιτεχνίας. Ο κ. Aρoveros Trνas de Βes παρατήρησε ήδη ότι κινούμαστε ακόμη στο πλαίσιο της Σύμβασης του Μονάχου του 1973 για το Ευρωπαϊκό Δίπλωμα Ευρεσιτεχνίας και ότι δεν έχει ακόμη τεθεί πλήρως σε ισχύ ούτε η Σύμβαση του Λουξεμβούργου του 1975 για το Κοινοτικό Δίπλωμα Ευρεσιτεχνίας, ούτε η Συμφωνία για το Κοινοτικό Δίπλωμα Ευρεσιτεχνίας του 1989.
<P>
Εξετάσαμε αυτό το θέμα στην Επιτροπή Οικονομικής Πολιτικής και εγκρίναμε ομόφωνα μια σειρά προτάσεων, τις οποίες παρουσίασα υπό μορφή τροπολογιών και οι οποίες αφορούν κατά βάση τρεις βασικές πτυχές.
<P>
Πρώτον: τη διευκόλυνση, μέσω τελών σε κοινοτικό επίπεδο, της καθιέρωσης του ευρωπαϊκού διπλώματος ευρεσιτεχνίας.
<P>
Δεύτερον: τη διευκόλυνση της μετάβασης από τα σημερινά εθνικά διπλώματα ευρεσιτεχνίας σε ένα κοινοτικό δίπλωμα ευρεσιτεχνίας.
<P>
Τρίτον: ένα θέμα το οποίο έχουμε προτείνει επανειλημμένα σε διάφορους τομείς - όπως τα πρότυπα χρησιμότητας και άλλες πτυχές της προστασίας των εφευρέσεων - και το οποίο υπάρχει στην Ιαπωνία και τις ΗΠΑ. Πρόκειται για τη δυνατότητα απόκτησης διπλώματος ευρεσιτεχνίας για προγράμματα ηλεκτρονικών υπολογιστών ή λογισμικό.

<SPEAKER ID=274 LANGUAGE="SV" NAME="Thors">
Κυρία Πρόεδρε, πολλοί θεωρούν πολύ βαρετή τη συνάντησή μας ένα απόγευμα Τρίτης για να συζητήσουμε για τα διπλώματα ευρεσιτεχνίας. Αλλά, όπως επεσήμανε ο αγαπητός συνάδελφος της Ομάδας μου κ. Gasςliba I Bφhm, πρόκειται για πολύ σημαντικό θέμα, τόσο για τις επιμέρους χώρες, όσο και για το σύνολο της Ένωσης. Είναι πολύ σημαντικό για την ανταγωνιστικότητα να έχουμε ένα αποτελεσματικό σύστημα καινοτομιών. Πιστεύω, επίσης, ότι είναι ένα σημαντικό θέμα από την άποψη της περιφερειακής πολιτικής, λαμβάνοντας υπόψη την ισότητα μεταξύ των πολιτών σε όλα τα μέρη της Ένωσης. Ελπίζω, επίσης, ότι θα αποκτήσουμε ένα σύστημα που συνεπάγεται ότι η υπηρεσία ευρεσιτεχνιών θα ανταποκρίνεται στα λειτουργικά της καθηκοντά της - τη διάδοση γνώσεων.
<P>
Η Επιτροπή Νομικών Θεμάτων και Δικαιωμάτων των Πολιτών υποστηρίζει ένα μελλοντικό σύστημα όπου επικρατεί γλωσσική ισότητα, όπως επισημαίνει ο κ. Aoveros Trias de Bes, και όπου όλες οι επιχειρήσεις μπορούν να λαμβάνουν καλές υπηρεσίες. Ελπίζω ότι η Επιτροπή θα λάβει υπόψη της αυτή την πρόταση για να αποκτήσουμε διπλώματα ευρεσιτεχνίας που θα αποτελούν μέσα τόσο πληροφόρησης, όσο και τεχνολογίας, και που θα παρέχουν νομική ασφάλεια. Είμαι πεπεισμένη ότι αυτό συνεπάγεται η πρόταση της κοινοβουλευτικής επιτροπής.
<P>
Ελπίζω επίσης ότι ο Επίτροπος θα λάβει υπόψη του τις εποικοδομητικές προτάσεις που υποβάλουμε, τόσο στην παράγραφο Ε, όσο και στο σημείο 2, για μία αποτελεσματική συνεργασία μεταξύ του Ευρωπαϊκού Γραφείου Διπλωμάτων Ευρεσιτεχνίας και των εθνικών αρχών. Κάποτε ανέφερα στον Επίτροπο αυτό ακριβώς, ότι δηλαδή η νέα τεχνολογία καθιστά όντως δυνατό ένα αποκεντρωμένο πρότυπο, κι ελπίζω ότι θα δοθεί συνέχεια.
<P>
Θέλω επιπλέον να ευχαριστήσω τον εισηγητή για την καλή συνεργασία. Δεν συνηθίζω γενικά να εκφράζω ευχαριστίες, αλλά αυτή τη φορά αισθάνομαι την ανάγκη να τον ευχαριστήσω, διότι εξεπόνησε ένα πολύ καλό έργο. Τέλος, ως Σκανδιναβή θέλω να εκφράσω την ικανοποίησή μου για το ότι γίνεται ιδιαίτερη αναφορά σε αυτό το ψήφισμα στον Ευρωπαϊκό Οικονομικό Χώρο. Πολύ συχνά λησμονούμε ότι οι οδηγίες που εκδίδουμε ισχύουν πολλές φορές και στη Νορβηγία και στην Ισλανδία.

<SPEAKER ID=275 LANGUAGE="DE" NAME="Heinisch">
Κυρία Πρόεδρε, αγαπητές και αγαπητοί συνάδελφοι, κατ' αρχάς θα ήθελα να ευχαριστήσω την Επιτροπή για την πρωτοβουλία που ανέλαβε με το Πράσινο Βιβλίο της. Αν επιθυμούμε να διασφαλίσουμε την ευρωπαϊκή ανταγωνιστικότητα, είναι ανάγκη να προωθήσουμε καινοτομίες. Η χρηματοδοτική ενίσχυση της έρευνας αποτελεί στοιχείο μιας πολιτικής που ευνοεί την καινοτομία. Παράλληλα, όμως, έχει αποφασιστική σημασία να διασφαλισθεί σε ολόκληρη την Ευρωπαϊκή Ένωση μια αποτελεσματική προστασία της βιομηχανικής ιδιοκτησίας και νομική προστασία. Από αυτή την άποψη πρέπει να εξετάσουμε ιδιαίτερα σε βάθος και τις επιλογές για μια νέα διαμόρφωση του ευρωπαϊκού δικαίου για τα διπλώματα ευρεσιτεχνίας, και στο σημείο αυτό η Επιτροπή έδωσε το έναυσμα με το Πράσινο Βιβλίο της.
<P>
Ένα σοβαρό σημείο, το οποίο, εξ ονόματος της Επιτροπής Έρευνας, θεωρώ σημαντικό, είναι η βελτίωση της προστασίας των διπλωμάτων ευρεσιτεχνίας για το λογισμικό ηλεκτρονικών υπολογιστών. Σύμφωνα με το άρθρο 52.2 της Σύμβασης για το Ευρωπαϊκό Δίπλωμα Ευρεσιτεχνίας και βάσει των αντίστοιχων εθνικών νόμων για το θέμα, τα προγράμματα για ηλεκτρονικούς υπολογιστές εξαιρούνται στην Ευρωπαϊκή Ένωση από την προστασία μέσω διπλωμάτων ευρεσιτεχνίας. Αν όμως δεν θέλουμε να χάσουμε την ανταγωνιστικότητά μας στον τομέα της τεχνολογίας ηλεκτρονικών υπολογιστών και λογισμικού, οφείλουμε να αλλάξουμε αυτό το νομικό πλαίσιο. Θα πρέπει, συνεπώς, να διαγράψουμε τα προγράμματα υπολογιστών από τις διατάξεις του άρθρου 52.2 της Σύμβασης για το Ευρωπαϊκό Δίπλωμα Ευρεσιτεχνίας. Επιπλέον, μια ευρωπαϊκή οδηγία θα πρέπει να επιφέρει εναρμόνιση των αντίστοιχων εθνικών διατάξεων. Μέσω μιας παρόμοιας αναδιοργάνωσης θα μπορούσαμε να αποφύγουμε την καθυστέρηση έναντι των ΗΠΑ και της Ιαπωνίας, οι οποίες διαθέτουν ήδη μια ευρύτατη προστασία μέσω διπλωμάτων ευρεσιτεχνίας για λογισμικά προγράμματα.
<P>
Ένα επιπλέον σημείο το οποίο πρέπει να οδηγήσει σε νέα ρύθμιση αφορά τις γλωσσικές συνέπειες. Ο εισηγητής ευνοεί στο σημείο αυτό μια λύση που υποστήριξα κι εγώ στη γνωμοδότηση μου εξ ονόματος της Επιτροπής Έρευνας: πρόκειται για τη μετάφραση του όλου κειμένου του διπλώματος ευρεσιτεχνίας μόνον εφόσον εγείρεται αγωγή για νομική προστασία. Με τον τρόπο αυτό θα μπορούσε να περιορισθεί το μέσο κόστος μετάφρασης από 22.500 ΓΜ σε 4.000 ΓΜ. Ευχαριστώ ακόμη μια φορά τον εισηγητή.

<SPEAKER ID=276 LANGUAGE="DE" NAME="Rόbig">
Κυρία Πρόεδρε, αξιότιμοι κυρίες και κύριοι, η πολιτική για το δίπλωμα ευρεσιτεχνίας αποτελεί ένα πολύ σημαντικό μέσο της οικονομικής πολιτικής, και από την πολιτική αυτή απορρέει άμεσα η πολιτική της χορήγησης ενός διπλώματος ευρεσιτεχνίας. Δηλαδή, με έρευνα και ανάπτυξη μπορούν να δημιουργηθούν νέα προϊόντα, και σε σχέση με αυτό διατυπώθηκε κάποτε πολύ σωστά ότι «η σημερινή πολιτική για την έρευνα και την ανάπτυξη είναι η κοινωνική πολιτική του μέλλοντος».
<P>
Η πολιτική για την έρευνα μπορεί να υποστηριχθεί ιδιαίτερα μέσω μιας καλής πολιτικής για τα διπλώματα ευρεσιτεχνίας. Πρέπει να γνωρίζουμε ότι, αφενός, υπάρχουν οι μικροί εφευρέτες, το πρόβλημα των οποίων είναι να καταστήσουν την ιδέα της εφεύρεσής τους εμπορικά εκμεταλλεύσιμη. Αν δεν υπήρχε δίπλωμα ευρεσιτεχνίας, θα ήταν εύκολο για μια μεγάλη επιχείρηση να υιοθετήσει αυτή την ιδέα και να τη χρησιμοποιήσει. Γνωρίζουμε πολλούς ερευνητές και μεμονωμένους εφευρέτες οι οποίοι για χρόνια, ίσως και δεκαετίες, επεξεργάζονται κάποιες ιδέες. Αφετέρου, πολλές πολυεθνικές επιχειρήσεις διαθέτουν μεγάλα ερευνητικά κέντρα που χρηματοδοτούνται με τεράστια ποσά και, βεβαίως, και αυτές οι επενδύσεις πρέπει τελικά να αποδίδουν.
<P>
Συνεπώς, υποστηρίζω την εναρμόνιση των εθνικών διατάξεων, διότι είναι σημαντικό τόσο για τις μικρές επιχειρήσεις, όσο και για τους ομίλους επιχειρήσεων, να υπάρχουν γενικoί όροι-πλαίσιο που θα επιτρέπουν ενιαίο τρόπο δράσης. Γνωρίζουμε ότι η σοβαρότητα της εφεύρεσης αποτελεί μείζον ζήτημα. Αν οι Ιάπωνες επιτρέπουν μια πολύ περιορισμένη σοβαρότητα όσον αφορά μια εφεύρεση και εμείς στην Ευρώπη μια σοβαρότητα πολύ υψηλή, τούτο σημαίνει ότι στην Ιαπωνία θα υπάρχουν πολλά διπλώματα, όχι όμως και στην Ευρώπη. Αντίστοιχα δε εξελίσσεται και ο απολογισμός όσον αφορά τα χορηγούμενα διπλώματα ευρεσιτεχνίας. Για τον λόγο αυτό επιδοκιμάζω την πρόταση της Επιτροπής, διότι ειδικά η διεθνής πολιτική όσον αφορά τα διπλώματα ευρεσιτεχνίας και τη χορήγησή τους αποτελεί έναν εξαιρετικά σημαντικό μηχανισμό για την Ευρώπη.

<SPEAKER ID=277 LANGUAGE="NL" NAME="Janssen van Ray">
Κυρία Πρόεδρε, μπορείτε να αφαιρέσετε τον χρόνο που χρησιμοποιώ από τα τρία λεπτά που είχα για την έκθεση Ferri. Δεν είμαι βεβαίως ούτε η κ. Schaffner που θα ομιλούσε, ούτε πολύ περισσότερο η κ. Van Bladel. Θέλω, όμως, να δηλώσω εξ ονόματος της πολιτικής μου ομάδας ότι ευχαριστούμε ιδιαιτέρως τον συνάδελφο Aρoveros και τον Επίτροπο γι' αυτό το πρόγραμμα που έχει τόσο μεγάλη σημασία για την Ευρώπη, επειδή διευκολύνει πολύ περισσότερο την πρόσβαση στην προστασία την οποία επιθυμούμε να προσφέρουμε από ό, τι τα μεγάλα προγράμματα που πολύ συχνά προσκρούουν σε διάφορα προβλήματα, και ο Επίτροπος Monti το γνωρίζει αυτό πάρα πολύ καλά. Ελπίζω, λοιπόν, ότι το μικρό πρόγραμμα, που είναι κατά πολύ σημαντικότερο των μεγάλων για την ενίσχυση της ανταγωνιστικότητας των μικρών ευρωπαϊκών επιχειρήσεων, θα τεθεί σύντομα σε ισχύ και θα εφαρμοσθεί το συντομότερο δυνατόν. Ευχαριστώ για άλλη μια φορά τους δύο κυρίους για τη συμβολή τους στην υπόθεση αυτή.

<SPEAKER ID=278 NAME="Monti">
Κυρία Πρόεδρε, το σύστημα των διπλωμάτων ευρεσιτεχνίας διαδραματίζει θεμελιώδη ρόλο για την προώθηση της καινοτομίας, της ανάπτυξης και της απασχόλησης στην Κοινότητα. Προκειμένου να αναπτυχθεί ο ρόλος αυτός εις βάθος, είναι αναγκαία μια ριζική δράση εκσυγχρονισμού και βελτίωσης του ευρωπαϊκού συστήματος διπλωμάτων ευρεσιτεχνίας, το οποίο, ιδίως σε σύγκριση με το βορειοαμερικανικό και το ιαπωνικό σύστημα, παρουσιάζει δύο εμφανέστατες αδυναμίες: είναι δαπανηρό και ελλιπές.
<P>
Όπως επισημάνθηκε σαφώς στην έκθεση του βουλευτή Aρoveros Trias de Bes - τον οποίο συγχαίρω για την ποιότητα της δουλειάς του - υπάρχει άμεση σχέση μεταξύ της ανταγωνιστικότητας των επιχειρήσεων και της ελεύθερης κυκλοφορίας των προϊόντων και των υπηρεσιών στην ενιαία αγορά. Στο πλαίσιο αυτό, η ύπαρξη ενός κοινοτικού συστήματος προστασίας των διπλωμάτων ευρεσιτεχνίας που θα χαρακτηρίζεται από συνέπεια και αποτελεσματικότητα αποτελεί ουσιώδες στοιχείο.
<P>
Το Πράσινο Βιβλίο που παρουσίασε η Επιτροπή εκπλήρωσε επιτυχώς τον στόχο του, δηλαδή τη έναρξη μιας γενικής και ευρύτατης συζήτησης ως προς το θέμα αυτό, στην οποία συμμετείχαν όλα τα ενδιαφερόμενα μέρη με ζωηρό ενδιαφέρον. Το γενικό μήνυμα που προκύπτει από τις συζητήσεις αυτές είναι η ανάγκη ενίσχυσης της αποτελεσματικότητας του συστήματος διπλωμάτων ευρεσιτεχνίας με την πλήρη ενσωμάτωση σε αυτό των πρακτικών απαιτήσεων των χρηστών. Είναι εξάλλου απαραίτητο, όπως πολύ ορθά επισημάνθηκε στην πρόταση ψηφίσματος που είναι σήμερα υπό συζήτηση, αυτή η αναδιάρθρωση του συστήματος να πραγματοποιηθεί πριν από τη διεύρυνση της Ευρωπαϊκής Ένωσης. Κατέστη ιδιαιτέρως σαφές, και με ομοφωνία, ότι το καλύτερο μέσο για τη μεταρρύθμιση του συστήματος είναι η καθιέρωση ενός ενιαίου κοινοτικού διπλώματος ευρεσιτεχνίας, κατα προτίμηση μέσω κοινοτικού κανονισμού, όπως έγινε ήδη το 1994 για το κοινοτικό σήμα.
<P>
Επί του θέματος αυτού, θα ήθελα να υπενθυμίσω ότι στα τέλη του Ιανουαρίου 1998 η Επιτροπή οργάνωσε συνεδρίαση εμπειρογνωμόνων των κρατών μελών, κατά την οποία προέκυψε ότι η συντριπτική πλειοψηφία τους είναι διατεθειμένη να ξεκινήσει νομικές και τεχνικές συζητήσεις σχετικά με τη δημιουργία του κοινοτικού διπλώματος ευρεσιτεχνίας. Από την πλευρά της, η Οικονομική και Κοινωνική Επιτροπή εξέδωσε σχεδόν ομόφωνα γνωμοδότηση αποφασιστικά θετική για το σύνολο των προτάσεων που περιέχονται στο Πράσινο Βιβλίο, συμπεριλαμβανομένης της καθιέρωσης του κοινοτικού διπλώματος ευρεσιτεχνίας. Προσωπικά διαπιστώνω με ικανοποίηση ότι οι προτάσεις που διατύπωσε ο βουλευτής Aρoveros είναι σύμφωνες με τους ανωτέρω επισημανθέντες προσανατολισμούς. Πρόκειται για εξαιρετικά σαφείς και ισορροπημένες προτάσεις, οι οποίες μπορώ να σας διαβεβαιώσω ότι θα αποτελέσουν αντικείμενο ενδελεχούς εξέτασης εκ μέρους της Επιτροπής κατά τα προπαρασκευαστικά στάδια των νομοθετικών πράξεων που είναι απαραίτητες για την καθιέρωση του κοινοτικού διπλώματος ευρεσιτεχνίας. Θα ήθελα επίσης να επισημάνω ότι, όσον αφορά το σύστημα ασφάλισης για την κάλυψη των δικαστικών εξόδων που συνδέονται με την εκδίκαση υποθέσεων σχετικών με τα διπλώματα ευρεσιτεχνίας, η Επιτροπή θα αναζητήσει τους καλύτερους τρόπους προώθησής του σε όλη την Κοινότητα και στη διαδικασία αυτή θα συμμετάσχει και το Ευρωπαϊκό Κοινοβούλιο.
<P>
Τέλος, στο πλαίσιο της Επιτροπής έχει ωριμάσει η βαθιά πεποίθηση ότι η τροποποίηση του συστήματος των διπλωμάτων ευρεσιτεχνίας πρέπει να πραγματοποιηθεί το συντομότερο δυνατόν. Η τροποποίηση αυτή θα πρέπει να βασιστεί αφενός στη δημιουργία, μέσω κατάρτισης κανονισμού, κοινοτικού τίτλου προστασίας των διπλωμάτων ευρεσιτεχνίας, και αφετέρου στον εκσυγχρονισμό και την εναρμόνιση των εθνικών νομοθετικών ρυθμίσεων ως προς μερικά συγκεκριμένα σημεία, μεταξύ των οποίων τη δυνατότητα χορήγησης διπλωμάτων ευρεσιτεχνίας για τις εφευρέσεις που αφορούν προγράμματα ηλεκτρονικών υπολογιστών, όπως επισημάνθηκε σε ορισμένες παρεμβάσεις. Το νέο αυτό πλαίσιο θα μπορούσε επίσης να περιλαμβάνει μια κοινοτική δράση για την υποστήριξη των προσπαθειών που αναλαμβάνουν τα εθνικά γραφεία διπλωμάτων ευρεσιτεχνίας στο πλαίσιο των δραστηριοτήτων τους για την προώθηση των καινοτομιών.
<P>
Θεωρώ σημαντικό η εξέλιξη του συστήματος αυτού να πραγματοποιηθεί σε κοινοτικό πλαίσιο και όχι, όπως είχε αρχικά προβλεφθεί, μέσω διεθνούς σύμβασης. Η προσέγγιση αυτή δεν μπορεί παρά να ενισχύσει τη θέση της Ένωσης κατά τη διαπραγμάτευση διεθνών συμφωνιών. Συνεπώς, θα διασφαλίσει το ρόλο του Ευρωπαϊκού Γραφείου Διπλωμάτων Ευρεσιτεχνιών ως τεχνικού φορέα του κοινοτικού διπλώματος ευρεσιτεχνίας. Η Επιτροπή θα εκδώσει σύντομα ανακοίνωση σχετικά με τη συνέχεια που θα δοθεί στο Πράσινο Βιβλίο, ανακοίνωση που θα προβαίνει σε αναλυτικό απολογισμό των διαβουλεύσεων και θα εξαγγέλλει τις συγκεκριμένες ακριβείς ενέργειες που προτίθεται να υποβάλει η Επιτροπή στο εγγύς μέλλον στον σημαντικό αυτόν τομέα. Φυσικά το Ευρωπαϊκό Κοινοβούλιο θα συμμετάσχει στη νέα αυτή φάση των εργασιών, και το συγχαίρω ήδη για τον ιδιαίτερα εποικοδομητικό τρόπο με τον οποίο συμμετείχε στην προηγούμενη φάση των εργασιών.

<SPEAKER ID=279 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<CHAPTER ID=13>
Επικουρικές συντάξεις
<SPEAKER ID=280 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0400/98) του κ. Ferri, εξ ονόματος της Επιτροπής Νομικών Θεμάτων και Δικαιωμάτων των Πολιτών, σχετικά με το Πράσινο Βιβλίο της Επιτροπής όσον αφορά τις επικουρικές συντάξεις στην Ενιαία Αγορά (COM(97)0283 - C4-0392/97).

<SPEAKER ID=281 NAME="Ferri">
Κυρία Πρόεδρε, ποιά θα είναι η τύχη των Ευρωπαίων συνταξιούχων; Αυτό είναι το ερώτημα που θέτει το Πράσινο Βιβλίο, το οποίο εκπόνησε με μεγάλη σαφήνεια η Επιτροπή. Και το θέτει υπεύθυνα, όπως το θέτουμε κι εμείς ως Ευρωπαϊκό Κοινοβούλιο, σε μια περίοδο γενικής κρίσης κατά την οποία βλέπει και αντιμετωπίζει τα δύο θεμελιώδη και πιο ανησυχητικά ζητήματα όλου του γενικού συστήματος, το οικονομικό μέλλον των συνταξιούχων και την απασχόληση των νέων. Αυτό δικαιολογεί την ανάγκη που πηγάζει από τη σύγκριση, που διερευνήθηκε μεταξύ άλλων από την Επιτροπή, την οποία θα ήθελα να συγχαρώ, και ιδίως τον Επίτροπο Monti. Πράγματι, ήταν η πρωτοβουλία της Επιτροπής, στην οποία συμμετείχε θετικά και το Κοινοβούλιο, που οδήγησε στη διοργάνωση δημοσίων ακροάσεων με τους σημαντικότερους εμπειρογνώμονες διαφόρων χωρών της Ευρώπης. Και πιστεύω πραγματικά ότι αυτό μας επέτρεψε να εμβαθύνουμε σε πολλές πτυχές.
<P>
Κατά πρώτον, είμαστε όλοι πεπεισμένοι ότι ο πρώτος πυλώνας - της κοινωνικής και δημόσιας προστασίας - πρέπει να παραμείνει ο ακρογωνιαίος λίθος, το θεμέλιο του συστήματος. Ωστόσο, δεν επαρκεί, έχει αρχίσει να κλονίζεται και δεν μπορεί να διασφαλίσει αυτό το οικονομικό μέλλον. Γι' αυτόν ακριβώς τον λόγο τα συνταξιοδοτικά ταμεία έρχονται στο επίκεντρο, παράλληλα με τις ασφάλειες ζωής για τις οποίες υφίσταται ήδη ένα καλά διαρθρωμένο ρυθμιστικό πλαίσιο. Δεν υπάρχει, όμως, κοινοτικό πλαίσιο. Η Επιτροπή κατέβαλε ήδη το 1991 προσπάθειες προς την κατεύθυνση αυτή, στη συνέχεια όμως η πρόταση αποσύρθηκε. Επρόκειτο, εάν θυμάμαι καλά, για μια ερμηνευτική ανακοίνωση της Επιτροπής, η οποία κατόπιν ακυρώθηκε - εάν μπορούμε να το πούμε έτσι - από το Δικαστήριο και τώρα βρισκόμαστε για άλλη μια φορά εδώ για να επαναλάβουμε την προσπάθεια. Εμείς ζητούμε από την Επιτροπή, αφού ξεκίνησε τόσο καλά, να καταλήξει πραγματικά σε μια οδηγία που να λαμβάνει υπόψη ακριβώς αυτές τις διάφορες πτυχές που επεδίωξε να τονίσει.
<P>
Υπάρχει φυσικά στο βάθος και το κεντρικό θέμα της βιωσιμότητας του ευρώ το οποίο, για τα συνταξιοδοτικά ταμεία και γενικά για τα ολοκληρωμένα από συνταξιοδοτική άποψη συστήματα, αλλάζει όντως το πλαίσιο αναφοράς και βέβαια από πολλές απόψεις διευκολύνει τις επενδύσεις και τη διασυνοριακή κινητικότητα των εργαζομένων. Στον τομέα αυτό πρέπει να σημειώσω ότι υπάρχει και μια άλλη, πολύ πρόσφατη οδηγία, η οποία, με πολύ ενδεδειγμένο τρόπο, αντιμετώπισε το πρόβλημα των κεκτημένων δικαιωμάτων, που αποτελεί κι αυτό σημαντική πτυχή που υιοθετήθηκε από την πρόταση του σημερινού απογεύματος, στόχος της οποίας, πέραν αυτού, είναι επίσης να αντιμετωπίσει τις διάφορες γενικές πτυχές, όπως τη φορολογία και συνεπώς τη φορολογική ανισότητα, προκειμένου να εξαλείψει τον κίνδυνο της διπλής φορολόγησης - κίνδυνος που σίγουρα υφίσταται και σήμερα βασανίζει και συχνά καθιστά αβέβαιο το μέλλον όποιου πρόκειται να εργαστεί ή εργάζεται ήδη σε πολυεθνική εταιρεία, ο οποίος στη συνέχεια μετατίθεται ή αποσπάται, έστω και προσωρινά, και κινδυνεύει να φορολογηθεί εις διπλούν, ακόμη και από συνταξιοδοτική άποψη - και τη διαχείριση των κεφαλαίων με διαχειριστές, διοικητικούς διαχειριστές και οικονομικούς διαχειριστές - ακόμη ένα ιδιαίτερα λεπτό θέμα που αντιμετωπίσαμε με τη συμμετοχή και τον έλεγχο των εργαζομένων, διασφαλίζοντας την ισότητα μεταξύ ανδρών και γυναικών. Επί του σημείου αυτού επιμείναμε κατ' επανάληψη, όπως επέμεινε και η Επιτροπή Κοινωνικών Υποθέσεων και η Επιτροπή για τα Δικαιώματα της Γυναίκας μέσω των γνωμοδοτήσεων που εγκρίναμε. Υπάρχουν έπειτα και οι οργανωτικές πτυχές: προτάθηκε φόρουμ για τη συνταξιοδότηση, το οποίο μπορεί, κατά τη γνώμη μου, να αποδειχθεί χρήσιμο για μια ευρύτερη σύγκριση, το λεγόμενο «ευρωπαϊκό διαβατήριο», ένα χρηματιστήριο για τις μικρομεσαίες επιχειρήσεις, που καθίστανται αποδέκτες μιας σημαντικής και πολύ λεπτής επενδυτικής αποστολής, συγχρόνως όμως πολύ ενδιαφέρουσας και πολύ ενθαρρυντικής.
<P>
Όλα αυτά πρέπει να πραγματοποιηθούν, συνεπώς, μέσω των αρχών της κεφαλαιοποίησης, μέσω της διαχείρισης του «καλού οικογενειάρχη». Πρόκειται για σημαντικό και ενδιαφέρον σημείο. Συμμετείχα σε συνάντηση στο Μόναχο σχετικά με τα συνταξιοδοτικά ταμεία και μπορώ να πω ότι συζητήσαμε εκτενώς αυτή την έννοια του «καλού οικογενειάρχη». Λάβαμε το θάρρος να ορίσουμε ένα πλαίσιο, ένα είδος πλατφόρμας με ορισμένες ενδείξεις. Βέβαια, δεν είναι εύκολος ο ορισμός του καλού οικογενειάρχη, ωστόσο σε έναν τόσο ευαίσθητο τομέα δεν είναι δυνατόν να του δέσουμε τα χέρια, γιατί είναι σαφές ότι θα πρέπει στη συνέχεια να προσαρμόσει τη διαχείρισή του στην περίσταση, στην ιστορική και οικονομική στιγμή στην οποία εργάζεται. Υπάρχουν, ωστόσο, ορισμένοι κανόνες επί των οποίων συμφωνήσαμε, ακόμη και εντός της Επιτροπής Νομικών Θεμάτων, οι οποίοι είναι κατά τη γνώμη μου αρκετά ενδιαφέροντες και σέβονται την ελευθερία εγκατάστασης, την ελευθερία διασυνοριακών επενδύσεων κ.λπ., κ.λπ.. Κατ' ουσίαν, επομένως, με αυτή τη δέσμη προτάσεων, που είναι πολύ σαφέστερη στο κείμενο, κι ευχαριστούμε γι' αυτό ακόμη μία φορά τον Επίτροπο Monti για την ευαισθησία του και την προσοχή που επέδειξε, καθώς και όλους όσους έλαβαν μέρος στην εργασία αυτή, πιστεύουμε ότι είναι δυνατόν να σημειωθεί μια σημαντική στροφή στο οικονομικό σύστημα, καθώς και στα θεμελιώδη δικαιώματα του πολίτη.

<SPEAKER ID=282 NAME="Boogerd-Quaak">
Κυρία Πρόεδρε, κύριε Επίτροπε, κατ' αρχάς θα ήθελα να συγχαρώ την Επιτροπή για το γεγονός ότι στην Πράσινη Βίβλο αναλύεται με κατανοητό τρόπο το θέμα των επικουρικών συντάξεων και, κατά συνέπεια, το σύνολο της προβληματικής των συντάξεων, ενώ σημαντικό είναι και το γεγονός ότι το θέμα των συντάξεων εξετάζεται σε ευρωπαϊκή κλίμακα. Εάν συνεχισθούν οι σημερινές τάσεις, στο μέλλον ο κάθε συνταξιούχος θα συντηρείται από δύο εργαζομένους, έναντι τεσσάρων σήμερα. Αυτό οφείλεται, μεταξύ άλλων, στο γεγονός ότι ένα μεγάλο μέρος των συντάξεων στην ΕΕ χρηματοδοτείται με βάση τη διανεμητική αρχή. Συνεπώς, είναι απολύτως απαραίτητο να αναζητήσουμε άλλες λύσεις, γιατί διαφορετικά ενδέχεται να υπονομευθεί το ευρώ, θέμα στο οποίο έχω αναφερθεί επανειλημμένα και νομίζω ότι θα πρέπει να ασχοληθούμε σοβαρά με αυτό.
<P>
Εκτός αυτών, πιστεύω ότι είναι πάρα πολύ δύσκολο να υπαγορευθεί στα κράτη μέλη ποιο σύστημα πρέπει να επιλέξουν. Όμως, αυτό που μπορεί να γίνει είναι να διεξαχθούν «benchmark » μελέτες, όπως συνιστά η Επιτροπή Απασχόλησης και Κοινωνικών Υποθέσεων, ούτως ώστε να εντοπισθούν οι καλύτερες πρακτικές που εφαρμόζονται στα διάφορα κράτη μέλη.
<P>
Παράλληλα, η Επιτροπή Απασχόλησης και Κοινωνικών Υποθέσεων θεωρεί ότι είναι σημαντικό να θεσπισθούν συνταξιοδοτικά συστήματα που να μην λαμβάνουν υπόψη το φύλο του ασφαλιζόμενου και να βελτιωθεί η απόδοση των επενδύσεων που πραγματοποιούν τα συνταξιοδοτικά ταμεία. Κάτι τέτοιο θα οδηγήσει ενδεχομένως σε μείωση του έμμεσου κόστους εργασίας, γεγονός που θα δημιουργήσει μεγαλύτερη απασχόληση στην Ευρώπη.
<P>
Το ίδιο ισχύει όσον αφορά τους προληπτικούς κανόνες για τους ασφαλιστικούς φορείς. Εάν οι κανόνες αυτοί θεσπισθούν σύντομα, πιστεύω ότι θα βελτιωθεί η απόδοση από τις επενδύσεις των συνταξιοδοτικών ταμείων. Πρόκειται για πράγματα τα οποία ωφελούν και την απασχόληση στην Ευρώπη.
<P>
Κυρία Πρόεδρε, κύριε Επίτροπε, πιστεύω ότι θα πρέπει να πραγματοποιηθεί διεξοδικότερη συζήτηση στο Κοινοβούλιο για το θέμα των συντάξεων. Θα ήθελα να καλέσω, επομένως, τον Επίτροπο να συμπεριλάβει για άλλη μια φορά στην ημερήσια διάταξη ολόκληρο των θέμα των συντάξεων, περιλαμβανομένων και των βασικών συντάξεων.

<SPEAKER ID=283 NAME="Lulling">
Κυρία Πρόεδρε, κατά τη γνώμη μου, το πρώτο προσόν του Πράσινου Βιβλίου είναι ότι η Επιτροπή καθορίζει με σαφήνεια ότι, σύμφωνα με την αρχή της επικουρικότητας, εναπόκειται στα ίδια τα κράτη μέλη να αποφασίσουν για τον ρόλο που πρόκειται να αποδώσουν στον πρώτο, τον δεύτερο και τον τρίτο πυλώνα, στους οποίους βασίζεται η ασφάλιση γήρατος για τους μισθωτούς και για τους ελεύθερους επαγγελματίες στα διάφορα κράτη μέλη.
<P>
Το κοινοτικό πλαίσιο που μας χρειάζεται για να εξασφαλίσουμε την ανάπτυξη μιας πραγματικά ενιαίας αγοράς των συνταξιοδοτικών ταμείων πρέπει, κατά την γνώμη μου, να περιορισθεί στην εξάλειψη των εμποδίων που παρεμβάλλονται στην ελεύθερη επιλογή ενός συνταξιοδοτικού ταμείου, στην ελεύθερη κυκλοφορία των προσώπων και στην ελεύθερη παροχή υπηρεσιών.
<P>
Οφείλω να τονίσω ότι σε ορισμένα κράτη μέλη οι προληπτικοί κανονισμοί που ισχύουν σήμερα είναι δυσανάλογοι για να εξασφαλίσουν την ασφάλεια των ταμείων και δεν επιτρέπουν στους διαχειριστές των ταμείων να καθορίσουν την καλύτερη στρατηγική τοποθετήσεων.
<P>
Όσον αφορά την πολιτική επενδύσεων των συνταξιοδοτικών ταμείων, οι κανονιστικές ρυθμίσεις πρέπει να προβλέπουν τη διαφοροποίηση του χαρτοφυλακίου. Φυσικά η φορολογία μπορεί να αποτελέσει τροχοπέδη στην ελεύθερη διακίνηση των προσώπων και στην ελεύθερη παροχή υπηρεσιών. Θεωρώ αναγκαία μια εναρμονισμένη φορολογική μεταχείριση στην Ευρωπαϊκή Ένωση η οποία θα προβλέπει φορολογική απαλλαγή ή δυνατότητα έκπτωσης τη στιγμή που δημιουργούνται τα δικαιώματα και την επιβολή φόρου στους δικαιούχους παροχών σύμφωνα με τις διατάξεις που αφορούν το φόρο εισοδήματος στα κράτη μέλη.
<P>
Πέραν τούτου, ως συντάκτρια γνωμοδότησης της Επιτροπής για τα Δικαιώματα της Γυναίκας, επιμένω στην ίση μεταχείριση των γυναικών και των ανδρών στα καθεστώτα επικουρικών συντάξεων. Ξέρω ότι, σε γενικές γραμμές, υπάρχει μεγαλύτερη προσδοκία ζωής για τις γυναίκες από ό, τι για τους άνδρες, όμως οι ασφαλιστικοί υπολογισμοί που αφορούν το φύλο δεν θα πρέπει να οδηγούν στην αμφισβήτηση της αρχής των ίσων εισφορών και των ίσων παροχών για τους δικαιούχους και των δύο φύλων.
<P>
Πρέπει φυσικά να επωφεληθώ της ευκαιρίας για να επιμείνω στην επείγουσα ανάγκη επανεξέτασης των οδηγιών που αφορούν την ίση μεταχείριση των ανδρών και των γυναικών στα νομικά και επαγγελματικά καθεστώτα κοινωνικής ασφάλισης, προκειμένου να τεθούν οι βάσεις για την εξατομίκευση των συνταξιοδοτικών δικαιωμάτων, να καθορισθεί ένα ευέλικτο όριο σύνταξης για τους άντρες και τις γυναίκες, να ρυθμιστούν τα δικαιώματα των επιζώντων και των διαζευγμένων συντρόφων κατά την κατανομή των συνταξιοδοτικών δικαιωμάτων που αποκτήθηκαν κατά τη διάρκεια του γάμου, και τέλος να εξασφαλισθεί μια ανεξάρτητη κοινωνική ασφάλιση στους ή στις συζύγους που βοηθούν ελεύθερους επαγγελματίες στη βιοτεχνία, το εμπόριο, την κτηνοτροφία και τα ελεύθερα εν γένει επαγγέλματα.
<P>
Ελπίζω, κ. Monti, ότι θα γνωστοποιήσετε αυτές τις επιθυμίες στον συνάδελφό σας Επίτροπο Flynn.

<SPEAKER ID=284 LANGUAGE="EN" NAME="Falconer">
Κυρία Πρόεδρε, θα ήθελα να ευχαριστήσω τον εισηγητή για την εκπόνηση αυτής της πολύ σημαντικής έκθεσης. Θα ήθελα επίσης να ευχαριστήσω την Επιτροπή για την παρουσίαση των στοιχείων τεκμηρίωσης, μολονότι μπορεί να διατυπώσω στη συνέχεια κάποια κριτικά σχόλια.
<P>
Μία από τις πιο πολύτιμες εμπειρίες που είχα στο Ευρωπαϊκό Κοινοβούλιο είναι η εξέταση των δομών που διέπουν τις οικονομικές δραστηριότητες της Ευρώπης από το 1945 και μετά. Τούτο οδήγησε σε τεράστια οικονομικά οφέλη για τους λαούς της ηπειρωτικής Ευρώπης. Η πολιτική της συναπόφασης και της συμμετοχής των εργαζομένων στη διαχείριση, η συνεργασία δηλαδή κοινοτήτων, εργαζομένων και όσων συμμετέχουν στις επιχειρήσεις, με σκοπό την οικοδόμηση της Ευρώπης μετά από το 1945 δεν επανελήφθη στο Ηνωμένο Βασίλειο. Στο Ηνωμένο Βασίλειο υιοθετήσαμε τη δομή αγγλοσαξωνικού τύπου, και τα συνταξιοδοτικά και ασφαλιστικά ταμεία αναπτύχθηκαν στη χώρα κατά τη δεκαετία του '50. Τα σχετικά κονδύλια ανέρχονται σήμερα σε περίπου 1, 3 τρισεκατομμύρια στερλίνες, που αντιστοιχούν σε περίπου 1, 6 τρισεκατομμύρια Ecu, ποσό τεράστιο με οποιαδήποτε κριτήρια. Κι αυτό μολονότι το 1979, όταν η κ. Thatcher κατάργησε τους ελέγχους συναλλάγματος στο Ηνωμένο Βασίλειο, σημειώθηκε διαρροή επενδύσεων και επενδύσεων χαρτοφυλακίου από το Ηνωμένο Βασίλειο προς άλλα μέρη του κόσμου: από 6 % σε 31 % εκτός της ΕΟΚ, που, όπως παραδέχεται σήμερα η Επιτροπή, είναι το πραγματικό ποσοστό.
<P>
Οι συνεισφέροντες δεν ελέγχουν ουσιαστικά αυτά τα κεφάλαια και παραμερίζονται, καθώς οι διαχειριστές κεφαλαίων αξιοποιούν το τεράστιο οικονομικό όπλο που τους διατίθεται μέσω εξαγορών εταιρειών, συγχωνεύσεων και αυξήσεων των παχυλών μισθών του «Σίτυ» του Λονδίνου.
<P>
Κοιτάζοντας την Εθνική Ένωση Συνταξιοδοτικών Ταμείων της χώρας μου θα πρέπει να ψάξεις πολύ και να προσπαθήσεις σκληρά για να βρεις εκπρόσωπο εργαζομένων, ενώ υπάρχουν πολλοί εκπρόσωποι του «Σίτυ», του επιχειρηματικού κόσμου του Λονδίνου. Το γεγονός αυτό έρχεται σε αντιδιαστολή με την Ολλανδία, τη Γερμανία, τη Σουηδία, το Βέλγιο και τις υπόλοιπες χώρες όπου η συνεργασία, η συναπόφαση και οι διαβουλεύσεις βρίσκονται στην ημερήσια διάταξη. Ωστόσο, η Επιτροπή δεν έκανε καμία απολύτως αναφορά στο Λευκό της Βιβλίο στην πιθανή συμμετοχή των συνεισφερόντων.
<P>
Ελπίζω και πιστεύω ότι, όταν η Επιτροπή παρουσιάσει την οδηγία, την οποία αντιλαμβάνομαι ότι εξετάζει επί του παρόντος, θα εξασφαλίζεται σαφώς η συμμετοχή των συνεισφερόντων στη διαχείριση των τεραστίων αυτών κεφαλαίων.
<P>
Η Ομάδα του Ευρωπαϊκού Σοσιαλιστικού Κόμματος θα υποστηρίξει το μοντέλο συναπόφασης και συμμετοχής των εργαζομένων στη διαχείριση που ακολουθείται στην ευρωπαϊκή αγορά. Απορρίπτουμε τις βραχυπρόθεσμες τακτικές και προσδοκούμε χρηματοδοτικά και οικονομικά κέρδη για τους πολίτες μας.
<P>
Εδώ και αρκετά χρόνια μελετώ την εξέλιξη της πολιτικής δημοκρατίας. Ένας από τους ανθρώπους στους οποίους στήριξα την έμπνευσή μου είναι ο Tom Paine, ο οποίος συμμετείχε σε δύο επαναστάσεις, μία στην Αμερική και μία στη Γαλλία, και αγωνίσθηκε για την πολιτική δημοκρατία. Πιστεύω ότι είναι πλέον καιρός να προχωρήσουμε προκειμένου να προσφέρουμε στους Ευρωπαίους οικονομική δημοκρατία. Πιστεύω, μαζί με τους σοσιαλιστές, ότι η δημοκρατία προάγεται περισσότερο με το ευρωπαϊκό μοντέλο της κοινωνικής αγοράς.

<SPEAKER ID=285 LANGUAGE="DE" NAME="Kuckelkorn">
Κυρία Πρόεδρε, η Επιτροπή Νομικών Θεμάτων και Δικαιωμάτων των Πολιτών συμπεριέλαβε τις τροπολογίες της Επιτροπής Οικονομικής, Νομισματικής και Βιομηχανικής Πολιτικής σε βασικά σημεία και συμπλήρωσε έτσι δεόντως το Πράσινο Βιβλίο. Δίδεται έμφαση σε πέντε σημεία τα οποία η Επιτροπή θα πρέπει να ακολουθήσει στη μελλοντική κοινοτική νομοθεσία που θα εκδοθεί βάσει του Πράσινου Βιβλίου.
<P>
Πρώτον: η πρώτη, δηλαδή η βασική σύνταξη σύμφωνα με τη διαδικασία της εισφοράς, είναι επιδεκτική μεταρρύθμισης όσον αφορά την έκταση και τη διάρθρωσή της μόνο σε εθνικό επίπεδο και, συνεπώς, επιβάλλεται να παραμείνει στην εθνική αρμοδιότητα. Η Κοινότητα δεν είναι, κατά τη γνώμη μου, αρμόδια για συμβάσεις που αναπτύχθηκαν επί γενεές σε εθνικό επίπεδο.
<P>
Δεύτερον: και η επικουρική σύνταξη χαρακτηρίζεται στην εσωτερική αγορά από πολλαπλή προσφορά και πολλαπλούς συνταξιοδοτικούς οργανισμούς. Η κοινοτική νομοθεσία δεν επιτρέπεται να παραβλάψει τους συνταξιοδοτικούς οργανισμούς ούτε σχετικά με τις διατάξεις περί εποπτείας, ούτε σχετικά με τις φορολογικές προϋποθέσεις.
<P>
Τρίτον: Οι περιορισμοί περί επενδύσεων μπορούν να αποκτήσουν ευελιξία, μόνον εάν ενιαίες ρυθμίσεις για την εποπτεία διασφαλίζουν τη δυνατότητα ελέγχου και συναπόφασης, με ισότιμη συμμετοχή, για τους αποδέκτες των παροχών, αλλά και την ύπαρξη ασφάλειας σε περίπτωση αφερεγγυότητας.
<P>
Τέταρτον: οι γενικές φορολογικές προϋποθέσεις για τις επικουρικές συντάξεις πρέπει να εξομοιωθούν και να βελτιωθούν σε ολόκληρη την ενιαία αγορά, ώστε να προαχθούν περισσότερο οι δυνατότητες της τελευταίας σχετικά με την ασφάλεια γήρατος και να αυξηθεί η αποτελεσματικότητα. Η δευτερογενής φορολογία συνταξιοδοτικών αξιώσεων πρέπει να καταστεί αρχή σε όλη την Κοινότητα.
<P>
Πέμπτον: κατά τη μεταφορά συνταξιοδοτικών δικαιωμάτων και τη διατήρησή τους, καθώς και για τις διάφορες σχετικές προθεσμίες, επιβάλλεται να επιτευχθεί μεγαλύτερη σύγκλιση στο εσωτερικό της Κοινότητας.
<P>
Θα ήθελα να συγχαρώ τον εισηγητή, αλλά και την Επιτροπή Νομικών Θεμάτων και Δικαιωμάτων των Πολιτών, διότι αποδέχθηκαν τις προτάσεις της Επιτροπής Οικονομικής, Νομισματικής και Βιομηχανικής Πολιτικής για μια δέουσα τροποποίηση του Πράσινου Βιβλίου.

<SPEAKER ID=286 LANGUAGE="DE" NAME="Rόbig">
Κυρία Πρόεδρε, αξιότιμοι συνάδελφοι, μιλούμε για το μέλλον και το μέλλον είναι πολύ σημαντικό για όλους. Οι άνθρωποι που θα γεννηθούν σήμερα θα φθάσουν κατά πάσα πιθανότητα τα 100 χρόνια. Γνωρίζουμε ότι ένας από τους σημαντικότερους στόχους για το μέλλον μας είναι η υγεία μέχρι το βαθύ γήρας. Τούτο σημαίνει ότι οφείλουμε από τώρα να σκεφθούμε πώς μπορούμε να διατηρήσουμε το κοινωνικό επίπεδο των ηλικιωμένων ατόμων. Έχουμε σήμερα την αρχή της κοινωνικής σύμβασης μεταξύ των γενεών, βάσει της οποίας οι νέοι συνεισφέρουν ό, τι δαπανούν οι ηλικιωμένοι, και πρέπει να συμπληρώσουμε την αρχή αυτή με τρόπο αποτελεσματικό με την αρχή της συγκέντρωσης της αποταμίευσης.
<P>
Το θέμα είναι να εναρμονισθούν με τρόπο ορθολογικό οι δημόσιες συντάξεις με τις ιδιωτικές και τις επαγγελματικές. Αν συγκεντρώσουμε γενικές προϋποθέσεις για μια ενιαία αγορά συντάξεων στην Ευρώπη θα μπορούμε να προσβλέπουμε στο μέλλον με ελπίδα.

<SPEAKER ID=287 LANGUAGE="NL" NAME="Boogerd-Quaak">
Κυρία Πρόεδρε, πριν λίγο δεν γνώριζα ότι θα μου δοθεί άλλο ένα λεπτό, αλλά θα αξιοποιήσω τον χρόνο που έχω στη διάθεσή μου για να αναφερθώ στο θέμα της ελεύθερης κυκλοφορίας των εργαζομένων. Σήμερα το ποσοστό των ατόμων στην Ευρώπη που εργάζεται σε ένα άλλο κράτος μέλος είναι λιγότερο από 2 %. Το γεγονός αυτό οφείλεται κυρίως στο σύστημα κοινωνικής ασφάλισης, στα πλαίσια του οποίου εξαιρετικά σημαντικό ρόλο διαδραματίζουν οι συντάξεις. Νομίζω ότι θα μπορούσαμε να διευθετήσουμε το θέμα μελετώντας περισσότερο, για παράδειγμα, τη δυνατότητα καθιέρωσης ενός ευρωπαϊκού συνταξιοδοτικού διαβατηρίου.
<P>
Η οδηγία που εξετάζουμε αυτή τη στιγμή αποτελεί ένα βήμα προς τη σωστή κατεύθυνση. Ωστόσο, εάν εξετάσουμε την αυξανόμενη ευελιξία της αγοράς εργασίας, θα διαπιστώναμε ότι μπορούμε να θεσπίσουμε ένα πολύ πιο ευνοϊκό για τους εργαζόμενους σύστημα συνταξιοδότησης, επιτρέποντας απλώς στους ενδιαφερόμενους να μεταφέρουν τα συνταξιοδοτικά τους δικαιώματα και την ασφάλισή τους, όταν αλλάζουν δουλειά ή ακόμη και όταν μεταβαίνουν σε άλλη χώρα. Πιστεύω ότι μπορεί να θεσπισθεί σε ευρωπαϊκή κλίμακα νομοθεσία για τη διατήρηση του ύψους των συντάξεων και των δικαιωμάτων των δικαιούχων. Όπως λειτουργούν τα συνταξιοδοτικά ταμεία για παράδειγμα στη χώρα μου, η στάση τους είναι πολύ επιφυλακτική από αυτή την άποψη. Θα ήθελα να παρακαλέσω τον Επίτροπο να αναπτύξει περισσότερο το θέμα αυτό.

<SPEAKER ID=288 LANGUAGE="NL" NAME="Janssen van Ray">
Κυρία Πρόεδρε, οι συντάξεις στηρίζονται σε τρεις πυλώνες. Υπάρχουν κατ' αρχάς οι βασικές συντάξεις, που τις αναλαμβάνει το κράτος, σε μας ο νόμος για τη γενικευμένη ασφάλιση γήρατος, δεύτερον οι επικουρικές συντάξεις, που τις αναλαμβάνουν οι κοινωνικοί εταίροι με πλήρη συμμετοχή των εργαζομένων, και ο τρίτος πυλώνας, οι προαιρετικές επικουρικές συντάξεις. Εύχομαι καλή επιτυχία στον Επίτροπο Monti για την πρακτικά αδύνατη αποστολή που έχει αναλάβει να εκπληρώσει. Αυτό που θα ήθελα να τονίσω είναι οι σοβαρές ανησυχίες που έχουν προκληθεί στις Κάτω Χώρες με αφορμή τις δηλώσεις του Ιταλού Πρωθυπουργού. Όπως ανάφεραν άλλοι ομιλητές και ο εισηγητής Ferri, εάν επιτρέψουμε να υπονομευθεί η σταθερότητα της αξίας του ευρώ, κι εμείς στις Κάτω Χώρες, δικαίως ή αδίκως, ερμηνεύσαμε τις δηλώσεις του Επιτρόπου Monti και του εισηγητή Ferri έτσι ώστε να πιστεύουμε ότι για πολιτικούς λόγους θα μπορούσε να τηρηθεί ελαστική στάση όσον αφορά τη σταθερότητα της αξίας του ευρώ, θα αντιμετωπίσουμε τη σθεναρή αντίσταση εκείνων που λαμβάνουν σταθερές συντάξεις. Απευθύνω έκκληση στον Επίτροπο Monti να φροντίσει για την άρση της ανησυχίας που έχει δημιουργηθεί στις Κάτω Χώρες και να καθησυχάσει όσους αφορά το Πράσινο Βιβλίο του, το οποίο είναι εξάλλου εξαιρετικό. Θα ήθελα επίσης να ευχαριστήσω τον εισηγητή Ferri για το φανταστικό έργο που επιτέλεσε.

<SPEAKER ID=289 LANGUAGE="FR" NAME="Elmalan">
Κυρία Πρόεδρε, το Πράσινο Βιβλίο της Επιτροπής χρησιμοποιεί το πρόσχημα της γήρανσης του πληθυσμού και της μείωσης του αριθμού των ενεργού ανθρώπινου δυναμικού για να ανοίξει δρόμο στα συνταξιοδοτικά ταμεία για τις επικουρικές συντάξεις. Πρόκειται για ψεύτικες δικαιολογίες, καθώς αφαιρεί εντελώς τη δυναμική από μια διαδικασία δημιουργίας θέσεων εργασίας και μείωσης της συντάξιμης ηλικίας. Εξάλλου, πριν ακόμα τελειώσουν οι διαβουλεύσεις για το Πράσινο Βιβλίο, ο Επίτροπος Monti αποφάνθηκε υπέρ μιας κοινοτικής οδηγίας με σκοπό τη θέσπιση ενός φιλελεύθερου καθεστώτος για τα συνταξιοδοτικά ταμεία στην Ευρωπαϊκή Ένωση, μιας οδηγίας «που εγγυάται, στην περίπτωση των συνταξιοδοτικών ταμείων, την ελευθερία εγκατάστασης και την ελευθερία παροχής υπηρεσιών διαχείρισης».
<P>
Αυτός ο προσανατολισμός δημιουργεί τον κίνδυνο ενός συστήματος βασισμένου στην ιδιωτική ασφάλιση, που ενδέχεται να αντικαταστήσει προοδευτικά την κοινωνική ασφάλιση. Η υγεία και η σύνταξη δεν θα ήταν πλέον δικαιώματα, αλλά θα γίνονταν αγαθά υπαγόμενα στους νόμους της αγοράς. Η στρατηγική για τα συνταξιοδοτικά ταμεία έχει ως κύριο στόχο τη συγκέντρωση των κεφαλαίων στις κεφαλαιαγορές. Οι Γάλλοι βουλευτές της Ομάδας μου εναντιώνονται αποφασιστικά στα συνταξιοδοτικά ταμεία. Αυτό το σύστημα κεφαλαιοποίησης είναι ιδιαίτερα επικίνδυνο και βαθιά άδικο, αφού θα ευνοούσε τους πιο πλούσιους, εκείνους που μπορούν να αποταμιεύσουν, και θα άφηνε τους πιο φτωχούς με μια σύνταξη πείνας.
<P>
Γι' αυτό δεν μπορούμε να δεχθούμε την έκθεση Ferri της Επιτροπής Νομικών Θεμάτων και Δικαιωμάτων των Πολιτών, που εντάσσεται στο πλαίσιο των προτάσεων της Ευρωπαϊκής Επιτροπής. Αντιθέτως, υποστηρίζουμε το διανεμητικό σύστημα, που είναι το μόνο που εξασφαλίζει τα δικαιώματα των μισθωτών και τους επιτρέπει να διεκδικούν μια σύνταξη στα πλαίσια μιας εθνικής αλληλεγγύης, αλληλεγγύης μεταξύ του ενεργού εργατικού δυναμικού και των συνταξιούχων, μεταξύ των γενεών, και μεταξύ του έθνους και των μισθωτών. Για να βρούμε νέους πόρους και για να αυξήσουμε τη δύναμη των συντάξεων, που συχνά υστερούν έναντι του κόστους ζωής, όπως δείχνουν οι πρόσφατες διαδηλώσεις των συνταξιούχων στη Γαλλία, προτείνουμε την εφαρμογή μιας εισφοράς επί των χρηματοοικονομικών προϊόντων ανάλογη με αυτή που εφαρμόζεται στους μισθούς.

<SPEAKER ID=290 NAME="Monti">
Κύριε Πρόεδρε, το Πράσινο Βιβλίο σχετικά με τις επικουρικές συντάξεις στην ενιαία αγορά είχε βασικά δύο στόχους: ο πρώτος ήταν να δρομολογήσει μία κατά το δυνατόν διεξοδική συζήτηση σχετικά με τα μέσα διασφάλισης της οικονομικής βιωσιμότητας των συνταξιοδοτικών καθεστώτων των κρατών μελών. Η παράταση της διάρκειας ζωής και η μείωση της θνησιμότητας υπάρχει πράγματι κίνδυνος να απειλήσουν τα καθεστώτα που βασίζονται αποκλειστικά στη διανεμητική αρχή. Τα καθεστώτα αυτά ιδρύθηκαν ως επί το πλείστον όταν σε κάθε συνταξιούχο αντιστοιχούσαν τέσσερεις ή πέντε εργαζόμενοι. Το 2015, η αναλογία αυτή θα είναι της τάξεως των δύο προς ένα ή ακόμη δυσμενέστερη σε ορισμένα κράτη μέλη. Είναι αρμοδιότητα των κρατών μελών να αντιμετωπίσουν τις εξελίξεις αυτές και να οργανώσουν τα συνταξιοδοτικά τους συστήματα κατά τρόπο που να διασφαλίζεται το επίπεδο εισοδημάτων των ηλικιωμένων, διατηρώντας παράλληλα υπό έλεγχο τις δημόσιες δαπάνες.
<P>
Όσον αφορά τον δεύτερο στόχο του Πράσινου Βιβλίου, θα πρέπει να λάβουμε μέτρα σε ευρωπαϊκό επίπεδο προκειμένου τα συστήματα επικουρικής σύνταξης, που βασίζονται στην κεφαλαιοποίηση, να μπορούν να επωφελούνται πλήρως από τα πλεονεκτήματα της ενιαίας αγοράς. Η σημερινή κατάσταση είναι πολύ διαφορετική. Πράγματι, διαπιστώνουμε ότι τα συνταξιοδοτικά ταμεία υποχρεούνται συχνά να τηρούν αυστηρούς περιορισμούς σε θέματα επενδύσεων. Το Πράσινο Βιβλίο επισημαίνει ότι ορισμένοι από αυτούς τους περιορισμούς - ορισμένοι, όχι όλοι - δεν δικαιολογούνται από λόγους προληπτικής εποπτείας και περιορίζουν την απόδοση των ταμείων, προκαλώντας την αύξηση του κόστους των συντάξεων.
<P>
Οι περιορισμοί αυτοί εμποδίζουν την ολοκλήρωση των κεφαλαιαγορών της Ένωσης, εις βάρος της ανάπτυξης και της απασχόλησης. Τα συνταξιοδοτικά ταμεία δεν μπορούν να καταφεύγουν ελεύθερα σε οποιονδήποτε εξουσιοδοτημένο διαχειριστή εγκατεστημένο στην Ένωση, γεγονός που περιορίζει τα πλεονεκτήματα που απορρέουν από έναν υγιή και αποτελεσματικό ανταγωνισμό σε επίπεδο Ένωσης. Η επαγγελματική κινητικότητα παρεμποδίζεται λόγω της συχνής έλλειψης αμοιβαίας αναγνώρισης των καθεστώτων φορολογίας και δυνατότητας μεταφοράς των δικαιωμάτων επικουρικής σύνταξης.
<P>
Τελικά, ιδίως ελλείψει συντονισμού των φορολογικών καθεστώτων, οι εταιρείες ασφαλειών ζωής και τα συνταξιοδοτικά ταμεία δεν μπορούν να προτείνουν ελεύθερα τις υπηρεσίες τους σε όλη την επικράτεια της Ένωσης. Η κατάσταση αυτή είναι ακόμη λιγότερο ικανοποιητική, εάν ληφθεί υπόψη ότι τα καθεστώτα συμπληρωματικής σύνταξης βρίσκονται σε συνεχή ανάπτυξη στην Ένωση. Τα στοιχεία ενεργητικού των συνταξιοδοτικών ταμείων στα κράτη μέλη αντιπροσωπεύουν ήδη το 25 % του Ακαθάριστου Εγχώριου Προϊόντος της Ένωσης και όλο και περισσότερα κράτη μέλη καταφεύγουν στα καθεστώτα αυτά για να αντιμετωπίσουν τις δημογραφικές και δημοσιονομικές εξελίξεις.
<P>
Επιπλέον, όλο και περισσότεροι εργαζόμενοι επιθυμούν να εργαστούν σε διάφορα κράτη της Ένωσης και είναι σημαντικό να μπορούν να απολαμβάνουν την ελευθερία αυτή χωρίς να κινδυνεύουν να χάσουν τα δικαιώματά τους επικουρικής σύνταξης. Η Επιτροπή έλαβε σχεδόν εκατό απαντήσεις στο Πράσινο Βιβλίο, προερχόμενες από τα κράτη μέλη, την Οικονομική και Κοινωνική Επιτροπή, καθώς και τους χρηματοοικονομικούς και κοινωνικούς κύκλους. Στη συντριπτική πλειοψηφία των απαντήσεων υπογραμμίζεται η επείγουσα ανάγκη θέσπισης για τα καθεστώτα επικουρικής σύνταξης ενός κοινοτικού νομικού πλαισίου που να επιτρέπει την ανάπτυξή τους σε όλη την ενιαία αγορά. Κατά τον τρόπο αυτό θα μπορέσουν να συμβάλουν πλήρως στην ενίσχυση της κοινωνικής προστασίας και στη διασφάλιση των εισοδημάτων των συνταξιούχων, λαμβάνοντας υπόψη - απευθύνομαι ιδίως στην αξιότιμη κ. Lulling - την αναγκαία ισότητα μεταξύ ανδρών και γυναικών. Είναι πράγματι σημαντικό να μην βρεθούν οι γυναίκες σε μειονεκτική θέση.
<P>
Σημειώνω με μεγάλη ικανοποίηση ότι η εξαίρετη έκθεση του αξιότιμου κ. Ferri συνάγει επίσης το συμπέρασμα της επείγουσας ανάγκης θέσπισης για τα καθεστώτα επικουρικής σύνταξης ενός κοινοτικού νομικού πλαισίου και ζητεί την εκπόνηση μιας πρότασης οδηγίας σχετικά με τη διαχείριση των συνταξιοδοτικών ταμείων και τον καλύτερο συντονισμό των φορολογικών καθεστώτων.
<P>
Επίσης, εντός του πλαισίου δράσης για τις χρηματοοικονομικές υπηρεσίες, που πρότεινε η Επιτροπή στις 28 του προηγούμενου Οκτωβρίου, προέκυψε μεταξύ άλλων το ίδιο συμπέρασμα. Η Επιτροπή είναι σταθερά αποφασισμένη να δράσει στην κατεύθυνση αυτή και θα χρειαστεί την ενεργό υποστήριξη του Κοινοβουλίου. Η στάση της Επιτροπής είναι κατά κύριο λόγο πολύ θετική έναντι της έκθεσης του βουλευτή Ferri και των ιδεών που περιέχονται στις εκθέσεις των άλλων κοινοβουλευτικών επιτροπών. Οι εργασίες αυτές εμπλούτισαν σημαντικά τις διαβουλεύσεις που δρομολόγησε το Πράσινο Βιβλίο και είναι εξαιρετικά επωφελείς για τις μελλοντικές πρωτοβουλίες.
<P>
Στις αρχές του επόμενου έτους η Επιτροπή θα δημοσιεύσει ανακοίνωση που θα αφορά τα πολιτικά πορίσματα των διαβουλεύσεων. Στη συνέχεια σκοπεύουμε να προτείνουμε οδηγία που να διασφαλίζει ότι τα συνταξιοδοτικά ταμεία μπορούν να επωφεληθούν, υπό τις βέλτιστες συνθήκες ασφάλειας, των ελευθεριών επενδύσεων και παροχής υπηρεσιών που προβλέπονται από τη Συνθήκη.
<P>
Τέλος, η Επιτροπή θα αναπτύξει στενή συνεργασία με τα κράτη μέλη, με στόχο την εξάλειψη των κυριότερων φορολογικών εμποδίων στην υλοποίηση μιας εσωτερικής αγοράς για τις επικουρικές συντάξεις.
<P>
Θα ήθελα να ολοκληρώσω με μια παρατήρηση σχετικά με την πρόταση του αξιότιμου βουλευτή Janssen van Raay. Είναι βέβαιο ότι τα ταμεία επικουρικής σύνταξης αποτελούν ένα από τα κυριότερα μέσα σε μια Ευρώπη που στρέφεται προς τις μελλοντικές γενιές, προκειμένου να διασφαλίσει επίσης, σε μακροπρόθεσμη βάση, τη βαθιά βιωσιμότητα των χρηματοοικονομικών ισορροπιών. Απευθυνόμενος στη αξιότιμη βουλευτή Elmalan, θα ήθελα να πω ότι τα κράτη μέλη θα διατηρήσουν προφανώς πλήρη αρμοδιότητα στον καθορισμό του ρόλου που επιθυμούν να δώσουν στους διάφορους πυλώνες του συστήματος κοινωνικής πρόνοιας. Είναι γεγονός ότι ο προσανατολισμός που προτείνει η Επιτροπή όσον αφορά τον ρόλο των συστημάτων επικουρικής σύνταξης συνίσταται στη σημαντική ελευθέρωση των στοιχείων του ενεργητικού και της διαχείρισης, με ακριβείς ωστόσο κανόνες προληπτικής εποπτείας, και, εάν μας ενδιαφέρει, όπως ενδιαφέρει σίγουρα τη βουλευτή Elmalan, η ανάπτυξη της απασχόλησης στην Ευρώπη, δεν μπορούμε να μη λάβουμε υπόψη το γεγονός ότι μια ενιαία αγορά για τα συνταξιοδοτικά ταμεία θα επιτρέψει, με τον ίδιο κίνδυνο, την επίτευξη υψηλότερου επιπέδου απόδοσης για τα στοιχεία ενεργητικού των συνταξιοδοτικών ταμείων, επιτρέποντας συνεπώς τη μείωση των επιβαρύνσεων των εισφορών κοινωνικής ασφάλισης, για την ίδια ασφαλιζόμενη σύνταξη, και θα επιτρέψει επίσης τη μείωση του μη εργατικού κόστους και των επιβαρύνσεων της εργασίας εκτός του μισθού. Όλα αυτά παίζουν φυσικά σημαντικό ρόλο σε μια πολιτική για την απασχόληση.
<P>
Πιστεύω, συνεπώς, ότι υπάρχουν ελάχιστα θέματα τόσο σημαντικά όπως αυτό για πολλούς προβληματισμούς ως προς το ευρωπαϊκό οικονομικό και κοινωνικό σύστημα, και συγχαίρω για άλλη μία φορά το Κοινοβούλιο για τη σημαντική συμβολή του.

<SPEAKER ID=291 LANGUAGE="EN" NAME="Falconer">
Kύριε Πρόεδρε, θα ήθελα να πω μόνο δυο λόγια: όταν ο κ. Monti μίλησε για το Πράσινο Βιβλίο του, δεν αναφέρθηκε στον τρόπο συμμετοχής στη διαδικασία λήψης αποφάσεων των συνεισφερόντων σε αυτά τα ταμεία, των ανθρώπων, λόγου χάριν, που επενδύουν τα χρημάτά τους σε αυτά. Θα μπορούσε να μας παράσχει κάποια διαβεβαίωση ότι θα περιέχονται σε αυτές τις ανακοινώσεις ή τις οδηγίες τα ιερά κειμήλια, όπως είναι π.χ. οι όροι συμμετοχής και συναπόφασης της ευρωπαϊκής αγοράς;

<SPEAKER ID=292 NAME="Μοnti">
Κύριε Πρόεδρε, θα ήθελα να απαντήσω εν συντομία στον κ. Falconer επισημαίνοντας ότι η δυνατότητα συμμετοχής των συνεισφερόντων στη διαχείριση συστημάτων συμπληρωματικής σύνταξης και συνταξιοδοτικών ταμείων είναι, φυσικά, σημαντική και εμπίπτει στην αρμοδιότητα μάλλον των κρατών μελών, παρά της Επιτροπής.
<P>
Θα επιθυμούσα επίσης να υπογραμμίσω τη διαφορά μεταξύ μιας επιχείρησης παραγωγής αγαθών και υπηρεσιών όπου, τουλάχιστον σε ορισμένα κράτη μέλη, υπάρχουν είδη συμμετοχής των εργαζομένων σε αυτή, και ενός ενδιάμεσου χρηματοπιστωτικού οργανισμού υπό την ευρεία έννοια, όπως είναι ένα σύστημα συμπληρωματικής σύνταξης. Συνήθως στη διαχείριση των ενδιάμεσων χρηματοπιστωτικών φορέων δεν συμμετέχουν οι αντισυμβαλλόμενοι. Κατά τη γνώμη μου, η καλύτερη εγγύηση για τους συνεισφέροντες είναι ο καθορισμός και η πρακτική εφαρμογή κατάλληλων προληπτικών κανόνων.

<SPEAKER ID=293 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<CHAPTER ID=14>
Οχήματα άνω των οκτώ θέσεων
<SPEAKER ID=294 NAME="Πρόεδρος">
Η ημερήσια διάταξη προβλέπει στη συνέχεια τη συζήτηση της έκθεσης (A4-0424/98) του κ. Murphy, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την πρόταση του Ευρωπαϊκού Κοινοβουλίου και του Συμβουλίου που αφορά τις ειδικές διατάξεις για τα οχήματα που χρησιμοποιούνται για τη μεταφορά επιβατών και διαθέτουν άνω των οκτώ θέσεων εκτός της θέσεως του οδηγού, και την τροποποίηση της οδηγίας 70/156/ΕΟΚ του Συμβουλίου (COM(97)0276 - C4-0545/97-97/0176(COD)).

<SPEAKER ID=295 NAME="Murphy">
Κύριε Πρόεδρε, το γεγονός ότι αρχίζουμε κάπως αργοπορημένα την αποψινή συζήτηση εναρμονίζεται με τη φήμη, που υπάρχει τουλάχιστον στη Βρετανία, ότι τα λεωφορεία αργούν και με το γεγονός ότι η ιδιόμορφη αυτή έκθεση επιστρέφει σε μας για δεύτερη φορά, έχοντας καθυστερήσει από τον Απρίλιο του τρέχοντος έτους. Τούτου ρηθέντος, θα ήθελα να ευχαριστήσω επισήμως το προσωπικό της κοινοβουλευτικής Επιτροπής Οικονομικής, Νομισματικής και Βιομηχανικής Πολιτικής, και ιδιαίτερα τους διερμηνείς και μεταφραστές για το σημαντικό έργο τους όσον αφορά τη συγκεκριμένη έκθεση. Έκαναν θαυμάσια δουλειά. Θα ήθελα επίσης να ευχαριστήσω τους συναδέλφους βουλευτές της Επιτροπής Οικονομικής Πολιτικής, ιδιαίτερα δε τον κ. Rόbig, που είναι απόψε μαζί μας, για τη βοήθειά τους ούτως ώστε να φθάσουμε ως εδώ.
<P>
Μία φίλη μου μού ανέφερε ένα περιστατικό για μια νεαρή μητέρα με ένα παιδί σε καροτσάκι, την οποία συνάντησε σε μία στάση λεωφορείου στην πόλη καταγωγής μου, το Wolverhampton. Ένα λεωφορείο σταμάτησε να την πάρει, αλλά το άφησε να φύγει χωρίς να επιβιβαστεί. Η φίλη μου τη ρώτησε γιατί δεν ανέβηκε στο λεωφορείο κι εκείνη απάντησε ότι δεν μπορούσε να ανέβει στο συγκεκριμένο λεωφορείο, αλλά ότι θα περνούσε σε λίγο ένα λεωφορείο χαμηλού δαπέδου. Το περιστατικό περιγράφει σε ένα επίπεδο αυτό που προσπαθούμε να κάνουμε απόψε: να εξασφαλίσουμε τη δυνατότητα επιβίβασης των ανθρώπων στα λεωφορεία και αποβίβασής τους από αυτά. Ωστόσο, σε ένα άλλο επίπεδο, προσπαθούμε σαφέστατα να κάνουμε ένα ακόμη σημαντικό βήμα στην ολοκλήρωση της ενιαίας αγοράς. Τα λεωφορεία και τα πούλμαν είναι σημαντικά προϊόντα της αυτοκινητοβιομηχανίας και χρειάζεται να διαθέτουμε ορισμένα αποδεκτά πρότυπα, ούτως ώστε να μπορούν να κυκλοφορούν ελεύθερα στον χώρο της ενιαίας αγοράς.
<P>
Ελπίζω η Επιτροπή να αποδεχθεί ότι, μολονότι η πρόταση που υποβάλλουμε είναι ριζοσπαστική, μπορεί εντούτοις να εφαρμοστεί. Θυμάμαι τη σύντομη ανταλλαγή απόψεων που είχα εδώ τον Απρίλιο με τον Επίτροπο Bangemann, σχετικά με τις αποκλίσεις στην αρχική πρόταση της Επιτροπής για εξαίρεση ορισμένων οχημάτων από το αντικείμενο της οδηγίας. Ο Επίτροπος με προκάλεσε ως προς το γιατί θα πρέπει να γίνει αυτό. Του είπα ότι οι προτάσεις μου θα αφαιρούσαν αυτές τις αποκλίσεις, επειδή οι βουλευτές του Ευρωπαϊκού Κοινοβουλίου δέχονται στην ουσία ότι τα περισσότερα οχήματα είναι ασφαλή και πρέπει να λαμβάνουν έγκριση τύπου όχι μόνο στις εθνικές αγορές τους, αλλά και στην ευρωπαϊκή αγορά. Στην παρούσα έκθεση επανερχόμαστε σε αυτή την πρόταση.
<P>
Ένας βασικός τομέας, σίγουρα γι' αυτή την πλευρά του Κοινοβουλίου, είναι η δυνατότητα προσβάσεως και οι σχετικές διατάξεις. Προκειμένου να επιτευχθεί αυτός ο στόχος, η Επιτροπή Οικονομικής Πολιτικής εισήγαγε κάποιους ορισμούς για το τι είναι επιβάτης. Συμπεριλάβαμε επίσης ορισμένα τεχνικά πρότυπα που πιστεύουμε ότι θεωρούνται υποχρεωτικά από μία τεχνική ομάδα εργασίας, όπως για παράδειγμα το ύψος της αρχικής βαθμίδας επιβίβασης, ειδικές προδιαγραφές για βοηθήματα επιβιβάσεως, δυνατότητα πρόσβασης αναπηρικών πολυθρόνων σε οχήματα και την ασφάλεια των επιβατών εντός των οχημάτων. Σε συνδυασμό με αυτό, η κοινοβουλευτική επιτροπή προάσπισε επίσης τη δυνατότητα να συνεχίσουν να υφίστανται οι εθνικές προτιμήσεις και οι περιφερειακές διαφορές, παραδεχόμενη παράλληλα ότι απαιτούνται ορισμένα πρότυπα για τη δυνατότητα πρόσβασης.
<P>
Ένας επιπλέον τομέας με τον οποίο ασχολήθηκε η επιτροπή είναι το γενικό θέμα της ασφάλειας των οδηγών. Προκειμένου να έχουμε ασφαλή οχήματα προς χρήση από τους πολίτες της Ευρωπαϊκής Ένωσης, χρειάζεται να εξασφαλίσουμε άνεση και ασφάλεια για τους οδηγούς. Καλούμε, επομένως, την Επιτροπή να καταθέσει, έξι μήνες μετά από την εισαγωγή της οδηγίας, πρόταση που θα πραγματεύεται συγκεκριμένα την ασφάλεια των οδηγών.
<P>
Παραδέχομαι ότι η έκθεση που σας παρουσιάζει απόψε η Επιτροπή Οικονομικής Πολιτικής αποτελεί πρόκληση για την Επιτροπή και μια νέα προσέγγιση. Ωστόσο, πιστεύω ότι χρειάζεται να εξετασθεί με σοβαρότητα από την Επιτροπή. Καλώ την Επιτροπή να αποδεχθεί αυτό που προσπαθεί να κάνει η Επιτροπή Οικονομικής Πολιτικής, να σταθμίσει, δηλαδή, τις ανάγκες των πολιτών και την υποχρέωσή μας να ολοκληρώσουμε την ενιαία αγορά, υποβάλλοντας ταυτόχρονα μια έκθεση που μπορεί να χρησιμοποιηθεί, είναι λογική και ασχολείται με τις πραγματικές ανάγκες και όχι ίσως με ό, τι θα επιθυμούσαν ενδεχομένως οι δημόσιοι υπάλληλοι.
<P>
Παραδέχομαι ότι πρόκειται για ριζοσπαστική πρόκληση, κάτι που ίσως να μην έχει αντιμετωπίσει στο παρελθόν η Επιτροπή, αλλά πιστεύω ότι, εάν η Επιτροπή είναι πρόθυμη να αποδεχθεί τη νέα αυτή προσέγγιση, θα πλησιάσουμε περισσότερο στην ολοκλήρωση της ενιαίας αγοράς, θα σεβαστούμε τις εθνικές και περιφερειακές διαφορές όσον αφορά τα λεωφορεία και τα πούλμαν, και ενδεχομένως να μην επαναληφθεί ποτέ ανάλογο περιστατικό με αυτό που ανέφερα στην αρχή της αποψινής ομιλίας μου, μιας νεαρής δηλαδή μητέρας στην πόλη καταγωγής μου η οποία δεν μπορούσε να επιβιβαστεί σε λεωφορείο.

<SPEAKER ID=296 LANGUAGE="DE" NAME="Rόbig">
Κύριε Πρόεδρε, αξιότιμοι συνάδελφοι, η πολύ καλή έκθεση του συναδέλφου Murphy υπερβαίνει εκείνο που εξαγγέλλει ο τίτλος του θέματος. Δεν πρόκειται πλέον μόνο για οχήματα που χρησιμοποιούνται για τη μεταφορά επιβατών και διαθέτουν άνω των οκτώ θέσεων. Με τις υποβληθείσες τροπολογίες της Επιτροπής Οικονομικής, Νομισματικής και Βιομηχανικής Πολιτικής δίδουμε το σήμα εκκίνησης για μια νέα εποχή στην τεχνική νομοθεσία.
<P>
Μέχρι τώρα οι προτάσεις ρύθμιζαν μέχρι και την τελευταία λεπτομέρεια. Θα ήθελα στο σημείο αυτό να παρουσιάσω μόνο τις προτάσεις από όπου διαπιστώνεται πόσο μεγάλη έκταση έχει λάβει η τεχνική νομοθεσία τώρα όσον αφορά τα οχήματα με περισσότερες από οκτώ θέσεις επιβατών. Ο νομοθέτης πρέπει κατόπιν να αποφασίσει αν το ύψος της αρχικής βαθμίδας επιβιβάσεως σε λεωφορείο θα είναι 240, 260 ή 280 χιλιοστά. Αυτό, όμως, δεν μπορεί και δεν πρέπει να είναι πλέον έργο του Κοινοβουλίου και των μελών του. Αντίθετα, εμείς θεσπίζουμε τις πολιτικές κατευθυντήριες γραμμές και τις βασικές αρχές. Ένα λεωφορείο πρέπει να είναι ασφαλές, με σταθερή κατασκευή και να έχουν πρόσβαση σε αυτό και άτομα με μειωμένη κινητικότητα. Όλες οι λεπτομέρειες πρέπει να συμφωνηθούν βάσει αυτών των αρχών με όλους τους πραγματικά ενδιαφερόμενους: τους κατασκευαστές, τους φορείες εκμετάλλευσης των γραμμών και τους χρήστες, ιδιαίτερα μάλιστα τους ηλικιωμένους και τους ανάπηρους. Θα ήθελα να ευχαριστήσω ειλικρινά τον κ. Murphy διότι εκπόνησε αυτή την έκθεση επιδεικνύοντας ιδιαίτερη συνέπεια.
<P>
Για τον λόγο αυτό, προτείνουμε τη σύσταση μιας μόνιμης ομάδας εργασίας που θα ασχολείται με τις αναλύσεις. Αφενός θα ακολουθεί πιστά και με ρεαλιστικό τρόπο τις ήδη υφιστάμενες ρυθμίσεις στους κόλπους της Οικονομικής Επιτροπής για την Ευρώπη των Ηνωμένων Εθνών, και αφετέρου θα υπάρξει διασύνδεση με τους ευρωπαϊκούς οργανισμούς τυποποίησης που έχουν συλλέξει πλούσια εμπειρία ως προς αυτό το είδος νομοθεσίας.
<P>
Για όσο διάστημα, όμως, δεν επιτυγχάνεται συμφωνία στα μεμονωμένα ζητήματα, πρέπει η ενιαία αγορά και η ελεύθερη κυκλοφορία αγαθών να διασφαλισθεί με άλλο τρόπο. Στο σημείο αυτό ισχύει επικουρικά η αρχή της αμοιβαίας αναγνώρισης. Εφόσον η κυκλοφορία ενός λεωφορείου επιτρέπεται σε ένα κράτος, αυτό μπορεί να κυκλοφορεί σε ολόκληρη την Ευρώπη. Τούτο διασφαλίζει επίσης τον αναγκαίο βαθμό ελαστικότητας και τον προσανατολισμό προς τους χρήστες. Ένα λεωφορείο στη Σικελία ικανοποιεί άλλες απαιτήσεις από ένα λεωφορείο στη Βόρεια Φινλανδία, σε μια μεγαλούπολη, όπως το Λονδίνο, ή σε μια μικρή πόλη, όπως το Oberplattling στη Βαυαρία. Πιστεύω ότι πρέπει να αφήσουμε αυτή την ελευθερία στην αγορά, ώστε οι χρήστες να μπορούν να αναφέρουν τι θέλουν και οι κατασκευαστές να ενημερώνονται σχετικά και να μπορούν κι αυτοί να προσφέρουν ό, τι θέλουν οι χρήστες.

<SPEAKER ID=297 LANGUAGE="SV" NAME="Carlsson">
Κύριε Πρόεδρε, η έκθεση Murphy δεν είναι μία επιπλέον νομοθετική πράξη, αλλά, αποτελεί, κατά τη γνώμη μου, και μία τομή, μία τομή για το πώς θα πρέπει να καταρτίζουμε κανονιστικές ρυθμίσεις και να νομοθετούμε στην ΕΕ, καθώς και για την εμπιστοσύνη που εμείς στο Ευρωπαϊκό Κοινοβούλιο έχουμε στους διάφορους παράγοντες της αγοράς και για το τί προσδοκάται από εμάς τους άμεσα εκλεγμένους.
<P>
Είχα αρνηθεί να συμμετάσχω στην πρώτη ψηφοφορία στην κοινοβουλευτική επιτροπή την άνοιξη. Στην εκτεταμένη πρόταση τροπολογίας υπήρχαν τύποι και μαθηματικές λεπτομέρειες που δεν μπορούσα να καταλάβω, κι ακόμη λιγότερο να εξηγήσω στους ψηφοφόρους μου. Πέραν αυτού, προστέθηκαν 135 προτάσεις τροπολογίας που θα εξέταζε η επιτροπή. Η Ομάδα του Ευρωπαϊκού Λαϊκού Κόμματος, όπου ανήκω, απείχε από την πρώτη ψηφοφορία εδώ στην ολομέλεια και πέτυχε μία αναπομπή του θέματος. Θα πρέπει γι' αυτό να ευχαριστήσουμε κυρίως τον κ. von Wogau, έναν έμπειρο πολιτικό που είναι συχνά αποδέκτης πολλών εκτεταμένων νομοθετικών προτάσεων και γνωμοδοτήσεων. Νομίζω ότι ήταν καλό που επιτέλους ήθελε, που όλοι μαζί θέλαμε και μπορέσαμε να αμφισβητήσουμε αυτή τη λογική της υπερβολικής λεπτομέρειας.
<P>
Θέλω, επίσης, να ευχαριστήσω τον κ. Murphy για την επίγνωση που απέκτησε, και που, ως υπεύθυνος του Κοινοβουλίου για το πρόγραμμα SLIM, προφανώς κατανοεί ότι δεν θα πρέπει μόνο να μιλάμε, αλλά και να αποδεικνύουμε εμπράκτως ότι θέλουμε να απλοποιήσουμε, να βελτιώσουμε και να περιορίσουμε την έκταση των ρυθμίσεων. Φυσικά, θέλω να ευχαριστήσω επίσης τον κ. Rbig, όχι μόνο γιατί δεν αμφισβήτησε, αλλά και γιατί υπήρξε πολύτιμος δημιουργός σε αυτό το θέμα.
<P>
Ελπίζω ότι τώρα, με τις δραστικές αλλαγές που επιφέρουμε, η βιομηχανία, η οποία κάνει συχνά λόγο για λιγότερες αλλά καλύτερες ρυθμίσεις, δεν αισθάνεται ξεπερασμένη. Υπάρχουν συμφέροντα που πιθανώς θα είχαν όφελος από μία λεπτομερή πρόταση και που γενικά λένε κάτι, αλλά, όταν πρόκειται για τα στενά συμφέροντα τους, κάνουν κάτι άλλο. Προσδοκώ ότι η Επιτροπή θα ξεπεράσει την ενόχληση που της προκάλεσε το γεγονός ότι το Κοινοβούλιο αφαιρεί ένα μεγάλο μέρος της κοπιαστικά εκπονηθείσας πρότασης και ότι θα μάθει κάτι από την έκθεση Murphy.
<P>
Εύχομαι εμείς εδώ στο Κοινοβούλιο να έχουμε ρίξει κατ' αυτόν τον τρόπο το γάντι στην Επιτροπή και το Συμβούλιο ως προς το ποιός ανταποκρίνεται καλύτερα στην προσπάθεια απλοποίησης και βελτίωσης της ΕΕ, ποιοί μάχονται καλύτερα υπέρ των κοινών πλαισίων, προσφέροντας όμως στην αρχή της εγγύτητας και την αγορά μία ευκαιρία να αναπτύξουν σταθμίσεις και πιθανές λεπτομέρειες. Αυτή την εβδομάδα το Κοινοβούλιο θα δείξει μέσω μίας απόφασης ότι θέλουμε μία ΕΕ με λιγότερο λεπτομερείς ρυθμίσεις, αλλά αποδοτικότερη. Αυτό το κάνουμε κατ' εντολή των πολιτών, σε μία εποχή όπου αυτοί, απολύτως δικαιολογημένα, αμφισβητούν μία εν πολλοίς δυσκίνητη, προσανατολισμένη σε ρυθμίσεις και συνεπώς γραφειοκρατική ΕΕ.

<SPEAKER ID=298 NAME="Monti">
Κύριε Πρόεδρε, θα ήθελα κατ' αρχάς να συγχαρώ τον αξιότιμο βουλευτή Murphy για την εις βάθος εξέταση της πρότασης οδηγίας σχετικά με τα λεωφορεία. Όπως γνωρίζετε, η πρόταση οδηγίας εντάσσεται στο κοινοτικό σύστημα έγκρισης των οχημάτων με κινητήρα, το οποίο ρυθμίζεται από την οδηγία πλαίσιο 70/156/ΕΟΚ. Η εν λόγω οδηγία συμπληρώνει την τεχνική εναρμόνιση αυτής της κατηγορίας οχημάτων, υλοποιώντας με τον τρόπο αυτό την ενιαία αγορά για το σύνολο των οχημάτων. Η πρόταση ακολουθεί την αναλυτική παραδοσιακή προσέγγιση που χρησιμοποιείται στον τομέα των οχημάτων με κινητήρα, τόσο σε κοινοτικό όσο και σε διεθνές επίπεδο.
<P>
Πολυάριθμοι διεθνείς κανονισμοί σχετικά με τον εξοπλισμό των αστικών και υπεραστικών λεωφορείων υπάρχουν στο πλαίσιο της αναθεώρησης της συμφωνίας του 1958 της Οικονομικής Επιτροπής για την Ευρώπη των Ηνωμένων Εθνών, στην οποία η Ευρωπαϊκή Ένωση προσχώρησε μόλις τον Μάρτιο του 1998. Η πρόταση της Επιτροπής βασίζεται στους κανονισμούς αυτούς, επιφέροντας ορισμένες βελτιώσεις που εγκρίθηκαν κατόπιν διαβούλευσης του συνόλου των εμπειρογνωμόνων στον εν λόγω τομέα. Η πρόταση λαμβάνει υπόψη όλες τις οικονομικές και κοινωνικές επιπτώσεις των δημοσίων μέσων μεταφοράς. Στο πλαίσιο αυτό αναγνωρίζουμε την αυστηρότητα που επέδειξε ο βουλευτής Murphy στο πρώτο σχέδιο γνωμοδότησης. Το εν λόγω σχέδιο περιελάμβανε περισσότερες από εκατό τροπολογίες, εκ των οποίων μόνο ένα μέρος μπορούσε να εγκριθεί. Η δραστική μείωσή τους σε δώδεκα τροπολογίες, που πραγματοποιήθηκε στη δεύτερη έκθεση του βουλευτή Murphy, θα μπορούσε να θεωρηθεί εξαιρετικό αποτέλεσμα, δεδομένου ότι εστιαζόταν σε ένα πλαίσιο περισσότερο πολιτικό και λιγότερο προσανατολισμένο προς τις τεχνικές λεπτομέρειες. Οι υφιστάμενες δώδεκα τροπολογίες απέχουν, ωστόσο, πολύ από την πρόταση της Επιτροπής και δεν τις θεωρούμε αποδεκτές για τους λόγους που ακολουθούν.
<P>
Κατά πρώτον, η προτεινόμενη εξέταση δεν εντάσσεται απόλυτα ούτε στην παραδοσιακή και αναλυτική προσέγγιση των κανονιστικών διατάξεων σχετικά με την αυτοκινητοβιομηχανία, ούτε στη νέα προσέγγιση που βασίζεται στις βασικές απαιτήσεις. Στην πραγματικότητα, οι προτεινόμενες τροπολογίες του εισηγητή φαίνεται να εμπνέονται από τη νέα προσέγγιση με την έννοια ότι διαγράφουν τις λεπτομερείς τεχνικές προδιαγραφές των παραρτημάτων, στα οποία προβλέπεται η προσφυγή σε ομάδες εργασίας και σε κανονιστική επιτροπή, που είναι η κατ' εξοχήν επιτροπή της παραδοσιακής προσέγγισης.
<P>
Κατά δεύτερον, η έκθεση προβλέπει την ίδρυση νέας ομάδας, της τεχνικής ομάδας εργασίας, η οποία θα αποτελείται από εκπροσώπους των φορέων εκμετάλλευσης, των κατασκευαστών, των οργανισμών τυποποίησης και των ενώσεων καταναλωτών, συμπεριλαμβανομένων των εκπροσώπων των ατόμων με μειωμένη κινητική ικανότητα. Αυτή η τεχνική ομάδα εργασίας ακολουθεί το παραδοσιακό πρότυπο της κανονιστικής επιτροπής. Η ανάθεση στην ομάδα αυτή του καθήκοντος της επεξεργασίας των λεπτομερών τεχνικών προδιαγραφών, προκειμένου να βοηθηθούν οι υπηρεσίες της Επιτροπής, θα αύξανε τη σύγχυση σχετικά με τις αρμοδιότητες και θα επιβράδυνε ακόμη περισσότερο την έγκριση των εναρμονισμένων τεχνικών προδιαγραφών.
<P>
Κατά τρίτον, θα ήθελα να παρατηρήσω ότι η πρόταση της Επιτροπής διασφαλίζει εξάλλου μια - δύσκολα επιτευχθείσα - ισορροπία μεταξύ των συμφερόντων της βιομηχανίας, της κοινοτικής πολιτικής μεταφορών, των απαιτήσεων ασφάλειας των τελικών χρηστών των λεωφορείων και της πτυχής «κοινωνική πολιτικής της Κοινότητας», ιδίως έναντι των ατόμων με μειωμένη κινητική ικανότητα.
<P>
Τέταρτο και τελευταίο, ας μην ξεχνάμε ότι η οδηγία αυτή συμπληρώνει το γενικό σύστημα έγκρισης τύπου αυτής της κατηγορίας οχημάτων. Θα ήταν συνεπώς άσκοπη η τροποποίηση, στην τελική ακριβώς φάση της ολοκλήρωσης της ενιαίας αγοράς οχημάτων, της μεθόδου εναρμόνισης των εθνικών ρυθμίσεων.
<P>
Για τους λόγους αυτούς η Επιτροπή είναι υποχρεωμένη να απορρίψει τις δώδεκα προτεινόμενες τροπολογίες. Φυσικά επιθυμούμε να συμπληρωθεί το κοινοτικό κανονιστικό σύστημα με το Ευρωπαϊκό Κοινοβούλιο, με τον νομοθέτη στο πλαίσιο της συναπόφασης. Έχουμε την πρόθεση να συνεχίσουμε το έργο αυτό με τη βοήθεια του εισηγητή και του Κοινοβουλίου με εποικοδομητικό τρόπο, με τρόπο που να ικανοποιεί όλα τα ενδιαφερόμενα μέρη.

<SPEAKER ID=299 NAME="Πρόεδρος">
Σας ευχαριστώ, κ. Monti.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<CHAPTER ID=15>
Αεροδιαστημική βιομηχανία
<SPEAKER ID=300 NAME="Πρόεδρος">
Η ημερήσια διάταξη προβλέπει στη συνέχεια τη συζήτηση της έκθεσης (A4-0362/98) του κ. Hoppenstedt, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την ανακοίνωση της Επιτροπής «Η ευρωπαϊκή βιομηχανία αεροδιαστημικής απαντά στην παγκόσμια πρόκληση» (COM(97)0466 - C4-0547/97).

<SPEAKER ID=301 NAME="Hoppenstedt">
Κύριε Πρόεδρε, αξιότιμοι κυρίες και κύριοι, εδώ και μερικά χρόνια η Ένωση ασχολείται έντονα με την ευρωπαϊκή πολιτική για την αεροδιαστημική βιομηχανία, πράγμα που καθίσταται εύκολα αντιληπτό από τις πολλές σχετικές ανακοινώσεις της Επιτροπής. Ωστόσο, στην παρούσα έκθεση δεν εξετάζεται μόνο μια από τις πολλές πτυχές ενός τομέα του οποίου οι μελλοντικές προοπτικές είναι λαμπρές, αλλά αναλύεται η σημερινή συνολική κατάστασή του και προτείνεται, βάσει της εν λόγω ανάλυσης, μια συνεκτική ευρωπαϊκή πολιτική για το μέλλον.
<P>
Η σημασία της ευρωπαϊκής βιομηχανίας αεροδιαστημικής ως τομέα εξέχουσας σπουδαιότητας για το μέλλον έχει εν τω μεταξύ καταστεί γενικώς αποδεκτή στην Ευρώπη. Ωστόσο, αυτό το οικονομικό δυναμικό μπορεί να αξιοποιηθεί με τον καλύτερο δυνατό τρόπο μόνο αν η ευρωπαϊκή αεροδιαστημική βιομηχανία - η οποία είναι σήμερα κατακερματισμένη, δεδομένης της διαρκώς αυξανόμενης πολυπλοκότητας των διαφόρων αεροδιαστημικών προϊόντων - ενισχύσει την ανταγωνιστικότητά της στη διεθνή αγορά μέσω μιας διαδικασίας αναδιάρθρωσης.
<P>
Τούτο είναι ακόμη πιο αναγκαίο ενόψει της σημασίας που έχει η σχετική βιομηχανία για την πολιτική της απασχόλησης, δεδομένου ότι αποτέλεσε την πηγή για τη δημιουργία περισσότερων από 377 000 άμεσων θέσεων απασχόλησης το 1997. Η προαναφερθείσα διαδικασία δεν διευκολύνεται από το γεγονός ότι, κατά τα τελευταία χρόνια, οι συνέπειες από την αύξηση του διεθνούς ανταγωνισμού, την περικοπή των κρατικών ενισχύσεων και τις ραγδαίες τεχνολογικές εξελίξεις επηρεάζουν και την ευρωπαϊκή αεροδιαστημική βιομηχανία. Οι κώδωνες κινδύνου της ευρωπαϊκής βιομηχανίας εσήμαναν αμέσως από τον Ιούλιο του προηγούμενο έτους, με τη συγχώνευση των εταιρειών Boeing και Mc Donnell Douglas. Το αμερικανικό παράδειγμα αναδιάρθρωσης καταδεικνύει σαφώς την κατεύθυνση που οφείλουν να ακολουθήσουν και οι Ευρωπαίοι στον σχετικό τομέα.
<P>
Σε διάστημα πέντε μόνο ετών δημιουργήθηκαν στις ΗΠΑ τρεις τεράστιοι όμιλοι ως αποτέλεσμα των συγχωνεύσεων και των εξαγορών. Οι όμιλοι αυτοί, σε έναν ιδανικό σχεδόν από οικονομική και τεχνολογική άποψη συνδυασμό, συγκεντρώνουν όλους μαζί τους τομείς της στρατιωτικής και πολιτικής αεροπορίας και διαστημικής. Με τον τρόπο αυτό είναι σε θέση να κατανέμουν όσο το δυνατόν περισσότερο τους κινδύνους τους, να αυξάνουν την ανεξαρτησία τους από διαρθρωτικές διακυμάνσεις και να αξιοποιούν πλήρως τις τεχνολογικές και ειδικές σε κάθε κλάδο συνέργειες μεταξύ των διαφόρων τομέων.
<P>
Πάντως, αν και η αφετηρία της ευρωπαϊκής αεροδιαστημικής βιομηχανίας είναι διαφορετική από εκείνη π.χ. της Αμερικής, λόγω των κατακερματισμένων πολιτικών σε εθνική κλίμακα, τα αποτελέσματα που επιτεύχθηκαν στην Ευρώπη κατά το τελευταίο έτος ήταν εξαιρετικά θετικά. Ένα γλαφυρό παράδειγμα στον τομέα αυτό αποτελεί το σχέδιο για μια ευρωπαϊκή επιχείρηση αεροδιαστημικής και άμυνας (European Aerospace and Defense Company ), το οποίο εκφράζει σαφέστατα τη θέληση τόσο της ενδιαφερόμενης βιομηχανίας, όσο και των κυβερνήσεων, να επιδιώξουν την αναδιάρθρωση. Ύστερα από πολλές συζητήσεις οι εταιρείες Daimler Benz Aerospace, Aerospatiale, Casa και British Aerospace διαμόρφωσαν μια σαφή αντίληψη ως προς τους στόχους, το εύρος και τη λειτουργική διάρθρωση μιας κοινής πολιτικής στους τομείς της στρατιωτικής και πολιτικής αεροπορίας και διαστημικής.
<P>
Το πρώτο βήμα προς την κατεύθυνση αυτή θα αποτελέσει η δημιουργία της Airbus Single Corporate Entity (ενιαία επιχειρηματική οντότητα), το επόμενο έτος. Η δράση αυτή είναι μεν ένα σημαντικό επίτευγμα, αλλά δεν είναι και η μοναδική. Για παράδειγμα, στον τομέα των μεγάλων πολιτικών αεροσκαφών, το 1998 θα είναι ένα έτος επιτυχίας για την εταιρεία Airbus. Πράγματι, για πρώτη φορά, με ένα μερίδιο της αγοράς που προσέγγιζε το 50 % κατά το πρώτο εξάμηνο του 1998, οι παραγγελίες της Airbus ήταν περισσότερες από εκείνες του άμεσου ανταγωνιστή της, της Boeing-Mc Donnell Douglas. Από οικονομική άποψη η πολιτική αεροπορία αποτελεί τον πιο σημαντικό τομέα της αεροδιαστημικής βιομηχανίας, αλλά και στους άλλους τομείς χρειάζεται να επιβληθεί μια ευρωπαϊκή στρατηγική σε μακροπρόθεσμη βάση. Για τον λόγο αυτό, τα σχέδια όσον αφορά τους τηλεπικοινωνιακούς δορυφόρους, όπως π.χ. το Sky-bridge , που αποτελεί την ευρωπαϊκή απάντηση στην Teledesic , ή ακόμη η επιτυχία του προγράμματος ARIANE στον τομέα των υπηρεσιών εκτόξευσης, είναι αξιέπαινες δράσεις και πρέπει να αναπτυχθούν περαιτέρω. Με προγράμματα για την κατασκευή δορυφόρων πλοήγησης και την καθιέρωση συναφών συστημάτων, η Ευρώπη ακολουθεί τη σωστή κατεύθυνση.
<P>
Από την άποψη αυτή κρίνεται ακόμη θετικό το γεγονός ότι βάσει του 5ου Προγράμματος Πλαισίου της ΕΕ για την έρευνα προβλέπονται σχετικές δράσεις στο θεματικό πεδίο 3 «Προώθηση της ανταγωνιστικής και αειφόρου οικονομικής ανάπτυξης». Μεταξύ άλλων, θεσπίζεται επίσης η κεντρική δράση «Νέες προοπτικές για την αεροπλοΐα». Επίσης, το Πρόγραμμα-Πλαίσιο εξασφαλίζει ειδικό συντονισμό των δραστηριοτήτων των διαφόρων ειδικών προγραμμάτων στους τομείς της αεροναυτικής και διαστημικής τεχνολογίας. Η κατάσταση που περιγράφεται στην έκθεση καθιστά σαφές ότι, αν η Ευρώπη αναλάβει μια συνεπή δέσμευση για το μέλλον, τούτο μπορεί να της αποφέρει μόνον οφέλη. Οι εξελίξεις και τα παραδείγματα που σκιαγραφούνται καταδεικνύουν ότι η Ευρώπη διαθέτει ένα σημαντικό δυναμικό εκκίνησης. Η βιομηχανία πρέπει, όμως, να ανταπεξέλθει στην πρόκληση αυτή με την υποστήριξη των κυβερνήσεων και των ευρωπαϊκών θεσμικών οργάνων.

<SPEAKER ID=302 NAME="Malerba">
Κύριε Πρόεδρε, κύριε Επίτροπε, αξιότιμοι συνάδελφοι, ως συντάκτης γνωμοδότησης της Επιτροπής Εξωτερικών Οικονομικών Σχέσεων, θα ήθελα να εκφράσω την εκτίμησή μου για την έκθεση Hoppenstedt και να σταθώ σε δύο σημαντικά σημεία: τη συνεργασία και τον διάλογο της Ευρώπης με τις πρόσφατα εκβιομηχανισμένες χώρες, όπως η Κίνα, και τη δέσμευση της Επιτροπής στις διεθνείς διαπραγματεύσεις για την ασφάλεια και τη διαχείριση των πόρων του διαστήματος και του ηλεκτρομαγνητικού φάσματος.
<P>
Από μια λίγο ευρύτερη σκοπιά, θα ήθελα να πω ότι η αεροδιαστημική βιομηχανία εξήλθε από το αδιέξοδο στο οποίο βρέθηκε πριν από ένα περίπου χρόνο χάρη σε μια σειρά συμφωνιών, αλλά έχει πραγματοποιήσει εν μέρει μόνο το σχέδιο αναδιάρθρωσης. Σε θεσμικό επίπεδο και στον τομέα των περιουσιακών στοιχείων, καθορίστηκαν πρόσφατα οι προσανατολισμοί για τις ιδιωτικοποιήσεις στη Γαλλία, μένουν όμως ακόμη πολλά να γίνουν. Ο συνάδελφος Hoppenstedt ανέφερε το πρόβλημα του καταστατικού της ευρωπαϊκής εταιρείας το οποίο χρειάζεται η Airbus , λείπει η Ευρωπαϊκή Υπηρεσία Εξοπλισμών, οι εθνικές υπηρεσίες διαστήματος αναζητούν μια νέα αποστολή, ενώ η Ευρωπαϊκή Υπηρεσία Διαστήματος δεν έχει ακόμη σαφή σχέση, σαφή εντολή έναντι της Ευρωπαϊκής Ένωσης και της Επιτροπής.
<P>
Εκφράζω πραγματικά την ικανοποίησή μου για δύο πράγματα: τη χρηματοδότηση του διαστημικού τομέα στο 5ο πρόγραμμα πλαίσιο, που έχει σχεδόν διαπλασιαστεί σε σχέση με το 4ο, και την αυξανόμενη συναίνεση που διαπιστώνω στην Ευρώπη, τόσο σε πολιτικό, όσο και σε βιομηχανικό επίπεδο για το πρόγραμμα δορυφορικής πλοήγησης. Κατά τη γνώμη μου, αυτά είναι τα δύο θετικότερα μηνύματα της Ένωσης. Όσον αφορά τα υπόλοιπα, φοβάμαι μήπως η ταχύτητα της αλλαγής του ευρωπαϊκού αεροδιαστημικού συστήματος είναι ακόμη ανεπαρκής για να αντιμετωπίσει επιτυχώς μια παγκόσμια πρόκληση που να μπορεί να επηρεάσει την πορεία μας προς την κοινωνία των πληροφοριών.

<SPEAKER ID=303 LANGUAGE="FR" NAME="Caudron">
Κύριε Πρόεδρε, κ. Επίτροπε de Silguy, αγαπητοί συνάδελφοι, κύριε εισηγητή, όλοι αναγνωρίζουν σήμερα ότι η ευρωπαϊκή αεροδιαστημική βιομηχανία είναι ένα από τα στολίδια που συνιστούν το γόητρο της ευρωπαϊκής μας οικονομίας, της οικονομικής μας δύναμης και κατ' επέκταση και της πολιτικής μας δύναμης.
<P>
Θα ήθελα κατ' αρχάς να εκφράσω, όπως και ο εισηγητής μας, την ικανοποίησή μου σε αυτόν τον τομέα για τη γαλλογερμανική δήλωση της 9ης Δεκεμβρίου 1997. Είμαι, όπως και αυτός, ένθερμος υποστηρικτής της αναδιάρθρωσης σε ευρωπαϊκή κλίμακα της αεροναυτικής και διαστημικής μας βιομηχανίας, πολιτικής και στρατιωτικής. Αποτελεί αναγκαιότητα που κανείς πλέον δεν αρνείται.
<P>
Η Ευρώπη έχει όντως ανάγκη από βιομηχανικούς ομίλους ισχυρούς και ολοκληρωμένους σε αυτόν τον τομέα, όπως άλλωστε και σε άλλους βιομηχανικούς τομείς. Σε αυτό το σημείο της παρέμβασής μου επιτρέψτε μου να αναρωτηθώ γιατί σε άλλους ευρωπαϊκούς βιομηχανικούς τομείς δεν έχουμε επιδείξει την ίδια βούληση, την κατάλληλη στιγμή, να προβούμε σε διαδικασίες αναδιάρθρωσης και ενοποίησης. Θα αναφέρω ως παράδειγμα τη ναυπηγική βιομηχανία και ακόμα, έως ένα βαθμό, την κλωστοϋφαντουργία. Επιτρέψτε μου, μια και παρακολουθώ αυτούς τους βιομηχανικούς φακέλους εδώ και κάποια χρόνια, να πω την άποψή μου και να εκφράσω τη λύπη μου εξ ονόματος εκατοντάδων χιλιάδων εργαζομένων σε αυτούς τους τομείς, οι οποίοι μένουν σήμερα πάρα πολύ συχνά άνεργοι.
<P>
Και το λέω αυτό γιατί έχουμε μπροστά μας κι άλλους τομείς που θίγονται ή που θα θιγούν στο μέλλον. Σήμερα γνωρίζουμε και δεν μπορούμε πλέον να προσποιούμαστε ή να λέμε το αντίθετο. Δράττομαι επίσης της ευκαιρίας για να επαναλάβω ότι στην Ευρώπη οφείλουμε να σταματήσουμε να επιβάλλουμε στους εαυτούς μας, στο όνομα ενός θριαμβευτικού φιλελευθερισμού, κανόνες, περιορισμούς και εμπόδια που οι παγκόσμιοι ανταγωνιστές μας δεν υφίστανται και εκ των οποίων επωφελούνται στον τομέα του παγκοσμίου ανταγωνισμού.
<P>
Επιστρέφοντας στην αεροναυτική, όπως και ο εισηγητής μας κ. Hoppenstedt, τον οποίο συγχαίρω, τάσσομαι επίσης υπέρ της μετατροπής της βιομηχανίας Airbus για να αποκτήσει νέα δύναμη. Λυπάμαι κι εγώ για τις αδυναμίες μας, κι ελπίζω ότι θα βρούμε λύσεις για τα δορυφορικά συστήματα που χρησιμοποιούνται στις επικοινωνίες και τη ναυτιλία. Τελειώνοντας, θα επιμείνω σε δύο σημεία: κατ' αρχάς στην αναγκαιότητα να προχωρήσουμε σε μία κοινή ανάπτυξη της επόμενης γενιάς εξοπλισμού και πολεμικών αεροσκαφών. Δεύτερον, δεν πρέπει ποτέ να ξεχνάμε τη σημασία που έχει στην Ευρώπη, από κοινωνική άποψη και από άποψη άμεσης ή έμμεσης απασχόλησης, ο τομέας της αεροναυτικής, πολιτικής ή στρατιωτικής, και, επομένως, την αναγκαιότητα να καθιερώσουμε το συντομότερο επιτροπές ευρωπαϊκής επιχείρησης.
<P>
Αυτό είναι, κύριε Πρόεδρε, κύριε Επίτροπε, αγαπητοί μου συνάδελφοι, ένας ωραίος φάκελος, μια καλή έκθεση, ένα θέμα ευρωπαϊκής υπερηφάνειας, και, για μένα προσωπικά, ένα μάθημα κι ένα παράδειγμα για άλλους ευρωπαϊκούς βιομηχανικούς τομείς.

<SPEAKER ID=304 LANGUAGE="DE" NAME="Jarzembowski">
Κύριε Πρόεδρε, αγαπητοί συνάδελφοι, κατ' αρχάς θα ήθελα να ευχαριστήσω τον συνάδελφο κ. Hoppenstedt για την εξαιρετική έκθεση που εκπόνησε. Αναγνωρίζεται η εμπειρογνωμοσύνη του στον σχετικό τομέα, γεγονός που πρέπει, κατά τη γνώμη μου, να εκτιμήσουμε. Ασχολούμαστε με μια μεγάλη ποικιλία θεμάτων και, όταν ένας συνάδελφος εξετάζει ένα θέμα με τόσο λεπτομερή τρόπο, τούτο είναι ιδιαίτερα σημαντικό.
<P>
Όσον αφορά την ίδια την έκθεση, θεωρώ ότι οφείλουμε να συγκεντρώσουμε τις προϋποθέσεις για την ανάπτυξη μιας ευρωπαϊκής αεροδιαστημικής βιομηχανίας. Ακόμη μεγαλύτερη σημασία έχει, όμως, η πραγματικά λογική συγχώνευση των οικείων επιχειρήσεων. Εν τούτοις, σχετικά με το θέμα αυτό εκκρεμούν ακόμη ορισμένα ζητήματα. Πιστεύω ιδίως ότι μια ευρωπαϊκή επιχείρηση αεροδιαστημικής, που αποτελείται από διάφορες μέχρι σήμερα οργανωμένες σε εθνική κλίμακα επιχειρήσεις, δεν επιδέχεται μακροπρόθεσμα καμία κρατική παρέμβαση. Κατά τη γνώμη μου, ο τομέας αυτός χρειάζεται να οργανωθεί σε ιδιωτική βάση και τούτο ισχύει ιδιαίτερα για κάθε κράτος.
<P>
Δεύτερον, θα λέγαμε ότι στον τομέα της τεχνολογίας των αμυντικών εξοπλισμών η συνεργασία είναι εξαιρετικά αναγκαία για να μην εξασθενίσει η θέση της Ευρώπης έναντι των ανταγωνιστών της. Στον τομέα αυτό εκκρεμούν βέβαια ακόμη πολύ ευαίσθητα ζητήματα και πρέπει να συνειδητοποιήσουμε το γεγονός ότι, ανάλογα με το πού αναπτύσσεται κάτι, πρέπει και να κατανεμηθεί, σε συνάρτηση με τα μερίδια της αγοράς. Επιτρέψτε μου επίσης να τονίσω ότι, οποιαδήποτε μορφή κι αν προσλάβει η ενιαία ευρωπαϊκή επιχείρηση αεροδιαστημικής, η σύσταση της τελευταίας είναι οπωσδήποτε αναγκαία για να αντιμετωπίσει η Ευρώπη τον αμερικανικό ανταγωνισμό. Εν τούτοις, για ορισμένα τμήματα της αγοράς η Ευρώπη θα πρέπει να συνεργασθεί και με τις ΗΠΑ, δεδομένου ότι ορισμένες από τις επιχειρήσεις που θα συγχωνευθούν σε έναν ευρωπαϊκό όμιλο αεροδιαστημικής και άμυνας θα έχουν φυσικά επαφές με τις ΗΠΑ και με εταιρείες στην επικράτειά τους. Ενόψει, λοιπόν, των ανωτέρω, είναι αναγκαίο να διασφαλισθεί μια ισχυρή θέση, αλλά είναι επίσης αναγκαία η συνεργασία με τις αμερικανικές επιχειρήσεις.
<P>
Επιτρέψτε μου να διατυπώσω ακόμη ορισμένες παρατηρήσεις σχετικά με το δορυφορικό σύστημα πλοήγησης. Κύριε Επίτροπε, σας παρακαλώ να ακούσετε με ιδιαίτερη προσοχή τα σχόλιά μου για το εν λόγω θέμα. Δεν είμαι βέβαιος κατά πόσο οι βουλευτές του Ευρωπαϊκού Κοινοβουλίου, η Επιτροπή και τα κράτη μέλη έχουν πραγματικά συνείδηση της προβληματικής σχετικά με το παγκόσμιο δορυφορικό σύστημα πλοήγησης. Είμαστε πράγματι διατεθειμένοι να εξαρτώμαστε από τις ΗΠΑ, καθιερώνοντας ένα κοινό σύστημα, του οποίου όμως τη λειτουργία οι Αμερικανοί θα μπορούν να διακόπτουν σε μονομερή βάση; Οφείλουμε να εξετάσουμε πιο προσεκτικά με ποιο τρόπο μπορούμε να αποκτήσουμε τη δική μας ευρωπαϊκή ταυτότητα, διότι το θέμα του παγκόσμιου δορυφορικού συστήματος πλοήγησης δεν είναι σημαντικό μόνο για την αεροδιαστημική βιομηχανία, αλλά και για ολόκληρη την πολιτική μεταφορών. Στον τομέα αυτό, πιστεύω ότι εμείς οι Ευρωπαίοι πρέπει να είμαστε ακόμη πιο ενωμένοι.

<SPEAKER ID=305 LANGUAGE="FR" NAME="Hermange">
Κύριε Πρόεδρε, η αεροδιαστημική βιομηχανία αντιπροσωπεύει 350.000 άτομα, ένα εκατομμύριο θέσεις εργασίας και έναν τζίρο 50 δισεκατομμυρίων ευρώ. Απειλείται, ωστόσο, από τις Η.Π.Α., οι οποίες επωφελούνται από σημαντικές ενισχύσεις για την τεχνολογική ανάπτυξη και γνωρίζουν πώς να προβλέψουν τις συνέπειες του διεθνούς ανταγωνισμού. Στο πλαίσιο αυτό η έκθεση Hoppenstedt έρχεται την κατάλληλη στιγμή.
<P>
Τη στιγμή που η Ευρώπη οφείλει να αντιδράσει γρήγορα και σωστά για να διατηρήσει τη θέση της στην αεροδιαστημική βιομηχανία, οφείλουμε να έχουμε τέσσερεις κύριους στόχους: εδραίωση των πρώτων επιτυχιών της εκτόξευσης του Ariane V, δημιουργία ενός υποηχητικού αεροσκάφους Airbus A3X, επιτυχία των ευρωπαϊκών συστημάτων ναυτιλίας με δορυφόρο GNS 1 και 2 στις συνιστώσες τους, διαστημική και επίγεια, και τέλος, σε θέματα έρευνας και ανάπτυξης, τελειοποίηση των δορυφόρων που είναι πιο φθηνοί, πιο ελαφρείς, που διαθέτουν σημαντικά πλεονεκτήματα, που να μπορούν να ανταποκριθούν στις ανάγκες του τομέα των τηλεπικοινωνιών και της γεωπαρατήρησης, καθώς και του τομέα της πρόληψης, κυρίως όσον αφορά τις φυσικές καταστροφές.
<P>
Ο αμερικανικός ανταγωνισμός απαιτεί, λοιπόν, μια νέα αύξηση της ευρωπαϊκής δύναμης. Εφεξής η προσέγγιση των βιομηχανιών οφείλει να προωθηθεί πολύ περισσότερο. Με αυτή και μόνο την προϋπόθεση θα σημειώσει η Ευρωπαϊκή Ένωση νέα επιτεύγματα στον τομέα της αεροδιαστημικής και θα μπορέσει να δρέψει τους καρπούς των ικανοτήτων της χάρη στην ανάπτυξη νέων δραστηριοτήτων. Τα τεχνολογικά αεροδιαστημικά επιτεύγματα αποτελούν ενίσχυση για τον τομέα της απασχόλησης. Κατά συνέπεια, οφείλουμε να φροντίσουμε ιδιαίτερα να αναπτύξουμε αυτόν τον τομέα δραστηριότητας.

<SPEAKER ID=306 LANGUAGE="FR" NAME="Ainardi">
Κύριε Πρόεδρε, στα πλαίσια των προσπαθειών της Επιτροπής, η έκθεση στηρίζει τις ενέργειες αναδιάρθρωσης που γίνονται στον ευρωπαϊκό τομέα της αεροναυτικής, και στην παρέμβασή μου θα περιοριστώ στο ζήτημα της αεροναυτικής. Αν και η Airbus πέτυχε μια τεράστια παγκόσμια επιτυχία, ο αναβρασμός που επικρατεί μου φαίνεται γεμάτος κινδύνους. Η επιθυμία να αντιμετωπιστεί το Boeing και η δύναμή του είναι το κύριο επιχείρημα για να δικαιολογηθεί η φιλοδοξία και η ανάγκη για έναν μεγάλο ευρωπαϊκό όμιλο στον τομέα της αεροναυτικής. Συμφωνώ να δοθεί νέα δύναμη στην Airbus, αλλά διαπιστώνεται κατ' ανάγκη ότι γύρω από την ηγεσία του μελλοντικού ομίλου έχει ξεκινήσει μια άγρια μάχη ανάμεσα στους συνεταίρους της Airbus, που ήταν μέχρι σήμερα συνεργάτες, μολονότι κατατέθηκε πριν από λίγο καιρό μια ενδιάμεση έκθεση στην κυβέρνηση.
<P>
Σκέφτομαι ότι είναι πραγματικά απαραίτητο να περάσουμε σε ένα νέο στάδιο της ευρωπαϊκής αεροναυτικής, όμως η φιλοδοξία, οι στόχοι των αναδιαρθρώσεων που λαμβάνουν χώρα δεν μπορούν να μας αφήσουν αδιάφορους. Αν αναλογιστούμε ότι αυτές οι αναδιαρθρώσεις βασίζονται κυρίως στον ανταγωνισμό και την αναζήτηση κέρδους, δεν μπορούμε παρά να ανησυχήσουμε για το μέλλον μιας βιομηχανίας που απαιτεί μακροπρόθεσμες επενδύσεις χωρίς άμεση απόδοση, μιας βιομηχανίας, η ακτινοβολία της οποίας είναι άρρηκτα συνδεδεμένη με την ικανότητα, την κατάρτιση και την αναγνώριση των προσόντων των ανθρώπων που εργάζονται σε αυτή. Πρόκειται επίσης για μια βιομηχανία, ακόμα κι αν αυτό δεν αρέσει σε ορισμένους, που ανέκαθεν επωφελείτο στην Γαλλία από τη συμβολή της δημόσιας εξουσίας.
<P>
Θα ήθελα επιπλέον να πω ότι η έξαρση των πολιτικών αναγκών σε παγκόσμιο επίπεδο στον τομέα της αεροναυτικής δημιουργεί νέες προκλήσεις από την άποψη της μείωσης των αρνητικών συνεπειών για το περιβάλλον και φυσικά εμπεριέχει ενδιαφέρον από την άποψη του κόστους χρηματοδότησης, αλλά και της δημοκρατίας, και πιστεύω ότι η λογική του οικονομικού πολέμου στον οποίο εμπλεκόμαστε δεν μας επιτρέπει να ανταποκριθούμε σε αυτές τις προκλήσεις.

<SPEAKER ID=307 LANGUAGE="DE" NAME="Schroedter">
Κύριε Πρόεδρε, αγαπητοί συνάδελφοι, φαίνεται παράλογο το γεγονός ότι έχουμε μπροστά μας μια έκθεση η οποία αφορά θεωρητικά την ανταγωνιστικότητα, ενώ στην πραγματικότητα μια όλο και περισσότερο επιδοτούμενη βιομηχανία. Το 50 % των ενισχύσεων προορίζεται για την παραγωγή προϊόντων για στρατιωτικούς σκοπούς, η οποία συντηρείται εξ ολοκλήρου από κρατικές ενισχύσεις. Στην έκθεση γίνεται λόγος για αποτελεσματικότητα. Σας διαβεβαιώνω ότι η αποτελεσματικότητα και η ανταγωνιστικότητα θα μπορούσαν να επιτευχθούν κατ' αρχήν, μόνο αν η αναδιάρθρωση της αεροδιαστημικής βιομηχανίας συνδεθεί με τη στρατηγική αφοπλισμού και, όχι όπως προτείνεται στην έκθεση, μέσω μιας διαδικασίας εξοπλισμού και μετατροπής.
<P>
Η Ομάδα των Πρασίνων εκφράζει ιδίως ανησυχία για το γεγονός ότι, μέσω της μη προστατευόμενης συγχώνευσης στην αεροδιαστημική βιομηχανία, ξεκινά μια αμετάκλητη διαδικασία έντονου ευρωπαϊκού εξοπλισμού, η οποία στερείται διαφάνειας και δεν υπόκειται σε δημοκρατικό έλεγχο. Είναι λάθος η διάθεση πόρων για την έρευνα και την ανάπτυξη στη βιομηχανία αυτή. Ενόψει της κλιματικής αλλαγής, οι πόροι αυτοί θα ήταν σκοπιμότερο να διατεθούν σε τομείς όπως οι ανανεώσιμες πηγές ενέργειας.

<SPEAKER ID=308 LANGUAGE="FR" NAME="de Lassus Saint Geniθs">
Κύριε Πρόεδρε, κύριε Επίτροπε, αγαπητοί συνάδελφοι, ευχαριστώντας τον κ. Hoppenstedt για την έκθεσή του, θα ήθελα να θυμίσω, όπως και οι προηγούμενοι ομιλητές, ότι η αναδιάρθρωση της ευρωπαϊκής αεροναυτικής και διαστημικής βιομηχανίας είναι αναγκαία. Οι κυβερνήσεις και οι βιομήχανοι, ωστόσο, το έχουν συνειδητοποιήσει και προχωρούν αυτή τη στιγμή σε μια κοινή λύση που σύντομα θα αποδειχθεί ικανοποιητική για όλους τους εταίρους.
<P>
Το Ευρωπαϊκό Κοινοβούλιο οφείλει να συμβαδίσει με αυτό το άνοιγμα, επαγρυπνώντας, ωστόσο ώστε να εκτελούνται κοινωνικά προγράμματα, κυρίως, όπως υπενθυμήσαμε πριν από λίγο, στον τομέα των επιτροπών ευρωπαϊκής επιχείρησης. Είναι προφανές, κ. Επίτροπε, ότι πρόκειται για έναν τομέα μεγάλης στρατηγικής σημασίας, τόσο λόγω των εγγυήσεων που προσφέρει στην ευρωπαϊκή άμυνα, όσο και για την ανάπτυξη που επιτρέπει όσον αφορά τη χρήση των αιθέρων και του διαστήματος σε παγκόσμιο επίπεδο τα προσεχή 50 χρόνια. Γι' αυτό τον λόγο δεν πρέπει να αξιολογούμε την αναδιάρθρωση που έχει ξεκινήσει με καθαρά φιλελεύθερα ή καπιταλιστικά κριτήρια. Η σημασία των εμπορικών συμβάσεων που προκύπτου από αυτόν τον τύπο βιομηχανίας θα επηρεάσει σίγουρα το επίπεδο ζωής των Ευρωπαίων. Η κοινοτική οικονομική στήριξη της έρευνας σε αυτόν τον τομέα πρέπει, επομένως, αντί να μειωθεί, να συνεχιστεί παράλληλα με την αξιόλογη προσπάθεια που καταβάλλει η κυβέρνηση των Ηνωμένων Πολιτειών από την πλευρά της για την αναδιοργάνωση του εν λόγω τομέα στην Αμερική.
<P>
Αυτή η υποστήριξη θα έπρεπε να είναι ενθαρρυντική, όπως προτείνει και ο κ. Hoppenstedt, αλλά σε καμία περίπτωση δεν πρέπει να μειωθεί η ενίσχυση στα εθνικά ή ευρωπαϊκά δημόσια ταμεία με φόβο τη σημαντική μείωση της εμβέλειας της επιχειρηθείσας αναδιάρθρωσης. Ένα ιδιαίτερο σημείο αφορά την κατασκευή του Α.3ΧΧ. Φυσικά το κόστος είναι τεράστιο, όμως τα μεγάλα αεροσκάφη αποτελούν μια τρανταχτή απόδειξη της τεχνογνωσίας μιας αεροναυτικής βιομηχανίας και αποτελούν ένα θαυμάσιο μέσο προώθησης για μια ολόκληρη σειρά προϊόντων, όπως απέδειξε το 747 για τη Boeing τα τελευταία είκοσι χρόνια.
<P>
Δεν είναι, επομένως, δυνατόν να απέχουμε από το εν λόγω έργο. Στο σημείο αυτό θέλω να εκφράσω τη μεγάλη εμπιστοσύνη μας στην ικανότητα όλων των βιομηχάνων, και ιδιαίτερα των εργατών-στελεχών, και των γραφείων μελετών Αεροδιαστημικής στην Τουλούζη για την καλή εκτέλεση αυτού του καταπληκτικού έργου. Εντούτοις, πρέπει και να είμαστε σε θέση να αποκομίσουμε οφέλη από αυτό το φιλόδοξο οικονομικό πρόγραμμα, για να οργανώσουμε καλύτερα και να επεκτείνουμε την υπεργολαβία με αυτή την παραδειγματική βιομηχανική προσπάθεια που εξυπηρετεί με τον καλύτερο τρόπο τα συμφέροντα της βιομηχανικής ανάπτυξης σε όλες τις εμπλεκόμενες ευρωπαϊκές περιοχές.

<SPEAKER ID=309 LANGUAGE="FR" NAME="Antony">
Κύριε Πρόεδρε, αγαπητοί συνάδελφοι, κανείς δεν χαίρεται περισσότερο από το Εθνικό Μέτωπο για την επιτυχία της αεροδιαστημικής μας βιομηχανίας, και κυρίως για τις παραδειγματικές συνεργασίες που αποτελούν η Airbus και η Ariane.
<P>
Πρέπει να τονίσουμε για μια ακόμα φορά ότι αυτές οι πρωτοβουλίες δεν οφείλουν τίποτα στα ευρωπαϊκά θεσμικά όργανα: χρωστάνε όμως τα πάντα στη βούληση των κατασκευαστών, των μηχανικών και του εργατοτεχνικού προσωπικού. Κι εμείς, επίσης, δεν μπορούμε παρά να εκφράσουμε την ικανοποίησή μας που δεν παραδώσαμε τις χώρες μας στην κυριαρχία, και μάλιστα, για ορισμένα τμήματα της αγοράς, στο μονοπώλιο του αμερικανικού κολοσσού Boeing-McDonnald-Douglas. Ωστόσο, ανησυχούμε για τις υστερόβουλες σκέψεις που περιέχονται στην έκθεση του συναδέλφου μας Hoppenstedt. Με το πρόσχημα της οικονομικής αποτελεσματικότητας και της υπεργενικευμένης έννοιας της ολοκλήρωσης, κατευθυνόμαστε προς την ιδιωτικοποίηση και τον ταυτόχρονο εξευρωπαϊσμό των αμυντικών μας βιομηχανιών.
<P>
Με το πρόσχημα της ιδιωτικοποίησης, κατευθυνόμαστε ταυτόχρονα στον έλεγχο της εθνικής μας άμυνας από την Επιτροπή των Βρυξελλών, μέσω της δημιουργίας ευρωπαϊκών κανονισμών και τυποποίησης, και στην αποδυνάμωση των στρατιωτικών μας βιομηχανιών, οι οποίες θα παραδοθούν σε κάθε λογής δημόσια προσφορά αγοράς. Είναι κυρίως ανησυχητικό ότι ουδέποτε φαίνεται να συνδέονται τα βιομηχανικά προβλήματα με το ανώτερο συμφέρον και την ασφάλεια των κρατών, ούτε καν με ένα υποθετικό ευρωπαϊκό υπερκράτος. Η ολοκλήρωση μεταξύ πολιτικού και στρατιωτικού τομέα δεν έχει σκοπό να δημιουργήσει συνεργίες, διττές τεχνολογίες ή δυνατότητες δημοσίων ενισχύσεων στην έρευνα, παρά μόνο να οδηγήσει τη βιομηχανία εξοπλισμών στην κοινή μοίρα της ευρωπαϊκής οικονομίας, τον ανταγωνισμό πάση θυσία και τη χειραγώγηση των Βρυξελλών.
<P>
Στον τομέα της πολιτικής αεροναυτικής, δεν ξέρω τι να πω για να προειδοποιήσω τους Γάλλους εκλεγμένους για τις άμεσες συνέπειες της μετατροπής της GIE-Airbus σε ενιαία εταιρεία. Στο σημερινό πλαίσιο αυτό θα μεταφραστεί με μία μεταφορά της έδρας προς τις Κάτω Χώρες και θα ακολουθήσει μεταφορά των μονάδων παραγωγής. Οι οικονομίες κλίμακας και η καταπολέμηση του κατακερματισμού των αγορών μπορούν να γίνουν με τρόπο διαφορετικό από την εγκατάλειψη των επιχειρήσεών μας στα ιδιωτικά κεφάλαια και το κοινοτικό δίκαιο. Για να βρούμε αυτόν τον τρόπο, κύριε Πρόεδρε, σίγουρα δεν πρέπει να απευθυνθούμε στην Επιτροπή. Τα προβλήματα που αφορούν την εθνική ασφάλεια ή στρατηγικές βιομηχανίες είναι πάρα πολύ σημαντικά για να τα εγκαταλείψουμε στα χέρια της Επιτροπής. Στη Γαλλία δεν είμαστε έτοιμοι να ξεχάσουμε την αξιοσημείωτη δράσης της στον τομέα των ναυπηγείων.

<SPEAKER ID=310 LANGUAGE="DE" NAME="Randzio-Plath">
Κύριε Πρόεδρε, ο εισηγητής περιέγραψε με πολύ σαφή τρόπο τη σημασία της αεροδιαστημικής βιομηχανίας ως οικονομικού τομέα πραγματικά εξέχουσας σημασίας για το μέλλον. Θυμάμαι ακόμη τις συζητήσεις που πραγματοποιήθηκαν στους κόλπους του Eυρωπαϊκού Κοινοβουλίου σχετικά με άλλες ανακοινώσεις της Επιτροπής, κατά τις οποίες τονίσθηκε επανειλημμένως ότι, ιδίως όσον αφορά τη βιομηχανική πολιτική, οι μελλοντικές προοπτικές και η ανταγωνιστικότητα της Ευρωπαϊκής Ένωσης εξαρτώνται από την εξέλιξη του ανωτέρω τομέα. Ανεξάρτητα από αυτό, χρειάζεται ακόμη μια φορά να υπογραμμισθεί και να ληφθεί υπόψη η πολιτική πτυχή που παρουσιάζεται ειδικά σε σχέση με την πολιτική και τη στρατιωτική αεροναυτική και διαστημική βιομηχανία.
<P>
Πρέπει πραγματικά να τεθεί το ερώτημα κατά πόσον η αγορά είναι πράγματι οργανωμένη στον τομέα αυτό ή κατά πόσον η οργάνωσή της είναι εφικτή. Χρειάζεται δηλαδή να εξετασθεί κατά πόσον η ενίσχυση του αμυντικού τομέα, κατά το πρότυπο άλλων περιοχών ανά τον κόσμο, επιτρέπει πράγματι την κατασκευή καλών και ανταγωνιστικών προϊόντων στον πολιτικό τομέα. Υπενθυμίζω ότι η Ευρωπαϊκή Ένωση εξακολουθεί να έχει ένα πολύ μικρό μερίδιο της διεθνούς αγοράς και, αν ληφθεί υπόψη το γεγονός ότι, το 1996, η αξία των εξαγωγών αεροναυτικών και διαστημικών τεχνολογιών ανήλθε μόνο σε 15 δις Ecu, που αντιπροσωπεύει μόνο 3 % περίπου των συνολικών εξαγωγών της ΕΕ, τότε καθίσταται κατανοητό ότι, ενόψει της σημασίας του σχετικού τομέα, η Ευρωπαϊκή Ένωση, παρά τις επιτυχίες της, οφείλει να σημειώσει μεγαλύτερες προόδους.
<P>
Η ευρωπαϊκή αεροδιαστημική βιομηχανία αντιμετωπίζει μεγάλες προκλήσεις. Η ανακοίνωση της Επιτροπής και η έκθεση του κ. Hoppenstedt είναι αξιέπαινες από την άποψη ότι καθιστούν σαφές το δεδομένο αυτό και επισημαίνουν, ιδίως σε σχέση με τον τομέα της παραγωγής για πολιτικούς σκοπούς, πόσο σκληρός ανταγωνισμός υπάρχει στην παγκόσμια αγορά. Ο σημαντικότερος ανταγωνιστής στη διεθνή αγορά αεροναυτικών και διαστημικών προϊόντων είναι πάντοτε οι ΗΠΑ -δεν πρόκειται για νέα είδηση - οι οποίες κατέχουν το 58 % της διεθνούς αγοράς. Επιπλέον, οι ΗΠΑ διαθέτουν διαφορετικές επιχειρησιακές δομές. Ούτε κι αυτό αποτελεί κάτι καινούργιο. Ως εκ τούτου, το Ευρωπαϊκό Κοινοβούλιο δεν μπορεί παρά να υποστηρίξει τα αιτήματα που προβλήθηκαν εκ νέου σήμερα κατά τη συζήτηση για την καταπολέμηση του κατακερματισμού των βιομηχανικών δομών στην αεροδιαστημική βιομηχανία. Ο μεγάλος αριθμός αεροδιαστημικών επιχειρήσεων σε μια σχετικά μικρή εσωτερική αγορά διασκορπίζει το δυναμικό έρευνας, παραγωγής και διάθεσης, πράγμα που επηρεάζει και την ανταγωνιστικότητα της Ευρωπαϊκής Ένωσης.
<P>
Σε αντίθεση με τις αμερικανικές επιχειρήσεις, οι Ευρωπαίοι παραγωγοί μόλις που μπορούν να αντιμετωπίσουν τους όλο και μεγαλύτερους κινδύνους που σχετίζονται με την επέκταση και τη χρηματοδότηση. Και για τον λόγο αυτόν είναι σημαντική η αναζήτηση νέων μορφών συνεργασίας μεταξύ επιχειρήσεων, τόσο για την επίτευξη πλεονεκτημάτων λόγω μεγέθους κατά την παραγωγή, όσο και για την αξιοποίηση τεχνολογικών και ειδικών σε κάθε κλάδο συνεργιών μεταξύ των διαφόρων τομέων της αεροδιαστημικής. Συνεπώς, είναι σημαντικό για την Ευρώπη να κερδίσει και όχι να εξακολουθήσει να χάνει έδαφος.
<P>
Η κατάσταση είναι ιδιαίτερα κρίσιμη δεδομένου του μεγάλου και εξαιρετικά ειδικευμένου δυναμικού απασχόλησης που αντιπροσωπεύει η ευρωπαϊκή αεροδιαστημική. Ο τομέας αυτός ανήκει στους 15 μεγαλύτερους βιομηχανικούς κλάδους, απασχολεί συνολικά περισσότερους από 370 000 εργαζόμενους κι εξασφαλίζει χιλιάδες θέσεις απασχόλησης στη βιομηχανία προμηθευτών και σε άλλους τομείς της υψηλής τεχνολογίας. Ως εκ τούτου, ζητώ από την Επιτροπή να δώσει επιτέλους πολύ μεγαλύτερη έμφαση στις πτυχές της απασχόλησης στο παρόν κείμενο για τη βιομηχανική πολιτική, καθώς και σε άλλα κείμενα των ομάδων εργασίας και των επιχειρησιακών ομάδων για τη βιομηχανία. Οφείλει ακόμη να καταστήσει σαφές ότι τα δικαιώματα των εργαζομένων έχουν επίσης μια θέση κατά την περαιτέρω ανάπτυξη των βιομηχανικών κλάδων και, ιδίως, να καθιερώσει την αρχή της συμμετοχής στη διαχείριση και σε παρόμοιους κλάδους.

<SPEAKER ID=311 LANGUAGE="DE" NAME="Rόbig">
Κύριε Πρόεδρε, με συγχωρείτε που χαμογελ, ώ αλλά είναι ωραίο να διεξάγεται μια πολιτική συζήτηση αυτή την προχωρημένη ώρα. Ευχαριστώ ιδιαιτέρως τον κ. Hoppenstedt, ο οποίος ξέρει πώς να προωθεί με ενεργητικότητα και υπομονή σημαντικά ζητήματα, όπως είναι ιδίως η ανάπτυξη ενός παγκόσμιου δορυφορικού συστήματος πλοήγησης, και από τις δύο πλευρές του Ατλαντικού.
<P>
Είναι σημαντικό οι τεχνολογίες αυτές να ανταγωνίζονται η μία την άλλη, ώστε να αποφεύγεται η εξάρτηση από έναν μοναδικό προμηθευτή, διότι η δυνατότητα συνδυασμού του Παγκόσμιου Συστήματος Κινητών Τηλεπικοινωνιών (UMTS) με το δορυφορικό σύστημα ναυτιλίας προσφέρει μελλοντικά εντελώς νέες ευκαιρίες. Για τον λόγο αυτό, ως μέλος της Επιτροπής Προϋπολογισμών ζητώ από την Επιτροπή να υποβάλει επιτέλους ένα ακριβές σχέδιο χρηματοδότησης για την ανάπτυξη του σχετικού συστήματος. Στη συνέχεια, θα χρειασθούμε τα ανάλογo υλικό εξοπλισμό, λογισμικό και mainware. Η όλη διαδικασία θα αποτελέσει την πηγή για τη δημιουργία πολλών νέων θέσεων απασχόλησης.

<SPEAKER ID=312 LANGUAGE="DE" NAME="Lukas">
Κύριε Πρόεδρε, επιτρέψτε μου να θίξω μία πτυχή η οποία δεν αναφέρεται ρητώς σε αυτή την εξαιρετική έκθεση: πρόκειται για το θέμα των προμηθειών. Η αεροδιαστημική βιομηχανία είναι εντολοδόχος εκατοντάδων μικρομεσαίων επιχειρήσεων στα περισσότερα κράτη μέλη της Ευρωπαϊκής Ένωσης. Όταν π.χ. η Airbus πωλεί έναν μεγάλο αριθμό αεροσκαφών, τούτο συνεπάγεται σημαντικά κέρδη για πολλές εξαρτημένες επιχειρήσεις, πράγμα που εξασφαλίζει πολλές θέσεις απασχόλησης. Γι' αυτό και μόνο τον λόγο, όσα και να γίνουν στους τομείς της ευρωπαϊκής πολιτικής αεροναυτικής και διαστημικής βιομηχανίας δεν θα είναι ποτέ αρκετά.
<P>
Για να γίνει πραγματικά αντιληπτή η οικονομική σημασία αυτού του τομέα, είναι σημαντικό να εκπονήσει η Επιτροπή μία μελέτη σχετικά με τον όγκο των προμηθειών, συμπεριλαμβάνοντας ιδίως το ποσοστό που αντιπροσωπεύουν οι μικρομεσαίες επιχειρήσεις και τον αριθμό των απασχολούμενων στην προμηθευτική βιομηχανία. Θα ήταν επίσης ενδιαφέρον να ληφθούν υπόψη και οι αγορές προέλευσης των προμηθειών, ώστε να είναι δυνατόν να εξακριβωθεί στη συνέχεια κατά πόσο π.χ. το Airbus είναι πράγματι ένα πανευρωπαϊκό αεροσκάφος.

<SPEAKER ID=313 NAME="de Silguy">
Κύριε Πρόεδρε, κυρίες και κύριοι βουλευτές, η έκθεση του κ. Hoppenstedt περιέχει μια εμπεριστατωμένη ανάλυση της κατάστασης του τομέα της αεροδιαστημικής στην Ευρώπη. Είναι θαυμάσια, και θα ήθελα, εξ ονόματος της Επιτροπής, να τον συγχαρώ, γιατί λαμβάνει επίσης υπόψη του τα κυριότερα γεγονότα που έλαβαν χώρα από τον περασμένο Σεπτέμβριο, δηλαδή αφού η Επιτροπή ενέκρινε την ανακοίνωσή της. Σας υπενθυμίζω ότι αυτή η ανακοίνωση έχει σκοπό να επιστήσει την προσοχή στην επείγουσα ανάγκη που υπάρχει να επιταχυνθεί η αναδιάρθρωση και η δημιουργία ομίλων επιχειρήσεων στον ευρωπαϊκό τομέα της αεροδιαστημικής. Στην πραγματικότητα, κι αυτό το γνωρίζετε, μόνο ένας μικρός αριθμός παραγωγών θα μπορέσει στο τέλος να επιζήσει σε παγκόσμιο επίπεδο, λαμβάνοντας υπόψη τι αντιπροσωπεύει ο τομέας αυτός, καθώς και τον βαθμό ανταγωνιστικότητας που επικρατεί στην παγκόσμια αεροδιαστημική αγορά.
<P>
Σήμερα, η αμερικανική βιομηχανία έχει ήδη προχωρήσει σε αναδιάρθρωση. Το 1980 αριθμούσε είκοσι επιχειρήσεις. Σήμερα δεν έχει παρά τέσσερεις. Βεβαίως, κ. Malerba, είμαστε υπέρ της καλής συνεργασίας μεταξύ Ευρώπης και Αμερικής. Εξάλλου, υπάρχουν καλά παραδείγματα, και σας παραπέμπω στην υπόθεση Snecma/General Electric. Οφείλουμε, όμως, να είμαστε συνεργάτες και όχι υπεργολάβοι. Πρέπει, λοιπόν, να είμαστε το ίδιο δυνατοί με τους Αμερικανούς στην παγκόσμια αγορά για να μπορέσουμε να συνεργαστούμε. Όμως η κατάσταση της ευρωπαϊκής βιομηχανίας είναι διαφορετική, γεγονός που τόνισε ο εισηγητής σας. Ο τομέας της αεροδιαστημικής στην Ευρώπη παραμένει κατακερματισμένος σε εθνικό επίπεδο, ακόμη και σε επίπεδο προϊόντων.
<P>
Η κ. Randzio-Plath, νομίζω, ανέφερε ότι ο τομέας της αεροδιαστημικής στην Ευρώπη έχει σήμερα να αντιμετωπίσει ουσιαστικά τρεις κύριες προκλήσεις. Κατά πρώτον, την πολυπλοκότητα των προϊόντων. Πραγματικά, η εκθετική αύξηση του κόστους ανάπτυξης και οι οικονομικοί κίνδυνοι ξεπερνούν τα μέσα των ευρωπαϊκών επιχειρήσεων, ακόμη και των πιο δυνατών. Ο δεύτερος παράγοντας έχει να κάνει με την αγορά. Κανένα κράτος μέλος δεν προσφέρει μια αγορά εξοπλισμού ισάξια της αμερικανικής αγοράς. Το ίδιο συμβαίνει και με τις ενισχύσεις για την έρευνα και την τεχνολογική ανάπτυξη από τις οποίες επωφελούνται οι αμερικανικές επιχειρήσεις εκ μέρους της αμερικανικής κυβέρνησης. Τέλος, το τρίτο στοιχείο σχετίζεται με το γεγονός ότι οι ευρωπαϊκές επιχειρήσεις δεν είναι σε θέση να αποκομίσουν οφέλη από τις ίδιες οικονομίες κλίμακας που επωφελούνται οι αμερικανικοί κολοσσοί.
<P>
Συνεπώς, τα κράτη μέλη οφείλουν να καταλάβουν ότι το μέλλον της αεροναυτικής βιομηχανίας της Ευρώπης είναι άρρηκτα συνδεδεμένο με την αλληλεξάρτηση των δομών που υπάρχουν εντός της Ευρωπαϊκής Ένωσης. Αν οι βιομηχανίες πρέπει να είναι οι κύριοι πρωταγωνιστές αυτής της αναδιάρθρωσης, δεν υπάρχει αμφιβολία ότι και ο ρόλος των κυβερνήσεων σε αυτή τη διαδικασία είναι καθοριστικός. Οι κυβερνήσεις οφείλουν να προωθήσουν τη δημιουργία επιχειρήσεων σε ευρωπαϊκή κλίμακα, εξασφαλίζοντας τους ουσιαστική εμπορική ευελιξία βάσει κατάλληλων δομών υποστήριξης και κατάρτισης.
<P>
Για την Επιτροπή η επιτυχία της αναδιάρθρωσης θα είναι συνάρτηση του βαθμού ολοκλήρωσης των διαφόρων κλάδων του αεροδιαστημικού τομέα και των πολιτικών και στρατιωτικών δραστηριοτήτων σε ευρωπαϊκό επίπεδο. Όπως τόνισαν πολύ σωστά πολλοί από τους ευροβουλευτές, το πρώτο στάδιο αυτής της αναδιάρθρωσης θα πρέπει να είναι η μετατροπή, ήδη αποδεκτή στην ουσία, της βιομηχανίας Airbus σε ενιαία ομάδα εταιρειών που συμμετέχουν στον Όμιλο Οικονομικού Σκοπού. Εξάλλου, οι ευρωπαϊκές επιχειρήσεις θα μπορούσαν να επωφεληθούν από μία κοινή εξωτερική πολιτική και πολιτική ασφαλείας και από κοινοτικούς κανόνες για τις δημόσιες συμβάσεις εξοπλισμού.
<P>
Όμως, κ. Ainardi, θα ήθελα να σας τονίσω ότι, σε σχέση με το 1980, η ευρωπαϊκή αεροδιαστημική βιομηχανία έχει αναπτύξει το πολιτικό της σκέλος πολύ περισσότερο από ό, τι στο παρελθόν, αφού το 1980, περίπου 30 % του τζίρου αυτής της βιομηχανίας προερχόταν από τον πολιτικό τομέα. Το αντίστοιχο σημερινό ποσοστό είναι 60 %, και επομένως οι στρατιωτικές δραστηριότητες μειοψηφούν σε σχέση με τις αεροδιαστημικές δραστηριότητες στην Ευρώπη και πρόκειται να αποδυναμωθούν ακόμη περισσότερο χάρη στην αύξηση της ζήτησης των πολιτικών δραστηριοτήτων. Παρά τη δυσκολία που δημιουργεί το πρόβλημα της αναδιάρθρωσης του αμυντικού τομέα, δεν πρέπει να καθυστερήσουμε τα άμεσα προγράμματα που πρόκειται να γίνουν στον πολιτικό τομέα.
<P>
Σε αυτό το σημείο θα ήθελα να αφιερώσω λίγο χρόνο για να απαντήσω στην κ. Randzio-Plath και στον κ. Caudron σχετικά με το πρόβλημα της απασχόλησης. Γιατί το ζήτημα του επιπέδου απασχόλησης στον τομέα της αεροδιαστημικής εξυπακούεται στην προσέγγιση της Επιτροπής που αποσκοπεί στην ανταγωνιστικότητα της ευρωπαϊκής βιομηχανίας. Είναι σαφές ότι, ευνοώντας την ανταγωνιστικότητα, θα ευνοηθεί και η απασχόληση, όχι μόνο στον τομέα της αεροδιαστημικής, αλλά και σε άλλους τομείς. Είναι δε αυτές ακριβώς οι προσπάθειες για την ανταγωνιστικότητα που επέτρεψαν στο εξής να σταματήσει η μείωση των θέσεων εργασίας που είχε ξεκινήσει από το 1990, ενώ τώρα επικρατεί μια κάποια σταθερότητα, με περίπου 380.000 θέσεις εργασίας.
<P>
Τελειώνοντας, θα ήθελα να υπογραμμίσω πως, για να στηρίξει αυτή την αναδιάρθρωση, η Επιτροπή καταβάλλει νέες προσπάθειες, κ. Malerba και κ. de Lassus, στην έρευνα και στην τεχνολογική ανάπτυξη. Ωστόσο, η Επιτροπή καταβάλλει προσπάθειες και στον τομέα της εναέριας κυκλοφορίας και των δορυφορικών συστημάτων ναυτιλίας. Θυμάστε βέβαια ότι είχαμε εκδώσει μια ανακοίνωση για το θέμα αυτό τον Ιανουάριο του 1998. Η Επιτροπή θα προτείνει την κατεύθυνση που θα ακολουθηθεί για την δορυφορική ναυτιλία σε μία νέα ανακοίνωση κατά το πρώτο εξάμηνο του 1999, με προτάσεις χρηματοδότησης. Επίσης, η Επιτροπή κατέβαλε προσπάθειες κι έκανε προτάσεις για το θέμα της τυποποίησης και της δημιουργίας μιας ενιαίας αρχής για την εναέρια ασφάλεια.
<P>
Όμως, και με αυτό θα τελείωσω, μονάχα μια ολοκληρωμένη δράση των επιχειρήσεων των κρατών μελών της Ένωσης μπορεί να προσφέρει το πλαίσιο που απαιτείται για την επιβίωση και την ανάπτυξη του τομέα της αεροδιαστημικής στην Ευρώπη. Κύριε Εισηγητή, η έκθεσή σας είναι χρήσιμη και η Επιτροπή σας συγχαίρει.

<SPEAKER ID=314 NAME="Πρόεδρος">
Σας ευχαριστώ πολύ, κ. Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<CHAPTER ID=16>
Κέρματα σε Ευρώ
<SPEAKER ID=315 NAME="Πρόεδρος">
Η ημερήσια διάταξη προβλέπει στη συνέχεια τη συζήτηση της έκθεσης (A4-0401/98) της κ. Soltwedel-Schδfer, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την πρόταση κανονισμού (ΕΚ) του Συμβουλίου που αφορά την τροποποίηση του κανονισμού(ΕΚ) αριθ. 975/98 για την ονομαστική αξία και τις τεχνικές προδιαγραφές των κερμάτων σε ευρώ που πρόκειται να κυκλοφορήσουν (COM(98)0492 - C4-0597/98-98/0270(SYN)).

<SPEAKER ID=316 NAME="Soltwedel-Schδfer">
Κύριε Πρόεδρε, κύριε Επίτροπε de Silguy, αξιότιμοι κυρίες και κύριοι, βάσει του κανονισμού, του οποίου την τροποποίηση πρέπει να εξετάσουμε σήμερα, καθορίζονται η ονομαστική αξία και οι τεχνικές προδιαγραφές των κερμάτων σε ευρώ που πρόκειται να τεθούν σε κυκλοφορία. Μετά την ομιλία μου θα επιθυμούσα να σχολιάσω ορισμένες δηλώσεις στις οποίες προέβη ο συνάδελφος και Υπουργός κ. Fischer στη Ρώμη σχετικά με τη Νομισματική Ένωση. Αλλά θα επανέλθω στο θέμα αυτό στο τέλος.
<P>
Τα προβλήματα που πραγματεύεται η έκθεση αφορούν τον αριθμό των κερμάτων που πρόκειται να τεθούν σε κυκλοφορία, τις διάφορες ονομαστικές αξίες τους και, τέλος, την επιλογή του υλικού και τα εξωτερικά χαρακτηριστικά τους. Κατά την πρώτη ανάγνωση, το Κοινοβούλιο είχε συνηγορήσει υπέρ της μείωσης των προτεινόμενων αξιών των κερμάτων σε ευρώ από οκτώ σε έξι. Επιπλέον, για να είναι δυνατό για τους τυφλούς και τους έχοντες προβλήματα οράσεως να ξεχωρίζουν καλύτερα τα διάφορα κέρματα, είχε προτείνει την αύξηση της διαμέτρου των κερμάτων σε συνάρτηση με την αύξηση της ονομαστικής τους αξίας. Ύστερα από την απόρριψη, δυστυχώς, εκ μέρους του Συμβουλίου, αυτών και άλλων τροπολογιών - μεταξύ των οποίων και τροπολογίες που στόχευαν στον αποκλεισμό της χρησιμοποίησης νικελίου στην επιφάνεια των νομισμάτων - το Κοινοβούλιο, σε δεύτερη ανάγνωση, εζήτησε εκ νέου από το Συμβούλιο να λάβει υπόψη την άποψη της Ένωσης Τυφλών και να περιορίσει τον αριθμό των κερμάτων.
<P>
Ωστόσο, ούτε αυτή τη φορά εισακούστηκαν οι εκκλήσεις μας. Για τον λόγο αυτό, σήμερα υποχρεωνόμαστε να διαβάσουμε και πάλι στην πρόταση για τροποποίηση του σχετικού κανονισμού, ο οποίος εκπονήθηκε μόλις πριν από έξι μήνες, ότι η βιομηχανία κατασκευής μηχανημάτων αυτόματης πώλησης ζητά να γίνει σαφής διαφοροποίηση μεταξύ των κερμάτων 50 και 20 λεπτών ώστε να αποφευχθεί ο κίνδυνος απάτης από τη χρήση «τροποποιημένων» κερμάτων 20 λεπτών αντί κερμάτων 50 λεπτών. Η Ευρωπαϊκή Ένωση Τυφλών δεν είναι ικανοποιημένη με τη διαφοροποίηση μεταξύ των κερμάτων 50 και 10 λεπτών, διότι τα εξωτερικά χαρακτηριστικά τους παρουσιάζουν μεγάλες ομοιότητες και υπάρχει κίνδυνος σύγχυσης.
<P>
Η Επιτροπή Οικονομικής, Νομισματικής και Βιομηχανικής Πολιτικής συμφώνησε, με μικρή πλειοψηφία, να μην προτείνω και πάλι σε αυτή τη συνεδρίαση την κατάργηση μιας αξίας. Ωστόσο, κατά την αυριανή ψηφοφορία, θα πρέπει να αποφανθούμε, με μεγαλύτερη πλειοψηφία, σε σχέση με μια ανάλογη τροπολογία. Ουσιαστικά η Επιτροπή Οικονομικής, Νομισματικής και Βιομηχανικής Πολιτικής υποστήριζε την εισαγωγή ενός χρυσού νομίσματος των 100 ευρώ. Βέβαια, η αξία του μετάλλου και το κόστος παραγωγής δεν πρέπει να υπερβαίνουν σημαντικά την αξία του εν λόγω νομίσματος. Δηλαδή, το νόμισμα των 100 ευρώ θα μπορούσε να έχει το μέγεθος ενός γαλλικού κέρματος 20 centimes.
<P>
Δεν θα ασχοληθώ, όμως, περισσότερο με το σχετικό θέμα. Παρακαλώ, ωστόσο, τον κ. de Silguy να μη αποδίδει τόσο μεγάλη σημασία στην απώλεια γοήτρου, αλλά να έχει κατά νου ότι αυτό το χρυσό νόμισμα ούτως ή άλλως θα καθιερωθεί. Είναι απλά θέμα χρόνου. Για να είναι πιο μεγάλη η συμβολική η αξία του κέρματος των 100 ευρώ για μια ενωμένη Ευρώπη κι ένα ισχυρό, κοινό νόμισμα, η όψη του κέρματος αυτού δεν πρέπει να φέρει εθνικές αναπαραστάσεις, όπως τα άλλα κέρματα, αλλά να περιλαμβάνει μια ενιαία αντιπροσωπευτική εικόνα σε σχέση με την Ευρωπαϊκή Ένωση. Για παράδειγμα, στο εν λόγω νόμισμα θα μπορούσαν να χαραχθούν οι εικόνες διάσημων προσωπικοτήτων. Κατά τη γνώμη μου, είναι δυνατό να επιτευχθεί συμφωνία και για το ζήτημα αυτό.
<P>
Στην αρχή της ομιλίας μου ανέφερα ότι επιθυμώ να διατυπώσω ορισμένες παρατηρήσεις για τα αποτελέσματα που επιτεύχθηκαν στη Ρώμη. Στη συνέχεια, θα ήθελα επίσης να απευθυνθώ και στον Γερμανό Υπουργό Εξωτερικών και συνάδελφο κ. Fischer. Η κατάσταση έχει ως εξής: ο κ. Fischer συνέδεσε σήμερα στη Ρώμη τη Νομισματική με τη Δυτικοευρωπαϊκή Ένωση, η οποία αποκαλείται επίσης Αμυντική Ένωση. Υπονοεί, δηλαδή, ότι, αφού έχει σχεδόν επιτευχθεί η Νομισματική Ένωση και ολοκληρωθεί το πρώτο στάδιο, η στιγμή θα είναι κατάλληλη για την ενεργό καθιέρωση μιας Εξωτερικής Πολιτικής και Πολιτικής Ασφαλείας, καθώς και μιας Δυτικοευρωπαϊκής Ένωσης. Ο κ. Fischer βιάζεται πολύ. Η Ευρωπαϊκή Νομισματική Ένωση είναι το πρώτο βήμα. Το δεύτερο είναι η καθιέρωση μιας Κοινωνικής και Οικολογικής Ένωσης. Μόνον έτσι είναι δυνατή η οργάνωση μιας ευρωπαϊκής οικονομίας. Τούτο είναι ουσιαστικής σημασίας.
<P>
Ο συνάδελφος του Κόμματος των Πρασίνων προχωρεί στο δεύτερο στάδιο πριν να έχει ακόμη ολοκληρωθεί το πρώτο. Έτσι θα σκοντάψουμε κι αυτός και εμείς. Αν η Νομισματική Ένωση συμπεριλάβει έναν υπερβολικό αριθμό στόχων - κι αυτό προτείνεται βάσει των δηλώσεων του κ. Fischer - υπάρχει κίνδυνος να συναντήσει εμπόδια. Τα ευρωπαϊκά κράτη μέλη της Νομισματικής Ένωσης δεν συμμετέχουν όλα στη Δυτικοευρωπαϊκή Ένωση. Το ζήτημα αυτό επιβάλλεται να τύχει της δέουσας εξέτασης! Για παράδειγμα, η Αυστρία, η Φινλανδία και η Ιρλανδία δεν μετέχουν στη Δυτικοευρωπαϊκή Ένωση. Τίθεται, επομένως, το ερώτημα κατά πόσο τα κράτη αυτά θα ανταλλάξουν την ουδετερότητά τους με το ευρώ. Αυτό είναι ένα εξαιρετικά ακανθώδες κι ευαίσθητο ζήτημα. Αυτή την εξωτερική πολιτική θα εφαρμόσει τώρα η Γερμανία;
<P>
Επιμένω ότι η Ιρλανδία, η Φινλανδία και η Αυστρία δεν θα συμφωνήσουν ουδόλως με παρόμοιες σκέψεις, όπως άλλωστε ούτε κι εγώ, ως εκπρόσωπος των Πρασίνων της Γερμανίας. Μια απερίσκεπτη αντιμετώπιση του θέματος της ουδετερότητας των ευρωπαϊκών κρατών θα έχει ως συνέπεια την απώλεια της εμπιστοσύνης στο ευρωπαϊκό ιδεώδες και στη Νομισματική Ένωση. Αυτό το τονίζω επειδή χρειάσθηκε, και θα χρειασθεί ακόμη, χρόνος μέχρι να αποκτήσουν οι πολίτες εμπιστοσύνη στο ευρωπαϊκό νόμισμα. Το σημερινό επίτευγμα δεν πρέπει να τεθεί σε κίνδυνο από την υπερφόρτωση της Νομισματικής Ένωσης με άλλους στόχους, είτε αυτό προτείνεται από τον Γερμανό Υπουργό Εξωτερικών, είτε από οποιοδήποτε άλλο άτομο.

<SPEAKER ID=317 LANGUAGE="FR" NAME="Caudron">
Κύριε Πρόεδρε, κύριε Επίτροπε de Silguy, αγαπητοί συνάδελφοι, θα ήθελα απόψε με τη σειρά μου, όπως έκανε πριν από λίγο και η εισηγήτριά μας, να πω ότι έχω κι εγώ προσωπικά επίγνωση του μικρού περιθωρίου χειρισμών που μας απομένει πλέον για να βελτιώσουμε τα νομίσματα σε ευρώ.
<P>
Αναφέρομαι, φυσικά - πρόκειται εξάλλου και για το θέμα της έκθεσης - στους έχοντες προβλήματα όρασης, αλλά και σε άλλες κατηγορίες πολιτών. Γι' αυτόν τον λόγο συμφωνώ με την πρόταση απλά να καταργηθεί το κέρμα των 20 λεπτών, που θα έλυνε ένα μέρος των προβλημάτων που έχουν εμφανιστεί. Συμφωνώ επίσης με τον επαναπροσδιορισμό των χαρακτηριστικών των κερμάτων 50 και 10 λεπτών, που θα έλυνε ένα μέρος των υπολοίπων προβλημάτων.
<P>
Εν τέλει, μέσα απ' αυτό το ζήτημα βλέπουμε για μια ακόμη φορά ότι θα είχαμε κερδίσει πολύ χρόνο και σίγουρα πολλά χρήματα, αν είχαμε συμβουλευθεί και ακούσει καλύτερα τους πολίτες και το Ευρωπαϊκό Κοινοβούλιο. Με το ίδιο πνεύμα, θα μου επιτρέψετε, εξάλλου, να εκφράσω και πάλι απόψε τη λύπη μου. Ναι, λυπάμαι για τις αποφάσεις που πάρθηκαν και που οδηγούν στην ανάγκη παραγωγής υπερβολικά πολλών κερμάτων και χαρτονομισμάτων. Αν προσθέσουμε σε αυτό τη γελοία απόφαση να υπάρχουν πάνω στα κέρματα σε ευρώ εθνικές απεικονίσεις, καταλήγουμε σε μεγαλύτερες καθυστερήσεις στη διαδικασία παραγωγής, σε υπερβολικά αυξημένο κόστος και σε μεγαλύτερους κινδύνους σφάλματος και απάτης. Με πιο απλές και λογικές αποφάσεις θα μπορούσαμε να μειώσουμε την προθεσμία των τριών χρόνων που έχει προβλεφθεί μεταξύ της 1ης Ιανουαρίου 1999 και της 1ης Ιανουαρίου 2002, προθεσμία που θα αποδειχθεί πολύ μεγάλη και θα προκαλέσει, κατ' επέκταση, σφάλματα, απάτες, ακόμη και αισχροκέρδεια στις πιο ευπαθείς κατηγορίες του πληθυσμού. Όσοι έχουν προβλήματα όρασης και όλοι οι υπόλοιποι πολίτες θα αισθανόντουσαν έτσι καλύτερα.
<P>
Επομένως, οι προτάσεις της εισηγήτριάς μας βρίσκονται στη σωστή κατεύθυνση και τις εγκρίνω. Τέλος, εγκρίνω και το αίτημά της για ένα χρυσό κέρμα των 100 ευρώ. Συμβολικά, από οικονομική άποψη και, γιατί όχι, από συναισθηματική άποψη, μου φαίνεται καλή ιδέα. Για όλους αυτούς τους λόγους επιβεβαιώνω την υποστήριξή μου στην έκθεση και στις τροπολογίες της εισηγήτριας, οι οποίες έχουν ήδη ψηφιστεί από την πλειοψηφία στην επιτροπή.

<SPEAKER ID=318 LANGUAGE="DE" NAME="Rόbig">
Κύριε Πρόεδρε, αξιότιμοι κυρίες και κύριοι, ήδη πριν από ένα χρόνο προτείναμε στους κόλπους του Ευρωπαϊκού Κοινοβουλίου τις εξής αρχές: την καθιέρωση ενός χρυσού νομίσματος ευρώ, καθώς και τη μείωση του αριθμού των ονομαστικών αξιών των κερμάτων σε έξι, με κατάργηση, ενδεχομένως, των κερμάτων των 2 και των 20 λεπτών. Κατ' αυτόν τον τρόπο θα ήταν δυνατόν αφενός να ενισχυθεί ο συναισθηματικός δεσμός των πολιτών με το νέο τους νόμισμα - όπως και στην περίπτωση που υποστηρίχθηκε το σχέδιο για την εθνική οπίσθια όψη των κερμάτων - και, αφετέρου, να απλουστευθούν οι πρακτικές διαδικασίες.
<P>
Για την περίοδο που έπεται της οριστικής καθιέρωσης του ευρώ πρέπει, άλλωστε, να εξακολουθήσουμε να παρατηρούμε με προσοχή τις πρακτικές συνέπειες στις καθημερινές συναλλαγές και ενδεχομένως να πραγματοποιήσουμε και μια σχετική μελέτη. Για παράδειγμα, το χαρτονόμισμα με τη χαμηλότερη αξία, δηλαδή των 5 ευρώ, το οποίο ισοδυναμεί με περίπου 70 σελίνια, αντικαθιστά δύο από τα πιο συνηθισμένα αυστριακά χαρτονομίσματα: των 20 και των 50 σελινίων. Σύντομα οι αξίες αυτές θα αντιπροσωπεύονται από κέρματα, πράγμα που σημαίνει ότι στο μέλλον θα πρέπει να προμηθευθούμε σάκκους αντί για πορτοφόλια. Ή μήπως μέχρι τότε το ηλεκτρονικό χρήμα θα έχει επιβληθεί, οπότε και θα αποφευχθούν τα ανωτέρω προβλήματα, ή το χαρτονόμισμα των 200 ευρώ θα είναι αναγκαίο να αντικατασταθεί από εκείνο του 1 ή των 2 ευρώ; Η συζήτηση αυτή ίσως να μην αφορά την άμεση καθιέρωση του ενιαίου νομίσματος αλλά, κατά τη γνώμη μου, τα ζητήματα αυτά χρειάζεται να συμπεριληφθούν στους μελλοντικούς συλλογισμούς μας.
<P>
Τέλος, χαιρετίζω τις πρόσφατες δηλώσεις σχετικά με τη μη αμφισβήτηση της ανεξαρτησίας της Ευρωπαϊκής Κεντρικής Τράπεζας. Κατά την οικοδόμηση της Νομισματικής Ένωσης, η ανεξαρτησία αυτή πρέπει οπωσδήποτε να διατηρήσει τον κεντρικό της ρόλο για τη διασφάλιση μιας λογικής, και ιδίως σταθερής, νομισματικής πολιτικής. Πράγματι, μόνο μέσω της στρατηγικής αυτής θα εξακολουθήσει το ευρωπαϊκό οικοδόμημα να εμπνέει εμπιστοσύνη στους πολίτες.

<SPEAKER ID=319 LANGUAGE="NL" NAME="Kestelijn-Sierens">
Κύριε Επίτροπε, αγαπητοί συνάδελφοι, προφανώς ορισμένα από τα νομίσματα που προτείνονται διευκολύνουν την απάτη και δεν μπορούν εύκολα να αναγνωρισθούν από τους τυφλούς. Ωστόσο, τον Δεκέμβριο του 1997 το Κοινοβούλιο πρότεινε να περιορισθεί ο αριθμός των νομισμάτων όσο το δυνατόν περισσότερο και να διασυνδεθεί η αξία τους με τη διάμετρό τους, προκειμένου να μην υπάρχουν περιθώρια απάτης και να διευκολυνθεί η αναγνώρισή τους από τους τυφλούς. Όπως τονίσθηκε ήδη από την εισηγήτρια, η πλειοψηφία των μελών του Σώματος αδυνατούσε να κατανοήσει για ποιο λόγο έπρεπε οπωσδήποτε να τεθούν σε κυκλοφορία τόσα διαφορετικά νομίσματα, τη στιγμή που θα αντικατασταθούν σύντομα από το ηλεκτρονικό χρήμα. Από ό, τι γνωρίζω, δεν υπάρχει στην Ευρώπη κανένα σύστημα που να χρησιμοποιεί τόσο μεγάλο αριθμό νομισμάτων. Το Συμβούλιο και η Επιτροπή μας κάλεσαν τότε να βιασθούμε επειδή θα άρχιζε σύντομα η παραγωγή των νομισμάτων. Ίσως, εννοούσαν ότι ο σχεδιασμός και παραγωγή των νομισμάτων ήταν μια τεχνική υπόθεση, με την οποία το Κοινοβούλιο δεν είχε καμία σχέση. Ούτε η Επιτροπή, ούτε οι υπουργοί οικονομικών συμφώνησαν τότε με την πρότασή μας να εγκαταλείψουν τα νομίσματα των 2 και 20 ευρωσέντ. Τί διαπιστώνουμε σήμερα; Ακόμη κι οι ειδικοί δεν κατορθώνουν να σχεδιάσουν νομίσματα τα οποία να μπορούν να αναγνωρισθούν εύκολα από τους τυφλούς και να μην μπορούν να παραχαραχθούν. Δεν χάσαμε χρόνο επειδή το Κοινοβούλιο ήθελε να καταθέσει τροπολογίες, αλλά επειδή πρέπει τώρα να ξεκινήσουμε από την αρχή. Έχω την εντύπωση πως τα εμπλεκόμενα όργανα δεν είναι κατ' ανάγκη σε θέση να συνεκτιμήσουν την άποψή μας. Ελπίζω να κάνω λάθος, κύριε Επίτροπε. Παραδεχόμαστε ότι καλά κάνει η Επιτροπή που λαμβάνει σοβαρά υπόψη της τις απόψεις της Ευρωπαϊκής Ένωσης Τυφλών, καθώς και της βιομηχανίας κατασκευής μηχανημάτων αυτόματης πώλησης. Υποστηρίζω απόλυτα την πρόταση της συναδέλφου Schδfer, και την ευχαριστώ για τον τρόπο με τον οποίο αντιμετώπισε το θέμα αυτό.

<SPEAKER ID=320 LANGUAGE="DE" NAME="Lukas">
Κύριε Πρόεδρε, συμφωνώ απολύτως με τις παρατηρήσεις της εισηγήτριας όσον αφορά την κοινωνικοπολιτική πτυχή των κερμάτων. Σχετικά με το θέμα αυτό, το Συμβούλιο δεν έδειξε ενδιαφέρον για τον κοινωνικό τομέα. Η καθιέρωση του ευρώ είναι μια μοναδική ευκαιρία να αποδείξουμε ότι η Ευρωπαϊκή Ένωση είναι πρόθυμη να υιοθετήσει μια αλληλέγγυα στάση έναντι των συμπολιτών μας που η μοίρα τους καταδίκασε σε μειονεκτική θέση. Αλλωστε, πολλά κράτη μέλη έχουν παραμείνει έτσι κι αλλιώς στον Μεσαίωνα ως προς το ζήτημα των διευκολύνσεων για άτομα με ειδικές ανάγκες, τουλάχιστον σε σύγκριση με τις Ηνωμένες Πολιτείες. Η ευκαιρία για τη χάραξη των κερμάτων κατά τρόπο ώστε οι τυφλοί και οι έχοντες προβλήματα όρασης να μπορούν εύκολα να τα ξεχωρίζουν με την αφή δυστυχώς δεν αξιοποιήθηκε. Αν αυτό είχε γίνει, το ευρώ θα είχε προσλάβει κατά κάποιο τρόπο μια ανθρώπινη διάσταση.
<P>
Είμαι υπέρ της καθιέρωσης ενός χρυσού νομίσματος των 100 ευρώ, διότι, όπως τόσο ωραία είπε και η εισηγήτρια στην έκθεσή της, το νόμισμα θα αποκτούσε έτσι και μια συναισθηματική αξία.

<SPEAKER ID=321 LANGUAGE="DE" NAME="Randzio-Plath">
Κύριε Πρόεδρε, οι προτάσεις τροποποίησης που προτείνει η Ευρωπαϊκή Επιτροπή επικροτούνται, διότι αποτελούν μια προστιθέμενη αξία από τη σκοπιά των ατόμων με προβλήματα οράσεως, της προστασίας του καταναλωτή και της προστασίας από την παραχάραξη. Η εισηγήτρια ορθώς υπογράμμισε τα δεδομένα αυτά. Για να πούμε, όμως, την αλήθεια, το Ευρωπαϊκό Κοινοβούλιο συνειδητοποίησε τα προβλήματα αυτά πριν από ένα χρόνο και επεξεργάσθηκε σχετικά εξαιρετικά εύλογες προτάσεις. Οι τελευταίες αντιμετωπίσθηκα θετικά και από την Επιτροπή, η οποία, όμως, θεώρησε αδύνατη την εφαρμογή τους λόγω της παρέλευσης κα της πίεσης του χρόνου. Είναι, επομένως, λυπηρό το γεγονός ότι η πρόταση κανονισμού κατέστη δυνατό να τροποποιηθεί κατά το παρόν έτος, ύστερα από την άσκηση πιέσεων ομάδων ειδικών συμφερόντων. Πάντως, θεωρώ ότι τα μέλη του Ευρωπαϊκού Κοινοβουλίου εξακολουθούν να είναι οι κατεξοχήν εκπρόσωποι των καταναλωτών και των πολιτών.
<P>
Κατά τη γνώμη μου, η αύξηση του βάρους των κερμάτων 50 λεπτών κατά 0, 8 γραμμάρια είναι ορθή, διότι έτσι τα μηχανήματα αυτόματης πώλησης θα μπορούν να ξεχωρίζουν καλύτερα τα κέρματα των 50 λεπτών από εκείνα των 20 λεπτών. Η τροποποίηση της στεφάνης των κερμάτων των 50 και 10 λεπτών κρίνεται επίσης ορθή, δεδομένου ότι, μέχρι σήμερα, άτομα με προβλήματα οράσεως δύσκολα μπορούσαν να ξεχωρίσουν τα δύο κέρματα. Συνεπώς, η πρόταση επικροτείται. Ωστόσο, δεν είναι κατανοητό γιατί ιδίως οι προτάσεις του Κοινοβουλίου ήταν αδύνατο να υλοποιηθούν, εφόσον οι δικές μας εκτιμήσεις θα έπρεπε να έχουν τουλάχιστον το ίδιο βάρος με εκείνες των διαφόρων ενώσεων. Τώρα πρέπει να καταβληθεί κάθε δυνατή προσπάθεια για να καταστούν τα κέρματα αυτά αποδεκτά, όχι μόνο από τις χρηματαγορές και τους χρηματοπιστωτικούς παράγοντες, αλλά και από τους πολίτες. Ιδίως επειδή η νομισματική σταθερότητα είναι τόσο σημαντική για τους πολίτες, η παραγωγή πρέπει να μπορεί να καταστήσει από τώρα σαφές ότι η δυνατότητα αντιμετώπισης της παραχάραξης θα είναι εξασφαλισμένη και κατά τη μετατροπή αυτή, γιατί νομίζω ότι τούτο αποτέλεσε ένα ακόμη επιχείρημα κατά των προτάσεων του Ευρωπαϊκού Κοινοβουλίου.
<P>
Συμμερίζομαι επίσης την άποψη της εισηγήτριας, σύμφωνα με την οποία η Ευρωπαϊκή Νομισματική Ένωση, η οποία θα καταστεί κοινότητα σταθερότητας, χρειάζεται ένα είδος συμβόλου σταθερότητας. Κατά τη γνώμη μου, τα πάντα συνηγορούν υπέρ της χάραξης ενός χρυσού κέρματος 100 ευρώ. Η πρόταση είναι σύμφωνη και με την απόφαση του Ευρωπαϊκού Συστήματος Κεντρικών Τραπεζών να διατηρεί μόνο το 15 % των νομισματικών αποθεμάτων σε χρυσό. Σε σχέση με τα σημαντικά αποθέματα χρυσού των εθνικών τραπεζών, η πρόταση αυτή είναι εύλογη τόσο από οικονομική άποψη, όσο και από την άποψη της νομισματικής πολιτικής, διότι έτσι αποφεύγονται οι επιπτώσεις από μια ενδεχόμενη κατάργηση των αποθεμάτων χρυσού στις τιμές αγοράς του τελευταίου.
<P>
Ένα χρυσό κέρμα σε ευρώ μπορεί επίσης να συμβάλει στην οικοδόμηση της εμπιστοσύνης στη Νομισματική Ένωση ως κοινότητα σταθερότητας: αυτό είναι οπωσδήποτε ένα σπουδαίο επιχείρημα. Στο παρελθόν, πολλές ευρωπαϊκές κυβερνήσεις χρησιμοποίησαν το χρυσό και την αξία του για να αποδείξουν τη δέσμευσή τους σε θέματα σταθερότητας. Ένα χρυσό κέρμα σε ευρώ μπορεί, επομένως, να συνεχίσει αυτή την καλή παράδοση. Λαμβάνοντας υπόψη τα δεδομένα αυτά, οι Ευρωπαίοι υπουργοί οικονομικών καλούνται να υποστηρίξουν εν τέλει την καθιέρωση του χρυσού κέρματος σε ευρώ, όπως άλλωστε και οι κεντρικές τράπεζες, διότι αν δεν αντιμετωπισθούν οι αντιρρήσεις των τελευταίων, η καθιέρωση αυτή δεν θα είναι εφικτή.
<P>
Σε περίπτωση που η ζήτηση για τα κέρματα αυτά αυξηθεί ξαφνικά σε πολύ έντονο βαθμό, με αποτέλεσμα η αξία τους στην αγορά να μην αντιστοιχεί στην ονομαστική τους αξία, η χάραξη αυτών των κερμάτων μπορεί να τερματισθεί, πράγμα που καθησυχάζει, επίσης, ενδεχόμενες ανησυχίες. Η δυνατότητα αυτή χρησιμοποιήθηκε και για άλλα κέρματα, όπως π.χ. το γαλλικό αργυρό νόμισμα. Όμως, αρχικά η δέσμευση που αναλήφθηκε και στην περίπτωση αυτή συνέβαλε στη σταθεροποίηση του νομίσματος. Το επιχείρημα των υπουργών οικονομικών, σύμφωνα με το οποίο δεν πρέπει να τεθούν σε κυκλοφορία νομίσματα των 100 ευρώ διότι υπάρχουν ήδη χαρτονομίσματα με την ίδια αξία, είναι κατά τη γνώμη μου επίσης εσφαλμένο. Σε πολλές χώρες χρησιμοποιήθηκαν και οι δύο δυνατότητες και για άλλες αξίες. Σε τελική ανάλυση, ο ανταγωνισμός μεταξύ χαρτονομισμάτων και κερμάτων ίδιας αξίας είναι δυνατό να αποφευχθεί. Εξάλλου, το νόμισμα των 100 ευρώ θα είναι - μετά από το νόμισμα των 200 φράγκων με την όψη του Ναπολέοντος που κυκλοφόρησε σε όλη την Ευρώπη - ένα κέρμα περιωπής, ένα κέρμα αξίας, και συνεπώς οι καρδιές πολλών πολιτών ενδέχεται να συγκινηθούν ακόμη περισσότερο για το ευρώ.

<SPEAKER ID=322 LANGUAGE="DE" NAME="Hoppenstedt">
Κύριε Πρόεδρε, αξιότιμοι κυρίες και κύριοι, καλύφθηκαν όλες οι πτυχές του θέματος, αλλά όχι από όλους και ιδιαίτερα όχι από εμένα. Γι' αυτό θα ήθελα επίσης να σχολιάσω πολύ σύντομα το θέμα σε γενικές γραμμές. Είναι αξιοθαύμαστο το γεγονός ότι η κυρία Soltwedel-Schδfer ασχολήθηκε τόσο έντονα και ακούραστα με την έκθεση αυτή και εξακολουθεί να το κάνει, παρότι οι μηχανές για τη χάραξη των κερμάτων έχουν τεθεί σε λειτουργία εδώ και πολύ καιρό για την επίτευξη του στόχου για τον οποίο μιλάμε εδώ, στους κόλπους του Κοινοβουλίου. Είναι επίσης θετικό το γεγονός ότι όλες οι προτάσεις τις οποίες έχουμε ήδη παρουσιάσει υποβάλλονται τώρα από την Επιτροπή και ενώπιον του Κοινοβουλίου, ιδίως το θέμα των 11 εκατομμυρίων ατόμων με προβλήματα οράσεως. Σχετικά με το ζήτημα αυτό, είναι σαφές ότι οφείλουμε να οικοδομήσουμε την εμπιστοσύνη και αυτών των πληθυσμιακών ομάδων στο νέο νόμισμα. Πιστεύω ότι σήμερα, λίγες εβδομάδες πριν από την καθιέρωση του ευρώ, είναι πιο σκόπιμο παρά ποτέ να ληφθούν μέτρα για την ενίσχυση της εμπιστοσύνης στο ευρωπαϊκό νόμισμα, και η προτεινόμενη δράση υπέρ των εν λόγω πληθυσμιακών ομάδων θα συμβάλει ιδιαίτερα στον στόχο αυτό.
<P>
Είμαι βασικά σχετικά βέβαιος ότι - όπως κατέστησε σαφές και ο κ. Rόbig - ο Γερμανός Υπουργός Οικονομικών μπαίνει τώρα άμεσα στην τελική ευθεία και υποστηρίζει κι αυτός τη λήψη μέτρων για την ενίσχυση της εμπιστοσύνης, αντί να θέτει σε αμφισβήτηση την κυριαρχία και την ανεξαρτησία της Κεντρικής Τράπεζας με απερίσκεπτες δηλώσεις.
<P>
Μπορώ μόνο να τονίσω αυτό που ουδείς από εμάς αμφισβητεί: μόνο αν η Ευρωπαϊκή Κεντρική Τράπεζα διατηρήσει την ανεξαρτησία της - αυτό άλλωστε συμβαίνει, και δεν έχουν γίνει δηλώσεις για την αφαίρεση αυτής της ανεξαρτησίας - θα μπορέσει να επιτύχει τον πρωταρχικό στόχο που επιδιώκει, δηλαδή τη διασφάλιση της σταθερότητας των τιμών.
<P>
Όπως γνωρίζουμε όλοι, η σταθερότητα των τιμών αποτελεί μία από τις οικονομικές προϋποθέσεις που ευνοούν τις επενδύσεις και προωθούν έτσι την ανάπτυξη και την απασχόληση. Επικαλούμαι άλλη μια φορά τα λόγια του κ. Duisenberg, ο οποίος είπε, επίσης ενώπιον του Ευρωπαϊκού Κοινοβουλίου, ότι η σταθερότητα των τιμών αποτελεί την καλύτερη συμβολή της νομισματικής πολιτικής στη βιώσιμη οικονομική ανάπτυξη και στην κατάργηση της ανεργίας σε μακροπρόθεσμη βάση. Καληνύχτα!

<SPEAKER ID=323 LANGUAGE="SV" NAME="Wibe">
Κύριε Πρόεδρε, θέλω μόνο να εκφράσω κάποιες σύντομες προσωπικές απόψεις. Κατανοώ την πρόθεση της εισηγήτριας να καταργήσει ένα εκ των νομισμάτων. Απεναντίας, θα ήθελα να απευθύνω μια σιωπηρή προειδοποίηση όσον αφορά την κοπή ενός τόσο μεγάλου νομίσματος, όπως των εκατό ευρώ, σε χρυσό.
<P>
Δύο είναι οι λόγοι γι' αυτή την προειδοποίηση. Κατ' αρχάς, δεν θα λειτουργήσει ως νόμισμα, και δεύτερον, προτρέπει τόσο σε παραχάραξη, όσο και σε απάτη, διότι είναι απολύτως αδύνατον να σκεφτούμε ότι με την κοπή αυτού του χρυσού νομίσματος θα σταθεροποιηθεί μακροπρόθεσμα η τιμή του χρυσού. Η τιμή του χρυσού θα κυμαίνεται ανάλογα με την προσφορά και τη ζήτηση. Αν, λοιπόν, η τιμή του χρυσού υπερβεί αυτή την ονομαστική τιμή, τότε όλα αυτά τα ευρωνομίσματα θα εξαφανιστούν από την κυκλοφορία. Αν, από την άλλη πλευρά, η τιμή του χρυσού πέσει κάτω από την ονομαστική αξία, τότε θα ενθαρρυνθεί ο κόσμος να αγοράσει χρυσό σε μέταλλο και ύστερα να καλουπώσει ή να κόψει τέτοια νομίσματα. Θα πρέπει να γνωρίζουμε ότι είναι πολύ ευκολότερο να παραχαραχτεί ένα νόμισμα παρά να πλαστογραφηθεί ένα χαρτονόμισμα.
<P>
Ο δεύτερος λόγος, κύριε Πρόεδρε, είναι ότι, αν παρ' ελπίδα η τιμή του χρυσού κυμαίνεται στο ίδιο περίπου επίπεδο, όπως αυτή στην οποία θα έχει κοπεί το εν λόγω νόμισμα, είναι, παρ' όλα αυτά, όντως πολύ απλό να παραχαραχτεί νόμισμα αυτού του είδους. Ο μόλυβδος π.χ. έχει περίπου το ίδιο βάρος με τον χρυσό. Δεν είναι, επομένως, δύσκολο να καλουπωθεί ένα νόμισμα από μόλυβδο και να επιχρυσωθεί με ένα λεπτό στρώμα χρυσού, προσφέροντας κατ' αυτόν τον τρόπο τη δυνατότητα να αποκομισθούν μεγάλα οφέλη από απάτες. Η μόνη μικρή σιωπηλή προειδοποίηση μου είναι, λοιπόν, ότι δεν πιστεύω ότι μπορεί κανείς να σκεφτεί πως θα υπάρξει ένα αποτελεσματικό χρυσό νόμισμα των εκατό ευρώ.

<SPEAKER ID=324 NAME="de Silguy">
Κύριε Πρόεδρε, θα προσπαθήσω να είμαι όσο πιο σύντομος γίνεται για να μην κάνω κατάχρηση της υπομονής όλων όσων βρίσκονται εδώ σε μια τόσο προχωρημένη ώρα.
<P>
Θα ήθελα κατ' αρχάς να συγχαρώ την κ. Soltwedel-Schδfer και να την ευχαριστήσω για την υποστήριξή της στην πρόταση της Επιτροπής. Θα ήθελα να απαντήσω εν συντομία στις δύο ερωτήσεις που ετέθησαν, αφενός σχετικά με το περιεχόμενο του κανονισμού, και αφετέρου σχετικά με την έκδοση χρυσού κέρματος 100 ευρώ, για το οποίο είχε προκληθεί ενδιαφέρον κατά τη διάρκεια της πρώτης συζήτησης, που έλαβε χώρα βάσει της πρότασης της Επιτροπής τον περασμένο Νοέμβριο.
<P>
Ας δούμε τους λόγους και το περιεχόμενο αυτής της πρότασης: για λόγους καθαρά τεχνικούς, προτείναμε να τροποποιήσουμε τον βασικό κανονισμό. Δεν θέλουμε να ανοίξουμε ξανά τη συζήτηση που είχαμε πέρυσι, ούτε για την εθνική απεικόνιση στην όψη του νομίσματος, ούτε για τον αριθμό των κερμάτων. Το θέμα είναι να επιλύσουμε καθαρά τεχνικά προβλήματα που εμφανίστηκαν μετά από την ψήφιση του κανονισμού σχετικά με δύο κέρματα, των 50 και των 10 λεπτών.
<P>
Γιατί; Επειδή πρέπει να κάνουμε την χρήση των κερμάτων πιο εύκολη για εκείνους που έχουν προβλήματα οράσεως και για τους τυφλούς. Μας το ζήτησαν και δεν υπάρχει λογος να μην τους ικανοποιήσουμε. Πρέπει, επομένως, να μπορούν να ξεχωρίζουν πιο εύκολα τα κέρματα. Από την άλλη, είναι αναγκαίο να εξασφαλίσουμε ότι η αναγνώριση των κερμάτων από τα μηχανήματα αυτόματης πώλησης θα είναι όσο γίνεται πιο ακριβής. Οι δυσκολίες αυτές εμφανίστηκαν αφού οι διευθυντές των νομισματοκοπείων επεξεργάστηκαν, βάσει του κανονισμού της 3ης Μαΐου, τις πολύ πιο λεπτομερείς προδιαγραφές που είναι απαραίτητες για την παραγωγή των νομισμάτων. Οι δυσκολίες εμφανίστηκαν όταν τα δείγματα των πρώτων σειρών νομισμάτων, που προήλθαν μέσα από μια διαδικασία βιομηχανικής παραγωγής, υπεβλήθησαν σε δοκιμές.
<P>
Έτσι, για την αντιμετώπιση των δύο τεχνικών ατελειών, προτάθηκαν δύο σειρές αναγκαίων τροποποιήσεων, που είναι όμως πολύ περιορισμένες. Από τη μία πρόκειται για μια μικρή αύξηση του βάρους του κέρματος των 50 λεπτών, για να ξεχωρίζει πιο εύκολα από το κέρμα των 20 λεπτών, και από την άλλη, για την τροποποίηση του ορισμού της στεφάνης στα κέρματα των 10 και 50 λεπτών, από «αραιή οδόντωση» σε «ακμή με κτενοειδείς εγκοπές». Έτσι θα αναγνωρίζονται πιο εύκολα με την αφή. Θα προσθέσω, κ. Kestelijn-Sierens, ότι υπάρχει ως προς αυτό μια συμφωνία με την Ευρωπαϊκή Ένωση Τυφλών, και είναι λόγω του ξεκάθαρου αιτήματός τους που δεχθήκαμε αυτές τις τροποποιήσεις. Είναι καθαρά τεχνικές, πολύ περιορισμένες και δεν θέτουν υπό αμφισβήτηση το προβλεπόμενο σύστημα κερμάτων που έχει ήδη εγκριθεί. Εξάλλου, η παραγωγή των κερμάτων έχει ήδη ξεκινήσει, τουλάχιστον όσων δεν σχετίζονται με τις τροποποιήσεις.
<P>
Όσον αφορά τώρα το δεύτερο πρόβλημα, το χρυσό κέρμα των 100 ευρώ, για την Επιτροπή το αίτημα αυτό δεν μπορεί να αποτελέσει αντικείμενο επεξεργασίας στα πλαίσια του κανονισμού για την ονομαστική αξία και τις τεχνικές προδιαγραφές των κερμάτων σε ευρώ. Όμως, αξίζει μια εμπεριστατωμένη εξέταση. Η Επιτροπή, που είναι ο θεματοφύλακας των Συνθηκών, οφείλει να σας θυμίσει ότι, βάσει του άρθρου 105Α, παρ. 2, ο κανονισμός δεν αφορά παρά την εναρμόνιση των κερμάτων που πρόκειται να κυκλοφορήσουν. Όμως, η κυκλοφορία ένός χρυσού κέρματος 100 ευρώ, θα ενείχε κινδύνους αποθησαυρισμού, κινδύνους σύγχυσης και κινδύνους απάτης. Πιστεύω ότι ο κ. Wibe τους εξήγησε καλά πριν λίγο, λαμβάνοντας ιδιαίτερα υπόψη την ύπαρξη ενός χαρτονομίσματος 100 ευρώ. Η εσωτερική αξία ενός κέρματος αξίας 100 ευρώ θα μπορούσε να ξεπεράσει την εκάστοτε τρέχουσα αξία του λόγω των διακυμάνσεων του χρυσού. Και εκτιμούμε ότι ένα κέρμα 100 ευρώ, για να είναι εύχρηστο και αισθητικά ωραίο, θα έπρεπε στην πραγματικότητα να έχει ονομαστική αξία 300 ή 400 ευρώ.
<P>
Ωστόσο, έχω καταλάβει καλά το μήνυμα για τη μεγάλη σημασία που αποδίδει σε αυτό ο λαός και τον συμβολικό χαρακτήρα που περιβάλλει την έκδοση αυτού του κέρματος, και οφείλουμε, μετά από συζήτηση με όλες τις αρμόδιες αρχές, να εξετάσουμε το ζήτημα, ανεξάρτητα από την τροποποίηση του κανονισμού του άρθρου 105Α, παρ. 2. Το να μη συμπεριληφθεί αυτό το κέρμα στον κανονισμό δεν προδικάζει κατά κανένα τρόπο τη δυνατότητα να εκδοθεί ένα χρυσό κέρμα, για όσα κράτη το επιθυμούν, του οποίου τα χαρακτηριστικά θα μπορούσαν να εναρμονισθούν με κοινή συμφωνία, σε μία εθελοντική βάση. Όμως, σύμφωνα με την ισχύουσα νομοθεσία για τα αναμνηστικά και συλλεκτικά κέρματα, το νομικό πλαίσιο ενός τέτοιου κέρματος εμπίπτει στο εθνικό δίκαιο. Επομένως, θα μπορούσε να κυκλοφορεί νόμιμα στο σύνολο της ζώνης ευρώ, αλλά και μόνο στη χώρα έκδοσης.
<P>
Κατόπιν αιτήματός μου, οι υπηρεσίες της Επιτροπής ήρθαν σε επαφή με τους διευθυντές των νομισματοκοπείων, με την ΕΚΤ, με την Νομισματική Επιτροπή, αμέσως χθες το βράδυ, και διαπιστώνω ότι από τις επαφές αυτές προέκυψε ουσιαστικό ενδιαφέρον εκ μέρους των διευθυντών των νομισματοκοπείων, αλλά κάποια επιφυλακτικότητα εκ μέρους των υπουργών οικονομικών και της ΕΚΤ. Οι τεχνικές πτυχές που είναι συνυφασμένες με την έκδοση ενός τέτοιου χρυσού κέρματος απαιτούν σχολαστική μελέτη και δεν μπορούν να καθοριστούν σε αυτό το στάδιο. Επίσης, η στιγμή της έκδοσης θα πρέπει να επιλεχθεί ούτως ώστε να αποφευχθεί κάθε κίνδυνος σύγχυσης κατά την εισαγωγή των κερμάτων και των χαρτονομισμάτων που προορίζονται για την κυκλοφορία.
<P>
Τελειώνοντας, θα ήθελα να τονίσω τη σημασία που δίνει η Επιτροπή στην πρότασή σας και να σας πω ότι είναι έτοιμη, αν και το σχέδιο αυτό δεν υπάγεται άμεσα στη δικαιοδοσία της, να εκπονήσει μια έκθεση προς το Συμβούλιο και να διευκολύνει κατά το δυνατόν τη σχετική μελέτη σκοπιμότητας από όλες τις ενδιαφερόμενες πλευρές, είτε πρόκειται για τους διευθυντές των νομισματοκοπείων, τις εκδίδουσες αρχές, τους υπουργούς οικονομικών, τις εθνικές κεντρικές τράπεζες ή την ΕΚΤ.

<SPEAKER ID=325 NAME="Πρόεδρος">
Σας ευχαριστώ, κ. Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.
<P>

