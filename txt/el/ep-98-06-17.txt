<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της τελευταίας συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="DE" NAME="Schierhuber">
Κυρία Πρόεδρε, θα ήθελα να παρακαλέσω να αναφερθώ και εγώ στα συνοπτικά πρακτικά, στο σημείο που αφορά το πέμπτο πρόγραμμα-πλαίσιο, ως συντάκτρια της γνωμοδότησης της Επιτροπής Γεωργίας.

<SPEAKER ID=3 NAME="Πρόεδρος">
Θα μεριμνήσουμε για αυτό, κυρία Schierhuber.

<SPEAKER ID=4 LANGUAGE="PT" NAME="Apolinαrio">
Κυρία Πρόεδρε, το όνομά μου δεν συγκαταλέγεται στον κατάλογο παρουσίας των βουλευτών στις ψηφοφορίες που διεξήχθησαν στις 9 το πρωί, παρ' ότι είχα ανακοινώσει στο Προεδρείο ότι ήμουν παρών και ψήφισα υπέρ της αίτησης κατεπείγοντος για την ΚΟΑ στον τομέα του ελαιολάδου. Επομένως, θα επιθυμούσα να γίνει η κατάλληλη διόρθωση.

<SPEAKER ID=5 NAME="Πρόεδρος">
Θα σημειωθεί και θα διορθωθεί.

<SPEAKER ID=6 LANGUAGE="ES" NAME="Izquierdo Collado">
Κυρία Πρόεδρε, εξετάζοντας τα χθεσινά πρακτικά, διαπίστωσα πως, όταν γίνεται λόγος για την τροπολογία αριθ. 4 του κ. Berend, η ψήφος μου προσμετράται ως υπέρ, ενώ έχω ψηφίσει κατά. Παρακαλώ να διορθωθεί.

<SPEAKER ID=7 NAME="Πρόεδρος">
Θα το διορθώσουμε.

<SPEAKER ID=8 LANGUAGE="ES" NAME="Puerta">
Κυρία Πρόεδρε, παρακαλώ να καταγραφεί η παρουσία μου στη χθεσινή συνεδρίαση.

<SPEAKER ID=9 NAME="Πρόεδρος">
Και αυτό θα διορθωθεί.
<P>
(Εγκρίνονται τα συνοπτικά πρακτικά)

<SPEAKER ID=10 LANGUAGE="FR" NAME="Wurtz">
Κυρία Πρόεδρε, θα ήθελα να ρωτήσω εάν η Προεδρία παραπλανήθηκε ή εάν γνωρίζει το περιεχόμενο της έκθεσης που παρουσιάζεται έξω από την αίθουσα 100 με θέμα τους Γερμανούς Σουδήτες.
<P>
Πρόκειται για μία έκθεση ρεβανσιστική η οποία συμπίπτει χρονικά με μία εκστρατεία, η οποία πραγματοποιείται αυτή τη στιγμή, συγκεκριμένα στην Βαυαρία, από τη δεξιά πτέρυγα της γερμανικής Δεξιάς.
<P>
Πιστεύω ότι είναι απολύτως απαράδεκτο να υπάρχει μία τέτοια έκθεση στους τοίχους των χώρων μας, η οποία μας παραπέμπει στους νοσταλγούς των συνόρων του 1938. Επιθυμώ λοιπόν να μου δοθεί μία εξήγηση σχετικά με το θέμα αυτό.
<P>
(Χειροκροτήματα)

<SPEAKER ID=11 NAME="Πρόεδρος">
Κύριε Wurtz, από όσα γνωρίζω έγινε το εξής λάθος κατά την προετοιμασία αυτής της έκθεσης: οι οργανωτές της έκθεσης προσέθεσαν και παλαιό έντυπο υλικό από τη δεκαετία του 1980 σε γαλλική και γερμανική γλώσσα. Έχετε δίκιο σε αυτό, δεν έπρεπε να συμβεί. Όμως μόλις έγινε αντιληπτό, διορθώθηκε αμέσως. Εγώ η ίδια ήμουν παρούσα χθες στα εγκαίνια όπου ο πρώην Πρόεδρος κύριος Hδnsch εξέφρασε τις ακόλουθες σκέψεις: είπε πως αντιλαμβανόμαστε αυτή την έκθεση με τη σκέψη ότι Γερμανοί και Τσέχοι θα γίνουν και πάλι φίλοι στο πλαίσιο της Ενωμένης Ευρώπης. Υπ' αυτή την έννοια, πιστεύω πως είναι αποδεκτό το ότι παρουσιάζεται αυτή η έκθεση στους χώρους του Κοινοβουλίου μας.
<P>
(Χειροκροτήματα) Ελπίζω ότι αποδέχεστε αυτή την εξήγηση και πως μπορούμε τώρα να προχωρήσουμε με την ημερήσια διάταξη.

<SPEAKER ID=12 LANGUAGE="DE" NAME="Mόller">
Κυρία Πρόεδρε, ήμουν κι εγώ χθες στα εγκαίνια της έκθεσης και θέλω να υπογραμμίσω ότι ο κύριος Hδnsch δεν είπε μόνο αυτό που αναφέρατε μόλις, αλλά μίλησε κατηγορηματικά και για κάτι άλλο που θεωρώ πολύ πιο σημαντικό για την παρούσα συζήτηση. Είπε ότι η αντιπαράθεση σχετικά με το ζήτημα των διαταγμάτων Benes δεν μπορεί να αποτελέσει επ' ουδενί λόγω προϋπόθεση για τις προενταξιακές διαπραγματεύσεις που διεξάγουμε επί του παρόντος με την Τσεχία. Αυτό εγώ το θεωρώ, από πολιτικής άποψης, το πιο σημαντικό σημείο!
<P>
(Χειροκροτήματα)

<SPEAKER ID=13 LANGUAGE="EN" NAME="Green">
Κυρία Πρόεδρε, μία και έγινε αναφορά στο ζήτημα των εκθέσεων, θα ήθελα να ζητήσω, μέσω υμών, από το Σώμα των Κοσμητόρων και το Προεδρείο να εξετάσουν συνολικά τον τρόπο με τον οποίο αυτό το Κοινοβούλιο, τόσο εδώ όσο και στις Βρυξέλλες, χρησιμοποιείται για ορισμένες από τις πιο γελοίες εκθέσεις - πρόκειται για εμπορικά γεγονότα τα οποία μας κάνουν να μοιάζουμε περισσότερο με φιλανθρωπικό πανηγύρι παρά με Κοινοβούλιο.
<P>
Η Ομάδα μου αναστατώνεται πολύ συχνά, όχι μόνον από τις εκθέσεις που λαμβάνουν χώρα ακριβώς έξω από την Αίθουσα 100, αλλά και από τις θορυβώδεις δεξιώσεις που τις συνοδεύουν. Εχθές είχαμε τρομπέτες και τρομπόνια έξω από την αίθουσα όπου συνεδριάζουμε. Αυτό το μέρος κοντεύει να καταντήσει τσίρκο, και αυτό πρέπει να σταματήσει.

<SPEAKER ID=14 NAME="Πρόεδρος">
Η αλήθεια είναι πως έχουμε αυστηρούς κανόνες, αλλά θα έπρεπε παρ' όλα αυτά να το ελέγξουμε. Θα το διαβιβάσω και αυτό και θα εξετάσουμε αν χρειάζεται να θεσπιστούν νέες ρυθμίσεις.

<SPEAKER ID=15 LANGUAGE="NL" NAME="de Vries">
Κυρία Πρόεδρε, πρέπει να ζητήσω τη βοήθειά σας για μία άλλη υπόθεση, και μέσω υμών τη βοήθεια του κ. Gil-Robles.
<P>
Στη χώρα μου γίνεται στα ΜΜΕ μεγάλος σαματάς για μία εσφαλμένη είδηση σχετικά με το Ευρωπαϊκό Κοινοβούλιο. Στα ολλανδικά ΜΜΕ κυκλοφορεί η είδηση ότι το Ευρωπαϊκό Κοινοβούλιο έχει δήθεν προτείνει να πάρουν τα μέλη του αποδοχές από 9.000 έως 13.000 Ecu. Χθες βράδυ, η ολλανδική τηλεόραση πήρε συνέντευξη από μεγάλον αριθμό μελών της ολλανδικής Βουλής, ζητώντας τα σχόλιά τους για το θέμα· όλοι δήλωσαν ότι είναι μεγάλο σκάνδαλο το να ζητά το Ευρωπαϊκό Κοινοβούλιο τέτοιους μισθούς.
<P>
Κυρία Πρόεδε, όλοι ξέρουμε ότι το Σώμα μας δεν έκανε τέτοια πρόταση και μάλιστα ότι καμία υπηρεσία του δεν έκανε καμία πρόταση. Ανησυχώ πολύ για την αρνητική ειδησεογραφία στη χώρα μου, η οποία δεν βασίζεται πάντα σε επαρκώς εξακριβωμένα στοιχεία.
<P>
Μέσω υμών ζητώ από τον Πρόεδρό μας να εκδώσει μία επίσημη διάψευση προς τα ολλανδικά ΜΜΕ, ώστε αυτό το είδος της αρνητικής και επιζήμιας ειδησεογραφίας να εκλείψει. Σας είμαι ευγνώμων για τη βοήθειά σας.

<SPEAKER ID=16 NAME="Πρόεδρος">
Κύριε de Vries, θα το διαβιβάσω. Κατά τα άλλα είπατε και ο ίδιος πως αυτό δεν αναφέρεται στο σχέδιο.

<SPEAKER ID=17 LANGUAGE="NL" NAME="Martens">
Σε συνέχεια των όσων είπε ο κύριος De Vries, σε ένα τέλεξ του επισήμου βελγικού πρακτορείου Belga αναφέρεται ότι αποδοχές από 9.000 εώς 12.000 Ecu, δηλαδή από 366.000 μέχρι 488.000 βελγικά φράγκα τον μήνα, είναι όντως εφικτές. Αυτό αναφέρεται σε μία επιστολή του προέδρου της ομάδας εργασίας στον Πρόεδρο του Κοινοβουλίου, τον κ. Josι Marνa Gil-Robles. Το κείμενο της επιστολής διέρρευσε πριν προλάβει να την συζητήσει το Προεδρείο του Κοινοβουλίου. Σας καλώ, κυρία Πρόεδρε, να εκδώσει το Προεδρείο του Κοινοβουλίου αμέσως μία διάψευση, επιβεβαιώνοντας ότι δεν πάρθηκε ακόμη καμία απόφαση, ότι πρόκειται μόνο για μία έκθεση μίας ομάδας εργασίας και ότι το Προεδρείο του Κοινοβουλίου δεν υπέβαλε ακόμη καμία πρόταση.

<SPEAKER ID=18 NAME="Πρόεδρος">
Κύριε Martens, αυτό το θέμα περιλαμβάνεται στην ημερήσια διάταξη της συνεδρίασης του Προεδρείου που θα γίνει σήμερα το απόγευμα. Θα το παρουσιάσω εκεί με αυτόν τον τρόπο.

<SPEAKER ID=19 NAME="Αναστασόπουλος">
Κυρία Πρόεδρε, ξέρετε πάρα πολύ καλά και σεις και όλοι οι συνάδελφοι που μετέχουμε στο Προεδρείο ότι καμμία απόφαση δεν έχει ληφθεί και καμμία πρόταση δεν έχει υποβληθεί μέχρι τη στιγμή αυτή που συζητούμε. Συνεπώς, όλα αυτά αποτελούν φήμες και τίποτε άλλο.

<SPEAKER ID=20 LANGUAGE="NL" NAME="Maij-Weggen">
Κυρία Πρόεδρε, συμφωνώ απολύτως με τα όσα είπαν ο κ. De Vries και ο κ. Martens. Πρέπει όμως να επιστήσω την προσοχή σας στο γεγονός ότι από τότε που διαδόθηκε αυτή η εσφαλμένη πληροφορία μέχρι την αντίδραση του Προεδρείου, πέρασαν ήδη τρεις μέρες. Επί τρεις μέρες τώρα διαδίδονται στην ολλανδική τηλεόραση και στα ολλανδικά ΜΜΕ εσφαλμένες ειδήσεις που δεν μπορούμε πια να τις αντιστρέψουμε, τώρα που έγινε ο σάλος. Αυτό είναι το μεγάλο μας πρόβλημα. Κατά τη γνώμη μου, πρέπει η υπηρεσία Τύπου του Κοινοβουλίου να αντιδρά αμέσως σε τέτοιες περιπτώσεις. Να μην αφήνει τα πράγματα στην τύχη τους επί μία ολόκληρη εβδομάδα, με αποτέλεσμα να μας κηνηγούν με μία σειρά αβάσιμους υπαινιγμούς.
<P>
(Χειροκροτήματα)

<SPEAKER ID=21 LANGUAGE="NL" NAME="Aelvoet">
Κυρία Πρόεδρε, συνάδελφοι, η αλήθεια είναι ότι σε κανένα όργανο του Ευρωπαϊκού Κοινοβουλίου δεν πάρθηκε καμία απόφαση σχετικά με το καθεστώς των ευρωβουλευτών και τους πιθανούς μισθούς τους. Φαίνεται όμως - και εδώ η είδηση του Belga ευσταθεί - ότι υπάρχει όντως μία συνοδευτική επιστολή στην οποία αναφέρεται ένας πιθανός μισθός μεταξύ 9.000 και 12.000 Ecu. Αυτοί οι αριθμοί αναφέρονται σε μία επιστολή, και προφανώς αυτό διέρρευσε. Πρέπει να διευκρινίσουμε λοιπόν ότι δεν έχει ληφθεί καμία απόφαση. Υπάρχουν όμως προτάσεις και υπάρχει μία επιστολή, η οποία μπορεί να αποτελέσει αφορμή για τέτοιες ερμηνείες.

<SPEAKER ID=22 LANGUAGE="EN" NAME="Green">
Κυρία Πρόεδρε, αναφορές σαν αυτήν κάνουν μεγάλο κακό στο Σώμα. Οπωσδήποτε οι αριθμοί τους οποίους παραθέτει η κυρία Aelvoet δεν αποτελούν πρόταση για αποδοχές και δεν έχει καθόλου δίκιο όταν αφήνει να εννοηθεί ότι κάποιος σε αυτό το Κοινοβούλιο τούς προωθεί σε αυτήν τη βάση. Λυπάμαι πάρα πολύ που ο David Martin, ο οποίος προήδρευε στην ομάδα εργασίας του Προεδρείου, δεν είναι εδώ για να εξηγήσει δημοσίως αυτήν την κατάσταση. Η άποψη που διατύπωσε μόλις πριν από λίγο η κυρία Aelvoet δείχνει προκατάληψη και αυτό ακριβώς κάνει όλο αυτό το κακό στα μέσα μαζικής ενημέρωσης σε ολόκληρη την Ευρωπαϊκή Ένωση.
<P>
(Χειροκροτήματα)

<SPEAKER ID=23 NAME="Πρόεδρος">
Σας ευχαριστώ, κυρία Green. Επ' αυτού έχω να πω το εξής: η κυρία Aelvoet είπε πως δεν υπάρχει απόφαση του Κοινοβουλίου. Δεν υπάρχει πρόσφατη απόφαση.Υπάρχει όμως μία παλαιά απόφαση για τη δημιουργία ενός ενιαίου καθεστώτος του ευρωβουλευτή, όπως επίσης υπάρχει, όπως γνωρίζετε, η εντολή της Συνθήκης του Αμστερνταμ που δεν έχει ακόμα κυρωθεί από όλους. Στο πλαίσιο του Προεδρείου έχει δημιουργηθεί μία ομάδα εργασίας στην οποία συμμετέχουν και βουλευτές από διάφορες επιτροπές. Η ομάδα αυτή υπέβαλε ένα σχέδιο εγγράφου το οποίο διαβιβάστηκε στο Προεδρείο αυτή την εβδομάδα. Μέχρι τώρα δεν υπήρξε καμία απόφαση και στο έγγραφο δεν αναφέρεται κάτι σχετικό με το ύψος των αποδοχών που μνημονεύθηκε εδώ. Δεν υπάρχει πράγματι κανένας λόγος να δημιουργηθεί η εντύπωση ότι συμβαίνει κάτι διαφορετικό.
<P>
Θα δαπανήσουμε τον απαιτούμενο χρόνο για να ετοιμάσουμε στο πλαίσιο του Προεδρείου και, βεβαίως, στις αρμόδιες επιτροπές του Κοινοβουλίου καθώς και στην Ολομέλεια, ένα ενιαίο καθεστώς ευρωβουλευτή με τη δέουσα μορφή, πάνω σε μία σταθερή βάση. Δεν θα ληφθεί καμία βεβιασμένη απόφαση, θα γίνουν οι απαραίτητες διαβουλεύσεις. Δεν υπάρχει κανείς, πιστεύω, σε αυτή την αίθουσα που να μην είναι της γνώμης ότι το ενιαίο εκλογικό δικαίωμα, για το οποίο θα αποφασίσουμε στην επόμενη σύνοδο του Ιουλίου, πρέπει να συμβαδίζει με ένα ενιαίο καθεστώς του ευρωβουλευτή.
<P>
Τώρα το τι διέρρευσε εκ των προτέρων ή το αν μνημονεύθηκαν κάποια αποσπάσματα επιστολών που δεν υπάρχουν καν σε αυτές...
<P>
(Μουρμουρητά) ... αυτά συμβαίνουν, δυστυχώς.Θα αναφέρω το ζήτημα σήμερα το απόγευμα στη συνεδρίαση του Προεδρείου και θα επιμείνω να γίνει μία ανάλογη δήλωση με την οποία θα ξεκαθαρίζεται το θέμα και θα διευκρινίζονται όλες οι παρανοήσεις.

<CHAPTER ID=2>
Χρονοδιάγραμμα των συνόδων 1999
<SPEAKER ID=24 NAME="Πρόεδρος">
Όσον αφορά το χρονοδιάγραμμα των περιόδων συνόδου για το 1999, προτείνω να αναβάλουμε την ψηφοφορία για την Πέμπτη το μεσημέρι - γνωρίζετε ότι συζητήσαμε ήδη χθες επ' αυτού - ώστε να έχουμε τη γνωμοδότηση της Νομικής Υπηρεσίας μας σχετικά με το παραδεκτό των τροπολογιών που αποσκοπούν στην επίσπευση της συνόδου του Ιουλίου, η οποία πρέπει να πραγματοποιηθεί μία εβδομάδα νωρίτερα. Καθώς πρόκειται για μία συνεδρίαση συγκρότησης σε σώμα θα πρέπει να διαπιστωθεί προηγουμένως εάν κάτι τέτοιο είναι νομικά παραδεκτό.
<P>
Υπάρχουν αντιρρήσεις σε αυτή την πρόταση;
<P>
(Το Σώμα εγκρίνει την πρόταση)

<CHAPTER ID=3>
Διαδικασία ειρήνευσης στη Μέση Ανατολή
<SPEAKER ID=25 NAME="Πρόεδρος">
Η ημερήσια διάταξη προβλέπει τις δηλώσεις του Συμβουλίου και της Επιτροπής σχετικά με τη διαδικασία ειρήνευσης στη Μέση Ανατολή, ακολουθούμενες από συζήτηση.

<SPEAKER ID=26 NAME="Henderson">
Κύριε Πρόεδρε, σας ευχαριστώ που μου δίνετε την ευκαιρία να ανοίξω την συζήτηση για τη διαδικασία ειρήνευσης στη Μέση Ανατολή.
<P>
Η Ευρωπαϊκή Ένωση εξακολουθεί να ανησυχεί πολύ με τη συνεχιζόμενη στασιμότητα στη διαδικασία ειρήνευσης στη Μέση Ανατολή και με την απειλή που αντιπροσωπεύει αυτό το αδιέξοδο για τη σταθερότητα στην περιοχή, και αυτό αντανακλάται σε μεγάλο βαθμό στα συμπεράσματα της Συνόδου Κορυφής του Κάρντιφ, τα οποία οριστικοποιήθηκαν εχθές. Οι δύο πλευρές πρέπει να επιδείξουν τόλμη και διορατικότητα για την αναζήτηση μίας ειρήνης η οποία θα βασίζεται στις αρχές που συμφωνήθηκαν στη Μαδρίτη και στο Όσλο, ιδιαίτερα στη βασική αρχή "εδάφη έναντι ειρήνης» η οποία υποστηρίζεται από τα ψηφίσματα 242 και 338 του Συμβουλίου Ασφαλείας του Οργανισμού Ηνωμένων Εθνών.
<P>
Η Ένωση παραμένει πιστή στις θέσεις και τις αρχές της αναφορικά με τη διαδικασία ειρήνευσης, όπως προσδιορίζονται στις προηγούμενες διακηρύξεις της, ιδιαίτερα στην έκκληση για ειρήνευση στη Μέση Ανατολή, η οποία εκδόθηκε στο Αμστερνταμ τον Ιούνιο του 1997. Αυτές οι αρχές επαναβεβαιώθηκαν στο Λουξεμβούργο τον Δεκέμβριο του 1997 ως οι βασικές κατευθυντήριες γραμμές για μία πολιτική της Ευρωπαϊκής Ένωσης που θα αποσκοπεί στο να διευκολύνει την πρόοδο και να αποκαταστήσει την εμπιστοσύνη ανάμεσα στις πλευρές.
<P>
Η Ευρωπαϊκή Ένωση ενέτεινε τις προσπάθειές της να βοηθήσει τις πλευρές να ξεπεράσουν αυτό το αδιέξοδο, διαδραματίζοντας έναν όλο και πιο ουσιαστικό ρόλο στη διαδικασία ειρήνευσης. Ο πρωθυπουργός της Βρετανίας, ως Πρόεδρος του Ευρωπαϊκού Συμβουλίου, έλαβε μέρος στις συνομιλίες ανάμεσα στον Πρωθυπουργό Netanyahu, τον Πρόεδρο Arafat και την Madeleine Albright τον Μάιο στο Λονδίνο. Η Ευρωπαϊκή Ένωση έλαβε μέρος σε διαπραγματεύσεις για ενδιάμεσα οικονομικά ζητήματα πριν και κατά τη διάρκεια της επίσκεψης του Πρωθυπουργού στην περιοχή από τις 17 έως τις 21 Απριλίου. Αλλά και ο Υπουργός Εξωτερικών της Βρετανίας, με την ιδιότητα του Προεδρεύοντος του Συμβουλίου, επισκέφθηκε την περιοχή αυτή από τις 15 έως τις 18 Μαρτίου. Επίσης, η Ευρωπαϊκή Ένωση κατέληξε σε μία από κοινού διακήρυξη με τους Παλαιστινίους σχετικά με τη συνεργασία σε θέματα ασφαλείας και εφαρμόζει ένα πρόγραμμα καταπολέμησης της τρομοκρατίας για να βοηθήσει τους Παλαιστινίους. Ο ειδικός απεσταλμένος μας, πρέσβης Μορατινός, έχει παίξει έναν ουσιαστικό ρόλο σε αυτές τις προσπάθειες και εξακολουθεί τις προσπάθειες για τη γεφύρωση του χάσματος και για την περαιτέρω προώθηση της διαδικασίας ειρήνευσης.
<P>
Η Ευρωπαϊκή Ένωση έχει διευρύνει την συνεργασία της με τις Ηνωμένες Πολιτείες όσον αφορά τη διαδικασία ειρήνευσης. Υποστηρίζει ένθερμα τις προσπάθειες των Ηνωμένων Πολιτειών να επιτύχουν τη συγκατάθεση των πλευρών σε ένα πακέτο ιδεών οι οποίες, αν γίνουν δεκτές, θα ανοίξουν τον δρόμο για την επανέναρξη των συνομιλιών σχετικά με το τελικό καθεστώς. Η Ευρωπαϊκή Ένωση χαιρέτισε την αποδοχή εκ μέρους των Παλαιστινίων αυτών των προτάσεων και κάλεσε την κυβέρνηση του Ισραήλ να δώσει μία σαφή και θετική απάντηση.
<P>
Η βαθειά προσήλωση της Ένωσης στην καλλιέργεια της ειρήνης στην περιοχή αντικατοπτρίζεται στο ύψος της οικονομικής βοήθειας που παρέχει για τη διαδικασία ειρήνευσης. Από το 1993 μέχρι το 1997 η Ένωση και τα κράτη μέλη παρείχαν περίπου 1, 68 δισεκατομμύρια Ecu ως βοήθεια προς τους Παλαιστινίους και προς την Υπηρεσία Αρωγής και Έργων των Ηνωμένων Εθνών για τους Πρόσφυγες της Παλαιστίνης. Οι υπουργοί Εξωτερικών της Ένωσης συμφώνησαν, κατά τη συνεδρίαση του Συμβουλίου Υπουργών Γενικών Υποθέσεων, στις 23 Φεβρουαρίου, να ανανεώσουν το πακέτο βοήθειας της Ευρωπαϊκής Κοινότητας προς τους Παλαιστινίους και πέρα από τη λήξη του, στο τέλος του τρέχοντος έτους.
<P>
Η έκθεση Tomlinson, σχετικά με έναν νέο κανονισμό του Συμβουλίου με τον οποίο επεκτείνεται αυτό το πρόγραμμα βοήθειας, η οποία συντάχτηκε από τον κύριο Tomlinson, αντικατοπτρίζει την κατανόηση του πόσο σημαντική ήταν και θα εξακολουθήσει να είναι αυτή η βοήθεια για τη συνέχιση της διαδικασίας ειρήνευσης. Διασαφηνίζει τη νομική βάση για πολλές πλευρές της βοήθειας και αντικατοπτρίζει επίσης την ανάγκη να εξεταστούν οι ανάγκες πέρα από τα δύο χρόνια για τα οποία επεκτάθηκε η βοήθεια.
<P>
Επίσης, η Ένωση εργάστηκε σκληρά, μέσω του επισήμου διαλόγου με το Ισραήλ σχετικά με αυτό το ζήτημα, για τη βελτίωση της παλαιστινιακής οικονομίας, ιδιαίτερα μέσω της απελευθέρωσης της κυκλοφορίας αγαθών και προσώπων. Η Προεδρία και ο πρέσβης Μορατινός πήραν την πρωτοβουλία να εντείνουν τον διάλογο αυτόν. Μία πρόσφατη ανακοίνωση της Ευρωπαϊκής Επιτροπής, με την οποία προτείνεται να ισχύει μία κοινή ονομασία καταγωγής για το Ισραήλ και τους γείτονές του, συμπεριλαμβανομένης της Δυτικής Όχθης και της Λωρίδας της Γάζας, για βιομηχανικά προϊόντα που εξάγονται στην Ευρωπαϊκή Ένωση, θα αποφέρει οικονομικά οφέλη για όλους τους εταίρους.
<P>
Δημοσιεύθηκε και μία δεύτερη ανακοίνωση της Επιτροπής σχετικά με την εφαρμογή της συμφωνίας Ευρωπαϊκής Ένωσης-Ισραήλ. Θίγει περίπλοκα νομικά, πολιτικά και τεχνικά ζητήματα, μεταξύ των οποίων το καθεστώς των προϊόντων που προέρχονται από τους εβραϊκούς οικισμούς. Αυτά τα ζητήματα θα συζητηθούν με το Ισραήλ και θα εξεταστούν από το Συμβούλιο τις επόμενες εβδομάδες.
<P>
Καθώς η προσοχή μας εστιάζεται στην περαιτέρω προώθηση της πορείας της διαδικασίας ειρήνευσης μεταξύ Παλαιστινίων και Ισραηλινών, η Ευρωπαϊκή Ένωση εξακολουθεί να ανησυχεί με την απουσία προόδου στις συνομιλίες με τη Συρία και το Λίβανο. Χρειάζεται συνεχής προσπάθεια ενίσχυσης της διαδικασίας αυτής καθώς και αρκετή ευελιξία εκ μέρους των εμπλεκομένων πλευρών για να καταστή δυνατόν να ξαναρχίσουν οι συνομιλίες, και αυτός θα είναι ο κύριος στόχος μας για την επόμενη περίοδο.

<SPEAKER ID=27 NAME="Marνn">
Κυρία Πρόεδρε, κύριε Πρόεδρε του Συμβουλίου, κύριοι βουλευτές, παρά τις συνεχείς προσπάθειες του ΟΗΕ και της Ευρωπαϊκής Ένωσης σε όλα τα επίπεδα, η διαδικασία ειρήνευσης στη Μέση Ανατολή παραμένει σε πλήρες αδιέξοδο εδώ και ενάμισυ σχεδόν χρόνο. Είναι βέβαιο, όπως επεσήμανε ο κ. Ηenderson, ότι, υπό τη βρετανική Προεδρία, η Ευρωπαϊκή Ένωση ενέτεινε την υποστήριξή της προς τις μεσολαβητικές προσπάθειες των Ηνωμένων Πολιτειών της Αμερικής.
<P>
Αν και υποστηρίζουν ενίοτε διαφορετικές θέσεις σε σχέση με ορισμένα σημαντικά ζητήματα της ειρηνευτικής διαδικασίας, οι ΗΠΑ και η ΕΕ συμφωνούν σε ένα ουσιαστικό στοιχείο: ότι, ετούτες τις κρίσιμες στιγμές, είναι απαραίτητο να ενώσουν τις προσπάθειές τους για να επιτύχουν την απεμπλοκή της κατάστασης. Από την άποψη αυτή, η επίσκεψη του Βρετανού Πρωθυπουργού, κ. Blair, στην περιοχή τον Απρίλιο, δεν κατάφερε τίποτα περισσότερο από το να επιβεβαιώσει τη σοβαρότητα της κρίσης της ειρηνευτικής διαδικασίας. Απτό αποτέλεσμα αυτής της επίσκεψης ήταν η συνάντηση που πραγματοποιήθηκε στο Λονδίνο στις 4 και 5 Μαΐου μεταξύ Αμερικανών, Παλαιστινίων, Ισραηλινών και της Προεδρίας της Ευρωπαϊκής Ένωσης. Δυστυχώς, η συνάντηση αυτή δεν κατάφερε να απεμπλέξει την κατάσταση όσον αφορά τα τεχνικά ζητήματα που εκκρεμούν: το αεροδρόμιο και το λιμάνι της Γάζας, την ελεύθερη διέλευση μεταξύ της Δυτικής Όχθης του Ιορδάνη και της Λωρίδας της Γάζας και, τέλος, όλον τον κατάλογο των θεμάτων του «κοινού διαλόγου», τον οποίο γνωρίζει πολύ καλά το Ευρωπαϊκό Κοινοβούλιο.
<P>
Όπως γνωρίζετε, το αδιέξοδο συνεχίζεται ακόμη, ενώ μετά τη συνάντηση του Λονδίνου προστέθηκε και το γεγονός ότι ο Πρόεδρος Clinton αναγκάστηκε να ανακαλέσει την τριμερή συνάντηση κορυφής της Ουάσιγκτον, κατόπιν της μη αποδοχής της βορειοαμερικανικής πρότασης συμβιβασμού από την πλευρά των Ισραηλινών.
<P>
Συμμεριζόμαστε πλήρως την άποψη που εξέφρασε σχετικά ο κ. Ηenderson. Δεν είναι δυνατόν να συντελεσθεί πραγματική και αξιόπιστη πρόοδος, χωρίς την εφαρμογή όλων των συμφωνιών που υπήρξαν αντικείμενο ελεύθερης διαπραγμάτευσης και υπογραφής μεταξύ των μερών και χωρίς τον σεβασμό των αρχών στις οποίες βασίζεται η διαδικασία ειρήνευσης και, κυρίως, της αρχής της «ειρήνης έναντι εδαφών».
<P>
Τα τελευταία βίαια επεισόδια και οι πρόσφατες πρωτοβουλίες του Ισραήλ, άλλη μία φορά για θέματα οικισμών, καταδεικνύουν τη ρευστότητα της κατάστασης και την επείγουσα ανάγκη να δεχθούν τα μέρη την αμερικανική πρόταση, που και αυτή ακόμη αποτελεί μία ελάχιστη πρόταση όσον αφορά την επανεξάπλωση των Ισραηλινών στη Δυτική Όχθη.
<P>
Παρά τις επιφυλάξεις της, η Παλαιστινιακή Αρχή έχει δηλώσει επίσημα ότι συμφωνεί κατ' αρχήν με τη βορειοαμερικανική πρόταση. Εναπόκειται τώρα, κατά τη γνώμη της Επιτροπής, στον Πρωθυπουργό Netanyahu να επιδείξει την απαραίτητη ευελιξία για να αναζωογονηθεί όσο το δυνατόν συντομότερα η ειρηνευτική διαδικασία, με την αποδοχή της πρότασης των ΗΠΑ, η οποία - επαναλαμβάνω - είναι μεν μία ελάχιστη πρόταση, αλλά μέχρι στιγμής αποτελεί τη μόνη ρεαλιστική πρόταση ώστε να μπορέσει να αναληφθεί ξανά η πορεία προς την ειρήνη.
<P>
Τέλος, η ευρωπαϊκή θέση για τη διαδικασία ειρήνευσης δεν έχει μεταβληθεί και στα συμπεράσματα του Ευρωπαϊκού Συμβουλίου του Κάρντιφ. Όπως θα μπορέσετε να διαπιστώσετε και οι ίδιοι όταν διανεμηθεί στο Κοινοβούλιο το ψήφισμα που ενέκριναν οι αρχηγοί κρατών και κυβερνήσεων, η Ένωση επιβεβαίωσε, τουλάχιστον, για άλλη μία φορά, σημείο προς σημείο, τις πάγιες πλέον θέσεις που είχαν υιοθετηθεί στη Βενετία, στο Λουξεμβούργο, στο Αμστερνταμ και που, φυσικά, επιβεβαιώθηκαν και στο Ευρωπαϊκό Συμβούλιο του Κάρντιφ.

<SPEAKER ID=28 LANGUAGE="DE" NAME="Swoboda">
Κυρία Πρόεδρε, κύριε Πρόεδρε του Συμβουλίου, κύριε Επίτροπε, θα ήθελα να παρουσιάσω σε δέκα σημεία τη θέση της Ομάδας μου όσον αφορά αυτό το δύσκολο και λεπτό θέμα. Πρώτον, υποστηρίζουμε πλήρως την ειρηνευτική διαδικασία του Όσλο. Δεν μπορεί κανείς να την παρακάμψει. Θα πρέπει να την τηρήσουμε και - όπως ανέφερε και ο κύριος Πρόεδρος του Συμβουλίου - επιθυμούμε βήματα προόδου στις σχέσεις με τη Συρία και τον Λίβανο καθώς και ειρηνευτικές συμφωνίες με τις δύο αυτές χώρες. Δυστυχώς, φαίνεται πως η ισραηλινή κυβέρνηση έχασε πάλι την τόλμη της, ενώ είχε αρχίσει να ακολουθεί μία πιο ειρηνική στάση, ιδιαίτερα προς τον Λίβανο.
<P>
Δεύτερον, η Ευρωπαϊκή Ένωση είναι μέρος της ειρηνευτικής διαδικασίας. Γι' αυτό δεν θα επιτρέψουμε τον παραμερισμό μας, διότι με την πολιτική, ηθική και οικονομική μας δέσμευση είμαστε μέρος τούτης της ειρηνευτικής διαδικασίας. Δεν θέλουμε να αναλάβουμε αυτή τη δέσμευση ή να την φέρουμε εις πέρας αντί των ΗΠΑ, αλλά θέλουμε να συμμετάσχουμε στην ειρηνευτική διαδικασία μαζί με τις ΗΠΑ ως απαραίτητος εταίρος τους.
<P>
Τρίτον, η Ευρώπη κατηγορείται καμιά φορά ότι αναμειγνύεται σε υποθέσεις που δεν την αφορούν. Όχι, δεν αναμειγνυόμαστε σε ξένες υποθέσεις, αναμειγνυόμαστε σε δικές μας υποθέσεις! Με τη διακοπή της ειρηνευτικής διαδικασίας από την ισραηλινή κυβέρνηση διαταράσσονται οι σχέσεις καλής γειτονίας μεταξύ της Ευρώπης και των άλλων όμορων κρατών της Μεσογείου. Δικαίως αμυνόμαστε ενάντια σε αυτό, διότι η διαδικασία της Βαρκελώνης είναι πάρα πολύ σημαντική για ολόκληρο τον χώρο της Μεσογείου, όπως και για όλη την Ευρώπη, και δεν πρέπει να διαταραχθεί.
<P>
Τέταρτον, αναγνωρίζουμε πλήρως και απεριόριστα το δικαίωμα του Ισραήλ στην ύπαρξή του και στη μέγιστη ασφάλειά του. Ως εκ τούτου, δεν δείχνουμε καμία κατανόηση για την τρομοκρατία. Όμως η τρομοκρατία πρέπει να καταπολεμηθεί στις πολιτικές, οικονομικές και κοινωνικές της ρίζες και η ασφάλεια δεν μπορεί να αποτελεί δικαιολογία για τη μη συνέχιση της ειρηνευτικής διαδικασίας. Αντίθετα, καλούμε την ισραηλινή κυβέρνηση να πάρει όλα τα μέτρα ούτως ώστε να μην προωθεί, μάλιστα μέσω της στάσης της, τρομοκρατικά ή ριζοσπαστικά κινήματα στη Μέση Ανατολή.
<P>
Πέμπτον, η Ευρωπαϊκή Ένωση πρέπει να συνεχίσει την πολιτική της για την ενίσχυση της οικονομικής υποδομής στα παλαιστινιακά εδάφη. Το αεροδρόμιο είναι έτοιμο, οι παλαιστινιακές αρχές υποσχέθηκαν και συμφώνησαν να συμπεριλάβουν το Ισραήλ στις συνεννοήσεις τους σχετικά με την ασφάλεια. Θα μπορούσε να γίνει η μελέτη για το λιμάνι και σύντομα να ξεκινήσει η κατασκευή του. Κάτι τέτοιο είναι απολύτως αναγκαίο, και η ευρωπαϊκή δέσμευση είναι δεδομένη.
<P>
Έκτον, θέλουμε όλοι - κυρίως με την οικονομική μας υποστήριξη, αλλά και με πολιτική και ηθική υποστήριξη - να στηρίξουμε εκείνους στην Παλαιστίνη που μάχονται για τα ανθρώπινα δικαιώματα, εκείνους στην Παλαιστίνη που μάχονται κατά των οικονομικών καταχρήσεων, κατά της διαφθοράς και που στηρίζουν τη δημιουργία καλών σχέσεων με τον ισραηλινό πληθυσμό. Θέλουμε αναμφίβολα να τους στηρίξουμε. Αυτή είναι μία δέσμευση που η Ευρώπη αναλαμβάνει και πρέπει να αναλάβει.
<P>
Επίσης - κι αυτό είναι το έβδομο σημείο - θέλουμε να στηρίξουμε και στο Ισραήλ όλες τις φιλειρηνικές δυνάμεις που θέλουν να δημιουργήσουν γέφυρες με τον παλαιστινιακό και αραβικό πληθυσμό, που αναγνωρίζουν τα δικαιώματα όλων στο Ισραήλ - συμπεριλαμβανομένου του αραβικού πληθυσμού - και οι οποίοι πάνω απ' όλα υποστηρίζουν την ανεξιθρησκεία. Κατά την τελευταία επίσκεψή μου εντυπωσιάστηκα ιδιαίτερα από τους ανθρώπους που μέσα από τις πεποιθήσεις τους για τον ιουδαϊσμό και τη θρησκεία αγωνίζονται για την ειρήνη και ενάντια στον φανατισμό, ενάντια στη θρησκευτική μισαλλοδοξία μέσα στην ίδια τους τη χώρα.
<P>
Όγδοον, γνωρίζουμε ότι η Ιερουσαλήμ αποτελεί μία ιδιαίτερα λεπτή υπόθεση. Κατανοούμε τα αισθήματα πολλών Ισραηλινών, αλλά κατανοούμε και τα αισθήματα του αραβικού πληθυσμού. Γι' αυτό τασσόμαστε ενάντια σε οποιαδήποτε μέτρα που αποσκοπούν μονομερώς στην αλλαγή του ιδιοκτησιακού καθεστώτος πριν τις όποιες διαπραγματεύσεις για την Ιερουσαλήμ. Τασσόμαστε έτσι εναντίον σε όλες τις ριζοσπαστικές ομάδες και στην ανοχή που επιδεικνύει η διοίκηση της Ιερουσαλήμ ή η ισραηλινή κυβέρνηση απέναντι σε ριζοσπαστικές ομάδες.
<P>
Ένατον, είμαστε απόλυτα ενάντιοι στις κυρώσεις ως μέσου ρύθμισης των διμερών σχέσεων μεταξύ ΕΕ και Ισραήλ. Είμαστε όμως επίσης απολύτως και σαφώς υπέρ της τήρησης συμβατικών δεσμεύσεων και υποστηρίζουμε την Επιτροπή στις προσπάθειες που καταβάλλει προς αυτή την κατεύθυνση.
<P>
Δέκατον, αναγνωρίζουμε το δικαίωμα των Παλαιστινίων για ένα δικό τους κράτος και ελπίζουμε πως το Ισραήλ θα συμβάλει και αυτό στην ίδρυση ενός τέτοιου κράτους, ούτως ώστε αυτό να ιδρυθεί με τη συμπαράσταση του Ισραήλ και όχι ενάντια σε αυτό. Αυτό το υπογράμμιζε συχνά και ο Σίμον Πέρες: η ύπαρξη του Ισραήλ προϋποθέτει την ύπαρξη ενός ανεξάρτητου παλαιστινιακού κράτους στο πλαίσιο μίας ειρηνικής συνύπαρξης, και ετούτη η Ευρώπη θα στηρίξει και οφείλει να στηρίξει αυτή την ειρηνική συνύπαρξη!
<P>
(Χειροκροτήματα)

<SPEAKER ID=29 LANGUAGE="NL" NAME="Oostlander">
Κυρία Πρόεδρε, το ισραηλοπαλαιστινιακό ζήτημα, όλα τα ζητήματα της Μέσης Ανατολής είναι εξαιρετικά περίπλοκα και μας υποχρεώνουν να μιλάμε για αυτά με μεγάλη προσοχή. Τα πράγματα είναι πολύπλοκα εξαιτίας των σχέσεων Ισραήλ-Παλαιστινίων. Και οι δύο πλευρές έχουν δικαιώματα που καμία φορά αλληλοσυγκρούονται. Υπάρχει ακόμη το θέμα της μεσολάβησης των ΗΠΑ, μία διαδικασία που εξ ορισμού απαιτεί πολύ λεπτό χειρισμό. Εάν προστεθούμε και εμείς ως εμπλεκόμενο μέρος, θα πρέπει να μιλούμε με μεγάλη σοφία. Θεωρώ πάντως καλό να ασχολείται και η Ευρωπαϊκή Ένωση με το θέμα, διότι - και εδώ συμφωνώ απόλυτα με τον κ. Swoboda - έχουμε στην περιοχή μεγάλες ιστορικές και επίκαιρες ευθύνες. Δεν μπορούμε να τις αρνηθούμε. Δεν μπορούμε να πούμε: Ας τα βολέψουν οι άλλοι· η Ευρώπη είναι ουδέτερη. Έχει λοιπόν σημασία να έχουμε κάποιον επί τόπου, τον κ. Moraltinos, ο οποίος έχει την εντολή να διερευνήσει πώς η Ευρωπαϊκή Ένωση μπορεί να συνεισφέρει στην επίλυση των προβλημάτων εκεί. Απαιτείται όμως και μία ξεκάθαρη στάση του Συμβουλίου, διότι η σύγχυση στο Συμβούλιο για την εξωτερική πολιτική, μόνον σε περισσότερα δεινά οδηγεί - όπως ξέρούμε πια πολύ καλά. Η λήψη αποφάσεων στο Συμβούλιο πρέπει να υπόκειται όμως σε σωστό έλεγχο της λαϊκής αντιπροσωπείας. Εξ ονόματος ποιων μιλούν; Μιλούν εξ ονόματος των Ευρωπαίων πολιτών ή αυτό δεν έχει διευκρινισθεί;
<P>
Κυρία Πρόεδρε, πάρα πολλές φορές διαπιστώνουμε ότι οι κυβερνήσεις των κρατών μελών προβαίνουν σε ατομικές ενέργειες. Αυτό συνέβαινε στο πρόσφατο παρελθόν και τώρα υπάρχει η ίδια τάση. Φυσικά αυτό δεν βοηθά πολύ στην επίλυση προβλημάτων. Δεν μπορούμε να πηγαίνουμε στους άλλους και να εκφράζουμε τη μία φορά τη γαλλική θέση, την άλλη φορά μία γερμανική, ολλανδική ή αγγλική θέση. Αυτά πρέπει να αντικαταστηθούν πια από μία θέση εξ ονόματος της Ευρώπης. Όπως έχουν τα πράγματα τώρα, κάθε κράτος μέλος μπορεί στις σχέσεις του με το Ισραήλ και τους Παλαιστινίους να ακολουθεί τη δική του διπλή ατζέντα. Οπότε είναι καμιά φορά προτιμώτερο να μη λέμε τίποτα, εφόσον δεν μπορούμε να μιλούμε εξ ονόματος της Ευρώπης.
<P>
Τα πράγματα περιπλέκονται και άλλο επειδή το κίνημα με κέντρικό πρόσωπο τον κ. Νετανιάχου απέκτησε μεγάλη πολιτική επιρροή. Αυτό δεν είναι καλό ούτε για το Ισραήλ. Ενισχύει τις ακραίες δυνάμεις σε όλες τις πλευρές, τόσο στο Ισραήλ όσο και στους Παλαιστινίους. Καμιά φορά παρασύρεσαι και ο ίδιος σε ακραίες εκφράσεις. Οπότε είναι προτιμώτερο να δείξει κανείς αυτοσυγκράτηση. Αποτελεί πάντως μεγάλο πρόβλημα το ότι οι πολιτικές υποσχέσεις που έδωσε κάποτε η προηγούμενη κυβέρνηση, τώρα δεν τηρούνται.
<P>
Κυρία Πρόεδρε, η ομάδα του Ευρωπαϊκού Λαϊκού Κόμματος υποστηρίζει θερμά το ψήφισμα. Καλό είναι να αλλάξει η πολιτική του Ισραήλ σχετικά με τον εποικισμό, έχοντας υπόψη την παρεμπόδιση της οικονομικής ανάπτυξης, και να αντικατασταθεί από μετρα οικοδόμησης εμπιστοσύνης, τα οποία θα δημιουργήσουν περιθώρια για την δημιουργία μίας κοινωνίας των πολιτών από τις δύο πλευρές, ώστε να συναντιούνται οι κάτοικοι σαν άνθρωπος με άνθρωπο και να υπάρξει ειρήνη στην περιοχή.

<SPEAKER ID=30 LANGUAGE="NL" NAME="Bertens">
Κυρία Πρόεδρε, η διαδικασία ειρήνευσης αποτελματώθηκε και θα απαιτηθούν πολλές πιέσεις για να τη βγάλουμε από κει. Χρειάζοντα απτά αποτελέσματα για να αποκατασταθεί οποιοσδήποτε δυναμισμός σε αυτή την ειρηνευτική διαδικασία. Η περαιτέρω εξαθλίωση και η έλλειψη προοπτικών των Παλαιστινίων, δεν θα αυξήσουν τις προοπτικές για την ασφάλεια του ισραηλινού κράτους. Έχει λοιπόν σημασία να γίνουν επιτέλους με τον πρωθυπουργό κ. Νετανιάχου συνεννοήσεις για την περαιτέρω απόσυρση από τα κατεχόμενα εδάφη. Τα αμερικανικά σχέδια επ' αυτού μπορούν να διασπάσουν την αδιέξοδο και αξίζουν της υποστήριξής μας, αλλά εδώ ταιριάζει και μία προειδοποίηση.
<P>
Η απειλή των Ισραηλινών εκπροσώπων ότι ο ευρωπαϊκός ρόλος στη διαδικασία ειρήνευσης θα εξαρτηθεί από την επίλυση εμπορικών διαφορών, είναι απαράδεκτη. Σύμφωνα με το διεθνές δίκαιο, οι οικισμοί δεν ανήκουν στο κράτος του Ισραήλ. Δεν επιτρέπεται να παραχωρήσει η Ένωση εμπορικά προνόμια σε παραγωγούς αυτών των οικισμών. Οπωσδήποτε δεν πρέπει να ανταμοίβουμε την παράνομη επέκταση αυτών των οικισμών.
<P>
Ο Νετανιάχου και ο Αραφάτ πρέπει να επιστρέψουν στον διάλογο. Κερδίθηκαν τόσα πολλά ώστε δεν επιτρέπεται να το πετάξουμε τώρα όλα έξω. Είναι άλλωστε καθοριστικό για την όλη διαδικασία της Βαρκελώνης για την περιοχή του Μεσογείου. Σε συνεννόηση με τις ΗΠΑ, η Ένωση πρέπει να ζητήσει το άνοιγμα του αερολιμένα της Γάζας, την ανακεφαλαίωση των κανόνων προέλευσης για το τοπικό εμπόριο και την προώθηση των κοινωνικών επαφών ανάμεσα στις δύο πλευρές.
<P>
Ελπίζω όμως ότι η αυστριακή προεδρία θα δείξει περισσότερη λεπτότητα από τον βρετανό υπουργό κ. Robin Cook. Χωρίς συμφωνία για την απόσυρση από τα κατεχόμενα, δεν θα τεθούν ποτέ τα θεμέλια για τις λεγόμενες διαπραγματεύσεις final status , οι οποίες πρόκειται να ξεκινήσουν του χρόνου τον μήνα Μαΐο. Εύχομαι στον Αραφάτ και στον Νετανιάχου, στους Παλαιστινίους και στους Ισραηλινούς: σοφία, πολιτικό θάρρος και έμπνευση.

<SPEAKER ID=31 LANGUAGE="NL" NAME="Van Bladel">
Κυρία Πρόεδρε, τα περασμένα χρόνια είχα τρεις φορές την ευκαιρία να επισκεφθώ τους Παλαιστινίους στις παλαιστινιακές περιοχές. Διαπίστωσα ότι έγινε τεράστια πρόοδος. Η υποδομή βελτιώθηκε και η γενική όψη της Γάζας άλλαξε προς το καλύτερο. Στη Δυτική Όχθη έγινε μία οικοδομική έκρηξη και πρόσφατα μιλήσαμε με έναν Παλαιστίνιο εργολάβο που ξεκίνησε την κατασκευή μίας μεγάλης αποθήκης για να διαμορφώσει τη βιομηχανική ζώνη στα σύνορα με τη Γάζα. Δεν είναι λοιπόν όλα αρνητικά. Παρά ταύτα αισθάνθηκε μία υποβόσκουσα ένταση και δυσαρέσκεια στους Παλιαστινίους, και με το δίκιο τους. Διότι τα πράγματα σκάλωσαν. Αισθάνθηκα όμως και αυξανόμενη δυσαρέσκεια των Παλαιστινίων σχετικά με την ευνομία στις περιοχές τους. Για αυτόν τον λόγο, θα είχα προτιμήσει να μην αναφέρουμε στο ψήφισμά μας στο εδάφιο 4 μία κοινή επιτροπή ασφάλειας ΕΕ-Παλαιστινίων, αλλά μία κοινή νομική υποστήριξη ΕΕΠαλαιστινίων.
<P>
Η συνάντηση με τους αρχηγούς Hamas δεν ήταν ελπιδοφόρα. Δεν επιβεβαίωσαν το μακροπρόθεσμο δικαίωμα ύπαρξης του Ισραήλ. Αυτό όντως με προβληματίζει. Ούτε στο Παλαιστινιακό Χάρτη δεν έσβησαν ακόμη αυτή την παράγραφο.
<P>
Επισκεφθήκαμε επίσης τον αεροδρόμιο. Θεώρησα ενθαρρυντικό το ότι ταιριάζει αρχιτεκτονικά στον αραβικό πολιτισμό. Δυστυχώς λείπει ο εξοπλισμός και δεν μπορούν να το λειτουργήσουν, είναι ένα από το θέματα για το οποίο επιμένουμε στο ψήφισμά μας. Εν τούτοις, το Ισραήλ δικαιούται ειλικρινά μίας ασφαλούς ύπαρξης. Οι Παλαιστίνιοι δικαιούνται προόδου. Νομίζω ότι πρόκειται για συνολικό πακέτο για όλη την περιοχή. Εάν το Ισραήλ μπορεί να σημειώσει πρόοδο με το Λίβανον και την Συρία, μπορεί να σημειώσει πρόοδο και με τους Παλαιστινίους. Να επιμείνουμε λοιπόν το Λίβανον και η Συρία να συνάψουν ειρήνη με το Ισραήλ, οπότε κάτι θα κινηθεί και με τους Παλαιστινίους. Ελπίζω να συμβάλουν και οι σοσιαλδημοκράτες στο Ισραήλ κατά τρόπο θετικό, διότι αυτή την στιγμή αυτό λείπει και το θεωρώ κρίμα.

<SPEAKER ID=32 LANGUAGE="FR" NAME="Wurtz">
Κυρία Πρόεδρε, είμαι πεπεισμένος ότι εάν ο κάθε ευρωβουλευτής είχε τη δυνατότητα να επισκεφθεί τα παλαιστινιακά εδάφη, εάν έβλεπε και άκουγε αυτά που η αντιπροσωπεία μας μόλις είδε και άκουσε, οπωσδήποτε θα καταλάβαινε ότι η Ευρώπη δεν μπορεί να συνεχίσει να κρατά την άβουλη και αναποφάσιστη στάση που τηρεί σήμερα, όσον αφορά την πολιτική σχετικά με τη διαδικασία ειρήνευσης στη Μέση Ανατολή.
<P>
Κατά τη γνώμη μου ένα είναι σίγουρο: μετά την Μαδρίτη και το Όσλο, η διαχωριστική γραμμή δεν τοποθετείται πλέον ανάμεσα στους Ισραηλινούς και στους Παλαιστίνιους και τους Αραβες γενικότερα, αλλά ανάμεσα σε αυτούς που υποστηρίζουν και σε αυτούς που τορπιλίζουν τη διαδικασία ειρήνευσης. Αυτοί που την τορπιλίζουν υπάρχουν και στους δύο λαούς, με τη μόνη διαφορά ότι μετά τον τραγικό θάνατο του Yitzhak Rabin στο Ισραήλ βρίσκονται τώρα στην εξουσία. Θα είναι λοιπόν για το κοινό όφελος των δυνάμεων που επιδιώκουν την ειρήνη και στους δύο λαούς, οι οποίες για μεγάλο χρονικό διάστημα αλληλοεξαρτώνται, να εμποδίσουμε όσο είναι ακόμη καιρός τον κ. Netanyahu και τους ακραίους στους οποίους στηρίζεται πριν θάψει οριστικά το ζωτικό δικαίωμα της ειρήνης. Πρόκειται για το κοινό τους όφελος, να εναντιωθούμε κατά οποιουδήποτε μέτρου καταστρέφει το κλίμα εμπιστοσύνης απαραίτητου για μία ειρηνική συμβίωση, και κυρίως για μία μακροχρόνια συνεργασία. Αναφέρομαι στις απελάσεις, στην καταστροφή των κατοικιών, στην εμπλοκή των εδαφών και κυρίως στην επέκταση και τον πολλαπλασιασμό των εποικισμών, συμπεριλαμβανομένης και της ανατολικής Ιερουσαλήμ. Η αποδυνάμωση του κ. Netanyahu δεν αποτελεί τιμωρία απέναντι στο Ισραήλ, αλλά βοήθεια προς τους Ισραηλινούς, που στοχεύουν στην ειρήνη, για το λόγο αυτό καλώ την Ευρώπη να χρησιμοποιήσει - όπως το έκανε με επιτυχία και στο παρελθόν κατόπιν πρωτοβουλίας του Κοινοβουλίου μας - τις οικονομικές της σχέσεις και τις επιστημονικές και τεχνικές της σχέσεις με το κράτος του Ισραήλ, ώστε να δώσει ώθηση προς όφελος της επανάληψης της διαδικασίας ειρήνευσης. Συμπληρώνω ότι αυτό όχι μόνο δεν θα εμποδίσει τις Ηνωμένες Πολιτείες στο ρόλο του προστάτη που διαδραματίζουν σε αυτή τη διαδικασία, αντίθετα αυτή η αποφασιστική στάση της Ευρώπης θα συνεισφέρει στη δημιουργία ευνοϊκότερων συνθηκών για την παρέμβασή τους.

<SPEAKER ID=33 LANGUAGE="IT" NAME="Tamino">
Κυρία Πρόεδρε, η επίσκεψη που πραγματοποιήθηκε πρόσφατα από την αντιπροσωπεία του Ευρωπαϊκού Κοινοβουλίου για τις σχέσεις με το Παλαιστινιακό Νομοθετικό Συμβούλιο έφερε στην επιφάνεια μία κατάσταση αληθινά δραματική. Βρισκόμαστε ενώπιον ενός σοβαρού παγώματος της ειρηνευτικής διαδικασίας και μπορέσαμε να διαπιστώσουμε ότι νέα εδάφη κατεχόμενα από εποίκους ήταν η απάντηση στο αίτημα που προωθήθηκε από τις συμφωνίες του Όσλο, δηλαδή "ειρήνη έναντι εδαφών». Αντί για "ειρήνη έναντι εδαφών» μάθαμε ότι στις 9 Ιουνίου η ισραηλινή κυβέρνηση αποφάσισε έναν νέο εποικισμό του Όρους των Ελαιών, μέσα ακριβώς στην Ανατολική Ιερουσαλήμ.
<P>
Στο πλαίσιο αυτό είναι σαφές ότι οι συνθήκες ζωής των Παλαιστινίων είναι δραματικές, ιδιαίτερα εξαιτίας της έλλειψης εργασίας, κυρίως στη Γάζα. Η κατάσταση χαρακτηρίζεται, από τη μία πλευρά, από τη διάθεση των παλαιστινιακών αρχών να σεβαστούν τις συμφωνίες του Όσλο και, από την άλλη πλευρά, από την πρόθεση της κυβέρνησης του Νετανιάχου να μην τηρήσει τις δεσμεύσεις που ανέλαβε.
<P>
Μπροστά σε αυτήν την κατάσταση, είναι αναγκαίο να δράσουμε ώστε τουλάχιστον, αμέσως, τα συστήματα επικοινωνίας μεταξύ Δυτικής Όχθης του Ιορδάνη και Γάζας να εξασφαλισθούν, να ανοίξει το αεροδρόμιο που ήδη έχει ολοκληρωθεί, να ξεκινήσουν τα έργα για την οικοδόμηση του λιμανιού. Χρειάζεται, προφανώς, να καταλάβουμε ότι σε έναν χρόνο ο Αραφάτ δεν θα μπορεί παρά να κηρύξει, και μονομερώς, την ανεξαρτησία της Παλαιστίνης, όπως προβλέπεται από τις συμφωνίες του Όσλο.
<P>
Είναι φανερό, συνεπώς, ότι πρέπει να δράσουμε με κάθε τρόπο ώστε η Ανώτατη Παλαιστινιακή Αρχή να μπορέσει να επιτελέσει τον ρόλο της και να έχει την, οικονομική επίσης, δυνατότητα, να συνεχίσει τη δράση της. Κατ' αυτήν την έννοια, είναι πολύ σημαντική η έγκριση της έκθεσης Tomlinson. Πιστεύω ότι, μπροστά σε αυτό το αδιέξοδο, αναπόφευκτα, οι εξτρεμιστικές και αδιάλλακτες φράξιες της μίας ή της άλλης πλευράς δεν μπορούν παρά να αναπτυχθούν και να προτείνουν στρατιωτικές λύσεις. Εάν θέλουμε να αποφύγουμε αυτήν την καταστροφική λύση, χρειάζεται να δράσουμε το συντομότερο δυνατόν για να αναθερμάνουμε την ειρηνευτική διαδικασία, χρησιμοποιώντας κάθε μορφή πίεσης και κάθε διπλωματική προσπάθεια. Κατ' αυτήν την έννοια, προσφέρουμε τη στήριξή μας σε όσα δήλωσε ο Επίτροπος κ. Marνn, και σε όσα δήλωσε το Συμβούλιο, αλλά ζητάμε μία ακόμα πιο αποφασιστική δράση.

<SPEAKER ID=34 LANGUAGE="FR" NAME="Pradier">
Κυρία Πρόεδρε, ακούσαμε ήδη πολλά παράπονα για τη μοίρα του πληθυσμού των κατεχομένων από τον ισραηλινό στρατό εδαφών. Δεν είναι καιρός τώρα να εκδηλώνουμε συμπόνοια ή να καταφεύγουμε σε υποκριτικά κλαψουρίσματα. Ας περιοριστούμε κατ' αρχάς στην υπεράσπιση του δικαίου, του νόμου, των εγκεκριμένων ψηφισμάτων των Ηνωμένων Εθνών, όπως επίσης και στην υπεράσπιση των κειμένων που υπογράφηκαν και από τις δύο πλευρές.
<P>
Εγκρίθηκε ένας κώδικας συμπεριφοράς και καθορίστηκε ένα χρονοδιάγραμμα. Αυτές οι αποφάσεις, αυτό το χρονοδιάγραμμα και αυτός ο κώδικας συμπεριφοράς θα πρέπει να τηρηθούν. Αν και αυτά δεν αποτελούν νεκρό γράμμα σήμερα, ωστόσο οι ειρηνευτικές συμφωνίες έχουν υπονομευθεί και η διαδικασία ειρήνευσης δεν προχωρεί αποτελεσματικά. Οι αναβολές, οι επιβραδυντικές ενέργειες, τα μισόλογα των ισραηλινών αρχών φέρουν προφανώς ένα μέρος της ευθύνης.
<P>
Οι εξτρεμιστές όλων των πλευρών αντιτίθενται στην επανέναρξη μίας σοβαρής διαπραγμάτευσης. Και πρώτες από όλους οι φονταμενταλιστικές θρησκευτικές ομάδες που ερμηνεύουν το Κοράνι και τη Βίβλο του Μωυσή με τρόπο τουλάχιστον αμφισβητήσιμο. Όσον αφορά την επιρροή των εξτρεμιστών πάνω στην εξουσία, είναι φανερό ότι η κυβέρνηση του Ισραήλ παραμένει εντελώς εκτεθειμένη. Οι βαρύγδουπες δηλώσεις σχετικά με μία αιώνια πρωτεύουσα και η πανηγυρική είσοδος των ενόπλων εποίκων στα κατεχόμενα εδάφη, η αφαίρεση των αδειών παραμονής στην Ιερουσαλήμ, το γεγονός ότι στους Αραβες πολίτες αυτής της πόλης αμφισβητείται ακόμη και το δικαίωμα παραμονής, η κατακράτηση στην Ashdool του εξοπλισμού που θα έδινε τη δυνατότητα να ανοίξει το αεροδρόμιο της Γάζας, είναι παράγοντες που παρεμποδίζουν σοβαρά την οποιαδήποτε νέα πρόοδο.
<P>
Θα πρέπει όμως να ληφθούν υπόψη επίσης τα προβλήματα ασφάλειας και η τρομοκρατία. Είναι γεγονός ότι σχετικά με αυτό το θέμα κανείς δεν είναι εξασφαλισμένος, ούτε το Ισραήλ, και δυστυχώς βραχυπρόθεσμα ούτε καν η Παλαιστίνη. Πάντως η τρομοκρατία προέρχεται από όλες τις πλευρές, και το ίδιο το Ισραήλ έχασε κατ' αυτό τον τρόπο τον πρωθυπουργό του. Η αναγκαιότητα καταπολέμησης της τρομοκρατίας και εκείνων που τη δημιουργούν είναι προφανώς επιτακτική. Θα πρέπει να δράσουμε κατά τρόπο ώστε να υποστηρίξουμε τις προσπάθειες της αμερικανικής διπλωματίας, χωρίς την οποία τίποτε δεν είναι δυνατόν. Η αμερικανική διπλωματία μέχρι τώρα και εδώ και πολλά χρόνια καταφεύγει σε θησαυρούς εφευρετικότητας και επινοητικότητας. Θα πρέπει να διαδραματίσουμε έναν σημαντικό ρόλο, ώστε να τηρηθούν οι συμφωνίες του παρελθόντος και, σχετικά με το θέμα αυτό, είναι σημαντικό να εγκρίνουμε την πρόταση της Επιτροπής όσον αφορά τα προϊόντα που προέρχονται από τις εγκαταστάσεις εποικισμού που βρίσκονται έξω από το έδαφος του Ισραήλ. Παρέχοντας στα προϊόντα αυτά, τα οποία προφανώς προέρχονται από αραβικά εδάφη, τα προνόμια που χαίρουν τα προϊόντα του Ισραήλ, προβαίνουμε σε μία ενέργεια, η οποία σίγουρα δεν θα καταστρέψει την ισραηλινή οικονομία, αλλά οπωσδήποτε θα αποτελέσει μία σημαντική και συγκεκριμένη πολιτική πράξη. Αρκεί να δούμε πώς έγινε αποδεκτή αυτή η πρόταση από τον ισραηλινό Τύπο και από το σύνολο των ισραηλινών κυβερνητικών κύκλων, για να καταλάβουμε ότι είναι απαραίτητη η τήρηση των συμφωνιών, συγκεκριμένα του άρθρου αριθ. 38, κάτι το οποίο αποτελεί μία ένδειξη για τη δική μας μελλοντική πορεία.

<SPEAKER ID=35 NAME="Van Dam">
Κυρία Πρόεδρε, η Ευρωπαϊκή Ένωση μπορεί έμμεσα κυρίως να επηρεάσει τη διαδικασία ειρήνευσης, και η επιρροή της μπορεί να είναι είτε ευνοϊκή, είτε δυσμενής. Φοβάμαι ότι πρόκειται μάλλον για δυσμενή επιρροή. Πώς να προωθήσει η Ένωση την ειρήνη εφόσον κατακρίνει την πολιτική του ενός μέρους και δεν ενεργεί καθόλου διπλωματικά; Τυπικό παράδειγμα αποτελεί η πρωτοβουλία της Ευρωπαϊκής Επιτροπής να εξαιρέσει τα προϊόντα των ισραηλινών οικισμών από τα ισχύονται εμπορικά πλεονεκτήματα του Ισραήλ. Η Επιτροπή έκρινε μονομερώς ότι οι οικισμοί στη Δυτική Οχθή δεν ανήκουν στο Ισραήλ. Επιπλέον θέλει η Επιτροπή να υποβάλλονται τα εμπορεύματα από το Ισραήλ σε ειδικό έλεγχο, διότι η χώρα θα "μαγείρευε» τα πιστοποιητικά προέλευσης και θα εξήγαγε και εμπορεύματα από παλαιστινιακά εδάφη ως "made in Israel».
<P>
Και ερωτώ τον Προεδρεύοντα του Συμβουλίου αν τάσσεται υπέρ αυτής της στάσης της Ευρωπαϊκής Επιτροπής. Έχοντας υπόψη τις τρέχουσες διαπραγματεύσεις, δεν τη θεωρεί πολύ άσοφη; μία διαπίστωση του Κοινοβουλίου ότι το Ισραήλ δεν ανταποκρίνεται στις υποχρεώσεις των συμφωνιών ειρήνευσης, είναι και πρόωρη και ελλιπής. Διότι και εκ μέρους των Παλαιστινίων παραβιάζονται οι συμφωνίες του Όσλο, άρα ούτε εκείνοι δεν συμμορφώνονται με τις ειρηνευτικές συμφωνίες. Τίθεται άλλωστε το ερώτημα αν μπορεί να κριθεί κάτι τέτοιο από τώρα, διότι δεν έληξε καν η προθεσμία που όριζαν οι συμφωνίες.
<P>
Στη συμφωνία του Όσλο και στην ενδιάμεση συμφωνία ζητείται μία αναδιάταξη σε τρία στάδια βάσει μονομερών αποφάσεων του Ισραήλ. Με μία κάποια αναδιάταξη των στρατευμάτων του Ισραήλ, η κυβέρνηση της χώρας τήρησε - τυπικά τουλάχιστον - τις συμφωνίες, διότι σε αυτές δεν αναφέρεται τίποτα για τις αναλογίες ανάμεσα στα τρία στάδια.
<P>
Δηλώσεις νουθεσίας δεν φέρνουν πιο κοντά την ειρήνη. Αντί να θελήσει να παίξει πρωταγωνιστικό ρόλο στη Μέση Ανατολή, ας παραδειγματισθεί καλύτερα η Ευρωπαϊκή Ένωση από τις ΗΠΑ, οι οποίες απλώς αναγνωρίζουν τη ειρηνευτική διαδικασία και προσπαθούν να την υποστηρίξουν.

<SPEAKER ID=36 LANGUAGE="IT" NAME="Muscardini">
Κυρία Πρόεδρε, η ειρήνη είναι ένα αδιαπραγμάτευτο αγαθό και διατρέχει τον κίνδυνο να παραμείνει ένας "διάλληλος τρόπος» εάν οι κυβερνήσεις, η κοινή γνώμη, η διεθνής κοινότητα δεν κάνουν τις αναγκαίες προσπάθειες. Για την ειρήνη στην Μέση Ανατολή πρέπει να αναρωτηθούμε με τιμιότητα εάν η Ευρωπαϊκή Ένωση έκανε όλα όσα ήταν απαραίτητα για να συμβάλλει στο ξεκίνημα της διακοπείσας διαδικασίας. Όταν ένα σύμφωνο διαλύεται, όταν μία συμφωνία σπάει, η ευθύνη για όσα συμβαίνουν δεν βαρύνει ποτέ την μία μόνο πλευρά. Συνυπάρχει ένα σύνολο αιτιών που τροφοδοτούν την πολιτική διαλεκτική η οποία, με τη σειρά της, κινδυνεύει να σκληρύνει τις θέσεις και να εκμηδενίσει τις προσπάθειες των ανθρώπων με καλή θέληση που και από τις δύο πλευρές προσπαθούν να επανασταθεροποιήσουν την κατάσταση υπέρ της επανέναρξης του διαλόγου. Γιατί αυτό είναι το κρίσιμο σημείο της έντασης μεταξύ Ισραήλ και Παλαιστίνης. Όποια και αν είναι η άμεση αιτία που προκάλεσε την διακοπή της διαδικασίας, είναι αναμφισβήτητο ότι η επανέναρξη του διαλόγου θα επανέφερε την ένταση στην σωστή της αναλογία και θα επέτρεπε να εκτιμηθεί η κατάσταση αμφότερων των αντιπάλων με το βλέμμα στραμμένο στο μέλλον.
<P>
Ένας λαός αποδεκατισμένος από το ολοκαύτωμα δεν μπορεί να συνεχίσει να ζει για γενιές σε διαρκή κατάσταση έντασης: η ειρήνη είναι το πρώτο του μέλημα, ένα μέλημα ζωτικό. Το να βοηθήσουμε το Ισραήλ να την ξαναβρεί σημαίνει να βοηθήσουμε και τον παλαιστινιακό λαό και να προετοιμάσουμε ένα βιώσιμο μέλλον για ολόκληρη την περιοχή, που χρειάζεται οικονομική και κοινωνική ανάπτυξη. Πολλές προσπάθειες της Ευρωπαϊκής Ένωσης κατέστησαν μάταιες από την απουσία μίας πολιτικής ένωσης, μίας κοινής εξωτερικής πολιτικής. Έγινε λόγος πριν λίγο για κεφάλαια που χορηγήθηκαν για τους παλαιστινίους. Καλώς, θα θέλαμε να ξέρουμε γιατί τότε η τηλεόραση μας μεταφέρει εικόνες φτωχού και απελπισμένου κόσμου. Τι απέγιναν αυτά τα χρήματα; Και θα ήθελα επίσης σε αυτήν την Αίθουσα, όταν εμείς αφιερωνόμαστε στις αδιάφορες και κάπως γραφειοκρατικές εργασίες μας, να παρέλαυνε μπροστά στα μάτια μας η ανάμνηση των προσώπων εκείνων των παιδιών του Ισραήλ που βγαίνουν από τα σχολεία τραγουδώντας, αλλά φυλάσσονται από ενόπλους για να τα προστατεύσουν από νέες σφαγές και από νέες τραγωδίες. Ας θυμηθούμε ότι στην Ευρωπαϊκή Ένωση εναπόκειται ένας πολύ διαφορετικός ρόλος από αυτόν του να αποτελεί μόνο μία γραφειοκρατική ή οικονομική ένωση: υπάρχει και μία ηθική επιλογή που πρέπει να επανακτήσουμε.

<SPEAKER ID=37 LANGUAGE="IT" NAME="Colajanni">
Κυρία Πρόεδρε, πρέπει να πω ότι, έπειτα από πολλές επαναλαμβανόμενες επισκέψεις της αντιπροσωπείας μας κατά τα τελευταία τέσσερα χρόνια, συναντήσαμε πρόσφατα μία κατάσταση πιο δύσκολη απ' ότι στο παρελθόν. Για πρώτη φορά από την έναρξη της διαδικασίας του Όσλο, υπάρχει μία γενική απώλεια ελπίδας: αυτό είναι πολύ επικίνδυνο και πρέπει, δυστυχώς, να θεωρήσουμε πιθανές κάποιες αρνητικές εξελίξεις. Καμιά από τις δυσκολίες δεν λύθηκε, από τον διάδρομο μεταξύ Γάζας και Δυτικής Όχθης του Ιορδάνη έως το πάγωμα των εποικισμών, από τους κρατούμενους που βρίσκονται ακόμα στις φυλακές έως το βέτο σχετικά με το λιμάνι και το αεροδρόμιο της Γάζας, που έχει περατωθεί και είναι σε θέση να λειτουργήσει, και την εδραίωση της ισραηλινής παρουσίας στην ανατολική Ιερουσαλήμ, κλπ.
<P>
Αναφορικά με την δεύτερη φάση των συμφωνιών του Όσλο, η πρόταση των Ηνωμένων Πολιτειών για μία μερική αποχώρηση από το 13 τοις εκατό των εδαφών, που έγινε αποδεκτή από τους παλαιστινίους - παρότι δεν συμφωνούσαν - αναμένει ακόμα, έπειτα από πολλές αναβολές, μία ισραηλινή απάντηση. Ο καιρός περνά και ενισχύει όλες τις ακραίες συνιστώσες της ισραηλινής και παλαιστινιακής κοινωνίας. Ο Αραφάτ κυρίως βρίσκεται σε εξαιρετικά δύσκολη θέση και όποιος πίστευε ότι μία αποδυνάμωσή του θα βοηθούσε τα πράγματα, σφάλλει δραματικά! Τι πρέπει να κάνουμε; Ο χρόνος που μας χωρίζει από μία μονομερή δήλωση ανεξαρτησίας από την παλαιστινιακή πλευρά, όταν λήξουν οι συμφωνίες του Όσλο, είναι σύντομος και υποδεικνύει έναν πολιτικό ορίζοντα σε όλες τις δυνάμεις που είναι υπέρ της ειρήνης.
<P>
Η Ένωση πρέπει να εντείνει την πολιτική της παρουσία στην περιοχή με μία σειρά πρωτοβουλιών. Πρώτον, πρέπει να επιμείνει ώστε οι Ηνωμένες Πολιτείες να επισημοποιήσουν την πρότασή τους για να λάβουν μία ισραηλινή απάντηση. Δεν μπορούμε πλέον να περιμένουμε και να αποφεύγουμε αυτό το σημείο, που είναι αναγκαίο, και δεν ωφελεί τώρα να το προσπεράσουμε και να προτείνουμε μία ειρηνευτική διάσκεψη, όπως έγινε πρόσφατα. Πρέπει πράγματι να προτείνουμε μία ειρηνευτική διάσκεψη, μετά την απάντηση στο σχέδιο των Ηνωμένων Πολιτειών για αποχώρηση και στην περίπτωση που είναι αρνητική, για να μην αφήσουμε ένα επικίνδυνο πολιτικό κενό. Έτσι, η Ένωση θα πρέπει να είναι αυτή που θα οργανώσει αυτήν την διάσκεψη, όχι ένα και μόνο ευρωπαϊκό κράτος, αλλά η Ένωση, που με την ιδιότητά της αυτή θα πρέπει να είναι η οργανώτρια ισότιμα με τις Ηνωμένες Πολιτείες και τους άλλους εταίρους. Τώρα, είναι πρόωρη!
<P>
Δεύτερον, πρέπει η Ένωση να εξασφαλίσει τα κεφάλαια για την Παλαιστίνη. Δεν μπορούμε να καταργήσουμε τώρα τη βασική στήριξη στη διατήρηση της παλαιστινιακής αυτονομίας. Τρίτον, πρέπει να στηριχθούν - εννοώ από το Συμβούλιο και το Κοινοβούλιο, το οποίο όντως το κάνει, με ένα συμβιβαστικό ψήφισμα που θα ψηφίσουμε σήμερα - οι δύο πρωτοβουλίες της Επιτροπής, εφαρμογής της συμφωνίας σύνδεσης με το Ισραήλ και θέσπισης της σώρευσης προέλευσης για τα προϊόντα της περιοχής. Δεν είναι ένα τεχνικό ζήτημα, είναι μία πρόταση που στηρίζεται στο διεθνές δίκαιο και στις συμφωνίες σύνδεσης και είναι και, πολιτικά πολύ σημαντική. Τέταρτον, πρέπει να δοθεί ώθηση και νέα ανάπτυξη στην ευρωμεσογειακή πολιτική και στο πρόγραμμα MEDA.
<P>
Στο Παλέρμο, το Ευρωμεσογειακό Συμβούλιο προέβαλε εκ νέου τη χρησιμότητα και την αξιοπιστία της Βαρκελώνης. Ήταν μία διαδικασία που περνούσε κρίση. Υπάρχει η βούληση να προχωρήσουμε, υποδείχτηκαν οι νέες περιφερειακές και διαπεριφερειακές εξελίξεις και ανανεώθηκε η επιλογή να χορηγηθεί ένα συνολικό χρηματοδοτικό ποσό ίσο με το προηγούμενο, όλα αυτά αναμένεται να αποφασιστούν τον Απρίλιο στην Στουτγάρδη. Και αυτό είναι μία ουσιαστική συμβολή της Ένωσης στη διατήρηση της ελπίδας και των οδών αναζήτησης της ειρήνης.
<P>
Τέλος, πρέπει να αναφέρω την πρωτοβουλία που ξεκίνησε το Ευρωπαϊκό Κοινοβούλιο: στη Μάλτα, με τα κοινοβούλια της Μεσογείου, αποφασίστηκε να λάβει χώρα τον Οκτώβριο, στις Βρυξέλλες, ένα φόρουμ των κοινοβουλίων της Μεσογείου. Και αυτό πιστεύω ότι είναι χρήσιμο. Το ευρωμεσογειακό συμβούλιο του Παλέρμο το αντιμετώπισε θετικά. Είναι ένα μέρος της εργασίας αυτού του Κοινοβουλίου που αποβλέπει στην ανάπτυξη της σχέσης, εάν μπορούμε να το πούμε έτσι, people to peolpe , σε διάφορα επίπεδα. Έχουμε προωθήσει και θα συνεχίσουμε να προωθούμε συναντήσεις και διαλόγους μεταξύ των ισραηλινών βουλευτών και των εκλεγμένων του νομοθετικού συμβουλίου της Παλαιστίνης, προσπαθούμε να φέρουμε σε επαφή τους δημάρχους των ισραηλινών και των παλαιστινιακών πόλεων και να δημιουργήσουμε σύμπραξη και συνεργασία μεταξύ τους. Πιστεύω ότι είναι χρήσιμο και αυτό το φόρουμ των μεσογειακών κοινοβουλίων.
<P>
Αυτά είναι όσα μπορεί να κάνει το Κοινοβούλιο, και πιστεύω ότι κάνει καλά που εντείνει και αυτό την δράση του.

<SPEAKER ID=38 NAME="Δημητρακόπουλος">
Κυρία Πρόεδρε, κύριε Προεδρεύοντα του Συμβουλίου, κύριε Επίτροπε, αγαπητοί συνάδελφοι, νομίζω ότι η σημερινή συζήτηση αποδεικνύει πως όλοι συμφωνούμε ότι το πρόβλημά μας δεν είναι πια τί συμβαίνει στην περιοχή, δεν είναι τί προτάσεις έχουν γίνει και πρέπει να γίνουν, αλλά είναι πώς οι προτάσεις που υπάρχουν, οι πρωτοβουλίες που έχουν αναληφθεί θα εφαρμοσθούν και θα φέρουν αποτέλεσμα. Και νομίζω ότι το κλειδί στην υπόθεση, και απευθύνομαι περισσότερο στο Συμβούλιο, το οποίο ευχαριστώ διότι πράγματι έκανε πάρα πολλά πράγματα, βρίσκεται στο να αλλάξουμε τον τρόπο παρουσίας της Ευρώπης στη Μέση Ανατολή.
<P>
Μέχρι σήμερα έχουμε έναν μεσολαβητή και πάρα πολλές κυβερνήσεις, και ένα γραφείο της Επιτροπής και αυτό είναι το πρώτο ζήτημα που πρέπει να λύσουμε. Θα ήταν πολύ πιο αποτελεσματικό αν αντί για μεσολαβητές, αν αντί για πολλαπλότητα απόψεων, καταλήγαμε στη δημιουργία ενός οργάνου στο οποίο να μετέχουν όλοι οι θεσμοί και του οποίου να ηγείται μία προσωπικότητα με αποδεδειγμένες γνώσεις στην εξωτερική πολιτική και στα προβλήματα της περιοχής. Θα είχαμε τότε πολύ περισσότερα αποτελέσματα.
<P>
Γιατί τα πιο πολλά από τα οικονομικά ζητήματα, κυρία Πρόεδρε, έχουν μέχρι ένα σημείο αντιμετωπισθεί. Η Επιτροπή έχει κάνει μία εξαίρετη εργασία, χρειάζεται βεβαίως κάποιες προσθήκες, ιδιαίτερα σε ό, τι αφορά τη διάθεση και τη διαχείριση των πόρων. Αυτά που μένουν και που είναι σημαντικά είναι οι προϋποθέσεις για τη λύση. Και οι προϋποθέσεις για τη λύση και την ειρήνη είναι πολιτικοστρατιωτικές και δεν εξαντλούνται μόνο στις σχέσεις μεταξύ Ισραήλ και Παλαιστίνης. Πηγαίνουν και πολύ παραπέρα, ιδιαίτερα μάλιστα μετά τις νέες πολιτικές πραγματικότητες. Αναφέρομαι στις πυρηνικές δοκιμές, αλλά και σε κάποιες χώρες όπως το Ιράν, γιατί μιλάμε πάρα πολύ για τη Συρία και το Λίβανο, και πολύ καλά κάνουμε, όμως υπάρχουν και άλλες χώρες, όπως το Ιράν, που επηρεάζουν ή προσπαθούν να επηρεάσουν αυτή την κατάσταση.
<P>
Κυρία Πρόεδρε, κύριε Προεδρεύοντα του Συμβουλίου, κύριε Επίτροπε, νομίζω ότι έχουμε φθάσει σε μία στιγμή που δεν έχουμε κανένα περιθώριο. Είναι, λοιπόν, σημαντικό, πέρα από τις προτάσεις, τις ιδέες τις πρωτοβουλίες, που όλες είναι πάρα πολύ σοβαρές, να ξεκινήσουμε από τους θεσμούς. Χρειαζόμασθε μία νέα δομή η οποία να εξασφαλίζει τη συνεχή παρουσία της Ευρώπης στην περιοχή και, ταυτόχρονα, να εξασφαλίζει τις συλλογικές δράσεις με τις Ηνωμένες Πολιτείες -αλλά θα πάω και παραπέρα, μπορεί να υπάρχουν και άλλες δυνάμεις στον κόσμο που ενδιαφέρονται- έτσι ώστε να φθάσουμε σε ένα αποτέλεσμα.

<SPEAKER ID=39 LANGUAGE="NL" NAME="De Clercq">
Κυρία Πρόεδρε, τους τελευταίους δεκαέξι μήνες η ειρηνευτική διαδικασία στη Μέση Ανατολή δεν σημείωσε καμία ή σχεδόν καμία πρόοδο. Από την περασμένη εβδομάδα, φαίνεται ευτυχώς ότι κάτι κινείται στις διαπραγματεύσεις, μετά από τις τελευταίες αμερικανικές προτάσεις. Διαπιστώνουμε όμως ότι και πάλι η Ευρωπαϊκή Ένωση δεν κατάφερε να παίξει πρωτοποριακό ή πειστικό ρόλο σε ένα τόσο σημαντικό ζήτημα για μας. Η πρωτοβουλία και η σκηνοθεσία βρίσκονται αποκλειστικά στα χέρια των Αμερικανών. Ο ισχνός πολιτικός ρόλος της Ευρωπαϊκής Ένωσης είναι τελείως δυσανάλογος προς τη μεγάλη χρηματική μας συμβολή, τα οικονομικά μας συμφέροντα και την ασφάλειά μας. Εδώ απαιτείται επειγόντος να αποκατασταθεί η ισορροπία.
<P>
Η Ευρώπη δεν πρέπει να είναι μόνο χρηματαδότης, ο μεγαλύτερος χορηγός του κόσμου, αλλά οφείλει να συμβάλει και πολιτικά στη διευθέτηση του ζητήματος και στη σταθερή ειρήνη. Για αυτό απαιτείται φυσικά να μπορεί η Ευρωπαϊκή Ένωση να μιλά με ενιαία φωνή και να ακολουθεί ενιαία διπλωματία.
<P>
Μένει το Ευρωπαϊκό Κοινοβούλιο. Πιστέυω ότι μπορεί όντως να συμβάλει ουσιαστικά στη βελτίωση της αμοιβαίας κατανόησης και γνώσης μεταξύ Ισραηλινών και Παλαιστινίων. Όχι με προσταγές και με ψηφίσματα να δακτυλοδείκτούμε, αλλά με την υποστήριξη των λεγομένων έργων people to people και ιδίως συμβάλλοντας στον διάλογο ανάμεσα στους πολίτες των δύο πλευρών. Η αληθινή ειρήνη ξεκινά από τους πολίτες, από ανθρώπους που ζουν καθημερινά μαζί και δίπλα ο ένας στον άλλον· ξεκινά από τα παιδιά, από τους φοιτητές που ζουν εκεί. Η αληθινή ειρήνη δεν ξεκινά από την κορυφή, αλλά από τη βάση μίας χώρας. Εκεί πρέπει να προάγουμε τον αμοιβαίο σεβασμό και να δημιουργήσουμε πρόσφορο έδαφος για ένα ελπιδοφόρο και ειρηνικό μέλλον. Εκεί εντοπίζεται ο ρόλος του Ευρωπαϊκού Κοινοβουλίου.

<SPEAKER ID=40 LANGUAGE="IT" NAME="Caccavale">
Κυρία Πρόεδρε, κύριε πρόεδρε του Συμβουλίου, κύριε Επίτροπε, αξιότιμοι συνάδελφοι, πρέπει να ενεργήσουμε ώστε αυτό το Κοινοβούλιο να μην περιοριστεί σε έναν ρόλο συμβολαιογράφου, να μην περιοριστεί δηλαδή στο να σημειώνει ποια είναι η κατάσταση.
<P>
Πρώτα απ' όλα, εγώ αμφισβητώ ότι η ειρηνευτική διαδικασία έχει μείνει στάσιμη. Κατά την γνώμη μου, αντίθετα, η ειρηνευτική διαδικασία στην Μέση Ανατολή κάνει βήματα πίσω, μεγάλα και πολύ επικίνδυνα βήματα πίσω. Δεν είναι αλήθεια λοιπόν ότι είμαστε στάσιμοι: η κατάσταση χειροτερεύει σημαντικά. Υπάρχει σκλήρυνση των θέσεων, που τώρα πια παρατηρείται και στις δύο παρατάξεις - τόσο στην ισραηλινή όσο και στην παλαιστινιακή πλευρά - που δυσκολεύει εξαιρετικά αυτούς που πιστεύουν ακόμα ότι η ειρήνη είναι το μοναδικό μέσο, η μοναδική βάση, το μοναδικό σταθερό σημείο για να μπορέσουμε να προωθήσουμε πραγματικά την ανάπτυξη, και κατά συνέπεια συνεργασία, μεταξύ Ισραήλ και παλαιστινίων. Πρέπει να πούμε ότι ο Αραφάτ είναι αυτός που διακινδυνεύει περισσότερο και η ευθύνη μίας οριστικής κατάρρευσης αυτής της ειρηνευτικής διαδικασίας θα κατέληγε αναπόφευκτα να ευνοήσει αυτούς οι οποίοι πιστεύουν στον θρησκευτικό εξτρεμισμό, στον φονταμενταλιστικό εξτρεμισμό και συνεπώς θα συμπαρέσυρε αυτούς που εργάστηκαν για την ειρήνη, και πρώτον τον ίδιο τον Αραφάτ. Αλλά βλέπω ότι ο Νετανιάχου, από την άλλη πλευρά, έχει το ίδιο πρόβλημα: οι δικοί του ριζοσπάστες εξτρεμιστές των θρησκευτικών κομμάτων εμποδίζουν κάθε πρόοδο της ειρηνευτικής διαδικασίας. Αυτό, όμως, πρέπει να πούμε, είναι ένα άλλοθι από την ισραηλινή πλευρά. Προσωπικά θεωρώ απαράδεκτο το ότι το Ισραήλ δεν έχει ακόμα δώσει καμία απάντηση στην αμερικανική πρόταση, που όμως ήδη ήταν ένας συμβιβασμός, σχετικά με τη μερική αποχώρηση, πολύ μερική - εκείνο το περίφημο 12 ή 13 τοις εκατό - από τα κατεχόμενα εδάφη.
<P>
Ελέχθη έπειτα σε αυτήν την αίθουσα ότι η Ευρώπη ήταν απούσα. Και αυτό το αμφισβητώ. Δυστυχώς η Ευρώπη δεν ήταν απούσα, υπό την έννοια ότι ήταν αντίθετα παράγοντας περαιτέρω αναταραχής: η ειρηνευτική διαδικασία στη Μέση Ανατολή είναι ο καθρέπτης της αδυναμίας και της ανικανότητας της Ευρώπης. Μία μέρα πήγε ο Chirac και είπε κάτι. μία άλλη μέρα πήγε ο Cook και είπε κάτι άλλο, έπειτα πήγε ο Kinkel και είπε κάτι άλλο ακόμα: αυτό είναι το σημάδι και η απόδειξη ότι η Ευρώπη όχι μόνο δεν έχει έναν ρόλο, αλλά αυτή τη στιγμή έχει έναν αρνητικό ρόλο. Ας συνεχίσουμε συνεπώς να είμαστε πολιτικοί νάνοι που δεν καταφέρνουν να έχουν μία ενιαία φωνή σε καμία ειρηνευτική διαδικασία, σε καμία διαδικασία εξωτερικής πολιτικής που πραγματοποιείται αυτήν την στιγμή στον κόσμο.

<SPEAKER ID=41 LANGUAGE="ES" NAME="Mohamed Alν">
Κυρία Πρόεδρε, βρισκόμαστε για άλλη μία φορά ενώπιον μίας συζήτησης για την κατάσταση κρίσης στην Εγγύς Ανατολή.
<P>
Ο Πρωθυπουργός του Ισραήλ, κ. Netanyahu, αθετεί και πάλι τις συμφωνίες που έχει δεχθεί και κυρώσει ελεύθερα το Κοινοβούλιό του και, επιπλέον, αποκλείει κάθε απόπειρα διαπραγμάτευσης, όπως διαπιστώθηκε στη συνεδρίαση της 4ης και 5ης Μαϊου στο Λονδίνο. Ακόμη και η απόπειρα των Ηνωμένων Πολιτειών να ξεκινήσουν νέες διαπραγματεύσεις με μία πρόταση ελαχίστων, αποκλείσθηκε και αυτή από το Ισραήλ, όπως διαπίστωσε ο κ. Μarνn.
<P>
Προφανώς, το Ισραήλ δεν επιθυμεί να τηρήσει τις συμφωνίες. Το Ισραήλ δεν προβαίνει στην απόσυρση από τα εδάφη. Συνεχίζει να κατέχει εδάφη και να κρατά χιλιάδες Παλαιστίνιους φυλακισμένους. Οι ΗΠΑ έχουν χάσει τον ρόλο του μεσολαβητή και τώρα πρέπει η Ευρωπαϊκή Ένωση να ασκήσει πίεση στο Ισραήλ, υποβάλλοντας τις συμφωνίες της με αυτό το κράτος σε συγκεκριμένους όρους.
<P>
Η μόνη λύση είναι η τήρηση των διεθνών συμφωνιών, όπου η Ευρωπαϊκή Ένωση και ο μεσολαβητής της πρέπει να διαδραματίσουν πρωταγωνιστικό ρόλο.
<P>
Πρέπει εμείς, από την πλευρά της Ένωσης, να μπλοκάρουμε τις ισχύουσες συμφωνίες με το Ισραήλ και να υποστηρίξουμε κάθε προσπάθεια βοήθειας της Εθνικής Παλαιστινιακής Αρχής. Το λιμάνι και το αεροδρόμιο της Γάζας και η ανάκτηση των εδαφών είναι απαιτήσεις χωρίς δυνατότητα οπισθοχώρησης και αν ο κ. Netanyahu θέλει ασφάλεια, πρέπει να καταλάβει ότι η ασφάλεια είναι εφικτή μόνο μέσω των συμφωνιών.

<SPEAKER ID=42 LANGUAGE="SV" NAME="Gahrton">
Κυρία Πρόεδρε, όλοι γνωρίζουμε ότι οι Ισραηλινοί αδιαφορούν πλήρως αν μιλάμε με μία, δεκαπέντε ή εκατό φωνές. Το θέμα είναι αν μιλάμε ή αν πράττουμε. Μέχρι το Camp David οι Ισραηλινοί έλεγαν: "δεν θέλουμε τίποτα περισσότερο από την ειρήνη». Αργότερα σύναψαν ειρήνη με την Αίγυπτο, την PLO και την Ιορδανία και θα μπορούσαν να είχαν ειρήνη με τη Συρία και τον Λίβανο επίσης αν τηρούσαν αυτό που έλεγαν: "δεν θέλουμε τίποτα περισσότερο από την ειρήνη». Αλλά γνωρίζουμε ότι επί 31 χρόνια χτίζουν νέους οικισμούς, σκοτώνουν παιδιά που πετούν πέτρες, καταπατούν τα ψηφίσματα του ΟΗΕ και αδιαφορούν για συναφθείσες συμφωνίες. Χτίζουν το "Μεγάλο Ισραήλ» σε πλήρη συμφωνία με τις επιδιώξεις του δασκάλου του Νετανιάχου, Jabotinsky, τις οποίες διετύπωσε ήδη κατά τη δεκαετία του 1920. Αυτά τα γνωρίζουμε όλοι, βέβαια. Γνωρίζουμε ότι αδιαφορούν για τα λόγια και τα ψηφίσματα. Τότε γιατί δεν είμαστε έτοιμοι να περάσουμε από τα λόγια στις πράξεις;
<P>
Υπάρχει σήμερα ένα ενδιαφέρον άρθρο στη Libιration που θέτει αυτήν ακριβώς την ερώτηση. Γιατί να δρούμε και να επεμβαίνουμε μόνο στο Κοσσυφοπέδιο; Μόνο οι σφαγές στην Ευρώπη έχουν ως αποτέλεσμα να περνά η Ευρωπαϊκή Ένωση από τα λόγια στις πράξεις; Δεν εννοώ βέβαια ότι θα πρέπει να στείλουμε στρατεύματα στο Ισραήλ - φυσικά όχι! Συνηθίζεται να λέγεται όμως ότι η ΕΕ είναι μία οικονομική υπερδύναμη αλλά ένας πολιτικός νάνος. Ας κάνουμε λοιπόν χρήση του γεγονότος ότι η ΕΕ είναι μία οικονομική υπερδύναμη! Ας χρησιμοποιήσουμε την οικονομική δύναμη! Ας περάσουμε από τα λόγια στις πράξεις και να επιβάλουμε, πράγματι, ουσιαστικές οικονομικές κυρώσεις! Είμαι πεπεισμένος ότι αυτό θα μπορούσε να επηρεάσει το Ισραήλ. Είμαι απολύτως βέβαιος ότι αν δεν κάνουμε κάτι και η δεκαετία του '90 επίσης θα αποκτήσει τον πόλεμό της στη Μέση Ανατολή, όπως ακριβώς όλες οι άλλες δεκαετίες. Η ΕΕ έπρεπε εδώ να κάνει κάτι, έστω και τώρα, και να περάσει από τα λόγια στις πράξεις, με ειρηνικές, μη βίαιες αλλά σθεναρές κυρώσεις κατά του Ισραήλ, που παραβιάζει όλους τους διεθνείς κανόνες.

<SPEAKER ID=43 LANGUAGE="FR" NAME="Antony">
Κυρία Πρόεδρε, αγαπητοί συνάδελφοι, τα εδάφη της Θείας Αποκάλυψης των Δέκα Εντολών και του Ευαγγελίου σπάνια γνώρισαν την ειρήνη, και ακόμη σπανιότερα την προάσπιση της αξιοπρέπειας και των δικαιωμάτων όλων των κοινοτήτων που συνυπάρχουν εδώ και αιώνες. Στο τέλος αυτού του 20ού αιώνα, η επιθυμία όλων μας είναι να ξεκινήσει και να ολοκληρωθεί μία πραγματική διαδικασία ειρήνευσης.
<P>
Είναι δύσκολο να υλοποιηθεί. Οι όροι είναι ωστόσο σαφείς. Το Ισραήλ δικαιούται οριστικά την ειρήνη με σαφή και εγγυημένα σύνορα, και οι Παλαιστίνιοι δικαιούνται επίσης το σεβασμό των δικαιωμάτων τους, της αξιοπρέπειάς τους, της ελευθερίας τους. Είναι απαράδεκτο να συνεχίζουμε να τους περιφράζουμε σε townships ενός απαράδεκτου απαρτχάιντ, και είναι απατηλό να πιστεύουμε ότι αυτό θα μπορούσε να διαρκέσει χωρίς να ακολουθήσει μία νέα σύρραξη απρόβλεπτων διαστάσεων. Οι Παλαιστίνιοι βρίσκονται στον τόπο τους από πανάρχαια χρόνια, όπως ακριβώς και οι Εβραίοι. Έχουν λοιπόν δικαίωμα σε ένα ελεύθερο κράτος, ανεξάρτητο και κυρίαρχο.
<P>
Ωστόσο, η ειρήνη εξαρτάται επίσης και από τη Συρία και τον Λίβανο. Ο Λίβανος έχει υποφέρει από την παρουσία στο έδαφός του εκατοντάδων χιλιάδων Παλαιστινίων που έχουν απελαθεί. από το Ισραήλ, οι οποίοι συμπεριφέρονται όχι σαν πρόσφυγες φιλοξενούμενοι στη χώρα αυτή, αλλά σαν επαναστάτες κατακτητές της χώρας που τους φιλοξενεί.
<P>
Αυτή την πραγματικότητα εκτίμησε το κίνημά μου, γιατί το Εθνικό Μέτωπο δεν αντιμάχεται τη μετανάστευση λόγω οποιωνδήποτε ρατσιστικών αντιλήψεων, αλλά αντιθέτως για να αποτρέψει τη δημιουργία αύριο στη Γαλλία μη αντιστρέψιμων καταστάσεων, ανάλογων με εκείνες του Λιβάνου, της Βοσνίας ή του Κοσσυφοπεδίου.
<P>
Είναι γεγονός ότι το Ισραήλ θα πρέπει να εγκαταλείψει τον Λίβανο, ωστόσο η Συρία θα πρέπει να το κάνει ταυτόχρονα, γιατί εάν το Ισραήλ κατέχει στον Νότο τη λεγόμενη ζώνη ασφαλείας, η Συρία κατέχει όλο το υπόλοιπο έδαφος, και κάτι χειρότερο ακόμη, διατηρεί το λιβανέζικο κράτος κάτω από ένα είδος προστασίας, όπου η πολιτική επιτηδειότητα συνδυάζεται με τη στρατιωτική παρουσία και την αστυνομική τρομοκρατία. Οι τελευταίες λέξεις του Ζακ Σιράκ στον Λίβανο είναι ατυχείς, γιατί φαίνεται να κατευθύνονται μόνο εναντίον της παρουσίας του Ισραήλ.
<P>
Πώς να ανεχτούμε το γεγονός ότι ο ηγέτης των Λιβανικών Δυνάμεων, ο κ. Samir Geagea, κρατείται εδώ και πάνω τέσσερα χρόνια σε ένα πραγματικό μπουντρούμι στο υπόγειο του Υπουργείου Αμυνας στη Βηρυττό, μετά από δίκες-παρωδίες, επειδή δεν δέχτηκε να εγκαταλείψει τον Λίβανο, ούτε δέχτηκε να γίνει υπουργός ενός κράτους ανδρείκελου! Υπάρχει πράγματι μερικές φορές μία διακριτική και σκόπιμη συγκάλυψη μεταξύ της Συρίας του Hafez el-Assad και του Ισραήλ, με σκοπό να διατηρηθεί στο λιβανέζικο έδαφος ένας πόλεμος τον οποίο χρειάζονται και τα δύο καθεστώτα, για να διασφαλίσουν την εσωτερική τους σταθερότητα, ή για να επικαλεστούν ολοένα και περισσότερη διεθνή στρατιωτική ενίσχυση.
<P>
Οι Εβραίοι έχουν τη δύναμη, οι Μουσουλμάνοι έχουν το μεγάλο πληθυσμό. Ωστόσο οι Χριστιανοί της Ανατολής παραμένουν σε αυτή την κατάσταση του "dhimmi», την οποία η μεγάλη Ισραηλινή ιστορικός Bat Yeor περιέγραψε στο εξαιρετικό βιβλίο της "Οι Χριστιανοί της Ανατολής μεταξύ της "τζιχάντ» και του "dhimmi». Οι Χριστιανοί του Λιβάνου θα πρέπει να επανακτήσουν την ανεξαρτησία της χώρας τους, θα πρέπει να ξαναβρούν τον παλιό τους ρόλο, να ξαναγίνουν ελεύθεροι στη χώρα, όπου σύμφωνα με την έκφραση του Bιchir Gιmayel, οι καμπάνες θα πρέπει να σημαίνουν χωρίς φόβο, και η χώρα αυτή να εγγυάται όχι μόνο τη δικαιοσύνη στην κυβέρνηση του λαού της, αλλά να παρέχει και στις άλλες χριστιανικές κοινότητες της Μέσης Ανατολής υποστήριξη, αλληλεγγύη, ακόμη και ένα σίγουρο καταφύγιο.

<SPEAKER ID=44 LANGUAGE="FR" NAME="Caudron">
Κυρία Πρόεδρε, κύριε Επίτροπε, αγαπητοί συνάδελφοι, ο καθένας μας νιώθει σήμερα το πρωί, τη στιγμή που για πολλαπλή φορά συζητάμε την κατάσταση στη Μέση Ανατολή με την παρουσία στην αίθουσα τεσσάρων μελών της Knesset - τους οποίους καλωσορίζω σήμερα το πρωί - ότι πράγματι βρισκόμαστε σε μία καμπή, και σε μία στιγμή όπου όλα μπορούν να συμβούν, το καλύτερο και το χειρότερο.
<P>
Ήμουν ανέκαθεν φίλος του Ισραήλ, όπως και πολλοί άλλοι εδώ και σαράντα χρόνια περίπου, όταν αυτό ήταν της μόδας στην Ευρώπη, και παραμένω φίλος του σήμερα, παρ' όλο που δεν είναι πια της μόδας. Ήμουν φίλος όταν το Ισραήλ αποτελείτο από μία χούφτα επιζήσαντων, αποφασισμένων να συνεχίσουν να υπάρχουν. Είμαι φίλος του Ισραήλ, ακόμη και τώρα που έχει εξελιχθεί σε μία μεγάλη δύναμη. Δεν είμαι θρήσκος και δεν ήμουν και τότε που το Ισραήλ οικοδομείτο στα κιμπούτς, χωρίς θρησκευτικότητα, με ένα χαρμόσυνο τρόπο. Παραμένω ο ίδιος παρ' όλο που ακούω μερικές, συχνά έντονες αντιπαραθέσεις μέσα στους κόλπους της ίδιας της ισραηλινής κοινωνίας.
<P>
Εδώ και πέντε χρόνια είμαι πρόεδρος της αντιπροσωπείας Ευρώπη-Ισραήλ. Σε αυτή την αντιπροσωπεία, οι συνάδελφοί μου κι εγώ εργαστήκαμε, και συνεχίζουμε να το κάνουμε, για την ειρήνη και τη φιλία μεταξύ του Ισραήλ και της Ευρώπης. Εργαστήκαμε σε όλους τους τομείς, τον οικονομικό, τον κοινωνικό, τον πολιτιστικό, και τον τομέα της έρευνας και της τεχνολογίας. Υφαίνουμε σχέσεις και τις μπαλώνουμε όταν ξεφτίζουν. Υποστηρίξαμε τον Yitzhak Rabin, τον κλάψαμε και, από τις τελευταίες εκλογές, εργαζόμαστε με τη νέα ομάδα που βρίσκεται στην εξουσία, και που ήλθε ως αποτέλεσμα δημοκρατικών εκλογών.
<P>
Αγαπητοί συνάδελφοι, εάν σας τα υπενθυμίζω όλα αυτά, είναι για να πω σε όλους σας καθαρά, εξ ονόματος της φιλίας μου, εξ ονόματος της φιλίας μας με το Ισραήλ, ότι είμαστε ιδιαίτερα ανήσυχοι απέναντι στους κινδύνους και τους εσωτερικούς και εξωτερικούς δαίμονες που απειλούν το Ισραήλ και την περιοχή. Εάν σας υπενθυμίζω όλα αυτά είναι επίσης για να πω καθαρά, και εξ ονόματός μου, ότι συμφωνώ σε μεγάλο βαθμό με το κοινό ψήφισμα που μας υπεβλήθη.
<P>
Για μία φορά το κείμενο είναι σύντομο, καθαρό και ευανάγνωστο. Το μήνυμα είναι ισχυρό, χωρίς να είναι επιθετικό. Θα επιθυμούσα ωστόσο κάποιες σημαντικές διευκρινίσεις πάνω σε ορισμένα σημεία. Στο σημείο 3 του ψηφίσματος δεν δίδεται αρκετή έμφαση, κατά τη γνώμη μου, στις βαριές ευθύνες της Συρίας όσον αφορά την ασφάλεια, τόσο μέσα στον Λίβανο όσο και με προέλευση το Λίβανο. Δεν αναφέρθηκαν επίσης οι χώρες της περιοχής που χρηματοδοτούν τις φονταμενταλιστικές θρησκευτικές τρομοκρατικές ομάδες, και δεν δίδεται αρκετή έμφαση στο θεμελιώδη ρόλο του αντιπροσώπου μας, του κυρίου Μορατινού.
<P>
Όσον αφορά την ενδιάμεση συμφωνία, στο σημείο 9, είναι λυπηρό το ότι η συμφωνία σύνδεσης αυτή καθαυτή δεν έχει ακόμη επικυρωθεί, κάτι για το οποίο ευθύνονται κυρίως η Γαλλία και το Βέλγιο. Θα πρέπει να διαβεβαιώσουμε ότι εάν μπορούμε να συζητάμε τις ρυθμίσεις εκτέλεσης μέσα από μία κοινή συζήτηση σχετικά με την προέλευση των προϊόντων, δεν θα πρέπει αυτό να αποτελέσει έναν έμμεσο τρόπο να υπονομευθούν οι διαπραγματεύσεις που διεξάγονται αυτή τη στιγμή, ή να επιβάλουμε κυρώσεις στο Ισραήλ.
<P>
Εν κατακλείδι, κατανοώ και υποστηρίζω την ανάγκη του Ισραήλ για ασφάλεια, καθώς και τις προσδοκίες των Παλαιστινίων για αναγνώριση. Για να συνδυαστούν και τα δύο χρειάζεται μία δίκαιη ειρήνη μέσω μίας διαπραγμάτευσης που να εξασφαλίζει την ασφάλεια και τη συνύπαρξη του Ισραήλ και των Παλαιστινίων.Το υπενθυμίζω σήμερα το πρωί, γιατί είναι ένας τρόπος να τιμήσω τον Yitzhak Rabin, τον στρατιώτη, τον πρωτοπόρο, τον οικοδόμο του Ισραήλ, εκείνον που ήταν ο πρώτος Ισραηλινός που υπέγραψε τις συμφωνίες του Όσλο με τους Παλαιστίνιους. Το να τον θυμόμαστε σημαίνει ότι συνεχίζουμε το έργο του.

<SPEAKER ID=45 LANGUAGE="EN" NAME="Provan">
Κύριε Πρόεδρε, ορθό είναι να συζητούμε αυτό το θέμα σήμερα το πρωί παρουσία της αντιπροσωπείας της ισραηλινής Knesset. Αναμφίβολα θα είναι ταπεινωτικό γι' αυτούς να ακούν πολλούς από τους ομιλητές σήμερα να ζητούν παραχωρήσεις από την ισραηλινή κυβέρνηση.
<P>
Ωστόσο, είμαι μάλλον σύμφωνος με τον Προεδρεύοντα όταν ο τελευταίος ζητεί τόλμη και διορατικότητα. Αυτή είναι η σωστή προσέγγιση που απαιτείται αυτή τη στιγμή και όχι ενδεχομένως τα άλλα στοιχεία που θα μπορούσε να είχε αναφέρει, αντιπαράθεση και σύγχυση. Πρέπει να βρούμε μία λύση στη στασιμότητα που αντιμετωπίζουμε και στο πρόβλημα της υιοθέτησης πιο σκληρών θέσεων και από τις δύο πλευρές. Πολύ σωστά είπε ο Προεδρεύων ότι είναι απαραίτητο να καταλάβουμε ότι όταν η Προεδρία καλούσε τον κύριο Netanyahu και τον κύριο Arafat μαζί στο Λονδίνο αναλάμβανε πρωτοβουλίες.
<P>
Αυτό όμως ήταν απαραίτητο - αν θέλουμε να λέμε τα πράγματα με το όνομά τους - μετά από το ατόπημα του Προεδρεύοντος, ο οποίος επιχείρησε να επισκεφτεί την Har Homa και προκάλεσε οριστική υιοθέτηση πιο σκληρών θέσεων και απόψεων στο Ισραήλ και την Παλαιστίνη.
<P>
Υπάρχει μία αναφορά στην πρόταση ψηφίσματος την οποία εγώ υποστηρίζω πλήρως και η οποία ζητεί από την Προεδρία του Συμβουλίου να πιέσει τα κρατη μέλη να απόσχουν από μεμονωμένες πρωτοβουλίες και, αντί αυτού, να εργαστούν μέσω των κατάλληλων μηχανισμών της Ευρωπαϊκής Ένωσης.
<P>
Χωρίς αμφιβολία, συνάδελφοι - και υποστηρίζω πλήρως αυτό που είπε ο κύριος Caccavale - δεν βοηθάει να πειραματίζονται μεμονωμένοι υπουργοί με δικές τους λύσεις σε μία κατάσταση όπως αυτή. Χρειαζόμαστε θάρρος και διορατικότητα. Και πιστεύω ότι χρειαζόμαστε νέες πρωτοβουλίες από την Ευρωπαϊκή Ένωση, από κοινού με τις Ηνωμένες Πολιτείες, για την εξεύρεση ικανοποιητικής λύσης με τους Σύρους, τους Λιβανέζους, τους Ισραηλινούς, και τους Παλαιστινίους. Ας συμπεριλάβουμε σε αυτό το σχέδιο και τους Αιγυπτίους, τους Ιορδανούς και, ας το ελπίσουμε, ακόμα και τους Ιρανούς και τους Ιρακινούς.

<SPEAKER ID=46 LANGUAGE="ES" NAME="Barσn Crespo">
Κύριε Πρόεδρε, κύριε Προεδρεύοντα του Συμβουλίου, κύριε Επίτροπε, αγαπητοί συνάδελφοι, πρόκειται για ένα θέμα που επανέρχεται, στο οποίο περιπλέκονται πολιτιστικά, συναισθηματικά και πολιτικά στοιχεία για όλους τους Ευρωπαίους, και θέλω να τονίσω εδώ ότι, όπως έχει επισημανθεί και από το Συμβούλιο και από την Επιτροπή, η ανάμιξή μας στη διαδικασία ειρήνευσης στη Μέση Ανατολή υπήρξε πρόδρομος της επεξεργασίας μίας κοινής εξωτερικής πολιτικής. Από τη Βενετία ώς το Όσλο, περνώντας από τη Μαδρίτη, υπάρχει μία ασυνήθιστη - θα έλεγα - ομοφωνία στους κόλπους της Ένωσης, παρ' όλες τις δυσκολίες. Και θα ήθελα, αυτή τη στιγμή, με την ευκαιρία της βρετανικής Προεδρίας, να συγχαρώ για τις προσπάθειές του τον Πρωθυπουργό Blair, καθώς και τον Υπουργό Εξωτερικών, κ. Cook, ο οποίος πληροφορούμαι ότι δεν έτυχε της δέουσας αντιμετώπισης κατά την επίσκεψή του στην Ιερουσαλήμ.
<P>
Αλλά το θέμα που τίθεται ενώπιόν μας δεν είναι τόσο η ιστορική ανασκόπηση και η εξήγηση των όσων συμβαίνουν σήμερα. Διαγνωστικές εξηγήσεις έχουν δοθεί άφθονες μέχρι σήμερα. Το θέμα είναι πώς μπορούμε να συμβάλουμε στην απεμπλοκή της αγωνιώδους και δραματικής κατάστασης, στην οποία βρίσκεται η ειρηνευτική διαδικασία. Προσωπικά πιστεύω ότι, πέρα από την προβολή περισσότερο ή λιγότερο λαμπρών ιδεών, πρέπει να δούμε σε ποιο βαθμό μπορούμε, ως Ευρωπαϊκό Κοινοβούλιο, να προσφέρουμε θετικά στοιχεία. Yπάρχει ένα που δεν αναφέρθηκε σήμερα το πρωί και που θέλω να το τονίσω ενώπιον των παρευρισκόμενων μελών της αντιπροσωπείας της Κνεσέτ· και αυτό είναι ότι το Ισραήλ έχει μεγαλύτερη ηθική ευθύνη, διότι μόλις πριν λίγο τέλειωσαν οι εορτασμοί για την 50ή επέτειο από την ίδρυση του Ισραηλινού Κράτους, που είναι μία ισχυρή και εύρωστη δημοκρατία στην καρδιά της Μέσης Ανατολής. Το γεγονός αυτό προσδίδει στο Ισραήλ πολύ μεγαλύτερη δύναμη και ευθύνη.
<P>
Είχα την ευκαιρία, ως Πρόεδρος του Ευρωπαϊκού Κοινοβουλίου, να εξηγήσω στην Κνεσέτ το όραμά μας σε μία πολύ πιο ελπιδοφόρα στιγμή - ήταν την ίδια ημέρα που άρχιζε η διαδικασία της Μαδρίτης. Επίσης, είμαι από παλιά φίλος τόσο με Εβραίους όσο και με Αραβες - στα νιάτα μου είχα την ευκαιρία να εργαστώ σε κιμπούτς - και πιστεύω ότι πρέπει να προωθήσουμε αυτόν τον διάλογο, ακόμη και με όσους υποστηρίζουν ίσως πιο σκληρές θέσεις - και απόδειξη για αυτό έχουμε την πρόσφατη επίσκεψη του Προέδρου της Κνεσέτ, με τον οποίο αναπτύξαμε κριτικό διάλογο - διότι, ακριβώς - και πρέπει να αναγνωρισθεί αυτό - οι θετικές εμπειρίες στο πεδίο της ειρήνης, όχι μόνο του συγχωρεμένου του Πρωθυπουργού Rabin, αλλά και του Πρωθυπουργού Begin, με τις συμφωνίες του Camp David, καταδεικνύουν ότι η ειρήνη συχνά επιτυγχάνεται ακριβώς με εκείνους με τους οποίους δεν υπάρχει συμφωνία.
<P>
Πιστεύω ότι πρέπει να απευθύνουμε έκκληση στους φίλους μας τους Ισραηλινούς, λέγοντάς τους ότι το σύνδρομο της Masada και η δημιουργία μπαντουστάν δεν είναι η λύση για τα προβλήματα της Μέσης Ανατολής. Εγώ θα πρόσθετα δε, πέρα από την ενίσχυση αυτού του κριτικού διαλόγου, άλλα δύο στοιχεία: την υποστήριξη της πρότασης της Επιτροπής και την κοινή δράση με τις ΗΠΑ, λαμβάνοντας υπόψη τον πρωταγωνιστικό ρόλο που πρέπει να έχει ο μεσολαβητής μας, ο κ. Μορατινός.

<SPEAKER ID=47 NAME="Henderson">
Κύριε Πρόεδρε, θέλω να κάνω μία ή δύο παρατηρήσεις μετά από τη συζήτηση που κάναμε σήμερα το πρωί. Η συζήτηση δείχνει καθαρά ότι υπάρχει μεγάλη ανησυχία για την κατάσταση στη Μεση Ανατολή και για την αποτυχία να σημειωθεί περαιτέρω πρόοδος στο πρόσφατο παρελθόν. Όλοι μας αισθανόμαστε εξαιρετικά απογοητευμένοι κάθε φορά που πιστεύουμε ότι είμαστε μπροστά σε ένα αποφασιστικό βήμα και μετά κάτι συμβαίνει και δεν σημειώνεται αξιόλογη πρόοδος.
<P>
Συμφωνώ σε μεγάλο βαθμό με τις επισημάνσεις που έκανε ένας από τους ομιλητές ότι αυτό που χρειαζόμαστε δεν είναι επιπλέον προτάσεις σε μία προσπάθεια να αντιμετωπίσουμε τα δύσκολα θέματα που έχουμε ενώπιόν μας, είναι η εφαρμογή ορισμένων από τις υπάρχουσες προτάσεις που βασίζονται στις δεσμεύσεις του Όσλο. Η θέση του Συμβουλίου είναι η εξής: υποστηρίζουμε σθεναρά τις πρωτοβουλίες της Επιτροπής με τις οποίες η τελευταία "μηχανεύεται» βήματα προς το τραπέζι των διαπραγματεύσεων, προσπαθώντας, όπου είναι δυνατόν, να χρησιμοποιεί οικονομικά μέτρα μαζί με τα πολιτικά μέτρα.
<P>
Έχουμε την ισχυρή πεποίθηση ότι πρέπει να δοθεί συνέχεια στη διαδικασία που ξεκίνησε στο Λονδίνο, όπου ελπίζαμε να σημειωθεί πρόοδος, και να καταφέρουμε να αντιμετωπίσουμε την κατάσταση με τον τρόπο που προσφέρει η Αμερικανική πρόταση. Φάνηκε καθαρά από τη συζήτηση ότι αυτή η άποψη υποστηρίζεται από πολλές πλευρές σε αυτό το Κοινοβούλιο. Αυτή είναι η σαφής προτεραιότητα για το άμεσο μέλλον. Επίσης, θα ζητήσουμε από τον απεσταλμένο μας, κύριο Μορατινό, να κάνει ότι μπορεί για να πείσει τις διάφορες πλευρές να δεχτούν την αμερικανική προσφορά για περαιτέρω προώθηση των προτάσεων. Αυτή η θέση υποστηρίζεται στα συμπεράσματα στα οποία καταλήξαμε χτες στο Cardiff. Αν δεν έχουν διανεμηθεί ακόμα, θα διανεμηθούν πολύ σύντομα.

<SPEAKER ID=48 NAME="Πρόεδρος">
Έλαβα επτά προτάσεις ψηφίσματος, που κατατέθηκαν σύμφωνα με το άρθρο 37, παράγραφος 2, του Κανονισμού .
<P>
Η συζήτηση έληξε.
<P>
Η ψηφοφορία θα διεξαχθεί στις 11.30.

<CHAPTER ID=4>
Χρηματοδοτική και τεχνική συνεργασία με τα κατεχόμενα εδάφη
<SPEAKER ID=49 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Tomlinson (A4-0180/98), εξ ονόματος της Επιτροπής Προϋπολογισμών, σχετικά με πρόταση κανονισμού (ΕΚ) του Συμβουλίου για την τροποποίηση του κανονισμού του Συμβουλίου αριθ. 1734/94 της 11ης Ιουλίου 1994 σχετικά με τη χρηματοδοτική και τεχνική συνεργασία με τα Κατεχόμενα Εδάφη (COM(97)0552 - C4-0048/98-97/0316(SYN).

<SPEAKER ID=50 NAME="Tomlinson">
Κύριε Πρόεδρε, κατ' αρχάς θα ήθελα να χαιρετίσω τις παρατηρήσεις του Προεδρεύοντος, στην προηγούμενη συζήτηση, σχετικά με την έκθεσή μου. Προσδιόρισε πολύ καλά τις προθέσεις τις δικές μου και της Επιτροπής Προϋπολογισμών, εξ ονόματος της οποίας παρουσιάζω αυτήν την έκθεση.
<P>
Η διαδικασία ειρήνευσης είναι σημαντική και χρειάζεται τους κατάλληλους πόρους. Αυτό είναι κυρίως το θέμα που μας απασχολεί. Η πρόταση της Επιτροπής για έναν Κανονισμό του Συμβουλίου για την τροποποίηση του Κανονισμού του Συμβουλίου της 11ης Ιουλίου 1994 πρέπει να εξετάζει δύο ζητήματα: το ζήτημα της νομικής βάσης και το ζήτημα της διάρκειας του κανονισμού.
<P>
Ο ισχύων Κανονισμός του Συμβουλίου πρέπει επομένως να τροποποιηθεί και σε αυτό το σημείο συμφωνούμε με την Επιτροπή. Πιστεύουμε όμως, ότι η παρούσα πρόταση της Επιτροπής είναι υπερβολικά μετριοπαθής και επομένως είναι, από πολλές απόψεις, ανεπαρκής. Το πρόβλημα που υπάρχει αυτή τη στιγμή είναι ότι δεν υπάρχει νομική βάση ούτε για τις επαναλαμβανόμενες δαπάνες της παλαιστινιακής δημόσιας διοίκησης, ούτε για τις δραστηριότητες της ΕΤΕ. Κάτι τέτοιο θα ήταν σοβαρό κάτω από οποιεσδήποτε συνθήκες, είναι όμως περισσότερο σοβαρό υπό το φως της απόφασης του Ευρωπαϊκού Δικαστηρίου της περασμένης εβδομάδας. Η παρούσα πρόταση της Επιτροπής, στην οποία βασίζεται η έκθεσή μου, ξεπερνάει αυτό το πρόβλημα αλλά μόνο για το υπόλοιπο 1998. Μας αφήνει με τα παρόμοια προβλήματα για το επόμενο έτος και πέρα από αυτό. Οι τροπολογίες του Κοινοβουλίου, όπως συντάχθηκαν και εγκρίθηκαν ομόφωνα από την Επιτροπή Προϋπολογισμών, επιχειρούν να δώσουν λύση σε αυτό το πρόβλημα και να επιτύχουν και κάποια άλλα πράγματα, τουλάχιστον για τα έτη 1999 και 2000. Έτσι, η συνολική πρόθεσή τους είναι να βοηθήσουν την Επιτροπή να καθιερώσει μία πιο μακροπρόθεσμη στρατηγική για αυτό που όλοι συμφωνούμε ότι αποτελεί πρώτη προτεραιότητα - κατάλληλη εφαρμογή και χρηματοδότηση της συνεισφοράς της Ευρωπαϊκής Ένωσης στη διαδικασία ειρήνευσης στη Μέση Ανατολή.
<P>
Οι τροπολογίες της Επιτροπής Ελέγχου του Προϋπολογισμού είναι σαφείς. Θα τις αναφέρω απλώς πολύ σύντομα. Οι τροπολογίες αριθ. 1, 3 και 4 προτείνονται προκειμένου να απλουστευθούν οι αιτιολογικές σκέψεις και να υπάρξει μνεία της διάρκειας του προγράμματος. Οι τροπολογίες αριθ. 5 και 6 αναφέρονται στην απόφαση του Συμβουλίου η οποία εκπνέει το έτος 2000 και η τροπολογία αριθ.5 αιτιολογεί την επόμενη τροπολογία αριθ. 6. Αυτή η δεύτερη τροπολογία προτείνει μία αλλαγή στην ορολογία που χρησιμοποιείται για το εν λόγω μέτρο. Όλοι συμφωνούμε ότι ο όρος "κατεχόμενα εδάφη» είναι παρωχημένος, έπειτα από τις εξελίξεις από το 1994 και μετά· μία καταλληλότερη διατύπωση, που πρέπει να χρησιμοποιηθεί σε ολόκληρο τον κανονισμό θα ήταν "Δυτική Όχθη και Λωρίδα της Γάζας». Ωστόσο, οφείλουμε επίσης να παρατηρήσουμε ότι η χρηματοδοτική και τεχνική συνεργασία θα μπορούσε να εστιάζεται μέσω της παλαιστινιακής αρχής στη Δυτικής Όχθης και τη Λωρίδας της Γάζας, και στην περίπτωση αυτή θα ήταν ίσως καταλληλότερη μία πιο εκτεταμένη φράση. Η Επιτροπή Εξωτερικών Υποθέσεων, Ασφάλειας και Αμυντικής Πολιτικής εξέτασε επίσης το ζήτημα αυτό. Αυτό που είναι σαφές είναι ότι οι λέξεις "Κατεχόμενα Εδάφη» είναι παρωχημένες τώρα.
<P>
Οι τροπολογίες αριθ. 2, 7 και 8 ενσωματώνουν πλήρως στο κείμενο της έκθεσης Tomlinson τις τροπολογίες που προτάθηκαν από την Επιτροπή Εξωτερικών Υποθέσεων και οι οποίες διευκρινίζουν τους στόχους και τους όρους εκτέλεσης της δράσης, υπογραμμίζοντας τη συνεισφορά της στην εδραίωση της ειρηνευτικής διαδικασίας.
<P>
Οι τροπολογίες αριθ. 9 και 10 αφορούν τομείς στους οποίους πιστεύουμε ότι ίσως η Επιτροπή έχει οριακά διαφορετική άποψη από το Κοινοβούλιο διότι οι τροπολογίες αυτές αφορούν το απαιτούμενο επίπεδο πληροφόρησης από την Επιτροπή προς την αρμοδία επί του προϋπολογισμού αρχή καθώς και την επιτροπολογία. Οι λεπτομέρειες εξηγούνται πλήρως στην αιτιολογική έκθεση.
<P>
Η τροπολογία αριθ. 11 και η τροποποίηση στο σχέδιο νομοθετικού ψηφίσματος ζητούν από την Επιτροπή να προτείνει νέα, ενοποιημένη, σταθερή νομοθετική πρόταση για τη συνέχιση της βοήθειας στη διαδικασία ειρήνευσης μετά το 2000. Με αυτές επιχειρούνται δύο πράγματα: να ξεκαθαρίσει η συγκεχυμένη κατάσταση των νομικών βάσεων της τρέχουσας πρότασης και να υπάρξει μεγαλύτερη συνεκτικότητα και διαφάνεια σε μία μελλοντική πρόταση.
<P>
Πιστεύω ότι όλες αυτές οι τροπολογίες έχουν ως προορισμό να βοηθήσουν την Επιτροπή σε αυτό που επιχειρεί να κάνει εξ ονόματος της Ευρωπαϊκής Ένωσης στα Κατεχόμενα Εδάφη. Λέω "νομίζω» γιατί δυστυχώς η επικοινωνία με τις υπηρεσίες της Επιτροπής, εκτός από τον Επίτροπο, δεν ήταν ικανοποιητική κατά τη διάρκεια αυτής της διαδικασίας. Στην πραγματικότητα θα μπορούσα να πω ότι η συμπεριφορά της Επιτροπής απέναντι στο Ευρωπαϊκό Κοινοβούλιο ήταν άσχημη. Όταν ορίστηκα εισηγητής εξ ονόματος του Κοινοβουλίου, ζήτησα να δω τον αρμόδιο αντιπρόσωπο της Επιτροπής. Εις απάντησιν του αιτήματός μου ο τελευταίος ήλθε να με δει στις 2 Μαρτίου και του έθεσα συγκεκριμένα ερωτήματα. Στις συζητήσεις στην Επιτροπή Προϋπολογισμών στις 17 Μαρτίου, 21 Απριλίου και 30 Απριλίου τόνισα εκ νέου όλα τα ερωτήματα που είχα θέσει στον αντιπρόσωπο της Επιτροπής και στα οποία δεν είχα λάβει απάντηση. Είχα μία πολύ χρήσιμη και αποδοτική συνάντηση με τον Επίτροπο Marνn σχετικά με άλλα ζητήματα και ανέφερα, στο γραφείο του, στις 5 Μαΐου ότι περίμενα ακόμα απάντηση στα ερωτήματα που είχα θέσει στις 2 Μαρτίου. Μετά από αυτό, διάφοροι άνθρωποι ήρθαν σε επαφή μαζί μου: η πρώτη ομάδα για να ρωτήσει ποια ήταν τα αρχικά ερωτήματα, παρά το γεγονός ότι είχαν δημοσιευτεί στο σχέδιο έκθεσής μου που είχε σταλεί στην Επιτροπή Προϋπολογισμών εβδομάδες νωρίτερα. Τελικά, έλαβα απάντηση στις 8 Ιουνίου, δηλαδή την περασμένη εβδομάδα, τη Δευτέρα.
<P>
Αν θίγω αυτό το ζήτημα, δεν το κάνω για να τιμωρήσω κανέναν, αλλά για να δείξω τις δυσκολίες που προκύπτουν όταν το Κοινοβούλιο προσπαθεί να βοηθήσει την Επιτροπή. Παραδείγματος χάριν, θελήσαμε να μάθουμε πώς είχε εκπληρώσει η Επιτροπή τις υποχρεώσεις της να δώσει αναφορά στην αρμοδία επί του προϋπολογισμού αρχή και παραθέτω αυτές τις δύο προτάσεις από μία απάντηση που έλαβα. " Έχω επίγνωση του γεγονότος ότι η Επιτροπή δεν έδωσε αναφορά σύμφωνα με το γράμμα του Αρθρου 6(1)» λέει ο Γενικός Διευθυντής, κ.Cioffi, και στη συνέχεια δεν ζητεί συγνώμη αλλά λέει; "Λόγω των πολιτικών επιπτώσεων και της ευαισθησίας του θέματος, η Επιτροπή έκρινε ορθό το ως άνω». Ούτε εγώ ούτε κανένας βουλευτής σε αυτό το Κοινοβούλιο δεν το θεωρεί ορθό. Δεν είχαμε τον εποικοδομητικό διάλογο που θα θέλαμε, και όμως, παρ' όλα αυτά, συντάξαμε τροπολογίες οι οποίες βελτιώνουν την πρότασή σας και βοηθούν την Επιτροπή, το Συμβούλιο, και ολόκληρη την Ευρωπαϊκή Ένωση να πετύχει αυτό που όλοι επιθυμούμε - μία σημαντική και εποικοδομητική χρηματοδοτική και πολιτική συνεισφορά στην επίλυση του μεσανατολικού ζητήματος. Επομένως, προτείνω να εγκρίνει το Σώμα και τις 12 τροπολογίες.

<SPEAKER ID=51 NAME="Graziani">
Κύριε Πρόεδρε, θα ήταν δύσκολο να μην συμφωνήσουμε με τις προτάσεις της Επιτροπής όσον αφορά την διευρυμένη χρηματοδοτική βοήθεια στην Διοίκηση των παλαιστινιακών εδαφών που προτείνουμε να αποκαλείται, από δω και πέρα, Δυτική Όχθη του Ιορδάνη και Γάζα.
<P>
Θα ήταν δύσκολο γιατί, στην δεδομένη κατάσταση, είναι φυσικό ένα σημαντικό μέρος της χρηματοδοτικής βοήθειας να πηγαίνει στην λειτουργία της διοικητικής μηχανής. Είναι ότι μπορεί να γίνει σε αυτήν την κατάσταση όταν εμποδίζεται η οικονομική πρόοδος των εδαφών αυτών. Να σκεφτεί κανείς ότι δεν ξεκινά ούτε η πρόταση για το λιμάνι, για το αεροδρόμιο που θα έπρεπε να είναι τα πιο βασικά και τα πιο απλά πράγματα. Σε αυτήν την κατάσταση, προφανώς, το να δώσουμε μία νομική βάση σε μία πραγματική κατάσταση όπως αυτή που υπήρξε έως αυτήν την στιγμή - το να δώσουμε δηλαδή την χρηματοδοτική βοήθεια και στην Διοίκηση - καθίσταται μία υποχρέωση, έτσι όπως και μία άλλη πρόταση που αφορά την επιδότηση του επιτοκίου των δανείων που χορηγεί η ΕΤΕπ.
<P>
Η Επιτροπή, εξάλλου, προτείνει μερικές τροποποιήσεις όσον αφορά τον κανονισμό: υπογραμμίζει δηλαδή τον βασικό χαρακτήρα που έχει η χρηματοδοτική και τεχνική συνεργασία για την ανάπτυξη της ειρηνευτικής διαδικασίας, καθώς και την σημασία που έχει η κοινωνία των πολιτών για τους σκοπούς της δημοκρατικής ανάπτυξης αυτής της περιοχής. Ένα άλλο βασικό σημείο θεωρούμε ότι είναι το αίτημα, που έγινε στην Επιτροπή, να μεταβιβάζει στο Κοινοβούλιο μία ετήσια αξιολόγηση των αποτελεσμάτων που έχει η συνεργασία.
<P>
Ας μου επιτραπεί, κύριε Πρόεδρε, μετά από αυτά τα πολύ περιληπτικά αλλά αρκετά συγκεκριμένα πράγματα, να προσθέσω μερικές σκέψεις στην συζήτηση που έχει γίνει έως αυτήν την στιγμή, τονίζοντας ιδιαίτερα την αδυναμία της Ευρωπαϊκής Ένωσης να επιδείξει μεγαλύτερη ικανότητα με τα μέσα που διαθέτει. Η Ευρωπαϊκή Ένωση, δυστυχώς, κάνει αυτό που μπορεί, θα έλεγα αυτό που ξέρει, παρέχει δηλαδή μία χρηματοδοτική βοήθεια γιατί, όντας μία οικονομική και όχι πολιτική αρχή, δύσκολα θα μπορούσε να κάνει περισσότερα. Το λέω αυτό όχι για να μην τονίσω την σημασία των προσπαθειών που οι Επίτροποι και ο Πρόεδρος του Συμβουλίου κάνουν προς αυτήν την κατεύθυνση, αλλά για να τονίσω ένα πολιτικό δεδομένο και ένα θεσμικό δεδομένο, αυτό μίας Ευρωπαϊκής Ένωσης που δεν έχει μία πολιτική αρχή σε θέση να δράσει. Ας σκεφτούμε, εξάλλου, ότι έως και οι Ηνωμένες Πολιτείες της Αμερικής, με όλη την επιρροή που είχαν έως τώρα στην Μέση Ανατολή, δεν καταφέρνουν παρά να ψελλίζουν μπροστά σε μία ειρηνευτική διαδικασία που δυσκολεύεται να προχωρήσει.
<P>
Επιτρέψτε μου, λοιπόν, κύριε Πρόεδρε, να κλείσω με μία παρατήρηση, με την συγκλονιστική ανάμνηση της πολιτικής ευφυίας και των ικανοτήτων ενός Πρωθυπουργού όπως ήταν στο Ισραήλ ο Yitzhak Rabin.

<SPEAKER ID=52 LANGUAGE="DE" NAME="Swoboda">
Κύριε Πρόεδρε, κύριε Επίτροπε, κυρίες και κύριοι, έγιναν λεπτομερείς τοποθετήσεις με τις οποίες εκφράστηκε με σαφήνεια η άποψη ότι οι προτάσεις της Επιτροπής κινούνται στη σωστή κατεύθυνση και ότι οι συμπληρώσεις - για τις οποίες εργάστηκε πολύ ο κύριος Tomlinson κυρίως - ενισχύουν ακόμη περισσότερο αυτή την τάση. Ο κύριος Tomlinson άσκησε κριτική σε κάποια πράγματα, και στους συνεργάτες της Επιτροπής. Θα ήθελα όμως να κάνω μία θετική συμπλήρωση επαινώντας δύο εκπροσώπους της Επιτροπής και τους συνεργάτες τους γιατί επιτελούν άριστα το έργο τους. Πρόκειται για τους εκπροσώπους της Ευρωπαϊκής Επιτροπής στο Τελ Αβίβ και την Ιερουσαλήμ.
<P>
Σε δύο επισκέψεις μου διαπίστωσα ότι καταβάλλονται τρομερές προσπάθειες για την καλή εκπροσώπηση της Ευρώπης. Είναι πολύ σημαντική σήμερα η έκθεση Tomlinson ακριβώς γιατί επιδιώκει να παράσχει την ανάλογη οικονομική αλλά και λοιπήστήριξη, ούτως ώστε τα χρήματα που διαθέτει η Ευρωπαϊκή Επιτροπή, η πολιτική και ηθική δέσμευση που έχει, να μπορεί να τα δικαιολογεί πραγματικά με τον καλύτερο τρόπο. Οι εκπρόσωποί μας δεν αντιμετωπίζουν δύσκολες καταστάσεις μόνο εκεί, αλλά και σε άλλες περιοχές - το συζητήσαμε αυτό άλλωστε σε σχέση με άλλο θέμα - από το γεγονός ότι μερικές αποφάσεις λαμβάνονται με βραδυκίνητες και μακρόχρονες διαδικασίες - και σε αυτό συμβάλλει καμιά φορά και το Κοινοβούλιο, το παραδέχομαι - αλλά θα πρέπει να φθάνουμε σε ταχύτερες αποφάσεις χωρίς γραφειοκρατικές διαδικασίες και όσον αφορά την οικονομική ενίσχυση.
<P>
Ένα δεύτερο σημείο: εσείς, κύριε Επίτροπε, εκφράζετε πάντα την άποψη - και τόσο εγώ όσο και η Ομάδα μου σας στηρίζουμε απόλυτα σε αυτό - ότι δεν θα πρέπει να επιτρέψουμε τον εκτοπισμό μας από την ειρηνευτική διαδικασία και τη δέσμευσή μας.Αυτό είναι απόλυτα σωστό! Θα μπορούσε όμως κανείς να το δει ακόμα πιο θετικά. Είμαστε μέρος της ειρηνευτικής διαδικασίας, και κανείς δεν μπορεί να το αλλάξει αυτό! Είμαστε μέρος αυτής μέσω της πολιτικής, ηθικής και οικονομικής μας δέσμευσης. Ίσως θα έπρεπε να βελτιώσουμε την ορατότητα των προσπαθειών και των ενεργειών μας, την visibility. Γίνονται αφ·ενός τόσα πολλά για τις οικονομικές υποδομές, αλλά και για τη δημοκρατία, τα ανθρώπινα δικαιώματα, που θα έπρεπε πραγματικά - και επ· αυτού έχουν και οι εκπρόσωποι της Επιτροπής ανάλογες προτάσεις - να αυξήσουμε την ευκρίνεια των όσων κάνουμε για τη δημιουργία γεφυρών και υποδομών.
<P>
Εάν δαπανήσουμε ένα μέρος μόνο των χρημάτων αυτών για να δείξουμε τι θέλουμε να επιτύχουμε με αυτό, ότι δηλαδή έχουμε μία ευρωπαϊκή δέσμευση για την ειρήνη, αυτό δεν θα ήταν σημαντικό μόνο για την ομαδική συνείδηση, αλλά γενικότερα για την κοινή γνώμη και στο Ισραήλ και στην Παλαιστίνη και η βοήθειά μας θα ήταν πολύ πιο αποτελεσματική. Θα ήθελα να σας παρακαλέσω, κύριε Επίτροπε, να συνεχίσετε την πολιτική σας, αλλά να συλλογιστείτε πραγματικά πώς μπορούμε να παρουσιάσουμε ακόμα καλύτερα την πολιτική που ακολουθούμε, ειδικά στις κρίσιμες φάσεις της, ειδικά στις χώρες όπου ίσως η επίσημη προπαγάνδα βλέπει το έργο μας με κάπως πιο κριτικό μάτι από ό, τι τα ευρύτερα στρώματα του πληθυσμού.

<SPEAKER ID=53 LANGUAGE="EN" NAME="Banotti">
Κύριε Πρόεδρε, νομίζω ότι έχω στη διάθεσή μου πέντε λεπτά διότι, δυστυχώς, ο κ. Elles δεν μπορεί να έλθει. Θέλω να επισημάνω κάτι το οποίο έχει άμεση σχέση με αυτό που επεσήμανε ο κύριος Swoboda.
<P>
Το Μεγάλο Σάββατο του 1997 είχα τη χαρά να επισκεφθώ το Ευρωπαϊκό Νοσοκομείο στη Γάζα, ακριβώς μία μέρα πριν φύγουν τελικά οι εργάτες - το νοσοκομείο αυτό ήταν υπό κατασκευή από το 1990. Ως νοσοκόμα, οφείλω να πω ότι εντυπωσιάστηκα πάρα πολύ από το νοσοκομείο. Πράγματι, ποτέ δεν είχα δει καλύτερα εξοπλισμένο νοσοκομείο σε μία χώρα όπου οι ανάγκες για περίθαλψη είναι απελπιστικές. Πήγα ξανά εφέτος, τη Μεγάλη Παρασκευή, και το νοσοκομείο αυτό δεν είχε δεχτεί ούτε έναν ασθενή, δεν είχε δεχτεί ούτε έναν εκπαιδευόμενο, νοσοκόμα ή βοηθητικό ιατρικό προσωπικό. Κείτεται εκεί, σαν ένα γραφικό σύμβολο, ίσως, του στείρου ρόλου μας στο Μεσανατολικό.
<P>
Ο κύριος Swoboda ζήτησε να γίνει πιο αισθητός από το ευρύ κοινό ο ρόλος μας στην περιοχή. Αν έτσι γίνεται αισθητός, νομίζω ότι είναι εξωφρενικό. Θυμάμαι μία φάση στο Μάλιστα Κύριε Υπουργέ , ένα βρετανικό τηλεοπτικό πρόγραμμα που πολλοί από εμάς απολαμβάνουμε συχνά, όπου ο Sir Humphrey ανακοινώνει ότι, αν και έχουν το νοσοκομείο, δεν φτάνουν τα χρήματα για να φέρουν και ασθενείς. Δυστυχώς, αυτό ακριβώς συμβαίνει στη Γάζα. Ευχαριστώ τον Επίτροπο για την μακροσκελή απάντησή του στο ερώτημά μου της 16 Μαρτίου, στην οποία μου λέει τι ποσά δαπανήθηκαν για το νοσοκομείο αυτό: πάνω από 50 εκατομμύρια Ecu, και παρ' όλα αυτά στο νοσοκομείο δεν έχει νοσηλευτεί ούτε ένας ασθενής.
<P>
Η οικοδομική εταιρεία που ανέλαβε το έργο περιμένει ακόμα να λάβει ένα σημαντικό ποσό, και, δεδομένου ότι πρόκειται για μία μικρή οικοδομική εταιρεία από τη Βόρειο Ιρλανδία, η μεγάλη καθυστέρηση στην πληρωμή προκαλεί και εκεί προβλήματα. Και το πιο σημαντικό απ' όλα: η συνεισφορά μας στη διαδικασία ειρήνευσης στη Μέση Ανατολη θα περιορίζεται σε άσκοπη σπατάλη χρημάτων; Έχουμε εξαιρετικούς πρεσβευτές στην περιοχή αλλά, απλούστατα, δεν έχουν στη διάθεσή τους τις δομές που χρειάζονται για να επηρεάσουν όπως θα έπρεπε την πολιτική κατάσταση.
<P>
Στη Λωρίδα της Γάζας παρατηρείται σχεδόν η μεγαλύτερη συγκέντρωση πληθυσμού στον κόσμο. Οι άνθρωποι αυτοί πηγαίνουν για νοσηλεία σε βρώμικες κλινικές - επισκέφτηκα πολλές από αυτές όταν ήμουν εκεί - όπου ηρωικοί γιατροί κάνουν ότι μπορούν για να τα βγάλουν πέρα κάτω από εξαιρετικά δύσκολες συνθήκες, τη στιγμή που λίγο πιο πέρα το νοσοκομείο είναι τελείως εγκαταλελειμμένο. Οι πύλες είναι κλειδωμένες. Υπολογίζω ότι κοστίζει 100.000 δολάρια το μήνα μόνον η ασφάλεια για τη φύλαξη του νοσοκομείου. Και όμως, όπως είπα, δεν έχει νοσηλευτεί ούτε ένας ασθενής και ας έχουν περάσει δεκαπέντε μήνες από τότε που έφυγαν οι εργάτες. Γνωρίζω ότι στείλαμε μία προσφορά για μία διεθνή ομάδα διαχείρισης, αλλά εδώ καράβια χάνονται βαρκούλες αρμενίζουν. Το επίπεδο περίθαλψης στη Γάζα είναι πολύ χαμηλό. Οι μαιευτικές υπηρεσίες είναι φρικτές. Έχω επισκεφτεί και αυτό το νοσοκομείο και, ενώ ήμουν εκεί, χρειάστηκε να βγάλουν μία γάτα από ένα κρεβατάκι όταν κάναμε το γύρο της εξωτερικής πτέρυγας αυτού του νοσοκομείου.
<P>
Εφόσον συζητούμε για τον προϋπολογισμό και τη συνεισφορά μας πρέπει να ρωτήσουμε τη συνείδησή μας, και ελπίζω ότι ο Επίτροπος θα μας δώσει μία κατάλληλη απάντηση στις ανησυχίες που εκφράζω σχετικά με αυτό το θέμα. Πολλοί ομιλητές σήμερα το πρωί μίλησαν για τις ανησυχίες τους σχετικά με την απελπιστική κατάσταση στη Μέση Ανατολή. Τόσο οι φίλοι του Ισραήλ όσο και οι φίλοι των Παλαιστινίων επιστρέφουν όλο και πιο στενοχωρημένοι από αυτήν την περιοχή. Το ίδιο συνέβη και με εμένα την ίδια πριν από κανά δυο μήνες. Δυστυχώς, ουσιαστικά δεν μας υπολογίζουν καθόλου εκεί, διότι δεν εφαρμόσαμε τις κατάλληλες δομές που θα μας επέτρεπαν να μεγιστοποιήσουμε τη συνεισφορά μας σε αυτήν την περιοχή του κόσμου.

<SPEAKER ID=54 LANGUAGE="FR" NAME="Nordmann">
Κύριε Πρόεδρε, θα ήθελα να παρέμβω για να υποστηρίξω την έκθεση του κ. Tomlinson και, ταυτόχρονα, την αρχή της βοήθειας της Ευρωπαϊκής Ένωσης στην ειρηνευτική διαδικασία, διατυπώνοντας ορισμένες κριτικές σκέψεις σχετικά με τον τρόπο με τον οποίο η βοήθεια αυτή λαμβάνεται και, θα έλεγα, εκλαμβάνεται.
<P>
Ποιός είναι ο σκοπός της; Να συμβάλουμε στην ανάπτυξη μίας ειρηνικής συνύπαρξης μεταξύ Εβραίων και Αράβων στη Μέση Ανατολή. Εκ των πραγμάτων, αυτή η βοήθεια έχει συγκεντρωθεί, όλο και περισσότερο, στη δημιουργία υποδομών για στήριξη προς την Παλαιστινιακή Αρχή, οι οποίες, δυστυχώς, ερμηνεύονται σαν κάποιου είδους προεξόφληση της ειρηνευτικής διαδικασίας και αναγνώριση, από τώρα, ενός κράτους ακόμα προβληματικού και του οποίου τα σύνορα, το λιγότερο που μπορούμε να πούμε, δεν έχουν ακόμη προσδιοριστεί.Το αποτέλεσμα είναι ότι αυτή η πολιτική προεξόφληση που υπονοεί η βοήθεια εκλαμβάνεται, ειδικότερα στο Ισραήλ, ως μονόπλευρη ενθάρρυνση προς το ένα μέρος και όχι στα δύο. Πολύ πιο ανησυχητικό είναι το γεγονός ότι, αν στο Ισραήλ υπάρχει μία παράταξη της ειρήνης και της συνύπαρξης, μπορούμε να αναρωτηθούμε αν, από την παλαιστινική πλευρά, αυτή η παράταξη της ειρήνης και της εβραιο-αραβικής συνύπαρξης υπάρχει επίσης.
<P>
Αυτό το πρότυπο συμφιλίωσης που έχει αντιπροσώπευσει η Ευρώπη και που πρέπει να αντιπροσωπεύει για τη Μέση Ανατολή, είναι κάτι το εξαιρετικό. Λειτούργησε με την γαλλογερμανική συμφιλίωση γιατί, κι από τις δυο πλευρές, και στις δυο χώρες, υπήρχε μία παράταξη της ειρήνης. Θα ήταν ευχής έργον, η βοήθεια της Ευρωπαϊκής Ένωσης να συγκεντρωθεί περισσότερο στη σύσταση παρατάξεων για την ειρήνη και από τις δύο πλευρές της γραμμής αντιπαράθεσης.

<SPEAKER ID=55 LANGUAGE="FR" NAME="Antony">
Κύριε Πρόεδρε, αγαπητοί συνάδελφοι, ακούσαμε με πολύ ενδιαφέρον τα λόγια του κ. Tomlinson και στηρίζουμε συνολικά την έκθεσή του. Πιστεύω ότι είναι καλό, πράγματι, να μη μιλούμε πια για κατεχόμενα εδάφη, αλλά γιατί πρέπει να αντικαταστήσουμε αυτή την έκφραση με "Δυτική όχθη και Λωρίδα της Γάζας»; Όχι, πιστεύω ότι ο ρόλος του Ευρωπαϊκού Κοινοβουλίου μας είναι ακριβώς να προχωράει προς τα μπρος, να προδικάζει την ειρήνη, και η χρήση της λέξης "Παλαιστίνη» πιστεύω ότι θα έκανε να προχωρήσουν τα πράγματα. Πρέπει να μιλούμε για βοήθεια της Ευρωπαϊκής Ένωσης στην Παλαιστίνη. Η Παλαιστίνη πρέπει να οικοδομηθεί και νομίζω ότι δεν πρέπει να παύουμε να ελπίζουμε στους Παλαιστίνιους. Υπάρχει ένα ισχυρό φιλειρηνικό ρεύμα των Παλαιστινίων, όπως υπήρχε ένα ισχυρό φιλειρηνικό ρεύμα στους κόλπους των μπαντουστάν, την εποχή του απαρτχάιντ στη Νότιο Αφρική. Αλλά η ειρήνη δεν οικοδομείται με τη διατήρηση αυτών των μπαντουστάν, με τη διατήρηση αυτού του απαρτχάιντ.
<P>
Πρέπει να συνεισφέρουμε οικονομικά στην οικοδόμηση της Παλαιστίνης, αλλά πρέπει επίσης να συμβάλουμε και πολιτικά. Πιστεύω ότι είναι ένα από τα σημεία σχετικά με τα οποία, ακριβώς, οι χώρες της Ευρωπαϊκής Ένωσης συμφωνούν. Συμφωνούν όλοι για να προωθήσουν τα πράγματα προς την αναγνώριση των θεμελιωδών δικαιωμάτων ενός λαού. Όμως οι Ηνωμένες Πολιτείες μονοπωλούν για την ώρα, κάθε λεγόμενη "δυτική» επιρροή, με έναν μεροληπτικό τρόπο που πάντοτε εργάζεται υπέρ του κράτους του Ισραήλ. Δεν πρέπει να δεχόμαστε πια αυτή την μεροληπτική αντιμετώπιση. Πρέπει να καταλήξουμε σε μία περισσότερο ισορροπημένη αντίληψη των πραγμάτων. Έτσι θα οικοδομήσουμε την ειρήνη.

<SPEAKER ID=56 LANGUAGE="IT" NAME="Cellai">
Κύριε Πρόεδρε, ο κανονισμός ΕΚ αριθ. 1734/94 του Συμβουλίου καθορίζει τους όρους της χρηματοδοτικής και τεχνικής συνεργασίας μεταξύ της Ευρωπαϊκής Ένωσης και των κατεχομένων εδαφών, με σκοπό την προώθηση της αναπτυξιακής διαδικασίας αυτών των περιοχών και την δημιουργία ευνοϊκών συνθηκών για την θετική έκβαση της ειρηνευτικής διαδικασίας, που μέχρι σήμερα δυστυχώς δεν υπήρξε.
<P>
Είμαστε πεπεισμένοι, ως αντιπροσωπεία της Ριζοσπαστικής Συμμαχίας, ότι η χρηματοδοτική και τεχνική συνεργασία με την Λωρίδα της Γάζας και την Δυτική Όχθη τουΙορδάνη προσφέρει μία βασική συμβολή στην εδραίωση της ειρηνευτικής διαδικασίας. Ωστόσο, πρέπει να παραδεχτούμε ότι η επίπτωση της χρηματοδοτικής βοήθειας της Ένωσης σε αυτήν την περιοχή δεν έχει, έως σήμερα, σταθεί στο ύψος των προσδοκιών, παρά την σπουδαιότητα της ίδιας της προσπάθειας. Οι αιτίες είναι πολλαπλές: η δύσκολη εξέλιξη της ειρηνευτικής διαδικασίας, που δεν έχει διαμορφώσει τους όρους σταθερότητας που είναι απαραίτητοι για την ανάπτυξη, ο αποκλεισμός των κατεχομένων εδαφών που κηρύσσεται καμιά φορά από τις ισραηλινές αρχές ταυτόχρονα με ενέργειες τρομοκρατικής φύσεως, μία κάποια ανικανότητα διαχείρισης από την πλευρά της Παλαιστινιακής Αρχής, που συνοδεύεται από την υποψία για παράνομες πρακτικές.
<P>
Είναι συνεπώς αναγκαίο να παρουσιάσουμε τροποποιήσεις στην πρόταση κανονισμού για να διευκρινίσουμε καλύτερα τους στόχους και τους τρόπους δράσης, τονίζοντας την αναγκαιότητα της εδραίωσης της ειρηνευτικής διαδικασίας και διατυπώνοντας έναν πιο λεπτομερή ορισμό της νομικής βάσης αυτής της χρηματοδοτικής συνεργασίας. Πρέπει να επαναδιατυπωθεί ο βασικός ρόλος της χρηματοδοτικής και τεχνικής συνεργασίας στην ανάπτυξη της ειρηνευτικής διαδικασίας για την ανάπτυξη μίας κοινωνίας των πολιτών, της οποίας η μη εφαρμογή αποτελεί πάντα ένα εμπόδιο για την δημοκρατική ανάπτυξη αυτών των εδαφών.
<P>
Και ένα τελευταίο σχόλιο: θεωρούμε αναγκαίο να διαβιβάζει η Επιτροπή γραπτώς στο Κοινοβούλιο μία αξιολόγηση σε ετήσια βάση σχετικά με τα αποτελέσματα της συνεργασίας.

<SPEAKER ID=57 NAME="Μarνn">
Κύριε Πρόεδρε, θα ήθελα κατά πρώτο λόγο να συγχαρώ την Επιτροπή Προϋπολογισμών και ιδιαίτερα τον εισηγητή, κ. Tomlinson, για την εξαίρετη και εμπεριστατωμένη εργασία τους, καθώς και την Επιτροπή Εξωτερικών Υποθέσεων για την πολύτιμη γνωμοδότησή της.
<P>
Η σημασία που προσδίδουν τα μέλη του Ευρωπαϊκού Κοινοβουλίου στο μέλλον των Παλαιστινίων και στη διαδικασία ειρήνευσης μού εμπνέει την εμπιστοσύνη ότι η Ευρωπαϊκή Ένωση θα έχει τη σύνεση να υιοθετήσει μία κοινή προσέγγιση για την αντιμετώπιση των προβλημάτων της περιοχής.
<P>
Για να μπορέσουμε να αναπτύξουμε στο μέλλον θετικό έργο και για την αξιοπιστία της Κοινότητας, είναι ουσιαστικό, πράγματι, να έχουμε μία αλληλέγγυα και κοινή στρατηγική και θα ήθελα να υπενθυμίσω εν συντομία το πλαίσιο στο οποίο εγγράφεται η παρούσα πρόταση της Επιτροπής.
<P>
Όπως γνωρίζετε καλά, ο ισχύων κανονισμός για τη βοήθεια προς τους Παλαιστινίους υιοθετήθηκε μετά τη Διακήρυξη Αρχών που υπογράφηκε μεταξύ του Ισραήλ και των Παλαιστινίων τον Σεπτέμβριο του 1993 και που ακολουθήθηκε από τη Διεθνή Διάσκεψη Χορηγών Βοήθειας στην Ουάσιγκτον.
<P>
Δυστυχώς, η επιδείνωση του πολιτικού κλίματος στη Μέση Ανατολή και οι αλλεπάλληλες κρίσεις της διαδικασίας ειρήνευσης επηρέασαν σοβαρά το πρόγραμμα παροχής βοήθειας της Επιτροπής. Ειδικότερα, η δύσκολη πολιτική κατάσταση προξένησε σοβαρά δημοσιονομικά προβλήματα τόσο στην Παλαιστινιακή Αρχή όσο και σε άλλους παλαιστινιακούς δημόσιους θεσμούς.
<P>
Έτσι, οι διεθνείς δωρητές - και ανάμεσά τους ο πιο σημαντικός, που είναι η Ευρωπαϊκή Ένωση - αναγκάστηκαν να διαθέσουν μεγάλο μέρος της χρηματοδότησης σχεδίων στην κάλυψη λειτουργικών δαπανών και στη στήριξη του προϋπολογισμού.
<P>
Η Επιτροπή χρειάστηκε επανειλημμένα -και αυτό δεν το έχουμε αρνηθεί ποτέ στις παρεμβάσεις μας ενώπιον του Ευρωπαϊκού Κοινοβουλίου- πάντα κατόπιν αιτήσεως του Συμβουλίου, να προσαρμοσθεί στις συνθήκες αυτές για να διασφαλίσει την εν γένει επιβίωση της Παλαιστινιακής Αρχής και αυτής καθαυτής της ειρηνευτικής διαδικασίας.
<P>
Είναι βέβαιο ότι η Κοινότητα δεν μπορεί να συμβάλλει - ή δεν συνηθίζει να συμβάλλει - στη χρηματοδότηση τέτοιων λειτουργικών δαπανών θεσμικών οργάνων, λόγος για τον οποίο ο κανονισμός του 1994 - ο αρχικός που παρουσίασε η Επιτροπή - δεν προέβλεπε αυτόν τον τύπο στήριξης του προϋπολογισμού. Μπορώ μάλιστα να σας πω επ' αυτού πως ούτε εγώ ο ίδιος, που παρευρέθηκα στη συνάντηση της Ουάσιγκτον και στη συνάντηση του Καϊρου, θα μπορούσα να προβλέψω, τη στιγμή της κατάρτισης του κανονισμού για το ειδικό πρόγραμμα της Παλαιστίνης, ότι η διαδικασία ειρήνευσης θα γνώριζε συν τω χρόνω τις δυσκολίες που γνώρισε και ότι θα χρειαζόταν, ιδίως κατά την εποχή των πρώτων αποκλεισμών των συνόρων, να εγκαινιασθεί μία σειρά δαπανών λειτουργικού, διοικητικού τύπου, οι οποίες, επαναλαμβάνω, δεν ήταν στο πρόγραμμα.
<P>
Γι' αυτό, η πρόταση που εξετάζεται σήμερα δεν έχει σκοπό να επιτρέψει τη χρηματοδότηση λειτουργικών δαπανών με τους κοινοτικούς πόρους, εάν υπάρχει σχετική επιθυμία. Και αυτό οφείλεται εν μέρει στο γεγονός - που δεν μπορεί να κρυφτεί - ότι το Ελεγκτικό Συνέδριο πράγματι έκρινε, και είναι βέβαιο, ότι ορισμένες χρηματοδοτικές πληρωμές προς την Παλαιστινιακή Αρχή κατά τη διαδικασία ειρήνευσης δεν έχουν επαρκή νομική βάση και, επιπλέον, ότι διατίθενται για άλλους στόχους, διοικητικού και λειτουργικού χαρακτήρα, που δεν καλύπτονται από τον κανονισμό.
<P>
Αυτό είναι απόλυτα βέβαιο και δεν μπορεί κανείς να το αρνηθεί, αλλά, επαναλαμβάνω, αναγκαστήκαμε να το κάνουμε λόγω των πολιτικών περιστάσεων.
<P>
Όσον αφορά την πρόταση περί επιδότησης των επιτοκίων στα δάνεια της ΕΤΕπ, σκοπός της είναι να επιτρέψει στο εν λόγω όργανο να εκπληρώσει και αυτό την πολιτική αποστολή του.
<P>
Αυτές οι δύο τροποποιήσεις συνιστούν, λοιπόν, τις ουσιώδεις αλλαγές που έκανε η Επιτροπή στον υπό εξέταση κανονισμό. Θα ήθελα δε να πω ότι συμφωνούμε με τις τροποποιήσεις αυτές, οι οποίες αποτελούν, επαναλαμβάνω, την ουσία της παρούσας πρότασης.
<P>
Θέλω, ωστόσο, να εξηγήσω στο Κοινοβούλιο, στην Επιτροπή Προϋπολογισμών και στην Επιτροπή Εξωτερικών Υποθέσεων ένα βασικό στοιχείο, που συνίσταται στο ότι η Επιτροπή βρίσκεται σήμερα ενώπιον της εξής παράδοξης κατάστασης: συμμερίζεται πλήρως τους στόχους που θέτουν οι τροπολογίες του κ. Tomlinson και η Επιτροπή Εξωτερικών Υποθέσεων σε σχέση με το μέλλον της βοήθειας προς τους Παλαιστινίους. Έχουμε, όμως, πρόβλημα αυστηρά χρόνου. Και η Επιτροπή δεν θα έχει καμία δυσκολία να δεχθεί αυτές τις τροπολογίες, το πνεύμα και τον προσανατολισμό τους, αργότερα. Το λέω αυτό επειδή η Επιτροπή πρόκειται να παρουσιάσει έναν νέο κανονισμό -κατ' εφαρμογή των οδηγιών του Συμβουλίου Υπουργών του Φεβρουαρίου- και πρέπει να τον παρουσιάσει πριν λήξει η βρετανική προεδρία, δηλαδή οπωσδήποτε στο Συμβούλιο της 29ης Ιουνίου, στον οποίο παρατίθενται, σε ένα σφαιρικό όραμα, όλα τα στοιχεία που σχετίζονται, τόσο από άποψη πολιτικών όσο και από άποψη οικονομικών περιστάσεων, με τη συνολική ανάλυση του μέλλοντος της Ένωσης.
<P>
Ελπίζω, λοιπόν, ότι καταλαβαίνετε τώρα αυτήν την παράδοξη θέση. Ζητούμε απλώς, τόσο από τον κ. Tomlinson όσο και από την Επιτροπή Εξωτερικών Υποθέσεων, να αναβληθεί η απόφαση για αυτές τις τροπολογίες μέχρι να παρουσιάσει η Επιτροπή τον νέο κανονισμό στο Συμβούλιο Υπουργών.
<P>
Αφ' ης στιγμής υποβληθεί ο κανονισμός, θα υπάρχει πλέον κοινή νομική βάση, η οποία θα είναι το άρθρο 130 Χ, θα υπάρχει ένα ολόκληρο σύνολο πολιτικών προϋποθέσεων, συγκεκριμένη περίοδος συγκεντρωτικής κατάστασης και συγκεκριμένο μελλοντικό όραμα σε σχέση με αυτόν τον κανονισμό.
<P>
Έτσι λοιπόν -επαναλαμβάνω- ελπίζω ότι θα γίνει κατανοητή αυτή η παραδοξότητα και επισημαίνω για άλλη μία φορά ότι δεν θα έχουμε καμία δυσκολία να δεχθούμε τις συστάσεις του Κοινοβουλίου και τις συστάσεις που περιέχονται στις τροπολογίες. Ακόμη περισσότερο, αναγνωρίζουμε δημόσια, χωρίς δυσκολία, ότι η πρόταση διετούς παράτασης για να ολοκληρωθούν οι δημοσιονομικές προοπτικές και να επεκταθούν για άλλα πέντε έτη είναι εξαιρετική ιδέα. Πιστεύουμε ότι είναι εξαιρετική ιδέα να υπάρχει ένα σφαιρικό όραμα. Μέχρι σήμερα, όμως, η Επιτροπή έχει ένα πρόβλημα θεσμικής φύσεως: πρέπει να παρουσιάσει έναν κανονισμό στο Συμβούλιο Υπουργών, διότι αυτήν την απόφαση έλαβε το Συμβούλιο Υπουργών του Φεβρουαρίου.
<P>
Δεύτερον, έχουμε και άλλο ένα πρόβλημα, το οποίο επίσης ελπίζω ότι θα κατανοήσετε. Οι τροπολογίες του κ. Tomlinson μας ενδιαφέρουν και από την άποψη ότι συνιστούν έναν αποτελεσματικό τρόπο αποφυγής του γολγοθά που λέγεται «επιτροπολογία». Όμως, πρέπει να πω για άλλη μία φορά ότι, μετά το Ευρωπαϊκό Συμβούλιο του Κάρντιφ, η Επιτροπή έχει την πρόθεση να παρουσιάσει μία ανακοίνωση για να προσπαθήσει να αλλάξει την «επιτροπολογία», όχι μόνο του κανονισμού για την Παλαιστίνη, αλλά όλου του συστήματος, όπως έχει διαμορφωθεί σήμερα βάσει της Συνθήκης του Μάαστριχτ. Κατά συνέπεια, έχει μεγάλη σημασία για την Επιτροπή να διατηρήσει μία γενική γραμμή για όλες τις νομικές βάσεις που υπάρχουν στον προϋπολογισμό. Γι' αυτό και λάβαμε την πρωτοβουλία να παρουσιάσουμε ένα σχέδιο γενικής μεταρρύθμισης. Και το σημερινό είναι ένα καλό παράδειγμα, που μπορεί να δείξει πώς η σημερινή «επιτροπολογία» είναι ένας γολγοθάς που δεν βοηθάει ούτε το Κοινοβούλιο ούτε το Συμβούλιο Υπουργών ούτε την Επιτροπή.
<P>
Θα ήθελα να απαντήσω τώρα στα προβλήματα που επεσήμανε, για παράδειγμα, ο κ. Swoboda σχετικά με τη συμμετοχή της Ευρωπαϊκής Ένωσης στη συμφωνία των διεθνών δωρητών. Γνωρίζετε ότι καταβάλλουμε προσπάθειες ώστε η Ένωση να διαδραματίζει θεμελιώδη ρόλο στους κόλπους της Διάσκεψης Δωρητών. Πρόκειται για ένα σημείο που θα συμπεριληφθεί επίσης στον νέο κανονισμό, ένα θέμα που πρέπει να λύσει το Κοινοβούλιο και το Συμβούλιο Υπουργών. Γι' αυτό και θέλουμε να βασίσουμε αυτόν τον κανονισμό στο άρθρο 130 Χ, για να έχει ένα σφαιρικό όραμα, και γι' αυτό σας ζητούμε να καθυστερήσετε απλώς όλα αυτά τα θέματα μέχρι τον Οκτώβριο. Τότε, τον Οκτώβριο, όταν θα έχουμε αυτή τη γενική συζήτηση για τον νέο κανονισμό - ελπίζω ότι το Κοινοβούλιο και το Συμβούλιο θα τον εγκρίνουν, διότι για μένα αυτό το σημείο είναι θεμελιώδες, κύριε Tomlinson- τότε, με τις τροπολογίες του κ. Tomlinson και με τον νέο κανονισμό της Επιτροπής, αναμένεται να διαλευκανθεί ένα πολύ απλό μυστήριο: Θα εγκρίνει το Συμβούλιο τις τροπολογίες σας; Θα εγκρίνει τον κανονισμό μου; Αυτό είναι το πολιτικό πρόβλημα, διότι ζητώ πολλά χρήματα και ο κ. Tomlinson ζητά επίσης πολλά χρήματα. Γι' αυτό σας ζητώ να διαμορφώσουμε αυτό το σφαιρικό όραμα τον Οκτώβριο. Διότι ζητάμε 1, 6 εκατομμύρια Ecu. Και μετά από όσα συνέβησαν στο Κάρντιφ, το Ευρωπαϊκό Κοινοβούλιο και η Επιτροπή πρέπει οπωσδήποτε να εξακριβώσουν, με τις τροπολογίες σας ή με τον νέο μου κανονισμό, τι πρόκειται να αποφασίσει το Συμβούλιο. Γι' αυτό, υποστηρίζουμε ότι πρέπει να περιμένουμε ως τον Οκτώβριο, οπότε το Συμβούλιο θα μας δώσει το περιθώριο για πολιτικούς ελιγμούς. Αυτή είναι η γνώμη μας.
<P>
Και τώρα μερικά άλλα θέματα. Κυρία Βanotti, η Ευρωπαϊκή Επιτροπή έχει καταβάλει τεράστιες προσπάθειες για το νοσοκομείο της Γάζας. Το θέμα είναι ότι πρέπει να αποδώσετε τα του Καίσαρος τω Καίσαρι και τα της Επιτροπής στην Επιτροπή. Δηλαδή, συνεργαζόμαστε με την UNRRA και, έτσι, δεν μπορώ να αποκρύψω τι έχουμε πληρώσει, πόσο έχουμε δουλέψει, τι θέλουμε να κάνουμε στο νοσοκομείο, τις δυσκολίες που υπάρχουν όσον αφορά το αν μπορεί ή όχι να παρέχεται περίθαλψη στους αρρώστους και στους πρόσφυγες. Είναι όμως η Επιτροπή υπεύθυνη που δεν είναι ανοιχτό το νοσοκομείο της Γάζας; Πηγαίνετε να επισκεφθείτε το αεροδρόμιο. Το αεροδρόμιο έχει τελειώσει. Υπάρχει ο πύργος ελέγχου, υπάρχει όλος ο ηλεκτρονικός εξοπλισμός. Διέθεσα 115 εκατομμύρια Ecu. Το ήξερα ότι θα ήταν ανώφελο. Είμαι εγώ υπεύθυνος που δεν είναι ανοιχτό το αεροδρόμιο; Με φέρνετε σε πολύ δύσκολη κατάσταση. Διότι φυσικά το αεροδρόμιο είναι κλειστό και φυσικά έχω διαθέσει γι' αυτό πολλά εκατομμύρια Ecu. Έχω εγώ την ευθύνη που η Ισραηλινή Αρχή δεν θέλει να επιτρέψει το άνοιγμά του; Στρέψτε τις επικρίσεις σας στους αληθινούς υπευθύνους. Εσείς είστε που μου λέτε: «Διάθεσε τα χρήματα». Τα διαθέτω. ΄Υστερα προκύπτει το εμπόδιο ότι δεν μπορεί να ανοίξει το αεροδρόμιο, το λιμάνι, το νοσοκομείο, ξέρω γω τι άλλο... η τηλεόραση, το ραδιόφωνο. Κι έπειτα μου ζητάτε να σας εξηγήσω πολιτικά γιατί δεν μπορούν να ανοίξουν. Η κατάστασή μου, καταλάβετέ με, είναι πολύ δύσκολη. Δεν είμαι εγώ αυτός που δίνει άδεια, τις άδειες αυτές τις δίνει η ισραηλινή κυβέρνηση.
<P>
Τέλος, πραγματικά λυπάμαι. Η πειθώ μου είναι μηδαμινή, αλλά, πιστέψτε με, η Επιτροπή και ο υποφαινόμενος περνούν εδώ και ενάμισυ χρόνο έναν πραγματικό γολγοθά εξαιτίας αυτής της κατάστασης, για την οποία δεν αισθανόμαστε υπεύθυνοι, διότι, προφανώς, αυτό που δεν μπορεί να κάνει η Επιτροπή, εξαιτίας τέτοιου τύπου εμποδίων, είναι να πάρει την απόφαση να σταματήσει τις πληρωμές, διότι πρόκειται για γραφειοκρατική λύση.
<P>
Μια και δεν υπάρχει νομική βάση, δεν πληρώνω. Θα μου λέγατε τότε: «Είστε γραφειοκράτης». Μία και δεν υπάρχει νομική βάση, αλλά υπάρχουν πολιτικές αποφάσεις του Συμβουλίου, πληρώνω. «Είστε ανεύθυνος αφού πληρώνετε χωρίς νομική βάση». Και, κατά τρίτο λόγο, όταν έχει τελειώσει το έργο, το νοσοκομείο, το αεροδρόμιο κλπ., οι ισραηλινές αρχές λένε: «Δεν ανοίγει». Ερωτήσεις στο Κοινοβούλιο: «Μα πώς διαθέσατε χρήματα για να γίνει αυτό; »
<P>
Σας παρακαλώ, πάρτε και λίγο το μέρος της Επιτροπής. Πρέπει να πάρετε το μέρος μας, γιατί διαφορετικά στο τέλος κανείς δεν θα θέλει να πάρει την ευθύνη για αυτήν την κατάσταση.
<P>
Τέλος, κύριε Πρόεδρε, πρόκειται για μία πολύ περίπλοκη κατάσταση - το γνωρίζει ο κ. Henderson, επειδή είναι μέλος του Συμβουλίου, το γνωρίζει ο κ. Tomlinson, το γνωρίζει ο κ. Swoboda, το γνωρίζει η κ. Banotti, επειδή έχει πάει εκεί. Πόσο θα επιθυμούσα προσωπικά να λειτουργούσε το νοσοκομείο! Πώς να πείσω, όμως, τον Πρωθυπουργό, κ. Netanyahu, να γίνονται δεκτοί και οι πρόσφυγες; Πείτε μου πώς να το κάνω.
<P>
Κύριε Πρόεδρε, το συμπέρασμά μου είναι το εξής: η Επιτροπή δεν αρνείται ούτε την ευφυία και την αξία των τροπολογιών του κ. Tomlinson -που είναι βέβαιες- ούτε τη συνεισφορά του Ευρωπαϊκού Κοινοβουλίου. Το Συμβούλιο ζήτησε τον Φεβρουάριο από την Επιτροπή να καταρτίσει έναν νέο κανονισμό, ο οποίος να συνενώνει όλες τις διάσπαρτες αποφάσεις που έχουν ληφθεί τα τελευταία τρία χρόνια. Μερικές από αυτές δεν έχουν νομική βάση.
<P>
Η θέση της Επιτροπής είναι να παρουσιάσει τον κανονισμό στο Συμβούλιο στις 29 Ιουνίου. Μακάρι το Συμβούλιο να μας δώσει το απαραίτητο πολιτικό και το οικονομικό περιθώριο, άπαξ και μας δοθεί το περιθώριο αυτό, δεν θα έχω κανένα πρόβλημα να δεχθώ, τον Οκτώβριο που θα παρουσιασθούν στο Ευρωπαϊκό Κοινοβούλιο, υπό την αυστριακή πλέον προεδρία, τις τροπολογίες του κ. Tomlinson.
<P>
Αυτή τη στιγμή, όμως, δεν μπορώ να το κάνω, για λόγους νομικούς και θεσμικούς, και σας παρακαλώ να δείξετε στην Επιτροπή όσο το δυνατόν περισσότερη κατανόηση.

<CHAPTER ID=5>
Καλωσόρισμα
<SPEAKER ID=58 NAME="Πρόεδρος">
Έχω την τιμή να καλωσορίσω, εξ ονόματος του Ευρωπαϊκού Κοινοβουλίου, στα θεωρεία των επισήμων μία αντιπροσωπεία της Knesset του Ισραήλ, της οποίας ηγείται ο κ. Zeev Boim, μέλος της Knesset, που μας κάνει την τιμή να μας επισκεφθεί για την 23η διακοινοβουλευτική συνάντηση με την αρμόδια αντιπροσωπεία του Ευρωπαϊκού Κοινοβουλίου.
<P>
(Χειροκροτήματα) Εκφράζω την ευχή, αυτή η 23η συνάντηση, η οποία διεξάγεται σε μία δύσκολη στιγμή για την ειρηνευτική διαδικασία, να σηματοδοτήσει ένα επιπλέον στάδιο στην απαραίτητη προσέγγιση των χωρών και των λαών που αντιπροσωπεύουμε, εν όψει μίας ειρηνικής και καρποφόρου συνύπαρξης γύρω από τη Μεσόγειο, η οποία, όπως και στο παρελθόν, αποτελεί ένα σημείο επαφής προνομιακό και μη εξαιρετέο.
<P>
Εύχομαι στην ισραηλινή αντιπροσωπεία καρποφόρες συναντήσεις και μία εξαιρετική διαμονή στο Στρασβούργο.
<P>
Επισημαίνω, εξάλλου, την παρουσία στα θεωρεία μας του εκπροσώπου της Παλαιστινιακής Αρχής στην Ευρωπαϊκή Ένωση, και τον χαιρετίζω, καθώς και μίας αντιπροσωπείας πρεσβευτών αραβικών χωρών, τους οποίους καλωσορίζω.
<P>
(Χειροκροτήματα)
<CHAPTER ID=6>
Χρηματοδοτική και τεχνική συνεργασία με τα κατεχόμενα εδάφη (συνέχεια)
<SPEAKER ID=59 NAME="Tomlinson">
Κύριε Πρόεδρε, χαιρετίζω τις παρατηρήσεις του Επιτρόπου κυρίου Marνn. Είναι πολύ χρήσιμο το γεγονός ότι ο Επίτροπος μιλάει με τόσο υπερβολικά χτυπητά επαινετικά λόγια για τις απόψεις του Κοινοβουλίου και τις κάνει δεκτές με τόσο ενθουσιασμό. Είπε όμως στις παρατηρήσεις του ότι πρέπει να δείξουμε κατανόηση διότι ο κ. Marνn βρίσκεται αντιμέτωπος με μία αντίφαση. Εγώ λοιπόν δείχνω κατανόηση. Ελπίζω όμως να καταλαβαίνει και εκείνος πόσο αντιφατική εικόνα παρουσιάζει για το Κοινοβούλιο.Ο κύριος Marνn φάνηκε να συμφωνεί με τις τροπολογίες της Επιτροπής Προϋπολογισμών. Στη συνέχεια είπε ότι ασπάζεται τους στόχους της έκθεσης Tomlinson. Στη συνέχεια είπε "Δεν έχουμε κανένα πρόβλημα με αυτές» - δεν έχουμε πρόβλημα να δεχτούμε αυτές τις τροπολογίες ή την κεντρική ιδέα τους. Και μετά είπε αυτές τις τέσσερις μοιραίες λέξεις: "Κάποια στιγμή στο μέλλον»
<P>
Η κατάσταση αυτή θυμίζει ένα παιδί που περιμένει τα Χριστούγεννα. Έχει κάνει όλες τις προετοιμασίες και ξαφνικά κάποιος κλέβει το σάκο με τα παιχνίδια του Αγιου Βασίλη και του λέει "όμως θα μπορέσεις να τα πάρεις του χρόνου». Το Κοινοβούλιο δεν έχει διάθεση για αναβολές. Επομένως, αν ο Marνn είναι αντιμέτωπος με μία αντίφαση, παρουσιάζεται και ο ίδιος αντιφατικός για τον Tomlinson. Ίσως θα έπρεπε κάποια στιγμή να καθήσουμε και να συζητήσουμε για τις σχετικές εμπειρίες μας.
<P>
Θα ήθελα απλώς να επισημάνω, Επίτροπε Marνn, ότι χαιρετίζω ειλικρινά το πνεύμα των όσων είπατε. Θα κορνιζώσω τα λόγια σας και θα τα κάνω σημείο αναφοράς για το μέλλον. Αλλά, αργότερα, όταν θα φτάσουμε στην ψηφοφορία επί της εκθέσεως αυτής θα σας ζητήσω να μου πείτε ρητά στο τέλος των ψηφοφοριών επί των τροπολογιών, αν μπορείτε να τις δεχτείτε. Στη συνέχεια θα λάβουμε τις αποφάσεις μας βάσει των όσων θα μας πείτε τότε.
<P>
Προς το παρόν σας ευχαριστώ για τα σχόλιά σας αλλά, ειλικρινά, πρέπει να καταλάβετε ότι το Κοινοβούλιο έχει καθήκον να υπολογίσει και τη δική του θέση και όχι μόνον να δείχνει κατανόηση για τις θέσεις των άλλων θεσμικών οργάνων.

<SPEAKER ID=60 NAME="Marνn">
Κύριε Tomlinson, θέλω να σας πω ήδη από τώρα ποια είναι η θέση της Επιτροπής, χωρίς να χρειασθεί να παρέμβω τη στιγμή της ψηφοφορίας, ώστε να τη μάθουν αμέσως οι κύριοι βουλευτές.
<P>
Η Επιτροπή, όπως σας είπα, δεν θα έχει κανένα πρόβλημα, αφού παρουσιάσει τον κανονισμό στο Συμβούλιο Υπουργών, να δεχθεί το πνεύμα και το περιεχόμενο των τροπολογιών σας. Αυτή τη στιγμή δεν μπορούμε να τις δεχθούμε. Και ζητούμε απλώς από το Κοινοβούλιο να επιδείξει ευελιξία και να περιμένει άλλους 3-4 μήνες. Γνωρίζοντας ότι ο Αύγουστος είναι μήνας διακοπών, δεν μου φαίνεται τραγικό να περιμένουμε μέχρι τον Σεπτέμβριο ή τον Οκτώβριο για να κάνουμε μία γενική συζήτηση με την αυστριακή προεδρία, διότι αντιμετωπίζουμε πολλές δυσκολίες και προτιμάμε να κάνουμε τη γενική συζήτηση τον Οκτώβριο.
<P>
Αυτή είναι η γνώμη μας.

<SPEAKER ID=61 NAME="Πρόεδρος">
Ευχαριστώ, κύριε Επίτροπε.
<P>
Με αυτή την ανταλλαγή απόψεων, λοιπόν, λήγει η συζήτηση.
<P>
Η ψηφοφορία θα διεξαχθεί αύριο, στις 11.30.
<P>
(Η συνεδρίαση διακοπείσα στις 11.25, επαναλαμβάνεται στις 11.30)

<CHAPTER ID=7>
Ψηφοφορίες
<SPEAKER ID=62 NAME="Thomas">
Κύριε Πρόεδρε, η τροπολογία αριθ. 41 είναι διαφορετική από τις τροπολογίες αριθ. 42 και 43. Η τροπολογία 41, με ημερομηνία 2002, δεν υποστηρίχθηκε στην επιτροπή. Υποστηρίχθηκε η ημερομηνία 2005, με την οποία δίδεται στους παραγωγούς μεγαλύτερη προθεσμία να προσαρμοστούν στο νέο καθεστώς. Η περίοδος την οποία πρέπει να υποστηρίξουμε είναι μέχρι το 2005, και όχι το 2002.

<SPEAKER ID=63 NAME="Πρόεδρος">
Κύριε Thomas, κρατώ υπό σημείωση την παρατήρησή σας και θα φροντίσω να γίνει ο έλεγχος με την γλωσσική υπηρεσία του Κοινοβουλίου, ώστε να είναι ακριβής η απόδοση, όπως την ζητάτε.

<SPEAKER ID=64 NAME="Πρόεδρος">
Επιθυμείτε χωριστή ψηφοφορία για την τροπολογία αριθ. 41;

<SPEAKER ID=65 NAME="Thomas">
Μάλιστα, κύριε Πρόεδρε, θέλω χωριστή ψηφοφορία για την τροπολογία αριθ. 41, καθώς είναι διαφορετική.

<SPEAKER ID=66 LANGUAGE="EN" NAME="Provan">
Θα ήθελα να ρωτήσω τον εισηγητή - πρόκειται για μία απλή διευκρίνιση- το εξής: δεν θα ήταν πιο εύκολο, υπό τις παρούσες συνθήκες, να αποσύρει την τροπολογία και να αφήσει όπως είναι το αρχικό κείμενο της Επιτροπής;

<SPEAKER ID=67 NAME="Thomas">
Μετά χαράς.

<SPEAKER ID=68 NAME="Πρόεδρος">
Μα πρόκειται για τροπολογία της Επιτροπής Γεωργίας και Ανάπτυξης της Υπαίθρου.

<SPEAKER ID=69 NAME="Thomas">
Ναι, έγινε κάποιο λάθος. Το ήλεγξα με τις υπηρεσίες του Κοινοβουλίου. Η επιτροπή ψήφισε υπέρ της ημερομηνίας 2005 και όχι 2002. Επομένως, αν συμφωνεί ο πρόεδρος της Επιτροπής Γεωργίας και Ανάπτυξης της Υπαίθρου, αυτή η τροπολογία πρέπει να αποσυρθεί.

<SPEAKER ID=70 LANGUAGE="FR" NAME="Aldo">
Κύριε Πρόεδρε, πράγματι υπάρχει ένα πρόβλημα. Υπενθυμίζω απλώς στον κ. εισηγητή ότι, στις αιτιολογικές σκέψεις, η Επιτροπή Γεωργίας ενέκρινε το 2005. Αλλά η εν λόγω τροπολογία υπ' αριθ. 41, εγκρίθηκε και από την Επιτροπή Γεωργίας. Από τη μία μεριά, στις αιτιολογικές σκέψεις, τοποθετηθήκαμε υπέρ του 2005, ενώ στο κυρίως κείμενο, επιλέξαμε το 2002. Επομένως, σήμερα, πιστεύω ότι δεν υπάρχει κανένας λόγος να αποσύρουμε την τροπολογία σχετικά με το 2002. Πρέπει να προβούμε σε μία ψηφοφορία.
<P>
(Το Σώμα εγκρίνει το σχέδιο νομοθετικού ψηφίσματος)

<SPEAKER ID=71 NAME="Πρόεδρος">
Προχωρούμε στην εκλογή ενός Αντιπροέδρου του Κοινοβουλίου.
<P>
Έχουμε λάβει τις υποψηφιότητες της κ. Bloch von Blottnitz και του κ. Gerard Collins.
<P>
Για την εκλογή θα ορισθούν δια κλήρου τέσσερις ψηφολέκτες.
<P>
(Κληρώνονται ως ψηφολέκτες οι βουλευτές Mohamed Ali, Parodi, Marinucci και Frischenschlager)

<SPEAKER ID=72 LANGUAGE="NL" NAME="Martens">
Κύριε Πρόεδρε, θα ήθελα να διευκρινίσω τη στάση μας κατά την παρούσα ψηφοφορία. Η Ομάδα μας τάχθηκε ανέκαθεν υπέρ της σωστής εφαρμογής ενός κατά τη γνώμη μας βασικού κανόνα του Κοινοβουλίου, υπέρ δηλαδή της κατανομής κατ' αναλογία των μελών του Προεδρείου: προέδρου, αντιπροέδρων και κοσμητόρων.
<P>
Στην παρούσα κοινοβουλευτική περίοδο, υπήρξε εδώ μία συμφωνία ανάμεσα στις μεγαλύτερες Ομάδες, δηλαδή τη Σοσιαλιστική Ομάδα και τη δική μας. Στην αρχή λειτούργησε καλά. Κατά τη δεύτερη ψηφοφορία δεν λειτούργησε όμως σωστά για την ανάδειξη των κοσμητόρων. Κι όμως θεωρούμε αυτόν τον κανόνα βασικό για το Κοινοβούλιο. Η θέση μας παραμένει πολύ ευάλωτη. Σήμερα το πρωί μιλήσαμε και πάλι για τις επιθέσεις που δέχεται το Σώμα μας σχεδόν καθημερινά. Θεωρούμε λοιπόν ότι πρέπει να τηρηθεί ο κανόνας. Είναι φανερό ότι με τους υπολογισμούς βάσει του συστήματος d'Hondt, η Ομάδα Ένωση για την Ευρώπη δικαιούται έναν αντιπρόεδρο. Εφόσον ο κ. Podestΰ προσχώρησε στη δική μας Ομάδα, διαθέτουμε τον αριθμό των αντιπροέδρων που μας ανήκει. Από σεβασμό προς έναν, κατά τη γνώμη μας, βασικό κανόνα του Κοινοβουλίου, αποσύραμε λοιπόν την υποψηφιότητα του κ. Cunha.
<P>
Αποτίνω φόρο τιμής στον κ. Cunha για τη χειρονομία του. Απ' ό, τι κατάλαβα, οι μεγάλες Ομάδες του Κοινοβουλίου διατίθενται να σεβασθούν τον κανόνα και το σύστημα d'Hondt. Μας δόθηκε η διαβεβαίωση, και υπό αυτές τις συνθήκες αποσύραμε την υποψηφιότητα του κ. Cunha, ώστε η ομάδα Ένωση για την Ευρώπη να αποκτήσει τον αντιπρόεδρο που δικαιούται. Και αυτό παρά το γεγονός ότι, στην προηγούμενη ψηφοφορία για τους κοσμήτορες, βρεθήκαμε ζημιωμένοι.

<SPEAKER ID=73 LANGUAGE="PT" NAME="Cunha">
Κύριε Πρόεδρε, μία κουβέντα μόνο για να υπογραμμίσω αυτά που είπε ο κ. Martens. Από τη δική μου μεριά, και όσο με αφορά, καθόλου δεν δίστασα να πάρω την απόφαση να αποσύρω την υποψηφιότητά μου, εφόσον θεωρώ ότι οφείλουμε να τηρήσουμε τους κανόνες που ανέκαθεν απετέλεσαν τους κανόνες των εργασιών του Κοινοβουλίου, με άλλα λόγια, να ακολουθήσουμε τη μέθοδο d'Hondt.
<P>
(Χειροκροτήματα)

<SPEAKER ID=74 LANGUAGE="DE" NAME="Roth">
Κύριε Πρόεδρε, ήθελα να επισημάνω ότι είναι βεβαίως δικαίωμα κάθε βουλευτή αυτού του Σώματος να θέτει υποψηφιότητα για τη θέση του ή της αντιπροέδρου. Ένα δημοκρατικό δικαίωμα σε αυτό το Σώμα είναι επίσης να προτείνουν οι πολιτικές ομάδες αντιπροέδρους. Ο κύριος Martens επεσήμανε πολύ σωστά ότι υπάρχουν μεν εσωτερικές συμφωνίες - είπατε μεταξύ των μεγάλων πολιτικών ομάδων, υπάρχουν όμως και άλλες ομάδες σε αυτό το Κοινοβούλιο - υπάρχουν όμως και συμφωνίες που δεν υποστηρίζονται απαραίτητα από αυτό το Σώμα, όπως έδειξε και η εκλογή του κυρίου Killilea στη θέση του κοσμήτορα.
<P>
Σε αυτή την περίπτωση, το Σώμα, με τη μεγάλη του σοφία, αποφάσισε κάτι διαφορετικό από αυτό που πιθανώς να αποφασιζόταν μέσω συμφωνίας. Γι' αυτό αποτελεί δημοκρατικό μας δικαίωμα να προτείνουμε μία υποψηφιότητα από την Ομάδα των Πρασίνων στο Ευρωπαϊκό Κοινοβούλιο, μεταξύ άλλων και με τη σκέψη πως θα ήταν καλό να συλλογιστούμε κατά πόσον δεν θα ήταν εύλογο, ορθό και δημοκρατικά νομιμοποιημένο σε ένα όργανο όπως είναι το Προεδρείο του Ευρωπαϊκού Κοινοβουλίου να εκπροσωπούνται όλες οι πολιτικές ομάδες και όχι, όπως συμβαίνει τώρα, να υπάρχουν τρεις ομάδες που δεν εκπροσωπούνται καθόλου! Τρεις πολιτικές ομάδες αυτού του Κοινοβουλίου δεν εκπροσωπούνται καθόλου στο Προεδρείο, και το ίδιο ισχύει για τους μη εγγεγραμμένους!
<P>
(Χειροκροτήματα) Γι' αυτό η υποψηφιότητα αυτή είναι μία υποψηφιότητα που σε καιρούς όπου διεξάγονται πολύ σημαντικές συζητήσεις σε αυτό το Προεδρείο θα φέρει ίσως περισσότερη δημοκρατία σε αυτό το Κοινοβούλιο!
<P>
(Χειροκροτήματα)
<SPEAKER ID=75 NAME="Πρόεδρος">
Ψήφισαν 544 συνάδελφοι.
<P>
Υπέρ της κ. Bloch von Blottnitz: 141.
<P>
Υπέρ του κ. Gerard Collins: 332.
<P>
Αποχές: 71.
<P>
Επομένως, ο κ. Gerard Collins εξελέγη Αντιπρόεδρος. Τον συγχαίρω και ευχαριστώ τους ψηφολέκτες.
<P>
(Η συνεδρίαση διακοπείσα στις 12.10, επαναλαμβάνεται στις 12.30)

<CHAPTER ID=8>
Καλωσσρισμα
<SPEAKER ID=76 NAME="Πρόεδρος">
Θα ήθελα να πληροφορήσω το Σώμα για την παρουσία ανάμεσά μας, στο θεωρείο των επισήμων, του Προέδρου της Νέας Δημοκρατίας και αρχηγού της αξιωματικής αντιπολίτευσης στην Ελλάδα, κ. Κώστα Καραμανλή. Ο κ. Καραμανλής επισκέπτεται από χθες το Ευρωπαϊκό Κοινοβούλιο για συνομιλίες με τον Πρόεδρο του Κοινοβουλίου και τους προέδρους των πολιτικών ομάδων. Του ευχόμαστε καλή παραμονή στο Στρασβούργο.

<CHAPTER ID=9>
Ψηφοφορίες (συνέχεια)
<SPEAKER ID=77 LANGUAGE="NL" NAME="van Velzen, W.G.">
Κύριε Πρόεδρε, λόγω της σύγχυσης που δημιουργήθηκε στην Ομάδα μου με την αλλαγή ψηφοφορίας, προσπαθώ τώρα να διευκρινίσω τα πράγματα: ότι πρώτα ψηφίσουμε για την αιτιολογική σκέψη Β και μετά θα επανέλθουμε στην αιτιολογική σκέψη Α.

<SPEAKER ID=78 NAME="Πρόεδρος">
Κύριε Van Velzen, θα το διευκρινίσουμε για να μην υπάρχει καμμία σύγχυση, με ηλεκτρονικό έλεγχο.

<SPEAKER ID=79 NAME="Green">
Ψηφίσαμε ήδη σχετικά με το Α και έχει εγκριθεί. Ειλικρινά, δεν μπορείτε να γυρίσετε πίσω και να κάνετε έλεγχο τώρα που έχουμε προχωρήσει στην επόμενη ψηφοφορία. Κάτι τέτοιο είναι απολύτως απαράδεκτο.

<SPEAKER ID=80 NAME="Πρόεδρος">
Κυρία Green, έχετε δίκαιο με την εξής έννοια: πράγματι, στο σημείο Α ψηφίσαμε και πράγματι η πλειοψηφία ήταν υπέρ. Εζητήθη ηλεκτρονικός έλεγχος και υπήρξε και σύγχυση μεταξύ των σημείων Α και Β και επανέλαβα και τις δύο ψηφοφορίες. Μπορώ να επαναλάβω τον ηλεκτρονικό έλεγχο.

<SPEAKER ID=81 LANGUAGE="EN" NAME="Green">
Κύριε Πρόεδρε, ανακοινώσατε το αποτέλεσμα αυτής της ψηφοφορίας και προχωρήσατε στο Β. Στη συνέχεια πήρατε την καταγεγραμμένη ψήφο στο Β. Είναι απολύτως απαράδεκτο.

<SPEAKER ID=82 NAME="Πρόεδρος">
Έχετε απόλυτο δίκιο, κυρία Green, αλλά μου ζητήθηκε να κάνω έλεγχο για το Α.

<SPEAKER ID=83 LANGUAGE="EN" NAME="Green">
Κύριε Πρόεδρε, αυτό είναι αντίθετο με όλους τους κανόνες ψηφοφορίας που άκουσα ποτέ: Δεχτήκατε να γίνει έλεγχος για μία ψηφοφορία της οποίας το αποτέλεσμα είχε ανακοινωθεί, και ενώ είχατε ήδη προχωρήσει στην επόμενη ψηφοφορία. Αυτή η πρακτική είναι εντελώς απαράδεκτη.
<P>
(Χειροκροτήματα) Έκαναν λάθος με τις ψήφους τους. Είναι απαράδεκτο να το ανακαλούν.

<SPEAKER ID=84 LANGUAGE="NL" NAME="Oomen-Ruijten">
Κύριε Πρόεδρε, όπως πάντα τα πήγατε πολύ γρήγορα. Αμέσως μετά την αιτιολογική σκέψη Α, ζητήσαμε έναν έλεγχο και εσείς προχωρήσατε τότε στην αιτιολογική σκέψη Β. Πιστεύω ότι η ψηφοφορία μας υπήρξε νόμιμη, και ότι ψηφίσαμε τώρα για την αιτιολογική σκέψη Α.

<SPEAKER ID=85 LANGUAGE="DE" NAME="Quisthoudt-Rowohl">
Κύριε Πρόεδρε, ακόμα και αν η άλλη πτέρυγα του Σώματος έχει μία απλή πλειοψηφία για την αιτιολογική σκέψη Α, εδώ πρόκειται για ειδική πλειοψηφία. Πρέπει απλώς να ελέγξουμε αν οι άλλοι φθάνουν τις 314 ψήφους, όταν μία μεγάλη πολιτική Ομάδα είναι κατά. Αυτό είναι το θέμα.

<SPEAKER ID=86 LANGUAGE="EN" NAME="Green">
Κύριε Πρόεδρε, μπορώ να δεχθώ ότι αν μία από τις Ομάδες της πλειοψηφίας σε αυτό το Κοινοβούλιο είναι αντίθετη σε κάτι το οποίο απαιτεί ειδική πλειοψηφία, τότε αυτό δεν πρόκειται να γίνει δεκτό. Εσείς όμως ανακοινώσατε ότι έγινε δεκτό το αποτέλεσμα της ψηφοφορίας και προχωρήσατε παρακάτω. Είναι απαράδεκτο να αντιλαμβάνονται οι εν λόγω βουλευτές ότι έκαναν λάθος και να σας ζητούν να γυρίσετε πίσω. Δεν μπορούμε να δεχτούμε κάτι τέτοιο. Αν κάνετε μία τέτοια αρχή, τότε θα επικρατήσει αναρχία σε αυτό το Κοινοβούλιο.
<P>
(Χειροκροτήματα)

<SPEAKER ID=87 LANGUAGE="EN" NAME="Provan">
Κύριε Πρόεδρε, καταλαβαίνω πολύ καλά την ανησυχία ορισμένων σχετικά με αυτό το θέμα, και καταλαβαίνω επίσης αρκετά καλά τη θέση της κυρίας Green. Αλλά ας μην έχουμε αμφιβολίες: έγιναν σαφώς αιτήσεις για έλεγχο του αποτελέσματος της ψηφοφορίας επί της αιτιολογικής σκέψης Α, αμέσως μετά την έναρξη της ψηφοφορίας. Δυστυχώς, προχωρήσαμε πάρακάτω πολύ γρήγορα στην ψηφοφορία για το Β, ενώ γίνονταν ακόμα αιτήσεις για έλεγχο. Ρίχνοντας μία ματιά στο Κοινοβούλιο, πιστεύω ότι οι αιτήσεις αυτές ήταν απολύτως δικαιολογημένες, και κάνω έκκληση σε σας, κύριε Πρόεδρε, να κάνετε έλεγχο για την αιτιολογική σκέψη Α, όπως σας επιβάλλουν τα καθήκοντά σας. Στη συνέχεια μπορούμε να ξαναψηφίσουμε επί της αιτιολογικής σκέψης Β εν ευθέτω χρόνω.

<SPEAKER ID=88 NAME="Πρόεδρος">
Θα κάνουμε τον ηλεκτρονικό έλεγχο στην αιτιολογική σκέψη Β, όπως είχε ζητηθεί.

<SPEAKER ID=89 LANGUAGE="DE" NAME="Rack">
Κύριε Πρόεδρε, με κάθε σεβασμό για τη διαδικασία που ακολουθείτε, ο κύριος Provan επισήμανε με σαφή τρόπο ποιά ήταν η πραγματική διαδικασία που ακολουθήθηκε κατά την ψηφοφορία επί της αιτιολογικής σκέψης Α. Είχατε καλέσει σε ψηφοφορία επί της αιτιολογικής σκέψης Α και αμέσως μετά ακούστηκαν οι πρώτες κλήσεις για ηλεκτρονικό έλεγχο. Ωστόσο εσείς προχωρήσατε αμέσως στην αιτιολογική σκέψη Β. Κατόπιν λάβατε -ορθά, κατά τη γνώμη μου - την απόφαση να επιτρέψετε την ψηφοφορία επί της αιτιολογικής σκέψης Α με τη μορφή του ελέγχου, όμως μετά αφήσατε, νομίζω, μία αντίρρηση προερχόμενη με έντονο τρόπο από την άλλη πλευρά του Σώματος να αποτρέψει τη διεξαγωγή αυτής της ψηφοφορίας. Δεν το θεωρώ σωστό αυτό. Για αυτόν τον λόγο δεν συμμετείχα στην υπόλοιπη ψηφοφορία και θα παρακαλούσα να διευκρινιστεί πραγματικά το ζήτημα.

<SPEAKER ID=90 LANGUAGE="FR" NAME="Πρόεδρος">
Κύριε Rack, ο Κανονισμός το λέει πάρα πολύ καθαρά. Έχω το γαλλικό κείμενο:
<P>
"Μετά την ανακοίνωση του αποτελέσματος ψηφοφορίας δι' ανατάσεως, μπορεί να ζητηθεί επαλήθευση με το ηλεκτρονικό σύστημα». Εγώ προχώρησα, έκανα την ψηφοφορία για το πρώτο, ανήγγειλα το αποτέλεσμα, δεν μου ζητήθηκε εκείνη την στιγμή ο έλεγχος. Προχώρησα στο σημείο Β, και εκείνη την στιγμή ο κ. Ferber και άλλοι συνάδελφοι μου φώναξαν ότι υπήρξε μία σύγχυση και ζήτησαν ηλεκτρονικό έλεγχο. Τον έκανα για το σημείο Β. Μου ζητήθηκε για το σημείο Α. Εάν δεν υπήρχε αντίρρηση, θα το έκανα και για το σημείο Α, παρότι είχε ζητηθεί καθυστερημένα. Εφ'όσον υπήρξε αντίρρηση, δεν μπορούσα να το κάνω.
<P>
(Το Σώμα εγκρίνει την πρόταση ψηφίσματος) Θα εξετάζουμε τώρα το παράρτημα στην πρόταση ψηφίσματος.
<P>
Μετά από την ψηφοφορία για την πρόταση ψηφίσματος
<SPEAKER ID=91 LANGUAGE="NL" NAME="van Velzen, W.G.">
Βεβαίως, κύριε Πρόεδρε, για κοιτάξτε το κείμενο. Υπό τη προεδρία σας τέθηκε σε ψηφοφορία η παράγραφος 1γ). Εκεί γραφόταν στον αριθ. 2: "και λαμβάνοντας υπόψη το κείμενο που επισυνάπτεται στο παράρτημα». Αυτό διαγράφηκε. Είναι λοιπόν εντελώς παράλογο να ψηφίσουμε τώρα για ένα παράρτημα το οποίο βγάλαμε από το νομοθετικό ψήφισμα. Αρα τελείωσε η ψηφοφορία.

<SPEAKER ID=92 NAME="Πρόεδρος">
Κύριε Van Velzen, μου εξηγούν οι υπηρεσίες του Προεδρείου ότι δεν είμαστε υποχρεωμένοι να θέσουμε σε ψηφοφορία μία αναφορά που λέει: «Λαμβάνοντας υπ'όψη το κείμενο που επισυνάπτεται στο Παράρτημα...». Διότι είναι δεδομένο ότι, βεβαίως, λαμβάνεται υπ'όψη και το κείμενο που υπάρχει στο Παράρτημα. Είναι μία περιττολογία και γι'αυτό δεν ετέθη σε ψηφοφορία.

<SPEAKER ID=93 NAME="Linkohr">
Κύριε Πρόεδρε, επιτρέψατέ μου ως εισηγητής να πω μερικά λόγια σχετικά με την αξιοσέβαστη αυτή ψηφοφορία. Βεβαίως και διαγράψαμε την αναφορά σύμφωνα με την οποία η Επιτροπή θα πρέπει να λάβει υπόψη το παράρτημα, όμως συγχρόνως ψηφίσαμε να ληφθεί μία απόφαση επί τη βάσει του άρθρου 38β της Συνθήκης και του άρθρου 50 του Κανονισμού - τα οποία και τα δύο κάνουν σαφή αναφορά σε μία πρωτοβουλία του Κοινοβουλίου και όχι σε μία οποιαδήποτε δήλωση.
<P>
Εάν δεν αποφασίσετε τώρα επ' αυτού, τότε θα γελοιοποιήσετε την απόφαση που ελήφθη πριν για το άρθρο 38β και το άρθρο 50. Το τι θα κάνει τότε η Επιτροπή θα είναι δικό της θέμα, είτε το αποφασίσουμε είτε όχι. Και η Επιτροπή ξέρει να διαβάζει, και σε 11 γλώσσες. Επιμένω να γίνει τώρα ψηφοφορία επί του παραρτήματος όπως προβλέπεται από τη διαδικασία.

<SPEAKER ID=94 LANGUAGE="FR" NAME="Herman">
Κύριε Πρόεδρε, για να μη σπαταλήσω το χρόνο του Σώματος, και για να λάβω υπόψη την ευχή του εισηγητή κ. Linkohr, προτείνω να κάνετε μία συνολική ψηφοφορία για όλο το παράρτημα, και θα μάθουμε αμέσως πού βρισκόμαστε, διότι το παράρτημα αυτό επίσης απαιτεί ειδική πλειοψηφία.

<SPEAKER ID=95 NAME="Πρόεδρος">
Κύριε Herman, υπάρχουν ψηφοφορίες κατά τμήματα. Πώς είναι λοιπόν δυνατόν να κάνω μία συνολική ψηφοφορία για όλο το Παράρτημα;

<SPEAKER ID=96 LANGUAGE="ES" NAME="Robles Piquer">
Kύριε Πρόεδρε, επιτρέψτε μου να προσπαθήσω να εισαγάγω λίγη κοινή λογική σ' αυτό το θέμα. Και το λέω από το ενδιαφέρον που τρέφω για τις ανανεώσιμες μορφές ενέργειας, το οποίο γνωρίζει καλά ο κ. Linkohr και άλλα μέλη του Σώματος.
<P>
O λόγος για τον οποίο η Ομάδα μου θέλησε να απορρίψει την αιτιολογική σκέψη Α είναι πολύ απλός. Από λάθος, η αιτιολογική σκέψη Α λέει ότι υπάρχει «έλλειψη κοινοτικών νομικών διατάξεων σχετικά με την παροχή στο δίκτυο ηλεκτρικής ενέργειες παραχθείσας από ανανεώσιμες πηγές ενέργειας». Και λέω ότι πρόκειται περί λάθους, επειδή η οδηγία που δημοσιεύθηκε τον Ιανουάριο 1997 για την αγορά ηλεκτρικής ενέργειας, για την οποία το Ευρωπαϊκό Κοινοβούλιο -όπως είπα και εχθές κατά την προκαταρκτική συνεδρίαση της συζήτησης- εργάσθηκε πολύ, ιδίως μέσω του έργου του κ. Desama, έχει δύο διατάξεις σχετικά με τις ανανεώσιμες μορφές ενέργειας, σε μία αιτιολογική σκέψη και σε ένα άρθρο.
<P>
Επομένως, θα μπορούσε να γίνει λόγος για ανεπάρκεια ή για λιτότητα, αλλά όχι για πλήρη έλλειψη. Αυτός είναι λοιπόν ο λόγος - τον οποίο εξέθεσα στον κ. Linkohr την κατάλληλη στιγμή - για τον οποίο δεν μπορούμε να αποδεχθούμε αυτό το κείμενο.
<P>
Το τι θα συμβεί τώρα, κύριε Πρόεδρε, είναι πολύ απλό. Η Ομάδα μας θα ψηφίσει κατά πλειοψηφία κατά έτσι, δεν θα επιτευχθεί ειδική πλειοψηφία και θα απορριφθεί το σύνολο του κειμένου. Θα ήταν προτιμότερο να το μελετήσει ξανά η Επιτροπή Έρευνας, Τεχνολογικής Ανάπτυξης και Ενέργειας, διότι πιστεύουμε ότι μπορούν να επέλθουν βελτιώσεις στο υπάρχον κείμενο και να υποβληθεί αργότερα στο Σώμα ένα κείμενο που θα εγκριθεί από όλους.
<P>
Αυτή είναι η πρότασή μου.

<SPEAKER ID=97 NAME="Πρόεδρος">
Κύριε Robles Piquer, εάν κατάλαβα καλά, ζητάτε την αναπομπή στην Επιτροπή Ενέργειας. Σύμφωνοι, μπορείτε να το ζητήσετε. Υπάρχει κάποιος ο οποίος είναι αντίθετος;

<SPEAKER ID=98 NAME="Linkohr">
Κύριε Πρόεδρε, είχαμε αρκετό χρόνο στην Επιτροπή Έρευνας, Τεχνολογικής Ανάπτυξης και Ενέργειας να ασχοληθούμε με αυτό. Και η άλλη πτέρυγα του Σώματος υπέβαλε τροπολογίες οι οποίες εγκρίθηκαν σχεδόν χωρίς καμία εξαίρεση. Μέχρι προ ολίγου είχα την εντύπωση ότι υπάρχει μία ευρεία συναίνεση ως προς αυτή την έκθεση, όπως άλλωστε είχαμε και στο παρελθόν μία ευρεία συναίνεση όσον αφορά τις ανανεώσιμες μορφές ενέργειας. Μού είναι ανεξήγητο γιατί ξαφνικά συντελέστηκε μία μεταστροφή στην άποψη του Ευρωπαϊκού Λαϊκού Κόμματος, αλλά ο καθένας έχει αυτό το δικαίωμα. Ο καθένας μπορεί να κάνει μία φορά λάθος, αλλά δεν πιστεύω πως προχωρούμε με την αναπομπή του θέματος εκ νέου στην επιτροπή. Έχουμε ξαναβρεθεί σε ανάλογη κατάσταση, δεν πρόκειται να μάθουμε κάτι καινούριο. Παρακαλώ να γίνει τώρα ψηφοφορία, για να γνωρίζουμε πού βρισκόμαστε.

<SPEAKER ID=99 NAME="Πρόεδρος">
Κύριε Linkohr, είσθε αντίθετος. Επομένως, ακούσαμε έναν υπέρ και έναν κατά.

<SPEAKER ID=100 LANGUAGE="NL" NAME="Van Velzen, W.G.">
Κύριε Πρόεδρε, εγώ το υποστηρίζω, διότι προσπαθήσαμε από καιρό στην Επιτροπή Έρευνας, Τεχνολογικής Ανάπτυξης και Ενέργειας να αλλάξουμε τα πρότυπα στην έκθεση Linkohr, τα οποία θεωρούμε πολύ κατευθυνόμενα. Δεν το κατορθώσαμε· θεωρώ λοιπόν ενδεδειγμένη μία αναπομπή στην επιτροπή.

<SPEAKER ID=101 LANGUAGE="DE" NAME="Bloch von Blottnitz">
Κύριε Πρόεδρε, κατ' αρχάς δύο βουλευτές εδώ μίλησαν υπέρ. Θα μπορούσαν τουλάχιστον δύο να μιλήσουν κατά. Κατά τ' άλλα, θα ήθελα να επισημάνω ότι ποτέ ξανά δεν έχουμε αρχίσει να αναπέμπουμε θέματα εν μέσω μίας ψηφοφορίας. Κανονικά αυτό το αίτημα θα έπρεπε να είχε υποβληθεί νωρίτερα. Ακόμα θα ήθελα να επισημάνω ότι διεξήγαμε μακρές και διεξοδικές συζητήσεις στην Επιτροπή Ενέργειας και μέχρι τώρα ακουγόταν πάντα ανοιχτά - τουλάχιστον από αυτή την πλευρά του Σώματος - ότι χρειαζόμαστε οπωσδήποτε το μέσο των ανανεώσιμων μορφών ενέργειας, και αυτός είναι ο θεμέλιος λίθος. Εάν θέλετε να απαλείψετε τον θεμέλιο λίθο, εντάξει. Όμως μέχρι τώρα λέγατε κάτι εντελώς διαφορετικό. Δεν θέλω να πω ότι λέγατε ψέμματα, αλλά δεν μπορούμε να παίζουμε εδώ. Όταν βλέπετε να χάνετε, παραπέμπετε εκ νέου στην επιτροπή. Τότε λοιπόν θα εργαζόμαστε στο μέλλον εδώ όπως στο νηπιαγωγείο και δεν θα προχωρούμε μπροστά. Κύριε Πρόεδρε, παρακαλώ να επιτρέψετε να διεξαχθεί η ψηφοφορία με τη σειρά, ως είθισται.

<SPEAKER ID=102 NAME="Πρόεδρος">
Τίθεται σε ψηφοφορία η πρόταση αναπομπής στην επιτροπή.
<P>
(Το Σώμα απορρίπτει την πρόταση)

<SPEAKER ID=103 LANGUAGE="EN" NAME="Collins, Kenneth">
Κύριε Πρόεδρε, παίρνω το λόγο για να επιστήσω την προσοχή τόσο του Σώματος όσο και τη δική σας στο γεγονός ότι τη στιγμή αυτή διεξάγεται μία συνέντευξη Τύπου στο θεωρείο των επισήμων. Δεν είμαι καθόλου βέβαιος ότι αυτή είναι η ορθή χρήση του θεωρείου των επισήμων: η διεξαγωγή τηλεοπτικών συνεντεύξεων τη στιγμή που λαμβάνει χώρα μία ψηφοφορία. Μπορείτε σας παρακαλώ να προβείτε στις απαραίτητες ενέργειες έτσι ώστε σταματήσει αυτό;

<SPEAKER ID=104 NAME="Πρόεδρος">
Κύριε Kenneth Collins, εδόθησαν οι οδηγίες.

<SPEAKER ID=105 LANGUAGE="FR" NAME="Lataillade">
Κύριε Πρόεδρε, θα μπορούσα να υποστηρίξω τον κ. Herman στην πρότασή του; Φαίνεται ότι το σύνολο των ψηφοφοριών διεξάγεται πάντοτε με τον ίδιο τρόπο και ότι κάθε φορά είναι αδύνατον να διαμορφωθεί μία πλειοψηφία. Η πρόταση του κ. Herman, να καταλήξουμε σε μία γενική ψηφοφορία, φαίνεται απόλυτα λογική και θα αποφύγουμε να χάσουμε πολύ χρόνο ώστε να φθάσουμε στο ίδιο αποτέλεσμα.

<SPEAKER ID=106 NAME="Πρόεδρος">
Θα ήθελα να παρακαλέσω το Σώμα να λάβει υπ'όψη του ότι θα πρέπει οι πολιτικές ομάδες που έχουν υποβάλει τροπολογίες να αποσύρουν τις τροπολογίες τους για να δεχθούν να γίνει αυτή η συνολική ψηφοφορία. Εγώ δεν έχω καμμία αντίρρηση, εάν οι πολιτικές ομάδες είναι σύμφωνες και μπορούμε να κάνουμε μία συνολική ψηφοφορία, να την κάνουμε.

<SPEAKER ID=107 LANGUAGE="EN" NAME="McNally">
Κύριε Πρόεδρε, εμείς δεν είμαστε σύμφωνοι. Υπάρχουν κάποιες τροπολογίες για τις οποίες ζητήσαμε να γίνουν ονομαστικές ψηφοφορίες. Θέλουμε να γίνει γνωστή η στάση της αντίθετης πλευράς σε ό, τι αφορά αυτές τις ονομαστικές ψηφοφορίες, και θέλουμε επίσης να ψηφιστούν οι τροπολογίες μία μία.
<P>
(Χειροκροτήματα από την αριστερή πτέρυγα) -Μετά την ψηφοφορία
<SPEAKER ID=108 NAME="Linkohr">
Κύριε Πρόεδρε, αντιμετωπίζουμε όμως τώρα το πρόβλημα ότι παραπέμπουμε εκ νέου ένα παράρτημα το οποίο καταψηφίσαμε. Δεν ξέρω πώς θα το χειριστούμε αυτό. Εναποθέτω στη δική σας σοφή κρίση το αν θα ψηφίσουμε άλλη μία φορά επ' αυτού ή όχι. Αυτό θα αποτελούσε αναμφίβολα μία μοναδική περίπτωση στο ιστορικό του Κοινοβουλίου.

<SPEAKER ID=109 LANGUAGE="FR" NAME="Fabre-Aubrespy">
Κύριε Πρόεδρε, φοβούμαι ότι κάνατε κάποιο λάθος, στη συνέχεια άλλωστε ενός λάθους στον κατάλογο των ψηφοφοριών: ένα διαδικαστικό λάθος σχετικά με αυτή την ψηφοφορία. Η τελική ψηφοφορία δεν μπορούσε προφανώς να διεξαχθεί πριν την ψήφιση του παραρτήματος. Θέσατε σε ψηφοφορία πρώτα, ξεχωριστά, κατόπιν αίτησης μίας Ομάδας, το δεύτερο σκέλος του σημείου γ) που ζητούσε να ληφθεί υπόψη το παράρτημα. Στη συνέχεια, προβήκατε στη διεξαγωγή της τελικής ψηφοφορίας, έπειτα στη ψήφιση του παραρτήματος. Και πριν ακόμη προχωρήσετε στη ψήφιση του παραρτήματος, αλλά αφού είχε πραγματοποιηθεί η τελική ψηφοφορία, δεχθήκατε να γίνει ψηφοφορία επί διαδικαστικού θέματος όπου προτεινόταν αναπομπή σε επιτροπή, ενώ σύμφωνα με το άρθρο 129 είναι προφανές ότι δεν μπορούμε να ζητήσουμε την αναπομπή σε επιτροπή πριν από την τελική ψηφοφορία.
<P>
Νομίζω ότι στην πραγματικότητα η τελική ψηφοφορία στην οποία μόλις προβήκατε, δεν ήταν σωστή. Δεν μπορούμε να προχωρήσουμε στην τελική ψηφοφορία πριν την ολοκλήρωση της ψηφοφορίας του κειμένου, δηλαδή του κειμένου και του παραρτήματός του. Συνεπώς, πιστεύω ότι πρέπει να κάνετε μία τελική ψηφοφορία του κειμένου, μία τελική ψηφοφορία που δεν μπορεί να έχει πραγματοποιηθεί πριν από λίγο.

<SPEAKER ID=110 NAME="Πρόεδρος">
Κύριε Fabre-Aubrespy, με συγχωρείτε, αλλά δεν συμφωνώ με την ερμηνεία σας. Το πρώτο μέρος της ψηφοφορίας αποσυνδέθηκε σαφώς από την ψηφοφορία σχετικά με το παράρτημα. Το θέμα αυτό ήδη αποτέλεσε αντικείμενο συζήτησης και διευκρινίστηκε καλά. Μπορούσαμε να κάνουμε δύο ψηφοφορίες, όπως έγινε, τη μία σχετικά με την πρόταση ψηφίσματος, την άλλη, ξεχωριστά, σχετικά με το παράρτημα. Ολοκληρώσαμε την πρώτη, και τώρα δεν απομένει τίποτε από το παράρτημα. Δεν θα προχωρήσω σε ψηφοφορία σχετικά με το παράρτημα. Θα παραμείνουμε σε αυτό. Πριν να διακόψω την ψηφοφορία, θα ανακοινώσω τις αιτιολογήσεις ψήφου και σας εύχομαι καλή όρεξη.

<SPEAKER ID=111 NAME="Ahlqvist, Andersson, Hulthιn, Lφφw, Theorin, Waidelich και Wibe">
Η άποψή μας είναι ότι δεν χρειάζεται σύστημα ποσοστώσεων για τις μπανάνες, ιδιαίτερα όχι σε ό, τι αφορά τις εισαγωγές από τρίτες χώρες. Αυτό το σύστημα είναι περιττό.
<P>
Επιθυμούμε την ελεύθερη αγορά για το εμπόριο μπανανών. Κατά τα άλλα βλέπουμε φυσικά με πολύ θετικό μάτι το να βοηθηθούν, με διάφορους τρόπους, οι χώρες ΑΚΕ ώστε να αποκτήσουν τη δυνατότητα να αναπτύξουν ένα εμπόριο, με προϊόντα της εγχώριας παραγωγής τους, στην παγκόσμια αγορά.

<SPEAKER ID=112 NAME="Kirsten Jensen, Blak και Iversen">
Οι Δανοί σοσιαλδημοκράτες υπερψήφισαν σήμερα την έκθεση για την τροποποίηση της κοινής οργάνωσης αγοράς στον τομέα της μπανάνας. Κατέστη αναγκαίο να τροποποιηθεί η κοινή οργάνωση αγοράς, διότι η ΕΕ έχασε μία δίκη με τον ΠΟΕ. Η πρόταση της Επιτροπής αποτελεί μία καλή προσπάθεια να επιτευχθεί μία ισορροπία μεταξύ των διαφορετικών απόψεων. Θα τηρήσουμε και τους κανόνες του ΠΟΕ και τη Σύμβαση της Λομέ, ενώ παράλληλα θα μεριμνήσουμε ώστε οι καταναλωτές να έχουν πρόσβαση σε καλές και φτηνές μπανάνες.
<P>
Πολλές από τις τροπολογίες του Ευρωπαϊκού Κοινοβουλίου ανατρέπουν αυτή την ισορροπία. Γι' αυτό ψηφίσαμε κατά της μείωσης της ποσόστωσης για τις μπανάνες-δολάρια, διότι αυτό αντιτίθεται στους κανόνες του ΠΟΕ. Ψηφίσαμε κατά μίας αύξησης των τελωνειακών δασμών, διότι αυτό καθιστά τις μπανάνες υπερβολικά ακριβές. Επίσης ψηφίσαμε κατά της αύξησης των τελωνειακών δασμών για τις μη παραδοσιακές μπανάνες, διότι θα ήταν απαράδεκτο να επιβάλουμε δασμούς σε μπανάνες που προέρχονται από ορισμένες από τις φτωχότερες χώρες του κόσμου.
<P>
Ψηφίσαμε υπέρ της έκθεσης, διότι εμπεριέχει μία πρόταση για ένα καθεστώς "δίκαιου εμπορίου» μπανανών. Μία ενίσχυση για μετατροπή της παραγωγής σε μπανάνες δίκαιου εμπορίου είναι ένας καλός τρόπος για να βοηθηθούν οι μικροί παραγωγοί να γίνουν ανταγωνιστικοί σε σχέση με τις μπανάνες-δολάρια.
<P>
Στην έκθεση αναφέρονται δύο διαφορετικά καθεστώτα. Ένα για τις μπανάνες δίκαιου εμπορίου και ένα για τις οικολογικές μπανάνες. Πρέπει όμως να υπάρχει ένα και μοναδικό καθεστώς, το οποίο θα περιλαμβάνει και περιβαλλοντικά και κοινωνικά κριτήρια. Είναι μη πραγματιστικό να φανταζόμαστε ότι οι παραγωγοί στις χώρες ΑΚΕ μπορούν να καλλιεργούν χωρίς καθόλου φυτοφάρμακα. Γι' αυτό πρέπει να επιτευχθεί ένας ορισμός του "δίκαιου εμπορίου» μέσω μίας συνεργασίας μεταξύ των παραγωγών και των καταναλωτών. Το καθεστώς πρέπει να προβλέπει ενισχύσεις για τη μετατροπή της παραγωγής, ενισχύσεις για την πληροφόρηση των καταναλωτών, ένα σύστημα σήμανσης και ένα σύστημα ελέγχου, ούτως ώστε να μπορούν οι καταναλωτές να είναι απολύτως σίγουροι για το πού δίνουν τα λεφτά τους.

<SPEAKER ID=113 NAME="Krarup, Bonde και Sandbζk">
Την περασμένη εβδομάδα για μία ακόμη φορά αποκαλύφθηκε ότι η αμερικανική εταιρία μπανάνας Chiquita εσκεμμένα αδιαφορεί τόσο για τα δικαιώματα των εργαζομένων όσο και για το περιβάλλον στις μπανανοφυτείες της Λατινικής Αμερικής. Η παραγωγή μπανάνας είναι για πολλές χώρες, τόσο εντός όσο και εκτός της ομάδας ΑΚΕ, μία ζωτική πηγή ξένου συναλλάγματος, και πολλοί άνθρωποι εξαρτώνται οικονομικά από αυτές τις εξαγωγές. Όμως, όπως αποκαλύπτεται και από το θέμα με την Chiquita, η παραγωγή μπανάνας αποτελεί επίσης αφορμή ώστε οι εργαζόμενοι στις μπανανοφυτείες του Τρίτου Κόσμου να εκτίθενται σε μεγάλους κινδύνους για την υγεία τους αλλά και σε κοινωνικούς κινδύνους.
<P>
Στηρίξαμε τις τροπολογίες τόσο της επιτροπής όσο και άλλων μελών του Ευρωπαϊκού Κοινοβουλίου, οι οποίες απαιτούν η κοινή οργάνωση αγοράς να λάβει υπόψη της και να προωθήσει ενεργά την παραγωγή και την εισαγωγή των επονομαζόμενων μπανανών "δίκαιου εμπορίου». Θα προτιμούσαμε να βλέπαμε να θεσπιστεί μία ποσόστωση δίκαιου εμπορίου, αλλά αυτό αντίκειται στους τρέχοντες κανόνες του ΠΟΕ. Όταν ξεκινήσουν οι επόμενες διαπραγματεύσεις με τον ΠΟΕ, πρέπει να είναι σαφής στόχος της ΕΕ να καταστεί μία τέτοια ποσόστωση εφικτή. Έως τότε πρέπει να μεριμνήσουμε ώστε οι οργανώσεις δίκαιου εμπορίου να έχουν εύκολη πρόσβαση στις εισαγωγές.
<P>
Το γεγονός ότι απείχαμε της ψηφοφορίας επ' αυτής καθαυτής της έκθεσης για την κοινή οργάνωση αγοράς οφείλεται στο ότι η πρόταση παρέχει άκριτα ένα πλεονέκτημα στους παραδοσιακούς παραγωγούς των χωρών ΑΚΕ. Υπάρχουν χώρες εκτός αυτού του κύκλου, που εξαρτώνται εξίσου από την παραγωγή μπανάνας, αλλά ούτε και μας δίνεται καμία διασφάλιση ότι οι εργαζόμενοι στις φυτείες των χωρών ΑΚΕ τυγχάνουν καλύτερης μεταχείρισης απ' ό, τι στη Λατινική Αμερική. Σε αυτό ας προστεθεί και το ότι η παρούσα πρόταση δεν διασφαλίζει τους μικρούς παραγωγούς μπανάνας. Η Διεθνής Τράπεζα έχει υπολογίσει ότι μόνο περίπου το 12 % της προστιθέμενης τιμής που πληρώνουν οι Ευρωπαίοι καταναλωτές για τις μπανάνες καταλήγει στους παραγωγούς - το υπόλοιπο πηγαίνει στους εισαγωγείς, και με την ανά χείρας πρόταση δεν υπάρχει καμία εξασφάλιση ότι και στο μέλλον δεν θα συνεχίσει να ισχύει το ίδιο.

<SPEAKER ID=114 NAME="Lindqvist">
Οι εισαγωγές μπανανών στην ΕΕ περιβάλλονται από μία πληθώρα ρυθμίσεων, δασμών, ποσοστώσεων και επιβαρυντικών φόρων. Η ΕΕ πρέπει να δώσει η ίδια το καλό παράδειγμα και να μειώσει τις ρυθμίσεις, να συμμορφωθεί με τις αποφάσεις του ΠΟΕ και να επιταχύνει τον προσανατολισμό της προς το ελεύθερο εμπόριο.

<SPEAKER ID=115 NAME="Miranda">
Η παρούσα πρόταση, που υποβάλλεται μετά από μία απόφαση η οποία ελήφθη στα πλαίσια του Παγκοσμίου Οργανισμού Εμπορίου, αποκτά έναν ιδιαίτερο συμβολισμό και εξαιρετικά σημαντικό χαρακτήρα και, εάν εγκριθεί έτσι όπως διατυπώνεται από την Επιτροπή, θα οδηγήσει σε βαθιά τομή και σε αρνητική εξέλιξη την υφιστάμενη κατάσταση της Κοινής Οργάνωσης Αγοράς στον τομέα της μπανάνας.
<P>
Διακρίνουμε έναν συμβολισμό διότι η πρόταση της Επιτροπής προβάλλει και θέτει επί τάπητος μία απαράδεκτη αποδοχή της οικουμενικής παρουσίας του ΠΟΕ - άρα, και των συμφερόντων των ΗΠΑ - με συνέπεια την αναπόφευκτη θυσία των παραδοσιακών προτιμησιακών σχέσεων που έχουν εγκαθιδρυθεί μεταξύ της ΕΕ και των χωρών ΑΚΕ. Σήμερα στον τομέα της μπανάνας, αύριο ποιος ξέρει σε ποιους άλλους τομείς.
<P>
Βαθιά τομή και αρνητική εξέλιξη, δεδομένου ότι η ουσιαστική αύξηση της ποσόστωσης των εισαγωγών από τρίτες χώρες (συν 353 χιλιάδες τόνους), ιδίως προς όφελος των χωρών της ζώνης "μπανάνα-δολάριο», θα έθετε υπό αίρεση τον όγκο των εισαγωγών από χώρες ΑΚΕ, αλλά επίσης θα υπονόμευε τη διάθεση στην αγορά της παραγωγής κοινοτικών περιφερειών, όπως είναι συγκεκριμένα η περίπτωση της Μαδέρας.
<P>
Γι' αυτό, θεωρούμε θετικές τις τροπολογίες που υπεβλήθησαν από την Επιτροπή Γεωργίας. Πράγματι, οι τροπολογίες αυτές προσβλέπουν στην εξασφάλιση της προστασίας των συμφερόντων των κοινοτικών παραγωγών, καθώς και στη διατήρηση, επί της ουσίας, των συμφωνιών προτιμησιακής μεταχείρισης που συνάφθηκαν με τις χώρες ΑΚΕ. Κάτι τέτοιο διαφαίνεται στην πρόταση για μείωση σε 100 χιλιάδες τόνους της προαναφερθείσας ειδικής ποσόστωσης. Και αυτό διαφαίνεται επίσης στην πρόταση για καθορισμό μίας ποσόστωσης των 57.500 τόνων για την Πορτογαλία, που είναι μεγαλύτερη κατά 7.500 τόνους από την υπάρχουσα σήμερα.
<P>
Αλλά παραμένει ένα ζήτημα ουσίας: είναι απαραίτητο να αναθεωρηθούν κάποιοι μηχανισμοί του ΠΟΕ. Η ΕΕ δεν μπορεί να είναι δέσμια αυτών των μηχανισμών. Αυτό το σκοπό επιδιώκουμε με την τροπολογία που καταθέσαμε στην έκθεση Thomas.

<SPEAKER ID=116 NAME="Nicholson">
Χαιρετίζω αυτήν την έκθεση, με την οποία γίνεται μία προσπάθεια να βοηθήσουμε όσο το δυνατόν περισσότερο τις χώρες ΑΚΕ, στα πλαίσια των περιορισμών που θέτουν οι κανονισμοί του ΠΟΕ. Φυσικά, οι κανονισμοί του ΠΟΕ δεν μας επιτρέπουν να βοηθήσουμε αυτές τις χώρες ΑΚΕ όσο πριν, αυτή η έκθεση όμως, σε συνδυασμό με τις προτάσεις της Επιτροπής, αποτελεί την αμέσως καλύτερη επιλογή.
<P>
Η μεταρρύθμιση στον τομέα της μπανάνας είναι ένας τομέας στον οποίο ο σύγχρονος παγκόσμιος οργανισμός εμπορίου δεν δείχνει μεγάλο σεβασμό για τους παραδοσιακούς δεσμούς μεταξύ των χωρών. Εμείς, στο Ηνωμένο Βασίλειο, συγκεκριμένα, έχουμε δεσμούς που χρονολογούνται από πολύ παλιά με τις χώρες της Καραϊβικής. Είναι κρίμα που, όπως φαίνεται, ο ΠΟΕ δεν αναγνωρίζει τέτοιου είδους δεσμούς. Το Ηνωμένο Βασίλειο, φυσικά, δεν είναι το μόνο κράτος μέλος που αναγνωρίζει τις υποχρεώσεις του προς τους παραδοσιακούς προμηθευτές μπανανών.
<P>
Ασπάζομαι την ανησυχία του εισηγητή ότι η κατάργηση των αδειών για τις μεμονωμένες χώρες-προμηθευτές μπορεί να υπονομεύσει τη θέση ορισμένων χωρών στην αγορά της Ευρωπαϊκής Ένωσης. Επιπλέον μέτρα υποστήριξης για την εξιορρόπηση αυτού του φαινομένου είναι σαφώς απαραίτητα.
<P>
Σε ευρύτερα πλαίσια, η μακρά πολεμική αποδεικνύει ότι πρέπει να υπάρχει ευελιξία στον ΠΟΕ αν θέλουμε να προστατεύονται οι θέσεις εργασίας στις λιγότερο πλούσιες κοινωνίες.

<SPEAKER ID=117 NAME="Souchet">
Η ΚΟΑ για τις μπανάνες λαμβάνει μία ιδιαίτερη σημασία, διότι αυτή η παραγωγή αφορά άμεσα ορισμένες ευρωπαϊκές περιφέρειες (και ειδικότερα τις άκρως απομακρυσμένες περιοχές, όπως τα γαλλικά υπερπόντια διαμερίσματα) και ταυτόχρονα, έναν μεγάλο αριθμό τρίτων χωρών με τις οποίες έχουμε δεσμούς πολύ παλιούς και πολύ προνομιακούς στο πλαίσιο των συμβάσεων της Λομέ.
<P>
Μπροστά σε αυτη τη γεωστρατηγική και οικονομική πρόκληση, τόσο σε ευρωπαϊκό επίπεδο όσο και σε επίπεδο ΑΚΕ, είναι αναγκαίο να έχουμε μία ΚΟΑ η οποία να υλοποιεί σαφώς την κοινοτική προτίμηση και που να συμμορφώνεται με τις προνομιακές συμφωνίες που μας συνδέουν με τις χώρες ΑΚΕ.
<P>
Η Ομάδα μας υποστηρίζει την έκθεση Thomas, έτσι όπως τροποποιήθηκε στην Επιτροπή Γεωργίας και Ανάπτυξης της Υπαίθρου. Παρ' όλα αυτά, έχουμε καταθέσει οκτώ τροπολογίες που όλες αποσκοπούν στην ενίσχυση των κοινοτικών παραγωγών και αυτών των χωρών ΑΚΕ, και με τον τρόπο αυτό τη διάθεση στην αγορά των μπανανών, των οποίων η μέθοδος παραγωγής τηρεί ορισμένους κοινωνικούς, περιβαντολογικούς και υγειονομικούς κανόνες.
<P>
Όσον αφορά τις συμφωνίες με τις ΑΚΕ, πρέπει να τις διατηρήσουμε ακέραιες. Κατά την υπογραφή των συμφωνιών της ΓΣΔΕ, θέσαμε το πρόβλημα των παραδοσιακών δεσμών μας με αυτές τις χώρες και μας απαντήθηκε τότε, ότι αυτά τα ειδικά συμφέροντα θα διαφυλάσσονταν. Το αποτέλεσμα της ειδικής επιτροπής του ΠΟΕ μάς δείχνει ότι οι φόβοι μας δεν ήσαν αβάσιμοι. Στην πραγματικότητα, ο ΠΟΕ δεν αναγνωρίζει τις προνομιακές συμφωνίες μας με τις χώρες ΑΚΕ. Το ερώτημα στο εξής είναι αν και με ποιόν τρόπο μπορεί να διορθωθεί το σοβαρό διαπραγματευτικό σφάλμα στο οποίο υπέπεσε η Επιτροπή, και συγκεκριμένα με την ευκαιρία του προσεχούς "Clinton Round».
<P>
Όσον αφορά την κοινοτική παραγωγή, είναι απαραίτητο να διατηρηθούν οι ποσοστώσεις παραγωγής σε επίπεδα που να επιτρέπουν τη διατήρηση και την ανάπτυξη στις άκρως απόμακρες παραγωγές περιφέρειες. Όλοι γνωρίζουμε ότι οι περιοχές αυτές είναι ιδιαίτερα ευαίσθητες και υφίστανται ειδικά κόστη που συνδέονται με την απόστασή τους σε σχέση με την λεγόμενη ηπειρωτική Ευρωπαϊκή Ένωση. Για το λόγο αυτό, υποβάλλαμε μία τροπολογία που διατηρεί τη διασφάλιση της ροής των κοινοτικών προϊόντων στην ευρωπαϊκή αγορά καθώς και μία άρση της είσπραξης τελωνειακών δασμών για τις μπανάνες που προέρχονται από τις μη παραδοσιακές χώρες ΑΚΕ, και μία διόρθωση 20 % του ποσού του κατ' αποκοπήν εσόδου αναφοράς, το οποίο δεν είχε αυξηθεί από το1991.
<P>
Στο πλαίσιο του ΠΟΕ, είναι απολύτως αναγκαίο να εισαχθούν κοινωνικές, περιβαλοντικές και υγειονομικές ρήτρες. Όπως πολλές φορές το έχουμε πει, η παγκοσμιοποίηση των εμπορικών συναλλαγών δεν θα μπορεί να λειτουργήσει αρμονικά, παρά μόνο με την προϋπόθεση ότι δίκαιοι κοινωνικοί, περιβαλοντικοί και υγειονομικοί κανόνες θα εφαρμόζονται από όλους. Σχετικά με το θέμα, ευχόμαστε ότι, κάθε κράτος μέλος να μπορέσει να αντισταθεί στην εισαγωγή μπανανών προερχόμενων από τρίτες χώρες που τυχόν δεν τηρούν τέτοιου είδους ρήτρες.
<P>
Η Ομάδα μας στηρίζει λοιπόν την έκθεση του κ. Thomas, όπως τροποποιήθηκε στην Επιτροπή Γεωργίας και Ανάπτυξης της Υπαίθρου, προς το κοινό συμφέρον των Ευρωπαίων παραγωγών μπανάνας και των παραγωγών των λεγόμενων "παραδοσιακών» χωρών ΑΚΕ. Η Ευρωπαϊκή Ένωση έχει υπογράψει τις συμβάσεις του Λομέ, συνομολογώντας έτσι διεθνείς υποχρεώσεις η νομική ισχύς των οποίων δεν είναι κατώτερη εκείνης που προκύπτει από τις δεσμεύσεις που ελήφθησαν στο πλαίσιο των συμφωνιών του Μαρακές. Είναι λοιπόν επιτακτική ανάγκη η Ευρωπαϊκή Ένωση και τα κράτη μέλη να τηρήσουν τις υποχρεώσεις που περιλαμβάνονται στη Σύμβαση της Λομέ.

<SPEAKER ID=118 NAME="Titley">
Κι εγώ, όπως και πολλοί άλλοι στη Βρετανία οι οποίοι θέλουν πολύ να βοηθήσουν τις χώρες της Καραϊβικής να κερδίσουν ένα αξιοπρεπές εισόδημα από την κυριότερη εξαγωγική καλλιέργειά τους, στενοχωρήθηκα πολύ όταν έμαθα ότι ο Παγκόσμιος Οργανισμός Εμπορίου αποφάσισε ότι οι ευνοϊκοί προς αυτά τα νησιωτικά κράτη εμπορικοί κανονισμοί της Ευρωπαϊκής Ένωσης είναι αντίθετοι με το διεθνές εμπορικό δίκαιο. Χαίρομαι λοιπόν που οι ειδήμονες της Επιτροπής κατήρτισαν γρήγορα προτάσεις οι οποίες θα ανταποκρίνονται στις συμφωνίες που έχουμε συνάψει σε διεθνές επίπεδο, ενώ παράλληλα θα εξακολουθούν να επιτρέπουν στους αγρότες της Καραϊβικής να πωλούν τις μπανάνες τους στην ευρωπαϊκή αγορά.
<P>
Κατανοώ ότι αυτές οι αλλαγές στο σύστημα αδειών εισαγωγών θα αυξήσουν το κόστος της ευρωπαϊκής βοήθειας προς τις χώρες-προμηθευτές μπανάνας. Ωστόσο, έχω την αίσθηση ότι το τίμημα που θα χρειαστεί να πληρώσουμε είναι μικρό συγκρινόμενο με τον κίνδυνο να μπουν οι φτωχοί αγρότες στον πειρασμό να παράγουν ναρκωτικά αντί για μπανάνες, γεγονός το οποίο, απλούστατα, θα επιτείνει το πρόβλημα των ναρκωτικών που αντιμετωπίζουν οι δικές μας χώρες. Η Ευρώπη ωφελήθηκε από τις πολυάριθμες αποικίες της σε αυτές τις χώρες στο παρελθόν, επομένως είναι δίκαιο να δώσει η σημερινή Ευρώπη ένα χέρι βοήθειας στους κατοίκους των πιο φτωχών περιοχών του κόσμου οι οποίοι θέλουν να βγάλουν τίμια το ψωμί τους.

<SPEAKER ID=119 NAME="Verwaerde">
Το Σώμα, ήδη από τα αρχικά στάδια της ΕΕ, μεριμνά για τα συμφέροντα των παραδοσιακών παραγωγών μπανάνας, τόσο κοινοτικών (20 % των μπανανών που καταναλώνονται στην Ένωση προέρχονται από τη Μαρτινίκα, τη Γουαδελούπη, τη Μαδέρα και τα Κανάρια Νησιά) όσο και των ΑΚΕ.
<P>
Διάφορα πρωτόκολλα, ειδικότερα το πρωτόκολλο αριθ. 5 που είναι προσαρτημένο στην Τέταρτη Σύμβαση του Λομέ, προηγήθηκαν της κοινής οργάνωσης αγοράς (ΚΟΑ) που τέθηκε σε ισχύ το 1993. Η τελευταία είναι αποτέλεσμα ενός δύσκολου συμβιβασμού που αποσκοπεί στο να επιτρέψει την κυκλοφορία, στην εσωτερική αγορά, μπανανών που παράγονται σε κοινοτικό έδαφος και μπανανών από χώρες ΑΚΕ, σε δίκαιες τιμές τόσο για τους παραγωγούς όσο και για τους καταναλωτές, χωρίς ωστόσο να θίγονται οι εισαγωγές μπανανών που προέρχονται από τρίτες χώρες.
<P>
Μετά από τη δράση, εμπνευσμένη από μία πολυεθνική εταιρεία, την Chiquita, την οποία ανέλαβαν οι Ηνωμένες Πολιτείες, η Γουατεμάλα, η Ονδούρα, ο Ισημερινός και το Μεξικό, ο Παγκόσμιος Οργανισμός Εμπορίου απαίτησε από την ΕΕ να τροποποιήσει, από την 1ης Ιανουαρίου 1999, την ΚΟΑ της στον τομέα της μπανάνας.
<P>
Θα ήθελα να συγχαρώ τον συνάδελφό μας κ. Thomas για την έκθεσή του, που εγκρίθηκε σχεδόν ομόφωνα από την Επιτροπή Γεωργίας και Ανάπτυξης της Υπαίθρου. Επιχείρησε να βρει ένα συμβιβασμό συμβατό με τους κανόνες του ΠΟΕ, αποδεχόμενος την ιδέα της συνολικής ποσόστωσης, η οποία να διατηρεί την προτιμησιακή μεταχείριση των χωρών ΑΚΕ που επιβάλλουν οι συμβάσεις του Λομέ, και η οποία προστατεύει τους παραγωγούς της Ένωσης και εξασφαλίζει στους καταναλωτές μία λογική τιμή.
<P>
Από την καθιέρωση της ΚΟΑ της μπανάνας, η Κοινότητα δεσμεύθηκε να μην θέσει τους Ευρωπαίους παραγωγούς και αυτούς των ΑΚΕ σε κατάσταση λιγότερο ευνοϊκή από εκείνη στην οποία βρίσκονταν προηγουμένως. Η τροποποίηση της ΚΟΑ πρέπει να εμπνευσθεί από την ίδια αρχή. Για το λόγο αυτό στηρίζω την θέση της Επιτροπής Γεωργίας και Ανάπτυξης της Υπαίθρου και ψήφισα υπέρ των τροπολογιών που υπέβαλε.
<P>
επί της έκθεσης Valdivielso de Cuι (A4-0223/98)
<SPEAKER ID=120 NAME="Cushnahan">
Πιστεύω ότι η πρόταση για αυστηρότερους τελωνειακούς ελέγχους για εμπορεύματα παραποίησης θα αποδειχτεί θετικό μέτρο διότι ενισχύει την ισχύουσα πριν από το 1994 νομοθεσία σχετικά με την αναστολή των τελωνειακών λειτουργιών για εμπορεύματα τα οποία ενδεχομένως είναι πειρατικά ή εμπορεύματα παραποίησης.
<P>
Ενώ η αρχική νομοθεσία κάλυπτε τα σήματα κατατεθέντα και τα δικαιώματα του σχεδιαστή, η επέκταση της τελωνειακής προστασίας στις κατωχυρωμένες ευρεσιτεχνίες, όπως συστήνεται σε αυτήν την πρόταση, θα μπορούσε να συνεισφέρει σημαντικά στην ενίσχυση της ασφάλειας της πνευματικής ιδιοκτησίας. Επιπλέον, η προτεινόμενη αύξηση στα περιθώρια δράσης της τελωνειακής αρχής στα αγαθά σε ελεύθερες ζώνες και στα αγαθά που ήδη βρίσκονται υπό τελωνειακή επίβλεψη θα επεκτείνει το πεδίο της προστασίας που παρέχεται σε ευρεσιτεχνίες, σήματα κατατεθέντα, και τα συναφή.
<P>
Η Ιρλανδία είναι μία από τις χώρες πρωτοπόρους στην Ευρωπαϊκή Ένωση στην ανάπτυξη λογισμικών συστημάτων. Επομένως, η λήψη μέτρων για την καταπολέμηση των αδικημάτων της πειρατείας και της παραποίησης, στα οποία περιλαμβάνονται και οι παραβιάσεις των δικαιωμάτων πνευματικής ιδιοκτησίας, θα αποβεί όχι μόνον προς όφελος της Ευρωπαϊκής Ένωσης, αλλά και προς όφελος ιδιαιτέρως της Ιρλανδίας, όπου θα διασφαλιστεί η διατήρηση θέσεων εργασίας στη βιομηχανία λογισμικών συστημάτων.

<SPEAKER ID=121 NAME="Kirsten Jensen, Blak και Iversen">
Οι Δανοί σοσιαλδημοκράτες του Ευρωπαϊκού Κοινοβουλίου επέλεξαν να υπερψηφίσουν την έκθεση. Στόχος του παρόντος συστήματος της Ένωσης είναι να σταματούν στο τελωνείο, βάσει αίτησης του κατόχου του δικαιώματος, τα εμπορεύματα που είναι ύποπτα ότι αποτελούν αντικείμενο παραποίησης ή είναι πειρατικές αναπαραγωγές εμπορευμάτων και τα οποία προστατεύονται από δικαίωμα πνευματικής ιδιοκτησίας (σήμα κατασκευής ή εμπορικό σήμα, σχέδιο ή πρότυπο, δικαίωμα δημιουργού ή συγγενικό δικαίωμα).
<P>
Στηρίζουμε αυτή την πρόταση, που στην πράξη συνεπάγεται, μεταξύ άλλων, τον αποκλεισμό ή την καταστροφή εμπορευμάτων που αποτελούν αντικείμενο παραποίησης ή έχουν αναπαραχθεί χωρίς άδεια.
<P>
επί της έκθεσης Aelvoet (A4-0194/98)
<SPEAKER ID=122 NAME="Deprez">
Η διακοπή των σχέσεων και των συναλλαγών με ένα κράτος είναι πάντοτε μία σημαντική απόφαση. Δεν μπορεί σε καμία περίπτωση να την πάρει κανείς ελαφρά, ή χωρίς επιχειρήματα αποδεικτικά και κρίσιμα. Πόσο μάλλον, όταν πρόκειται για βοήθεια που προσφέρουμε σε μία χώρα, και επομένως σε έναν πληθυσμό.
<P>
Η δυνατότητα που δίνει το άρθρο 336β της τέταρτης Σύμβασης της Λομέ για μερική ή καθολική αναστολή της συνεργασίας για λόγους σοβαρής παραβίασης των ανθρωπίνων δικαιωμάτων δεν εξαιρείται αυτού του κανόνα.
<P>
Κάθε απόφαση αναστολής ή επανάληψης της συνεργασίας είναι πράγματι μία σοβαρή ενέργεια, στην οποία θα πρέπει να συμμετέχει πλήρως το Κοινοβούλιο. Είναι λοιπόν, κατά τη γνώμη μου, προφανές ότι το Κοινοβούλιο δεν μπορεί να αρκεστεί στην απλή ενημέρωση. Όπως και οι συνάδελφοί μου της Επιτροπής Ανάπτυξης και Συνεργασίας, εκτιμώ πράγματι, ότι δεν θα ήταν καλό το Συμβούλιο να μπορεί να αποφασίζει μόνο του για μία αναστολή ή επανάληψη, καθολική ή μερική, της συνεργασίας.
<P>
Ελλείψει σύμφωνης γνώμης, θεωρώ ότι πρέπει τουλάχιστον να ζητηθεί η γνώμη του Κοινοβουλίου σε κάθε περίπτωση, κατά τέτοιον τρόπο ώστε να ευαισθητοποιηθεί η κοινή γνώμη και να τεθεί προοδευτικά υπό πίεση το ενδιαφερόμενο κράτος.
<P>
Προσυπογράφω επομένως απόλυτα, το αίτημα άμεσης έναρξης της διαδικασίας συνδιαλλαγής με το Συμβούλιο, προκειμένου η διαδικασία διαβούλευσης να καταστεί δυνατό να καθοριστεί το ταχύτερο με κοινή συμφωνία.
<P>
επί της σύστασης Berger (A4-0215/98)
<SPEAKER ID=123 NAME="Donnay">
Η πρόταση που μας υποβλήθηκε έχει σκοπό να τροποποιήσει την οδηγία σχετικά με την πρόσβαση στο επάγγελμα του οδικού μεταφορέα. Ο σκοπός είναι να καταστούν αυστηρότεροι οι ισχύοντες κανόνες, προκειμένου να επιτύχουμε μία περαιτέρω εναρμόνιση στον τομέα των μεταφορών.
<P>
Αυτή η πρόταση τροποποίησης, που υποστηρίζεται έντονα από ορισμένες μόνο χώρες, στοχεύει στη μείωση ορισμένων αποκλίσεων ανάμεσα στις νομοθεσίες των κρατών μελών που είναι πιθανό να προκαλέσουν στρεβλώσεις ανταγωνισμού και άνιση πρόσβαση στην αγορά των οδικών μεταφορών.
<P>
Θα ήθελα από μέρους μου να επιμείνω στην αναγκαιότητα εναρμόνισης, όχι μόνο των προϋποθέσεων πρόσβασης, αλλά και των προϋποθέσεων άσκησης του επαγγέλματος του οδικού μεταφορέα.
<P>
Ορισμένες χώρες της Ένωσης γνώρισαν μεγάλες απεργίες των μεταφορέων, τον τελευταίο καιρό. Όλοι έχουμε στη μνήμη μας τις ταλαιπωρίες που προκάλεσαν αυτές οι κινητοποιήσεις. Αλλά έφεραν επίσης στην επιφάνεια τη βαθειά δυσαρέσκεια των επαγγελματιών των οδικών μεταφορών. Οι απεργίες αυτές, εξάλλου, έφεραν στο φως τις μεγάλες αποκλίσεις στις συνθήκες εργασίας μεταξύ των κρατών μελών.
<P>
Πιστεύω, λοιπόν, ότι ειναι απαραίτητο να αναλάβουμε μία διερεύνηση εις βάθος σχετικά με μία εναρμόνιση της κοινωνικής νομοθεσίας στο εσωτερικό της Ένωσης. Θα έθετε σε ίση μοίρα τις επιχειρήσεις μεταφορών, οι απαιτήσεις των οποίων απέναντι στους εργαζομένους ποικίλλουν έντονα από τη μία χώρα στην άλλη.
<P>
επί της σύστασης Quisthoudt-Rowohl (A4-0226/98)
<SPEAKER ID=124 NAME="Caudron">
Η πρόταση της συναδέλφου μας κ. Quisthoud-Rowohl είναι σοβαρή και τεκμηριωμένη. Πράγματι, εδώ και αρκετούς μήνες, όλα τα θεσμικά όργανα της Ευρωπαϊκής Ένωσης συναγωνίζονται το ένα το άλλο μιλώντας για την ανάγκη ύπαρξης ενός ερευνητικού πόλου στο ύψος των φιλοδοξιών μας. Δεν υπάρχει καμία αμφιβολία ότι με όσα μας προτείνουν, πολύ απέχουμε από αυτό.
<P>
Αν και όλοι συνειδητοποιούν τον εξαιρετικά στρατηγικό ρόλο της έρευνας και της ανάπτυξης για το μέλλον της ανταγωνιστικότητάς μας σε παγκόσμια κλίμακα, πολλοί δεν φαίνεται να θέλουν να αναλάβουν τις ευθύνες τους σχετικά με τις απαραίτητες χρηματοδοτικές δεσμεύσεις προκειμένου να εισαγάγουμε καινοτομίες και να προσαρμοστούμε στις προκλήσεις σε παγκόσμιο επίπεδο.
<P>
Θα αναφέρω ένα μόνο παράδειγμα για να στηρίξω τα παραπάνω: το παράδειγμα της ναυπηγικής βιομηχανίας. Το Ευρωπαϊκό Συμβούλιο αποφάσισε να θέσει τέρμα στις ενισχύσεις προς τη βιομηχανία αυτή μετά το έτος 2000, συνιστώντας προσπάθειες με σκοπό την ανταγωνιστικότητα με την προσφυγή στις νέες τεχνολογίες. Ταυτόχρονα, η Επιτροπή πρότεινε να συγχωνευθούν η δράση "χερσαίες μεταφορές» και η δράση "θαλάσσια τεχνολογία», μία συγχώνευση συνοδευόμενη από μείωση των πιστώσεων. Τι πρέπει να συνάγουμε;
<P>
Με την ιδιότητά μου ως ευρωβουλευτή, δεν μπορούν να με ικανοποιήσουν ούτε τα ωραία και μεγάλα λόγια ορισμένων ιθυνόντων σε απόλυτη διάσταση με την πραγματικότητα της λήψης αποφάσεων.
<P>
Δεν θα μπορούμε επ' αόριστον να κρυβόμαστε πίσω από την κοινοτική τεχνοκρατία. Δεν θα μπορούμε να λέμε άσπρο τη μία στο Παρίσι, στο Βερολίνο ή στο Λονδίνο, για να απαιτούμε στη συνέχεια το μαύρο στις Βρυξέλλες. Δυστυχώς, οι πρόσφατες δηλώσεις ορισμένων δεν προκαλούν αισιοδοξία.
<P>
Κατά τους προσεχείς μήνες, πολλοί από εμάς θα έχουμε την ευθύνη να υπερασπιστούμε την ευρωπαϊκή ιδέα αλλά και να αποκαταστήσουμε ορισμένες αλήθειες, έστω κι αν θίξουμε κάποιες ευαισθησίες. Τα επόμενα χρόνια θα είναι κρίσιμα, και τα πολιτικά ζητήματα που θα διακυβεύονται μείζονα. Θα αποτελέσει ευθύνη του Ευρωπαϊκού Κοινοβουλίου να προτάξει τον πολιτικό του χαρακτήρα και, ελπίζω, το ρόλο του στη λήψη των αποφάσεων.

<SPEAKER ID=125 NAME="Wibe">
Εφόσον γνωρίζω κάπως τον τομέα της έρευνας μπορώ να εκφράσω την άποψη ότι το ερευνητικό πρόγραμμα της ΕΕ, δυστυχώς, ανοίγει για τον ερευνητικό κόσμο μόνο πολλούς περιττούς πλάγιους δρόμους.
<P>
Θεωρώ ότι η έρευνα θα πρέπει να εδραιώνεται σε μία εθελοντική διεθνή συνεργασία και όχι σε τεχνητούς κανόνες συνεργασίας, π.χ. ότι πρέπει να εμπλέκονται ερευνητές από τρεις χώρες και παρόμοιες τέτοιες προϋποθέσεις. Θεωρώ ότι τα ερευνητικά προγράμματα δεν έχουν θέση στην κοινοτική συνεργασία. Η διεθνής συνεργασία στον τομέα της έρευνας μπορεί, παρ' όλα αυτά, να επιτευχθεί - αυτό είχε γίνει και παλαιότερα.

<SPEAKER ID=126 NAME="Wolf">
Την παρούσα στιγμή, θα ήθελα να εκφράσω τη λύπη μου και να ασκήσω κριτική στο γεγονός ότι η πολιτική της Ένωσης στον τομέα της έρευνας (αλλά και αυτή των κρατών μελών της, όπως και η περίπτωση του Ευρωπαϊκού Οργανισμού για το Συντονισμό της Έρευνας, του EUREKA) δεν έχει επί του παρόντος διαβλεφθεί σαν ένα νευραλγικό στοιχείο για τη χάραξη μιας μεταβατικής στρατηγικής που θα μας οδηγήσει σε ένα νέο αναπτυξιακό πρότυπο. Κάτι τέτοιο ενδεχομένως δεν είναι εφικτό εφόσον προσφεύγουμε στις συνήθεις πρακτικές μας. Γι' αυτό θα ήθελα να προτείνω την έναρξη, εδώ και τώρα, μιας ευρείας συζήτησης στους κόλπους της κοινωνίας των πολιτών, τόσο σε ευρωπαϊκό επίπεδο όσο και σε επίπεδο των διαφορετικών κρατών μελών, με αντικείμενο το έκτο πρόγραμμα-πλαίσιο για την έρευνα, με σκοπό να προσδιοριστεί με ποιον τρόπο η πολιτική στον τομέα της έρευνας μπορεί να συμβάλει στην προώθηση μιας μεταβατικής στρατηγικής ενόψει της δρομολόγησης, στην Ευρώπη και πέραν αυτής, ενός αναπτυξιακού προτύπου το οποίο θα είναι φιλικό προς το περιβάλλον και συνεκτικό από κοινωνικής άποψης. Επί τη ευκαιρία αυτή, η ενσωμάτωση ομάδων και επικριτικών φωνών θα διαδραματίσει καθοριστικό ρόλο.
<P>
επί της έκθεσης Linkohr (A4-0199/98)
<SPEAKER ID=127 LANGUAGE="FR" NAME="Fabre-Aubrespy">
Κύριε Πρόεδρε, ξεκινώντας αυτή την αιτιολόγηση ψήφου, επιτρέψτε μου να επισημάνω ότι η διεξαγωγή των ψηφοφοριών σήμερα ήταν τουλάχιστον περίεργη, και σας ζητώ να μεταφέρετε στο Προεδρείο την εξής παρατήρηση: όταν έρχεται να μας επισκεφθεί ένας Πρόεδρος της Δημοκρατίας, οποιουδήποτε κράτους μέλους και να είναι, δεν διακόπτουμε τη συνεδρίαση για να δώσουμε το ελεύθερο στους βουλευτές και να του παραχωρήσουμε το λόγο μπροστά σε ένα ημικύκλιο κατά τα τρία τέταρτα άδειο σε σχέση με την ώρα της ψηφοφορίας.
<P>
Θα ήθελα να κάνω δυο διαδικαστικές παρατηρήσεις όσον αφορά την έκθεση του κ. Linkohr. Το Ευρωπαϊκό Κοινοβούλιο επιδόθηκε, στην ουσία, σε μία πραγματική παραβίαση της διαδικασίας, διαμέσου της Επιτροπής Έρευνας, Τεχνολογικής Ανάπτυξης και Ενέργειας. Στην πραγματικότητα διαθέτουμε ήδη μία οδηγία. Μας έχει προταθεί μία έκθεση, η οποία είναι έκθεση πρωτοβουλίας σχετικά με το ίδιο θέμα, και μας προτείνουν να εντάξουμε στην έκθεση αυτή ένα παράρτημα το οποίο, αν το εξετάσουμε, εμφανίζεται στην ουσία, σαν πραγματική πρόταση νομοθετικού περιεχομένου από μέρους του Ευρωπαϊκού Κοινοβουλίου. Φυσικά, η διαδικασία αυτή μας φαίνεται αντίθετη προς τα κείμενα που διέπουν τη λειτουργία της Ευρωπαϊκής Ένωσης, και αντίθετη προς την πρακτική. Το Κοινοβούλιο δεν έχει υποχρέωση να αναγορευθεί σε νομοθέτη.
<P>
Στη δεύτερη παρατήρησή μου, θα ήθελα να επανέλθω στο διαδικαστικό συμβάν, προηγουμένως. Λυπούμαι που δεν ζήτησα εκείνη τη στιγμή να ασκήσω το δικαίωμα προσφυγής στην Επιτροπή Κανονισμού, αλλά είμαι βέβαιος ότι μπορώ να βεβαιώσω ότι αν χρειάζεται παράρτημα σε μία έκθεση, η τελική ψηφοφορία δεν μπορεί να διεξαχθεί πριν από την ψηφοφορία σχετικά με το εν λόγω παράρτημα. Αποτελεί πλήρη παραλογισμό το να φαντάζεται κανείς ότι μία τελική ψηφοφορία μπορεί να ακολουθείται από άλλες ψηφοφορίες.
<P>
Η πρώτη ψηφοφορία σχετικά με την οποία προσκληθήκαμε να γνωμοδοτήσουμε αφορούσε το γεγονός, να λάβει η Επιτροπή υπόψη το κείμενο που προσαρτήθηκε υπό μορφή παραρτήματος. Στη συνέχεια, έπρεπε βέβαια, εφόσον το κομμάτι αυτό αποτελούσε αναπόσπαστο τμήμα της πρότασης ψηφίσματος, να ψηφιστεί το παράρτημα πριν προχωρήσουμε στην τελική ψηφοφορία. Πιστεύω κυρίως, κύριε Πρόεδρε, ότι αν η ψηφοφορία είχε προετοιμαστεί καλύτερα, θα είχαμε αποφύγει αυτά τα συμβάντα, διότι θα είχαμε αμέσως δει ότι το παράρτημα δεν τύγχανε της επιδοκιμασίας της απόλυτης πλειοψηφίας των βουλευτών του Σώματος, και επομένως ότι η ειδική πλειοψηφία που απαιτείτο δεν επιτυγχάνετο. Στη συνέχεια, βεβαίως, η τελική ψηφοφορία επί του συνόλου της έκθεσης πιθανότατα θα ήταν αρνητική.
<P>
Προτείνοντας στο σύνολο των βουλευτών του Σώματος την ψηφοφορία ενός παραρτήματος μετά από την τελική ψηφοφορία, προβαίνοντας σε μία ψηφοφορία επί πρότασης αναπομπής σε επιτροπή ενώ η τελική ψηφοφορία είχε ήδη διεξαχθεί, νομίζω ότι διαπράχθηκε ένα σφάλμα στη διαδικασία, σχετικά με το οποίο καλό θα είναι να γνωμοδοτήσει ακόμη μία φορά η Επιτροπή Κανονισμού, προκειμένου να αποφευχθεί στο μέλλον. Αλλά επί της ουσίας, επανέρχομαι στο γεγονός ότι δεν είναι φυσιολογικό να έχει χρησιμοποιηθεί μία τέτοια διαδικασία, που σημαίνει ότι δίδεται στο Κοινοβούλιο η δυνατότητα να έχει νομοθετική πρωτοβουλία, κάτι που δεν διαθέτει.

<SPEAKER ID=128 NAME="Lindqvist">
Η έκθεση περιέχει καλές προτάσεις για την αύξηση του ποσοστού της ανανεώσιμης ενέργειας με τη χρήση βιομάζας, ηλιακής ενέργειας, αιολικής ενέργειας, και γεωθερμικής ενέργειας. Οι κοινοτικοί κανονισμοί για το πρότυπο παροχής μπορούν επίσης να συμβάλουν σ' αυτήν την εξέλιξη. Η υλοποίηση της ενεργειακής πολιτικής θα πρέπει βασικά να είναι ένα εθνικό θέμα και κάθε κράτος μέλος να το χειρίζεται εφαρμόζοντας τους δικούς του εθνικούς κανονισμούς.

<SPEAKER ID=129 NAME="Pinel">
Η έκθεση Linkohr είναι αξιέπαινη ουσιαστικά, θέτει το καλό ερώτημα της προώθησης των ανανεώσιμων μορφών ενέργειας. Είναι προφανές ότι αποτελεί καθήκον των αιρετών και των κυβερνήσεων, κυρίως στη χώρα μου, να προνοούν για το ενεργειακό μέλλον των λαών μας. Ένα μέλλον που να λαμβάνει υπόψη, ταυτόχρονα, την προστασία του περιβάλλοντος, μία διαφοροποίηση των τρόπων παραγωγής, τις ανάγκες των καταναλωτών, βιομηχανικών ή ατομικών, αλλά επίσης την ασφάλεια του εφοδιασμού και μία ελάχιστη εξωτερική εξάρτηση. Οι ανανεώσιμες μορφές ενέργειας, εκείνες που γνωρίζουμε και εκείνες που πρόκειται να ανακαλύψουμε, έχουν να διαδραματίσουν έναν σημαντικό ρόλο στον καθορισμό της πολιτικής αυτής του μέλλοντος.
<P>
Μπορεί κανείς όμως να δεχθεί μία οδηγία άκρως κατευθυντική, που έχει συνταχθεί σε ένα νομικό και ιδιαιτέρως κατά προσέγγιση ύφος (παρουσιάζοντας, ειδικότερα, σημαντικές αντιφάσεις με την έκθεση Rothe), που δεν τηρεί την αρχή της επικουρικότητας, που αγνοεί τελείως τις ιδιαιτερότητες των κρατών και τους ενεργειακούς τους ισολογισμούς, και που θεωρεί ότι η υδραυλική ενέργεια είναι μία ανανεώσιμη μορφή ενέργειας που δεν αξίζει προσοχής παρά κάτω από ένα ορισμένο κατώτατο όριο παραγωγής; Η απάντηση είναι όχι, και για το λόγο αυτό θα απόσχουμε.
<P>
Τα κράτη μέλη είναι εκείνα που, με τρόπο συντονισμένο αλλά ανεξάρτητο από τις κοινοτικές δομές, πρέπει να ορίσουν στόχους, να δεσμευθούν να τους τηρήσουν, και να καθορίσουν, σε εθνικό επίπεδο, τα κατάλληλα μέσα για τους επιτύχουν. Η ενέργεια είναι ένας τομέας ιδιαίτερα σοβαρός και εξαιρετικής στρατηγικής σημασίας ώστε να αφεθεί στα χέρια των τεχνοκρατών της Επιτροπής ή σε αυτά των μανιωδών φεντεραλιστών του παρόντος Σώματος.

<SPEAKER ID=130 NAME="Seppδnen, Sjφstedt και Svensson">
Στην έκθεση υπάρχει η πρόταση να διαμορφώσει η ΕΕ μία νέα οδηγία για την παροχή ηλεκτρισμού από ανανεώσιμες πηγές ενέργειας. Αντιτιθέμεθα σ' αυτό, διότι θεωρούμε ότι αυτού του είδους τα θέματα είναι προτιμότερο να καθορίζονται σε εθνικό επίπεδο. Επίσης, δεν θέλουμε να αναπτύξει η ΕΕ μία κοινή λεπτομερή ενεργειακή πολιτική. Υπέρ αυτής της άποψης συνηγορούν τόσο λόγοι δημοκρατίας όσο και το ότι, σ' αυτόν τον τομέα, υπάρχει έντονη διαφοροποίηση των εθνικών προϋποθέσεων.
<P>
Ως εκ τούτου, καταψηφίσαμε την έκκληση για μία νέα οδηγία και απείχαμε από όλες τις επιμέρους ψηφοφορίες για τη διαμόρφωση της προτεινόμενης οδηγίας.

<SPEAKER ID=131 NAME="Wibe">
Συμφωνώντας με τους κυρίους Helmut Kohl και Jacques Chirac, πιστεύω ότι υπερβολικά πολλές αποφάσεις οι οποίες θα μπορούσαν να είχαν ληφθεί σε εθνικό επίπεδο έχουν τώρα μεταφερθεί σε κοινοτικό επίπεδο. Θεωρώ, ακριβώς όπως και οι δύο προαναφερθέντες, ότι η αρχή της εγγύτητας πρέπει να αποκτήσει ένα ουσιαστικό περιεχόμενο.
<P>
Αυτή η έκθεση απαιτεί να διαμορφωθεί μία πράξη νομοθετικού περιεχομένου, η οποία θα αφορά την παροχή ηλεκτρισμού από ανανεώσιμες πηγές ενέργειας στο ηλεκτρικό δίκτυο. O στόχος αυτής της πρότασης μπορεί να είναι πολύ καλός, αλλά αν δούμε λογικά τη συζήτηση στην οποία αυτή κατέληξε περί ταμείων, ιδιαίτερων ταμείων, επενδυτών, διαχειριστών του δικτύου, παραγωγών ενέργειας προς ιδίαν χρήση, ανεξάρτητων παραγωγών ενέργειας κ.λ.π., τότε δεν καταλαβαίνει κανείς ότι οι αποφάσεις γι' αυτά τα θέματα πρέπει να λαμβάνονται σε κοινοτικό επίπεδο.
<P>
Θεωρώ ότι οι αποφάσεις που αφορούν την ενεργειακή πολιτική θα πρέπει να λαμβάνονται σε εθνικό επίπεδο. Δεν έχουμε κανένα όφελος από το να γίνει η ενεργειακή πολιτική υπερεθνική. Ως εκ τούτου καταψήφισα την έκθεση.

<SPEAKER ID=132 NAME="Πρόεδρος">
Θα ήθελα απλώς να πω, επειδή έγινε πολλή συζήτηση, ότι κι'εγώ προβληματίσθηκα για το εάν έπρεπε να διαιρέσουμε την ψηφοφορία στην πρόταση και στο παράρτημα. Δεν είμαι προσωπικά βέβαιος ότι ήταν ο σωστότερος τρόπος. 'Εχω ακόμη τα ερωτηματικά μου και εγώ. Αλλά, εν πάση περιπτώσει, από την ώρα που ακολουθήσαμε αυτήν την μέθοδο, φρόντισα τουλάχιστον να αποσυνδέσω το ένα τμήμα από το άλλο. Οπότε, δεν υπήρξε πρόβλημα με τις δύο ψηφοφορίες. Μπορούσε το πρώτο τμήμα -η πρόταση, χωριστά από το παράρτημα- να μείνει ως πρόταση, όπως και έμεινε.
<P>
Από εκεί και πέρα, πρέπει να παρατηρήσω επίσης ότι είχαμε πάρα πολύ μεγάλη πίεση για τις ψηφοφορίες. 'Εχουμε αυτήν την μέθοδο τον τελευταίο καιρό να διακόπτουμε τις ψηφοφορίες της Τετάρτης όταν παρεμβάλλεται λόγος αρχηγού κράτους. 'Εχει συζητηθεί αυτό και στο Προεδρείο και στην Διάσκεψη των Προέδρων. Αντιλαμβάνομαι τις επιφυλάξεις που υπάρχουν. Και για μας είναι πάρα πολύ δύσκολο να αρχίζει κανείς μία ψηφοφορία, να την διακόπτει, να περιμένει να ξανασυγκεντρωθούν οι συνάδελφοι κλπ., αλλά δεν νομίζω ότι είναι του παρόντος να επανέλθουμε στο θέμα αυτό. Θα διαβιβάσω πάντως την παρατήρηση του κ. Fabre-Aubrespy στον Πρόεδρο.
<P>
Και το τρίτο σημείο είναι βέβαια ότι όταν πηγαίνουμε κάπως γρήγορα, αυτοί που παρακολουθούν τις ψηφοφορίες πρέπει να είναι κάπως γρήγοροι. Δεν είναι δυνατόν μετά 10 λεπτά να αντιλαμβάνονται ότι εψήφισαν λάθος ένα σημείο. Αυτό δημιουργεί το πρόβλημα που δημιουργήθηκε.
<P>
(Η συνεδρίαση, διακοπείσα στις 13.45, επαναλαμβάνεται στις 15.00)

<CHAPTER ID=10>
Κατάσταση στο Κοσσυφοπέδιο
<SPEAKER ID=133 NAME="Πρόεδρος">
Η ημερήσια διάταξη προβλέπει τις δηλώσεις του Συμβουλίου και της Επιτροπής σχετικά με την κατάσταση στο Κοσσυφοπέδιο.

<SPEAKER ID=134 NAME="Henderson">
Την τελευταία φορά που μίλησα στο Κοινοβούλιο για το θέμα του Κοσσυφοπεδίου, σε μία από τις προηγούμενες συζητήσεις μας, είχε κυκλοφορήσει η είδηση της συνάντησης του Προέδρου Milosevic με τον ηγέτη των Αλβανών του Κοσσυφοπεδίου, δόκτορα Rugova. Όπως θα θυμούνται οι κύριοι βουλευτές, η διεθνής κοινότητα χαιρέτισε τότε το γεγονός αυτό, το οποίο θεωρήθηκε ως ένα σημαντικό πρώτο βήμα προς την ειρηνική διευθέτηση της κρίσης. Επομένως, όλοι στενοχωρηθήκαμε όταν αντί να καταλήξουμε σε μείωση των συρράξεων στο Κοσσυφοπέδιο, γίναμε μάρτυρες μίας σοβαρής όξυνσης της βίας: υπάρχουν αδιαμφισβήτητα στοιχεία που αποδεικνύουν ότι οι σερβικές δυνάμεις ασφαλείας και ο γιουγκοσλαβικός στρατός επιτέθηκαν αδιακρίτως σε ολόκληρα χωριά, προκαλώντας ευρειας εκτάσεως καταστροφές. Οι επιθέσεις αυτές είχαν όλα τα χαρακτηριστικά μίας νέας εκστρατείας εθνικής εκκαθάρισης. Οι επίμονοι ισχυρισμοί του Βελιγραδίου ότι πραγματοποιεί απλώς νόμιμες ενέργειες για την καταπολέμηση της τρομοκρατίας δεν γίνονται πιστευτοί. Οι αναφορές για επιθέσεις εναντίον αθώων αμάχων και ο συστηματικός εμπρησμός οικιών είναι γεγονότα απολύτως απαράδεκτα.
<P>
Όπως κατέστησε σαφές το Ευρωπαϊκό Συμβούλιο στις 15 Ιουνίου, ένα κράτος που καταφεύγει στην ωμή στρατιωτική καταστολή εναντίον των ίδιων του των πολιτών δεν έχει θέση στη σύγχρονη Ευρώπη. Το αυξανόμενο κύμα προσφύγων προς τη γειτονική Αλβανία και το Μαυροβούνιο μιλάει από μόνο του και αποδεικνύει τη σοβαρή απειλή που αντιπροσωπεύει για τη σταθερότητα στην περιοχή η συνεχιζόμενη διαμάχη.
<P>
Είναι ιδιαίτερα σημαντικό να διατηρήσει η Ευρωπαϊκή Ένωση τη στενή επαφή με τους οργανισμούς βοήθειας που εργάζονται στο βόρειο τμήμα της Αλβανίας. Χαιρετίζω τις διαβεβαιώσεις της Επιτροπής ότι το γραφείο της για την ανθρωπιστική βοήθεια έχει τακτική επικοινωνία με το Γραφείο του Ύπατου Αρμοστή των Ηνωμένων Εθνών για τους Πρόσφυγες. Η ανθρωπιστική κρίση θα αποτελέσει τεράστια δοκιμασία για την Αλβανία, μία χώρα η οποία ακόμα αγωνίζεται να αντιμετωπίσει τα δικά της σοβαρά οικονομικά και κοινωνικά προβλήματα, κάτι που νομίζω ότι γνωρίζουμε όλοι.
<P>
Πρέπει να συνεχίσουμε να συνεργαζόμαστε με την αλβανική κυβέρνηση· να τους ενθαρρύνουμε να διατηρήσουν την εποικοδομητική πορεία που ακολουθούν στο θέμα του Κοσσυφοπεδίου. Και πρέπει να σκεφτούμε τρόπους για να επιταχύνουμε τη βοήθειά μας, έτσι ώστε αφενός να τους βοηθήσουμε να αντιμετωπίσουν την άμεση κρίση των προσφύγων και αφετέρου να τους βοηθήσουμε να αντιμετωπίσουν τα δικά τους ευρύτερα προβλήματα.
<P>
Ο Πρόεδρος Milosevic φέρει προσωπική ευθύνη για τη δράση των δυνάμεων ασφαλείας του στο Κοσσυφοπέδιο. Ας μην έχει αμφιβολίες: δεν μπορεί να εξαπατήσει τη διεθνή κοινότητα με ειρηνευτικές συνομιλίες, τη στιγμή που, στην πραγματικότητα, στην εν λόγω περιοχή, η καταστολή γίνεται ακόμα πιο έντονη.
<P>
Ο διάλογος που έλαβε χώρα στη Μόσχα, στις αρχές αυτής της εβδομάδας, ανάμεσα στον Πρόεδρο Yeltsin και τον Πρόεδρο Milosevic, γέννησε πολλές προσδοκίες. Χαιρετίζουμε τις προσπάθειες του Προέδρου Yeltsin να διασφαλίσει μία πολιτική διευθέτηση της κρίσης. Ορισμένες από τις δεσμεύσεις σε ανθρωπιστικά θέματα αντιπροσωπεύουν ένα βήμα προς τα εμπρός, εάν βεβαίως εφαρμοστουν. Όμως, ορισμένες από τις πιο σημαντικές πλευρές αυτών που προσέφερε ο Πρόεδρος Milosevic απέχουν πολύ από τις απαιτήσεις της Ευρωπαϊκής Ένωσης, όπως παρουσιάζονται στη Διακήρυξη του Cardiff.
<P>
Συγκεκριμένα, ο Πρόεδρος Milosevic δεν ανέλαβε ξεκάθαρα τη δέσμευση να αποσύρει τις δυνάμεις ασφαλείας στις οποίες έχει ανατεθεί το έργο της καταστολής. Η Ευρωπαϊκή Ένωση θα διευρύνει τώρα τη συνεργασία της με τους Ρώσους, τους Αμερικανούς και άλλους, για να διατηρηθεί η πίεση προς τον Πρόεδρο Milosevic έτσι ώστε να κάνει όλα όσα απαιτούνται από αυτόν - ενώ παράλληλα συνεχίζονται στη νέα Υόρκη οι διεργασίες για τη σύνταξη ενός σχεδίου Ψηφίσματος του Συμβουλίου Ασφαλείας του Οργανισμού Ηνωμένων Εθνών. Όπως μας δίδαξε η Βοσνία, δεν έχουμε το περιθώριο να βασιζόμαστε στο λόγο του Προέδρου Milosevic.
<P>
Ελπίζω ότι ο διάλογος που έλαβε χώρα στη Μόσχα θα οδηγήσει σε μία διαφορετική κατάσταση, μία καλύτερη κατάσταση, μία κατάστηση στην οποία δεν θα υπάρχει πια καταστολή. Μπορώ να πω στον Πρόεδρο Milosevic ότι, αν δεν γίνει αυτό, και αν ο διάλογος δεν αλλάξει σημαντικά την κατάσταση, τότε η Ευρωπαϊκή Ένωση θα παραμείνει στην αρχική της θέση - θα συνεχίσουμε τις προσπάθειες για την άσκηση πίεσης στον Πρόεδρο Milosevic, ενώ καμία ενέργεια δεν αποκλείεται στην προσπάθεια να καταλήξουμε σε μία ειρηνική κατάσταση και στην επίλυση των προβλημάτων στο Κοσσυφοπέδιο.

<SPEAKER ID=135 NAME="Van den Broek">
Κύριε Πρόεδρε, νομίζω ότι η Ευρωπαϊκή Ένωση μπορεί να πει ότι τουλάχιστον εκτίμησε σωστά την κατάσταση στο Κοσσυφοπέδιο και δεν περίμενε της εξελίξεις, όπως έγινε με το δράμα της Βοσνίας, χωρίς να λάβει τα απαραίτητα μέτρα προετοιμασίας ώστε να είναι έτοιμη για το χειρότερο. Ο καλύτερος τρόπος να αποτραπούν η περαιτέρω βία και οι δολοφονίες στο Κοσσυφοπέδιο, είναι να καταστεί απολύτως σαφές στον πρόεδρο Μιλόσεβιτς ότι η διεθνής κοινότητα προτίθεται να παρέμβει για να αντιστρέψει τα πράγματα και να προστατέψει τους αθώους πολίτες, άνδρες, γυναίκες και παιδιά, που πυροβολούνται στα χωριά τους από το πυροβολικό ή άλλους.
<P>
Δεν το λέω χωρίς συγκίνηση, διότι γνωρίζω πόσες συζητήσεις προηγήθηκαν, γνωρίζω ότι η Ευρωπαϊκή Ένωση επέλεξε εδώ μία ευθεία γραμμή, σε στενή συνεργασία με τα άλλα μέλη της ομάδας επαφής· γνωρίζω ακόμη ότι η Ευρωπαϊκή Σύνοδος Κορυφής στο Κάρντιφ επιβεβαίωσε αυτές τις ημέρες την γραμμή εκείνη. Έχουμε τώρα τα πρώτα αποτελέσματα των επαφών του προέδρου Γέλτσιν με τον πρόεδρο Μιλόσεβιτς. Συμφωνώ με τον υπουργό κ. Doug Henderson ότι ασφαλώς χαιρετίζουμε τον διάλογο, αλλά όπως έχει προκύψει από το παρελθόν ο λόγος του προέδρου Μιλόσεβιτς δεν μας αρκεί. Θέλουμε πράξεις· δεν είναι πολύ καθησυχαστικό ότι ο πρόεδρος Μιλόσεβιτς δεν ανταποκρίθηκε σε μία από τις κύριες απαιτήσεις της διεθνούς κοινότητας, δηλαδή την απόσυρση των στρατευμάτων ασφαλείας από την περιοχή. Αυτό σημαίνει ότι οι ντόπιοι θα ζουν με τον καθημερινό φόβο να τους επιτεθούν και πάλι, όπως είδαμε στο παρελθόν να συμβαίνει στο Σεράγεβο. Σημαίνει ακόμη ότι η διεθνής κοινότητα προκαλείται και πάλι να καταστήσει σαφές ότι πρέπει να συμμορφωθούν με αυτή την απαίτηση· πρέπει να είμαστε έτοιμοι να δείξουμε ότι σκοπεύουμε να παρεμβούμε εάν ξεσπάσει ξανά ακραία βία.
<P>
Ασφαλώς δεν θα συζητήσουμε σήμερα για τελευταία φορά για το Κοσσυφοπέδιο. Θα ακολουθήσουν ακόμη πολλές συζητήσεις και θα περάσει πολύς χρόνος μέχρις ότου μπορέσουμε να πούμε ότι σταθεροποιήθηκε η κατάσταση και αποκαταστάθηκε η ηρεμιά στην περιοχή.
<P>
Συμφωνώ επίσης με την βρετανική προεδρία ότι πρέπει ασφαλώς να στρέψουμε την επιρροή μας προς την κατεύθυνση του Δρ. Ρουγκόβα και τους υποστηρικτές του, ώστε να τους ενθαρρύνουμε να εμμείνουν στη μετριοπάθειά τους. Διότι και από την πλευρά των αλβανοφώνων έγινε βέβαια μία ριζοσπαστική μετατόπιση, η οποία δεν θα διευκολύνει την συνάψη διαλόγου χωρίς ακραίες απαιτήσεις. Δεν επιτρέπεται να υπάρχει καμία παρεξήγηση ότι οι θέσεις της διεθνούς κοινωνίας έχουν τα πολιτικά τους όρια και ότι για καλούς και τεκμηριωμένους λόγους τάχθηκε υπέρ μίας λύσης μέσα στα πλαίσια της Γιουγοσλαβικής Ομοσπονδίας. Κι εδώ πρέπει η διεθνής κοινωνία να δείξει συνέπεια.
<P>
Μέσω της ανθρωπιστικής οργάνωσης ECHO της Επιτροπής, διοργανώσαμε τις απαραίτητες γραμμές παροχής βοήθειας. Διατέθηκαν πρόσφατα 1, 5 εκατ. Ecu για τον σκοπό, και φυσικά η Ευρωπαϊκή Επιτροπή διατίθεται να αυξήσει τη βοήθεια όπου υπάρχει ανάγκη. Είναι πολύ σημαντικό να επαληθευθεί εδώ η υπόσχεση του προέδρου Μιλόσεβιτς ότι η διεθνείς ανθρωπιστικές οργανώσεις θα έχουν ελεύθερη πρόσβαση στην περιοχή. Σύμφωνα με τις υποσχέσεις του προς τον πρόεδρο Γέλτσιν, το ίδιο θα πρέπει να σχύσει και τους διαπιστευμένους διπλωμάτες κυβερνήσεων και άλλων διεθνών οργανώσεων όπως ο ΟΑΣΕ.
<P>
Πρέπει οπωσδήποτε, και κατά βάθος αυτό ήδη αποφασίστηκε στο Ευρωπαϊκό Συμβούλιο του Κάρντιφ, να αυξηθούν αισθητά οι παρατηρητές στην περιοχή, ώστε να έχουμε συνεχώς μία σωστή εικόνα των εξελίξεων. Μέχρι τώρα μας έλλειπε συχνά η προσεκτική ενημέρωση, επειδή δεν είχαμε αρκετή πρόσβαση στην περιοχή. Όπως ξέρετε, υπάρχουν δεκάδες χιλιάδες πρόσφυγες και άστεγοι. Κι εδώ πρέπει να εξακριβώσουμε προσεκτικά τις υποσχέσεις του προέδρου Μιλόσεβιτς ότι αυτοί οι άνθρωποι μπορούν να επιστρέψουν χωρίς εμπόδια στον τόπο διαμονής τους και στα σπίτια τους.
<P>
Τελειώνω με την παρατήρηση ότι ακόμη υπάρχει μία αμυδρά ελπίδα να συνεχισθεί ο διάλογος, να γίνουν σοβαρές διαπραγματεύσεις. Προσθέτω όμως ευθέως ότι πρέπει να μείνουμε σε συνεχή επαγρύπνηση ώστε να μην βουλιάξει η διαδικασία και πάλι στην αιματερή βία που έπληξε την περιοχή προηγουμένως.

<SPEAKER ID=136 LANGUAGE="DE" NAME="Swoboda">
Κύριε Πρόεδρε, κύριε Πρόεδρε του Συμβουλίου, κύριε Επίτροπε, θα ήθελα να εκφράσω σε λίγα σημεία τη βασική υποστήριξή μου και την υποστήριξη της Ομάδας μου προς την υφιστάμενη πολιτική κάνοντας και μερικές κριτικές παρατηρήσεις.
<P>
Πρώτον, θεωρώ απόλυτα σωστό το ότι δεν αφήνετε καμία αμφιβολία για το γεγονός ότι οι αλβανόφωνοι του Κοσσυφοπεδίου δεν θα πρέπει να αφεθούν μόνοι τους, ότι θα πρέπει να τους στηρίξουμε και να μην επιτρέψουμε να δημιουργηθεί μία δεύτερη Βοσνία.
<P>
Δεύτερον, θεωρώ επίσης σωστό το ότι διατηρούμε κριτική έως απαισιόδοξη στάση απέναντι στον Μιλόσεβιτς, και γι· αυτό θα πρέπει να υποστηρίξουμε όλες τις εναλλακτικές λύσεις που υπάρχουν τόσο στην ίδια τη χώρα όσο και στις γειτονικές. Αυτό βέβαια ισχύει λιγότερο για τη Σερβία, αλλά τουλάχιστον για το Μαυροβούνιο και τη Σερβική Δημοκρατία - ακόμα και αν κι εκεί δεν είναι όλοι άγγελοι - πρέπει πάντως να υποστηρίξουμε τις εναλλακτικές λύσεις προς τον Μιλόσεβιτς.
<P>
Τρίτον, πρέπει να υποστηρίξουμε τους γείτονες για να αντεπεξέλθουν σε αυτή την κρίση και να μην τείνουν προς ακραίες στάσεις - αυτό αφορά την Αλβανία και τη Μακεδονία. Πρέπει επίσης να πούμε στον λαό της Μακεδονίας ότι θα πρέπει παρά την κρίση ή και ακριβώς λόγω αυτής να δώσουν περισσότερη προσοχή στο θέμα των δικαιωμάτων της αλβανικής μειονότητας και να επιτύχουν κάποια πρόοδο σε αυτό το ζήτημα. Παρ' όλα όσα έχουν κάνει, δεν είναι ακόμα αρκετά!
<P>
Τέταρτον, θεωρώ σωστή την πραγματοποίηση ασκήσεων του ΝΑΤΟ. Δυστυχώς - κι αυτό το λέω ως αντιμιλιταριστής - σε μερικές περιπτώσεις είναι αναγκαία η κλαγγή των όπλων.
<P>
Πέμπτον, θεωρώ επίσης σωστό να γίνει μία προετοιμασία για στρατιωτική επέμβαση σε περίπτωση που δεν υποχωρήσει ο Μιλόσεβιτς και νομίζω πως θα πρέπει να ληφθούν όλα τα απαραίτητα μέτρα για να γίνουν οι προετοιμασίες στα Ηνωμένα Έθνη για μία τέτοια επέμβαση.
<P>
Έκτον, θέλω να κάνω έκκληση - και υποθέτω πως το Συμβούλιο και η Επιτροπή θα το θέσουν αυτό ξεκάθαρα - στη Ρωσία να αναλάβει τις ευθύνες της. Εάν η Ρωσία επιθυμεί να διαδραματίσει μεγάλο και ολοένα μεγαλύτερο ρόλο στην ευρωπαϊκή πολιτική για την ασφάλεια - και θα το θεωρούσα σωστό να το κάνει αυτό η Ρωσία - τότε έχει τώρα την ευκαιρία να το αποδείξει. Διότι ειδικά όταν διατηρεί κανείς φιλικές σχέσεις με τη Σερβία ή με τον Μιλόσεβιτς ως πρόεδρο της Γιουγκοσλαβίας θα πρέπει να αποδείξει τη φιλία του με το να υποστηρίξει την ειρήνη.
<P>
Το έβδομο και τελευταίο σημείο μου είναι το εξής: κύριε Επίτροπε, είπατε πως η ΕΕ κάνει τα πάντα. Μπορεί να είναι πράγματι έτσι, αλλά - αναφέρθηκε ήδη επανειλημμένα - πρόκειται για μία κρίση η οποία αναμφίβολα ξέραμε πως θα ερχόταν, γιατί ο Μιλόσεβιτς χρειάζεται μία τέτοια κρίση.
<P>
Βλέποντας τώρα, κύριε Πρόεδρε του Συμβουλίου, τα αποτελέσματα της συνόδου κορυφής του Cardiff και διαβάζοντας το σημείο 47 που λέει ότι έχει σημειωθεί πρόοδος και ότι στη σύνοδο κορυφής της Βιέννης θα ληφθούν περαιτέρω αποφάσεις, πρέπει να πω ειλικρινά πως όλα αυτά μου φαίνονται πολύ ασθενή. Ειδικά όσον αφορά τη μονάδα σχεδιασμού είναι απόλυτα αναγκαίο κατά την προετοιμασία μίας ενεργής εξωτερικής πολιτικής να επιτύχουμε ταχύτατα βήματα προόδου.
<P>
Θα μπορέσουμε να εμποδίσουμε τη δημιουργία μίας δεύτερης ή τρίτης Βοσνία ή ενός δεύτερου Κοσσυφοπεδίου μόνο εφόσον υπάρχει μία ισχυρή εξωτερική πολιτική και πολιτική ασφάλειας. Και - αυτή είναι η τελευταία μου φράση - κύριε Πρόεδρε, είμαι απόλυτα υπέρ της επικουρικότητας. Και θα ήταν καλό να αναλογισθούμε σε ποιό σημείο χρειαζόμαστε μία ισχυρότερη Ευρωπαϊκή Ένωση Στην εξωτερική πολιτική και πολιτική ασφάλειας χρειαζόμαστε μία ισχυρότερη Ευρωπαϊκή Ένωση.

<SPEAKER ID=137 LANGUAGE="DE" NAME="Pack">
Κύριε Πρόεδρε, αγαπητές κυρίες και κύριοι συνάδελφοι, αυτό που βιώνουμε σήμερα είναι ένα μοιραίο dιja vu, διότι τα αποτέλεσματα όλων όσων συντελέστηκαν στη Μόσχα υπό τους πανηγυρισμούς των μέσων ενημέρωσης είναι πραγματικά μηδαμινά, για να μην πω ανύπαρκτα. Τα όσα υποσχέθηκε ο κύριος Γέλτσιν τα είχε ήδη υποσχεθεί και στους Αμερικανούς και είχε δεχθεί μάλιστα επαίνους για αυτό, ενώ για τον ίδιο λόγο είχαν αρθεί και οι κυρώσεις - και δεν εκπλήσσομαι που συνέβησαν έτσι τα πράγματα. Εγώ τότε δεν ζητωκραύγαζα γιατί ήξερα πολύ καλά ότι ο Μιλόσεβιτς δεν άλλαξε. Ίσως να μην αλλάζει κανείς πια σε αυτή την ηλικία. Τότε όμως θα πρέπει να το λάβουμε αυτό υπόψη, γιατί όπως συμπεριφέρθηκε τότε με τη Βοσνία συμπεριφέρεται και τώρα. Συμφωνεί στην διεξαγωγή διαπραγματεύσεων, αλλά χωρίς διεθνή μεσολαβητή, και συγχρόνως - όπως συνέβη και τότε με τη Βοσνία - αφήνει να γίνονται δολοφονίες και εμπρησμοί. Είναι γεγονός πια ότι στο Κοσσυφοπέδιο εμφανίστηκαν και πάλι στρατόπεδα συγκέντρωσης, ακόμα και μαζικοί τάφοι.
<P>
Όλοι εμείς το γνωρίζαμε, όλοι εμείς βλέπαμε να βαίνουν προς τα εκεί τα πράγματα κι όμως δεν ενεργήσαμε. Όταν λέω εμείς, εννοώ την Ευρωπαϊκή Ένωση. Δυστυχώς το Κοινοβούλιο δεν μπορεί να ενεργήσει, μπορούμε μόνο να παρακινήσουμε. Ο Μιλόσεβιτς δεν αποσύρει τώρα τον γιουγκοσλαβικό στρατό και τις αστυνομικές δυνάμεις του ισχυριζόμενος ότι οι Αλβανοί θα πρέπει πρώτα να σταματήσουν τις τρομοκρατικές επιθέσεις τους, επειδή ουσιαστικά μπερδεύει το τέλος με την αρχή. Σε τελευταία ανάλυση, υπεύθυνος για όλη αυτή την ιστορία ήταν ο ίδιος. Επί οκτώ χρόνια υπόμεναν οι Αλβανοί με πραγματική γενναιοψυχία ένα καθεστώς φυλετισμού. Ποιός λοιπόν εκπλήσσεται που μετά από οκτώ χρόνια καθεστώτος φυλετισμού κάποιοι νεαροί άνδρες λένε: δεν θα αφήσουμε να συνεχιστεί αυτή η κατάσταση. Δεν θα αφήσουμε να δολοφονούνται οι γυναίκες και τα παιδιά μας. Δεν θα αφήσουμε να μας εκδιώξουν. Γι· αυτό χρειαζόμαστε πολύ πιο ισχυρή πολιτική και στρατιωτική πίεση στο Βελιγράδι. Πρέπει επίσης να έχουμε στρατεύματα των Ηνωμένων Εθνών μεταξύ της Σερβίας και του Κοσσυφοπεδίου, γιατί από κει θα προέλθει το κακό.
<P>
Ο Μιλόσεβιτς παίζει με τη Δύση. Μας κοροϊδεύει. Αυτό το ξέρουμε και το αντιλαμβανόμαστε. Ξέρει πολύ καλά ότι η Δύση δίνει πολύ μεγαλύτερη σημασία, όσον αφορά μία ενδεχόμενη επέμβαση του ΝΑΤΟ, στις πτυχές του διεθνούς δικαίου από ό, τι στον πραγματικό τερματισμό των εχθροπραξιών. Ο Καταστατικός Χάρτης των Ηνωμένων Εθνών δημιουργήθηκε το 1945, σε μία εντελώς διαφορετική χρονική στιγμή, και σήμερα δεν είναι πια επίκαιρος ως προς αυτό το σημείο. Πρέπει να φροντίσουμε πραγματικά, ώστε οι εσωτερικές εθνοτικές συγκρούσεις να μην διεξάγονται με αυτόν τον τρόπο μπροστά στα μάτια της διεθνούς κοινότητας. Εάν είχαμε ενεργήσει ήδη στο Σεράγεβο έτσι όπως ήθελαν οι άνθρωποι του ΝΑΤΟ, τότε δεν θα είχε μείνει περικυκλωμένο το Σεράγεβο, δεν θα είχαν εκδιωχθεί τόσες εκατοντάδες χιλιάδες ανθρώπων, δεν θα είχαν πεθάνει τόσο πολλοί και δεν θα είχαμε το τεράστιο κόστος που πρέπει να φέρουμε όλοι σήμερα.
<P>
Το πρόβλημα είναι ότι ο Μιλόσεβιτς ξέρει τι θέλει και κάνει ακριβώς αυτό που θέλει. Τον αφήνουμε να μας κάνει ό, τι θέλει. Αυτό είναι το πρόβλημά μας. Αποβλέπει ήδη σε ένα νέο Dayton, και επειδή ακριβώς αποβλέπει σε αυτό το νέο Dayton έχουμε τώρα τον εθνοτικό διωγμό στο βορειοδυτικό Κοσσυφοπέδιο. Διώχνει του Αλβανούς που ζουν εκεί γιατί, όπως ισχυρίζεται, είναι το λίκνο των Σέρβων και γιατί εκεί υπάρχουν μεγάλες πλουτοπαραγωγικές πηγές. Και όταν θα τους έχει πλέον εκδιώξει όλους θα δεχθεί τέλος αναγκαστικά μία λύση που θα του προτείνουμε τότε. Γι· αυτό πρέπει να ενεργήσουμε τώρα και να μην αφήσουμε μόνους τους ανθρώπους στο Κοσσυφοπέδιο.

<SPEAKER ID=138 LANGUAGE="DE" NAME="Frischenschlager">
Κύριε Πρόεδρε, κύριε Επίτροπε, ούτε και εγώ μπορώ να συμφωνήσω με την εκτίμηση ότι η Ευρώπη ενήργησε αυτή τη φορά εγκαίρως. Αυτή τη φορά πραγματικά δεν μπορούσε κανείς να χτησιμοποιήσει ως διακαιολογία ότι δεν ήταν αναμενόμενο πως θα συνέβαινε κάτι τέτοιο. Και συμβαίνει τώρα να έχουμε μία εθνοτική κάθαρση υπό καθεστώς στρατιωτικής τρομοκρατίας. Αυτό είναι γεγονός! Ενεργήσαμε πολύ αργά, γιατί επί χρόνια η αλβανική αντίσταση στο Κοσσυφοπέδιο βασιζόταν στη μη βία. Αυτό το χρονικό διάστημα δεν αξιοποιήθηκε για να ασκηθεί πίεση στον Μιλόσεβιτς μέσω κυρώσεων και για να φθάσουμε σε μία λύση. Αυτό το χρονικό διάστημα πήγε δυστυχώς χαμένο!
<P>
Ένα σημείο που θεωρώ πολύ σημαντικό είναι το εξής: τώρα η πίεση δεν πρέπει μόνο να φθάσει μέχρι τέλους, πρέπει να διαρκέσει μέχρι να ληφθεί υπόψη, και από τη σερβική ηγεσία, το θεμελιώδες δικαίωμα της επανεισδοχής. Δεν μπορεί να εκδιώξει τόσους Αλβανούς όσους θα πρέπει να δεχθεί πάλι πίσω. Αυτό πρέπει να το επιβάλουμε, είναι ένα σημείο καθοριστικής σημασίας!
<P>
Γιατί όμως είναι ο Μιλόσεβιτς σε θέση να ενεργεί κατ' αυτόν τον τρόπο; Επειδή ως δικτάτορας έχει τα μέσα ενημέρωσης στη διάθεσή του. Είμαι της γνώμης ότι η Ευρωπαϊκή Ένωση θα πρέπει να σκεφθεί τι μπορεί να κάνει για τους Σέρβους, τον σερβικό πληθυσμό, τον οποίο πρέπει επίσης να συμπονούμε και να λυπούμαστε. Η πολιτική μας θα πρέπει να στρέφεται ενάντια στην ηγεσία και όχι βέβαια ενάντια στον σερβικό πληθυσμό. Αλλά έχει γίνει όμηρος, επειδή δεν ξέρει τι άλλο να κάνει. Αναρωτιέμαι αν υπάρχει κάποιος τρόπος για να το αντιμετωπίσουμε αυτό, δημιουργώντας, για παράδειγμα, μία αντίθετη κοινή γνώμη στη Σερβία. Σκέπτομαι μοντέλα όπως ο ραδιοφωνικός σταθμός Free Europe στο παρελθόν, με τον οποίο θα δίναμε τη δυνατότητα στους ανθρώπους της Σερβίας να ενημερωθούν. Τότε, πιστεύω, δεν θα μπορούσε η ηγεσία του Βελγραδίου να ενεργεί με τον τρόπο που ενεργεί και θα ερχόμασταν πιο κοντά στον στόχο μας να εγκαθιδρύσουμε την ειρήνη, τη δημοκρατία και τα ανθρώπινα δικαιώματα για όλους τους ανθρώπους στην περιοχή - Αλβανούς και Σέρβους.

<SPEAKER ID=139 LANGUAGE="IT" NAME="Caccavale">
Κύριε Πρόεδρε, κύριε Πρόεδρε του Συμβουλίου, κύριε Επίτροπε Van den Broek, αξιότιμοι συνάδελφοι, ο Επίτροπος είπε ότι τα λόγια του Μιλόσεβιτς στο παρελθόν δεν ήταν αρκετά: ένας ωραιότατος ευφημισμός για να πει αυτό που στην Ιταλία είναι γνωστό σαν ένα παραμύθι. Ο Μιλόσεβιτς θα μπορούσε να συγκριθεί με αυτόν που στην Ιταλία ονομάζεται Πινόκιο, έναν ψεύτη δηλαδή, έναν ψεύτη με πατέντα, έτσι όπως συνέβη στο παρελθόν. Κύριε Επίτροπε, ας πούμε τα πράγματα όπως είναι στην πραγματικότητα!
<P>
Σήμερα το πρωΐ άκουσα από την ίδια την φωνή του Μιλόσεβιτς, στα αγγλικά, ότι οι πολίτες δεν πειράχτηκαν, ότι οι ειδικές δυνάμεις επενέβησαν μόνο για να δράσουν κατά των τρομοκρατών. Να άλλη μία απόδειξη ότι ο Μιλόσεβιτς είναι ο Πινόκιο, ένας ψεύτης δηλαδή, κύριε Επίτροπε! Δεν είναι αλήθεια μόνο αυτό που είπατε εσείς, ότι δηλαδή τα λόγια του Μιλόσεβιτς δεν είναι αρκετά: τα λόγια του Μιλόσεβιτς δεν αξίζουν μία! Εσείς μας είπατε ότι υπάρχει ένας όρος που δεν τηρήθηκε. Ποιος όρος δεν τηρήθηκε; Ο πιο σημαντικός, η άμεση αποχώρηση δηλαδή των ειδικών δυνάμεων. Ο τόσο εύθραυστος συμβιβασμός που επετεύχθη μεταξύ του Μιλόσεβιτς και του Γιέλτσιν δεν προβλέπει το πιο σημαντικό σημείο: την αποχώρηση των ειδικών δυνάμεων! Η αλήθεια είναι ότι ο Μιλόσεβιτς θέλει να κερδίσει χρόνο, με την συγκατάθεση - εάν όχι με την επιδοκιμασία - των διεθνών κοινοτήτων, έτσι όπως συνέβη και στο παρελθόν. Τον αντιμετωπίσαμε ως τον καλύτερο διαπραγματευτή της Βοσνίας, τον βασανιστή και δικτάτορα Μιλόσεβιτς, και έτσι σήμερα του λέμε ότι δεν πειράζει που διατηρεί τις ειδικές δυνάμεις για να συνεχίσει την απέλαση και την εθνοκάθαρση απέναντι στους Αλβανούς, αλλά όλα αυτά κάνουν την άμοιρη αλβανική κοινότητα να νοσταλγεί τον παλιό και ποτέ ξεχασμένο Στρατάρχη Τίτο: πράγμα το οποίο τα λέει όλα!

<SPEAKER ID=140 NAME="Αλαβάνος">
Κύριε Πρόεδρε, θέλω να πω ότι υπήρξαν ενδιαφέροντα σημεία στις τοποθετήσεις και του Προέδρου του Συμβουλίου και του κυρίου Επιτρόπου. Νομίζω ότι πρέπει να μείνουμε σε δύο αρχές: προς τη σερβική πλευρά, υπάρχει θέμα αυτονομίας του Κοσσυφοπεδίου και θέμα δημοκρατικών δικαιωμάτων, κάτι που είναι πέρα από εθνικό της ζήτημα, ζήτημα των συνόρων της Γιουγκοσλαβίας; προς την αλβανική πλευρά, ότι τα σύνορα θα γίνουν σεβαστά και από την Ευρωπαϊκή Ένωση, τη Ρωσία, τις Ηνωμένες Πολιτείες και από τις δύο κοινότητες.
<P>
Με βάση αυτές τις δύο αρχές μπορούν να μπουν με σαφήνεια τα όρια από τη διεθνή κοινότητα και οι δύο πλευρές να προσαρμοσθούν. Πιστεύω και εγώ ότι οι συζητήσεις στη Ρωσία δίνουν ένα θετικό μήνυμα, το οποίο θα μπορούσε να αντιμετωπισθεί.
<P>
Θέλω, όμως, να κάνω τρεις παρατηρήσεις.
<P>
Η πρώτη παρατήρηση είναι ότι πρέπει να προσέξουμε εδώ τα Βαλκάνια. Δεν μπορούμε να κάνουμε σύνορα στα Βαλκάνια ανάλογα με την εθνικότητα της κάθε κοινότητας που ζει και αυτό γιατί, πρώτον, η ίδια η εθνικότητα είναι αμφισβητήσιμη και, δεύτερον, είναι τόσο μικρά τα σύνορα, είναι τόσο πολυδιασπασμένη η κατάσταση, που θα κάνουμε τα Βαλκάνια σαν να είναι ένα τρυπητό που περνάμε το αλεύρι. Θα κάνουμε σύνορα στο Κόσσοβο και μετά θα κάνουμε σύνορα στη σερβική μειονότητα που θα ζει μέσα στο Κόσσοβο; Αυτό είναι το πρώτο θέμα. Πρέπει να καταλάβουμε τα Βαλκάνια και την ιδιαιτερότητά τους μέσα στην Ευρώπη.
<P>
Το δεύτερο θέμα είναι ότι ακούστηκαν πολλά για τον Μιλόσεβιτς και συμφωνώ. Και για τον Μιλόσεβιτς, αν θέλετε, και για τον Τούτζμαν, και για τον Ιζετμπέκοβιτς, να κάτσουν στο Διεθνές Δικαστήριο. Αλλά πέστε μου μία πολιτική δύναμη της Σερβίας η οποία να έχει διαφορετική θέση. Ακόμη και ο Τσουγκάνοβιτς από το Μαυροβούνιο δεν προβάλλει καμμιά εναλλακτική θέση στο Κοσσυφοπέδιο. Αυτά για να συλλάβουμε όλο αυτό το ζήτημα σαν ένα πρόβλημα του ίδιου του σερβικού λαού και να αντιμετωπίσουμε ανησυχίες και προβλήματα.
<P>
Το τρίτο σημείο, κύριε Πρόεδρε, είναι ότι με τα μέτρα ενάντια στη Γιουγκοσλαβία υπάρχει ο εξής κίνδυνος και το λέω στον κ. Van den Broek: ένα μέρος των προσφύγων από την Κράινα και από αλλού, που βρίσκονται στη Γιουγκοσλαβία, να φύγουν για τη Σερβική Δημοκρατία της Βοσνίας και τότε θα έχουμε καινούργια μεγάλα προβλήματα.

<SPEAKER ID=141 LANGUAGE="NL" NAME="Aelvoet">
Κύριε Προεδρε, συνάδελφοι, όλοι σχεδόν στο Κοινοβούλιο συμφωνούν ότι η στάση του καθεστώτος του Βελιγραδίου είναι τόσο ιταμή και κατασταλτική, που επιβάλλεται πια αποτελεσματική διεθνής δράση. Υποστηρίζουμε λοιπόν πλήρως την άσκηση διεθνών πιέσεων στο καθεστώτος, μέσω διπλωματικών, πολιτικών και οικονομικών πρωτοβουλιών. Υποστηρίζουμε ακόμη ότι η διεθνής κοινότητα μπορεί να κρίνει ότι υπάρχουν καταστάσεις - και όντως υπάρχουν εδώ - όπου πρέπει να γίνει σκέψη για στρατιωτική επέμβαση, αρκεί αυτή η κρίση να γίνει με την απαραίτητη προσοχή.
<P>
Σε αυτά τα πλαίσια, συνάδελφοι, το κοινό μας ψήφισμα με προβληματίζει σοβαρά σε δύο σημεία. Πρώτον, δεν υπάρχει καμία αναφορά σε ποιο θεσμικό πλαίσιο πρέπει να ανζητηθεί μία πολιτική επίλυση για το Κοσσυφοπέδιο. Δεν διευκρινίζεται ότι η λύση πρέπει να ανζητηθεί μεσα στα υπάρχοντα ομοσπονδιακά πλαίσια της Γιουγκοσλαβίας. Τα επιχειρήματα για το δικαίωμα αυτοδιάθεσης των λαών ή του είδους "ας τα αφήσουμε όλα στις διαπραγματευσεις» είναι επικίνδυνα και δεν πείθουν. Διότι δημιουργείται η εντύπωση και στις δύο πλευρές ότι περίπου όλα είναι πιθανά και ό, τι και αν γίνει, όποια λύση και αν βρεθεί, οι Αλβανόφωνοι θα έχουν πάντα την υποστήριξή μας. Φυσικά οι Αλβανοί δικαιούνται της διεθνούς συμπαράστασης, αλλά όχι υπό οποιεσδήποτε συνθήκες.
<P>
Δεύτερο πρόβλημά μου είναι ότι μία ενδεχόμενη στρατιωτική επέμβαση δεν εξαρτάται από μία απόφαση στο Συμβούλιο της Ασφαλείας. Συνάδελφοι, αυτό δημιουργεί επικίνδυνο προηγούμενο. Εάν το Συμβούλιο της Ασφαλείας του ΟΗΕ δεν συμφωνεί, και οι χώρες δρούν αυτόνομα κατά άλλων χωρών, αυτό πρώτα-πρώτα αποτελεί σαφής παραβίαση του Χάρτη του ΟΗΕ, το οποίο δεν επιτρέπει κάτι τέτοιο. Κατά βάθος θα πρόκειται τότε για ένα είδος κήρυξης πολέμου. Δεύτερον, πρέπει να σκεφθεί κανείς τί θα επιτύχει. Οπωσδήποτε δεν αποκλείουμε κάθε μορφή στρατιωτικής παρέμβασης, αλλά κάτι τέτοιο είναι δυνατό μόνο στα πλαίσια του ΟΗΕ· αυτό αποτελεί για μας conditio sine qua non - μία απόλυτη προϋπόθεση.
<P>
Τέλος, χαιρετίζουμε την ρωσική πρωτοβουλία. Συνειδητοποιούμε όμως ότι εφόσον δεν κρατήσουμε σταθερές τις πιέσεις, μπορεί να ξεφουσκώσει και αυτή η πρωτοβουλία· δεν είμαστε δα και αφελείς.

<SPEAKER ID=142 LANGUAGE="FR" NAME="Pradier">
Κύριε Πρόεδρε, εδώ και μερικά χρόνια ήδη οι οιωνοί προανήγγελλαν τη συμφορά και κανείς δεν τους άκουγε. Το Κοσσυφοπέδιο θα αναταραχτεί, έλεγαν, αλλά ο σεισμός γινόταν αισθητός και όλος ο κόσμος περίμενε. Οι Σλοβένοι, οι Κροάτες, οι Βόσνιοι διαδοχικά αποτίναξαν τον ζυγό που τους είχε επιβληθεί. Η Ομοσπονδιακή Δημοκρατία της Γιουγκοσλαβίας εξερράγη σε μία μικρή ομάδα μικρο-κρατών η βιωσιμότητα των οποίων παραμένει προβληματική. Ήταν λοιπόν κατά της δικτατορίας των Σέρβων; Βεβαιότατα όχι, ήταν όμως κατά της δικτατορίας ενός ανθρώπου, καθαρού προϊόντος του ολοκληρωτισμού, ο οποίος επέβαλε, πρώτα στους συμπολίτες του, στη συνέχεια στις ομόσπονδες Δημοκρατίες, έναν τρόπο διακυβέρνησης εμπνευσμένο από τα χειρότερα καθεστώτα που επάξια κρατούσαν τη θέση τους στην κλίμακα του αποτρόπαιου.
<P>
Το δόγμα της πρωτοκαθεδρίας μίας εθνότητας, το ιδεολογικό βάρος μίας εκκλησίας που αντικατέστησε το μοναδικό κόμμα - το οποίο διαμόρφωσε τη νεολαία αυτού του δεσπότη - η έλλειψη ανεκτικότητας και η περιφρόνηση απέναντι στους γείτονες, η σφαγή των αντιπολιτευόμενων, άοπλων στην καλύτερη περίπτωση, που οδηγούντο με λεωφορεία στην άκρη ενός λάκκου για να εκτελεστούν εκεί, ορίστε τι επέφερε το διαμελισμό μίας Δημοκρατίας που υπήρξε, παρ' όλα αυτά, μία από τις πρώτες που υπέγραψαν την Χάρτα των Ηνωμένων Εθνών.
<P>
Πρέπει λοιπόν να παραιτηθούμε και να υπογράψουμε το πιστοποιητικό θανάτου της; Βραχυπρόθεσμα πάντως, δεν θα ήταν ρεαλιστικό να ελπίζουμε στην ανάνηψή της. Μπροστά στην κατάσταση που μας έχει επιβληθεί σήμερα, θα πρέπει λοιπόν να περιμένουμε να έρθουν νέα στρώματα πτωμάτων να καλύψουν εκείνα της Σεμπρένιτσα; Φυσικά, καθένας από εμάς γνωρίζει ότι η ανεξαρτησία του Κοσσυφοπεδίου δεν είναι μία λύση βιώσιμη μακροπρόθεσμα, ότι ο πολλαπλασιασμός των κρατών που μισούν τους γείτονές τους είναι μία καταστροφή, και επίσης το να μεταβάλουμε τα διεθνώς αναγνωρισμένα σύνορα σημαίνει να δώσουμε ένα μικρό σπρώξιμο στο πιόνι του ντόμινο που θα παρασύρει πολλά ακόμη.
<P>
Τότε λοιπόν, τι; Τα όπλα; Για να κάνουμε τι; Μόνο για να σταματήσουμε το φονικό χέρι ενός δικτάτορα; Επιχειρήσεις του τύπου "αποφασιστικό γεράκι», πετώντας με θόρυβο πάνω από τις γειτονικές χώρες; Ίσως. Εν πάση περιπτώσει, πρέπει να εκφράσουμε επιφυλάξεις σχετικά με την αποστολή παρατηρητών των Ηνωμένων Εθνών που συντάσσουν καθημερινά εκθέσεις των οποίων όλοι γνωρίζουμε την αποτελεσματικότητα. Το να μείνουμε σήμερα στην αποστολή παρατηρητών θα ήταν το παράδειγμα ακριβώς της χλιαρής χειρονομίας, της μαλακής στάσης, μίας ένοχης δειλίας.
<P>
Αν, όπως πολλοί εδώ πιστεύουν, υπάρχει κάποια πηγή όλων αυτών των κακών, και αν θέλουμε να προλάβουμε για το σερβικό λαό μία ακόμη ήττα μετά τις καταστροφές που γνώρισε στην Κροατία και τη Βοσνία, πρέπει να προσπαθήσουμε να είμαστε σαφείς στις προθέσεις μας. Ο σκοπός που πρέπει να επιδιώξουμε σήμερα, είναι να καθαιρέσουμε έναν δικτάτορα που παρασύρει το λαό του και το σύνολο των Βαλκανίων σε μία δίνη βίας, να ξαναδώσουμε σε όλους τους πολίτες αυτών των χωρών μία αξιοπρέπεια και έναν πολιτικό ρόλο, να επαναφέρουμε τη Σερβία σε μία ουσιαστική δημοκρατική ζωή. Θα χρειαστεί γι' αυτό να εκδόσουμε ένα διεθνές ένταλμα σύλληψης, να συλλάβουμε τον Μιλόσεβιτς και να τον μεταφέρουμε ενώπιον του δικαστηρίου της Χάγης; Πιθανότατα ναι, λοιπόν.

<SPEAKER ID=143 LANGUAGE="NL" NAME="Wiersma">
Κύριε Πρόεδρε, η κατάσταση στο Κοσσυφοπέδιο είναι απαράδεκτη και εκτός ελέγχου. Η δήθεν διάθεση του καθεστώτος του Βελιγραδίου για συνομιλίες με τους Αλβανόφωνους του Κοσσυφοπεδίου, μπορεί να αρέσει στη Μόσχα, αλλά η ωμή πραγματικότητα είναι και παραμένει η βίαια καταστολή και οι εθνικές εκκαθαρίσεις. Ο Μιλόσεβιτς αρνείται πάντα να αποσύρει τα στρατεύματά του από το Κοσσυφοπέδιο. Με πρόφαση την καταπολέμηση βιαιων τρομοκρατών, επιτίθεται σε όλο τον πληθυσμό, με το συνειδητό επακόλουθο μία μεγάλη ροή προσφύγων. Έτσι μάλλον ενισχύονται οι τάσεις απόσχισης, παρά να αποδυναμώνονται. Το καθεστώς του Βελιγραδίου δείχνει αδιαφορία για τις διεθνείς πιέσεις. Οι κυρώσεις δεν το εμποδίζουν να συνεχίσει τη βία, παρά τη φραστική ρητορική για πολιτικές λύσεις. Πρέπει να αυξηθούν οι πιέσεις και για μας δεν αποκλείεται και η στρατιωτική επέμβαση. Το ΝΑΤΟ έστειλε αυτήν την εβδομάδα - και δικαιολογημένα - μία πρώτη στρατιωτική προειδοποίηση. Υποστηρίζουμε τις προετοιμασίες για ενδεχόμενη περαιτέρω δράση. Για την ώρα, η έκβαση των επαφών της Μόσχας δεν αποτελεί λόγο να μήν το κάνουμε. Σκοπός της επέμβασης δεν πρέπει να είναι μόνον να τεθεί τέρμα στη βία, αλλά και να ξεκινήσουν πραγματικές διαπραγματεύσεις, με την προϋπόθεση να έχουν αποσυρθεί προηγουμένως όλες τις ειδικές μονάδες από το Κοσσυφοπέδιο.
<P>
Πρέπει ακόμα να επιτραπεί η είσοδος στην περιοχή διεθνών παρατηρητών, οι οποίοι να διαπιστώσουν τί ακριβώς έγινε και να έρθουν σε επαφές με τους κατοίκους. Το Ευρωπαϊκό Συμβούλιο - και το θεωρώ σημαντικό στοιχείο της πολιτικής μας για το Κοσσυφοπέδιο - όρισε με σαφήνεια τους σκοπούς που πρέπει να έχουν οι διαπραγματεύσεις και οι επαφές: την αποκατάσταση της αυτονομίας του Κοσσυφοπεδίου ή με περισσότερη ακρίβεια ένα ειδικό καθεστώς με μεγάλο βαθμό αυτονομίας. Το μήνυμα είναι σαφές, ακόμα και για τους υποστηρικτές της απόσχισης. Δεν τίθεται για μας θέμα απόσχισης του Κοσσυφοπεδίου. Αυτό θα προκαλέσει βέβαια πολλές συζητήσεις στο Κοσσυφοπέδιο, διότι έχω την εντύπωση ότι πολλά άτομα, πολλοί Αλβανόφωνοι στο Κοσσυφοπέδιο, τάχθηκαν εξαιτίας των βιαπραγιών πολύ περισσότερο προς την αναζήτηση ανεξαρτησίας απ' ό, τι γινόταν πριν από μερικούς μήνες.
<P>
Τελευταίο και σημαντικό θέμα που θα ήθελα να θέσω επί τάπητος, είναι η συζήτηση για μία εντολή για ενδεχόμενη στρατιωτική δράση στα πλαίσια του ΝΑΤΟ. Μερικοί θεωρούν ότι δεν χρειάζεται ο ΟΗΕ, άλλοι το θεωρούν απόλυτη προϋπόθεση. Η ομάδα μου οπωσδήποτε θα επιθυμούσε μία ανάμιξη του ΟΗΕ. Προτιμούμε μία νομιμοποίηση από τον ΟΗΕ ενδεχόμενης στρατιωτικής επέμβασης· πρέπει να την αναζητήσουμε λοιπόν επειγόντως.

<SPEAKER ID=144 LANGUAGE="DE" NAME="von Habsburg">
Κύριε Πρόεδρε, αισθάνομαι πως παραλείψαμε στην μέχρι τώρα συζήτηση να πούμε για μία φορά ξεκάθαρα πόσο αξιοθαύμαστοι ήταν και είναι ακόμη οι αλβανόφωνοι του Κοσσυφοπεδίου. Επί χρόνια - και αναφέρομαι σε μία εποχή πολύ πριν από αυτή με την οποία ασχολούμαστε - πάντα με απίστευτη υπομονή, με μία υπομονή, θα έλεγα, όμοια με αυτή του Γκάντι, υπόμεναν όλα όσα έκανε ο καταπιεστής. Αυτό συνέβαινε επί χρόνια. Εάν τώρα σε ορισμένες δηλώσεις επικρίνεται το γεγονός ότι κάποιοι νεαροί Αλβανοί έχασαν την ψυχραιμία τους και ενήργησαν με στρατιωτικά μέσα, αυτό δεν είναι κατακριτέο αν αναλογιστεί κανείς τι έχουν υπομείνει μέχρι τώρα οι Αλβανοί. Αυτό κατ· αρχήν είναι ένα πολύ σημαντικό σημείο.
<P>
Ένα δεύτερο σημείο είναι το γεγονός ότι γίνεται πολύ λίγος λόγος για ένα σημείο που είναι πολύ βασικό. Τα πραγματικά εγκλήματα γίνονται από τις επονομαζόμενες δυνάμεις εθελοντών του Αρκάν και άλλους, που παλαιότερα δολοφονούσαν στην Κροατία και έπειτα στη Βοσνία και βρίσκονται τώρα όλοι στο Κοσσυφοπέδιο. Αυτός είναι ένας δεύτερος παράγοντας στον οποίο πρέπει να επιμείνουμε. Δεν αρκεί αυτό που ειπώθηκε τώρα στη Μόσχα, ότι ενδεχομένως να σταλούν μερικοί πίσω. Αλλωστε ο Γέλτσιν δεν το επέτρεψε καν. Θα έπρεπε όμως να ζητήσει επιτέλους να φύγουν και οι λεγόμενοι αντάρτες, οι Τσέτνικς. Γιατί αυτοί αποτελούν ένα από τα μεγάλα κακά αυτής της υπόθεσης.
<P>
Συζητάμε εδώ για το μέλλον του Κοσσυφοπεδίου και θα ήθελα να υπογραμμίσω το εξής: είμαστε δημοκράτες και θα έπρεπε επιτέλους να δώσουμε και στους κατοίκους του Κοσσυφοπεδίου τη δυνατότητα να ορίσουν το μέλλον τους. Για δεκαετίες δεν ήταν σε θέση να το κάνουν, κι όμως έχουν το δικαίωμα όπως και άλλοι λαοί να πουν πώς θέλουν να ζήσουν.Γι· αυτό θα πρέπει να τολμήσουμε να το πούμε αυτό ανοιχτά και να ζητήσουμε να υπάρξει ενεργός επέμβαση, διότι πιστεύω πως πρόκειται για μία υπόθεση που μπορεί να έχει εξίσου σοβαρή εξέλιξη όπως στη Βοσνία.

<SPEAKER ID=145 LANGUAGE="IT" NAME="Caccavale">
Κύριε Πρόεδρε, θέλω να διαμαρτυρηθώ για μία ακόμα φορά. Η Επιτροπή, και ειδικότερα ο Επίτροπος Van den Broek, στα μισά της συζήτησης σχετικά με ένα θέμα τόσο σημαντικό όπως το Κοσσυφοπέδιο αποφασίζει να φύγει και να αφήσει το ζήτημα στη μέση. Είναι μία αχαρακτήριστη συμπεριφορά, αυτή, που δείχνει μεγάλη περιφρόνηση απέναντι σε αυτό το Κοινοβούλιο.

<SPEAKER ID=146 NAME="Bangemann">
Κύριε Πρόεδρε, κατανοώ βεβαίως ότι είναι δυσάρεστο για τους βουλευτές το γεγονός ότι ο αρμόδιος Επίτροπος δεν μπορεί να είναι παρών ώς το τέλος της συζήτησης. Αυτό είναι κατανοητό. Από την άλλη πλευρά θα ήθελα να υπάρξει κατανόηση για το ότι τα ταξίδια των μελών της Επιτροπής πρέπει να καθορίζονται σε χρονικές στιγμές κατά τις οποίες δεν μπορεί κανείς να γνωρίζει εκατό τοις εκατό πώς θα διαμορφώσει το Κοινοβούλιο την ημερήσια του διάταξη. Ο συνάδελφος van den Broek δέχθηκε να πραγματοποιήσει ένα ταξίδι στη Σλοβακία και γι' αυτόν τον λόγο έφυγε τώρα. Προηγουμένως πήρε τον λόγο και εξέθεσε την άποψη της Επιτροπής.
<P>
Ομολογώ πως βρίσκομαι εδώ μόνον ως εκπρόσωπος της Επιτροπής, χωρίς να έχω την πρόθεση να λάβω μέρος στη συζήτηση. Ζητώ κατανόηση για το ότι η Επιτροπή αναγκάζεται ενίοτε να εργάζεται και κάτω από δυσχερείς συνθήκες.

<SPEAKER ID=147 LANGUAGE="NL" NAME="Van Bladel">
Κύιε Πρόεδρε, ήθελα να πληροφορήσω τον συνάδελφο ότι το μεσημέρι, αμέσως μετά από τις ψηφοφορίες, ο κ. Van den Broek εξέφρασε τη λύπη του για την αναβολή της συζήτησης, διότι είχε να πάει στη Μπρατισλάβα. Καταλαβαίνω το θέμα του κ. Caccavale, αλλά πρέπει να δείξουμε κατανόηση για το πρόγραμμα εργασιών του Επιτρόπου. Δεν θέλω ντέ και καλά να τον υπερασπισθώ, αλλά πρόκειται απλώς για πρόγραμμα δραστηριοτήτων του Επιτρόπου που δεν μπόρεσε να ακυρώσει.

<SPEAKER ID=148 NAME="Πρόεδρος">
Κύριοι βουλευτές, ούτε το Προεδρείο ούτε το Κοινοβούλιο ευθύνονται για τον τρόπο με τον οποίο οργανώνεται η Επιτροπή. Αυτό είναι θέμα της ίδιας της Επιτροπής. Εμείς απλώς το σημειώνουμε και συνεχίζουμε τη συζήτηση.

<SPEAKER ID=149 LANGUAGE="SV" NAME="Cars">
Κύριε Πρόεδρε, στο Κοσσυφοπέδιο μαίνεται πόλεμος. Αυτό οφείλεται, μεταξύ άλλων, στην εθνικορομαντική σερβική αντίληψη για το Κοσσυφοπέδιο ως ένα είδος σερβικής κοιτίδας. Με αυτό ως υπόβαθρο η Σερβία επιβάλλει την απόλυτη κυριαρχία της στην περιοχή παρά το γεγονός ότι το Κοσσυφοπέδιο κατοικείται σε ποσοστό μεγαλύτερο του 90 % από Αλβανούς του Κοσσυφοπεδίου. Γι' αυτό δεν αποκλείεται ότι ένας από τους στόχους του Μιλόσεβιτς είναι να εκδιωχθούν οι Αλβανοί του Κοσσυφοπεδίου. Αυτό δεν πρέπει να το επιτύχει!
<P>
Για να αποτραπεί αυτό πρέπει η ΕΕ και το ΝΑΤΟ να καταστήσουν σαφές στον Μιλόσεβιτς ότι δεν θα γίνει ανεκτή η συνέχιση της σερβικής κατάχρησης εξουσίας&#x02D9; σε σχέση μ' αυτό εκτιμώ την αποφασιστικότητα του Hederson. Ωστόσο, δεν θα είναι εύκολο, διότι ο Μιλόσεβιτς έχει δείξει πολλές φορές νωρίτερα ότι οδηγεί τους αντιπάλους του να ανοίξουν τα χαρτιά τους και ότι διαπραγματεύεται αφού πρώτα έχει ηττηθεί στρατιωτικά.
<P>
Μετά την συνάντηση με τον Γιέλτσιν, ο Μιλόσεβιτς δήλωσε ότι είναι πρόθυμος να διαπραγματευθεί, όμως, οι διαπραγματεύσεις δεν έχουν εμποδίσει νωρίτερα τον Μιλόσεβιτς να κλιμακώσει τις στρατιωτικές ενέργειες του.
<P>
Ακόμη κι αν ένα ρωσικό βέτο μπλοκάρει το Συμβούλιο Ασφαλείας, το ΝΑΤΟ και η ΕΕ μπορούν να εγκαταστήσουν στρατεύματα στα σύνορα με το Κοσσυφοπέδιο. Ποιό θα είναι όμως το όφελος απ' αυτό; Η αποσταθεροποίηση αντιμετωπίζεται με καλά στρατόπεδα προσφύγων, αλλά αυτό ενέχει ταυτόχρονα τον κίνδυνο να ενθαρρυνθούν οι άνθρωποι να φύγουν από το Κοσσυφοπέδιο, εφόσον όσοι φεύγουν γνωρίζουν φυσικά ότι στα στρατόπεδα που θα πηγαίνουν θα έχουν προστασία, φαγητό και στέγαση.
<P>
Μία άλλη ενέργεια θα μπορούσε να είναι να καταβληθούν προσπάθειες ώστε να αποτραπεί η λαθραία εισαγωγή όπλων για τον απελευθερωτικό στρατό του Κοσσυφοπεδίου. Απ' αυτό θα επωφελείτο μάλλον ο Μιλόσεβιτς και θα ήταν κάτι ανάλογο με το εμπάργκο όπλων που είχε επί μακρόν θέσει τους Βόσνιους μουσουλμάνους σε στρατιωτικά μειονεκτική θέση. Συνεπώς, το συμπέρασμά μου είναι ότι μόνο με επιτήρηση των συνόρων δεν συμβάλλουμε με κάτι άξιο λόγου.
<P>
Ίσως, η στάση της Μόσχας στο Συμβούλιο Ασφαλείας να αποσκοπεί πρωτίστως στην αποκόμιση πλεονεκτημάτων για την Ρωσία, με αντάλλαγμα μία ρωσική συναίνεση, όμως, το ΝΑΤΟ και η ΕΕ δεν πρέπει, σε καμία περίπτωση, να δεχθούν να βρεθούν με τα χέρια δεμένα. Πρέπει να ανασταλούν οι παραβιάσεις στο Κοσσυφοπέδιο! Αν καταφέρει ο Μιλόσεβιτς να συντρίψει κάθε αντίσταση και κάθε αντιπολίτευση εκεί, τότε όλες οι διαπραγματεύσεις για το μέλλον του Κοσσυφοπεδίου δεν θα έχουν κανένα νόημα.
<P>
Οι πολίτες της Ευρώπης προσδοκούν από την ΕΕ και το ΝΑΤΟ να μην έχει καμία χώρα το δικαίωμα να παραβιάζει την ελευθερία σε κανένα μέρος στην ήπειρό μας.

<SPEAKER ID=150 LANGUAGE="EN" NAME="Andrews">
Κύριε Πρόεδρε, μία και αυτή θα είναι η τελευταία μου ευκαιρία, θα ήθελα κατ' αρχάς να συγχαρώ την βρετανική Προεδρία. Η Προεδρία σας ήταν σπουδαία. Μπράβο σας!
<P>
Το γεγονός ότι δεν κατέστη δυνατή η οργανωμένη παράδοση ανθρωπιστικής βοήθειας στον πληθυσμό της περιοχής του Κοσσυφοπεδίου δεν έχει καλό αντίκτυπο για εμάς σε αυτό το Κοινοβούλιο. Είμαι μέλος της Επιτροπής Ανάπτυξης και Συνεργασίας, όπου λάβαμε τη διαβεβάιωση από την Επιτροπή ότι είχαν τεθεί σε ισχύ από την Ευρωπαϊκή Ένωση συστήματα έγκαιρης προειδοποίησης για την αντιμετώπιση τέτοιων αποστολών ανθρωπιστικής βοήθειας. Κάτι τέτοιο σαφώς δεν συνέβη και πρέπει να θεωρηθεί ως μία άθλια αποτυχία των αποκαλούμενων προγραμμάτων ανθρωπιστικής βοήθειας, τα οποία υποτίθεται ότι εφαρμόζει η Ευρωπαϊκή Ένωση σε ανάλογες περιπτώσεις.
<P>
Η άποψη των Ιρλανδών είναι ότι πρέπει να ενισχύσουμε τις αποστολές ανθρωπιστικής βοήθειας στην περιοχή. Δεν πρέπει να περιμένουμε να μας δώσει την έγκριση για το θέμα αυτό ο Οργανισμός Ηνωμένων Εθνών. Πρόκειται για ένα ευρωπαϊκό πρόβλημα, κάτι που συμβαίνει στα όρια της επικράτειας της Ευρωπαϊκής Ένωσης και, αν θέλουμε να μην κινδυνεύσει η ακεραιότητα της Ευρωπαϊκής Ένωσης, το πρόβλημα αυτό πρέπει να επιλυθεί από τα κράτη μέλη της Ένωσης.
<P>
Δεν μπορεί να γίνεται λόγος για ουδετερότητα όταν βρισκόμαστε αντιμέτωποι με έναν σκληρό δικτάτορα όπως ο Slobodan Milosevic, που οργανώνει γενοκτονίες. Πρέπει να τον αναγκάσουμε να τηρήσει την Ειρηνευτική Συμφωνία του Dayton και το διεθνές δίκαιο, τόσο στην πράξη όσο και στη θεωρία. Δεν πρέπει να περιμένουμε στο περιθώριο, χωρισμένοι και άεργοι, και να αφήνουμε τον Slobodan Milosevic να αποδεικνύεται ανώτερος από τα 15 κράτη μέλη, όπως έκανε και στο παρελθόν.
<P>
Η Ιρλανδία πρέπει να είναι έτοιμη να παίξει έναν θετικό και εποικοδομητικό ρόλο, στα πλαίσια της Ευρωπαϊκής Ένωσης, στην προσπάθεια να δοθεί λύση στην κρίση στο Κοσσυφοπέδιο, και να διασφαλιστεί ότι ο Slobodan Milosevic δεν θα επιτύχει τον στόχο του να πραγματοποιήσει τη γενοκτονία των αυτοχθόνων Αλβανών στο Κοσσυφοπέδιο. Εμείς, σε αυτό το Κοινοβούλιο, παρακολουθούσαμε άπραγοι τους φόνους και τους βιασμούς στη Βοσνία. Όπως φαίνεται, το ίδιο κάνουμε και στο Κοσσυφοπέδιο. Είναι ντροπή για αυτό το Κοινοβούλιο.

<SPEAKER ID=151 LANGUAGE="SV" NAME="Sjφstedt">
Κύριε Πρόεδρε, για τη σύγκρουση στο Κοσσυφοπέδιο υπεύθυνοι είναι φυσικά το γιουγκοσλαβικό καθεστώς και ο Μιλόσεβιτς. Δεν είναι ιδιαίτερα περίεργο το γεγονός ότι οι άνθρωποι, έπειτα από χρόνια βαθιάς καταπίεσης, παίρνουν τελικά τα όπλα για τα πολιτιστικά και δημοκρατικά τους δικαιώματα.
<P>
Αυτό που βλέπουμε τώρα είναι ένα σενάριο που μοιάζει σε ανησυχητικό βαθμό με εκείνο της Βοσνίας: ο άμαχος πληθυσμός εκδιώκεται, άνθρωποι στιβάζονται σε στρατόπεδα - φυλακές σε ορισμένα μέρη και έχει ενταθεί η δράση των εγκληματικών συμμοριών κακοποιών οι οποίες τρομοκρατούν τον άμαχο πληθυσμό. Γι' αυτό πρέπει όλη η πίεση να ασκηθεί φυσικά στο γιουγκοσλαβικό καθεστώς.
<P>
Δεν μπορεί να αποκλειστεί τελικά το ότι πρέπει να γίνει επίσης χρήση στρατιωτικών μέσων, έστω και αν φυσικά είναι πάντοτε η τελευταία διέξοδος. Αυτό που θεωρώ ότι είναι σημαντικό στην περίπτωση αυτή είναι να υπάρχει μία σαφής και ξεκάθαρη εντολή του ΟΗΕ. Πιστεύω ότι αν προχωρήσουμε σε στρατιωτική δράση χωρίς την εντολή του ΟΗΕ αυτό μπορεί να είναι μία πολύ επικίνδυνη εξέλιξη, για δύο λόγους: ο πρώτος είναι φυσικά καθαρά θέμα αρχών, δηλ. ότι είναι αμφίβολο αν και άλλοι μπορούν να νομιμοποιούνται να δρούν στρατιωτικά, με δική τους πρωτοβουλία, σε άλλες συγκρούσεις. Ο δεύτερος λόγος είναι ότι αυτή η σύγκρουση ενέχει τον πραγματικά μεγάλο κίνδυνο να εξαπλωθεί σε άλλες περιοχές στα Βαλκάνια, σε όμορες χώρες. Ο κίνδυνος να εξαπλωθεί είναι κατά πάσα πιθανότητα πολύ μεγαλύτερος αν κάποιος ενεργήσει χωρίς την στήριξη του ΟΗΕ. Γι' αυτό πρέπει, παρ' όλες τις δυσκολίες, να ζητηθεί μία σαφής και ξεκάθαρη εντολή του ΟΗΕ. Αυτό είναι το κύριο μέλημα.
<P>
Περαιτέρω, θεωρώ ότι η κύρια εναλλακτική λύση πρέπει να είναι η αποκατάσταση των δημοκρατικών δικαιωμάτων και των δικαιωμάτων του αλβανικού λαού εντός του πλαισίου της Ομοσπονδιακής Δημοκρατίας της Γιουγκοσλαβίας με την αποκατάσταση της αυτονομίας του Κοσσυφοπεδίου.

<SPEAKER ID=152 LANGUAGE="DE" NAME="Cohn-Bendit">
Κύριε Πρόεδρε, κυρίες και κύριοι, πολλά, νομίζω, ειπώθηκαν, όμως μερικά πράγματα αποτελούν πρόκληση. Εάν είναι αλήθεια ότι το δικαίωμα αυτοδιάθεσης των λαών δεν είναι εύκολο να εφαρμοστεί στο Κοσσυφοπέδιο λόγω της κατάστασης στην περιοχή, αυτό έχει και μία δεύτερη επίπτωση. Όσο κυβερνά ο Μιλόσεβιτς είναι βεβαίως δύσκολο να πει κανείς στους Αλβανούς: πρέπει να μείνετε κάτω από τον ζυγό του Μιλόσεβιτς. Αυτό είναι το πρόβλημα! Με άλλα λόγια, αν θέλουμε να πάρουμε τους εαυτούς μας στα σοβαρά, τότε πρέπει να κάνουμε το παν για να απαλλαγούμε από το πρόβλημα Μιλόσεβιτς. Όσο κυβερά ο Μιλόσεβιτς οι Αλβανοί θα θέλουν να ξεφύγουν από αυτόν. Αυτό είναι φυσιολογικό. Το πρόβλημα είναι πως αυτό που θέλουμε μπορεί να πραγματοποιηθεί μόνο όταν δεν θα υπάρχει πια ο Μιλόσεβιτς και η τρομοκρατία του Μιλόσεβιτς! Αυτό είναι το πρώτο σημείο.
<P>
Το δεύτερο σημείο: ε λοιπόν, Doris, με όλη την αγάπη που σου τρέφω, το διεθνές δίκαιο είναι δεσμευτικό για μας, διαφορετικά δεν μπορούμε να κάνουμε τίποτε! Με άλλα λόγια, πρέπει να κάνουμε το παν για να δείξουμε στη Ρωσία και στην Κίνα ότι δεν μπορούν να λένε: ε δεν είναι και τόσο σοβαρό αυτό που συμβαίνει στο Κοσσυφοπέδιο, το ίδιο κάναμε και στην Τσετσενία! Οι Κινέζοι πάλι λένε: δεν είναι και τόσο φοβερό, το ίδιο κάνουμε στο Θιβέτ! Πρέπει να τους καταστήσουμε σαφές ότι δεν θα υπάρξει οικονομική συνεργασία ή υποστήριξη στη Ρωσία εάν υποστηρίξει τον Μιλόσεβιτς. Πρέπει λοιπόν να υπάρξει ένα ψήφισμα του ΟΗΕ που θα καθιστά δυνατή τη στρατιωτική επέμβαση και δεν πρέπει να αφήνουμε να υπάρχουν αμφιβολίες ως προς αυτό. Θα το κάνουμε αυτό διαμέσου των Ηνωμένων Εθνών γιατί δεν θα επιτρέψουμε να γίνει στο Κοσσυφοπέδιο ό, τι έγινε στην Τσετσενία, στο Θιβέτ ή στη Βοσνία. Κάτι τέτοιο μπορεί να γίνει όμως μόνο μέσω του ΟΗΕ. Πρέπει να έχουμε τα μέσα για να μπορούμε να πούμε στους Ρώσους και στους Κινέζους πως δεν μπορεί να συνεχιστεί η κατάσταση έτσι!

<SPEAKER ID=153 LANGUAGE="EN" NAME="Titley">
Κύριε Πρόεδρε, δεν πρέπει να ξεχνάμε το γεγονός ότι δεν συζητούμε μόνον για το Κοσσυφοπέδιο εδώ, διότι, φυσικά, ο Milosevic χρησιμοποίησε αυτές τις εχθροπραξίες ως αφορμή για να σφίξει τον κλοιό στην πατρίδα του και για να στερήσει και πάλι τις ελευθερίες από το λαό της Σερβίας. Οπωσδήποτε, η προσέγγισή μας στο θέμα του Κοσσυφοπεδίου πρέπει να εντάσσεται στα πλαίσια μίας συνεπούς μακροπρόθεσμης στρατηγικής για την αντιμετώπιση του ζητήματος της πρώην Γιουγκοσλαβίας, γιατί, αν αφήσουμε τον Milosevic ατιμώρητο, και μέχρι στιγμής μένει ατιμώρητος, γι' αυτά που κάνει στο Κοσσυφοπέδιο, θα προσπαθήσει να κάνει το ίδιο και σε άλλες περιοχές, πιο κοντά στο Βελιγράδι. Ομοίως, ο Tudjman θα κάνει το ίδιο στην Κροατία. Επομένως η προσέγγισή μας πρέπει να εντάσσεται στα πλαίσια μίας πιο μακροπρόθεσμης στρατηγικής.
<P>
Παρ' όλα αυτά, πρέπει να γνωρίζουμε ότι, αν γίνει στρατιωτική επέμβαση στο Κοσσυφοπέδιο, θα έχουμε κήρυξη πολέμου από το ΝΑΤΟ σε ένα ευρωπαϊκό κράτος. Αυτό πρέπει να αποφευχθεί με κάθε τίμημα, αν τελικά είναι δυνατόν. Οι συνέπειες που θα έχει κάτι τέτοιο είναι τρομακτικές· ας μην τις αναλογιζόμαστε.
<P>
Επομένως, κατ' αρχάς, η στρατηγική μας πρέπει να είναι να κρατήσουμε τη διεθνή κοινότητα ενωμένη για να διασφαλίσουμε ότι όλοι μιλάμε με μία φωνή. Οι εμπειρίες από το 1914-1918 απέδειξαν ότι είναι παραλογισμός να διαιρούμε τη διεθνή κοινή γνώμη. Συγκεκριμένα, δεν θέλουμε έναν πόλεμο πληρεξουσίων μεταξύ του ΝΑΤΟ και της Ρωσίας. Ομοίως, πρέπει να διασφαλίσουμε ότι όλες οι χώρες είναι ειλικρινείς όταν μιλούν για το θέμα του Κοσσυφοπεδίου. Δεν αρκεί να απαιτούμε στρατιωτική δράση αν δεν είμαστε προετοιμασμένοι να παράσχουμε τις απαραίτητες δυνάμεις, διότι σε οποιαδήποτε στρατιωτική δράση χρειάζεται ουσιαστική κατανομή βαρών. Ορισμένες χώρες που παρουσιάζονται πολεμοχαρείς στα λόγια δεν είναι έτοιμες να υποστηρίξουν τα λόγια τους με πράξεις.
<P>
Δεύτερον, δεν πρέπει να υπονομεύουμε το μήνυμα "αυτονομία, όχι ανεξαρτησία». Οποιεσδήποτε άλλες συνομιλίες αποτελούν ανεύθυνο παραλογισμό: θα επιδεινώσουν την κατάσταση και θα προκαλέσουν αιματοχυσία αντί να την σταματήσουν. Ομοίως, σε αυτά τα πλαίσια, πρέπει να αναγνωρίσουμε ότι πρέπει να εγγυηθούμε και τα δικαιώματα των Σέρβων του Κοσσυφοπεδίου και όχι μόνον των Αλβανών, διότι, όσο κυριαρχεί ο φόβος στο Κοσσυφοπέδιο είναι αδύνατον να βρεθεί λύση.
<P>
Όταν ζητάμε να αποσυρθεί ο Απελευθερωτικός Στρατός του Κοσσυφοπεδίου, πρέπει να ζητάμε να αποσυρθούν και οι δυνάμεις ασφαλείας, αλλά πρέπει να αποσυρθούν και οι δύο. Πρέπει να είμαστε σκληροί στις συνομιλίες μας και στις πράξεις μας απέναντι στον ΑΣΚ, αλλά και απέναντι στις δυνάμεις ασφαλείας.
<P>
Πρέπει επίσης να υποστηρίξουμε περισσότερο την Αλβανία και το Μαυροβούνιο. Επειδή οι κυβερνήσεις τους μας παρείχαν την υποστήριξή τους, εμείς πρέπει να εγγυηθούμε τα σύνορά τους.
<P>
Ο πρώτος μας στόχος - και υποστηρίζω τα συμπεράσματα της συνόδου κορυφής του Cardiff - πρέπει να είναι η κατάπαυση των εχθροπραξιών, η οποία θα επιτρέψει στους διεθνείς παρατηρητές στο Κοσσυφοπέδιο να εξετάσουν οι ίδιοι την κατάσταση. Η προσέγγισή μας όμως πρέπει πάντα να είναι αμερόληπτη· δεν θα πετύχουμε τίποτα αν κάνουμε τους Σέρβους να φοβούνται για το μέλλον τόσο όσο οι Αλβανοί.

<SPEAKER ID=154 LANGUAGE="IT" NAME="Graziani">
Κύριε Πρόεδρε, θα ήταν αρκετά εύκολο εάν το Κοινοβούλιο μπορούσε να υπολογίζει στην βούληση των πρωταγωνιστών να βρουν μία λύση στο πρόβλημα. Δυστυχώς, δεν υπολογίζουμε στην βούληση των πρωταγωνιστών και δεν έχουμε ούτε τα αναγκαία μέσα για να τους επιβάλλουμε την δική μας βούληση. Αυτό είναι το δεδομένο από το οποίο πρέπει λογικά, να ξεκινήσουμε. Και κατά συνέπεια πρέπει να στηριχθούμε, αναγκαστικά, στη διαπραγμάτευση. Είναι αλήθεια ότι ο Μιλόσεβιτς δεν τυγχάνει ιδιαίτερης εμπιστοσύνης, είναι αλήθεια ότι δεν αποδέχτηκε την αποχώρηση των δυνάμεων ασφαλείας, αλλά εάν είναι δυνατόν να εφαρμόσουμε αυτό που επετράπη: η παρουσία των διεθνών παρατηρητών και του Ερυθρού Σταυρού καθώς και τα υπάρχοντα μέσα θα ήταν πιθανόν σε θέση να αποκλιμακώσουν την κατάσταση και να επιτρέψουν την εύρεση μίας λύσης.
<P>
Αυτό, όπως το βλέπω εγώ, είναι η μόνη δυνατή στάση, η μόνη λογικά δυνατή που μπορούμε να έχουμε: spes contra spem έλεγε κάποιος. Έχουμε συνεπώς τουλάχιστον το καθήκον να επιδιώξουμε αυτόν τον στόχο, μέσω της διαπραγμάτευσης. Δεν υπάρχουν άλλοι δρόμοι για να ακολουθήσει η Ευρωπαϊκή Ένωση, πέρα από το να στηριχθεί για την στρατιωτική πίεση στο ΝΑΤΟ και για την πίεση της διεθνούς κοινής γνώμης στον ΟΗΕ. Χρειάζεται να διατηρήσουμε αυτά τα δύο σημεία αναφοράς και να προσπαθήσουμε να ωθήσουμε, να πιέσουμε τις πλευρές ώστε να είναι πραγματική η διαπραγμάτευση, να είναι αυθεντική και διεθνώς εγγυημένη.
<P>
Η Ευρώπη δεν μπορεί να κάνει περισσότερα και δεν μπορεί να κάνει διαφορετικά γιατί δεν έχει μία πολιτική κεφαλή. Πού είναι η ευρωπαϊκή μεσολάβηση; Πού είναι η πρωτοβουλία που ανέλαβε η Ευρώπη, που είναι ο Gonzαlez; Δεν εννοώ τον Gonzαlez ως άτομο, εννοώ πού είναι η Ευρώπη μέσω του Gonzαlez. Δεν υφίσταται, δεν υπάρχει. Συνεπώς πρέπει να εμπιστευτούμε τον ΟΗΕ, πρέπει να εμπιστευτούμε την διεθνή πίεση, πρέπει να εμπιστευτούμε την διαπραγμάτευση. Έχοντας στον νου μας, δυστυχώς, ένα δεδομένο που για μας είναι λυπηρό: την ελλειπή δυνατότητα διαθεσίμων μέσων για να έχουμε επίδραση σε αυτήν την κατάσταση.

<SPEAKER ID=155 LANGUAGE="NL" NAME="Van Bladel">
Κύριε Πρόεδρε, μέσα σε ούτε τρεις μήνες οι κυρώσεις κατά της Σερβίας αναιρέθηκαν και επιβλήθηκαν εκ νέου. Είναι λυπηρό. Εν τω μεταξύ ο ΑΣΚ χαρακτήρισε τον κ. Ρουγκόβα προδότη της εθνικής αλβανικής υπόθεσης και εκμεταλλεύεται τη γενική σύγχυση. Στην Αλβανία, η μαφία επιτίθεται σε αποθήκες όπλων υπό την αιγίδα ενός αμφισβητούμενου προσώπου του Μπερίσα και προμηθεύει ο ΑΣΚ με όπλα. Η πολιτική πτέρυγα του ΑΣΚ κάνει το πάν για να δυσφημίσει τον μετριοπαθή Ρουγκόβα και να πάρει το ίδιο θέση στο τραπέζι των διαπραγματεύσεων, και μάλιστα με ακραίες απαιτήσεις ανεξαρτησίας ή σχηματισμού μίας Μεγάλης Αλβανίας. Δεν πρέπει να φτάσουν τα πράγματα ως εκεί, διότι πορευόμαστε τότε προς έναν βαλκανικό πόλεμο.
<P>
Μερικές συγκεκριμένες ερωτήσεις προς το Συμβούλιο: Συμμερίζεται το Συμβούλιο την άποψη ότι η Σερβία θα είναι διατεθημένη για διαπραγματεύσεις μόνον εφόσον έχει ασφάλεια για τα σύνορά της, συμπεριλαμβανομένου του Κοσσυφοπεδίου και την εξαφάνιση του ΑΣΚ; Μπορεί να επιβεβαιώσει το Συμβούλιο ότι επιδιώκει την αποδυνάμωση του ΑΣΚ και την ενίσχυση της θέσης του Ρουγκόβα; Ο κ. Van den Broek υπήρξε πολύ ασαφής στο θέμα αυτό. Πιστεύει το Συμβούλιο ότι οι πρόσφατες ενέργειες του ΝΑΤΟ συνέβαλαν προς αυτόν τον σκοπό; Τον Μάρτιο μήνα ζήτησα ήδη από τον κ. Henderson να σταλούν στρατιωτικοί παρατηρητές στα σύνορα μεταξύ Αλβανίας και Κοσσυφοπεδίου. Δεν απήντησε τότε. Διατίθεται τώρα πια το Συμβούλιο να εγκαταστήσει ισχυρούς παρατηρητές στην περιοχή όπου ο ΑΣΚ κάνει λαθρεμπόριο όπλων και προκαλεί συγκρούσεις; Μπορούν να ειπωθούν ακόμα πολλά για το θέμα, αλλά περιορίζομαι σε αυτές τις ερωτήσεις.

<SPEAKER ID=156 NAME="Εφραιμίδης">
Κύριε Πρόεδρε, σε κλίμα, σε ατμόσφαιρα αντισερβικού αμόκ, με παντιέρα τα όποια λάθη -και έχει κάνει λάθη, εγκληματικά λάθη- του Μιλόσεβιτς, δεν είναι δυνατό ούτε με ψυχραιμία, ούτε με προσοχή, όπως ζήτησε ο κ. Van den Broek, να αντιμετωπίσουμε αυτή την τρομακτική κρίση που σοβεί στο Κόσσοβο. Πρέπει να το δούμε καθαρά.
<P>
Υπάρχουν δυνάμεις μέσα στο Κόσσοβο, έξω από το Κόσσοβο, έξω από την Ευρώπη που σχεδίασαν απειλή στρατιωτικής επέμβασης προς εκφοβισμό, εκβιασμό ή και πραγματοποίηση στρατιωτικής επέμβασης για να διαμελίσουν τη σημερινή Γιουγκοσλαβία, με ό, τι μπορεί να επακολουθήσει ύστερα σε όλα τα Βαλκάνια για να δημιουργήσουν κρατίδια-κούκλες να παίζουν το παιχνίδι των συμφερόντων τους. Κάτι τέτοιο, κύριε Πρόεδρε, δεν το θέλουν οι λαοί της Ευρώπης, δεν το θέλουν οι λαοί της Βαλκανικής, δεν το θέλουν ούτε οι Αλβανοί στο Κόσσοβο. 'Ολοι αυτοί θέλουν ειρηνική λύση που να σημαίνει σεβασμό στα σύνορα, όπως βγήκαν από τους πολέμους, όπως είναι εγγυημένα από το χάρτη του ΟΗΕ, όπως είναι εγγυημένα από τις συμφωνίες του Ελσίνκι. Θέλουν ειρηνική λύση με σεβασμό όλων των δικαιωμάτων των μειονοτήτων, μέχρι την αυτονομία χωρίς αποχωρισμό, γιατί τότε δεν θα βρούμε άκρη στην Ευρώπη.
<P>
Τέλος, κύριε Πρόεδρε, μου κάνει εντύπωση ότι κανένας δεν προσέχει ότι βάζουν όρους στη Σερβία σήμερα, στον Μιλόσεβιτς, που εξ ορισμού δεν μπορεί να τους δεχθεί. Θα αποσύρει τα στρατεύματά του από πού; Από το Κοσσυφοπέδιο. Μα το Κοσσυφοπέδιο είναι αναπόσπαστο τμήμα της Γιουγκοσλαβικής Ομοσπονδίας. Ποιό κράτος, ποιά κυβέρνηση μπορεί να δεχθεί ότι δεν της επιτρέπεται να έχει στρατό σε μία αναπόσπαστη επαρχία της; Ο όρος αυτός είναι απραγματοποίητος εξ ορισμού. Τον βάζουν επίτηδες για να έχουν πρόσχημα να πραγματοποιήσουν την επέμβαση. Εμείς είμαστε κατηγορηματικά κατά πάσης στρατιωτικής επέμβασης γιατί θα έχει τρομακτικές συνέπειες. Εγώ νομίζω ότι αυτό το Κοινοβούλιο έχει τη δύναμη να ρίξει όλο το πολιτικό του βάρος υπέρ μίας ειρηνικής λύσης. Τότε μόνο εκπληρώνει την αποστολή του...
<P>
(Ο Πρόεδρος διακόπτει τον ομιλητή)

<SPEAKER ID=157 LANGUAGE="ES" NAME="Barσn Crespo">
Κύριε Πρόεδρε, κύριοι βουλευτές, αυτή είναι η στιγμή να απευθύνω δύο σαφή μηνύματα. Το πρώτο, ένα μήνυμα προς το Συμβούλιο, επειδή για πρώτη φορά, μέσα σε μία εβδομάδα, υπήρξε ένα Συμβούλιο Υπουργών την περασμένη Δευτέρα, το οποίο υιοθέτησε μία κοινή θέση, μία συνεδρίαση της Ομάδας Επαφής, μία συνεδρίαση του Συμβουλίου των Υπουργών Αμυνας του ΝΑΤΟ και μία συνεδρίαση του Ευρωπαϊκού Συμβουλίου. Και εμείς, που πάντα διαμαρτυρόμαστε, κατά τη γνώμη μου δικαιολογημένα, επειδή οι αποφάσεις δεν λαμβάνονταν εγκαίρως, μπορούμε να πούμε ότι σ' αυτήν την περίπτωση υπήρξε πράγματι συμφωνία των πάντων, που είχαν τη αποφασιστική βούληση να δηλώσουν: «Μέχρις εδώ έχουμε φθάσει και πιο πέρα δεν μπορούμε να πάμε». Πιστεύω ότι αυτό πρέπει να το επικροτήσουμε, διότι είναι ένα γεγονός που μας βοηθά να αναπτύξουμε κάτι τόσο σημαντικό όσο η Κοινή Εξωτερική Πολιτική και Πολιτική Ασφαλείας.
<P>
Και περνάω τώρα στο δεύτερο μήνυμα. Πιστεύω ότι το δεύτερο μήνυμα πρέπει να το απευθύνω, βασικά, στον κ. Μιλόσεβιτς. Ένας συνάδελφος ρώτησε πού είναι ο Gonzαlez μας. Πρέπει να πω -όχι προς υπεράσπιση του Felipe Gonzαlez, o οποίος μου έχει επισημάνει το ενδιαφέρον του για αυτό το ψήφισμα- ότι το πρόβλημα του μεσολαβητή της Ευρωπαϊκής Ένωσης και του ΟΑΣΕ είναι ότι ο Μιλόσεβιτς δεν θέλει να τον δει. Και γιατί δεν θέλει να τον δει; Γιατί όταν ήταν στο Βελιγράδι, ακριβώς μετά τις νοθευμένες γιουγκοσλαβικές εκλογές, επέτυχε την καταγγελία τους και την οπισθοχώρηση του Μιλόσεβιτς.
<P>
Αυτοί είναι οι λόγοι για τους οποίους δεν δέχεται ο Μιλόσεβιτς. Δεν υπάρχει λόγος να πούμε ότι δεν είμαστε παρόντες.
<P>
Μου φαίνεται ότι υπάρχει μία σημαντική διαφορά, εκτός από τη μανία που έχουμε για την αυτομαστίγωση. Πιστεύω ότι πρέπει να πούμε σαφέστατα στον Μιλόσεβιτς ότι τίποτα δεν επιτρέπει σε έναν δικτάτορα, που άλλαξε την κομμουνιστική νομενκλατούρα, όταν ήρθε η ώρα, με την εθνικιστική, να σκοτώνει τους ίδιους του τους συμπολίτες -δεν υπάρχει τίποτα τέτοιο ούτε στο Διεθνές Δίκαιο ούτε στο Δίκαιο των Εθνών- επιπλέον του ότι τους εκμεταλλεύεται ήδη με κάθε είδους μηχανισμούς. Πρέπει να του πούμε ότι αυτή είναι η τελευταία ευκαιρία και ότι δεν φταίει ο σερβικός λαός, αλλά είναι, ακριβώς, δική του πολιτική ευθύνη.
<P>
Πιστεύω ότι πρέπει να παροτρύνουμε το Συμβούλιο και την Επιτροπή να ακολουθήσουν τον δρόμο που χαράξαμε.

<SPEAKER ID=158 NAME="Σαρλής">
Κύριε Πρόεδρε, θα πρέπει κατ'αρχάς να συγχαρώ και εγώ την βρετανική Προεδρία για την πολύ ολοκληρωμένη και περιεκτική δήλωση του Κάρντιφ.
<P>
Νομίζω ότι πρέπει να αντιληφθούν όλοι εμπλεκόμενοι στο Κοσσυφοπέδιο αυτή τη στιγμή, προπαντός οι Σέρβοι, ότι την απόφαση αυτή της Συνόδου Κορυφής την στηρίζουν ομόφωνα και τα δεκαπέντε κράτη μέλη. Ακόμη, ότι υπάρχει πολιτική βούληση να εφαρμοσθούν στην πράξη τα μέτρα που οι δεκαπέντε αποφάσισαν στο Κάρντιφ. Ας αναλογισθεί η ηγεσία του Βελιγραδίου τις βαριές ευθύνες της απέναντι στον πολύπαθο σερβικό λαό και πού οδηγεί τον σερβικό λαό και τον λαό του Μαυροβουνίου η άφρων πολιτική της ένοπλης αντιπαράθεσης, για την οποία υπαίτιο είναι το πολιτικό και στρατιωτικό κατεστημένο της σημερινής Γιουγκοσλαβίας.
<P>
Όλοι ελπίζουμε ότι η χθεσινή συμφωνία της Μόσχας θα εφαρμοσθεί στην πράξη. Η Ευρώπη, αλλά και το ΝΑΤΟ όμως είναι από τώρα αποφασισμένοι να πράξουν εκείνο που πρέπει να πράξουν απέναντι σε εκείνα από τα εμπλεκόμενα μέρη που θα υπονομεύσουν τη συμφωνία. Τα παθήματα της Βοσνίας έγιναν μαθήματα.
<P>
Απευθυνόμενος προς τον λαό του Κοσσυφοπεδίου, υπογραμμίζω τη σημασία της ευρωπαϊκής έκκλησης για αυτοσυγκράτηση και στήριξη του δόκτορος Ρουγκόβα. Υπογραμμίζω επίσης εξίσου την κοινή και ομόφωνη θέση του Κάρντιφ, ότι η Ευρωπαϊκή 'Ενωση παραμένει σταθερώς αντίθετη προς την ιδέα της ανεξαρτησίας και ότι συνεχίζει να υποστηρίζει ένα ειδικό καθεστώς για το Κοσσυφοπέδιο, που θα προβλέπει ευρεία αυτονομία στο πλαίσιο της Ομοσπόνδου Γιουγκοσλαβικής Δημοκρατίας.
<P>
Τέλος, πρέπει να καταλάβουμε ότι τόσο η Αλβανία όσο και η FYROM έχουν ανάγκη μίας ουσιαστικής στήριξης, ειδικώς όσον αφορά τη FYROM, διότι υπάρχει μία προσπάθεια προσέγγισης της FYROM από πλευράς της Γιουγκοσλαβίας, η οποία εκμεταλλεύεται τα προβλήματα τα οποία έχει αυτό το κράτος με την αλβανική μειονότητα, η οποία υπάρχει μέσα στην πρώην Γιουγκοσλαβική Δημοκρατία της Μακεδονίας.

<SPEAKER ID=159 NAME="Spencer">
Κύριε Πρόεδρε, παραδέχομαι ότι η εντολή είναι πρόβλημα, αν όμως αυτό που συμβαίνει τώρα στο Κοσσυφοπέδιο συνέβαινε στην άλλη πλευρά των συνόρων, στη Βοσνία, δεν θα διστάζαμε να καταφύγουμε στη στρατιωτική δράση. Πρέπει να καταλάβουμε πολύ καλά ότι αυτό που ονομάζουμε τώρα Γιουγκοσλαβία είναι αποκύημα της φαντασίας μας. Στην πραγματικότητα μιλάμε για τη Σερβία και για μία επαρχία της, η οποία προσαρτήθηκε στη Σερβία κάτω από αμφίβολες συνθήκες, και στην οποία το 92 % του πληθυσμού είναι Αλβανοί.
<P>
Πρέπει να μην έχουμε αμφιβολίες και να βρούμε γρήγορα μία λύση σε αυτό το πρόβλημα της εντολής, γιατί αλλιώς κάθε μήνα που χάνουμε συζητώντας κατά πόσον έχουμε το ηθικό δικαίωμα να επέμβουμε, ο πληθυσμός του Κοσυφοπεδίου πληρώνει το τίμημα σε αίμα. Επομένως, το πιο σημαντικό είναι να θεωρήσουμε αυτό το πρόβλημα, όπως υπέδειξε ο κύριος Titley, σαν ένα πρόβλημα της Σερβίας και του καθεστώτος της. Το μόνο που είναι σίγουρο σε ολόκληρη την κρίση στην πρώην Γιουγκοσλαβία είναι το εξής: το Βελιγράδι έκανε τακτικά εκτιμήσεις σχετικά με την προθυμία της Ευρώπης να αναλάβει δράση και κατέληγε στο συμπέρασμα ότι πάντα θα αναλαμβάναμε δράση αργά και αδύναμα. Αυτό το Κοινοβούλιο πρέπει να δηλώσει ξεκάθαρα στο Βελιγράδι: »Μην νομίζετε ότι δεν μαθαίνουμε από τα λάθη μας· μην νομίζετε ότι δεν μπορούμε να ξεχωρίσουμε το καθεστώς από τον λαό της Σερβίας· και μην νομίζετε ότι στο τέλος δεν θα είμαστε έτοιμοι να επέμβουμε». Θα ήταν πολύ χρήσιμο αν, τώρα ή κάποια στιγμή στο μέλλον, αυτό το Κοινοβούλιο ξεπερνούσε τη διπλωματική γλώσσα που είναι απαραίτητη για το Συμβούλιο και την Επιτροπή με στόχο μία διαφορετική σε ποιότητα δράση. Η διεθνής κοινότητα θα επέμβει. Εννοούμε ότι αν συνεχιστεί αυτή η κατάσταση, τότε η Ευρώπη θα πολεμήσει, και η Ευρώπη θα έχει δίκιο, έστω και αν αυτό έχει ως αποτέλεσμα το θάνατο δικών μας στρατιωτών στην πρώην Γιουγκοσλαβία. Ο κύριος Milosevic και οι Σέρβοι πρέπει να το καταλάβουν αυτό και αν δεν καταφέρουμε να το καταστήσουμε σαφές, τότε αθώοι άνθρωποι θα πληρώσουν το τίμημα της αναποφασιστικότητάς μας σε αίμα στο Κοσσυφοπέδιο όπως συνέβη στη Βοσνία-Ερζεγοβίνη.
<P>
(Χειροκροτήματα)

<SPEAKER ID=160 LANGUAGE="NL" NAME="Oostlander">
Κύριε Πρόεδρε, με μεγάλο ενδιαφέρον έλαβα γνώση των δηλώσεων του Συμβουλίου του Κάρντιφ, πιο συγκεκριμένα των τεσσάρων όρων που περιέχουν και των οποίων θεωρώ τη σειρά πολύ σημαντική. Θα ήθελα να ζητήσω από τον υπουργό κ. Henderson να εμμείνει σε αυτή τη σειρά, διότι πρέπει πρώτα να φροντίσουμε να γυρίσουν τα σερβικά στρατεύματα πίσω στο Βελιγράδι πριν μπορέσουμε να καλέσουμε τον Ρουγκόβα να επαναλάβει τις διαπραγματεύσεις. Αν θέλουμε να καταστρέψουμε ολοκληρωτικά το όνομά του, πρέπει να εξαναγκάσουμε τον Ρουγκόβα να αρχίσει διαπραγματεύσεις άνευ όρων και παρά το γεγονός ότι τα στρατεύματα βρίσκονται πάντα στην περιοχή. Τότε θα έχουμε καταστρέψει τον Ρουγκόβα για τα καλά. Πρέπει λοιπόν να προσέξουμε πάρα πολύ να διατηρηθούν οι όροι όπως τους διατύπωσε δικαιολογημένα το Συμβούλιο σε αυτή τη σειρά.
<P>
Κύριε Πρόεδρε, αναφέρθηκε μία συνομιλία με τον Γέλτσιν. Τίθεται το ερώτημα αν αυτό θα οδηγήσει σε περισσότερη συνεργασία από τη ρωσσική πλευρά. Ο υπουργός έδωσε αυτή την εντύπωση. Ευσταθεί ότι, μετά την αποτυχία των Ρώσων να συμβάλουν ουσιαστικά με τις συνομιλίες τους με τον Μιλόσεβιτς, η Ρωσία δείχνει περισσότερη προθυμία να συμφωνήσει για στρατιωτική επέμβαση εφόσον αυτή κριθεί απαραίτητη; Καλό θά'ταν, αλλά χρειαζόμαστε περισσότερη σαφήνεια στο σημείο αυτό.
<P>
Εν πάση περιπτώσει, θα ήθελα και εγώ την έγκριση του Συμβουλίου Ασφαλείας του ΟΗΕ, αλλά όχι πάνω από τις πλάτες εκατοντάδων χιλιάδων θυμάτων. Μπορούμε να θεωρήσουμε σωστό να γίνει το κινέζικο βέτο πάντα σεβαστό, αλλά δεν είναι δυνατόν να θυσιασθούν τόσες πολλές ανθρώπινες ζωές για αυτό. Θα είχαμε τότε παραγίνει θεωρετικοί. Με ενδιαφέρει άλλωστε τί έχουν κατα νους όσοι ισχυρίζονται ότι ο απελευθερωτικός στρατός των Κοσσοβάρων πρέπει να αποσυρθεί. Το θεωρώ την γκάφα του μήνα. Προς τα πού να αποσυρθεί δηλαδή; Δεν ήρθαν από την Αλβανία - ίσως ήρθαν από τη Δυτική Ευρώπη, αλλά κατά μεγάλο μέρος προέρχονται από την ίδια την περιοχή. Μπορείς ειλικρινά να ισχυρισθείς ότι πρόκειται για το ίδιο: η απόσυρση του απελευθερωτικού στρατού και η απόσυρση των σερβικών στρατευμάτων;
<P>
Κύριε Πρόεδρε, συμβουλεύω τον υπουργό να θυμηθεί τον προκατόχο του Douglas Hurd ως παράδειγμα προς αποφυγή. Ό, τι έκανε εκείνος με τη Realpolitik , ελπίζω να μη το κάνει και ο ίδιος. Να μην ακούσετε εδώ τον συνάδελφό μας κ. Titley, ο οποίος κέρδισε για το θέμα το "βραβείο Douglas Hurd».

<SPEAKER ID=161 LANGUAGE="DE" NAME="Stenzel">
Κύριε Πρόεδρε, η κατάσταση στο Κοσσυφοπέδιο αποτελεί για την Ευρώπη ένα πρόβλημα πρώτου βαθμού όσον αφορά την ασφάλεια. Η τραγωδία έχει ήδη πάρει τον δρόμο της σύμφωνα με το γνωστό σε όλους μας πρότυπο της σερβικής πολιτικής, όπως συνέβη ήδη στην Κροατία και τη Βοσνία-Ερζεγοβίνη, με τη σκόπιμη εκδίωξη του πληθυσμού και μαζικά ρεύματα προσφύγων, μετατοπίζοντας την κρίση στα γειτονικά κράτη της περιοχής. Οι αεροπορικές ασκήσεις του ΝΑΤΟ είχαν μέχρι τώρα μόνο συμβολική αξία. Η απαγόρευση πτήσεων των γιουγκοσλαβικών αερογραμμών JAT που επιβεβαιώθηκε από το Ευρωπαϊκό Συμβούλιο είναι μία ασθενής κίνηση. Το ότι το Ευρωπαϊκό Συμβούλιο στο Κάρντιφ άφησε ανοιχτή μία στρατιωτική λύση - προσεκτικά διαγεγραμμένη - δείχνει στην πραγματικότητα πόσο παραλυμένη είναι η διεθνής κοινότητα απέναντι στην κρίση στο Κοσσυφοπέδιο.
<P>
Η διαχείριση της κρίσης θυμίζει μοιραία την αντίδραση απέναντι στο Ιράκ και τον Σαντάμ Χουσεϊν. Μέσω της αναμονής να δοθεί το πράσινο φως για τη στρατιωτική επέμβαση από το Συμβούλιο Ασφαλείας του ΟΗΕ, προσφέρθηκε στη Ρωσία de facto ένα εργαλείο για να εμποδίσει την ανάμειξη του ΝΑΤΟ, ενώ συγχρόνως, μέσω των διαπραγματεύσεων μεταξύ Γέλτσιν και Μιλόσεβιτς, προσφέρθηκε και πάλι στη σερβική ηγεσία ένα χρονικό πλεονέκτημα. Η απόσυρση των σερβικών ειδικών αστυνομικών δυνάμεων από το Κοσσυφοπέδιο τέθηκε υπό αίρεση ανάλογα με τη συμπεριφορά της αλβανικής παρακρατικής οργάνωσης ΑΣΚ. Η διαφωνίες εντός της ΕΕ σχετικά με τη στρατιωτική επέμβαση του ΝΑΤΟ με ή χωρίς την εντολή του Συμβουλίου Ασφαλείας του ΟΗΕ παρέχει στον Μιλόσεβιτς μεγάλα περιθώρια να συνεχίζει ανεμπόδιστος την πολιτική διωγμών που ακολουθεί.
<P>
Η έκκληση προς τη διεθνή κοινότητα να δοθεί με όλα τα μέσα ένα τέλος στις επιθέσεις στον άμαχο πληθυσμό κινδυνεύει να μείνει χωρίς αποτέλεσμα κάτω από αυτές τις συνθήκες. Μία συμφωνία για την αναστολή των εχθροπραξιών θα ήταν η προϋπόθεση για την έναρξη διαπραγματεύσεων μεταξύ του Βελιγραδίου και εκπροσώπων των αλβανοφώνων του Κοσσυφοπεδίου. Οι δηλώσεις προθέσεων του Ευρωπαϊκού Κοινοβουλίου αποτελούν ένα χαλαρό υποκατάστατο για την ελλιπή πολιτική βούληση των κρατών μελών της ΕΕ να εμποδίσει μία ακόμα κρίση στα Βαλκάνια.

<SPEAKER ID=162 LANGUAGE="DE" NAME="Posselt">
Κύριε Πρόεδρε, ούτε κι εγώ είμαι υπέρ των αλλαγών των συνόρων. Πρέπει όμως να πω ξεκάθαρα ότι πολλά από όσα ειπώθηκαν είναι ιστορικά και νομικά εσφαλμένα. Διότι αν αλήθευε αυτό που είπε ο κύριος Εφραιμίδης, τότε θα έπρεπε να κυματίζει σήμερα ακόμα πάνω από την Ακρόπολη η ημισέλινος των Οθωμανών. Πρέπει να δούμε καθαρά ότι έχουν υπάρξει πολλές αλλαγές στην πορεία της Ιστορίας, και σήμερα ακόμα είναι αναμφίβολα πιθανές κάποιες ειρηνικές αλλαγές σύμφωνα με το ισχύον διεθνές δίκαιο. Το 1878, πριν από 120 χρόνια ακριβώς, είχαν συστήσει οι Αλβανοί στο Prizren του σημερινού Κοσσυφοπεδίου τη Λεγεώνα του Prizren προκειμένου να δηλώσουν και πάλι το παρών στην κοινότητα των Ευρωπαίων ως παλαιός ευρωπαϊκός λαός ενόψει της κατάρρευσης της Οθωμανικής Αυτοκρατορίας. Στο συνέδριο του Βερολίνου όμως, που αποτελεί μαρτυρία της αποτυχίας της τότε Ευρώπης, τους είχαν παραγκωνίσει εντελώς, αγνοώντας το δικαίωμα αυτοδιάθεσής τους και την ύπαρξή τους. Τους ανακάλυψαν πάλι μόλις στους βαλκανικούς πολέμους όπου μπορούσαν να τους χρησιμοποιήσουν σαν πιόνια.
<P>
Έτσι δημιουργήθηκαν τα σύνορα για τα οποία συζητάμε σήμερα, γι' αυτό έχει δίκιο ο κύριος Cohn-Bendit. Πρέπει να φροντίσουμε να αλλάξει το καθεστώς στη Σερβία και να φύγει ο Μιλόσεβιτς, γιατί δεν πρόκειται ποτέ να καταστεί δυνατό μία οικογένεια, της οποίας άπειρα μέλη έχουν ήδη δολοφονηθεί, να εξακολουθήσει να ζει μαζί με τον δολοφόνο κάτω από την ίδια στέγη. Αυτή η σκέψη είναι εντελώς παράλογη και μπορεί να γεννηθεί μόνο στα κεφάλια πολιτικών και γραφειοκρατών. Αυτό έπρεπε να ειπωθεί κάποτε ξεκάθαρα. Πρέπει να δούμε την πραγματικότητα έτσι ακριβώς όπως είναι. Εκεί εκτυλίσσονται συστηματικά δολοφονίες και διωγμοί, κι αυτό εδώ και οκτώ χρόνια. Η κατάσταση αυτή έχει οξυνθεί τώρα, αλλά αυτή η σταυροφορία κατά της πλειοψηφίας του πληθυσμού του Κοσσυφοπεδίου γίνεται εδώ και οκτώ χρόνια.
<P>
Στην κυρία van Bladel που μιλάει διαρκώς για την ανάγκη να καταπολεμηθεί κατά κύριο λόγο το αντιστασιακό κίνημα του Κοσσυφοπεδίου - ούτε κι εγώ άλλωστε είμαι υπέρ της βίας - θέλω να υπενθυμίσω ότι επί χρόνια είχαμε αφήσει μόνο τον κύριο Ρουγκόβα στην ειρηνική του πορεία και σήμερα κατηγορούμε υποκριτικά εκείνους που προσπαθούν να σώσουν τη ζωή τους και μόνο.

<SPEAKER ID=163 NAME="Πρόεδρος">
Ανακοινώνω ότι έλαβα έξι προτάσεις ψηφίσματος, που υπεβλήθησαν σύμφωνα με το άρθρο 37 παράγραφος 2 του Κανονισμού.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<SPEAKER ID=164 LANGUAGE="DE" NAME="Posselt">
Κύριε Πρόεδρε, θέλω να κάνω μία ερώτηση μόνο: είναι πλέον σύνηθες στις συζητήσεις με το Συμβούλιο να κάνει πάντα το Συμβούλιο κατά την έναρξη μία προπαρασκευασμένη δήλωση, να παρίσταται μεν στη συζήτηση - πράγμα που χαιρετίζουμε - αλλά να εγκαταλείπει την αίθουσα χωρίς καμία περαιτέρω δήλωση, χωρίς καμία αναφορά σε αυτή τη συζήτηση; Αυτό δεν έχει κανένα νόημα!

<SPEAKER ID=165 NAME="Πρόεδρος">
Κύριε Posselt, γνωρίζετε καλά, όπως κι εγώ, ότι το Συμβούλιο είναι αυτό που αποφασίζει αν επιθυμεί ή όχι να παρέμβει κατά τη λήξη της συζήτησης. Εφόσον το Συμβούλιο δεν εξεδήλωσε πρόθεση να παρέμβει, το μόνο που μας μένει να κάνουμε είναι να καταγράψουμε το γεγονός.

<CHAPTER ID=11>
Διάγνωση in vitro
<SPEAKER ID=166 NAME="Πρόεδρος">
Η ημερήσια διάταξη προβλέπει τη σύσταση για τη δεύτερη ανάγνωση (Α4-0225/98), εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την κοινή θέση που καθόρισε το Συμβούλιο ενόψει της έκδοσης της οδηγίας του Ευρωπαϊκού Κοινοβουλίου και του Συμβουλίου για τα ιατροτεχνολογικά προϊόντα που χρησιμοποιούνται στη διάγνωσηin vitro [C4-0178/98-95/0013(COD)](Εισηγητής: ο κ. Pompidou).

<SPEAKER ID=167 NAME="Giansily">
Κύριε Πρόεδρε, όπως γνωρίζετε, η Διάσκεψη των Προέδρων τροποποίησε τη σημερινή ημερήσια διάταξη, και η έκθεση του κ. Pompidou έπρεπε να παρουσιαστεί σήμερα το πρωί.
<P>
Είχε αποδεχθεί, για σήμερα το απόγευμα, να προεδρεύσει μίας επιτροπής εξέτασης διατριβής και δυστυχώς, δεν μπορούσε να αφήσει τον υποψήφιο χωρίς να είναι παρών. Για το λόγο αυτό τον αντικαθιστώ και θα σας πω ό, τι εκείνος σκόπευε να πει αν ήταν παρών.
<P>
Νοούνται ως ιατροτεχνολογικά προϊόντα που χρησιμοποιούνται για τη διάγνωση in vitro, αντιδραστήρια, εργαλεία και εξοπλισμός για την εξέταση, για ιατρικούς σκοπούς, ιστών ή ουσιών που προέρχονται από το ανθρώπινο σώμα.
<P>
Αντίθετα από τα φάρμακα, τα διαγνωστικά τεστ in vitro χρησιμοποιούνται εκτός του ανθρώπινου σώματος, με βάση δείγματα που λαμβάνονται από τους ασθενείς. Τέτοιου είδους προϊόντα αποτελούν λοιπόν, απαραίτητα εργαλεία για τη διάγνωση ασθενειών, την παρακολούθηση της αγωγής και επίσης, σήμερα, την ανίχνευση προδιάθεσης για γενετικές ασθένειες χάρις στην πρόσφατη ανάπτυξη γενετικών τεστ.
<P>
Τα εν λόγω προϊόντα χρησιμοποιούνται κυρίως από τα εργαστήρια ιατρικών εξετάσεων, από τους γιατρούς και τους ειδικούς παθολόγους. Αυξανόμενος αριθμός των προϊόντων αυτών χρησιμοποιείται σήμερα από τους ίδιους τους ασθενείς, για παράδειγμα για την παρακολούθηση της γλυκόζης του αίματος στους διαβητικούς, ή για τη διάγνωση εγκυμοσύνης.
<P>
Σε αυτό το πλαίσιο, κάθε διαγνωστικό λάθος θα συνιστούσε σοβαρή βλάβη για τον ασθενή. Γίνεται εύκολα κατανοητό όταν πρόκειται ειδικότερα για τις διαγνώσεις του AIDS ή της ηπατίτιδας.
<P>
Η κοινή θέση ορίζει λοιπόν, ουσιαστικές απαιτήσεις τις οποίες πρέπει να πληρούν αυτές οι συσκευές προκειμένου να μπορούν να διατεθούν στην αγορά, καθώς και τις διαδικασίες αξιολόγησης της καταλληλότητας που πρέπει να τηρούνται από τους κατασκευαστές.
<P>
Το Συμβούλιο αποδέχθηκε την πλειονότητα των τροπολογιών που κατατέθηκαν από το Κοινοβούλιο σε πρώτη ανάγνωση. Με τον τρόπο αυτό, κοινή θέση καθιστά δυνατή την επίτευξη μίας ισορροπίας ανάμεσα στους στόχους της ελεύθερης κυκλοφορίας των προϊόντων και της προστασίας της δημόσιας υγείας. Επιτρέπει, ουσιαστικά, το έλεγχο και την παρακολούθηση της ποιότητας των προϊόντων, στηριζόμενη σε μέτρα αντίδρασης-επαγρύπνησης.
<P>
Αξίζει ωστόσο, να διευκρινιστούν ορισμένα σημεία, εκείνα τα οποία αποτελούν το αντικείμενο των έξι τροπολογιών, και ειδικότερα των γενικότερων από αυτές. Η τροπολογία 2 δίνει έμφαση στην αναγκαιότητα θέσπισης της νομοθεσίας που υπολείπεται σχετικά με τα προϊόντα που χρησιμοποιούν ουσίες ανθρώπινης προέλευσης, οι οποίες, προς το παρόν, δεν περιλαμβάνονται στο πεδίο της οδηγίας. Η τροπολογία 3 αποσκοπεί στην αποφυγή κάθε στρέβλωσης του ανταγωνισμού συνδεόμενης με τις κανονιστικές ρυθμίσεις ορισμένων κρατών μελών σχετικά με τα τεστ αυτοδιάγνωσης. Η τροπολογία 4 εξασφαλίζει τη μετάφραση στη γλώσσα του τελικού χρήστη όσον αφορά αυτά τα ίδια τεστ αυτοδιάγνωσης. Εκτός των εργαστηρίων, ο ασθενής πρέπει να καταλαβαίνει με ευκολία τις οδηγίες χρήσης προκειμένου να αποφευχθεί οποιοδήποτε λάθος στη χρήση του τεστ. Οι τροπολογίες 1 και 5 δίνουν την ευκαιρία να ληφθεί υπόψη η ποιότητα και η ασφάλεια δύο νέων ειδών τεστ Η τροπολογία αριθ. 5 αναφέρεται στο διαγνωστικό τεστ που επιτρέπει την αξιολόγηση κινδύνου για τρισωμία 21 κατά τις πρώτες εβδομάδες της εγκυμοσύνης, κάνοντας γνωστό ότι πρόκειται μόνο για αξιολόγηση ενός κινδύνου, η οποία θα χρειαστεί συμπληρωματική διερεύνηση που πραγματοποιείται με την συναίνεση, κατόπιν ενημέρωσης, των μελλοντικών γονέων. Η τροπολογία 1 έχει ως αντικείμενο τα γενετικά τεστ και ειδικότερα τη χρησιμοποίηση ανιχνευτών DNA υψηλής πυκνότητας, του συστατικού των γονιδίων, (που ονομάζονται μικροεπεξεργαστές). Τα τεστ αυτά επιτρέπουν την ταχύτατη αναγνώριση με εξαιρετική αξιοπιστία, όχι μόνο γενετικών ασθενειών αλλά και της γενετικής προδιάθεσης σε ορισμένες ασθένειες.
<P>
Κάτω από αυτές τις συνθήκες, ο εισηγητής μας κύριος Pompidou, δεν μπορεί παρά να προσυπογράψει ως προς την αρχή, την τροπολογία 6 που προτάθηκε από την ομάδα των Πρασίνων. Στηριζόμενη στην συνθήκη βιοηθικής του Συμβουλίου της Ευρώπης, αυτή η τροπολογία στοχεύει στην αποφυγή κάθε διάκρισης που βασίζεται σε γενετικά τεστ. Θα προτείνει λοιπόν αύριο, την ώρα της ψηφοφορίας, μία προφορική τροπολογία που θα επαναλαμβάνει επακριβώς, τη διατύπωση της συνθήκης του Συμβουλίου της Ευρώπης.
<P>
Η πρόοδος των διαγνωστικών μεθόδων οδηγούν σήμερα στη λήψη προφυλάξεων όσον αφορά την ποιότητα και την αξιοπιστία των κειμένων, αλλά επίσης στο να αποφευχθεί οποιαδήποτε καταχρηστική χρησιμοποίηση που θα προσέβαλε την αξιοπρέπεια του ατόμου. Αυτός είναι ο στόχος που επιτυγχάνει η κοινή θέση και που επιζητείται από τις τροπολογίες του εισηγητή.

<SPEAKER ID=168 LANGUAGE="DE" NAME="Gebhardt">
Κύριε Πρόεδρε, αγαπητές κυρίες και κύριοι συνάδελφοι, το Συμβούλιο προέβη μετά από πρόταση του Ευρωπαϊκού Κοινοβουλίου σε μία σειρά από σημαντικές διορθώσεις στο αρχικό κείμενο της Ευρωπαϊκής Επιτροπής. Αυτό είναι πολύ ευχάριστο, καθώς πρόκειται για ένα πολύ σοβαρό ζήτημα.
<P>
Θα ήθελα, ωστόσο, να υπογραμμίσω δύο σημεία ιδιαίτερης σημασίας, κατά την άποψη της Ομάδας μου, και τα οποία απουσιάζουν ακόμα από το κείμενο, ενώ τα είχαμε εισαγάγει κατά την πρώτη ανάγνωση.
<P>
Κατά πρώτον, κύριε Επίτροπε, πρόκειται εδώ για μία διαφωνία που έχουμε με εσάς συχνά, η οποία αφορά την επισήμανση με την ευρύτερη έννοια. Είναι απαραίτητο να μεταφράζονται οι οδηγίες χρήσης προϊόντων που προορίζονται για ίδια χρήση στη γλώσσα του κάθε κράτους μέλους στο οποίο τίθεται σε κυκλοφορία το ιατρικό προϊόν. Αυτό είναι απολύτως απαραίτητο, διότι τα προϊόντα αυτά πρέπει να χρησιμοποιούνται με μεγάλη ακρίβεια. Οι εσφαλμένες διαγνώσεις που θα μπορούσαν να προκύψουν από τη λανθασμένη χρήση θα πρέπει να αποκλειστούν με κάθε τρόπο! Γι· αυτόν τον λόγο πρέπει να εξαλειφθεί κάθε ενδεχόμενη πηγή σφάλματος.Εκεί εντάσσεται βεβαίως η δυνατότητα να διαβάσει κανείς στη γλώσσα του πώς πρέπει να χρησιμοποιηθεί το προϊόν και τι επιπτώσεις έχει η λανθασμένη χρήση του.
<P>
Το δεύτερο σημείο που θέλω να θίξω αφορά το θέμα που τέθηκε τελευταίο κατά την παρουσία του κυρίου Pompidou. Τα διαγνωστικά μέσα in vitro χρησιμοποιούν ιδιαίτερα υλικά, ιστούς, κύτταρα και ουσίες ανθρώπινης προέλευσης. Αυτά τα υλικά απαιτούν βεβαίως ιδιαίτερη προσοχή και ειδικά μέτρα κατά τη χρήση τους. Χαίρομαι πολύ που υπάρχει αυτή η δυνατότητα. Με την τροπολογία των Πρασίνων εξασφαλίζεται η τήρηση της προστασίας δεδομένων καθώς και η προστασία από κάθε μορφής διάκριση που μπορεί να εκπηγάζει από γνώσεις που αποκτώνται μέσω αυτών των διαγνωστικών μεθόδων και εξετάσεων στις περιπτώσεις που διατηρούνται αρχεία σχετικά με θεμελιώδη γενετικά χαρακτηριστικά ή προδιαθέσεις των ατόμων. Ως εκ τούτου, είναι πραγματικά πολύ σημαντικό να εισαγάγουμε αυτή τη διόρθωση σε αυτόν τον τομέα.

<SPEAKER ID=169 LANGUAGE="DE" NAME="Rόbig">
Κύριε Πρόεδρε, αξιότιμες κυρίες και κύριοι συνάδελφοι, στην παρούσα φάση της ευρωπαϊκής ολοκλήρωσης μιλάμε πάλι, και ιδιαίτερα τώρα στη σύνοδο κορυφής του Cardiff, για πολύ περισσότερη επικουρικότητα. Επικουρικότητα σημαίνει, για παράδειγμα, να ρυθμίζονται οι οικονομικοί όροι πλαίσιο κατά κύριο λόγο από τα μεμονωμένα κράτη μέλη. Αυτό σημαίνει, βεβαίως, ότι αυτές οι ρυθμίσεις δεν πρέπει μεν να είναι ενιαίες, οφείλουν όμως να είναι αμοιβαία αναγνωρισμένες. Διαφορετικά δεν θα λειτουργούσε ο βασικότερος στόχος μας, η ενιαία αγορά. Υπ· αυτή την έννοια είναι πλέον ξεπερασμένη η αρχή της πλήρους τεχνικής εναρμόνισης που αποτελούσε τη βάση της σχετικής οδηγίας του 1985. Αυτό το υπογράμμισε κατηγορηματικά και ο κύριος Donnelly από την ομάδα των Σοσιαλιστών στην Επιτροπή Οικονομικής, Νομισματικής και Βιομηχανικής Πολιτικής.
<P>
Όσον αφορά την τεχνική νομοθεσία, η επονομαζόμενη νέα προσέγγιση αποκτά ολοένα και μεγαλύτερη σημασία. Με την έννοια αυτή δεν εννοούμε τίποτε άλλο παρά την επικουρικότητα. Η κοινή εσωτερική αγορά δεν πρέπει να έχει εμπόδια, ούτε όμως και να διέπεται από υπέρμετρες ρυθμίσεις. Παρ· όλα αυτά, σε περίπτωση που ένα ζήτημα δεν είναι δυνατόν να ρυθμιστεί ή ρυθμίζεται ανεπαρκώς στο επίπεδο των κρατών μελών, θα πρέπει να δράσουμε από κοινού σε ευρωπαϊκό επίπεδο ή τουλάχιστον να αναλάβουμε μία ενιαία δράση στηριζόμενοι σε κάποιες βασικές κατευθυντήριες γραμμές και μόνο. Τα ιατροτεχνολογικά βοηθήματα για τη διάγνωση in vitro αποτελούν ένα τέτοιο ζήτημα.
<P>
Η παρούσα πρόταση οδηγίας αποτελεί ένα περαιτέρω βήμα για την ολοκλήρωση της ενιαίας αγοράς, ιδιαίτερα για τα ιατρικά προϊόντα. Βρισκόμαστε εδώ σε ένα κρίσιμο πεδίο. Από τη μία πλευρά επιδιώκουμε να εξασφαλίσουμε στους παραγωγούς την ελεύθερη πρόσβαση στην ευρωπαϊκή εγχώρια αγορά και από την άλλη πρέπει να ληφθεί υπόψη η προστασία της υγείας ειδικά στους μεμονωμένους χρήστες τέτοιων ιατρικών δειγμάτων. Αυτό όμως δεν θα πρέπει να χρησιμοποιηθεί σαν πρόσχημα για εμπόδια σην αγορά και μέτρα περιορισμού του ανταγωνισμού.
<P>
Κατά τη μακρά διάρκεια των διαπραγματεύσεων για τη διατύπωση της κοινής θέσης του Συμβουλίου διαπιστώσαμε, για παράδειγμα, από πλευράς ορισμένων κρατών μελών μία αυξανόμενη τάση αποκλεισμού των ιατροτεχνολογικών βοηθημάτων για τη διάγνωση in vitro από την ενιαία αγορά. Αυτός είναι για μας ο κύριος λόγος για την όσο το δυνατό ταχύτερη ψήφιση αυτής της οδηγίας, ώστε να δημιουργηθεί έτσι μία κοινή αγορά για αυτά τα ιατρικά προϊόντα.
<P>
Γνωρίζουμε ότι οι κατασκευαστές αδημονούν να έχουν ελεύθερη πρόσβαση στην αγορά. Γι· αυτόν τον λόγο είναι σημαντικό να γίνουν δεκτές και από το Συμβούλιο οι τροπολογίες που έχουν πλέον κατατεθεί και να μπορέσει να ληφθεί μία επίσημη απόφαση επί της οδηγίας ίσως και πριν τη θερινή διακοπή. Το Συμβούλιο ανταποκρίθηκε σε πολλά σημεία στις προτάσεις μας. Όπως και να έχει, 36 από τις 50 τροπολογίες από την πρώτη ανάγνωση έγιναν δεκτές. Τονίζουμε πάντως ότι η βασική θέση εξακολουθεί να χρήζει διορθώσεων. Για τον λόγο αυτόν κατέθεσα μερικές τροπολογίες στην Επιτροπή Οικονομικής, Νομισματικής και Βιομηχανικής Πολιτικής οι οποίες προβλέπουν τη μείωση των γραφειοκρατικών και δαπανηρών για τις επιχειρήσεις προϊόντων. Είναι σημαντικό πάνω από όλα να μην ισχύουν οι στατιστικές απαιτήσεις ως προϋπόθεση για την ίδια την εισαγωγή των προϊόντων. Αυτή η προσθήκη στο άρθρο 10 παράγραφος 2 πρέπει όμως κατά τα άλλα να ισχύσει λογικά και για τη διάταξη του άρθρου 21 παράγραφος 2γ. Σε αυτό το πλαίσιο έχουμε να κάνουμε με ένα ουσαστικής σημασίας φαινόμενο. Οι συζητήσεις για επίμαχες οδηγίες που αφορούν την ενιαία αγορά πολλές φορές διαρκούν πάρα πολύ και όταν πλέον το θέμα φθάσει στο Κοινοβούλιο πρέπει συχνά να πάρουμε πολύ γρήγορα τις αποφάσεις μας προκειμένου να καταστήσουμε δυνατή την κοινή αγορά για τους πολίτες μας. Αυτό θα πρέπει επίσης να ληφθεί υπόψη κατά τη μελλοντική μεταρρύθμιση της Συνθήκης.

<SPEAKER ID=170 LANGUAGE="FR" NAME="de Rose">
Κύριε Πρόεδρε, αγαπητοί συνάδελφοι, στην σύστασή του για τη δεύτερη ανάγνωση, ο κ. Pompidou μας προτείνει να γνωμοδοτήσουμε κυρίως αναφορικά με έξι τροπολογίες, τροπολογίες οι οποίες, σας υπενθυμίζω, εγκρίθηκαν σχεδόν ομόφωνα από τα μέλη της Επιτροπής Οικονομικής, Νομισματικής και Βιομηχανικής Πολιτικής, στις 3 του περασμένου Ιουνίου.
<P>
Το προϊόν για το οποίο γίνεται λόγος, που συνίσταται κυρίως στην πρόβλεψη ειδικών κανόνων για τις διαγνωστικές μεθόδους in vitro, με άλλα λόγια εξέτασης για ιατρικούς λόγους, ιστών ή ουσιών προερχόμενων από το ανθρώπινο σώμα, θα έπρεπε να απαιτεί, κατά τη γνώμη μου, ευρεία συναίνεση. Παρ' όλο που η οδηγία της Επιτροπής φαινόταν πολύ τεχνική, πρέπει να εκφράσουμε την επιδοκιμασία μας στον εισηγητή ο οποίος επιχείρησε, αφενός, να επιδείξει κοινή λογική - σπάνιο προτέρημα - και αφετέρου, να διατηρήσει την ανθρώπινη αξιοπρέπεια, σε έναν θεμελιώδη τομέα, εκείνον της δημόσιας υγείας.
<P>
Αφού επιζήτησε, και πέτυχε, μία ευρεία συναίνεση κατά την πρώτη ανάγνωση, ο κ. Pompidou αρκείται να τροποποιήσει την κοινή θέση σε ορισμένες λεπτομέρειες, και αυτό για ένα σκοπό τον οποίο συμμεριζόμαστε: να ολοκληρωθεί η διαδικασία, ώστε να καταστεί δυνατή η εφαρμογή της οδηγίας το ταχύτερο.
<P>
Εγκρίνουμε λοιπόν τις έξι τροπολογίες που προτείνει ο εισηγητής, στο μέτρο που μας φαίνεται αναγκαίο να κοινοποιείται στις αρμόδιες αρχές οποιαδήποτε κυκλοφορία στην αγορά νέων προϊόντων, πράγμα που καθιστά δυνατή μία μορφή ελέγχου των προϊόντων και την καταπολέμηση της απομίμησης και των παραποιημένων φαρμακευτικών προϊόντων ή μεθόδων, γεγονός που προσφέρει μία εγγύηση ποιότητας και ασφάλειας στους χρήστες. Η ανάγκη ταχείας νομοθεσίας στον τομέα των ιατρικών προϊόντων που κατασκευάζονται από ουσίες ανθρώπινης προέλευσης είναι καταφανής, αν θέλουμε να αποφύγουμε τους κινδύνους παρεκτροπής.
<P>
Όσον αφορά τα προϊόντα στα οποία αναφέρεται το παράρτημα ΙΙ και εκείνα τα οποία προορίζονται για την αυτοδιάγνωση, η δυνατότητα των κρατών μελών να ζητούν κοινοποίηση των δεδομένων αναγνώρισης με την επισήμανση των οδηγιών χρήσης δεν πρέπει να αποτελεί προϋπόθεση για την κυκλοφορία στην αγορά ή/ και την θέση σε λειτουργία. Αυτό θα ήταν περιττό και θα αντιπροσώπευε επιπλέον διοικητικό φόρτο σε σχέση με την απόφαση συμμόρφωσης προς την οδηγία.
<P>
Μας φαίνεται δίκαιο να αφήσουμε στα κράτη την απόφαση μετάφρασης των οδηγιών, εκτός όταν πρόκειται για αυτοδιάγνωση. Παρ' όλο που η διάγνωση αποτελεί ευθύνη των ειδικών, απέναντι στην εξέλιξη της αυτοδιάγνωσης, θα πρέπει να επιδείξουμε επαγρύπνηση απαιτώντας κάθε χρήστης να μπορεί να διαβάσει τις οδηγίες στη μητρική του γλώσσα, έτσι ώστε να κατανοεί καλά τι κάνει, γνωρίζοντας ότι κάθε σφάλμα μπορεί να αποβεί καταστροφικό. Μπροστά στο δράμα ενός παιδιού φορέα του γονιδίου της τρισωμίας 21, θα είναι καλό να προσθέσουμε στον κατάλογο του παραρτήματος ΙΙ τις μεθόδους που επιτρέπουν την ανίχνευση του παραμικρού κινδύνου αυτής της νόσου.
<P>
Τέλος, η προσπάθεια του κ. Pompidou, η οποία συνίστατο στην αναζήτηση μίας ισορροπίας μεταξύ των στόχων της ελεύθερης κυκλοφορίας και αυτών της προστασίας της δημόσιας υγείας, μας φαίνεται βάσιμη και υλοποιημένη στην εντέλεια, γεγονός που μας οδηγεί να του προσφέρουμε την υποστήριξή μας, ανεπιφύλακτα.

<SPEAKER ID=171 LANGUAGE="IT" NAME="Amadeo">
Κυρία Πρόεδρε, αυτή η έκθεση είχε μία αρκετά ταλαιπωρημένη πορεία, αλλά τελικά, και χάρη στην αποφασιστικότητα του εισηγητή, έχει τελικά ολοκληρωθεί. Το Ευρωπαϊκό Κοινοβούλιο είχε εισάγει μία σειρά τροπολογιών στην αρχική πρόταση, για να προσδιορίσει τους κανόνες στους οποίους έπρεπε να υπόκεινται τα ιατροτεχνολογικά βοηθήματα που χρησιμοποιούνται στη διάγνωση in vitro, οι οποίοι, προηγουμένως, είχαν εξαιρεθεί για να μπορέσουν να εισαχθούν στην αγορά. Στην Ιταλία, ιδιαίτερα, έχουμε προβλήματα αναφορικά με τον HIV, τον HBSAG και τον HCV, τους δείκτες δηλαδή της ηπατίτιδας και τουAIDS.
<P>
Στην κοινή θέση το Συμβούλιο επανέλαβε στο σύνολό τους σχεδόν τις τροπολογίες μας, λόγος για τον οποίο μπορούμε να δηλώσουμε εν μέρει ικανοποιημένοι. Τώρα είναι αναγκαίο να περατώσουμε ταχέως την νομοθετική διαδικασία γιατί η χρήση αυτών των βοηθημάτων είναι απαραίτητη για την διάγνωση των ασθενειών και της προδιάθεσης σε ορισμένες γενετικές νόσους και για την αξιολόγηση της κατάστασης υγείας του ασθενή. Είναι συνεπώς σημαντικότατοι μηχανισμοί για την αποφυγή λαθών στην διάγνωση και για την υλοποίηση του προγράμματος υγειονομικής προστασίας στον τομέα των βοηθήματων που χρησιμοποιούνται στη διάγνωση in vitro.

<SPEAKER ID=172 NAME="Τρακατέλλης">
Κυρία Πρόεδρε, παρ'όλο που η μεγάλη σημασία των ιατροτεχνολογικών προϊόντων στην ποιότητα των παρεχομένων υπηρεσιών δημοσίας υγείας έχει αναγνωρισθεί -και θα αναφέρω για παράδειγμα τα προϊόντα που χρησιμοποιούμε στις ομάδες και υπο-ομάδες του αίματος για τις μεταγγίσεις, τον έλεγχο της συμβατότητας, τη συμβολή της εργαστηριακής διάγνωσης π.χ. για το AIDS και την ηπατίτιδα, για να καταλάβουμε τη σημασία αυτών των προϊόντων-, δεν υπάρχουν στα κράτη της Ευρωπαϊκής 'Ενωσης, με εξαίρεση ορισμένων, συστηματικοί έλεγχοι και κανονισμοί. Επομένως, η υπό συζήτηση οδηγία καλύπτει αυτή την περιοχή και χωρίς αμφιβολία θα συμβάλει στις ανάγκες των βιομηχανιών που παράγουν αυτά τα προϊόντα.
<P>
Κατ'αρχήν η πρόταση αξιολογήθηκε θετικά, διότι θα ήταν χρήσιμη για τους λόγους που ανέφερα, αλλά και διότι έχει πολλά στοιχεία τα οποία θα συνέβαλαν στον καλύτερο ποιοτικό έλεγχο των in vitro διαγνωστικών προϊόντων. Υπήρχαν στην οδηγία αδυναμίες, οι οποίες τόσο με τις τροπολογίες του κ. Pompidou, όσο και με τις δικές μου και άλλων, έχουν σημαντικά βελτιωθεί στην κοινή θέση και υπάρχουν ακόμα μερικές τροπολογίες που την κάνουν ακόμη καλύτερη σήμερα.
<P>
Πρώτα ξεκαθαρίστηκαν ορισμένα ασαφή στοιχεία της οδηγίας, καθώς και η σχέση της με τις άλλες συναφείς οδηγίες. 'Επειτα ορίσθηκαν με σαφήνεια τα προϊόντα ανθρώπινης προέλευσης που χρησιμοποιούνται στις in vitro διαγνωστικές μεθόδους, αυξήθηκε ο αριθμός των αντιδραστηρίων που κατατάσσονται στην κατηγορία του παραρτήματος 2, δεδομένου ότι τα αντιδραστήρια του παραρτήματος αυτού υφίστανται ουσιαστικό έλεγχο. Επιπλέον, δόθηκε ιδιαίτερη σημασία στα αντιδραστήρια που χρησιμοποιούνται κατ'οίκον, δεδομένου ότι οι χρήστες τους δεν είναι άτομα με ειδικές γνώσεις και, επομένως, μεταξύ άλλων οι οδηγίες πρέπει να είναι σαφείς και στην μητρική τους γλώσσα. Τέλος, έγιναν επίσης αυστηρότεροι οι κανόνες ασφάλειας στα διαγνωστικά προϊόντα τόσο στη συσκευασία, όσο και στη χρήση, ώστε να εξασφαλίζεται και ο χρήστης από διάφορους κινδύνους και ορισμένα από τα αντιδραστήρια. Προβλέπω ότι μελλοντικά θα αυξηθεί πάρα πολύ το πεδίο αυτό. Γι'αυτό, κυρία Πρόεδρε, η οδηγία αυτή είναι επ'ωφελεία τόσο των βιομηχανιών που παράγουν τα προϊόντα, όσο και των χρηστών που θα την χρησιμοποιήσουν με εμπιστοσύνη.

<SPEAKER ID=173 NAME="Bangemann">
Κυρία Πρόεδρε, ευχαρίστως θα είχαμε εκφράσει προσωπικά στον κύριο Pompidou τις ευχαριστίες μας, καθώς η συνεργασία μαζί του δεν ήταν μόνο πολύ ευχάριστη, αλλά και πολύ παραγωγική, αν κοιτάξει κανείς το αποτέλεσμα. Όμως για κατανοητούς λόγους δεν μπορεί να είναι παρών σήμερα. Λαμβάνοντας υπόψη την τελευταία συζήτηση θα ευχόμουν το Κοινοβούλιο - που άλλωστε έθεσε τον θεμέλιο λίθο για το γεγονός ότι ο κύριος Pompidou δεν μπόρεσε να παρουσιάσει ο ίδιος την έκθεσή του - να έδειχνε καμιά φορά περισσότερη κατανόηση και για τους Επιτρόπους, οι οποίοι είναι και αυτοί εκτεθειμένοι σε αυτές τις αιφνίδιες αλλαγές του Κοινοβουλίου, χωρίς να είναι υπεύθυνοι γι· αυτές. Αυτή είναι απλά μία παρατήρηση που απευθύνω με απόλυτη εμπιστοσύνη στη σύνεση εκείνων που καθορίζουν την ημερήσια διάταξη.
<P>
Έχουμε μπροστά μας μία οδηγία - και απευθύνομαι στον κύριο Rόbig για να μην υπάρξει καμία παρεξήγηση - η οποία καθορίζει το ελάχιστο αυτών που πραγματικά πρέπει να τηρηθούν από όλους. Ουσιαστικά δεν έχουμε εδώ την παλαιά προσέγγιση της εναρμόνισης αλλά, αν θέλετε, τη νέα προσέγγιση, όπου κατ· αρχήν θα καθοριστούν μέσω του κοινοτικού δικαίου κάποιες ελάχιστες προϋποθέσεις και κατόπιν, μέσω της αμοιβαίας αναγνώρισης, θα παίξουν ρόλο κάποια άλλα πράγματα. Αυτό είναι όμως απολύτως αναγκαίο, γιατί βεβαίως δεν μπορούμε να προχωρήσουμε με την αμοιβαία αναγνώριση εάν δεν διαπιστωθεί τουλάχιστον τι θα πρέπει να ισχύει στην Κοινότητα συνολικά.
<P>
Για την έννοια της επικουρικότητας θα χρειαστεί όμως να συζητάμε για πολύ ακόμα. Ήταν μεγάλη χαρά για την Επιτροπή που είχε τη δυνατότητα κατά τη συζήτηση στο Συμβούλιο του Κάρντιφ να επισημάνει διάφορα πράγματα, για τα οποία πιστεύουμε πως η επικουρικότητα θα έπρεπε να είχε επιφέρει διαφορετικά αποτελέσματα. Οι συνθήκες που επικρατούν για τα ζώα στους ζωολογικούς κήπους, για παράδειγμα, θα πρέπει κατά τη γνώμη μας και ενάντια στην άποψη του Συμβουλίου να ρυθμίζονται εξ· ολοκλήρου σε εθνικό επίπεδο. Σε αυτόν τον τομέα δεν χρειάζεται ευρωπαϊκή ρύθμιση. Το θέμα της επικουρικότητας επιδέχεται όμως αρκετή συζήτηση.
<P>
Η μελλοντική οδηγία για τα ιατροτεχνικά βοηθήματα για τη διάγνωση in vitro θα εξασφαλίσει πάντως την ασφάλεια και αξιοπιστία αυτών των προϊόντων όσον αφορά τη χρήση τους στην ιατρική και θα ενδυναμώσει την εσωτερική αγορά με τις ενιαίες απαιτήσεις. Χαιρετίζουμε το γεγονός ότι είμαστε σε θέση - αφού υιοθετήσαμε κατά την πρώτη ανάγνωση μία ολόκληρη σειρά τροπολογιών που συνέβαλαν στη βελτίωση του κειμένου - να δεχθούμε και τώρα όλες τις προταθείσες τροπολογίες - μερικές ίσως να βελτιωθούν προφορικά ακόμα. Αυτές οι τροπολογίες περιέχουν διασαφηνίσεις και συμπληρώσεις στην οδηγία που είναι πολύ ευπρόσδεκτες.
<P>
Κατά την εφαρμογή της οδηγίας πρέπει να λάβουμε υπόψη τις ραγδαίες τεχνολογικές μεταβολές. Σε κάθε περίπτωση πάντως τίθενται κατ· αρχήν κάποιοι γενικοί όροι, στο πλαίσιο των οποίων μπορεί να εργαστεί η βιομηχανία. Δεν μπορούμε ωστόσο να αποκλείσουμε το ότι πιθανόν να χρειασθεί να επιστρέψουμε στο θέμα αυτό. Γι· αυτό η επιτήρηση της αγοράς από τα κράτη μέλη θα πρέπει να παίξει πολύ σημαντικό ρόλο κατά την εφαρμογή της οδηγίας. Ευχόμαστε πως η δημιουργία μίας ευρωπαϊκής βάσης δεδομένων - την οποία οφείλουμε κι αυτή σε προτροπή του Κοινοβουλίου - θα συμβάλει σε αυτό.Πάντως θα προσπαθήσουμε να δημιουργήσουμε σε συνεργασία με τα κράτη μέλη αυτή τη βάση δεδομένων πριν τεθεί σε ισχύ η οδηγία.
<P>
Δεν θέλω να υπεισέλθω σε όλες τις τροπολογίες παρά μόνο σε μία, την τροπολογία αριθ. 2 που αποτελεί ένα καλό παράδειγμα για το ότι στις περιπτώσεις παρασκευής ιατρικών προϊόντων με χρήση ουσιών ανθρώπινης προέλευσης πρέπει να υπάρχει εναρμόνιση σε κοινοτικό επίπεδο.
<P>
Ευχόμαστε βέβαια ότι θα καταφέρουμε με το Κοινοβούλιο - και είμαστε σχεδόν βέβαιοι για αυτό μετά από τα μηνύματα που λάβαμε - να πείσουμε το Συμβούλιο για το αιτιολογημένο αυτών των νεώτερων τροπολογιών, ούτως ώστε να μπορέσουμε να ολοκληρώσουμε τη νομοθετική διαδικασία όσο το δυνατό πιο γρήγορα, καθώς η εφαρμογή αυτής της οδηγίας δεν είναι μόνο προς όφελος της εσωτερικής αγοράς, αλλά κυρίως προς όφελος της υγειονομικής προστασίας.

<SPEAKER ID=174 NAME="Πρόεδρος">
Ευχαριστώ πολύ, κύριε Επίτροπε Bangemann.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=12>
Καταπολέμηση του φορολογικού ανταγωνισμού
<SPEAKER ID=175 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0228/98) του κ. Secchi, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την ανακοίνωση της Επιτροπής για: «Ένα πακέτο μέτρων για την αντιμετώπιση του επιζήμιου φορολογικού ανταγωνισμού στην Ευρωπαϊκή Ένωση» (COM(97)0564 - C4-0333/98).

<SPEAKER ID=176 NAME="Secchi">
Κυρία Πρόεδρε, κύριε Επίτροπε, αξιότιμοι συνάδελφοι, το καθήκον μου είναι να περιγράψω μία πρόταση για ψήφισμα σχετικά με το θέμα που αναφέρθηκε, το πακέτο μέτρων δηλαδή που στοχεύουν στην αντιμετώπιση του επιζήμιου φορολογικού ανταγωνισμού, πακέτο που εγκρίθηκε με μεγάλη πλειοψηφία από την Επιτροπή Οικονομικής, Νομισματικής και Βιομηχανικής Πολιτικής του Κοινοβουλίου μας. Στα πλαίσια της επιτροπής αυτής κατέστη δυνατόν - χάρη και σε μία εργασία που διαρκεί εδώ και πολύ καιρό - να βρούμε μία καλή συναινετική βάση σχετικά με τις θεμελιώδεις αρχές της νέας προσέγγισης που η Επιτροπή πρότεινε σχετικά με το θέμα, χάρη επίσης στην δυνατότητα που μας προσφέρθηκε για μία συνεχή επαφή με το Επίτροπο κ. Monti και στην δυνατότητα να συμμετέχουμε έτσι στον καθορισμό της εξέλιξης ενός θέματος εξαιρετικά ευαίσθητου. Αυτό πράγματι αφορά άμεσα το συμφέρον όχι μόνο των οικονομικών παραγόντων αλλά και όλων των πολιτών και αποκτά, όλο και περισσότερο, κεντρική σημασία καθώς σιγά σιγά εσωτερικεύονται πλήρως οι επιδράσεις της οικονομικής και νομισματικής Ένωσης.
<P>
Οι συνάδελφοι θα θυμηθούν ότι, πριν από ένα περίπου χρόνο, το Κοινοβούλιό μας είχε εγκρίνει με πολύ μεγάλη πλειοψηφία ένα πρώτο ψήφισμα σχετικά με το θέμα, στο οποίο εδίδετο πλήρης στήριξη στην ιδέα της επεξεργασίας ενός κώδικα συμπεριφοράς σχετικά με διάφορες φορολογικές θεματικές και, ιδιαίτερα, σχετικά με την φορολόγηση του εισοδήματος των επιχειρήσεων, κώδικας που έπειτα υλοποιήθηκε και εφαρμόστηκε, όπως θα πω σε λίγο.
<P>
Από τότε που στο ανεπίσημο Συμβούλιο ECOFIN στην Βερόνα πριν δύο χρόνια - Απρίλιος 1996 -προτάθηκε η νέα προσέγγιση, σημειώθηκαν πολλές εξελίξεις. Πιστεύω ότι μπορεί να πει κανείς ότι το πρόβλημα τώρα πια έχει εστιαστεί καλά και συμφωνώ με το σύνολο των τρόπων που προτείνονται για να το αντιμετωπίσουμε με ελπίδα επιτυχίας. Και το Ευρωπαϊκό Συμβούλιο του Κάρντιφ, που έληξε πριν από λίγο, τόνισε αυτές τις απόψεις, με διάθεση να ενθαρρύνει την επιμελή συνέχιση της εργασίας σχετικά με το θέμα.
<P>
Το πακέτο με το οποίο ασχολούμαστε στην σημερινή συζήτηση και στην αυριανή ψηφοφορία και το οποίο είναι αντικείμενο αυτού του ψηφίσματος υλοποιήθηκε πέρσυ και παρουσιάστηκε στο Συμβούλιο ECOFIN την 1η Δεκεμβρίου, το οποίο το ενέκρινε και έδωσε το πράσινο φως για την εφαρμογή του. Σχετικά με το πακέτο αυτό η επιτροπή μας - και όχι το Κοινοβούλιο, δυστυχώς, λόγω της πίεσης του χρόνου - κατάφερε να δώσει θετική γνωμοδότηση, βοήθειας, ενθάρρυνσης, στήριξης. Σήμερα, εμείς είμαστε εδώ για να σχολιάσουμε τα κυριότερα περιεχόμενά της αναφορικά, πρώτον, με την προσέγγιση, με την φιλοσοφία που ακολουθήθηκε και, δεύτερον, με ένα από τα τρία στοιχεία που την συνθέτουν, τον κώδικα δηλαδή συμπεριφοράς για την φορολόγηση της επιχειρησιακής δραστηριότητας, κώδικας που είναι ήδη ενεργός και διαθέτει τώρα πια όλα όσα είναι αναγκαία για να αρχίσει να παράγει τα πρώτα του αποτελέσματα. Τα δύο άλλα μέτρα είναι η πρόταση για οδηγία για την αποφυγή της διπλής φορολόγισης επί των τόκων και των royalties , που αναλογούν μεταξύ αλληλοσυνδεόμενων εταιριών σε διάφορα κράτη μέλη, πρόταση που εξετάζεται ήδη από την Επιτροπή Οικονομικής, Νομισματικής και Βιομηχανικής Πολιτικής. Τέλος, θα ξεκινήσει την πορεία του το τρίτο στοιχείο του πακέτου, η πρόταση για οδηγία σχετικά με την φορολόγηση του εισοδήματος από αποταμίευση ή, καλύτερα, σχετικά με μία κοινή προσέγγιση για την φορολόγηση των οικονομικών εισοδημάτων που αναλογούν σε φυσικά πρόσωπα που δεν διαμένουν στα διάφορα κράτη μέλη.
<P>
Ήδη τα χαρακτηριστικά αυτών των τριών μέτρων απεικονίζουν μία από τις θεμελιώδεις πτυχές της νέας προσέγγισης, εκείνης δηλαδή του να ακολουθηθούν μαλακοί τρόποι - εάν μου επιτρέπεται ο όρος - κατάλληλοι σε κάθε συγκεκριμένο ζήτημα χωρίς να προσποιούμαστε ότι έχουμε αμέσως στο χέρι, μέσω των οδηγιών εναρμόνισης, την λύση σε όλα τα προβλήματα. Δεύτερον, πρόκειται για μία διαρθρωμένη προσέγγιση όπου, μέσω της τεχνικής του πακέτου, είναι δυνατόν να συνδυάσουμε διαφορετικά συμφέροντα και να βρούμε την αναγκαία συναίνεση. Πιστεύω ότι σχετικά με αυτό εμείς δεν μπορούμε παρά να είμαστε σύμφωνοι. Είναι ένας από τους λόγους για τους οποίους δεν είμαι υπέρ των τροπολογιών που παρουσιάστηκαν και οι οποίες - εκτός από αυτές που επαναλαμβάνουν τις ιδέες που ήδη περιέχονται στην έκθεση - έχουν και μία κάποια τάση να σκληρύνουν την προτεινόμενη προσέγγιση, πράγμα που δεν θεωρώ κατάλληλο σε αυτήν τη φάση.
<P>
Θα ήθελα τώρα να επικεντρωθώ σε μία βασική πλευρά, του να έχουμε δηλαδή πάντα καλά στον νου μας την διάκριση μεταξύ επιζήμιου φορολογικού ανταγωνισμού, που είναι αυτός που απαιτεί δράση σε κοινοτικό επίπεδο με σκοπό την εξάλειψη επιδράσεων που στο τέλος είναι αρνητικές για όλους, και της έννοιας, αντίθετα, του θετικού, ωφέλιμου, φορολογικού ανταγωνισμού, που υποκινείται από τον ανταγωνισμό στο εσωτερικό της ενιαίας αγοράς και της Νομισματικής Ένωσης και ο οποίος είναι επίσης - ας το πούμε έτσι - μία απάντηση στις απαιτήσεις διεθνούς ανταγωνιστικότητας που η Ένωση πρέπει να αντιμετωπίσει στην παγκοσμιοποιημένη οικονομία.
<P>
Αυτή η έκθεση καταλήγει στηρίζοντας και ενθαρρύνοντας την Επιτροπή να προχωρήσει στον δρόμο που έχει χαραχτεί, θίγοντας επίσης και άλλα θέματα που έως τώρα δεν έχουν αντιμετωπιστεί για λόγους εντελώς προφανείς, όπως εκείνα που αναφέρονται στο εδάφιο 7. Κλείνω, κυρία Πρόεδρε, κάνοντας γνωστό στους συναδέλφους μου ότι το εδάφιο 28 αντικατοπτρίζει το γεγονός ότι γράφτηκε πριν από την παρουσίαση της πρότασης για οδηγία σχετικά με την φορολόγηση εισοδήματος από αποταμίευση. Αυτή η πρόταση είναι στην διάθεσή μας και σχετικά με αυτή - όπως είπα - θα υπάρχει η δέσμευση της Επιτροπής Οικονομικής, Νομισματικής και Βιομηχανικής Πολιτικής να προχωρήσει γρήγορα.

<SPEAKER ID=177 LANGUAGE="DE" NAME="Randzio-Plath">
Kυρία Πρόεδρε, κύριε Επίτροπε, η έκθεση του εισηγητή πρέπει να αξιολογηθεί ως μία πραγματική πρόοδος, όπως επίσης και η ανακοίνωση της Επιτροπής σχετικά με το πακέτο μέτρων ανατάραξε επιτέλους τη συζήτηση για τη φορολογία σε ευρωπαϊκό επίπεδο. Και αυτό είναι και το σωστό, διότι πολύ απλά η εσωτερική αγορά δεν θα ολοκληρωθεί, αν εμείς δεν σταματήσουμε τον επιζήμιο φορολογικό ανταγωνισμό στην Ευρωπαϊκή Ένωση και δεν κάνουμε εδώ παραπάνω βήματα στην εναρμόνιση και στον συντονισμό των φόρων.
<P>
Ως εκ τούτου, με το ξεκίνημα της οικονομικής και νομισματικής ένωσης πρέπει πέρα από έναν πιο στενό συντονισμό των οικονομικών πολιτικών να ακολουθήσει, ένας πραγματικός συντονισμός της φορολογικής πολιτικής. Για αυτό, το πακέτο μέτρων είναι ένα πραγματικό βήμα, όπως επίσης το υπογράμμισε και ο συνάδελφος Secchi στη σημαντική του έκθεση.
<P>
Στις παγκοσμιοποιημένες αγορές η διεθνής ανταγωνιστικότητα των επιμέρους αγορών στον τόπο εγκατάστασής τους καθορίζεται όλο και περισσότερο μέσα από την υποδομή καθώς επίσης και από τα συστήματα και επίπεδα φορολόγησης. Προ πάντων η φορολόγηση των επιχειρήσεων μεταβάλλεται όλο και περισσότερο σε ανταγωνιστικό παράγοντα. Επί πλέον, υπάρχουν κράτη μέλη τα οποία, μέσα από μέτρα αποφυγής φορολογίας καθώς και φορολογικής απαλλαγής ή μείωσης των φόρων, προσελκύουν εγκαταστάσεις επιχειρήσεων ή επενδύσεις και αποστερούν έτσι αυτούς τους πόρους από άλλα κράτη μέλη της Ευρωπαϊκής Ένωσης.
<P>
Συνεπώς υπάρχει ένας αντίθετος με το κοινοτικό πνεύμα φορολογικός ανταγωνισμός με τη μορφή ενός φορολογικού ντάμπιγκ, ο οποίος βλάπτει όλα τα κράτη στην Ευρωπαϊκή Ένωση. Εδώ υπάρχει μία σύγκρουση στόχων ανάμεσα στην επιθυμία των κρατών μελών, να διαφυλάξουν την εθνική τους κυριαρχία στη φορολογική πολιτική, και στην επιθυμία, η φορολόγηση των επιχειρήσεων και των κεφαλαίων να διαμορφωθεί έτσι ώστε να μην παραμορφώνει τον ανταγωνισμό, αλλά να είναι ουδέτερη. Αυτό δεν πρέπει να λυθεί μόνο μέσα από έναν ελεύθερο ανταγωνισμό και τις δυνάμεις της αγοράς. Είναι γεγονός ότι στην Ευρωπαϊκή Ένωση δεν κυριαρχεί κανένας δίκαιος φορολογικός ανταγωνισμός και εξακολουθούν να συνεισφέρουν στη φορολογική εισφορά των κρατών μελών όλο και πιο πολύ οι μισθωτοί φορολογούμενοι και όλο και πιο λίγο οι ευκίνητοι πόροι. Όπως αυτό πολύ σωστά παρουσιάστηκε και από την Επιτροπή, η επιβάρυνση των μισθωτών φορολογουμένων αυξήθηκε περίπου γύρω στο 10 %, ενώ έπεσε κατά 20 % περίπου στους επενδυτικούς παράγοντες και στις φορολογήσεις των επιχειρήσεων. Συνεπώς, δυσχεραίνεται ασφαλώς η άσκηση των δημοσίων καθηκόντων με αυτή την αλλαγή της φορολογικής βάσης, η οποία μπορεί να οδηγήσει σε διάβρωση των φόρων.
<P>
Η εξέλιξη είναι δραματική, επειδή κανένα κράτος δεν μπορεί να ξεφεύγει μονίμως από έναν τέτοιο ανταγωνισμό μείωσης φόρων και αυτός μπορεί να ωφελεί μόνο τις επιχειρήσεις, αλλά όχι τα κράτη. Συνεπώς δίκαια επιδιώκεται μέσω του Κώδικα συμπεριφοράς για τη φορολόγηση ένας συντονισμός στη φορολογική πολιτική σε όλη την κοινότητα, όπως απαιτείται στο πακέτο μέτρων της Ευρωπαϊκής Κοινότητας και στην έκθεση του κυρίου Secchi, και είναι ένα βήμα προς τη σωστή κατεύθυνση. Του λείπει όμως οποιαδήποτε δέσμευση, και εδώ πάνω θα έπρεπε να ασκήσουμε πίεση.
<P>
Εναρμόνιση και συντονισμός στη φορολογική πολιτική στην εποχή του ευρωπαϊκού και διεθνούς ανταγωνισμού δεν είναι συνεπώς απώλεια εθνικής κυριαρχίας των κρατών μελών επί της φορολογικής πολιτικής, αλλά κυριαρχικό πλεονέκτημα, τόσο για την Ευρωπαϊκή Ένωση, όσο και για τα κράτη μέλη της. Επί πλέον κάνει αίσθηση το να ορίσουμε από κοινοτική πλευρά, έννοιες του κέρδους και την εξεύρεση των βάσεων υπολογισμών φόρου, καθώς επίσης και να εισαγάγουμε μία ελάχιστη φορολόγηση.Σε κάθε περίπτωση πρέπει να καταργηθούν αμέσως οι φορολογικοί παράδεισοι στην Ευρωπαϊκή Ένωση, οι οποίες μέχρι τώρα επιτρέπουν ειδικότερα σε διεθνικές επιχειρήσεις, να μεταφέρουν τα κέρδη τους σε φορολογικούς παραδείσους, για να αποφεύγουν τη φορολόγηση στην επιχειρηματική τους έδρα ή να την μειώνουν.
<P>
Πιστεύω, ότι σε συνάρτηση με τις βάσεις του ελεύθερου, αλλά δίκαιου ανταγωνισμού πρέπει να ρυθμίσουμε και τον φορολογικό κώδικα συμπεριφοράς. Δεν είναι δυνατόν να ισχύει γενικά μία απαγόρευση άμεσων ενισχύσεων, αλλά να είναι απεριόριστη η δυνατότητα επιχορηγήσεων μέσω φορολογικών ρυθμίσεων στην Ευρωπαϊκή Ένωση. Αυτό δεν είναι πλέον ανεκτό! Θεωρώ αναγκαίο να συμπληρωθεί το πακέτο με περαιτέρω εντατικά μέτρα για ενιαίες ρυθμίσεις, ώστε να επιτευχθούν νέες γενεσιουργές αιτίες φορολόγησης, αλλά επίσης και ένα εκτενές και σύγχρονο σύστημα για την ανταλλαγή πληροφοριών καθώς και δυνατότητες ελέγχου ανάμεσα στις φορολογικές αρχές, με στόχο να δυσχερανθούν οι φορολογικές καταχρήσεις στην Ευρωπαϊκή Ένωση.

<SPEAKER ID=178 LANGUAGE="NL" NAME="Peijs">
Κυρία Πρόεδρε, η Ευρωπαϊκή Ένωση δεν έχει πολλές αρμοδιότητες για το θέμα των φόρων που επιβάλλουν τα κράτη μέλη στους υπηκόους τους. Μόνο το άρθρο 99 προβλέπει κάποια αρμοδιότητα, αλλά με τρεις περιορισμούς: φορά μόνον τους έμμεσους φόρους, τα μέτρα πρέπει να εξυπηρετούν την υλοποίηση της εσωτερικής αγοράς και το Κοινοβούλιο διαβουλεύεται μόνον.
<P>
Φυσικά κατανοώ τις επιφυλάξεις των κρατών μελών να αφήσουν τα ηνιά από τα χέρια τους στον τομέα της φορολογίας. Πρόκειται για σοβαρή υπόθεση. Ο πολίτης ή η επιχείρηση καλείται να αποχωρισθεί ένα μέρος του εισοδήματός του/της. Οι φόροι μπορούν να αυξήσουν τις τιμές, με αποτέλεσμα οι επιχειρήσεις να έχουν λιγότερα περιθώρια για επενδύσεις και οι πολίτες να έχουν λιγότερα να ξοδεύουν. Φυσικά οι φόροι χρησιμοποιούνται συνήθως για το γενικό συμφέρον, για τη χρηματοδότηση δημοσίων αγαθών ή για να αποτραπεί η κατανάλωση ορισμένων αγαθών μέσω εμμέσων φορών.
<P>
Η ομάδα μου υποστηρίζει να ανταγωνίζονται οι χώρες λιγότερο ως προς το ύψος της φορολογίας, αλλά περισσότερο ως προς το τί επιτυγχάνουν με αυτάτα χρήματα. Βιομηχανικές ζώνες, διαμόρφωση κατοικημένων περιοχών, υποδομές, παιδεία - οι ίδιες οι χώρες κάνουν την επιλογή τους τί θα κάνουν με τους πόρους τους. Δεν επιτρέπεται όμως, κύριε Πρόεδρε και κύριε Επίτροπε, τα αναποτελεσματικά κράτη να υπαγορεύουν στα αποτελεσματικά κράτη το ύψος της φορολογίας τους.
<P>
Η ομάδα μου δείχνει εν μέρει κατανόηση για την πολύ περιορισμένη πρόοδο στο θέμα της εναρμόνισης των φόρων, ή όπως αποκαλείται τώρα με περισσότερη μετριοφρωσύνη: στο θέμα του συντονισμού των φόρων, με στόχο την αποφυγή ενός επιβλαβούς φορολογικού ανταγωνισμού, διότι ο τελευταίος μπορεί τελικά να υποσκάψει τα φορολογικά έσοδα.
<P>
Παρά ταύτα, είμαι απογοητευμένη. Πέρασαν χρόνια από τότε που ο Ολλανδός πρώην υπουργός εθνικής οικονομίας, ο κ. Ruding, συνέταξε έναν κατάλογο προτεραιοτήτων για την ευρωπαϊκή εναρμόνιση φόρων, για τον ΦΠΑ και για τους έμμεσους φόρους. Αλλά εκτός από την καθιέρωση ελαχίστων συντελεστών, αυτοί οι δύο φόροι δεν έχουν εναρμονισθεί καθόλου. Παραείναι μεγάλες οι αποκλίσεις στα συμφέροντα των χωρών, μεταξύ των χωρών και μέσα στις ίδιες τις χώρες. Έφτασε όμως η ώρα να προχωρήσουμε.
<P>
Στη Σύνοδο Κορυφής του Κάρντιφ υιοθετήθηκαν γενικές κατευθυντήριες γραμμές για τον συντονισμό της οικονομικης πολιτικής των κρατών μελών ώστε να σημειώσει επιτυχία το κοινό νόμισμα. Με τις κατευθυντήριες γραμμές και με το ευρώ, τα κράτη μέλη θα συνειδητοποιήσουν πιο έντονα την αμοιβαία εξάρτησή τους· ίσως αυτό να θέσει σε κίνηση την υπόθεση.
<P>
Η έκθεση του Carlo Secchi είναι έξοχη, συνεκτική και θεμελιωμένη. Η προσέγγιση που επιλέχθηκε προσφέρει τις μεγαλύτερες προοπτικές να σημειωθεί πρόοδος. Να βάλουμε τις φωνές ή να επιδιώκουμε πολλά μαζί, δεν έχει νόημα. Ελπίζω ο συνδυασμός των τριών μέσων: κώδικας συμπεριφοράς, φόρος στις καταθέσεις των μη μονίμων κατοίκων και φόρος στους τόκους και στα δικαιώματα εκμετάλλευσης, μπορεί να οδηγήσει σε ευκολώτερη συμφωνία στο Συμβούλιο. Ελπίζω όμως ότι η έξυπνη ιδέα ενός πακέτου δεν θα οδηγήσει στο φαινόμενο να αλληλοαιχμαλωτισθούν τα κράτη μέλη, με επακόλουθο να μη γίνει το μεν επειδή δεν μπορεί να γίνει το δε.
<P>
Φυσικά παραμένουν εκκρεμείς πολύ φάκελοι. Ο σημαντικότερος από αυτούς είναι η συνταξιοδότηση. Τα συστήματα διαφέρουν τόσο πολύ ώστε τον επόμενο αιώνα μας περιμένουν τεράστιες δυσκολίες. Κύριε Επίτροπε, ελπίζω να μπορέσουμε, να μπορέσει το Ευρωπαϊκό Κοινοβούλιο να υποστηρίξει τις προσπάθειες για τη βελτίωση των πραγμάτων.

<SPEAKER ID=179 NAME="Gasςliba i Bφhm">
Κυρία Πρόεδρε, κύριε Επίτροπε, κύριοι συνάδελφοι, θέλω να εκφράσω την υποστήριξη της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών προς την έκθεση του κ. Secchi, o oποίος μας προσφέρει για άλλη μία φορά μία πολύ θετική συμβολή στον τομέα της ανάλυσης της φορολογίας σε επίπεδο Ευρωπαϊκής Ένωσης και τον συγχαίρουμε ειλικρινέστατα για το έργο του. Επικροτούμε επίσης τις προτάσεις της Επιτροπής, όχι μόνο για το έργο που καταβάλλει, αλλά και για τη συνεκτικότητα με την οποία προσπαθεί να επανεξισορροπήσει τη φορολογική πτυχή, πράγμα απόλυτα απαραίτητο στον τομέα της καθιέρωσης της Νομισματικής Ένωσης και του ευρώ.
<P>
Προοδεύσαμε πολύ στον εμπορικό και τον οικονομικό τομέα με την ενιαία ευρωπαϊκή αγορά· προοδεύσαμε πάρα πολύ στον νομισματικό τομέα με τη Νομισματική Ένωση και το ευρώ. Και δεν θα προοδεύσουμε στον τομέα της φορολογικής εναρμόνισης, όπως θα ήταν απαραίτητο, εξαιτίας ενός πραγματικού εμποδίου, που είναι το γεγονός ότι απαιτείται ομοφωνία των κρατών μελών για να καταλήξουμε σε συμφωνίες σ' αυτόν τον τομέα.
<P>
Ωστόσο, τα συμπεράσματα και οι συμφωνίες του Λουξεμβούργου και οι προτάσεις της Επιτροπής βαίνουν προς την ορθή κατεύθυνση. Πιστεύουμε ότι πρόκειται για ορθές προτάσεις, οι οποίες χρησιμεύουν για την άρση του επιζήμιου αθέμιτου ανταγωνισμού στον φορολογικό τομέα μεταξύ των κρατών μελών και για την παρουσίαση ενδεδειγμένων προτάσεων π.χ. στον τομέα της διπλής φορολογίας ή στον τομέα των φόρων των διασυνοριακών πληρωμών.
<P>
Παρ' όλα αυτά, όμως, θέλω να τελειώσω επιμένοντας ότι εξακολουθούν να υπάρχουν ορισμένες πολύ σημαντικές πτυχές στη φορολογική εναρμόνιση, οι οποίες, δυστυχώς, δεν έχουν ακόμη ρυθμιστεί και οι οποίες οδηγούν στην ανισορροπία αυτών των τριών τομέων, του οικονομικού, του νομισματικού και του φορολογικού.

<SPEAKER ID=180 LANGUAGE="EN" NAME="Gallagher">
Κυρία Πρόεδρε, κατ' αρχάς, θα ήθελα να συγχαρώ τον κύριο Secchi για την παρουσίαση της έκθεσής του.
<P>
Για πολλά χρόνια, γίνονταν πολλές συζητήσεις σχετικά με την ανάγκη επίτευξης καλύτερου συντονισμού στις εθνικές φορολογικές πολιτικές. Ας μην παρασυρόμαστε από την ψευδαίσθηση συνολικών συστημάτων φορολόγησης τα οποία, στην πραγματικότητα, μπορεί να υπονομεύσουν την ανταγωνιστικότητα της χώρας μου και να γίνουν αιτία να μεταφερθούν σε άλλες χώρες θέσεις εργασίας που δημιουργήθηκαν με κόπο.
<P>
Επιτρέψτε μου να πω τώρα αμέσως πόσο μου προκαλεί φρίκη η τροπολογία αριθ. 5 των Πρασίνων, την οποία απορρίπτω χωρίς δισταγμό. Με αυτήν ζητείται να αναληφθεί επιπλέον δράση για τη θέσπιση σε ευρωπαϊκό επίπεδο ενός ελάχιστου συντελεστή φόρου εταιρειών. Πρόκειται για έναν ύπουλο τρόπο να αυξηθεί η φορολογία των επιχειρήσεων. Κάτι τέτοιο θα υπονόμευε ολόκληρη την ιρλανδική οικονομία. Θα έδινε παραπλανητικά σήματα στους επενδυτές.
<P>
Όσον αφορά τον κώδικα συμπεριφοράς και την φορολόγηση των επιχειρήσεων, θέλω να τονίσω ότι ο στόχος δεν είναι να εναρμονιστούν τα συστήματα φορολόγησης των επιχειρήσεων αλλά να εξεταστούν συγκεκριμένα φορολογικά συστήματα τα οποία θεωρούνται επιζήμια σε επίπεδο κοινότητας. Η εναρμόνιση των συστημάτων φορολόγησης των επιχειρήσεων δεν εντάσσεται με κανέναν τρόπο στα προς συζήτησιν θέματα της Ευρωπαϊκής Ένωσης. Μία τέτοια θέση έρχεται σε αντίθεση με την αρχή της επικουρικότητας.
<P>
Η γεωγραφική θέση μίας επιχείρησης καθορίζεται από πολλούς παράγοντες. Ορισμένα κίνητρα δεν είναι διαφανή. Οι μεγαλύτερες χώρες, παραδείγματος χάριν, μπορούν να προσελκύσουν επενδύσεις μέσω σημαντικών παροχών ή δυνατοτήτων δημοσίων προμηθειών. Η χώρα μου έχει ένα φορολογικό σύστημα που χαρακτηρίζεται από διαφάνεια. Αλλες χώρες έχουν υψηλές ονομαστικές αξίες ενώ, από την άλλη πλευρά, προσφέρουν χαμηλό και αποτελεσματικό συντελεστή φορολογίας για τις επιχειρήσεις μέσω ειδικών ελαφρύνσεων και επιχορηγήσεων, ορισμένες από τις οποίες δεν χαρακτηρίζονται και τόσο πολύ από διαφάνεια.
<P>
Έχει κατατεθεί μία οδηγία η οποία αποτελεί τμήμα του πακέτου της Επιτροπής για θέματα φορολογίας και η οποία αποσκοπεί στην εξάλειψη των παρακρατούμενων φόρων σε διασυνοριακές πληρωμές τόκων και δικαιωμάτων μεταξύ επιχειρήσεων. Έτσι καταργείται ένα εμπόδιο στις διασυνοριακές επιχειρηματικές συναλλαγές. Αυτόν τον στόχο μπορούμε να τον υποστηρίξουμε. Ωστόσο, ορισμένες πτυχές της οδηγίας θα μπορούσαν να επιφέρουν προβλήματα· αυτές πρέπει να εξεταστούν και να εξαλειφθούν ήδη από την αρχή.
<P>
Θα ήθελα να πω, ως εκπρόσωπος της περιφέρειας της Ένωσης, από την βορειοδυτική περιοχή της Ιρλανδίας, ότι αντιμετωπίζουμε πολλές δυσκολίες για να προσελκύσουμε επενδύσεις. Από γεωγραφική άποψη αυτό είναι κατανοητό. Αλλά ας μην προτείνει καμία παράταξη σε αυτό το Κοινοβούλιο ότι δεν πρέπει να γίνονται θετικές διακρίσεις σε οποιαδήποτε περιοχή. Οι αρχές στη χώρα μου - η Αρχή για την Ανάπτυξη της Βιομηχανίας ή Ϊdarαs na Gaeltachta που είναι υπεύθυνη για την ανάπτυξη στις περιοχές της Gaeltacht στη δυτική ακτή της Ιρλανδίας - όλες προσπάθησαν για πολλά χρόνια να προσελκύσουν επενδύσεις. Οποιαδήποτε πρόταση για ανάμειξη στο σύστημά μας δεν είναι καθόλου σωστή.

<SPEAKER ID=181 LANGUAGE="FR" NAME="Moreau">
Κυρία Πρόεδρε, η φορολογία θα μπορούσε να είναι ένα σημαντικό μέσο για ένα ευρωπαϊκό οικοδόμημα θεμελιωμένο στην ανάπτυξη και την απασχόληση, ευνοώντας έτσι την ανάπτυξη των ανθρωπίνων ικανοτήτων. Ο φορολογικός συντονισμός με σκοπό την καταπολέμηση του αθέμιτου ανταγωνισμού, όπως προτείνεται από την Επιτροπή, επιτρέπει την απάντηση σε μία τέτοια πρόκληση; Γνωρίζουμε ότι το φορολογικό ντάμπιγκ έχει ήδη υλοποιηθεί με την ελεύθερη κυκλοφορία των κεφαλαίων, τους φορολογικούς παραδείσους. Υπάρχει μεγάλος κίνδυνος να επιδεινωθεί με το πέρασμα στο ενιαίο νόμισμα.
<P>
Η έκθεση Secchi προσεγγίζει το ζήτημα του φορολογικού συντονισμού από την άποψη, ουσιαστικά, της αύξησης της ανταγωνιστικότητας των ευρωπαϊκών χρηματοοικονομικών αγορών. Εκ των πραγμάτων, πρόκειται για μία εναρμόνιση προς τα κάτω. Όμως, εδώ και αρκετά χρόνια, η φορολογία στα έσοδα του κεφαλαίου στην Ευρωπαϊκή Ένωση δεν παύει να ελαφρύνεται, ενώ εκείνη που αφορά τα εισοδήματα των μισθωτών αυξάνεται, ειδικότερα με το βάρος στην έμμεση φορολογία η οποία, όπως γνωρίζουμε, πλήττει περισσότερο τα ταπεινά εισοδήματα.
<P>
Ως αντιπρόσωποι πληθυσμών, οφείλουμε να αμφισβητήσουμε την κυριαρχία των χρηματοοικονομικών αγορών υποστηρίζοντας μία φορολογία ταυτόχρονα δίκαιη και αποτελεσματική.
<P>
Πρώτα πρώτα, είναι απαραίτητο να επαναφέρουμε την ισορροπία μεταξύ της φορολογίας των μισθωτών και αυτής των κεφαλαιούχων. Η φορολογία των κινήσεων κερδοσκοπικών κεφαλαίων θα επέτρεπε τον καλύτερο έλεγχο των χρηματαγορών και θα μπορούσε να παράσχει πρόσθετα μέσα για την ανάπτυξη της αύξησης της οικονομίας, της κατάρτισης και της απασχόλησης. Εξάλλου, το Ευρωπαϊκό Κοινοβούλιο έχει ήδη γνωμοδοτήσει υπέρ ενός τέτοιου μέτρου. Θα μπορούσε επίσης να παροτρύνει τα κράτη μέλη να φορολογήσουν περισσότερο τις μεγάλες περιουσίες προκειμένου να χρηματοδοτηθούν αποτελεσματικές δράσεις για την καταπολέμηση του αποκλεισμού. Πρέπει επίσης να προσανατολιστούμε προς τη μείωση των οικονομικών εισφορών, ειδικότερα για τις ΜΜΕ, χάρις σε μία πιστωτική πολιτική ευνοϊκή προς τις παραγωγικές επενδύσεις και στην απασχόληση, αντί να επιβαρύνει συνεχώς τις κοινωνικές εισφορές, γεγονός που θέτει σε κίνδυνο τα συστήματα προστασίας. Το κοινωνικό ντάμπιγκ πρέπει να καταπολεμηθεί φορολογικά, όπως και οι μεταφορές δραστηριοτήτων, οι φορολογικοί παράδεισοι που αποτελούν ένα στοιχείο αθέμιτου ανταγωνισμού στο οποίο πρέπει να τεθεί τέλος.
<P>
Συμπερασματικά, δεν είναι δυνατό να ανταποκριθούμε στις τεράστιες προκλήσεις της επανάστασης της πληροφορίας και της τεχνολογίας παρά μόνο με πολιτικές που στοχεύουν στην ανάπτυξη του ανθρώπου και όχι στην υποχώρηση των κοινωνικών δαπανών. Μία δικαιότερη φορολογία θα μπορούσε να συμβάλει σε αυτό.

<SPEAKER ID=182 LANGUAGE="FI" NAME="Hautala">
Αξιότιμε κύριε Πρόεδρε, και η δική μας Ομάδα υποστηρίζει σε γενικές γραμμές τις απόψεις του εισηγητή της έκθεσης, κυρίου Secchi. Βασικά, έχει παρακολουθήσει για πολύ καιρό τις εξελίξεις στον τομέα του εναρμονισμού της φορολογίας. Ως Κοινοβούλιο, έχουμε φυσικά λόγο να είμαστε λίγο ανυπόμονοι, επειδή τα κράτη μέλη εξακολουθούν να αντιμετωπίζουν τα θέματα φορολόγησης σαν να επρόκειτο για κάποια διπλωματική δραστηριότητα συγκρίσιμη με την εξωτερική πολιτική. Σχετικό παράδειγμα είναι το γεγονός ότι οι εργασίες της αντίστοιχης Ομάδας Υψηλού Επιπέδου φαίνεται να διεξάγονται υπερβολικά μυστικά. Έτσι είναι πολύ δύσκολο να έχουμε πληροφόρηση σχετικά μ' αυτές, γεγονός, το οποίο δεν είναι σωστό στις σημερινές συνθήκες.
<P>
Είναι τελείως προφανές πως με την καθιέρωση του ευρώ δημιουργείται μία κατάσταση, όπου αυτές οι διαφορές στην φορολόγηση μεταξύ των κρατών μελών γίνονται όλο και περισσότερο αισθητές, και ο φορολογικός ανταγωνισμός αυξάνεται. Η Ομάδα μου θα ήθελε να προειδοποιήσει ότι ο φορολογικός ανταγωνισμός δεν πρέπει να θεωρηθεί ως ένα πολύ θετικό φαινόμενο. Κατανοούμε πως σε ορισμένους τομείς ο φορολογικός ανταγωνισμός ενδέχεται να λειτουργήσει ως χρήσιμο εργαλείο, όμως απαιτούμε σαφώς την καθιέρωση ελάχιστης βάσης, για παράδειγμα, στην φορολόγηση των επιχειρήσεων. Όσον αφορά τις ιδέες που εξέφρασε εκ μέρους της Ευρωπαϊκής Επιτροπής ο εκπρόσωπός της, πιστεύω πως η Ιρλανδία μπορεί - αν θέλει - να συνεχίσει να ανταγωνίζεται σε ένα κάπως χαμηλότερο επίπεδο φορολόγησης των επιχειρήσεων, όμως εμείς θέλουμε πάνω από όλα την δημιουργία δίκαιων και ομαλών συνθηκών ανταγωνισμού. Σε διαφορετική περίπτωση θα συμβεί αυτό που η κυρία Randzio-Plath έχει πεί εδώ σήμερα: τα κράτη μέλη θα χάσουν τη φορολογική τους βάση. Πώς θα διατηρήσουμε τότε αυτό το ευρωπαϊκό πρότυπο;

<SPEAKER ID=183 LANGUAGE="NL" NAME="Blokland">
Κυρία Πρόεδρε, η παρούσα συζήτηση μας φέρνει αντιμέτωπους με τον ιδιότυπο χαρακτήρα της Ευρωπαϊκής Ένωσης σαν οργάνωση στενής συνεργασίας ανεξαρτήτων κρατών μελών. Η αποκλειστική αρμοδιότητα σε θέματα φορολογίας βρίσκεται στα χέρια των κρατών μελών, αλλά αυτό δεν σημαίνει ότι μπορούν να κάνουν ή να μην κάνουν ό, τι θέλουν. Αλλωστε η κυριαρχία εθνικών χωρών δεν μπορεί να τίθεται πια με απόλυτους όρους. Στην εποχή μας υποσκάπτεται από την παγκοσμιοποίηση. Αυτό αποτελεί ένα σημαντικό κίνητρο για τον συντονισμό ή την ερμάνοση της φορολογίας σε ευρωπαϊκό επίπεδο. Σκοπός της Ευρωπαϊκής Επιτροπής είναι να αντισταθμισθεί έτσι η διαρρέουσα εθνική κυριαρχία από μία κοινή κυριαρχία των κρατών μελών.
<P>
Στα πλαίσια των προτάσεων της Ευρωπαϊκής Επιτροπής θα παραμείνει ένας έντιμος φορολογικός ανταγωνισμός. Για αυτόν τον λόγο δεν προβλέπονται ενιαίοι συντελεστές. Η επιβολή φόρων παραμένει αποκλειστική αρμοδιότητα των κρατών μελών. Για ποιο λόγο η Επιτροπή παραπέμπει στο κεφάλαιο Β του σχεδίου ψηφίσματος του Συμβουλίου στην αρχή της επικουρικότητας, δεν μπορώ να καταλάβω. Σύμφωνα με τη Συνθήκη και με της δηλώσεις του Εδιμβούργου του Συμβουλίου, δεν έχει τη θέση της εδώ. Μήπως πρόκειται για παράβλεψη της Επιτροπής; Θα ήθελα να μάθω τα σχόλια του Επιτρόπου κ. Monti.
<P>
Υψηλοί φορολογικοί συντελεστής προκαλούν επιβλαβή ανταγωνισμό και φοροδιαφυγή. Μόνο και μόνο για αυτόν το λόγο, ένας φορολογικός ανταγωνισμός δεν είναι κακή υπόθεση. Εξαιτίας πανύψηλων κρατικών χρεών ή αναποτελεσματικού κρατικού μηχανισμού, μερικά κράτη μέλη καταδίκασαν τον εαυτό τους σε υψηλούς φόρους. Δεν επιτρέπεται βέβαια τα κράτη μελη που έβαλαν τάξη στα δημοσιονομικά τους, να πληρώσουν για την κακοδιαχείριση των άλλων.
<P>
Ο φορολογικός ανταγωνισμός γίνεται επιβλαβής όταν παροτρύνει τους ενδιαφερόμενους στην αγορά να μετατοπίσουν τις παραγωγικές δραστηριότητές τους, μόνο και μόνο για να εισπράξουν κάποια φορολογικό πλεονέκτημα. Αυτό το είδος ανταγωνισμού δεν γίνεται μόνον ανάμεσα στα κράτη μέλη, αλλά και - ίσως ιδίως - οι περιφερειακές και οι τοπικές αρχες ενδίδουν σε αυτόν. Ο επιβλαβής ανταγωνισμός δεν γίνεται μόνο υπό μορφή μειωμένων φορολογικών συντελεστών ή απαλλαγής φόρου. Συμβαίνει επίσης να παραχωρείται σε εταιρίες απαλλαγή από νομικές προδιαγραφές, να δίδονται άδειες ανοχής ή να εφαρμόζονται με ελαστικότητα οι περιβαλλοντικές ή ηχορρυπαντικές προδιαγραφές. Ασφαλώς αυτό το είδος ανταγωνισμού ωφελεί ορισμένες επιχειρήσεις και ζημιώνει το γενικό συμφέρον. Στο σχέδιο ψηφίσματος δεν συμπεριλαμβάνεται αυτή η πτυχή.
<P>
Θετικό στοιχείο είναι η έκκληση να μειωθεί ο φόρος εργασίας και να μετατοπισθεί η εφορία στη περιβαλλοντικά επιβαρυντική χρήση πρώτων και βοηθητικών υλών. Είναι ευχής έργο, όλα τα ευρωπαϊκά κράτη μέλη να διαγωνισθούν για το ποιο έχει το πιο πράσινο φορολογικό σύστημα.

<SPEAKER ID=184 LANGUAGE="IT" NAME="Angelilli">
Κυρία Πρόεδρε, συμμετέχω και εγώ στα συγχαρητήρια που εκφράστηκαν στον κ. Secchi. Σίγουρα η εισαγωγή του ενιαίου νομίσματος θέτει, έντονα, το πρόβλημα της επίτευξης ενός φορολογικού συντονισμού στο εσωτερικό όλου του ευρωπαϊκού εδάφους προσπαθώντας, πρώτον, να αποφύγουμε τον επιζήμιο φορολογικό ανταγωνισμό και εξασφαλίζοντας, επιπλέον, μία σωστή και δίκαια κατανεμημένη φορολόγηση όπου δεν υπάρχουν προνόμια. Όπως το ευρώ, η φορολογική εναρμόνιση θα έπρεπε να αντιπροσωπεύει ένα πολύτιμο μέσο στην υπηρεσία της οικονομικής ανόδου και της ανάπτυξης της απασχόλησης. Ωστόσο, πρόκειται για ένα ευαίσθητο ζήτημα, που χρειάζεται κατάλληλες ικανότητες και νομοθετική σαφήνεια.
<P>
Χρειάζεται, κυρίως, να παρέχουμε στις εθνικές διοικήσεις μέσα συνεργασίας και ανταλλαγών πληροφοριών και εμπειριών έτσι όπως προβλέπεται, εξάλλου, από το πρόγραμμα FISCALIS. Θα ήθελα, όμως, να τονίσω ότι μία πραγματικά ευρωπαϊκή φορολογική πολιτική δεν μπορεί να περιορίζεται στον παθητικό ρόλο αντιμετώπισης του επιζήμιου φορολογικού ανταγωνισμού. Οι επιχειρήσεις μας και οι πολίτες μας απαιτούν επειγόντως μία μείωση των υπερβολικών βαρών που επιβάλλονται από τις πολυάριθμες φορολογίες, φορολογίες που πνίγουν τους προϋπολογισμούς των οικογενειών και των επιχειρήσεων, βάζοντας πραγματικά σε κίνδυνο την ανάκαμψη της ευρωπαϊκής οικονομίας.
<P>
Κλείνω, συνεπώς, λέγοντας ότι η ομάδα εργασίας που ετοιμάζεται να εκτελέσει τα καθήκοντά της θα έπρεπε να θέσει ως στόχο της τον καθορισμό και των μέσων και των στρατηγικών για μία σοβαρή ευρωπαϊκή πολιτική φορολογικής μετριοπάθειας χωρίς την οποία, κατά την γνώμη μας, δεν υπάρχουν οι προϋποθέσεις για να αναθερμάνουμε την ανάπτυξη και δεν υπάρχει ούτε κοινωνική ισότητα ούτε οικονομική δημοκρατία.

<SPEAKER ID=185 LANGUAGE="FR" NAME="Fayot">
Κυρία Πρόεδρε, θα ήθελα να επικεντρώσω την παρέμβασή μου στη φορολογία της αποταμίευσης. Πρόκειται, στην Ευρώπη, για έναν τομέα στον οποίο βασιλεύει η μεγαλύτερη υποκρισία. Η χώρα μου, το Λουξεμβούργο, συχνά έχει πληρώσει για το θέμα αυτό. Την έχουν χαρακτηρίσει κατά καιρούς φορολογικό παράδεισο, ενώ υπάρχουν τόσοι φορολογικοί παράδεισοι για μη μόνιμους κατοίκους όσα και κράτη μέλη στην Ευρωπαϊκή Ένωση. Γιατί κάθε κράτος μέλος προσπάθησε, με τα πιο ποικίλλα φορολογικά και κανονιστικά μέσα, να αναπτύξει τον χρηματοοικονομικό του τομέα, ειδικότερα στην κατεύθυνση των μη μόνιμων κατοίκων. Ο χρηματοοικονομικός τομέας είναι ένας τομέας των υπηρεσιών που βρίσκεται σε άνθιση, ο οποίος δημιουργεί εκατοντάδες χιλιάδες θέσεις εργασίας υψηλού επιπέδου σε καθένα από τα κράτη μας. Καλό είναι να το λάβουμε υπόψη στις ευρωπαϊκές αποφάσεις μας. Για αρκετά χρόνια όμως, προτιμήσαμε εδώ, συνολικές λύσεις σε θέματα φορολογίας των καταθέσεων, χωρίς να μας απασχολήσει ο αντίκτυπός τους στον ευρωπαϊκό χρηματοοικονομικό τομέα. Είναι λοιπόν ευχάριστη η διαπίστωση ότι, σε αυτή την έκθεση, η στάση του Ευρωπαϊκού Κοινοβουλίου διακρίνεται από διαφοροποιήσεις, από περισσότερο ρεαλισμό και πραγματισμό. Καταλήγει, παραθέτω για παράδειγμα: "ότι πρέπει να διατηρήσουμε την ανταγωνιστικότητα των ευρωπαϊκών χρηματαγορών σε παγκόσμια κλίμακα».
<P>
Δυστυχώς, η έκθεση του κ. Secchi σιωπά αναφορικά με τα μέσα. Πιστεύω ότι είμαστε σύμφωνοι εδώ, να αναπτύξουμε έναν τομέα υπηρεσιών χωρίς κοινωνικό ή φορολογικό ντάμπιγκ. Η ουσία είναι να μην αποτύχουμε στη μετάβαση. Αν τα φορολογικά μέτρα που θα λάβουμε κάνουν τα κεφάλαια να φύγουν από την Ευρώπη, θα αποδυναμωθούμε σε διάρκεια. Οι τρέχουσες μυστικές διαπραγματεύσεις δείχνουν ότι δεν θα είναι εύκολο να συγκεκριμενοποιηθεί η συμφωνία του Συμβουλίου Ecofin της 1ης Δεκεμβρίου 1997, που επιτεύχθηκε υπό την λουξεμβουργιανή προεδρεία. Συνεπώς, ο συντελεστής 20 % στα έσοδα των καταθέσεων είναι σίγουρα υπερβολικά υψηλός. Αλλά ορισμένες χώρες που έχουν ανάγκη από πηγές χρηματοδότησης, εκτιμούν ότι είναι πολύ χαμηλός. Προσωπικά πιστεύω ότι θα ήταν ενδιαφέρον να καθοριστεί ένας ελάχιστος συντελεστής όπως για τον ΦΠΑ και να αφεθεί στα κράτη η δυνατότητα να τον υπερβούν, χωρίς να τα υποχρεώσουμε να ευθυγραμμιστούν σε σχέση με το ευρώ.
<P>
Αναρωτιέμαι επίσης, πώς θα λάβουμε υπόψη τις τεράστιες δυνατότητες του χρηματοοικονομικού σχεδιασμού, ο οποίος θα εφεύρει εύκολα μέσα παρέκκλισης μίας ευρωπαϊκής συμφωνίας μέσω τρίτων χωρών που δεν αποτελούν συμβαλλόμενα μέρη.
<P>
Ομοίως, κυρία Πρόεδρε, πρέπει να ενσωματώσουμε στον ευρωπαϊκό χώρο τους πραγματικούς φορολογικούς παραδείσους που εξαρτώνται από ορισμένα κράτη μέλη; Είμαι της άποψης ότι σε έναν τομέα τόσο σημαντικό για την απασχόληση όπως και γενικά για την οικονομία, και για ολόκληρο τον επενδυτικό χώρο ειδικότερα, όλες οι λεπτομέρειες πρέπει να ρυθμιστούν και να αποσαφηνιστούν πριν μπορέσουμε να μιλήσουμε για πρόοδο. Αν αυτό δεν συμβεί, δεν θα υπάρξει ομοφωνία στο Συμβούλιο, ούτε εξάλλου και ισχυρή πλειοψηφία στο Ευρωπαϊκό Κοινοβούλιο.

<SPEAKER ID=186 NAME="Von Wogau">
Kυρία πρόεδρε, αξιότιμοι συνάδελφοι, η ολοκλήρωση της ευρωπαϊκής ενιαίας αγοράς πλησιάζει με την καθιέρωση του ευρώ όλο και πιο κοντά. Σε μερικούς σημαντικούς τομείς όμως βρισκόμαστε παρ' όλα αυτά ακόμα μπροστά σε μεγάλα και δύσκολα καθήκοντα. Η φορολογική πολιτική είναι ένας από αυτούς τους τομείς. Ένας ενισχυμένος συντονισμός της φορολογικής πολιτικής σε ευρωπαϊκό επίπεδο είναι επειγόντως απαραίτητος, για να αποφύγουμε παραμορφώσεις της αγοράς, διπλές φορολογήσεις και παρόμοια και για να εγγυηθούμε πραγματικά τις τέσσερις βασικές ελευθερίες της κοινής αγοράς.
<P>
Επί πλέον δεν κάνω λόγο για μία πλήρη εναρμόνιση. Το αντίθετο, ο ανταγωνισμός των εθνικών φορολογικών συστημάτων παραμένει αναγκαίος. Σε αυτό τον ανταγωνισμό πρόκειται για την προσφορά κρατικών παροχών στους πολίτες με ευνοϊκούς όρους. Έτσι, έχοντας ανοίξει τις αγορές και επιβάλει την ελευθερία κίνησης, υπάρχει ένας ανταγωνισμός μεταξύ συστημάτων και αυτός ο ανταγωνισμός μεταξύ των συστημάτων θα αποτελεί και σε σχέση με το φορολογικό σύστημα ένα ουσιαστικό συστατικό στοιχείο.
<P>
Αλλά ταυτόχρονα ο συνάδελφος μου Carlo Becchi στην εξαίρετη έκθεση του κάνει λόγο για μία "προσκομίζουσα οφέλη»έκταση του ανταγωνισμού, που πρέπει πρόκειται να γίνει αποδεκτή για την εξασφάλιση της ανταγωνιτικότητας. Το υποστηρίζω αυτό κατηγορηματικά. Το πακέτο μέτρων της Επιτροπής δείχνει τη σωστή κατεύθυνση. Θα ήθελα να εκφράσω τα συγχαρητήριά μου στον Επίτροπο κ. Monti για το μακρύ δρόμο που διένυσε τα περασμένα έτη. Με τον κώδικα συμπεριφοράς για τη φορολόγηση των επιχειρήσεων καθώς και με τα άλλα δύο συστατικά στοιχεία του πακέτου, τα οποία καταγίνονται με τα εξ αποταμιεύσεως εισοδήματα καθώς και τους τόκους και δικαιώματα μεταξύ αλληλοσυνδεόμενων επιχειρήσεων, έγιναν τα πρώτα και σημαντικά βήματα στη φορολογική πολιτική. Οι άλλοι τομείς πρέπει να ακολουθήσουν. Επί πλέον σκέφτομαι ειδικότερα τον φόρο προστιθέμενης αξίας. Η μετάβαση στην αρχή της χώρας προέλευσης θα πρέπει να ολοκληρωθεί όσο το δυνατόν συντομότερα. Το παρών σύστημα, το οποίο χαρακτηρίζεται ρητά ως μεταβατικό σύστημα, είναι μία επιβάρυνση για όλες τις επιχειρήσεις, που έχουν διασυνοριακές συναλλαγές και ιδιαίτερα για τις μικρομεσαίες επιχειρήσεις, επειδή αυτές είναι μεγάλης σπουδαιότητας για την απασχόληση.
<P>
Θα έπρεπε επίσης να ασχοληθούμε λεπτομερέστερα με την δυνατότητα της κατά το ήμισυ μείωσης των φορολογικών συντελεστών για εντατική εργασιακή απόδοση. Προς το παρών η απασχόληση σε σχέση με τοπολύ πιο ευκίνητο κεφάλαιο φορολογείται πάρα πολύ. Αυτό έχει φυσικά συνέπειες για την αγορά εργασίας. Βέβαια πρέπει να εξεταστεί με προσοχή πως μπορεί να καθοριστεί ο τομέας αυτός, του οποίου ο πυρήνας είναι οι χειρωνακτικές υπηρεσίες και πως μπορεί να οριοθετηθεί επακριβώς. Καθήκον μας είναι να μειώσουμε ξανά τη δυσαναλογία της υψηλής επιβάρυνσης στο παράγοντα απασχόληση από την μία πλευρά και χαμηλότερης επιβάρυνσης στην κατανάλωση, στο κεφάλαιο και στην ενέργεια από την άλλη πλευρά. Αναμένω με ενδιαφέρον αντίστοιχες προτάσεις της Επιτροπής και ελπίζω ότι σε αυτό τον σημαντικό τομέα θα φθάσουμε σύντομα σε συγκεκριμένα μέτρα.

<SPEAKER ID=187 LANGUAGE="SV" NAME="Lindqvist">
Κυρία Πρόεδρε, θέλω να επισημάνω τέσσερα πράγματα σ' αυτό το λεπτό που διαθέτω. Το πρώτο είναι ότι η φορολογική πολιτική κατ' ουσίαν είναι και θα πρέπει να είναι μία εθνική υπόθεση. Θα παραμείνει έτσι διότι δεν θα δημιουργήσουμε κάποιο υπερκράτος ή κάποιο ομόσπονδο κράτος.
<P>
Δεύτερον: Το πρώτο που σκέφτεται κανείς, και που το σκέφτεται και ο κόσμος, είναι βέβαια οι φορολογικοί παράδεισοι. Θέλω να τονίσω ότι πρέπει να κάνουμε κάτι γι' αυτούς για να μπορούμε να είμαστε αξιόπιστοι σ' αυτό το θέμα. Αυτό είναι μόνο βλαβερό για την αγορά.
<P>
Τρίτον: δεν είναι όλος ο φορολογικός ανταγωνισμός βλαβερός. Θέλω να τονίσω ότι θα πρέπει να υπάρχει ένας υγιής ανταγωνισμός μεταξύ επιχειρήσεων και χωρών. Είναι κάτι φυσικό και προωθεί μόνο την αυξημένη ανταγωνιστικότητα και ποικιλία.
<P>
Τέταρτον: είναι επίσης φυσικό και σημαντικό να υπάρχουν διαφορές στα φορολογικά συστήματα και τα φορολογικά επίπεδα που βασίζονται σε κοινωνικά κίνητρα, π.χ. το περιβάλλον, την υγεία και την προστασία του καταναλωτή και είναι φυσικό να μην αντιμετωπίζονται αυτές οι διαφορές ως βλαβερές στον φορολογικό ανταγωνισμό.

<SPEAKER ID=188 LANGUAGE="PT" NAME="Ribeiro">
Κυρία Πρόεδρε, βασικότερη επιδίωξη του πακέτου φορολογικών μέτρων που προτείνει η Επιτροπή είναι η καταπολέμηση των στρεβλώσεων ανταγωνισμού που συνεπάγονται, όπως ισχυρίζεται, της ύπαρξης διαφορετικών φορολογικών καθεστώτων και καταστάσεων.
<P>
Προς την ίδια κατεύθυνση κινείται και η έκθεση του συναδέλφου Secchi. Η πρόταση, άλλωστε, που κατεβαίνει σε αυτή την Ολομέλεια δείχνει το δρόμο που πρέπει να ακολουθήσουμε μετά την καθιέρωση του ενιαίου νομίσματος - για το οποίο δεν προβάλλονται παρά τα πολλαπλά πλεονεκτήματα και τα οφέλη που θα αποφέρει σε όλους -, ένας δρόμος που υποτίθεται ότι πρέπει να είναι αυτός της φορολογικής μεταρρύθμισης σε κοινοτικό επίπεδο. Και ένας δρόμος στον οποίο μας ζητούν να μπούμε όλοι μαζί και με γοργό βήμα, έστω και για να προφτάσουμε τον Κώδικα Συμπεριφοράς των επιχειρήσεων στον τομέα της φορολογίας, που, από τη στιγμή που αποτελεί μέρος του πακέτου, έχει ήδη εγκριθεί από το Συμβούλιο.
<P>
Ας υπενθυμίσουμε τι είναι αυτό που φαίνεται πως πάει να ξεχαστεί:
<P>
ότι οι ιδιαιτερότητες των εθνικών φορολογικών καθεστώτων αντανακλούν τις ιδιαιτερότητες των εθνικών οικονομιών, οι οποίες δεν απαλείφονται, παρ' όλες τις προσπάθειες που γίνονται για να παραβλεφθούν·-ότι μία φορολογική εναρμόνιση που επιβάλλεται από τα πάνω, από έναν υπερεθνικό οργανισμό, μετά τη θέσπιση του μέσου που λέγεται ευρώ και που, με τη σειρά του, χρησιμοποιείται τώρα ως πρόσχημα και δικαιολογία, θα αφαιρούσε από τις εθνικές αρχές άλλο ένα όργανο κυριαρχίας και (δημοκρατικής) άσκησης κυβερνητικής εξουσίας, ιδίως σε ό, τι αφορά την αποταμίευση·-ότι, στο βωμό της εξομάλυνσης του ανταγωνισμού μέσω της φορολογικής μεταρρύθμισης, υπάρχει κίνδυνος σοβαρής επιδείνωσης των ανισοτήτων ανταγωνιστικότητας, με παραπέρα χειροτέρευση της θέσης των ασθενέστερων από άποψης ανταγωνισμού.Η φορολογική μεταρρύθμιση που εμείς προσδοκούμε, τόσο σε κοινοτικό όσο και σε εθνικό επίπεδο, είναι μία, ή μάλλον είναι μία σειρά φορολογικών μεταρρυθμίσεων που σκοπό θα έχουν τη δημιουργία δικαιότερων συστημάτων για την είσπραξη των φορολογικών εσόδων, απαλύνοντας τα φορολογικά βάρη των εργαζομένων, και όχι εναρμονισμένες νομοθετικές διατάξεις που θα επιφέρουν νέες και αυξημένες φορολογικές απαλλαγές προς όφελος των κεφαλαίων που θα κυκλοφορούν ασύδοτα.

<SPEAKER ID=189 LANGUAGE="DE" NAME="Wolf">
Κυρία Πρόεδρε, κύριε Επίτροπε, αγαπητές, αγαπητοί συνάδελφοι, μέσα σε αυτή τη συζήτηση πλανιέται φανερά ένα φάντασμα, συγκεκριμένα το φάντασμα της επικουρικότητας. Φοράει διαφορετικές μάσκες: Αυτή του κυρίου Chirac, του κυρίου Kohl, προφανώς πρόσφατα και του κυρίου Gallagher. Εδώ δεν πρόκειται να δώσουμε ένα σαφή ορισμό της επικουρικότητας ως αναγκαίας διάστασης της ευρωπαϊκής ολοκλήρωσης, αλλά να την επικαλεστούμε, εν όψει της ενιαίας αγοράς και του ευρώ, για να αναπτύξουμε την ΕΕ στα πλαίσια του ΠΟΕ ως κοινότητα απορύθμισης, και να καθιερώσουμε ένα ντάμπιγκ, στο οποίο όλοι θα χάνουν. Στο δίλημμα υπάρχει ως γνωστόν μόνο η διέξοδος της κοινής αξιόπιστης ρύθμισης. Πρέπει να τελειώνουμε με τη διάβρωση των φόρων. Για το λόγο αυτό θα έπρεπε να αναφέρουμε την καινούργια προσέγγιση, την οποία εισήγαγε εδώ ο κύριος Monti, να την υποστηρίξουμε και ίσως, δεδομένου ότι γινόταν όλο και πιο χαλαρή, να της επιστρέψουμε τις παλιές της διαστάσεις.
<P>
Υποβάλαμε μερικές τροπολογίες προς αυτή την κατεύθυνση. Πιστεύω, ότι θα έπρεπε να ξεκαθαρίσουμε εντελώς, ποιος είναι ο σκοπός του όλου εγχειρήματος. Ο σκοπός του εγχειρήματος είναι στην πραγματικότητα, να ολοκληρωθεί η ενιαία αγορά, εφ' όσον θα δημιουργηθούν οι προϋποθέσεις ρύθμισης για ένα έντιμο ανταγωνισμό, ο οποίος μπορεί ως φορολογικός ανταγωνισμός να είναι σε κάθε περίπτωση ένας ανταγωνισμός ως προς την ποιότητα, την καλή κατασκευή, την καλή εφαρμογή των φόρων, αλλά δεν θα είναι ανταγωνισμός για το ύψος των φόρων.
<P>
Κατά δεύτερον θα έπρεπε να καταργήσουμε την υπερφόρτωση της εξαρτημένης εργασίας, την οποία μας υπέδειξε ο κύριος Monti, προς όφελος του κεφαλαίου της επιχείρησης και της ιδιωτικής περιουσίας από την μία πλευρά καθώς και την εξάντληση του περιβάλλοντος και των πόρων από την άλλη. Αυτό σημαίνει, ότι θα έπρεπε να φροντίσουμε, το κεφάλαιο και οι επιχειρήσεις να πληρώνουν ξανά φόρους για την επιβάρυνση του περιβάλλοντος και την κατανάλωση των πόρων και μαζί με αυτό στην πραγματικότητα να επιτύχουμε μία σημαντική προϋπόθεση για τη μετάβαση σε ένα βιώσιμο μοντέλο ανάπτυξης.

<SPEAKER ID=190 LANGUAGE="FR" NAME="Buffetaut">
Κυρία Πρόεδρε, κύριε Επίτροπε, η έκθεση του συναδέλφου κ. Secchi δηλώνει ξεκάθαρα αυτό που ορισμένοι, μεταξύ των οποίων κι εμείς, φοβούνταν τη στιγμή της Συνθήκης του Μάαστριχτ.
<P>
Δηλαδή, ότι μετά τη μεταβίβαση των νομισματικών κυριαρχιών, θα προέκυπτε, σχεδόν αναπόφευκτα, η μεταβίβαση των κυριαρχιών στα οικονομικά και φορολογικά θέματα. Φτάσαμε σε αυτό, ή βρισκόμαστε στο πρώτο βήμα προς αυτή την κατεύθυνση. Παρ' όλα αυτά η διαδικασία είναι πάντοτε η ίδια. Μία επιβεβαίωση: ο υψηλός βαθμός του φορολογικού ανταγωνισμού έχει φθάσει σε ένα επίπεδο σαφώς επιβλαβές. Θα ήταν ενδιαφέρον αυτή η επιβεβαίωση να υποστηριζόταν από συγκεκριμένα παραδείγματα. Δεύτερον, μία ακόμη επιβεβαίωση: τα κράτη εγκαταλείπουν σιγά σιγά την φορολογική τους κυριαρχία, συνεπώς το καλύτερο μέσο να ξαναβρούν την κυριαρχία τους, είναι να εγκαταλείψουν ολοκληρωτικά την Ευρωπαϊκή Ένωση.
<P>
Δεδομένων των παραπάνω, το πραγματικό ερώτημα που πρέπει να θέσουμε στους εαυτούς μας είναι αν αυτός ο φορολογικός ανταγωνισμός μεταξύ κρατών που αποτελούν την Ευρωπαϊκή Ένωση είναι επιθυμητός για τους πολίτες της Ευρωπαϊκής Ένωσης, ή αντίθετα επιβλαβής. Στην πραγματικότητα, ο εν λόγω φορολογικός ανταγωνισμός μπορεί να είναι απόλυτα υγιής για τους καταναλωτές όπως και για τους πολίτες.
<P>
Τα κράτη που θα κερδίσουν, αύριο, σε μία ανοιχτή αγορά, σε μία αγορά - και είναι καλό πράγμα - στην οποία υπάρχει η ελευθερία της κυκλοφορίας των προσώπων, των κεφαλαίων, της εγκατάστασης επιχειρήσεων. τα κράτη που θα κερδίσουν λοιπόν, θα είναι εκείνα που θα διασφαλίσουν παράλληλα, μία μετρίαση της φορολογίας, μία κανονιστική ευελιξία και μία δικαστική ασφάλεια. Και επομένως ο ανταγωνισμός αυτός, δεν είναι καθόλου κακός, μπορεί αντίθετα να είναι εξαιρετικά ωφέλιμος για τους πολίτες, γιατί θα δημιουργήσει μία άμιλλα μεταξύ των κρατών. Έτσι, αντί να δημιουργήσουμε ένα είδος εργοστασίου που λειτουργεί με γκάζι - συγχωρείστε μου αυτή την εικόνα την κάπως τετριμμένη - ένα εναρμονισμένο φορολογικό εργοστάσιο γκαζιού, είναι καλύτερα να βάλουμε τα κράτη σε ανταγωνισμό.
<P>
Έχοντας αυτά υπόψη, η ιδέα ενός κώδικα δεοντολογίας, ειδικότερα όσον αφορά τη φορολογία των επιχειρήσεων, είναι μία εξαιρετική ιδέα που πρέπει να εγκρίνουμε.

<SPEAKER ID=191 NAME="Πρόεδρος">
Η συζήτηση διακόπτεται και θα συνεχιστεί μετά την Ώρα των Ερωτήσεων.

<CHAPTER ID=13>
Ώρα των ερωτήσεων (Συμβούλιο)
<SPEAKER ID=192 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων (Β4-0474/98). Θα εξετάσουμε τις ερωτήσεις προς το Συμβούλιο.
<P>
Επιτρέψτε μου να καλωσορίσω τον Προεδρεύοντα του Συμβουλίου, κ. Henderson, και να του προτείνω να απαντήσει στην ερώτηση αριθ. 1 του κ. Αλέξανδρου Αλαβάνου (H-0497/98):
<P>
Θέμα: Καταδίωξη ασσυριακών πληθυσμών από την Τουρκία
<P>
Στις 14.05.1997, τουρκικά στρατεύματα που εισέβαλαν στο Ιράκ προς καταδίωξη Κούρδων πέρασαν στην πλευρά της ιρακινής Μεσσοποταμίας, όπου ζουν στην πλειοψηφία τους ασσυριακοί πληθυσμοί, και κατέστρεψαν 20 ασσυριακά χωριά, σκότωσαν δεκάδες ανθρώπους και κατεδίωξαν τον πληθυσμό, εξαναγκάζοντας μεγάλο μέρος αυτού σε προσφυγιά. Στους Ασσυρίους απαγορεύεται η ελεύθερη έκφραση στον πολιτισμό και τη θρησκεία τους (χριστιανική) και εξαναγκάζεται το μεγαλύτερο μέρος αυτών να ζει εκτός Τουρκίας, σε διάφορα κράτη της Ευρώπης και της Αμερικής.
<P>
Ερωτάται το Συμβούλιο αν είναι ενήμερο για την εισβολή των τουρκικών στρατευμάτων σε ασσυριακές περιοχές του Ιράκ και τί μέτρα πρόκειται να πάρει ώστε η Τουρκία να σεβαστεί τα στοιχειώδη ανθρώπινα δικαιώματα που δικαιούται η Κοινότητα των Ασσυρίων.

<SPEAKER ID=193 NAME="Henderson">
Είμαι πολύ ευχαριστημένος που θα έχουμε στη διάθεσή μας σήμερα και τα 90 λεπτά. Σε ορισμένες από τις προηγούμενες συνόδους, για κάποιους λόγους που είχαν να κάνουν με τα προγράμματα, ο χρόνος μας μερικές φορές ήταν λιγότερος. Αλλά, στο πνεύμα του Παγκοσμίου Κυπέλλου ίσως, σήμερα θα έχουμε στη διάθεσή μας και τα 90 λεπτά.
<P>
Σε απάντηση της ερώτησης αριθ. 1, το Συμβούλιο γνωρίζει ότι οι τουρκικές ένοπλες δυνάμεις διεξήγαγαν διασυνοριακές επιχειρήσεις στο βόρειο Ιράκ την άνοιξη του 1997. Στις 19 Μαΐου, η Προεδρία εξέδωσε δήλωση εξ ονόματος της Ευρωπαϊκής Ένωσης, στην οποία παρατηρεί με ανησυχία αυτό το γεγονός και, μεταξύ άλλων, καλεί την Τουρκία να δείξει αυτοσυγκράτηση, να σεβαστεί τα ανθρώπινα δικαιώματα, να μην θέτει σε κίνδυνο τη ζωή αθώων αμάχων και να αποσύρει τις δυνάμεις της από το ιρακινό έδαφος το συντομότερο δυνατόν.
<P>
Το Συμβούλιο εξακολουθεί να ανησυχεί πολύ με την άθλια κατάσταση του ασσυριακού πληθυσμού στην Νοτιοανατολική Τουρκία και το Βόρειο Ιράκ. Το απαιτούμενο επίπεδο προστασίας των ανθρωπίνων δικαιωμάτων παραμένει στοιχείο ουσιαστικής σημασίας στην ανάπτυξη των σχέσεων μεταξύ Τουρκίας και Ευρωπαϊκής Ένωσης. Στη σύνοδο του Ευρωπαϊκού Συμβουλίου στις 12 και 13 Δεκεμβρίου 1997 αναφέρθηκε εκ νέου, παράλληλα με τη θέση που εξέφρασε το Συμβούλιο κατά το Συμβούλιο Σύνδεσης με την Τουρκία στις 29 Απριλίου 1997, ότι η ενίσχυση των δεσμών της Τουρκίας με την Ευρωπαϊκή Ένωση εξαρτάται, μεταξύ άλλων, και από τις πολιτικές και οικονομικές μεταρρυθμίσεις που πρέπει να γίνουν στη χώρα αυτή· μεταξύ άλλων, πρέπει να γίνονται σεβαστά τα ανθρώπινα δικαιώματα - και τα δικαιώματα των μειονοτήτων - τόσο στη θεωρία όσο και στην πράξη, στον ίδιο βαθμό που γίνονται σεβαστά στην Ευρωπαϊκή Ένωση.

<SPEAKER ID=194 NAME="Αλαβάνος">
Eυχαριστώ τον Προεδρεύοντα του Συμβουλίου για την απάντησή του, η οποία ήταν κάπως θετική. Φοβάμαι, όμως, ότι ήταν λίγο γραφειοκρατική, δηλαδή περιοριζόμαστε σε μία απάντηση που βεβαιώνει προηγούμενα γεγονότα. Εδώ, το θέμα είναι ότι έχουμε μία μειονότητα, η οποία έχει μία βαθειά πολιτιστική ρίζα πριν ακόμη και από τον αρχαιοελληνικό πολιτισμό. Μιλάμε για τους Ασσύριους. Είναι λίγοι οι άνθρωποι αυτοί που φέρνουν έως σήμερα τη γλώσσα, τη θρησκεία, τις παραδόσεις και εκτοπίζονται, είναι πρόσφυγες σε όλη την Ευρώπη, στη Σουηδία, στην Ελλάδα και σε άλλες χώρες. 'Ηθελα να ρωτήσω εάν, ειδικά για τους Ασσυρίους, ειδικά για την ασσυριακή μειονότητα, τόσο στην Τουρκία όσο και στο Ιράκ, το Συμβούλιο θα εκφράσει το ενδιαφέρον του προς τις αρχές των χωρών αυτών και ειδικά τις αρχές της Αγκυρας. Ειδικά για την ασσυριακή μειονότητα.

<SPEAKER ID=195 LANGUAGE="EN" NAME="Henderson">
Δεν νομίζω ότι έχω πολλά να προσθέσω σε όσα είπε ο κύριος Αλαβάνος. Απ' ότι κατάλαβα υπογράμμισε και πάλι την άθλια κατάσταση στην οποία βρίσκονται οι συγκεκριμένοι πληθυσμοί στους οποίους αναφέρεται. Ήδη επεσήμανα τη θέση του Συμβουλίου όσον αφορά αυτά τα ζητήματα και δεν έχω πολλά να προσθέσω.

<SPEAKER ID=196 LANGUAGE="SV" NAME="Sjφstedt">
Η μοίρα του ασσυριακού πληθυσμού είναι αρκετά άγνωστη σε σύγκριση με αρκετές άλλες εθνικές μειονότητες. Όταν γίνεται αναφορά στην ιστορία συχνά αναφέρονται οι Αρμένιοι, ενώ ταυτόχρονα, από ιστορικής πλευράς, οι Ασσύριοι έχουν επίσης υποστεί απηνείς διώξεις στην Τουρκία. Όταν αναφερόμαστε στην σημερινή κατάσταση γίνεται συχνά αναφορά στους Κούρδους, ενώ ταυτόχρονα ο ασσυριακός πληθυσμός είναι επίσης βαθύτατα καταπιεσμένος. Αυτός είναι ένας λόγος για να επισημάνουμε ιδιαίτερα αυτήν ακριβώς την πληθυσμιακή ομάδα στις επαφές μας με το τουρκικό καθεστώς.
<P>
Θα ήθελα να ρωτήσω το Συμβούλιο αν έχετε, κάποια φορά, επισημάνει αυτήν ακριβώς την ασσυριακή ομάδα. Έχετε προβάλει κάποια φορά αυτήν ακριβώς την πληθυσμιακή ομάδα όταν συζητάτε αυτά τα θέματα με την Τουρκία; Σχεδιαζετε να προβάλεται αυτή την ομάδα; Διότι στην Τουρκία σήμερα αυτό που απειλείται, λιγότερο ή περισσότερο, είναι ο πολιτιστικός αφανισμός του ασσυριακού πληθυσμού.

<SPEAKER ID=197 LANGUAGE="EN" NAME="Henderson">
Και πάλι δεν έχω πολλά να προσθέσω. Ευχαριστώ τον κύριο Sjφstedt που επέστησε την προσοχή μας στην άθλια κατάσταση των ασσυριακών πληθυσμών στους οποίους αναφέρεται, ειλικρινά όμως δεν έχω τίποτα να προσθέσω στην αρχική μου απάντηση.

<SPEAKER ID=198 NAME="Πρόεδρος">
Δεδομένου ότι η συντάκτριά της απουσιάζει, η ερώτηση αριθ. 2 καθίσταται άκυρη.
<P>
Ερώτηση αριθ. 3 του κ. Felipe Camisσn Asensio (H-0499/98):
<P>
Θέμα: Μέτρα για την καταπολέμηση της απάτης στον τομέα των ειδικών φόρων
<P>
Ποιά μέτρα θεωρεί τό Συμβούλιο ότι θα έπρεπε να ληφθούν για την καταπολέμηση της απάτης στόν τομέα των ειδικών φόρων κατανάλωσης, ιδίως όσον αφορά τον καπνό και τα οινοπνευματώδη ποτά;

<SPEAKER ID=199 NAME="Henderson">
Το γεγονός ότι η απάτη στον τομέα των οινοπνευματωδών ποτών και του καπνού έχει πάρει ανησυχητικά μεγάλες διαστάσεις και έχει ως αποτέλεσμα πολύ σημαντικές απώλειες εισοδήματος για τα κράτη μέλη και για την Κοινότητα είναι εις γνώσιν του Συμβουλίου. Το Συμβούλιο ECOFIN, κατά τη σύνοδό του στις 19 Μαΐου, εξέτασε τρόπους αντιμετώπισης αυτής της μορφής απάτης και κατέληξε στο συμπέρασμα ότι ο μακροπρόθεσμος στόχος πρέπει να είναι ένα μηχανογραφημένο σύστημα ελέγχου, εφόσον βέβαια προηγηθεί μία μελέτη της Επιτροπής με την οποία θα εξετάζεται κατά πόσον αυτό είναι εφικτό. Στο μεταξύ, πρέπει να τεθεί σε ισχύ ένα αποτελεσματικό σύστημα έγκαιρης προειδοποίησης, έτσι ώστε οι τελωνειακές αρχές να έχουν καλύτερη πληροφόρηση σχετικά με τα αγαθά που διακινούνται.

<SPEAKER ID=200 LANGUAGE="ES" NAME="Camisσn Asensio">
Κύριε Προεδρεύοντα του Συμβουλίου, μας είπατε ότι η Ευρωπαϊκή Επιτροπή έχει προτείνει στο παρελθόν στο Συμβούλιο να λάβει νέα μέτρα για την καταπολέμηση της απάτης στον τομέα των ειδικών φόρων, που αφορούν κυρίως, όπως είπε το Συμβούλιο, τον καπνό και τα οινοπνευματώδη. Μας πληροφορήσατε επίσης εκείνο τον καιρό ότι δεν πρόκειται για μεμονωμένες περιπτώσεις -και το επιβεβαιώνει σήμερα το Συμβούλιο- αλλά για δίκτυα οργανωμένων εγκληματικών δραστηριοτήτων. Από την άλλη πλευρά, ξέρουμε ότι οι εθνικές αρχές έχουν το δικαίωμα να διεξάγουν ελέγχους των μεταφερόμενων εμπορευμάτων, αλλά, καθώς δεν λαμβάνουν ειδοποίηση για το πότε έγινε η αποστολή τους, δυσκολεύονται να ασκήσουν αποτελεσματικό έλεγχο.
<P>
Το κριτήριό μας -που συμπίπτει με αυτό που ανακοίνωσε πριν από λίγο το Συμβούλιο- είναι ότι το ιδανικό θα ήταν να καταρτισθεί ένα ηλεκτρονικό σύστημα. Στο μεταξύ, όμως, πιστεύουμε ότι θα έπρεπε να καταρτιστεί ένα σύστημα προηγούμενης ενημέρωσης, βασισμένο στην ανταλλαγή κοινοποιήσεων μεταξύ των κρατών. Είναι διατεθειμένο το Συμβούλιο να προβεί σε αυτό το πρώτο βήμα πριν φθάσει σ' αυτό το ηλεκτρονικό σύστημα, το οποίο είναι, πράγματι, η καλύτερη λύση;

<SPEAKER ID=201 LANGUAGE="EN" NAME="Henderson">
Και πάλι δεν έχω πολλά να προσθέσω στην αρχική μου απάντηση. Το Συμβούλιο αναγνωρίζει ότι υπάρχει πρόβλημα και ότι παρατηρείται απώλεια εσόδων η οποία οφείλεται σε μεγάλο βαθμό στην εκτεταμένη εγκληματικότητα στον τομέα της αποφυγής φόρων κατανάλωσης. Οι οργανώσεις των τελωνειακών σε ολόκληρη την Ένωση θα λάβουν όποια πρακτικά μέτρα μπορούν. Όπως επεσήμανα στην αρχική μου απάντηση, μέχρι τη στιγμή που θα οργανωθεί ένα σύστημα μηχανογραφικού ελέγχου θα είναι δύσκολο να εξαλειφθούν οι καταχρήσεις που λαμβάνουν χώρα αυτή τη στιγμή. Ελπίζουμε ότι ένα σύστημα έγκαιρης προειδοποίησης θα βοηθήσει βραχυπρόθεσμα αλλά, αν αυτό αποτελούσε τη λύση στο πρόβλημα, τότε δεν θα χρειαζόταν να καταφύγουμε μακροπρόθεσμα στη μέθοδο της μηχανογραφικής αντιμετώπισής του προβλήματος. Πραγματικά, τίποτα δεν μπορεί να υποκαταστήσει τη μέθοδο αυτή, όπως υποστηρίζουν εκείνοι οι οποίοι έχουν αναλάβει να βρουν τεχνικής φύσεως απαντήσεις σε έναν πολιτικό στόχο τον οποίο όλοι ασπαζόμαστε.

<SPEAKER ID=202 LANGUAGE="EN" NAME="Miller">
Θα ήθελα να ευχαριστήσω τον Προεδρεύοντα και τον κύριο Camison διότι αναγνωρίζουν τα προβλήματα απάτης στον τομέα των φόρων κατανάλωσης. Κι εγώ αναγνωρίζω ότι η μηχανογράφηση των αρχείων δεν είναι βραχυπρόθεσμος αλλά προφανώς μακροπρόθεσμος στόχος. Επίσης η σωστή λειτουργία της Ευρωπόλ πρέπει να εντάσσεται σε αυτόν τον στόχο, τόσο βραχυπρόθεσμα όσο και μακροπρόθεσμα.
<P>
Θα ήθελα να ρωτήσω τον Προεδρεύοντα αν, τελικά, για να αντιμετωπίσουμε το πρόβλημα αυτό, πρέπει να αναθεωρήσουμε το ισχύον σύστημα σύμφωνα με το οποίο επιβάλλεται διαφορετικός φόρος κατανάλωσης στα διάφορα κράτη μέλη. Μήπως αυτός πρέπει να είναι μακροπρόθεσμα ο στόχος του Συμβουλίου Υπουργών;

<SPEAKER ID=203 LANGUAGE="EN" NAME="Henderson">
Θα ήθελα να πω στον αξιότιμο κύριο βουλευτή ότι κατανοώ την υπόδειξή του σχετικά με τις διαφορές στον φόρο κατανάλωσης οι οποίες αποτελούν κίνητρο για τους εγκληματίες να αποφεύγουν την πληρωμή αυτού του φόρου. Γνωρίζω περιπτώσεις στη χώρα μου όπου συμμορίες φέρνουν αγαθά για τα οποία ισχυρίζονται ότι προορίζονται για προσωπική τους χρήση, ενώ σε πολλές περιπτώσεις προορίζονται για πώληση. Αυτός είναι ένας τομέας στον οποίο οι τελωνειακές υπηρεσίες προσπαθούν να εκσυγχρονιστούν.
<P>
Το ζήτημα των κοινών φόρων κατανάλωσης είναι ένα θέμα το οποίο πρέπει να εξεταστεί από τα κράτη μέλη. Είναι αρμοδιότητα κάθε κράτους μέλους να αποφασίζει το ύψος φόρου κατανάλωσης που επιβάλλει σε οποιαδήποτε συγκεκριμένη κατηγορία προϊόντων. Τα ζητήματα ανταγωνισμού μπορεί να αποτελούν αντικείμενο σκέψεων σε επίπεδο ευρύτερο από το εθνικό, όμως η ρύθμιση των φόρου κατανάλωσης σε συγκεκριμένα προϊόντα προς το παρόν είναι ζήτημα των κρατών μελών και δεν προβλέπω να αλλάξει κάτι σε αυτό.

<SPEAKER ID=204 NAME="Πρόεδρος">
Ερώτηση αριθ. 4 της κ. Susan Waddington (H-0502/98):
<P>
Θέμα: Κατευθυντήριες γραμμές 1998 στον τομέα της απασχόλησης - δυνατότητα απασχόλησης των γυναικών
<P>
Έχοντας υπόψη τις κατευθυντήριες γραμμές που συμφωνήθηκαν κατά την Ειδική για την Απασχόληση Διάσκεψη Κορυφής το Δεκέμβριο στο Λουξεμβούργο και το γεγονός ότι η τρέχουσα Προεδρία του Συμβουλίου δίδει ιδιαίτερη έμφαση στην ανάπτυξη της δυνατότητας απασχόλησης των γυναικών, ποιά συγκεκριμένα μέτρα λαμβάνονται από τα κράτη μέλη ώστε να αυξηθεί η συμμετοχή των γυναικών στην αγορά εργασίας και να ενθαρρυνθεί η δια βίου εκπαίδευση και κατάρτιση, και να συμβιβάζονται παράλληλα οι δραστηριότητες αυτές με την οικογενειακή ζωή;

<SPEAKER ID=205 NAME="Henderson">
Τα μέτρα που λαμβάνει κάθε κράτος μέλος προσδιορίζονται στο εθνικό σχέδιο δράσης για την απασχόληση. Όπως γνωρίζουν ενδεχομένως οι κύριοι βουλευτές, τα μέτρα αυτά περιλαμβάνουν: διατάξεις για τη βελτίωση της παιδικής μέριμνας, επέκταση της γονικής άδειας, περισσότερες ευκαιρίες και ευκαιρίες επαγγελματικής κατάρτισης και βοήθεια με στόχο να ξαναφέρει τους ανύπαντρους γονείς ξανά στην αγορά εργασίας. Επίσης, ίσως να γνωρίζουν οι βουλευτές, και όταν διαβάσουν τα συμπεράσματα της Συνόδου Κορυφής του Κάρντιφ θα το γνωρίζουν σίγουρα, ότι η απασχόληση ήταν ένα από τα σημαντικότερα θέματα που συζητήθηκαν στο Cardiff και συμφωνήθηκε ότι τα μέτρα για την προώθηση ίσων ευκαιριών στον τομέα της απασχόλησης πρέπει να αποτελέσουν προτεραιότητα στο μέλλον.

<SPEAKER ID=206 LANGUAGE="EN" NAME="Waddington">
Ευχαριστώ τον προεδρεύοντα για την περιεκτική και σαφή απάντησή του. Έχω υπόψη μου ότι σε ορισμένα από τα σχέδια δράσης σε εθνικό επίπεδο που παρουσιάστηκαν εφέτος, δίδεται λιγότερη προσοχή στη δυνατότητα ίσης απασχόλησης των γυναικών απ' ότι στους τρεις άλλους πυλώνες. Θα ήθελα να ρωτήσω τον Προεδρεύοντα: πιστεύετε ότι η Σύνοδος Κορυφής του Κάρντιφ θα συντελέσει στο να δοθεί μεγαλύτερη προσοχή τα επόμενα χρόνια στην απασχόληση και τη δυνατότητα απασχόλησης των γυναικών;

<SPEAKER ID=207 LANGUAGE="EN" NAME="Henderson">
Ευχαριστώ την αξιότιμη κυρία βουλευτή για τη συμπληρωματική ερώτησή της. Είμαι σε θέση να την διαβεβαιώσω ότι, τόσο κατά τη διάρκεια των συζητήσεων στο Κάρντιφ, όσο και στα συμπεράσματα που βγήκαν από αυτές, στο θέμα στο οποίο αναφέρεται - δυνατότητα απασχόλησης των γυναικών - δόθηκε η μεγαλύτερη δυνατή προσοχή. Παρουσιάζονται ξεκάθαρα κάποιες προτεραιότητες σε σχέση με την ανεργία και ελπίζω ότι οι βουλευτές θα το καταλαβαίνουν αυτό, αν λάβουν υπόψη το υψηλό ποσοστό ανεργίας που υπάρχει σε όλες τις χώρες της Ευρωπαϊκής Ένωσης και την ανάγκη να αντιμετωπιστεί αυτό το πρόβλημα της ανεργίας. Ένας από τους τρόπους για να το επιτύχουμε αυτό είναι να δώσουμε κίνητρα και να ασκήσουμε πιέσεις στα διάφορα κράτη μέλη έτσι ώστε να αναλάβουν πρωτοβουλίες με τις οποίες θα αυξηθεί η δυνατότητα απασχόλησης των γυναικών. Το γεγονός αυτό θα δώσει μεγαλύτερη δυνατότητα στις γυναίκες να προωθηθούν σε θέσεις εργασίας στις οποίες δεν είχαν πρόσβαση στο παρελθόν για πολλούς και διάφορους λόγους.
<P>
Γενικά, πιστεύω ότι αν θέλουμε πράγματι να επιτύχουμε την "ευημερία στην εργασία» στην οποία επίσης δίδεται όλο και μεγαλύτερη σημασία σε όλα τα κράτη μέλη της Ένωσης, όπως αντικατοπτρίζεται στα συμπεράσματα της συνόδου Κορυφής του Κάρντιφ σχετικά με την οικονομική μεταρρύθμιση, πρέπει να αναγνωρίσουμε ότι ένα σημαντικό τμήμα του πληθυσμού της Κοινότητας, που αυτή τη στιγμή έχει αποκλειστεί από την αγορά εργασίας, είναι νέες γυναίκες. Στην αντιμετώπιση του προβλήματος της ανεργίας των νέων περιλαμβάνεται οπωσδήποτε η αντιμετώπιση του προβλήματος της ανεργίας των νέων γυναικών. Στα συμπεράσματα δίδεται προτεραιότητα σε αυτό το σημείο και έχω την πεποίθηση ότι τα κράτη μέλη θα αναλάβουν τις υποχρεώσεις τους για ανάληψη δράσης· με αυτόν τον τρόπο θα ενισχυθούν τα προγράμματα αύξησης της δυνατότητας απασχόλησης των γυναικών, παρέχοντας έτσι μεγαλύτερη ισότητα ευκαιριών.

<SPEAKER ID=208 LANGUAGE="SV" NAME="Lindqvist">
Ενδιαφέρομαι και εγώ ενεργά γι' αυτά τα θέματα. Ο κ. Waddington και εγώ είμαστε μέλη της ίδιας επιτροπής του Κοινοβουλίου. Θα ήθελα, σε συνάρτηση με το θέμα της απασχόλησης για τις γυναίκες, να θέσω μία γενικότερη ερώτηση, η οποία αφορά το εξής: εσείς, ως εκπρόσωπος του Συμβουλίου, βλέπετε, γενικά, θετικά την εξέλιξη στον τομέα της απασχόλησης μετά τη Διάσκεψη Κορυφής του Λουξεμβούργου έως και τη Διάσκεψη Κορυφής τώρα του Κάρντιφ; Θεωρείτε ότι οι γενικές αποφάσεις που ελήφθησαν στο Λουξεμβούργο και τα εθνικά προγράμματα δράσης ικανοποιούν, μέχρι στιγμής, τις προϋποθέσεις για βελτίωση τις οποίες δικαιούμεθα να θέσουμε;

<SPEAKER ID=209 LANGUAGE="EN" NAME="Henderson">
Πιστεύω ότι το πιο σημαντικό είναι να τοποθετήσουμε το ζήτημα της δημιουργίας θέσεων εργασίας στο κατάλληλο πλαίσιο. Εκτός από τους τομείς στους οποίους το κράτος παρέχει άμεσα απασχόληση, το κράτος δεν μπορεί να δημιουργήσει άμεσα θέσεις εργασίας. Οι εταιρείες δημιουργούν θέσεις εργασίας, οι άνθρωποι δημιουργούν θέσεις εργασίας. Αυτό που πρέπει να κάνει το κράτος είναι να δημιουργήσει το κατάλληλο κλίμα - εκτός από τους τομείς της άμεσης απασχόλησης - για να ενισχυθεί η δυνατότητα απασχόλησης στα πλαίσια της Κοινότητας. Πιστεύω ότι το σημαντικότερο μέτρο που πρέπει να λάβουμε είναι η άνοδος του επιπέδου εκπαίδευσης των ανθρώπων μας, η άνοδος του επιπεδου επαγγελματικής κατάρτισης, έτσι ώστε να είναι περισσότερο ικανοί να ανταποκριθούν στις παγκόσμιες προκλήσεις που αντιμετωπίζει κάθε εταιρεία η οποία θέλει να επεκτείνει τον κύκλο εργασιών της και πέρα από την Ευρωπαϊκή Ένωση. Οι περισσότερες από τις εταιρείες στην Ευρωπαϊκή Ένωση επιδιώκουν να επεκτείνουν τον κύκλο εργασιών τους και πέρα από την επικράτεια της Ένωσης.
<P>
Επομένως, το νόημα των συμπερασμάτων στο Λουξεμβούργο και το Κάρντιφ είναι ότι πρέπει καλλιεργήσουμε την ανάπτυξη των ορθών κρατικών πολιτικών· για να γίνει αυτό πρέπει, κατ' αρχάς, να προσδιορίσουμε ποιες αποφάσεις είναι καλύτερα να λαμβάνονται σε ευρωπαϊκό επίπεδο και ποιες είναι καλύτερα να λαμβάνονται, μέσω της αρχής της επικουρικότητας, σε εθνικό επίπεδο ή σε επίπεδο ακόμα πιο χαμηλό. Αυτή από μόνη της είναι μία από τις σημαντικότερες αποφάσεις που πρέπει να λάβουμε.
<P>
Στη συνέχεια πρέπει να επιβάλλουμε σε κάθε κράτος μέλος την υποχρέωση - και αυτό κάνει η Δήλωση του Κάρντιφ - να λάβει μέτρα σύμφωνα με την κεντρική ιδέα των προτάσεων που διατυπώθηκαν στο Λουξεμβούργο για την αντιμετώπιση των διαφόρων προβλημάτων: ανεργία των νέων, ανεργία των ανδρών μέσης ηλικίας, ίσες ευκαιρίες για άντρες και γυναίκες, και ενθάρρυνση της επιχειρηματικότητας - όλες αυτές είναι προκλήσεις.
<P>
Με τα συμπεράσματα της Συνόδου Κορυφής του Κάρντιφ, ζητείται από κάθε κράτος μέλος να παρουσιάσει μετά από έξι μήνες τι έκανε για την προώθηση αυτών των θεμάτων. Ελπίζω να δέιξουν σύνεση και να κατανοήσουν το πνεύμα των προκαταρκτικών δηλώσεών μου: ότι, δηλαδή, εκτός από τον τομέα της άμεσης απασχόλησης, όπου το κράτος απασχολεί άμεσα εργαζομένους, πρέπει να καταλάβουμε ότι το κράτος δεν μπορεί να ζητήσει από τη βιομηχανία ή από τις υπηρεσίες να προσλάβουν περισσότερο προσωπικό. Αυτό πρέπει να αποφασίσουν ότι πρέπει να το κάνουν διότι υπάρχει ζήτηση για τα προϊόντα ή τις υπηρεσίες τους και διότι έχουν ανθρώπους οι οποίοι είναι ικανοί να ανταποκριθούν στις απαιτήσεις που προκαλεί αυτή η ζήτηση. Αυτός είναι ο λόγος για τον οποίο η ανάγκη κατάρτισης και εκπαίδευσης είναι τόσο κρίσιμη, έτσι ώστε η Ευρωπαϊκή οικονομία να βασίζεται σε υψηλά επίπεδα εκπαίδευσης και στην καλή επαγγελματική κατάρτιση και να παράγει προϊόντα κορυφαία σε παγκόσμιο επίπεδο. Αυτό συνεπάγεται τη δημιουργία περισσότερων μόνιμων θέσεων εργασίας.
<P>
Από αυτήν την άποψη πρέπει να εξετάσουμε τα συμπεράσματα της Συνόδου Κορυφής του Κάρντιφ.

<SPEAKER ID=210 NAME="Πρόεδρος">
Ερώτηση αριθ. 5 της κ. Aline Pailler, την οποία αντικαθιστά η κ. Ainardi (H-0503/98/αναθ. 1):
<P>
Θέμα: Η εφαρμογή της ευρωμεσογειακής συμφωνίας μεταξύ της ΕΕ και της Τυνησίας
<P>
Στις 2 Μαρτίου εε, η Προεδρία της ΕΕ εξέφρασε την ικανοποίησή της για τη θέση σε ισχύ της ευρωμεσογειακής συμφωνίας σύνδεσης με τη Δημοκρατία της Τυνησίας. Σύμφωνα με το άρθρο 2 της εν λόγω συμφωνίας, «οι σχέσεις μεταξύ των δύο μερών βασίζονται στο σεβασμό των δημοκρατικών αρχών και των ανθρωπίνων δικαιωμάτων».
<P>
Παρά το γεγονός ότι η κυβέρνηση της Τυνησίας υπέγραψε την ως άνω ρήτρα, συνεχίζονται στη χώρα αυτή οι παραβιάσεις των ανθρωπίνων δικαιωμάτων: ο κ. Nasraoui, μέλος του δικηγορικού συλλόγου, διώκεται, ο δικηγόρος κ. Ksila, αντιπρόεδρος του Συνδέσμου για τα Ανθρώπινα Δικαιώματα, καταδικάστηκε σε τριετή κάθειρξη, ενώ διάφορα στελέχη ενώσεων για τα ανθρώπινα δικαιώματα υφίστανται ενοχλήσεις, αστυνομική παρακολούθηση και προκλήσεις κλπ.
<P>
Ποιά μέτρα προτίθετι ναλάβει το Συμβούλιο, βασιζόμενο στο άρθρο 2 της συμφωνίας σύνδεσης, προκειμένου να συμβάλει στον τερματισμό της παραβίασης των ανθρωπίνων δικαιωμάτων στην Τυνησία;

<SPEAKER ID=211 NAME="Henderson">
Όπως είπε και ο αξιότιμος βουλευτής ο οποίος έθεσε την ερώτηση, το Συμβούλιο χαιρετίζει τη θέση σε ισχύ της ευρωμεσογειακής συμφωνίας σύνδεσης . Η Τυνησία ήταν, πράγματι, η πρώτη χώρα η οποία υπέγραψε μία παρόμοια συμφωνία με την οποία θεσπίζεται ένας πολιτικός διάλογος που επιτρέπει και στις δύο πλευρές να συζητήσουν ανοικτά μία σειρά πολιτικών ζητημάτων, μεταξύ των οποίων και τα ανθρώπινα δικαιώματα.
<P>
Το Συμβούλιο αποδίδει μεγάλη πολιτική σημασία στην προαγωγή του σεβασμού των ανθρωπίνων δικαιωμάτων στην Τυνησία και παρακολουθεί από κοντά τις εξελίξεις της κατάστασης στην εν λόγω χώρα.
<P>
Η Προεδρία θα συνεργαστεί στενά με την μελλοντική αυστριακή προεδρία για την προετοιμασία της πρώτης συνάντησης του Συμβουλίου Σύνδεσης Ευρωπαϊκής Ένωσης-Τυνησίας το οποίο θα λάβει χώρα υπό την αυστριακή Προεδρία. Με αυτήν την ευκαιρία, το Συμβούλιο θα θέσει τα ζητήματα των ανθρωπίνων δικαιωμάτων και των θεμελιωδών ελευθεριών, υπενθυμίζοντας στους Τυνήσιους συνομιλητές τις ευθύνες και τις δεσμεύσεις τους σε θέματα ανθρωπίνων δικαιωμάτων στα πλαίσια τόσο της Συμφωνίας ΕΟΚ-Τυνησίας όσο και της διαδικασίας της Βαρκελώνης.

<SPEAKER ID=212 LANGUAGE="FR" NAME="Ainardi">
Κύριε Πρόεδρε, πραγματικά, από τότε που εγκρίθηκε το ψήφισμα της 22ας Μαΐου 1996, διαπιστώσαμε μία βελτίωση της κατάστασης όσον αφορά το θέμα των ανθρωπίνων δικαιωμάτων στην Τυνησία, με την απελευθέρωση των κ.κ. Mouada και Chammari. Αλλά, όπως υπογραμμίζει η συνάδελφός μου κ. Aline Pailler, η κατάσταση επιδεινώθηκε και πάλι, με την καταδικαστική απόφαση σε τριετή φυλάκιση του αντιπροέδρου της Ένωσης Ανθρωπίνων Δικαιωμάτων, του δικηγόρου κ. Ksila.
<P>
Η ερώτησή μου, λοιπόν, είναι η εξής: τί μέσα μπορούμε να εφαρμόσουμε προκειμένου να διασφαλίσουμε την εφαρμογή του άρθρου 2 της Συμφωνίας Σύνδεσης; Γιατί δεν μπορούμε να αρκεστούμε στην απλή αναφορά μας σε αυτή.

<SPEAKER ID=213 LANGUAGE="EN" NAME="Henderson">
Ευχαριστώ την αξιότιμη κυρία βουλευτή που συνεχίζει με μία συμπληρωματική ερώτηση. Ένα από τα σημαντικότερα θέματα που θα συζητηθούν σε οποιαδήποτε σύνοδο του Συμβουλίου Σύνδεσης θα είναι το ζήτημα των ανθρωπίνων δικαιωμάτων και η ανάγκη τήρησης υψηλών προδιαγραφών σε αυτόν τον τομέα . Αυτό, κατά μία άποψη, θα είναι ένα από τα πιο ουσιαστικά θέματα προς συζήτησιν σε οποιαδήποτε σύνοδο, πριν να προχωρήσουμε σε άλλα θέματα.
<P>
Ωστόσο, στο συγκεκριμένο θέμα που επεσήμανε η αξιότιμη κυρία βουλευτής είχε αναφερθεί και ο συνάδελφός μου, κύριος Fatchett, ο οποίος ήταν και αυτός Υπουργός Εξωτερικών του Ηνωμένου Βασιλείου, όταν επισκέφτηκε την Τυνησία. Νομίζω μάλιστα ότι είχε τότε την ιδιότητα του Προεδρεύοντος του Συμβουλίου - ή ίσως ήταν κατά το μεταβατικό στάδιο της ανάληψης της Προεδρίας. Επεσήμανε κι εκείνος το ίδιο ακριβώς θέμα εξ ονόματος του Συμβουλίου.

<SPEAKER ID=214 LANGUAGE="EN" NAME="von Habsburg">
Δεν συμφωνεί μαζί μου ο Προεδρεύων ότι από όλες τις Αραβικές χώρες, η Τυνησία είναι η πιο δημοκρατική - σε σχέση με τις άλλες φυσικά - και δεδομένου ότι είναι σφηνωμένη ανάμεσα στην Αλγερία από τη μία πλευρά και τη Λιβύη από την άλλη, πρέπει να εξετάσουμε κάπως διαφορετικά την κατάσταση σε μία χώρα η οποία, επιπλέον, απειλείται σε μεγάλο βαθμό από τον Ισλαμικό εξτρεμισμό και από άλλα εξτρεμιστικά κινήματα; Δεν συμφωνεί ότι, με αυτά τα δεδομένα, η Τυνησία πέτυχε σημαντικά πράγματα τόσο στη διατήρηση σχετικά ικανοποιητικού επιπέδου ελευθερίας για το λαό της όσο και στην προσπάθεια να σωθεί η χώρα; Επομένως, αντί να τους δίνουμε τόσο πολλές συμβουλές, μήπως θα ήταν καλύτερα αν τους ενθαρρύναμε προς την ορθή κατεύθυνση, αντί να τους δίνουμε την αίσθηση ότι τους κατακρίνουμε;

<SPEAKER ID=215 LANGUAGE="EN" NAME="Henderson">
Ευχαριστώ τον κύριο von Habsburg για τη συμπληρωματική ερώτησή του. Δείχνω πολύ κατανόηση σε αυτόν και σε άλλους κατά τη διάρκεια των συζητήσεών μας σε αυτήν την αίθουσα. Ωστόσο δεν θα ήταν καθόλου σωστό εκ μέρους μου να παραστήσω κατά κάποιον τρόπο τον δικαστή και να αξιολογήσω ποιες από τις χώρες που θα μπορούσαμε να περιγράψουμε ως Αραβικές - αν και δεν νομίζω ότι είναι και τόσο εύκολο να ορίσουμε ποιες είναι αυτές - είναι η πιο δημοκρατική. Αυτό που θα έπρεπε να κάνω εγώ, το Συμβούλιο, και ίσως και το Κοινοβούλιο θα ήταν να ενθαρρύνουμε όλες τις χώρες να οικοδομήσουν δημοκρατικό καθεστώς και να εγγυηθούν το σεβασμό των ανθρωπίνων δικαιωμάτων. Σε όλες τις συναλλαγές της Ευρωπαϊκής Ένωσης με τρίτες χώρες αυτή πρέπει να είναι η πρώτη προτεραιότητα και πρέπει να συνεχίσουμε τις προσπάθειες μας. Όταν αναγνωρίζουμε ότι σημειώθηκε σημαντική βελτίωση, αυτό σημαίνει ότι, εν μέρει λόγω των συζητήσεων και του διαλόγου μας με μία χώρα, σημειώθηκε βελτίωση, η οποία έχει ως αποτέλεσμα να γίνει καλύτερη η ζωή πολλών ανθρώπων σε ορισμένες χώρες.

<SPEAKER ID=216 NAME="Πρόεδρος">
Ερώτηση αριθ. 6 του κ. Mark Watts (H-0504/98):
<P>
Θέμα: Η μη μεταφορά οδηγιών της ΕΕ για τις μεταφορές στο εθνικό δίκαιο κρατών μελών
<P>
Το Συμβούλιο γνωρίζει, ασφαλώς, ότι σημαντικός αριθμός οδηγιών της ΕΕ δεν έχουν μεταφερθεί στη νομοθεσία των κρατών μελών. Για παράδειγμα, οι περισσότερες οδηγίες στον τομέα των μεταφορών δεν έχουν ενσωματωθεί στο δίκαιο των κρατών μελών. Τί μέτρα προτίθεται να λάβει το Συμβούλιο για την επιτάχυνση της διαδικασίας μεταφοράς στις εθνικές νομοθεσίες και για την ολοκλήρωση της ενιαίας αγοράς σε τομείς, όπως των μεταφορών;

<SPEAKER ID=217 NAME="Henderson">
Το Συμβούλιο έχει δεσμευτεί να διασφαλίσει τη μεταφορά στο εθνικό δίκαιο των κρατών μελών όλων των οδηγιών που απομένουν σε όλους τους τομείς μέχρι το τέλος του χρόνου. Κάθε κράτος μέλος υπέβαλε στην Επιτροπή χρονοδιάγραμμα με το οποίο καθορίζεται αυτή η μεταφορά, ενώ η πρόοδος που σημειώνεται σεαυτόν τον τομέα παρακολουθείται μέσω του πίνακα επιδόσεων της ενιαίας αγοράς. Με αυτόν τον τρόπο, πέρυσι, ο αριθμός των οδηγιών που δεν είχαν μεταφερθεί ακόμα στο εθνικό δίκαιο των κρατών μελών μειώθηκε κατά το ήμισυ.

<SPEAKER ID=218 LANGUAGE="EN" NAME="Watts">
Ευχαριστώ τον Προεδρεύοντα για τις πληροφορίες του. Τα νέα είναι σίγουρα ευχάριστα για την Ευρωπαίκή Ένωση. Και το ευχάριστο είναι ότι υπό τη βρετανική Προεδρία αλλά και υπό την προηγούμενη και χωρίς αμφιβολία υπό την επόμενη Προεδρία σημειώνεται ουσιαστική πρόοδος προς την κατεύθυνση της ολοκλήρωσης της ενιαίας αγοράς: διασφαλίζεται ότι όλα τα κράτη μέλη που προσυπέγραψαν ευρωπαϊκούς νόμους θα τους τηρήσουν.
<P>
Θα ήθελα να ρωτήσω τον Προεδρεύοντα: μπορείτε να μας διαβεβαιώσετε ότι, αν τα κράτη μέλη δεν τηρούν τις δεσμεύσεις που ανέλαβαν, θα συνεχίσετε να κατονομάζετε και να εκθέτετε τα κράτη μέλη εκείνα που δεν τηρούν τους νόμους που υιοθέτησαν με τη θέλησή τους;
<P>
Τον ευχαριστώ για την πρόοδο που πραγματοποιήσαμε αλλά πιστεύω ότι πρέπει να συνεχίσουμε να ασκούμε πίεση έτσι ώστε οι υπόλοιπες μισές νομοθετικές πράξεις που δεν έχουν μεταφερθεί ακόμα στο εθνικό δίκαιο να γίνουν νόμοι της Κοινότητας σε επίπεδο κρατών μελών σύμφωνα με τη δέσμευση που έχουν αναλάβει τα κράτη μέλη. Είμαι βέβαιος ότι όλοι θα έχουμε ενθαρρυντικά νέα, αλλά όλοι επιθυμούμε να συνεχιστεί αυτή η πίεση.

<SPEAKER ID=219 LANGUAGE="EN" NAME="Henderson">
θα ήθελα να πω στον αξιότιμο κύριο βουλευτή ότι τον ευχαριστώ για την ερώτησή του. Μου δίνει την ευκαιρία να αναφερθώ σε αυτό το πολύ σημαντικό ζήτημα. Μπορώ να τον διαβεβαιώσω ότι το Συμβούλιο δεν πρόκειται να κάνει το γύρο της Ευρώπης με μία κρυφή κάμερα για να αποκαλύπτει παραβιάσεις δεσμεύσεων.
<P>
Σχετικά με το ερώτημα κατά πόσον οι χώρες που ευθύνονται για παραβιάσεις θα κατονομάζονται δημοσίως από το Συμβούλιο, η απάντηση είναι "όχι», από τη στιγμή που η Επιτροπή έχει αναρτήσει την πληροφορία στον πίνακα επιδόσεων, η πληροφορία από μόνη της φτάνει για να κατονομάσει και να εκθέσει ένα κράτος. Για αυτό το σκοπό θεσπίστηκε ο πίνακας επιδόσεων, σε μία προσπάθεια να επιταχύνουμε την προσπάθεια επίτευξης μίας πιο αποτελεσματικής ενιαίας αγοράς.

<SPEAKER ID=220 NAME="Πρόεδρος">
Ερώτηση αριθ. 7 του κ. Freddy Blak (H-0508/98)
<P>
Θέμα: Το Συμβούλιο Υπουργών ως βιτρίνα για εκπροσώπους ομάδων συμφερόντων
<P>
Η έκθεση μίας πολυτελούς Τζάγκουαρ στο χώρο υποδοχής του κτιρίου Justus Lipsius τον Μάιο είναι μία εξαιρετικά αξιοκατάκριτη ενέργεια. Η έκθεση της εν λόγω Τζάγκουαρ έγινε μεν υπό το πρόσχημα μίας γενικής διαφημιστικής εκστρατείας για τη βρετανική προεδρία και την περιοχή του Coventry, τούτο όμως δεν αίρει το γεγονός ότι, στην πραγματικότητα, πρόκειται για εμπορική διαφήμιση μίας αυτοκινητοβιομηχανίας.
<P>
Η υπόθεση γίνεται ακόμη πιο σοβαρή λόγω της εκδήλωσης ανοικτών θυρών της 9ης Μαΐου. Συνειδητοποιεί η Προεδρία τι μηνύματα στέλνει προς την κοινή γνώμη, όταν μετατρέπεια το Συμβούλιο Υπουργών σε εμποροπανήγυρι; Το όλο ζήτημα αποτελεί δυσφήμηση για τα ευρωπαϊκά θεσμικά όργανα.
<P>
Τέλος, ποιές άλλες ομάδες συμφερόντων έχουν λάβει άδεια έκθεσης στο Συμβούλιο Υπουργών και πόσο κοστίζει η χρησιμοποίηση των κτιρίων του Συμβουλίου Υπουργών ως βιτρίνας; Κύριε Henderson, σας καλώ να απαντήσετε στις ανησυχίες του κ. Blak σε σχέση με αυτή τη Τζάγκουαρ.

<SPEAKER ID=221 NAME="Henderson">
Είθισται, όπως γνωρίζουν οι κύριοι βουλευτές, να διοργανώνει η εκάστοτε Προεδρία μία έκθεση πολιτιστικού, κοινωνικού ή ιστορικού χαρακτήρα στην πτέρυγα συνεδρίων του κτιρίου Justus Lipsius. Η έκθεση που διοργανώθηκε από την παρούσα Προεδρία συμπληρώθηκε για δύο εβδομάδες από μία έκθεση σχετικά με την ιστορία, τον πολιτισμό και το κοινωνικό και κοινοτικό πρόσωπο του Coventry. Η τελευταία προγραμματίστηκε έτσι ώστε να συμπίπτει με την επίσκεψη της Επιτροπής Μονίμων Αντιπροσώπων στην πόλη.
<P>
Η Τζάγκουαρ αποτελούσε τμήμα αυτής της έκθεσης και συμβόλιζε τον ρόλο που έπαιξε η εν λόγω αυτοκινητοβιομηχανία στο Coventry. Δεν έγινε καμία διαφήμιση. Δεν υπήρχαν πληροφορίες για το αυτοκίνητο, για την τιμή του ή για τα σημεία πώλησης. Το αυτοκίνητο τοποθετήθηκε εκεί για να έχει η έκθεση απήχηση στο ευρύ κοινό. Αυτό το πέτυχε θαυμάσια. Είμαι σίγουρος ότι όλοι οι αξιότιμοι βουλευτές ασπάζονται την ικανοποίησή μου για το ρόλο που έπαιξε η Τζάγκουαρ στην προώθηση της απασχόλησης στο Coventry. Από πολλές απόψεις αυτό ήταν το αντικείμενο της εκθέσεως.
<P>
Το κτίριο του Συμβουλίου προορίζεται αποκλειστικά για το Συμβούλιο και τα μέλη του. Εξωτερικά οικονομικά συμφέροντα δεν έχουν πρόσβαση σε αυτό ή τις εγκαταστάσεις του.

<SPEAKER ID=222 LANGUAGE="DA" NAME="Blak">
Οφείλω να πω ότι έχετε αίσθηση του χιούμορ, κύριε Henderson. Αφού μπορείτε να δείτε σεξ απήλ σε ένα αυτοκίνητο, τότε μάλλον δεν θα σημειώσετε επιτυχίες στον ερωτικό τομέα. Οφείλω να πω ότι μένω έκπληκτος με την απάντησή σας. Το θεωρώ κατακριτέο να πληρώνει κανείς 10.000 λίρες για να αφαιρεθεί ένα παράθυρο ώστε να μπορέσουν να βάλουν στο κτίριο ένα αυτοκίνητο και άλλες 10.000 λίρες για να το ξαναβγάλουν. Το θεωρώ απαράδεκτο. Αποτελεί σπατάλη των χρημάτων των φορολογούμενων. Μπορεί κάλλιστα εσείς να θέλετε να διαφημίσετε το Coventry, αλλά γνωρίζετε επίσης ότι η Τζάγκουαρ έχει πωληθεί, οπότε η επιχείρηση ανήκει σε Αμερικανούς. Αν τώρα ξεκινήσουμε κιόλας να διαφημίζουμε και τις ΗΠΑ, πρέπει να πω ότι το έχουμε παραξηλώσει. Νομίζω ότι πρέπει να προσέχουμε, κ. Henderson, να μη φτάσουμε σε μία κατάσταση που μία μέρα θα αναγκαστούμε να φωνάξουμε τον Χριστό να διώξει τους εμπόρους από το ναό. Νομίζω ότι πρέπει να πάψουμε τις προπαγανδιστικές εκθέσεις αυτού του είδους. Είναι αναξιοπρεπές και ο κόσμος δεν τις καταλαβαίνει.

<SPEAKER ID=223 NAME="Πρόεδρος">
Ευχαριστώ πολύ, κύριε Blak. Μου έλειπε η διερμηνεία αυτής της τελευταίας βιβλικής φράσης. Τώρα που ολοκληρώθηκε η παρέμβαση του κ. Freddy Blak, κύριε Henderson, σας καλώ να απαντήσετε, επισημαίνοντάς σας ότι δεν θα φύγουμε ακόμη από το κτίριο Justus Lipsius, γιατί ο κ. Ford θέλει να σας υποβάλει και αυτός μία δεύτερη ερώτηση. Πάρτε τον λόγο πρώτα εσείς, για να απαντήσετε στον κ. Blak.

<SPEAKER ID=224 LANGUAGE="EN" NAME="Henderson">
Ευχαριστώ τον κύριο Blak για την ερώτησή του. Οφείλω να πω ότι έχει πιο ανοικτό μυαλό απ' ό, τι εγώ. Εγώ νόμιζα ότι η έκθεση είχε απήχηση στο κοινό. Αν ο κύριος Blak το ονομάζει "σεξ απήλ», ε, τότε έχει πιο εφευρετικό πνεύμα από μένα και τον συγχαίρω γι' αυτό.
<P>
Το θεωρώ πολύ σημαντικό να δείξουμε σε ολόκληρη την Ένωση τον τρόπο ζωής των κοινοτήτων μας στην επικράτεια της Ένωσης. Αν κάποιος προσπαθούσε να εξηγήσει τον τρόπο ζωής στην περιοχή του Coventry στην ενδοχώρα της Αγγλίας, στους κατοίκους της υπόλοιπης Ευρωπαϊκής Ένωσης και όχι μόνο, χωρίς να αναφερθεί στην Τζάγκουαρ, θα έδινε πλασματική εντύπωση για το ρόλο που παίζει η Τζάγκουαρ σε αυτήν την πόλη, αλλά και για το ρόλο που παίζει η αυτοκινητοβιμηχανία στην Ευρωπαϊκή Ένωση. Πιστεύω ότι η Τζάγκουαρ είναι καλό προϊόν· είναι φυσικό να αισθάνονται οι κάτοικοι του Coventry - όχι τα μέλη του Συμβουλίου Υπουργών - ότι αποτελεί αναπόσπαστο στοιχείο της κοινότητάς τους αλλά και να θέλουν να την επιδεικνύουν στον υπόλοιπο κόσμο.
<P>
Όσον αφορά τις ομάδες συμφερόντων γενικότερα, θα ήθελα να πω ότι πολλά Κοινοβούλια στην Ευρωπαϊκή Ένωση θέσπισαν πρόσφατα αυστηρότερους κανόνες σχετικά με το ρόλο των ομάδων συμφερόντων και των ενεργειών τους, πώς πρέπει να λαμβάνουν χώρα οι ενέργειες αυτές, κάτω από ποιες συνθήκες πρέπει να λαμβάνουν χώρα, ποιοι κανόνες πρέπει να τις διέπουν, ποιες σχέσεις πρέπει να έχουν οι ομάδες συμφερόντων, οι εταιρείες και οι οργανώσεις που κρύβονται πίσω από αυτές με τους βουλευτές, και ούτω καθ' εξής. Το Ευρωπαϊκό Κοινοβούλιο ίσως θα έπρεπε να εξετάσει περαιτέρω αυτό το θέμα. Καλό θα ήταν να επανεξετάζει συνεχώς αυτό το θέμα το Συμβούλιο Υπουργών, διότι ίσως χρειαστούν κάποιες αλλαγές στην τρέχουσα πρακτική.

<SPEAKER ID=225 NAME="Πρόεδρος">
Ευχαριστώ πολύ, κύριε Henderson. Όπως επεσήμανα προηγουμένως, παραμένουμε στο κτίριο Justus Lipsius και, πιο συγκεκριμένα, μέσα ή γύρω από αυτήν την πολυτελή Τζάγκουαρ, που δεν είναι καθήκον ετούτου του Σώματος να αξιολογήσει το ενδεχόμενο σεξ απήλ της. Αλλά, εν πάση περιπτώσει, για να συνεχίσουμε να μιλάμε για το ίδιο θέμα, παίρνει τον λόγο για ένα λεπτό ο κ. Ford.

<SPEAKER ID=226 LANGUAGE="EN" NAME="Ford">
Εκτιμώ την αίσθηση του χιούμορ του κυρίου Blak. Δεν είμαι σίγουρος όμως ότι την εκτιμούν και οι άλλοι. Ανήκουμε και οι δύο στη Σοσιαλιστική Ομάδα. Μόλις πριν από λίγους μήνες είχαμε αγωνιστικά αυτοκίνητα έξω από την αίθουσα της Σοσιαλιστικής Ομάδας και, αν θυμάμαι καλά, ο κύριος Blak τότε δεν είχε διαμαρτυρηθεί. Φαίνεται ότι για τα αγωνιστικά αυτοκίνητα δεν υπάρχει πρόβλημα - νομίζω ότι είναι μάλλον σέξυ. Δεν ξέρω κατά πόσον έχουν απήχηση στο ευρύ κοινό, αλλά το σίγουρο είναι ότι πρέπει να βγάλουμε το παλούκι από το δικό μας μάτι πριν βγάλουμε την ακίδα από το μάτι του Συμβουλίου. Αυτός είναι ένας τομέας τον οποίο πρέπει να εξετάσουμε καθώς έγιναν διαμαρτυρίες σήμερα το πρωί για τις εκθέσεις που λαμβάνουν χώρα αυτή τη στιγμή στο Κοινοβούλιο. Χρειάζονται κοινά πρότυπα και ίσως είναι καιρός να αναλάβει πρωτοβουλία το Κοινοβούλιο.
<P>
Είχαμε καταθέσει μία έκθεση σχετικά με τον έλεγχο και την καταγραφή των ομάδων συμφερόντων η οποία όπως φαίνεται ήδη είναι ανεπαρκής. Η Επιτροπή Κανονισμών, της οποίας είμαι μέλος, συντάσσει μία συμπληρωματική σχετική έκθεση με την οποία επιχειρείται να καθιερωθούν αυστηρότεροι και σκληρότεροι κανονισμοί. Ίσως μπορούμε να αναλάβουμε πρωτοβουλία και μπορεί το Συμβούλιο να διδαχτεί κάτι από εμάς. Ελπίζω να είναι σύμφωνος ο κύριος Henderson.

<SPEAKER ID=227 NAME="Πρόεδρος">
Κύριε Henderson, η Προεδρία δεν μπορεί να ερμηνεύσει με βεβαιότητα αν ο κ. Ford σας υπέβαλε μία ερώτηση ή αν ξεκίνησε μία πολεμική με τον κ. Blak. Πάντως, εν πάση περιπτώσει, αν θέλετε να κάνετε κάποιο σχόλιο, ο λόγος είναι δικός σας.

<SPEAKER ID=228 LANGUAGE="EN" NAME="Henderson">
Αν έθετε κάποιος την ίδια ερώτηση στο Βρετανικό Κοινοβούλιο είμαι σίγουρος ότι θα προσπαθούσε να την παρουσιάσει ως γνήσια ερώτηση, άσχετα αν είναι ή όχι.
<P>
Συμφωνώ με τον αξιότιμο κύριο βουλευτή ότι το σύστημα λειτουργίας των ομάδων συμφερόντων πρέπει να αναθεωρείται ανά τακτά διαστήματα, καθώς οι συνθήκες αλλάζουν, και εγώ είμαι εις θέση να τον διαβεβαιώσω ότι θα έχει την υποστήριξή μου.

<SPEAKER ID=229 NAME="Πρόεδρος">
Ευχαριστώ πολύ, κύριε Henderson. Είναι παρήγορο για την Προεδρία να βλέπει ότι υπάρχει συμφωνία μεταξύ της Προεδρίας του Συμβουλίου και του ημικυκλίου, τουλάχιστον ετούτη τη στιγμή. Ας δούμε αν συνεχίζεται αυτή η συμφωνία και κατά την εξέταση της ερώτησης αριθ. 8 του κ. Jaime Valdivielso de Cuι, τον οποίο αντικαθιστά ο κ. Camisσn Asensio (H-0512/98):
<P>
Θέμα: Ενισχύσεις υπέρ των ναυπηγείων
<P>
Ενόψει της νέας σταδιακής κατάργησης των ενισχύσεων στον τομέα των ναυπηγείων, θα μπορούσε το Συμβούλιο να μας αναφέρει βάσει ποίων κριτηρίων αποφασίστηκε η εν λόγω κατάργηση και εάν ελήφθη υπόψη η σπουδαιότητα που έχουν τα ναυπηγεία για ορισμένες περιφέρειες της Ευρωπαϊκής Ένωσης και ιδιαίτερα της Ισπανίας;

<SPEAKER ID=230 NAME="Henderson">
Οι νέοι κανονισμοί σχετικά με τις ενισχύσεις στον τομέα της ναυπηγικής βιομηχανίας, οι οποίοι όταν εγκρίθηκαν έτυχαν ευρείας υποστήριξης από τα κράτη μέλη, μεταξύ των οποίων και η Ισπανία, έχουν ως προορισμό την αύξηση της ανταγωνιστικότητας της ναυπηγικής βιομηχανίας της Ευρωπαϊκής Ένωσης. Με το νέο καθεστώς καταργούνται μεν οι λειτουργικές ενισχύσεις, αλλά παράλληλα αναδιοργανώνονται οι εναπομείνασες μορφές ενισχύσεων με στόχο την προώθηση της ανταγωνιστικότητας της εν λόγω βιομηχανίας. Καθιερώνονται νέες ενισχύσεις για καινοτομίες ενώ παράλληλα επεκτείνονται οι περιφερειακές ενισχύσεις. Τοποθετείται αυστηρό όριο για την ενίσχυση της αναδιάρθρωσης και εισάγονται διατάξεις για ενισχυμένη παρακολούθηση.
<P>
Εμείς θεωρούμε αυτήν την κατάληξη πολύ θετική για το μέλλον των ναυπηγείων της Ευρωπαϊκής Ένωσης. Αναμφίβολα, το νέο καθεστώς ενισχύσεων λαμβάνει υπόψη τα συμφέροντα όλων των περιφερειών της Κοινότητας που έχουν συμφέροντα στον τομέα των ναυπηγείων. Η Ισπανία πρόκειται να ωφεληθεί ιδιαίτερα από τη συμφωνία αυτή με την οποία επεκτείνονται οι περιφερειακές ενισχύσεις.

<SPEAKER ID=231 LANGUAGE="ES" NAME="Camisσn Asensio">
Κατ' αρχάς θα ήθελα να ευχαριστήσω τον Προεδρεύοντα του Συμβουλίου για την πληροφορία που παρέχει ως συνέπεια αυτής της ερώτησης. Αλλά, όπως εμείς κατά τη διατύπωσή της αναφερθήκαμε ειδικά στην περίπτωση της Ισπανίας - δεν ξέρω τι στοιχεία διαθέτει σχετικά - τον παρακαλώ να γίνει λίγο πιο συγκεκριμένος σε σχέση με τα ναυπηγεία που βρίσκονται στη Χώρα των Βάσκων.

<SPEAKER ID=232 NAME="Πρόεδρος">
Eυχαριστώ πολύ, κύριε Camisσn. Θα καλέσω τον κ. Henderson να σας απαντήσει. Είμαι όμως βέβαιος ότι, αν δεν διαθέτει τα στοιχεία αυτή τη στιγμή, θα σας τα διαβιβάσει στο άμεσο μέλλον. Κύριε Henderson, μπορείτε να απαντήσετε, αλλά, εν πάση περιπτώσει, έχω ήδη επισημάνει στον κ. Camisσn ότι, αν δεν έχετε τα στοιχεία αυτή τη στιγμή, είμαι βέβαιος ότι θα του τα παράσχετε γραπτώς στο άμεσο μέλλον.

<SPEAKER ID=233 LANGUAGE="EN" NAME="Henderson">
Κύριε Πρόεδρε, σας ευχαριστώ πάρα πολύ που μου υποδείξατε την απάντηση σε αυτήν την ερώτηση. Θα ήθελα να προσυπογράψω τα σχόλιά σας. Με την αλλαγή της νομοθεσίας επιχειρείται να καθιερωθεί μεγαλύτερη ευελιξία, να δοθεί σε κάθε χώρα η δυνατότητα να προβεί στις απαραίτητες ενέργειες για την αναδόμηση και την ενίσχυση της βιομηχανίας της και φυσικά αυτό ισχύει και για την Ισπανία.
<P>
Αν ο αξιότιμος κύριος βουλευτής θέλει να θέσει συγκεκριμένα ερωτήματα σχετικά με τα ναυπηγεία - εφόσον αναφερόταν στα ναυπηγεία της Βορείου Ισπανίας - ευχαρίστως θα του απαντήσω γραπτώς.

<SPEAKER ID=234 NAME="Πρόεδρος">
Ευχαριστώ πολύ, κύριε Henderson. Κύριε Henderson, μετά από συνεργασία ήδη έξι μηνών, δεν μπορείτε να απορείτε που η Προεδρία, παρ' όλο που δεν ασκείται από μέλος του Εργατικού Κόμματος, έχει ορισμένο συντονισμό στις απαντήσεις της και μπορεί να προβλέψει, κατά κάποιον τρόπο, τις δυσκολίες που ενδέχεται να έχει μία συγκεκριμένη στιγμή για μία τόσο ειδική ερώτηση. Γι' αυτό, το να υπάρχει αυτός ο συντονισμός μεταξύ μας, κύριε Henderson, είναι σχεδόν απαραίτητο. Συνεργαζόμαστε εδώ και έξι μήνες και ελπίζω να μπορέσουμε να ξανασυνεργασθούμε στο μέλλον.
<P>
Ακολουθώντας αυτή την πορεία, λοιπόν, προτείνω να περάσουμε τώρα στην ερώτηση αριθ. 9 του κ. Νικολάου Παπακυριαζή (Η-0514/98):
<P>
Θέμα: Σύληση νεκροταφείουστην Κωνσταντινούπολη
<P>
Την Τετάρτη 1η Απριλίου 1998, βρέθηκαν λεηλατημένοι 51 τάφοι στο ελληνορθόδοξο νεκροταφείο του Αγίου Ελευθερίου στην Κωσταντινούπολη. Πρόκειται για τη μεγαλύτερη καταστροφή που πραγματοποιήθηκε ποτέ σε χριστιανικό νεκροταφείο την τελευταία δεκαετία. Τους τελευταίους μήνες έχουν πληθύνει οι προκλητικές επιθέσεις εναντίον της ελληνορθόδοξης παρουσίας στην Κωσταντινούπολη, χωρίς να υπάρξει καμία επίσημη αντίδραση από την Τουρκική Κυβέρνηση.
<P>
Το Συμβούλιο, ενόψει των εξελίξεων στις σχέσεις της Ευρωπαϊκής Ένωσης με την Τουρκία και στο πλαίσιο των επαφών και συζητήσεων με την Τουρκική Κυβέρνηση σχετικά με τη Συμφωνία Σύνδεσης, πώς σκοπεύει να αντιδράσει στο συγκεκριμένο ζήτημα και τι εξηγήσεις, ποιά μέτρα και τί εγγυήσεις θα ζητήσει από την Τουρκική Κυβέρνηση για την προστασία του ελληνορθόδοξου πληθυσμού στη χώρα και το σεβασμό των δικαιωμάτων του, δεδομένου ότι τέτοια φαινόμενα είναι τελείως αδιανόητα και απαράδεκτα για την Ευρωπαϊκή Ένωση;

<SPEAKER ID=235 NAME="Henderson">
Το Συμβούλιο εκφράζει τη λύπη του για τα γεγονότα στο ελληνορθόδοξο νεκροταφείο του Αγίου Ελευθερίου στην Κωνσταντινούπολη, και γνωρίζει πολύ καλά ότι με τη Συνθήκη της Λωζάννης, η οποία υπογράφτηκε τον Ιούλιο του 1923, η Τουρκία ανέλαβε την υποχρέωση να παράσχει πλήρη προστασία σε εκκλησίες, συναγωγές, νεκροταφεία και άλλα θρησκευτικά ιδρύματα των μη μουσουλμανικών μειονοτήτων.
<P>
Στη σύνοδο του Ευρωπαϊκού Συμβουλίου, στις 12 και 13 Δεκεμβρίου 1997, αναφέρθηκε εκ νέου, παράλληλα με τη θέση που εξέφρασε το Συμβούλιο κατά το Συμβούλιο Σύνδεσης με την Τουρκία στις 29 Απριλίου 1997, ότι η ενίσχυση ττων δεσμών της Τουρκίας με την Ευρωπαϊκή Ένωση εξαρτάται μεταξύ άλλων και από τις πολιτικές και οικονομικές μεταρρυθμίσεις που πρέπει να γίνουν στη χώρα αυτή· μεταξύ άλλων, πρέπει να γίνονται σεβαστά τα ανθρώπινα δικαιώματα και τα δικαιώματα των μειονοτήτων, τόσο στη θεωρία όσο και στην πράξη, στον ίδιο βαθμό που γίνονται σεβαστά στην Ευρωπαϊκή Ένωση. Σε αυτά περιλαμβάνονται και τα δικαιώματα των θρησκευτικών μειονοτήτων. Η κατάσταση της δημοκρατίας και των ανθρωπίνων δικαιωμάτων στην Τουρκία παραμένει ένα από τα σημαντικότερα θέματα που εξετάζει το Συμβούλιο. Η έκθεση της Επιτροπής προς το Συμβούλιο, τον Μάρτιο του 1998, σχετικά με τις εξελίξεις στις σχέσεις με την Τουρκία στο θέμα των ανθρωπίνων δικαιωμάτων μετά τη θέση σε ισχύ της τελωνειακής ένωσης, καταλήγει στο συμπέρασμα ότι δεν σημειώθηκε αξιόλογη πρόοδος όσον αφορά τα ανθρώπινα δικαιώματα και τη διαδικασία της δημοκρατικής μεταρρύθμισης στην Τουρκία.
<P>
Τα ζητήματα αυτά επισημαίνονται συχνά στις τουρκικές αρχές. Η συνεργασία στον τομέα των ανθρωπίνων δικαιωμάτων καθώς και ανθρωπιστικά θέματα αποτελούσαν τμήμα της Ευρωπαϊκής Στρατηγικής της Επιτροπής έναντι της Τουρκίας, της 4ης Μαρτίου 1998.

<SPEAKER ID=236 NAME="Παπακυριαζής">
Θέλω να εκφράσω τις ευχαριστίες μου και την ικανοποίησή μου προς τον ασκούντα την Προεδρία για τη σαφή απάντηση που έδωσε επί του θέματος αρχής, το οποίο βέβαια είναι και το σημαντικότερο πολιτικό ζήτημα.
<P>
Αυτή η εκτίμηση αναφέρεται στο δεύτερο μέρος της απάντησης, όμως στο πρώτο μέρος, στο οποίο επιχειρείται να δοθεί η απάντηση στο ερώτημά μου για το συγκεκριμένο απαράδεκτο γεγονός το οποίο συνέβη στην Κωνσταντινούπολη, φοβούμαι ότι δεν υπάρχει απάντηση.
<P>
Η ερώτησή μου αναφέρεται στο συγκεκριμένο καταδικαστέο γεγονός που συνέβη εκεί, στο τί εξηγήσεις έχουν ζητηθεί και έχουν δοθεί από την τουρκική κυβέρνηση και ποιά μέτρα και τί εξηγήσεις, τί εγγυήσεις ζητά το Συμβούλιο στο πλαίσιο των συζητήσεων που έχει με την Τουρκία για τη σύναψη σχέσων της Τουρκίας με την Ευρωπαϊκή 'Ενωση.

<SPEAKER ID=237 LANGUAGE="EN" NAME="Henderson">
Η σύληση νεκροταφείου αποτελεί απαράδεκτη και εξωφρενική συμπεριφορά για οποιαδήποτε κοινωνία. Αυτό ισχύει και για την Τουρκία στον ίδιο βαθμό που ισχύει και για οποιαδήποτε άλλη χώρα. Εμείς ασκήσαμε πίεση στις τουρκικές αρχές να κάνουν ό, τι είναι δυνατόν για να παραδοθούν οι δράστες στη δικαιοσύνη. Το θέμα αυτό θα επανεξετάζεται σε τακτική βάση.

<SPEAKER ID=238 NAME="Πρόεδρος">
Ερώτηση αριθ. 10 του κ. Sφren Wibe (H-0518/98)
<P>
Θέμα: Πωλήσεις αφορολόγητων ειδών και διεθνείς συμβάσεις
<P>
Τα κράτη μέλη της ΕΕ έχουν προσχωρήσει σε διεθνείς συμβάσεις οι οποίες ορίζουν ότι οι πωλήσεις που λαμβάνουν χώρα σε διεθνή ύδατα ή στο διεθνή εναέριο χώρο είναι αφορολόγητες. Καμιά χώρα δεν έχει δικαίωμα είσπραξης φόρου σε ταξίδια μεταξύ δύο κρατών.
<P>
Δεν αποτελεί παραβίαση των εν λόγω συμβάσεων η απόφαση για κατάργηση των αφορολόγητων πωλήσεων στο εσωτερικό της ΕΕ από το 1999; Δεν πρέπει να υπάρξει αναδιαπραγμάτευση των εν λόγω συμβάσεων με όλα τα υπόλοιπα συμβαλλόμενα μέρη;

<SPEAKER ID=239 NAME="Henderson">
Η απόφαση για κατάργηση των αφορολόγητων πωλήσεων στο εσωτερικό της Ευρωπαϊκής Ενωσης από τον Ιούνιο του 1999 ελήφθη από το Συμβούλιο το 1991, και δεν έχω υπόψη μου αν αυτό το ζήτημα απασχολούσε το Συμβούλιο εκείνη την εποχή. Ωστόσο, η Επιτροπή κατήρτισε τώρα ένα πακέτο προτάσεων σχετικά με το φορολογικό καθεστώς μετά την κατάργηση των αφορολόγητων πωλήσεων, και αυτή τη στιγμή λαμβάνουν χώρα συζητήσεις σε επίπεδο αξιωματούχων υπό την καθοδήγηση της Επιτροπής για την επεξεργασία των πρακτικών λεπτομερειών αυτού του καθεστώτος. Ίσως θα ήθελε ο αξιότιμος κύριος βουλευτής να υποβάλει την ερώτηση αυτή στην Επιτροπή, έτσι ώστε να διασφαλίσει ότι η τελευταία γνωρίζει την ανάγκη να ληφθούν υπόψη οι διεθνείς συμβάσεις σε αυτές τις συζητήσεις.

<SPEAKER ID=240 LANGUAGE="SV" NAME="Wibe">
Να ερμηνεύσω την απάντηση, κύριε Henderson, ότι το Συμβούλιο δεν γνωρίζει αν τα κράτη μέλη έχουν υπογράψει διεθνείς συνθήκες, τις οποίες ίσως παραβιάσουν όταν καταργηθεί η πώληση αφορολογήτων ειδών;
<P>
Το να συλλέξει πληροφορίες το Συμβούλιο είναι βέβαια αρκετά λογικό. Γνωρίζω ότι έχουν λάβει χώρα πολυμερείς διαπραγματεύσεις, στις οποίες βασίζονται αυτές οι αποφάσεις για τα διεθνή ύδατα και τον διεθνή εναέριο χώρο. Λογικά, αυτές οι διαπραγματεύσεις και οι συμφωνίες που θα συναφθούν τότε, πρέπει να εμπεριέχουν επίσης μία ρήτρα που να αναφέρεται στις προϋποθέσεις υπό τις οποίες μεμονωμένα κράτη μπορούν να ακυρώσουν αυτές τις συμφωνίες.
<P>
Θα ήθελα να συμβουλεύσω το Συμβούλιο, αν δεν τα γνωρίζει αυτά, να προσπαθήσει να συλλέξει πληροφορίες γι' αυτό το θέμα, διότι είναι αρκετά σημαντικό.

<SPEAKER ID=241 LANGUAGE="EN" NAME="Henderson">
Έχω δει τις γενικές γραμμές της έκθεσης της Επιτροπής σχετικά με το ζήτημα αυτό. Αν ο αξιότιμος κύριος βουλευτής έχει αυτήν την άποψη - και τον ευχαριστώ για την ερώτησή του - ότι αυτές οι προτάσεις έρχονται σε αντίθεση με τις υποχρεώσεις που έχουν ήδη αναλάβει τα κράτη μέλη, τότε θα τον προέτρεπα να υποβάλει τις απόψεις του στην Επιτροπή και να ζητήσει να τις σχολιάσει η τελευταία. Όταν το Συμβούλιο θα προβεί σε περαιτέρω εξέταση του θέματος, όλα αυτά τα ζητήματα θα ληφθούν υπόψη.

<SPEAKER ID=242 LANGUAGE="EN" NAME="Watts">
Δεδομένου ότι μόνο το Συμβούλιο μπορεί να ζητήσει από την Επιτροπή να αναλάβει δράση σε αυτόν τον τομέα, θα μπορούσα ίσως να δώσω ένα παράδειγμα που δείχνει γιατί υπάρχει πρόβλημα. Συμφωνεί μαζί μου ο Προεδρεύων ότι στα οχηματαγωγά τα οποία αποπλέουν από λιμένες της ανατολικής ακτής του Ηνωμένου Βασιλείου με προορισμό την ηπειρωτική Ευρώπη μέσω διεθνών υδάτων θα υπάρχει η δυνατότητα πώλησης αγαθών σε τιμές αφορολόγητων ειδών, ακόμα και μετά την κατάργηση του καθεστώτος αφορολόγητων πωλήσεων, την πρώτη Ιουλίου 1999; Δεν είναι αλήθεια αυτό; Δεν είναι λόγος να συζητηθεί η επισήμανση του συναδέλφου, κυρίου Wibe, σε επίπεδο Συμβουλίου Υπουργών; Μόνο το Συμβούλιο έχει τη δυνατότητα να ζητήσει από την Επιτροπή να λάβει μέτρα για να διασφαλιστεί ότι το καθεστώς που θα ισχύσει μετά την κατάργηση των αφορολόγητων πωλήσεων χαρακτηρίζεται από σαφήνεια και διαφάνεια τόσο για τον καταναλωτή όσο και για τις αρχές που είναι επιφορτισμένες με την εφαρμογή του.

<SPEAKER ID=243 LANGUAGE="EN" NAME="Henderson">
Γνωρίζω ότι τον αξιότιμο κύριο βουλευτή τον ενδιαφέρουν πάρα πολύ τα ζητήματα αυτά, και, αν έβαζα κι εγώ υποψηφιότητα στη δική του εκλογική περιφέρεια, είμαι σίγουρος ότι θα με ενδιέφεραν και μένα. Έχω κι εγώ ένα αεροδρόμιο στη δική μου εκλογική περιφέρεια, επομένως το θέμα αυτό θα με ενδιαφέρει και μένα αρκετά όταν θα γυρίσω στην πατρίδα.
<P>
Οι προτάσεις της Επιτροπής δεν εναρμονίζονται με αυτά που προτείνει ο αξιότιμος κύριος βουλευτής. Οι προτάσεις της Επιτροπής ζητούν την εφαρμογή ενός φορολογικού καθεστώτος που θα διέπει την κυκλοφορία σε ολόκληρη την Ευρωπαϊκή Ένωση μετά το 1999. Όπως είπα και στον άλλο αξιότιμο κύριο βουλευτή, αν πιστεύετε ότι οι προτάσεις της Επιτροπής έρχονται σε αντίθεση με τις άλλες υποχρεώσεις των κρατών μελών, τότε θα προέτρεπα τους αξιότιμους βουλευτές να καταθέσουν τις απόψεις τους, ή τις απόψεις ων ψηφοφόρων τους, στην Επιτροπή. Με αυτόν τον τρόπο η Επιτροπή ίσως επανεκτιμήσει την πρότασή της. Τότε πια θα εξαρτηθεί από την Επιτροπή να καταθέσει στο Συμβούλιο είτε την αρχική πρόταση είτε μία τροποποιημένη πρόταση. Σε αυτό το στάδιο συζητούμε τα δεδομένα της υποθέσεως καθώς και τις όποιες σχετικές νομικές απόψεις. Νομίζω ότι πρέπει να έχουμε στη διάθεσή μας όλες τις πληροφορίες, και μέχρι να γίνει αυτό ας μην βγάζει κανένας εξ ημών βιαστικά συμπεράσματα.

<SPEAKER ID=244 NAME="Πρόεδρος">
Κύριε Gallagher, θέλετε να υποβάλετε συμπληρωματική ερώτηση για το ίδιο θέμα; Σας ζητώ συγνώμη που δεν σας είδα και σας παραχωρώ τον λόγο.

<SPEAKER ID=245 LANGUAGE="EN" NAME="Gallagher">
Είχα γνωστοποιήσει στους υπαλλήλους σας από την αρχή ότι έχω μία συμπληρωματική ερώτηση. Αν λάβουμε υπόψη την αναγνώριση από την Επιτροπή του γεγονότος, ότι η προτεινόμενη κατάργηση των αφορολόγητων πωλήσεων στην Ευρωπαϊκή Ένωση θα έχει αρνητικό οικονομικό αντίκτυπο, καθώς και την υπόσχεσή της να παρουσιάσει ένα έγγραφο εργασίας στο Συμβούλιο ECOFIN, με το οποίο θα διευκρινίζεται ποια κοινοτικά εργαλεία διατίθενται στα κράτη μέλη για την αντιμετώπιση των επιπτώσεων της εν λόγω κατάργησης, θα ήθελα να ρωτήσω τον Προεδρεύοντα το εξής: Συμφωνεί με την αρχή να διατίθενται τα χρήματα των φορολογουμένων για να πληρώνουμε για την κατάργηση μίας οικονομικής δραστηριότητας, η οποία αυτή τη στιγμή αυτοχρηματοδοτείται και παρέχει απασχόληση και οικονομικά οφέλη σε διάφορες περιφέρειες σε ολόκληρη την Ευρώπη; Θα μπορούσα επίσης να ρωτήσω τον Προεδρεύοντα αν συζητήθηκε το θέμα κατά τη συνάντηση των αρχηγών Κρατών στο Cardiff; Η άποψη που εκφράστηκε έξω από αυτήν τη συνάντηση από ορισμένους αρχηγούς Κρατών αντικατοπτρίζει την άποψη της Προεδρίας; Και τέλος, θα μπορούσε ο Προεδρεύων να αναφέρει πόσες θέσεις εργασίας θα χαθούν κατά τη γνώμη του εξ αιτίας της κατάργησης των αφορολόγητων πωλήσεων;

<SPEAKER ID=246 LANGUAGE="EN" NAME="Henderson">
Δεν ήμουν στη συνάντηση των αρχηγών κυβερνήσεων στο Κάρντιφ, όπως γνωρίζει σίγουρα ο αξιότιμος κύριος βουλευτής, αλλά, αν δεν κάνω λάθος, το θέμα αυτό δεν συζητήθηκε. Οπωσδήποτε, η συνάντηση αυτή δεν κατέληξε σε συμπεράσματα τα οποία επιφέρουν ουσιαστική αλλάγή στην κατάσταση. Το θέμα συζητήθηκε πλήρως στο Συμβούλιο ECOFIN τον Μάιο και ο αξιότιμος κύριος βουλευτής γνωρίζει πολύ καλά τα συμπεράσματα αυτής της συνεδρίασης του Συμβουλίου που έλαβε χώρα τον Μάιο, όπως φαίνεται από την ερώτησή του.
<P>
Όσον αφορά το γενικότερο ζήτημα κατά πόσον πρέπει να δαπανάται το δημόσιο χρήμα σε ορισμένες περιπτώσεις για την αναδιάρθρωση μίας βιομηχανικής δραστηριότητας, η απάντηση είναι ότι, κάτω από ορισμένες συνθήκες, αυτό είναι ορθό αν, σε μία περιοχή, υπάρχουν οι προϋποθέσεις για στήριξη μέσω των διαρθρωτικών ταμείων ή για περιφερειακή στήριξη στο εσωτερικό μίας χώρας. Αυτό θα ισχύει μεταξύ άλλων και για οποιαδήποτε απώλεια εισοδήματος από την κατάργηση των αφορολόγητων πωλήσεων. Αν υπάρξει αντιπρόταση η οποία θα αποδεικνύει ότι υπάρχουν οι προϋποθέσεις για την καταβολή δημοσίου χρήματος, τότε θα καταβληθεί. Ο συνολικός στόχος της αλλαγής της νομοθεσίας είναι η αύξηση της ανταγωνιστικότητας, η οποία θα αποφέρει γενικότερα οφέλη για το κοινό - αν όχι στο άμεσο μέλλον, πιο μακροπρόθεσμα.

<SPEAKER ID=247 NAME="Πρόεδρος">
Ευχαριστώ πολύ, κύριε Henderson.
<P>
Κύριε Gallagher, επιτρέψτε μου να σας υπενθυμίσω, με κάθε σεβασμό, ότι, όπως εφαρμόζουμε τον Κανονισμό μας, οι συμπληρωματικές ερωτήσεις ζητούνται τη στιγμή της αναγγελίας της κύριας ερώτησης, δηλαδή δεν μπορούν να ζητηθούν προηγουμένως, διότι αυτό, προφανώς, θα μπορούσε να δώσει πλεονεκτήματα σε ορισμένους βουλευτές εις βάρος άλλων. Γι' αυτό έχουμε θεσπίσει, σύμφωνα με τον Κανονισμό μας, οι συμπληρωματικές ερωτήσεις να γίνονται δεκτές χρονολογικά αμέσως μετά την αναγγελία της κύριας ερώτησης.
<P>
Ερώτηση αριθ. 11 της κ. Angela Billingham (H-0520/98)
<P>
Θέμα: Η περίπτωση του Els Pins Park Moraira Alicante
<P>
Πρίν από 13 χρόνια, δύο Ισπανοί υπήκοοι διέπραξαν απάτη εις βάρος 54 μη ισπανών ευρωπαίων πολιτών πωλώντας τους ιδιοκτησία στο Els Pins Park, ενώ υπήρχε επιβάρυνση επί της ιδιοκτησίας ύψους 63 εκατ. πεσετών.
<P>
Η περίπτωση αυτή εκδικάστηκε από την ισπανική δικαιοσύνη 11 χρόνια αργότερα, στις 28 Μαίου 1996. Τότε, ένας από τους κατηγορούμενους κρίθηκε ένοχος, ενώ για τον άλλον δεν υπήρξαν κυρώσεις. Οι ιδιοκτήτες άσκησαν έφεση για την μη καταδίκη του πρίν από δύο χρόνια.
<P>
Ακόμη δεν τους γνωστοποιήθηκε τελική ημερομηνία για την εκδίκαση της έφεσης. Θα μπορούσε το Συμβούλιο να ζητήσεις πληροφορίες από την ισπανική κυβέρνηση για την αιτία καθυστέρησης της αρχικής εκδίκασης της περίπτωσης αυτής καθώς και για την ημερομηνία εκδίκασης της έφεσης; Κύριε Henderson, σας παρακαλώ να απαντήσετε στην ερώτηση της κ. Billingham.

<SPEAKER ID=248 NAME="Henderson">
Ευχαριστώ την αξιότιμη κυρία βουλευτή για την ερώτησή της και αναγνωρίζω τα προβλήματα που αντιμετώπισαν, όσον αφορά τις ιδιοκτησίες τους, όσοι ενεπλάκησαν στην υπόθεση Els Pins Park. Λυπάμαι όμως, αλλά το Συμβούλιο δεν μπορεί να επεμβαίνει σε υποθέσεις που εκκρεμούν ενώπιον εθνικών ποινικών δικαστηρίων.

<SPEAKER ID=249 LANGUAGE="EN" NAME="Billingham">
Σας ευχαριστώ για την απάντησή σας, και ας φαίνεται αρνητική. Πρόκειται για μία πραγματικά λυπηρή ιστορία. Έχει προκαλέσει το ενδιαφέρον των βουλευτών απ'όλες τις παρατάξεις αυτού του Κοινοβουλίου. Ζητήσαμε μεταξύ άλλων και την επέμβαση του Προέδρου του Κοινοβουλίου. Όμως μπορώ να σας πω ότι, παρ' όλη αυτήν την ανταπόκριση, τα πράγματα έγιναν ακόμα χειρότερα. Όταν κατέθεσα την ερώτηση επρόκειτο να γίνει μία έφεση. Μάθαμε τώρα καθυστερημένα ότι αυτή η έφεση εκδικάστηκε. Κανένας δεν είχε ειδοποιηθεί σχετικά. Επομένως, κανένας από τους ενάγοντες δεν παρέστη. Κανένας δεν έχει την παραμικρή ιδέα σχετικά με την έκβαση της έφεσης αυτής. Ειλικρινά, οι άνθρωποι αυτοί είναι απελπισμένοι. Κάποιοι έχασαν ήδη την ιδιοκτησία τους. Για κάποιους άλλους έχει ξεκινήσει η διαδικασία για να τους αφαιρεθεί η ιδιοκτησία. Νομίζω ότι φτάσαμε σε πλήρες αδιέξοδο. Νομίζω ότι καμία διαδικασία στα πλαίσια του Κοινοβουλίου, του Συμβουλίου, της Επιτροπής, ή οποιουδήποτε άλλου οργανισμού που απευθύνονται αυτοί οι άνθρωποι δεν μπορεί να τους βοηθήσει.
<P>
Ζητώ επομένως περαιτέρω αναγνώριση του προβλήματος.

<SPEAKER ID=250 LANGUAGE="EN" NAME="Henderson">
Ευχαριστώ την αξιότιμη κυρία βουλευτή για τη συμπληρωματική ερώτησή της. Αναγνωρίζω τη σοβαρότητα της καταστάσεως και τις επιπτώσεις που έχει σε όσους εμπλέκονται άμεσα σε αυτήν. Μάλιστα, στο παρελθόν, δικοί μου ψηφοφόροι ενεπλάκησαν σε άσχημες καταστάσεις που παρουσίαζαν πολλές ομοιότητες με αυτήν εδώ. Στο τέλος αναγκάστηκαν να ζητήσουν δικαστική ικανοποίηση.
<P>
Εφόσον αυτές οι υποθέσεις αυτή τη στιγμή είναι ενώπιον εθνικών ποινικών δικαστηρίων δεν θα ήταν πρέπον να προβώ εγώ σε περαιτέρω σχόλια. Το μόνο που μπορώ να πω είναι ότι αναγνωρίζω ότι υπάρχει σοβαρό πρόβλημα.

<SPEAKER ID=251 NAME="Πρόεδρος">
Ερώτηση αριθ. 12 του κ. Paul Rόbig (H-0521/98)
<P>
Θέμα: Το κόστος της αναδιάρθρωσης της τελωνειακής νομοθεσίας
<P>
Ως πρώην μέλος της κοινοβουλευτικής εξεταστικής επιτροπής για τις περιπτώσεις απάτης στον τελωνειακό τομέα επιδοκιμάζω βασικά κάθε πρωτοβουλία που έχει ως στόχο να καταστήσει τις διαδικασίες αποτελεσματικότερες και λιγότερο ευάλωτες από περιπτώσεις απάτης. Υποστηρίζω, όμως, ότι πρέπει να πραγματοποιηθεί μία λογική και προπαντός διοικητικά υλοποιήσιμη αναδιάρθρωση της τελωνειακής νομοθεσίας της ΕΕ βάσει των απαιτήσεων SLIM και Fich d' Impact και με την όσο το δυνατόν ευρύτερη συμμετοχή όλων των ενδιαφερομένων: τελωνειακών υπηρεσιών, εμπορικών εταίρων, μεταφορέων, καθώς και τραπεζών και ασφαλιστικών εταιρειών.
<P>
Μπορεί το Συμβούλιο να ανακοινώσει ποιές θα είναι οι συνέπειες του νέου τελωνειακού συστήματος για την ευρωπαϊκή οικονομία; Κύριε Henderson, σας παρακαλώ να απαντήσετε στην ερώτηση του κ. Rόbig.

<SPEAKER ID=252 NAME="Henderson">
Το Συμβούλιο προφανώς αποδίδει τεράστια σημασία στην καταπολέμηση της απάτης και η μείωση του αριθμού των περιπτώσεων απάτης στον τελωνειακό τομέα αποτελεί έναν από τους κύριους στόχους της εργασίας που λαμβάνει χώρα αυτή τη στιγμή για την αναδιάρθρωση του τελωνειακού συστήματος.

<SPEAKER ID=253 LANGUAGE="DE" NAME="Rόbig">
Kύριε Πρόεδρε, για το ζήτημα της τελωνειακής νομοθεσίας και της διαμετακόμισης η τωρινή πρόταση της Επιτροπής δεν μπορεί de facto να εφαρμοστεί στην πράξη. Έχουμε ενώπιον μας την διεύρυνση της Ευρωπαϊκής Ένωσης. Θέλουμε να κάνουμε εμπόριο με αυτές τις χώρες και η παρούσα διαμόρφωση του συστήματος παρουσιάζεται έτσι σαν να ήταν όλα ανεξαιρέτως τα εμπορεύματα ευαίσθητα όπως τα τσιγάρα, το κρέας και το αλκοόλ. Γεγονός είναι, ότι οι κανονικές εμπορικές συναλλαγές κάνουν το 99 % και οι τυπικές ιδέες, οι οποίες επί του παρόντος πλανώνται στο χώρο, στη πράξη είναι εντελώς ακατόρθωτες. Για το λόγο αυτό: αν το σύστημα άρχιζε να ισχύει, όπως τώρα παρουσιάζεται από την Επιτροπή, θά ήταν εντελώς θανατηφόρο για τις οικονομικές σχέσεις. Πιστεύω, ότι δεν θα έπρεπε κανείς να ψηφίσει εδώ αυτές τις αυστηρές ρυθμίσεις για τα συσκευασμένα προϊόντα και για τους τομείς της καθημερινής ανάγκης, όπως αυτές προβλέπονται για τους ευαίσθητους τομείς.

<SPEAKER ID=254 LANGUAGE="EN" NAME="Henderson">
Δεν έχω πολλά να προσθέσω. Θα ήθελα μόνο να πω ότι χρειάζεται αναδιάρθρωση. Ο ακριβής χαρακτήρας της αναδιάρθρωσης αυτής πρέπει να προσδιοριστεί με τρόπο ισορροπημένο και μετρημένο. Όπου υπάρχει κόστος, πρέπει να το υποστούμε. Ελπίζουμε ότι μακροπρόθεσμα θα έχουμε οικονομία διότι με το νέο σύστημα θα αποφεύγονται οι καταχρήσεις οι οποίες στο παρελθόν προκάλεσαν απώλεια δημόσιου χρήματος.

<SPEAKER ID=255 LANGUAGE="EN" NAME="Tomlinson">
Με γοήτευσε η ερώτηση του κυρίου Rόbig, ιδιαίτερα καθώς αναφέρεται στην εξεταστική επιτροπή της οποίας ήμουν πρόεδρος. Θα ήθελα απλώς να ρωτήσω τον Προεδρεύοντα αν συμφωνεί με τα κυριότερα συμπεράσματα της εξεταστικής επιτροπής, ιδιαίτερα αναφορικά με το ρόλο που μπορεί να παίξει η μηχανοργάνωση στην εξάλειψη φαινομένων απώλειας χρημάτων εξαιτίας απάτης στον τομέα των φόρων κατανάλωσης στα κράτη μέλη και των ιδίων πόρων στον προϋπολογισμό της Ευρωπαϊκής Ένωσης. Έχει υπόψη του ότι το τελωνειακό σύστημα, όπως λετουργεί τώρα, είναι τόσο ευάλωτο ώστε χάνονται δισεκατομμύρια Ecu σε όλα τα κράτη μέλη, και ότι πρέπει να γίνουν σημαντικές προσπάθειες από τα κράτη μέλη για να δοθεί προτεραιότητα στην επίλυση αυτού του προβλήματος και για να επιστρατευτεί η απαραίτητη πολιτική θέληση; Θα μας διαβεβαιώσει ότι η Προεδρία θα διασφαλίσει τη συνέχιση των προσπαθειών αυτών;

<SPEAKER ID=256 LANGUAGE="EN" NAME="Henderson">
Ευχαριστώ τον αξιότιμο κύριο βουλευτή για τη συμπληρωματική ερώτησή του. Η απάντησή μου είναι ότι το Συμβούλιο έχει υπόψη του την έκθεση που συνέταξε η επιτροπή στην οποία αναφέρθηκε ο αξιότιμος βουλευτής. Το Συμβούλιο ενέκρινε σε γενικές γραμμές το σχέδιο και αναγνωρίζει, όπως είπα απόψε αναφορικά με μία προηγούμενη ερώτηση, ότι η μηχανοργάνωση αποτελεί ένα πολύ σημαντικό τμήμα των αλλαγών που θα επιτρέψουν τον έλεγχο κατά τη διαμετακόμιση εμπορευμάτων. Ας ελπίσουμε ότι κάτι τέτοιο θα αποκλείσει τις όποιες καταχρήσεις και ότι, μακροπρόθεσμα, όταν τεθεί σε ισχύ το σύστημα, θα αποφέρει αύξηση των δημοσίων εσόδων.

<SPEAKER ID=257 NAME="Πρόεδρος">
Οι ερωτήσεις αριθ. 13 και 14, που έχουν υποβληθεί, αντίστοιχα, από τον κ. Dupuis και την κ. Stenzel, καθίστανται άκυρες σύμφωνα με το άρθρο 41 του Κανονισμού, διότι αναφέρονται στην κατάσταση στο Κοσσυφοπέδιο και, όπως γνωρίζετε, η σχετική συζήτηση περιλαμβάνεται στην ημερήσια διάταξή μας.
<P>
Ερώτηση αριθ. 15 του κ. Νικήτα Κακλαμάνη (Η-0524/98)
<P>
Θέμα: Αυτονομία στη Β. Ήπειρο
<P>
Η αυτονομία είναι - σύμφωνα με το Χάρτη του ΟΗΕ - ανάμεσα στα αναφαίρετα πολιτικά δικαιώματα των λαών. Στην ΕΕ, η αυτονομία είναι ένας διαδεδομένος θεσμός, με χώρες όπως την Ιταλία, την Ισπανία και τη Φινλανδία να έχουν παράσχει βασικά δικαιώματα στις αυτόνομες περιοχές της επικράτειάς τους. Η Β. Ήπειρος είναι εκείνη η περιοχή της Αλβανίας για την οποία έχει καθιερωθεί (ήδη από τις 17 Μαΐου 1914 με το "Πρωτόκολλο της Κέρκυρας») το δικαίωμα της αυτονομίας, με προβλέψεις για την προστασία της γλώσσας και της θρησκείας των κατοίκων της. Το Πρωτόκολλο αυτό, μάλιστα υπογράφτηκε τότε από τους πληρεξουσίους χωρών της (σημερινής) ΕΕ (Ιταλίας, Μ.Βρετανίας, Γερμανίας, Αυστρίας, Γαλλίας), καθώς επίσης και από τον ίδιο τον ειδικό αντιπρόσωπο της Αλβανίας.
<P>
Θα παρακαλούσα να τοποθετηθεί το Συμβούλιο Υπουργών για το παραπάνω θέμα, το οποίο άπτεται της προστασίας των ανθρωπίνων δικαιωμάτων σε μία χώρα που επιθυμεί προσέγγιση με την ΕΕ, αλλά αρνείται επί χρόνια να τιμήσει την υποχρέωση που ανέλαβε. Κύριε Henderson, έχετε τον λόγο για να απαντήσετε στην ερώτηση του κ. Κακλαμάνη.

<SPEAKER ID=258 NAME="Henderson">
Η Προεδρία χαιρετίζει την ουσιαστική πρόοδο που σημείωσε η Αλβανία αναφορικά με τα δικαιώματα των Ελλήνων που ζουν στη Νότια Αλβανία. Ενθαρρύνει την Αλβανία να συνεχίσει τη βελτίωση σε αυτόν τον τομέα. Η Αλβανία έχει επανειλημμένως δηλώσει ότι δεσμεύεται να σεβαστεί τα δικαιώματα της ελληνικής μειονότητας σύμφωνα με τα διεθνή πρότυπα.

<SPEAKER ID=259 NAME="Κακλαμάνης">
Κύριε Henderson, λυπούμαι πάρα πολύ, αλλά δεν απαντήσατε στην ερώτησή μου. Απαντήσατε επί άλλης ερώτησης, την οποία εγώ δεν σας έχω υποβάλει. Εγώ είμαι πολύ σαφής. Η βρετανική Προεδρία ξεχωρίζει τις αυτονομίες σε καλές και κακές; Σε άλλους λαούς δίνει δικαίωμα αυτονομίας και σε άλλους όχι; Υπάρχει η υπογραφή της χώρας σας στο Πρωτόκολλο της Κέρκυρας του 1914, που μιλάει για αυτονομία στη Βόρεια 'Ηπειρο. Και εγώ σας ερωτώ: πώς είναι δυνατόν δια των όπλων η Ευρωπαϊκή 'Ενωση να θέλει να δώσει αυτονομία στους Αλβανούς του Κοσσυφοπεδίου και να αρνείται η Ευρωπαϊκή 'Ενωση, μέσω της δικής σας προεδρίας, να εφαρμόσει κάτι που φέρει τις υπογραφές πέντε χωρών της Ευρωπαϊκής 'Ενωσης και αυτής της Αλβανίας; Παρακαλώ να μου απαντήσετε στο συγκεκριμένο ερώτημα, όπως θα ήθελα επίσης να μου απαντήσετε εάν, στις συζητήσεις που γίνονται στο Συμβούλιο για την αυτονομία στο Κόσσοβο, η ελληνική κυβέρνηση έχει θέσει θέμα αυτονομίας της Βορείου Ηπείρου.

<SPEAKER ID=260 LANGUAGE="EN" NAME="Henderson">
Αναφέρομαι στην προηγούμενη απάντησή μου: η Αλβανία ενθαρρύνεται με πολιτικά μέσα να αναγνωρίσει τα δικαιώματα των Ελλήνων που ζουν στο νότιο τμήμα της. Η αλβανική κυβέρνηση έχει δηλώσει ότι δεσμεύεται να ανταποκριθεί στα διεθνή πρότυπα σε αυτόν τον τομέα. Η ελληνική κυβέρνηση δεν έθεσε αυτό το θέμα στο Συμβούλιο - ή, αν το έθεσε, εγώ δεν το έχω υπόψη μου.
<P>
Αναφορικά με το θέμα αυτό γενικότερα, δεν μπορεί κανείς να ισχυριστεί ότι επιβάλλεται η ίδια λύση σε οποιαδήποτε περιοχή ή χώρα του κόσμου όπου τίθεται θέμα οποιασδήποτε μορφής μεταβίβασης εξουσιών σε τοπικό επίπεδο. Πρέπει να εξετάζει κανείς την κατάσταση που επικρατεί σε μία χώρα. Πράγματι, άνθρωποι που πίστευαν ότι αποτελούσαν μειονότητα και ότι ήταν θύματα διωγμών μπορεί, για διάφορους λόγους, ιστορικούς, πολιτικούς, οικονομικούς, να είχαν ανάγκη διαφορετικών λύσεων σε διαφορετικές χώρες ακόμα και αν ο χαρακτήρας των διωγμών ήταν ο ίδιος. Επομένως, πρέπει κανείς να εξετάζει την ιδιαίτερη κατάσταση μίας χώρας. Γενικώς όμως, θα ήταν συνεπής στάση αν η αλβανική κυβέρνηση, παράλληλα με τις δηλώσεις της με τις οποίες υποστηρίζει ότι οι κάτοικοι του Κοσσυφοπεδίου πρέπει να έχουν περισσότερες δικαιοδοσίες για τις δικές τους υποθέσεις, αναγνωρίσει ότι, στη δική της επικράτεια, πρέπει να παραδεχθεί τις ιδιαίτερες ανάγκες της ελληνικής μειονότητας που ζει στο νότιο τμήμα της Αλβανίας.

<SPEAKER ID=261 NAME="Πρόεδρος">
Ερώτηση αριθ. 16 του κ. Hugh McMahon (H-0526/98)
<P>
Θέμα: Αρση των εμποδίων στο εμπόριο
<P>
Μπορεί μήπως το Συμβούλιο να ενημερώσει το Κοινοβούλιο για τους όρους της συμφωνίας που επετεύχθη κατά τη συνεδρίαση του Συμβουλίου Υπουργών Εσωτερικής Αγοράς στις 18 Μαΐου, σχετικά με νομοθετικές διατάξεις για την άρση των εμποδίων στο εμπόριο;
<P>
Ειδικότερα, ποιές αρμοδιότητες έχουν χορηγηθεί στην Επιτροπή προκειμένου να ζητήσει από τα κράτη μέλη "να λάβουν τα απαραίτητα και ανάλογα μέτρα» ώστε να άρουν παρόμοια εμπόδια στο εμπόριο; Κύριε Henderson, σας παρακαλώ να απαντήσετε στην ερώτηση του κ. McMahon.

<SPEAKER ID=262 NAME="Henderson">
Το Συμβούλιο συμφώνησε ομόφωνα κατ'αρχήν με κάποιες νομοθετικές διατάξεις και με ένα ψήφισμα σχετικά με τη λειτουργία της εσωτερικής αγοράς όσον αφορά την ελεύθερη κυκλοφορία αγαθών ανάμεσα στα κράτη μέλη. Θα γίνει εκ νέου διαβούλευση με το Κοινοβούλιο σχετικά με το κείμενο των νομοθετικών διατάξεων, εφόσον έχει σημαντικές διαφορές από το κείμενο που είχε προτείνει αρχικά η Επιτροπή. Οι νομοθετικές διατάξεις επιβάλλουν στην Επιτροπή να ζητεί από ένα κράτος μέλος να λάβει μέτρα μέσα σε κάποιο διάστημα που θα ορίσει. Το κράτος μέλος τότε έχει στη διάθεσή του πέντε ημέρες στις οποίες μπορεί, είτε να παρουσιάσει τα μέτρα που θα λάβει, ή να υποβάλλει τους λόγους για τους οποίους δεν θεωρεί ότι τίθενται εμπόδια στο εμπόριο. Επίσης οι νομοθετικές διατάξεις καθορίζουν έναν μηχανισμό πληροφόρησης με τον οποίο τα κράτη μέλη θα είναι ενήμερα για τα πραγματικά ή τα πιθανά εμπόδια και για τα μέτρα που λαμβάνονται για την άρση τους.

<SPEAKER ID=263 LANGUAGE="EN" NAME="McMahon">
Ευχαριστώ τον Προεδρεύοντα για την πληρέστατη απάντησή του. Είμαι πολύ ικανοποιημένος διότι η βρετανική Προεδρία κατόρθωσε να χαλιναγωγήσει τον ζήλο της Επιτροπής, η οποία ήθελε να ασκεί πραγματικά υπερβολικές εξουσίες, γεγονός που θα είχε ως συνέπεια τον περιορισμό του δικαιώματος της απεργίας και της νόμιμης δράσης των σωματείων. Συμφωνεί μαζί μου το Συμβούλιο ότι τώρα επιτύχαμε έναν πιο ανθρώπινο συμβιβασμό, και ότι, χωρίς αμφιβολία, το Κοινοβούλιο αυτό θα παρουσιάσει επιτυχημένες προτάσεις όταν θα εκφράσει τη γνώμη του;

<SPEAKER ID=264 LANGUAGE="EN" NAME="Henderson">
Γνωρίζω τον κύριο McMahon πολλά χρόνια και, όπως πάντα, συμφωνώ με την επισήμανση που έκανε. Δέχομαι με χαρά τα συγχαρητήριά του για την άποψη του Συμβουλίου σχετικά με το θέμα αυτό. Μπορώ να τον διαβεβαιώσω ότι, σε οποιαδήποτε αναθεώρηση της θέσεώς μας, θα διασφαλίσουμε ότι τα μέτρα δεν έχουν επιπτώσεις στο δικαίωμα της απεργίας ή σε άλλα θεμελιώδη δικαιώματα.

<SPEAKER ID=265 NAME="Πρόεδρος">
Δεδομένου ότι ο συντάκτης της απουσιάζει, η ερώτηση αριθ. 17 καθίσταται άκυρη.
<P>
Ερώτηση αριθ. 18 του κ. Gary Titley (H-0537/98)
<P>
Θέμα: Προβλήματα που αντιμετωπίζουν οι κληρονόμοι εντός της ΕΕ
<P>
Ένας από τους ψηφοφόρους μου κληρονόμησε έγγεια ιδιοκτησία από ένα συγγενή του. Πληροφορήθηκε ότι εφόσον τα τμήματα της περιουσίας του βρίσκονται στην Ιρλανδία και στη Βρετανία, θα πρέπει να προβεί σε όλες τις νομικές διαδικασίες και υποβληθεί στις αντίστοιχες δαπάνες για την εκτέλεση της διαθήκης και στις δύο χώρες. Ποιές προτάσεις σκοπεύει το Συμβούλιο να υποβάλει για να εξασφαλισθεί η εναρμόνιση των νομικών διαδικασιών σε περιπτώσεις γεννήσεων, γάμων ή θανάτων, ούτως ώστε στο μέλλον η Ενιαία Αγορά να εξυπηρετεί τους πολίτες της Ένωσης από τη γέννησης τους έως το θάνατό τους; Κύριε Henderson, σας παρακαλώ να απαντήσετε στην ερώτηση του κ. Titley.

<SPEAKER ID=266 NAME="Henderson">
Το Συμβούλιο δεν έχει προβλέψει τίποτα για την εναρμόνιση των ισχυουσών νομικών διαδικασιών στα κράτη μέλη της Ευρωπαϊκής Ένωσης σχετικά με την κληρονομία ιδιοκτησίας σε περίπτωση θανάτου. Αν λάβουμε υπόψη τις τεράστιες διαφορές στις εθνικές νομοθεσίες αναφορικά με κληρονομικά θέματα - ιδιαίτερα με την οικογενειακή περιουσία - καθώς και τις τυπικές διαδικασίες σχετικά με τη σύνταξη διαθήκης και τις νομικές διαδικασίες που απαιτούνται για την εκτέλεσή της διαθήκης, τα τεχνικά προβλήματα που συνεπάγεται ένα παρόμοιο σχέδιο θα ήταν τρομακτικά. Ο αξιότιμος κύριος βουλευτής έθιξε επίσης και το ευρύτερο ζήτημα της εναρμόνισης των νομικών διαδικασιών σε περιπτώσεις γεννήσεων, γάμων ή θανάτων σε αυτό το πλαίσιο. Θα ήθελα να επιστήσω την προσοχή του σε μία σύμβαση στην οποία συμφώνησε το Συμβούλιο Υπουργών στα τέλη Μαΐου, σχετικά με την δικαστική δικαιοδοσία και την αναγνώριση και εκτέλεση δικαστικών αποφάσεων σε θέματα οικογενειακού δικαίου.
<P>
Ένα σημαντικό πλεονέκτημα αυτής της συμφωνίας είναι το εξής: διασφαλίζει ότι οι δικαστικές εντολές που εκδίδονται στα κράτη μέλη σε περιπτώσεις διαζυγίου ή ανάλογες περιπτώσεις - και σε αυτές περιλαμβάνονται εντολές σχετικά με την επιμέλεια των παιδιών τη στιγμή του διαζυγίου - θα αναγνωρίζονται στις περισσότερες περιπτώσεις σε ολόκληρη την Ευρωπαϊκή Ένωση και θα απαιτούνται ελάχιστες νομικές διαδικασίες. Αν η νομοθετική θέσπιση της δικαιοδοσίας του δικαστηρίου διαζυγίων συμβάλλει σε αυτό, τότε θα βοηθήσει στην αποφυγή της σύγχυσης που επικρατεί αυτή τη στιγμή μεταξύ των διαφόρων δικαστηρίων στην Ευρωπαϊκή Ένωση.

<SPEAKER ID=267 LANGUAGE="EN" NAME="Titley">
Επιτρέψτε μου να ευχαριστήσω τον Προεδρεύοντα για την απάντησή του. Από τότε που συνέταξα την ερώτηση συνειδητοποίησα ότι το πρόβλημα είναι πολύ πιο εκτεταμένο από ότι είχα προβλέψει. Ένα από τα οφέλη της ενιαίας αγοράς είναι το γεγονός ότι τώρα μπορεί κανείς να έχει έγγεια ιδιοκτησία σε οποιοδήποτε σ ημείο της Ευρωπαϊκής Ένωσης. Πολλοί επωφελούνται από παρόμοιες διατάξεις και, όταν παίρνουν σύνταξη, πηγαίνουν να ζήσουν σε χώρες όπως η Ισπανία. Όπως καταλαβαίνετε, πρόκειται για ανθρώπους μεγάλης ηλικίας και αναπόφευτα οι άνθρωποι πεθαίνουν και τότε οι συγγενείς τους ανακαλύπτουν ότι είναι μπλεγμένοι σε έναν νομικό εφιάλτη. Αναγνωρίζω ότι η εναρμόνιση των νομικών συστημάτων είναι αδύνατη. Όπως είπε όμως ο Προεδρεύων, καταλήξαμε σε μία σύμβαση σε θέματα διαζυγίου. Θα έλεγε κανείς ότι, αν μπορούμε να λύσουμε τα προβλήματα που συνδέονται με το διαζύγιο, τότε μπορούμε να λύσουμε και τα προβλήματα που συνδέονται με τον θάνατο. Δεν θα μπορούσε να εφαρμοστεί η αρχή του συναινετικού διαζυγίου, με την οποία τα νομικά συστήματα των κρατών μελών αναγνωρίζονται αμοιβαία, και σε αυτήν την περίπτωση; Θα έλεγα ότι το πρόβλημα αυτό επιδεινώνεται διαρκώς. Αν πρόκειται να οικοδομήσουμε μία Ευρώπη για τον άνθρωπο, τότε οφείλουμε να λύσουμε τα σημαντικότερα προβλήματα που παρουσιάζονται σε περιπτώσεις γεννήσεων, θανάτων ή γάμων, έτσι ώστε η ενιαία αγορά να εξυπηρετεί τους πολίτες από τη γέννησή τους ως το θάνατό τους.

<SPEAKER ID=268 LANGUAGE="EN" NAME="Henderson">
Δεν είμαι βέβαιος ότι συμφωνούν όλοι ως προς το ότι αν μπορούμε να λύσουμε τα προβλήματα που συνδέονται με το διαζύγιο τότε μπορούμε να λύσουμε και τα προβλήματα που συνδέονται με το θάνατο. Η επίλυση των προβλημάτων που συνδέονται με το διαζύγιο είναι αρκετά περίπλοκο ζήτημα. Ο αξιότιμος κύριος βουλευτής θέτει ένα σημαντικό ζήτημα. Καθώς η Ευρώπη εξελίσσεται σε μία περιοχή με όλο και μεγαλύτερη κινητικότητα, και οι άνθρωποι μετακινούνται από το ένα μέρος στο άλλο, τότε θα παρατηρούνται ολοένα και περισσότερα προβλήματα εξαιτίας αυτής της μετακίνησης, ιδιαίτερα όταν μετακινείται μεγάλος αριθμός ανθρώπων - και ο αριθμός αυτός συνεχώς αυξάνεται. Νομίζω ότι όλοι στο Ηνωμένο Βασίλειο έχουμε φίλους οι οποίοι, πήραν τη σύνταξή τους και πήγαν να ζήσουν στην Ισπανία ή την Ιρλανδία. Είμαι σίγουρος ότι και οι βουλευτές από άλλα κράτη μέλη θα μπορούσαν να παραθέσουν ανάλογα περιστατικά. Πιστεύω επομένως ότι ο αξιότιμος κύριος βουλευτής θέτει ένα σημαντικό ζήτημα. Στην αρχική μου απάντηση εξήγησα την τρέχουσα θέση του Συμβουλίου. Καλό θα ήταν, όμως, να αναλογιστούμε όλοι πιο πολύ τις διάφορες όψεις αυτού του ζητήματος. Θα γνωρίζει ο αξιότιμος κύριος βουλευτής ότι, κατά τη διάρκεια αυτής της Προεδρίας, παρατηρήθηκε μεγάλη κινητικότητα στον τομέα της δικαιοσύνης και των οικογενειακών υποθέσεων· έγιναν πολλές αλλαγές και δρομολογήθηκαν πολλές μελλοντικές αλλαγές. Όλοι όσοι έχουν άμεση σχέση με αυτόν τον τομέα πρέπει να αναλογιστούν κι άλλο τα διάφορα ζητήματα, διότι χρειάζονται πρακτικές λύσεις.

<SPEAKER ID=269 NAME="Πρόεδρος">
Ερώτηση αριθ. 19 της κ. Marie-Paule Kestelijn-Sierens (H-0540/98)
<P>
Θέμα: Ευρωπαϊκή ρύθμιση ενισχύσεως του γάλακτος για μαθητές σχολείων
<P>
Μπορεί να αναφέρει το Συμβούλιο για ποιό λόγο το αποστειρωμένο πλήρες γάλα είναι το μόνο είδος γάλακτος το οποίο, βάσει του άρθρου 2 του Κανονισμού του Συμβουλίου 1842/83 , αποκλείεται από την ευρωπαϊκή ρύθμιση ενισχύσεως του γάλακτος που διατίθεται στους μαθητές σχολείων, παρόλο που είναι το μόνο πλήρες γάλα που πωλείται σε γυάλινες φιάλες; Δεν φρονεί το Συμβούλιο ότι τα σχολεία τα οποία, τόσο από άποψη αγωγής όσο και από φιλοπεριβαλλοντική στάση επιλέγουν να προμηθεύονται γάλα σε επιστρεφόμενες γυάλινες φιάλες, αδίκως υφίστανται άνιση μεταχείριση; Κύριε Henderson, σας παρακαλώ να απαντήσετε στην ερώτηση της κ. Kestelijn-Sierens.

<SPEAKER ID=270 NAME="Henderson">
Το αποστειρωμένο πλήρες και ημιαποβουτυρωμένο γάλα είχε αποκλειστεί από την ευρωπαϊκή ρύθμιση ενισχύσεως του γάλακτος για μαθητές σχολείων ήδη από την εποχή που ξεκίνησε το πρόγραμμα, το 1977. Όταν ξεκίνησε το πρόγραμμα, για την κατάρτιση της λίστας των προϊόντων που μπορούσαν να περιληφθούν σε αυτό, εξετάστηκε η κατάσταση της αγοράς, η διαθεσιμότητα, και το είδος των προϊόντων που διατίθεντο τότε στα σχολεία. Με την πάροδο του χρόνου, η λίστα αυτή τροποποιήθηκε, μετά από αίτημα των κρατών μελών. Ποτέ όμως δεν ζητήθηκε να προστεθεί το αποστειρωμένο γάλα με φυσική γεύση. Για να περιληφθεί και ο τύπος αυτός πρέπει να τροποποιηθεί ο κανονισμός 1842/83 του Συμβουλίου ή οι λεπτομερείς ρυθμίσεις εφαρμογής στον κανονισμό 3392/93 της Επιτροπής με τις οποίες προβλέπεται η αποφυγή συγκεκριμένων θερμικών μεθόδων επεξεργασίας.
<P>
Μου προκαλεί έκπληξη το γεγονός ότι το αποστειρωμένο πλήρες γάλα είναι το μόνο είδος γάλακτος που πωλείται σε γυάλινες φιάλες σε ορισμένα κράτη μέλη. Στο Ηνωμένο βασίλειο, το παστεριωμένο και το γάλα UHTπωλείται σε γυάλινες φιάλες, ενώ το αποστειρωμένο γάλα τείνει να καθιερωθεί να πωλείται σε πλαστικές φιαλες. Φυσικά, το είδος της συσκευασίας δεν έχει καμία σχέση με το κατά πόσον ένα προϊόν περιλαμβάνεται ή όχι στο εν λόγω πρόγραμμα.

<SPEAKER ID=271 LANGUAGE="NL" NAME="Kestelijn-Sierens">
Ευχαριστώ τον Προεδρεύοντα για την απάντησή του, αλλά παραμένω με το πρόβλημα ότι στο ένα τέταρτο ώς το ήμισυ των σχολείων στο Βέλγιο, διατίθεται γάλα στα παιδία σε γυάλινα μπουκάλια. Πρόκειται για αποστειρωμένο πλήρες γάλα που διατίθεται μόνο σε γυάλινα μπουκάλια. Για να λυθεί το πρόβλημα, πρέπει να αναπροσαρμοσθεί η οδηγία, μία που το αποστειρωμένο γάλα αποκλείστηκε από την οδηγία. Δηλαδή τα σχολεία που ενεργούν με οικολογική συνείδηση, δεν λαμβάνουν επιδοτήσεις επειδή χρησιμοποιούν γυάλινα μπουκάλια. Επιμένω λοιπόν να αναπροσαρμοσθεί η εν λόγω οδηγία.

<SPEAKER ID=272 LANGUAGE="EN" NAME="Henderson">
Έχω συνηθίσει τόσο πολύ να απαντώ όχι σε ερωτήσεις στο βρετανικό Κοινοβούλιο ώστε μου φαίνεται δύσκολο μερικές φορές να πω ναι. Θα ήθελα να πω στην αξιότιμη κυρία βουλευτή που έθεσε την εν λόγω ερώτηση ότι αναφέρθηκε σε ένα υπαρκτό ζήτημα. Μέχρι τώρα τα κράτη μέλη δεν ζήτησαν να προστεθεί στη λίστα το αποστειρωμένο γάλα. Αν δεν κάνω λάθος, το αποστειρωμένο γάλα αντιπροσωπεύει ένα ποσοστό 5 % της αγοράς υγρού γάλακτος στην Ευρωπαϊκή Ένωση. Αν χρειάζεται τροποποίηση της νομοθεσίας, ίσως η βελγική κυβέρνηση να πρέπει να εξετάσει το ενδεχόμενο να παρουσιάσει προτάσεις στην Επιτροπή. Αν η πρόταση έχει κάποια λογική, τότε και η απάντηση θα είναι θετική.

<SPEAKER ID=273 NAME="Πρόεδρος">
Ερώτηση αριθ. 20 της κ. Maij Theorin (H-0541/98)
<P>
Θέμα: Οι σχέσεις της ΕΕ με την Ινδία
<P>
Η Ινδία πραγματοποίησε 5 πυρηνικές δοκιμές, γεγονός που προξένησε μεγάλη αστάθεια στην περιοχή της. Το Πακιστάν από την πλευρά του ανακοίνωσε τη διεξαγωγή δικών του πυρηνικών δοκιμών. Ο κίνδυνος νέου ανταγωνισμού των πυρηνικών εξοπλισμών τόσο σε παγκόσμιο όσο και σε περιφερειακό επίπεδο είναι πλέον ολοφάνερος.
<P>
Η ΕΕ αποτελεί σημαντικό εταίρο της Ινδίας σε ό, τι αφορά τη συνεργασία. Διαθέτει δε αρκετά πολιτικά, οικονομικά και διπλωματικά μέσα. Οι ΗΠΑ υποστηρίζουν την επιβολή κυρώσεων κατά της Ινδίας. Υφίστανται όμως και άλλοι τρόποι, όπως η διακοπή των συμφωνιών συνεργασίας, η κατάργηση των ενισχύσεων και η απαγόρευση των εξαγωγών όπλων ή τμημάτων τους.
<P>
Έτσι η ΕΕ έχει τη δυνατότητα να ασκήσει κριτική απέναντι στην Ινδία, όχι μόνο με λόγια αλλά και με έργα. Ποιά μέτρα θα πρέπει να λάβει η ΕΕ σύμφωνα με την άποψη του Συμβουλίου; Κύριε Henderson, σας παρακαλώ να απαντήσετε στην ερώτηση της κ. Theorin.

<SPEAKER ID=274 NAME="Henderson">
Το Ευρωπαϊκό Συμβούλιο χαιρέτισε τα συμπεράσματα της συνόδου των Υπουργών Εξωτερικών των χωρών Ρ5, της 4ης Ιουνίου, και των Υπουργών Εξωτερικών της Ομάδας των 8, της 12ης Ιουνίου. Θεωρεί ότι αποτελούν θετικό βήμα στην προσπάθεια να ενθαρρυνθεί η Ινδία και το Πακιστάν να αντιμετωπίσουν εποικοδομητικά τα προβλήματα που χωρίζουν αυτές τις δύο χώρες. Το Συμβούλιο χαιρέτισε επίσης την απόφαση ορισμένων Υπουργών Εξωτερικών, στις 12 Ιουνίου, να εγκαταστήσουν ειδικό στρατιωτικό απόσπασμα για τη διασφάλιση της μη διάδοσης των πυρηνικών εξοπλισμών στη Νότιο Ασία.
<P>
Προηγουμένως, το Συμβούλιο είχε καλέσει την Ινδία και το Πακιστάν να αρχίσουν εσπευσμένα διάλογο πάνω σε θέματα περιφερειακής σταθερότητας και να συμφωνήσουν σε μέτρα οικοδόμησης εμπιστοσύνης για την εκτόνωση της έντασης. Επίσης είχε ασκήσει πίεση στις δύο αυτές χώρες να υπογράψουν και να καταθέσουν προς επικύρωσιν τη συνθήκη κατάργησης των πυρηνικών δοκιμών, να λάβουν μέρος σε διαπραγματεύσεις για μία συνθήκη απομόνωσης του σχάσιμου υλικού, να ασκήσουν αυστηρό έλεγχο στις εξαγωγές πυρηνικού υλικού, και να αναλάβουν τη δέσμευση της μη συγκέντρωσης και ανάπτυξης πυρηνικών εξοπλισμών.
<P>
Τα κράτη μέλη έχουν ήδη εργαστεί για την καθυστέρηση της εξέτασης χορήγησης δανείων στην Ινδία μέσω της Παγκόσμίας Τράπεζας και άλλων οικονομικών θεσμών. Επίσης, αρμόδια θεσμικά όργανα στα κράτη μέλη θα εξετάσουν κατά πόσον είναι ορθό, υπό τις παρούσες οικονομικές και χρηματοπιστωτικές περιστάσεις, να δανείζουν διεθνή χρηματοπιστωτικά ιδρύματα χρήματα στο Πακιστάν. Το Συμβούλιο, εξάλλου, ζήτησε να εξετάσει εκ νέου η Επιτροπή κατά πόσον πρέπει να εξακολουθήσουν να περιλαμβάνονται η Ινδία και το Πακιστάν στις προτιμήσεις που προβλέπονται στο ΣΓΠ.

<SPEAKER ID=275 LANGUAGE="SV" NAME="Theorin">
Αυτή ήταν μία ωραία απαρίθμηση πολλών προτάσεων που θα θέλαμε να υλοποιηθούν και πρωτίστως αυτή της καταδίκης της Ινδίας και του Πακιστάν. Ωστόσο, είναι απόλυτα φανερό ότι λείπει ένας παράγοντας, συγκεκριμένα η προθυμία να ληφθούν μέτρα όσον αφορά τις εξαγωγές όπλων, ή τις εξαγωγές τμημάτων όπλων, προς την Ινδία και το Πακιστάν.
<P>
Αναλογικά, η Ινδία είναι η περισσότερο εξοπλιζόμενη χώρα στον κόσμο, μετά τις ΗΠΑ, στον τομέα της στρατιωτικής έρευνας. Ο νέος πρωθυπουργός της έχει προτείνει αύξηση της τάξης του 100 % για πέντε χρόνια. Επομένως, επικρατεί μία πολύ επικίνδυνη κατάσταση που υπάρχει τόσο όσον αφορά τα συμβατικά όσο και τα πυρηνικά όπλα σε αυτήν την περιοχή. Είναι μία σοβαρή κατάσταση η οποία απαιτεί αντιδράσεις και πράξεις από τον υπόλοιπο κόσμο. Αλλά βέβαια πρέπει επίσης, οι πέντε μόνιμες πυρηνικές δυνάμεις να αναλάβουν τις ευθύνες τους και να τηρήσουν τα μέτρα για τα οποία δεσμεύτηκαν στο άρθρο 6 της Συμφωνίας Μη Διασποράς, δηλαδή να διαπραγματευτούν στα σοβαρά έναν πραγματικό πυρηνικό αφοπλισμό. Ειδάλλως, καμία ενέργεια δεν θα είναι αξιόπιστη!

<SPEAKER ID=276 LANGUAGE="EN" NAME="Henderson">
Όπως πάντα, ευχαριστώ την αξιότιμη κυρία βουλευτή για τη συμπληρωματική ερώτησή της. Χαίρομαι που αναγνωρίζει ότι η αρχική απάντηση του Συμβουλίου ανταποκρίνεται σε μεγάλο βαθμό στις προσδοκίες της. Κατά κάποιον τρόπο επέκρινε το γεγονός ότι δεν επεβλήθη εμπάργκο στις πωλήσεις όπλων. Της απαντώ ότι δεν επετεύχθη ομοφωνία στο Συμβούλιο σχετικά με αυτό το ζήτημα. Αλλά και να είχε επιτευχθεί ομοφωνία, αμφιβάλλω κατά πόσον το εμπάργκο θα ήταν αποτελεσματικό, δεδομένου ότι η Ρωσία είναι ένας από τους κυριότερους προμηθευτές της Ινδίας σε όπλα σε αυτήν την περίσταση.

<SPEAKER ID=277 LANGUAGE="EN" NAME="Titley">
Θα ήθελα να πω πόσο ευχάριστα περνούσα τα απογεύματα της Τετάρτης με τον κύριο Henderson τους τελευταίους έξι μήνες. Περιμένω ανυπόμονα την αυστριακή Προεδρία.
<P>
Συμφωνεί μαζί μου ο Προεδρεύων ότι με την παρούσα κατάσταση είναι ακόμα πιο απαραίτητο να πάρουν στα σοβαρά οι Δυτικές δυνάμεις το ενδεχόμενο επικίνδυνης αστάθειας στην περιοχή, ιδιαίτερα όσον αφορά την ανοικτή πληγή του Kashmir, ανάμεσα στην Ινδία και το Πακιστάν, αλλά και τα προβλήματα από τη συνεχιζόμενη διαμάχη ανάμεσα στην Ινδία και την Κίνα; Επομένως χρειαζόμαστε μία νέα πολιτική πρωτοβουλία για τη διασφάλιση μεγαλύτερης σταθερότητας στην περιοχή.

<SPEAKER ID=278 LANGUAGE="EN" NAME="Henderson">
Θα ήθελα να πω στον αξιότιμο κύριο βουλευτή ότι είναι πολύ ευχάριστο να συνεργάζεται κανείς με έναν άνθρωπο ο οποίος ικανοποιείται τόσο εύκολα, και είμαι έτοιμος να επιχειρήσω να τον ικανοποιήσω σε άλλα φόρουμ με την ευκαιρία άλλων γεγονότων.
<P>
Έχει απόλυτο δίκιο όταν ισχυρίζεται ότι τα πρόσφατα γεγονότα στην Ινδία και το Πακιστάν υπογραμμίζουν την ανάγκη να αρχίσει ένας διάλογος ανάμεσα στις δύο αυτές χώρες και στις γειτονικές τους χώρες αφενός, και στον υπόλοιπο κόσμο αφετέρου, σε μία προσπάθεια να οικοδομηθεί κλίμα σταθερότητας. Έτσι θα διασφαλίσουμε ότι αυτό το μικρό σχετικά πρόβλημα, που εξελίχθηκε στην πορεία σε πολύ μεγαλύτερο, δεν θα εξελιχθεί σε ακόμα μεγαλύτερο πρόβλημα στο μέλλον. Ο αξιότιμος κύριος βουλευτής έχει απόλυτο δίκιο να εφιστά την προσοχή του Συμβουλίου στο εν λόγω ζήτημα.
<P>
Κύριε Πρόεδρε, πριν επιστρέψω στη θέση μου, θα ήθελα απλώς να πω ότι φτάσαμε στο τέλος της εξάμηνης περιόδου κατά την οποία έδινα αναφορά στο Κοινοβούλιο. Ήταν μεγάλη ευχαρίστηση για μένα να εργάζομαι υπό την προεδρία σας, μία προεδρία ευγενική και δίκαιη. Ζητώ συγνώμη για το γεγονός ότι μία ή δύο φορές τα αεροπορικά δρομολόγια δεν εξυπηρετούσαν το πρόγραμμα του Κοινοβουλίου, αλλά και το δικό μου, με αποτέλεσμα να ξεφύγετε από τις αρχικές σας προθέσεις. Ελπίζω όμως να καλύψαμε το χαμένο έδαφος και σας ευχαριστώ πολύ για την προεδρία σας.

<SPEAKER ID=279 NAME="Πρόεδρος">
Ευχαριστώ πολύ, κύριε Henderson.
<P>
Κύριοι βουλευτές, τελείωσε η ώρα των προφορικών απαντήσεων. Οι ερωτήσεις αριθ. 21 ως 44 θα απαντηθούν γραπτώς.
<P>
Όπως είπε ο κ. Henderson, η σημερινή συνεδρίαση σημαίνει το τέλος αυτών των έξι μηνών συνεργασίας σε σχέση με τις ερωτήσεις προς το Συμβούλιο. Και θέλω να πώ στον κ. Henderson ότι δεν είναι μόνο ο κ. Titley ικανοποιημένος που μοιράστηκε μαζί σας μερικά από αυτά τα απογεύματα, αλλά και η Προεδρία, που είχε την τιμή και την ικανοποίηση να μοιραστεί μαζί σας όλα τα απογεύματα της Τετάρτης, θέλει να σας εκφράσει τις ευχαριστίες της, την ικανοποίηση της, και ταυτόχρονα να σας ευχηθεί, με κάθε ειλικρίνεια, το καλύτερο για το μέλλον, ελπίζοντας να σας συναντήσει ξανά εδώ ή κάπου αλλού. Σε μία από τις τελευταίες ερωτήσεις ειπώθηκε επανειλημμένα ότι η Ισπανία είναι πολλές φορές τόπος προορισμού των συνταξιούχων. Κύριε Henderson, είναι καλό να πηγαίνει κανείς στην Ισπανία ακόμη και πρίν γίνει συνταξιούχος. Ελπίζω να μπορέσουμε να συναντηθούμε και εκεί.
<P>
Η Ώρα των Ερωτήσεων προς το Συμβούλιο έληξε.
<P>
(Η συνεδρίαση διακοπείσα στις 19.00 συνεχίζεται στις 21.00)

<CHAPTER ID=14>
Καταπολέμηση του φορολογικού ανταγωνισμού (συνέχεια)
<SPEAKER ID=280 NAME="Πρόεδρος">
Η ημερήσια διάταξη προβλέπει τη συνέχιση της συζήτησης επί της έκθεσης Secchi (A4-0228/98), εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την ανακοίνωση της Επιτροπής για ένα πακέτο μέτρων για την καταπολέμηση του επιβλαβούς φορολογικού ανταγωνισμού στην Ευρωπαϊκή Ένωση (COM(97)0564 - C4-0333/98).

<SPEAKER ID=281 LANGUAGE="SV" NAME="Svensson">
Κύριε Πρόεδρε, θα ήθελα να επισημάνω στο Προεδρείο κάποιες ατέλειες στο κείμενο της έκθεσης που τώρα συζητάμε. Η γερμανική και η σουηδική μετάφραση περιλαμβάνουν 22 παραγράφους, ενώ αντιθέτως η αγγλική περιέχει 35 παραγράφους. Όλοι ενδιαφερόμαστε πολύ να πληροφορηθούμε αύριο για τι πράγμα ψηφίζουμε.

<SPEAKER ID=282 NAME="Πρόεδρος">
Σας ευχαριστώ πολύ, κύριε Svensson. Το σημειώσαμε. Θα ληφθούν υπόψη τα όσα είπατε. Σας το υπόσχομαι.

<SPEAKER ID=283 LANGUAGE="NL" NAME="Vanhecke">
Κύριε Πρόεδρε, μετά από την ευρωπαϊκή Νομισματική Ένωση και με την προοπτική μίας ομοσπονδιακής Ευρώπης που κομμάτι κομμάτι μας επιβάλλουν, θέλουμε δεν θέλουμε, είναι κατά βάθος λογικό ότι αργά ή γρήγορα θα τεθεί επί τάπητος η ισοπέδωση των φορολογικών συστημάτων όλων των κρατών μελών. Φοβάμαι ότι η σημερινή συζήτηση αποτελεί μόνο την αρχή μίας μακράς ιστορίας. Το καλύπτουν με τον τίτλο "καταπολέμηση του επιβλαβούς φορολογικού ανταγωνισμού» αλλά τελικά το ίδιο βγαίνει: λίγο-λίγο αλλά συστηματικά μετατοπίζονται οι αρμοδιότητες των κρατών μελών προς έναν ομοσπονδιακό φορέα.
<P>
Ασφαλώς δεν είμαι καθόλου αντίθετος σε ευρείες ευρωπαϊκές διαβουλεύσεις και συνεργασίες, αλλά ως Φλαμανδός έχω κάθε λόγο να είμαι επιφυλακτικός απέναντι σε αυτή τη μορφή ισοπέδωσης. Οι Φλαμανδοί βλέπουν ότι μέσα στο ομοσπονδιακό κράτος του Βελγίου δεν έχουν τη δυνατότητα να προχωρήσουν στις τόσο απαραίτητες μειώσεις φόρων στον τομέα των κοινωνικών ασφαλίσεων ή της εργασίας, για παράδειγμα - πρόκειται μάλιστα για δικά μας έξοδα! - επειδή ο ομοσπονδιακός εταίρος μας, η Βαλλωνία, αντιτίθεται σε αυτό με βέτο.
<P>
Δικαιολογημένα λοιπόν τίθεται το ερώτημα αν ο υποτιθέμενος επιβλαβής φορολογικός ανταγωνισμός που λένε ότι θέλουν να καταπολεμήσουν, δεν είναι τελικά μικρότερο κακό από το στερεότυπο ομοσπονδιακό λουκάνικο που απειλεί να έλθει στη θέση του. Σας υπενθυμίζω ότι οι μεγάλες επιχειρήσεις και τα μεγάλα κεφάλαια εγκαταλείπουν χωρίς κανένα πρόβλημα την Ευρωπαϊκή Ένωση χάρη φορολογικών πλεονεκτημάτων που υπάρχουν αλλού, πράγμα που δεν μπορεί να κάνει βέβαια ο απλός πολίτης.
<P>
Τέλος, διαπιστώνω λίγο κακόβουλα ότι τα ίδια τα ευρωπαϊκά θεσμικά όργανα απολαμβάνουν μίας σειράς φορολογικών πλεονεκτημάτων που και αυτά δεν υπάρχουν για τους απλούς πολίτες των κρατών μελών μας. Όποιος θέλει να εναρμόνισει και να ισοπεδώσει, ας αρχίσει με τον εαυτό του ή ας μας αφήσει ήσυχους.

<SPEAKER ID=284 LANGUAGE="NL" NAME="Metten">
Κύριε Προεδρε, με την καθίερωση του ευρώ, τα κράτη μέλη συνειδητοποίησαν ότι χρειάζεται κάποια εναρμόνιση των άμεσων φόρων. Ο κώδικας συμπεριφοράς της 1ης Δεκεμβρίου του περασμένου έτους κατά του επιβλαβούς φορολογικού ανταγωνισμού, αποτέλεσε την πρώτη ένδειξη και ελπίζεται να επιτευχθεί συμφωνία και για τον φόρο επί των τόκων για τους μη μονίμους κατοίκους. Όλοι καταλαβαίνουν την ανάγκη τέτοιων πρωτοβουλιών. Ήδη από το 1980, το φορολογικό βάρος μετατοπίζεται από τους κινητούς συντελεστές παραγωγής όπως τα κεφάλαια στον λίγοτερο κινητό συντελεστή, την εργασία. Εφόσον δεν αντιστραφούν εδώ τα πράγματα, η Ευρώπη δεν θα κατορθώσει να καταστείλει δραστικά την ανεργία, η οποία ανέρχεται πάντα σε 11 %.
<P>
Στην έκθεση Secchi αναγνωρίζεται η ανάγκη κάποιας εναρμόνισης στον τομέα των άμεσων φόρων, ώστε να αποφευχθεί η κούρσα προς τον πάτο. Προς μεγάλη δυσαρέσκεια της Ομάδας μου, εισήχθη όμως στην έκθεση μία νέα αντίληψη: ο ωφέλιμος ή υγιής φορολογικός ανταγωνισμός. Μου φαίνεται πολύ συγκεχυμένη ιδέα, η οποία βασίζεται στην υπόθεση ότι υπάρχει φορολογικός ανταγωνισμός με ευνοϊκές κοινωνικές επιπτώσεις. Σύμφωνοι, θα υπάρχουν πάντα φορολογικές διαφορές και αυτές οι διαφορές θα έχουν πάντα ανταγωνιστικά επακόλουθα. Υπό αυτή την έννοια, ο φορολογικός ανταγωνισμός είναι αναπόφευκτος. Δεν βλέπουμε όμως καθόλου πώς αυτός ο ανταγωνισμός μπορεί να είναι ευεργετικός για άλλους εκτός από αυτούς που τον υφίστανται. Το βέβαιο αποτέλεσμα των φορολογικών διαφορών είναι ότι πιέζονται οι αρχές να μειώσουν τους συντελεστές τους. Και εφόσον η πηγή του φορολογικού εισοδήματος είναι πιο ευκίνητη, είναι και πιο δύσκολο να αντισταθούν σε αυτή τη πίεση. Σπανίως όμως οδηγεί αυτό σε χαμηλότερο επίπεδο φόρων· απλώς μετατοπίζονται οι φόροι στη λιγότερο ευκίνητη πηγή, δηλαδή στην εργασία. Ακριβώς αυτό διαπιστώσαμε τα τελευταία χρόνια και αποτελεί έναν από τους λόγους για την υψηλή ανεργία στην Ευρώπη.
<P>
Αγαπητοί βουλευτές της δεξιάς πτέρυγας του Σώματος, για σκεφθείτε καλύτερα πριν παρουσιάσετε τόσο συγκεχυμένες αντιλήψεις όπως ο φορολογικός ανταγωνισμός.

<SPEAKER ID=285 LANGUAGE="NL" NAME="Thyssen">
Κύριε Πρόεδρε, η ενιαία αγορά γιόρτασε την πέμπτη επέτειό της και, όπως παρατήρησε και ο εισηγητής, ο ερχομός του ευρώ θα την κάνει πιο διαυγή και αποτελεσματική. Όλοι έμαθαν εν τω μεταξύ ότι η ενιαία αγορά μπορεί να λειτουργήσει σωστά μόνον εφόσον δεν παραμερισθούν απλώς οι κλασικοί φραγμοί στην ελεύθερη κυκλοφορία, αλλά εφόσον διαμορφωθεί επίσης μία σωστή πολιτική ανταγωνισμού. Η Επιτροπή διαθέτει εδώ ευρείες αρμοδιότητες και οι μη νόμιμες κρατικές ενισχύσεις ή φαινόμενα στρέβλωσης ανταγωνισμού εκ μέρους των επιχειρήσεων, αντιμετωπίζονται δυναμικά. Δυστυχώς, η Επιτροπή δεν διαθέτει τα ίδια μέσα όταν πρόκειται για τις βλαβερές επιπτώσεις του φορολογικού ανταγωνισμού. Εφόσον δεν αλλάξει τίποτα στον τομέα τούτο, τα κράτη μελη θα συνεχίσουν να παίρνουν το ένα τον αέρα του άλλου με ειδικές ρυθμίσεις για τους μη μονίμους κατοίκους και θα συνεχίσουν να αυξάνονται οι φορολογικές περιπλανήσεις επιχειρήσεων και ιδιωτών.
<P>
Επιπλέον, υπάρχει ορατός κίνδυνος να υπονομευθούν τα κρατικά έσοδα· σε μία εποχή δημοσιονομικών ακροβασιών αυτό δεν είναι καθόλου καλό. Παρά τις πολλές συζητήσεις για την απασχόληση, δεν θα μπορέσουν να αντιστρέψουν την τάση της περασμένης δεκαετίας να απαλλάσσουν φορολογικά τους κινητούς συντελεστές παραγωγής εις βάρος του λιγότερο ευκίνητου συντελεστή της εργασίας. Θεωρώ λοιπόν θετικό το ότι η Επιτροπή υπέβαλε προτάσεις και ότι ακόμη και το Συμβούλιο κατέληξε στο συμπέρασμα ότι κάτι πρέπει να γίνει. Η ανάγκη αυτή τονίστηκε και στην Σύνοδο Κορυφής του Κάρντιφ.
<P>
Αυτό αποτελεί μία δειλή αρχή. Δεν υπάρχει ούτε λόγος για εναρμόνιση στους τρεις τομείς που επιλέχθηκαν ως προτεραιότητες. Αρα περιοριζόμαστε σε έναν συντονισμό από δω και από κει. Η μέθοδος του πακέτου βοηθά την Ευρώπη και τα κράτη μέλη να προχωρήσουν, αλλά ένα πακέτο με μόνο τρία προϊόντα, είναι πάρα πολύ ισχνό. Οι έμμεσοι φόροι και η διασυνοριακή εργασία πλήττονται επίσης από την έλλειψη φορολογικής εναρμόνισης. Το πακέτο που πρότεινε η Επιτροπή αποτελεί μεν μία καλή αρχή από πολιτική άποψη, αλλά μόνον εφόσον πρόκειται για ένα πρώτο βήμα το οποίο θα ακολουθήσουν και άλλα, συμπεριλαμβανομένης της διαδικασίας λήψης αποφάσεων. Διότι δεν είναι δυνατόν να διατηρήσουν τα κράτη μέλη τον κανόνα της ομοφωνίας, δημιουργώντας στους λαούς τους την εντύπωση ότι διασφαλίζουν τις φορολογικές αρμοδιότητές τους, ενώ ακριβώς αυτός ο κανόνας της ομοφωνίας παρεμποδίζει τα κράτη μέλη από το να προχωρήσουν στην απαραίτητη εναρμόνιση για την καταπολέμηση του επιβλαβούς φορολογικού ανταγωνισμού και την διάβρωση του φορολογικού εισοδήματός τους. Διατηρώντας τον κανόνα της ομοφωνίας, τα ίδια τα κράτη μέλη σκάβουν τον ίδιο τους το λάκκο, διατηρώντας πάση θυσία τις τυπικές αρμοδιότητές τους.
<P>
Κύριε Πρόεδρε, ολοκληρώνω με τρεις συγκεκριμένες ερωτήσεις προς τον Επίτροπο. Πρώτον, θεσπίσθηκε μία ομάδα εργασίας για τον κώδικα συμπεριφοράς, η οποία καλείται να δώσει σάρκα και οστά στα πράγματα. Πώς θα γίνει εκεί ο δημοκρατικός έλεγχος; Δεύτερον, προγραμματίζει η Επιτροπή να προτείνει κάποιο από τα εν λόγω μέτρα στους εταίρους μας έξω από τον ΟΟΣΑ; Τρίτον και τελευταίο, μέχρι πότε μπορούν οι λιανοπωλητές γύρω από τα σύνορα να αναμείνουν την προσέγγιση των συντελεστών του ΦΠΑ; Τέλος, συγχαίρω τον εισηγητή για την εργασία του.

<SPEAKER ID=286 LANGUAGE="NL" NAME="Kestelijn-Sierens">
Κύριε Πρόεδρε, κύριε Επίτροπε, συνάδελφοι, συγχαίρω τον εισηγητή για την έκθεσή του. Συμφωνούμε με τις προτάσεις του πακέτου Monti. Ο επιβλαβής ανταγωνισμός στη φορολόγηση των επιχειρήσεων, πρέπει να σταματήσει. Μέσα σε πέντε χρόνια τέρμα λοιπόν στις φορολογικές επινοήσεις των κρατών μελών για να προσελκύσουν τις επιχειρήσεις από άλλο κράτος μέλος. Χρειάζεται ρύθμιση και για τις αποταμιεύσεις. Από τώρα γίνονται αριστερά και δεξιά υπολογισμοί για το πόσο θα αποδώσει το καινούριο καθεστως στα εθνικά ταμεία. Ας μην αυταπατώμεθα όμως, διότι οι αποταμιεύσεις βρίσκουν τον δρόμο τους και έξω από την Ένωση. Στα συμπεράσματά του, πέρυσι την 1η Δεκεμβρίου, το Συμβούλιο επισημαίνει σωστά ότι πρέπει να διασφαλίσουμε την ανταγωνιστικότητα των ευρωπαϊκών χρηματαγορών. Εδώ πιστεύω ότι μία επιβάρυνση της τάξης του 20 % στην κινητή περιουσία θα έχει το αντίθετο αποτέλεσμα. Οι μεγάλοι αποταμιευτές θα επενδύσουν τότε τα κεφάλαιά τους έξω από την Ένωση.
<P>
Τελειώνω με μία ερώτηση προς τον Επίτροπο. Γνωρίζω ότι το κείμενο για την οδηγία σχετικά με τη φορολογική ρύθμιση για τις αποταμιεύσεις, είναι έτοιμο. Πότε υπολογίζει ότι θα πάρει η οδηγία τον δρόμο της; Διότι το θέμα ενδιαφέρει ασφαλώς τους πολίτες μας.

<SPEAKER ID=287 LANGUAGE="SV" NAME="Svensson">
Κύριε Πρόεδρε, σ' αυτήν την έκθεση θετική είναι η κριτική των αποκαλούμενων φορολογικών παραδείσων, καθώς και οι προϋποθέσεις για τα ελάχιστα επίπεδα και η υποχρέωση πληροφόρησης από πλευράς τραπεζών. Αντιθέτως, η ιδέα μίας γενικότερης φορολογικής εναρμόνισης δεν είναι ρεαλιστική, διότι αυτό θα αποτελούσε μία σοβαρή παρέμβαση στο προνόμιο των εθνικών κοινοβουλίων και στο δικαίωμα των πολιτών να διαμορφώνουν, μέσω εκλογών, την φορολογική πολιτική της χώρας τους. Εκτός αυτού, μπορεί να ανατρέψει τη δημοσιονομική σταθερότητα. Οι χώρες έχουν τόσο διαφορετικά φορολογικά συστήματα ώστε θα εξαναγκάζονταν ταυτόχρονα να εναρμονίσουν κάθε είδους φόρους. Αυτό είναι πολιτικά και πρακτικά αδύνατον και είναι μία σκέψη μη ρεαλιστική την οποία πρέπει να εγκαταλείψουμε.

<SPEAKER ID=288 LANGUAGE="IT" NAME="Formentini">
Κύριε Πρόεδρε, επιθυμώ να συμμετάσχω και εγώ στην απονομή συγχαρητηρίων που εξέφρασαν οι άλλοι συνάδελφοι στον εισηγητή μας, και τον συγχαίρω για το περιεχόμενο της έκθεσής του, που εμπεριέχει παρατηρήσεις και κριτικές προς την Επιτροπή, αλλά της οποίας το βασικό στοιχείο είναι κυρίως η στήριξη της Επιτροπής σε αυτήν την δράση παρέμβασης στις φορολογικές πολιτικές των κρατών μελών, την οποία θεωρώ θαρραλέα.
<P>
Δεν υπάρχει καμία αμφιβολία ότι, έπειτα κυρίως από την θέση σε ισχύ της Οικονομικής και Νομισματικής Ένωσης, τα κράτη μέλη, που βλέπουν να τους στερούν αυτό που αποτελούσε ένα περιθώριο ελιγμού το οποίο είχαν στην διάθεσή τους σε θέματα δημοσιονομικών και νομισματικών πολιτικών, δύσκολα - είναι σίγουρο ότι θα αντισταθούν - θα επιτρέψουν να τους αφαιρεθούν προνομιακές εξουσίες σε φορολογικά θέματα. Συνεπώς, αυτή η δράση της Επιτροπής έχει ανάγκη τη στήριξη του Κοινοβουλίου, και πιστεύω ότι το Κοινοβούλιό μας, με το δημοκρατικό πνεύμα που το διέπει, θα τη στηρίξει.
<P>
Ας μην ξεχνάμε ότι, είναι αλήθεια ότι σχεδόν όλα τα κράτη μέλη, και ιδιαίτερα τα μεγαλύτερα, έχουν δημιουργήσει στο εσωτερικό τους οάσεις, δεν λέμε φορολογικούς παραδείσους, αλλά οάσεις, μέσα στις οποίες η φορολογία είναι, κατά κάποιο τρόπο, ελαφρύτερη. Αυτές δημιουργούν έπειτα ανταγωνισμούς και αυτό το σύστημα ανταγωνισμών εμποδίζει μία υγιή και αρμονική διαχείριση της φορολογίας, τέτοια που να παρέχει τα αποτελέσματα εκείνα οικονομικής ανόδου, και υπό όρους οικονομικής προόδου, τα οποία αναζητούμε.
<P>
Αυτό που θα ήθελα να τονίσω είναι ότι είναι αναγκαίο, εξάλλου, να διαφυλάξουμε την δυνατότητα να χρησιμοποιείται το φορολογικό μέσο, οι φορολογικές ελαφρύνσεις όταν αντιμετωπίζουμε περιοχές που έχουν ανάγκη επέκτασης - υπάρχουν πολύ σημαντικά παραδείγματα ως προς αυτό στους κόλπους της Κοινότητας - χρειάζεται να εξακολουθήσει να είναι δυνατό κάτι τέτοιο γιατί, για παράδειγμα, και η φορολόγηση του παράγοντα εργασία μπορεί να επιτρέψει σε περιοχές που αντιμετωπίζουν δυσκολίες να εξισωθούν με τις άλλες κοινοτικές περιοχές.

<SPEAKER ID=289 LANGUAGE="DE" NAME="Ettl">
Κύριε Πρόεδρε, κύριε Επίτροπε, κυρίες και κύριοι, με την έκθεσή του ο κύριος Secchi απέδειξε ότι διαθέτει πολύ μεγάλη κατανόηση, κάτι που είναι τελείως απαραίτητο στο δύσκολο αυτό ζήτημα. Εδώ ακριβώς θα ήθελα όμως να επισημάνω πως είναι εντελώς ανεπίτρεπτο να κλείνουμε τα μάτια προ της οικονομικής πραγματικότητας της Ευρωπαϊκής Ένωσης. Αποτελεί γεγονός ότι το κοινό νόμισμα, το ευρώ, μαζί με όλα τα θετικά αποτελέσματα έχει παράλληλα και ένα πολιτικά θετικό αποτέλεσμα που δεν είναι άλλο από την κινητικότητα που θα φέρει στην όλη πολιτική της Ευρωπαϊκής Ένωσης. Για μένα, μεγαλύτερη κινητικότητα σημαίνει ότι κάτι πρέπει να αρχίσει να κινείται και στον τομέα της φορολογίας.
<P>
Δεν θα μείνουμε στο συντονισμό, παρά θα πρέπει να προχωρήσουμε στην εναρμόνιση και υπάρχουν πολλοί λόγοι γι' αυτό. Εγώ ο ίδιος είμαι υπέρ της απομάκρυνσης από την αρχή της ομοφωνίας. Η Ευρώπη χρειάζεται έναν συγκεκριμένο συντονισμό, έναν καλύτερο συντονισμό στον τομέα της φορολογικής πολιτικής κι αυτό ακριβώς επειδή στην Ευρωπαϊκή Ένωση έχουμε να κάνουμε με πολύ διαφορετικές φορολογικές επιβαρύνσεις· είναι τεράστιος ο φόρτος εργασίας μας. Σε ομίλους επιχειρήσεων μπορεί κανείς να ακολουθήσει όποια πορεία θέλει στα φορολογικά. Σε αυτό δεν μπορούν να μετέχουν μικρομεσαίες επιχειρήσεις. Από τα περιθώρια αυτά ζουν στην πραγματικότητα μονάχα διεθνείς εταιρίες φοροτεχνικών συμβούλων.
<P>
Αυτό που χρειαζόμαστε είναι ένας καλύτερος συντονισμός, ούτως ώστε να ξεφύγουμε από ορισμένες διπλές και πολλαπλές φορολογίες. Εμείς στην Ευρώπη απλά δεν επιτρέπεται, όπως γίνεται στο Βέλγιο, να έχουμε κέντρα συντονισμού που χορηγούν μεγάλα δάνεια σε ομίλους επιχειρήσεων ή τις θυγατρικές τους, οι τόκοι να προκύπτουν έξω από την εκάστοτε χώρα, αλλού όμως πάλι να μην γίνεται σχεδόν καμμία φορολόγηση με αποτέλεσμα να παρακάμπτεται στην πραγματικότητα όλη η φορολογική οδός. Πρέπει να αλλάξουν τα πράγματα! Οι πρακτικές αυτές υπάρχουν σε ολόκληρη την Ευρώπη και πρέπει να απαλλαγούμε από αυτές. Αυτή τη στιγμή βρισκόμαστε μπροστά στη δυνατότητα να εκμεταλλευθούμε την ευκαιρία για μία καλύτερη εναρμόνιση στον τομέα αυτόν.

<SPEAKER ID=290 LANGUAGE="ES" NAME="Garcνa-Margallo i Marfil">
Kύριε Πρόεδρε, δεν πρόκειται να επαναλάβω ούτε έναν από τους συλλογισμούς που εξέφρασε ο κ. Secchi, τους οποίους συμμερίζομαι στο ακέραιο. Προτιμώ να επικεντρωθώ σε έναν συλλογισμό σχετικά με τη στιγμή στην οποία βρισκόμαστε οι Ευρωπαίοι μετά τη θέση σε ισχύ του ευρώ.
<P>
Από τη στιγμή εκείνη, εμείς οι Ευρωπαίοι αρνήθηκαμε τη δυνατότητα υποτίμησης του νομίσματος, για να ανακτήσουμε, διά συντομοτέρας οδού, τη χαμένη ανταγωνιστικότητα. Αρνηθήκαμε, επίσης, να καταστήσουμε τη νομισματική πολιτική εθνικό μέσο δημιουργίας απασχόλησης με την πιο παλιά έννοια των καμπυλών του Phillips. Αρνηθήκαμε, επίσης, να εγγράψουμε τη δημοσιονομική πολιτική στο σύμφωνο σταθερότητας.
<P>
Τώρα είναι η ώρα που πρέπει να προσεγγίσουμε το άλυτο ακόμη πρόβλημα της φορολογικής εναρμόνισης. Και εδώ υπάρχουν δύο διιστάμενες αντιλήψεις: η μία είναι η αντίληψη του Συμβουλίου - συνεσταλμένη, φοβισμένη, αργή - και η άλλη η αντίληψη που θέλει να εφαρμόσει η Επιτροπή.
<P>
Θα ήθελα να υπογραμμίσω, αφού διαβεβαιώσω τον Επίτροπο για την προσωπική μου υποστήριξη προς τις προσπάθειες που καταβάλλει για να κάμψει τις αντιστάσεις του Συμβουλίου, ορισμένους συλλογισμούς σε σχέση με το πακέτο που παρουσιάζεται ενώπιόν μας.
<P>
Όσον αφορά τη φορολογική αρμοδιότητα, συμφωνώ απόλυτα ότι μία ενιαία αγορά, με ενιαίο νόμισμα, είναι ασύμβατη με φορολογικά προνόμια που νοθεύουν τον ανταγωνισμό. Όμως, θα ήταν σκόπιμο, παράλληλα με τις φορολογικές απαλλαγές, τις εκπτώσεις ή τις επιδοτήσεις των επιτοκίων των δανείων, να προσεγγίσει η Επιτροπή και το δύσκολο πρόβλημα των κρατικών ενισχύσεων.
<P>
Αν έγινε λόγος για κάτι αυτές τις μέρες πριν από τη Σύνοδο Κορυφής του Κάρντιφ, αυτό είναι η επιθυμία ορισμένων χωρών μελών να εφαρμοσθεί μεροληπτικά η αρχή της επικουρικότητας, ούτως ώστε η Επιτροπή να μην μπορεί να ελέγξει, να επιθεωρήσει ή να να εξετάσει τις ενισχύσεις που χορηγούνται μέσω των κρατικών δαπανών. Δεν βρίσκω καμία διαφορά ανάμεσα στις ενισχύσεις που μπορούν να χορηγούνται μέσω των φορολογικών εκπτώσεων και εκείνων που μπορούν να δίδονται μέσω των κονδυλίων των κρατικών δαπανών.
<P>
Δεύτερον, αναφορικά με τη φορολόγηση της αποταμίευσης, συμμερίζομαι την προσέγγιση της Επιτροπής ότι είναι απαράδεκτη η αύξηση της φορολογίας του συντελεστή εργασία και η μείωση της φορολογικής επιβάρυνσης του συντελεστή κεφάλαιο, αλλά βρίσκω ότι τα μέτρα που τίθενται σε εφαρμογή, τα μέτρα που εξετάζουμε αυτή τη στιγμή, είναι ανεπαρκή.
<P>
Πιστεύω - και δεν είναι τώρα η κατάλληλη στιγμή να το εξηγήσω, γιατί δεν έχω χρόνο - ότι θα πρέπει να σκεφθούμε αν εξακολουθεί να είναι έγκυρο το μοντέλο της προστιθέμενης αξίας που υπολογίζεται επί της κατανάλωσης, το οποίο υιοθετήσαμε σε διαφορετική στιγμή από τη σημερινή.
<P>
Για να τελειώσω, κύριε Επίτροπε, επαναλαμβάνω την υποστήριξή μου προς τις προσπάθειές σας να κάμψετε την αντίσταση του Συμβουλίου να προβεί στην εναρμόνιση που χρειαζόμαστε αυτή τη στιγμή οι Ευρωπαίοι.

<SPEAKER ID=291 LANGUAGE="NL" NAME="Boogerd-Quaak">
Κύριε Πρόεδρε, κύριε Επίτροπε, το πακέτο Monti αποτελεί μία καλή αφετηρία για περαιτέρω συντονισμό. Το ζητούμενο εδώ είναι η ισορροπία μεταξύ συντονισμού πολιτικής αφενός και ανταγωνισμού αφετέρου. Σε ορισμένους τομείς δεν πρέπει, κατά τη δική μου άποψη, να θελήσουμε να ανταγωνισθούμε μέχρις εσχάτων, αλλά ίσα-ίσα να συνεργασθούμε. Θεωρώ λοιπόν ότι ο κώδικας συμπεριφοράς χρειάζεται περαιτέρω επεξεργασία στο θέμα της φορολογίας των επιχειρήσεων. Όπως έχει τώρα, υπάρχουν πολλά παράθυρα διαφυγής, ενώ το όλο ζήτημα του ΦΠΑ δεν αναφέρεται καν στις προτάσεις. Είναι κρίμα. Δεν νομίζω ότι φταίει ο Επίτροπος κ. Monti· μάλλον το Συμβούλιο είναι διστακτικό. Το ίδιο ισχύει και για τους έμμεσους φόρους, όπως οι φορολογίες για το περιβάλλον και την ενέργεια. Κι όμως έτσι πρέπει να αποφευχθεί να συνεχίσει να αυξάνεται συνεχώς ο φόρος που επιβαρύνει την εργασία, όπως είπαν ήδη πολλοί συνάδελφοι. Η περιστολή της διπλής φορολόγησης των εισοδημάτων από εργασία, πρέπει να λάβει απόλυτη προτεραιότητα. Δεν καταλογίζω ευθύνες στον Επίτροπο κ. Monti, αλλά καταλογίζω όντως ευθύνες στο Συμβούλιο.

<SPEAKER ID=292 LANGUAGE="DE" NAME="Lukas">
Κύριε Πρόεδρε, με την καθιέρωση της νομισματικής ένωσης δημιουργείται μία μέχρι σήμερα άγνωστη διαφάνεια και με αυτό και η απόλυτη δυνατότητα σύγκρισης όλων των τιμών και δαπανών από το ένα κράτος μέλος στο άλλο. Το γεγονός αυτό προσδίδει μία νέα, ενισχυμένη διάσταση σε διαφορές που δημιουργούν στρέβλωση του ανταγωνισμού σε πολλούς τομείς, όπως, παραδείγματος χάρη, στους περιβαλλοντικούς όρους, προπάντων όμως στον τομέα της φορολογίας, όπως είναι φυσικό.
<P>
Η εγχώρια αγορά πρέπει με την απόλυτη ελευθέρωση και την ελευθερία κίνησής της να διαθέτει δίκαιους ανταγωνιστικούς όρους, διότι αλλιώς μπορεί να οδηγήσει σε μεταφορές επιχειρήσεων και ανασχηματισμούς που αντιτίθονται στην οικονομική και κοινωνική εξισορρόπηση. Ο επιζήμιος φορολογικός ανταγωνισμός μπορεί να καταστρέψει τα οικονομικά πλεονεκτήματα της ενιαίας αγοράς στις χώρες που θα προσβάλει και αντιτίθεται στη λογική της οικονομικής και νομισματικής ένωσης.
<P>
Για την ακρίβεια, η επίτευξη του βαθμού φορολογικής εναρμόνισης που επιδιώκεται τώρα με τόσο επίπονο τρόπο θα ήταν μία σημαντική προϋπόθεση για την εισαγωγή της οικονομικής και νομισματικής ένωσης. Με αυτήν την έννοια επιδοκιμάζω την έκθεση του κυρίου Secchi, ο οποίος διατυπώνει μία σαφέστατη και λογικότατη τοποθέτηση πάνω στην ανακοίνωση της Επιτροπής. Θεωρώ σημαντικό να καταγραφεί ότι ο συντονισμός των φόρων πρέπει να γίνει με σκοπό την απαλλαγή του παράγοντα εργασία και να καταστεί με αυτόν τον τρόπο ένα σημαντικό όργανο στην πορεία της καταπολέμησης της ανεργίας στην Ευρώπη. Η επίτευξη ενός συμβιβασμού μεταξύ της φορολογικής εξουσίας και του ενισχυμένου εκούσιου κοινωνικοπολιτικού συντονισμού αποτελεί μία επιταγή, την οποία δεν μπορεί να αποφύγει κανένα κράτος που θέλει να λειτουργήσουν η ενιαία αγορά και η νομισματική ένωση.

<SPEAKER ID=293 LANGUAGE="FR" NAME="Caudron">
Κύριε Πρόεδρε, κύριε Επίτροπε, αγαπητοί συνάδελφοι, θα ήθελα με την σειρά μου να συγχαρώ ειλικρινά τον συνάδελφό μας κύριο Secchi, που έφερε εις πέρας με επιτυχία ένα έργο εξαιρετικά δύσκολο όταν πρέπει να θιγούν εθνικά, και σε ορισμένες περιπτώσεις εθνικιστικά προνόμια.
<P>
Στην έκθεσή μου για την ανταγωνιστικότητα της ευρωπαϊκής βιομηχανίας, είχα προτείνει και εγώ ο ίδιος μία φορολογική εναρμόνιση προκειμένου να αποφευχθεί ο άναρχος ανταγωνισμός μεταξύ των κρατών μελών και για να υπάρξουν θετικά αποτελέσματα στο επίπεδο της ανταγωνιστικότητας των επιχειρήσεων. Επιπλέον, χαίρομαι για την έγκριση ενός κώδικα συμπεριφοράς στον τομέα της φορολογίας των επιχειρήσεων από το Συμβούλιο Ecofin. Για την ώρα, η πρόοδος είναι υπαρκτή και διαβλέπω ότι υπάρχουν πραγματικές ελπίδες αναφορικά με το θέμα αυτό.
<P>
Σχετικά τώρα με το κείμενο της έκθεσης του κυρίου Secchi, ορισμένα σημεία του μου δημιουργούν κάποιες ανησυχίες και αμφιβολίες. Θεωρώ λοιπόν την προκατάληψη, που διάκειται εξαιρετικά ευνοϊκά υπέρ του συσχετισμού μείωση της φορολογίας ίσον μείωση της ανεργίας, ως υπέρμετρα αισιόδοξη. Εάν υπήρχε μία τόσο απλή λύση, τότε δεν θα υπήρχε ανεργία στην Ευρώπη. Παράλληλα όμως δεν υποστηρίζω και την πολιτική της λιγότερης φορολογίας που φαίνεται να προτείνει ο εισηγητής διότι ωθεί σε αρνητικό ανταγωνισμό τα κράτη μέλη.Τέλος, θα ήθελα να υπενθυμίσω ότι οι φορολογικές εισφορές μεταφράζονται και σε αναδιανομή προς όφελος του συνόλου της κοινωνίας διότι η παιδεία, η έρευνα, η ασφάλεια, οι υποδομές δεν θα ήταν προσβάσιμες σε όλους χωρίς την ύπαρξη μίας φορολογικής πολιτικής που να έδινε την δυνατότητα ισχυρών κρατικών παρεμβάσεων.
<P>
Τελειώνοντας, θέλω να διακηρύξω εκ νέου την πεποίθησή μου, ως ευρωβουλευτή και ως Γάλλου, για την αναγκαιότητα της εναρμόνισης της φορολογικής πολιτικής της Ένωσης. Ωστόσο, θα πρέπει να θυμόμαστε ότι αυτή η φορολογική πολιτική αποτελεί ένα μέσο για την οικοδόμηση της πολιτικής Ευρώπης και ότι μόνο αυτή η πολιτική Ευρώπη μπορεί να νομιμοποιήσει την Ευρώπη της φορολογίας.

<SPEAKER ID=294 LANGUAGE="FI" NAME="Matikainen-Kallstrφm">
Αξιότιμε κύριε Πρόεδρε, ευχαριστώ τον εισηγητή της έκθεσης για την αξιόλογη εργασία του. Η εν λόγω έκθεση μας παρέχει μιά καλή ευκαιρία να συζητήσουμε για τα μέσα που θα επιλέξει η Ένωση ως όπλα προκειμένου να καταπολεμήσει τον επιζήμιο φορολογικό ανταγωνισμό μεταξύ των κρατών. Η ετερογένεια των εθνικών φορολογικών συστημάτων, καθώς και ο ανταγωνισμός που υφίσταται μέσω αυτών, έχουν ως συνέπεια την αδυναμία αξιοποίησης των γενικών ωφελημάτων που μπορεί να εξεσφαλίσει η ενιαία αγορά, όσον αφορά την ανάπτυξη και την απασχόληση.
<P>
Στις περισσότερες χώρες της Ένωσης, η φορολογική επιβάρυνση της εργασίας αποτελεί το μεγαλύτερο εμπόδιο για την επίλυση του προβλήματος της ανεργίας. Όσο πιο υψηλό είναι το συνολικό επίπεδο δαπανών του παράγοντα της εργασίας, τόσο υψηλότερο είναι συνήθως και το επίπεδο της ανεργίας. Δυστυχώς, η διαδικασία εναρμόνισης δεν έχει καταπιαστεί με αυτόν τον τομέα. Το μόνο που έχει επιτευχθεί σε εθνικό επίπεδο είναι η επιεικής φορολογική μεταχείριση των μισθών των αλλοδαπών διευθυντικών στελεχών σε σύγκριση με τους υπολοίπους, καθώς και η χρήση σταθερών ομολόγων (options) και άλλων παρομοίων συστημάτων, παράγοντες που, σε συνδυασμό με τη χαμηλή φορολόγηση των κεφαλαίων, οδηγούν στη μεγαλύτερη κεφαλαιοποίηση της παραγωγής και στην επιδείνωση των προβλημάτων που σχετίζονται με την ανεργία.
<P>
Ορθώς η Ένωση έχει παρέμβει στο θέμα της έμμεσης φορολογίας, στοχεύοντας, για παράδειγμα, στην εναρμόνιση του φόρου προστιθέμενης αξίας. Αντιθέτως, η φορολόγηση, π.χ., του καπνού, των οινοπνευματωδών ποτών και των αυτοκινήτων, ενδέχεται να διαφέρει ουσιαστικά από χώρα σε χώρα. Τώρα που η Ένωση εξετάζει το θέμα της κατάργησης του επονομαζόμενου συστήματος αφορολογήτων ειδών, έχει η ίδια λησμονήσει πως με αυτόν τον τρόπο, το μόνο που επιτυγχάνεται είναι η ανεργία και η διατήρηση των διαφορών στο βαθμό που εξακολουθεί να υπάρχει έμμεση φορολογία.
<P>
Φορολογικοί παράδεισοι μπορούν να δημιουργηθούν μόνο από χώρες των οποίων η οικονομία βρίσκεται σε καλή κατάσταση, ή όπου η κοινωνική ασφάλιση δεν έχει φθάσει σε ικανοποιητικά επίπεδα. Αυτές οι χώρες μπορούν να ανταγωνιστούν με χαμηλούς φόρους. Αντιθέτως, οι χώρες με υψηλό επίπεδο φορολόγησης, οι οποίες έχουν επίσης προβλήματα στην ισοσκέλιση του προϋπολογισμού τους, ασκούν αρνητικό φορολογικό ανταγωνισμό, δηλαδή, επιβαρύνουν τους πολίτες τους με υψηλούς ειδικούς φόρους. Το να παρέμβουμε σε αυτό το πρόβλημα είναι τουλάχιστον εξίσου σημαντικό με το να παρεμβαίνουμε στον επιζήμιο θετικό φορολογικό ανταγωνισμό.

<SPEAKER ID=295 LANGUAGE="SV" NAME="Wibe">
Κύριε Πρόεδρε, νομίζω ότι αυτή η έκθεση περιλαμβάνει πολλά καλά θέματα. Θα αναφέρω όμως τρία σημεία που δεν υπάρχουν εκεί, που όμως εγώ θεωρώ ότι θα έπρεπε ίσως να υπάρχουν.
<P>
Το πρώτο αφορά την ομάδα του Ecofin που θα οριστεί για να επιβλέπει την εφαρμογή αυτού του κώδικα συμπεριφοράς. Οι συσκέψεις της είναι βέβαια μυστικές. Αναφορικά μ' αυτό, θεωρώ ότι το Κοινοβούλιο θα έπρεπε να εκφράσει την άποψη ότι θεωρούμε ότι τα πρακτικά αυτών των συσκέψεων θα πρέπει να δημοσιοποιούνται το συντομότερο δυνατόν.
<P>
Το δεύτερο σημείο που θεωρώ ότι λείπει το συναντάμε και πάλι στο δεύτερο μέρος του προγράμματος λήψης μέτρων και αφορά την υποχρέωση πληροφόρησης που μελετάται να εφαρμοστεί στις τράπεζες της Ένωσης. Ένας πολύ συνηθισμένος τρόπος να αποφύγει κάποιος την φορολόγηση σήμερα είναι να τοποθετήσει τα κεφάλαιά του σε μία άλλη χώρα και, έπειτα, να αποκρύψει από τις φορολογικές υπηρεσίες της πατρίδας του τα στοιχεία όσον αφορά τα έσοδα απ' αυτό το κεφάλαιο. Αυτή είναι μία καθαρά παράνομη φορολογική απάτη που συντελείται σε μεγάλη κλίμακα στην Ένωση σήμερα. Ένας πολύ απλός τρόπος, κύριε Πρόεδρε, για να αντιμετωπιστεί αυτό το πρόβλημα, είναι να υποχρεωθούν οι τράπεζες να αναφέρουν στις υπηρεσίες των χωρών των κεφαλαιούχων την ύπαρξη αυτών των εσόδων, και, συνεπώς, ότι αυτά είναι φορολογήσιμα. Θεωρώ ότι το Κοινοβούλιο θα έπρεπε να είχε εκφράσει την άποψη ότι είναι ευπρόσδεκτη για εμάς εδώ αυτή η υποχρέωση πληροφόρησης.
<P>
Το τρίτο σημείο αφορά τα μέτρα κατά των φορολογικών παραδείσων. Είναι σαφές ότι και εγώ, συμφωνώντας με τον εισηγητή, καλωσορίζω την προσπάθεια αντιμετώπισης αυτού του προβλήματος στην Ένωση. Νομίζω όμως ότι θα έπρεπε να είχαμε επισημάνει ότι, για να λυθεί οριστικά αυτό το θέμα, απαιτείται μία παγκόσμια συμφωνία, διότι αλλοιώς υπάρχει ο κίνδυνος να μεταφέρουν οι κεφαλαιούχοι τα κεφάλαιά τους από έναν φορολογικό παράδεισο της Ένωσης σε έναν φορολογικό παράδεισο εκτός Ένωσης.

<SPEAKER ID=296 LANGUAGE="FR" NAME="Lulling">
Κύριε Πρόεδρε, δεν ψήφισα υπέρ της έκθεσης του κυρίου Secchi στην Επιτροπή Οικονομικής και Νομισματικής πολιτικής και ούτε θα ψηφίσω υπέρ αυτής στην Ολομέλεια, διότι μας προτείνει μία κακή συμφωνία υπό την έννοια ότι στην ουσία προτείνει να μη γίνει σεβαστή η απαίτηση για παράλληλη έγκριση κοινοτικών οδηγιών σχετικά με την φορολογία των επιχειρήσεων και την φορολογία της αποταμίευσης.
<P>
Διότι δεν είναι δυνατόν να περιορισθούμε σε έναν κώδικα συμπεριφοράς στον τομέα της φορολογίας των επιχειρήσεων και να απαιτούμε μία οδηγία για την φορολόγηση των εισοδημάτων εξ αποταμίευσης, αφού άλλωστε ο επιβλαβής φορολογικός ανταγωνισμός είναι πολύ πιο σημαντικός σε θέματα φορολογίας των επιχειρήσεων παρά σε θέματα φορολογίας της αποταμίευσης.
<P>
Σε ό, τι αφορά τον τομέα αυτόν, η τροπολογία που κατέθεσα, η οποία υπενθύμιζε ότι θα πρέπει να διαφυλάξουμε την ανταγωνιστικότητα των ευρωπαϊκών οικονομικών αγορών, ευτυχώς εγκρίθηκε από την επιτροπή, γεγονός που χαροποίησε ιδιαίτερα και καθησύχασε τον συνάδελφό μου κύριο Fayot που δεν βρίσκεται πλέον εδώ και ο οποίος, δυστυχώς, απουσίαζε και από την επιτροπή για να υπερψηφίσει αυτήν την τροπολογία.
<P>
Η έκθεση του κυρίου Secchi φθάνει μέχρι το σημείο να πετάξει στα σκουπίδια την παράλληλη νομοθετική διαδικασία, η οποία αφορά τα διάφορα στοιχεία του πακέτου που εγκρίθηκε την 1η Δεκεμβρίου του παρελθόντος έτους από το Συμβούλιο Ecofin. Η τροπολογία μου, που ανέφερε ότι δεν υπάρχει λόγος να καταστρέψουμε τον έντιμο φορολογικό ανταγωνισμό, απορρίφθηκε, όπως απορρίφθηκε επίσης και εκείνη που επιβεβαίωνε ότι, ο μόνος στόχος του εγχειρήματος της εναρμόνισης θα πρέπει να είναι η κατάργηση των υφιστάμενων στρεβλώσεων, οι οποίες πράγματι διαταράσσουν την ομαλή λειτουργία της ενιαίας αγοράς, όπως, για παράδειγμα, σε θέματα έμμεσης φορολογίας, οι εξαιρετικά υψηλοί συντελεστές των ειδικών φόρων κατανάλωσης που επιβάλλονται στο κρασί σε ορισμένα κράτη-μέλη, και ο κύριος Monti κατάλαβε καλά ότι δεν χρειάζεται να αναληφθούν πρωτοβουλίες για την κατάργηση του μηδενικού συντελεστή στον τομέα αυτόν.
<P>
Η έκθεση του κυρίου Secchi ζητά την κατάργηση των φορολογικών παραδείσων στην εσωτερική αγορά. Κανένα κράτος-μέλος δεν είναι φορολογικός παράδεισος, το αντίθετο μάλιστα, αλλά πολλά εδάφη που έχουν ειδική σχέση με ορισμένα κράτη-μέλη όπως η Νήσος του Μαν, οι Αντίλλες και άλλες, μπορούν να χαρακτηρισθούν ως φορολογικοί παράδεισοι και θα πρέπει να καταργηθούν στο πλαίσιο της εσωτερικής αγοράς.
<P>
Και είναι πνευματικά ανήθικο, αν όχι υποκριτικό, το να χαρακτηρίζεται ως φορολογικός παράδεισος ένα πρότυπο φορολόγησης με έντονο κοινωνικό χαρακτήρα όπως αυτό της χώρας μου, η οποία εφαρμόζει λογικούς συντελεστές ΦΠΑ και ειδικών φόρων κατανάλωσης, πράγμα που αποβαίνει προς όφελος των χαμηλών εισοδημάτων, φορολογώντας σε μεγάλο βαθμό τα υψηλά εισοδήματα, και η οποία σε θέματα φορολόγησης της αποταμίευσης αντιμετωπίζει τους μη διαμένοντες, όπως και οι γειτονικές χώρες, αλλά, που ευτυχώς αρνείται να κατάσχει τα εισοδήματα τα οποία προέρχονται από την αποταμίευση, η οποία, σε ό, τι αφορά τους έντιμους ανθρώπους, δημιουργήθηκε με βάση εισοδήματα για τα οποία οι φορολογούμενοι έχουν ήδη καταβάλει φόρους.
<P>
Ανάμεσα στους τομείς για τους οποίους απαιτείται φορολογική εναρμόνιση αναφέρεται και η διασυνοριακή απασχόληση. Για το θέμα αυτό αρκεί να κάνουμε σεβαστή την αρχή της συγκέντρωσης, της καταβολής των ασφαλιστικών εισφορών και της φορολόγησης των μισθών στην χώρα απασχόλησης.
<P>
Φοβούμαι, κύριε Πρόεδρε, ότι ορισμένες από τις υπερβολές που περιλαμβάνονται σ' αυτή την έκθεση δεν προάγουν καθόλου την επιτυχία των αποφάσεων του υπό λουξεμβουργιανή προεδρία Συμβουλίου Ecofin της 1ης Δεκεμβρίου, που μπόρεσε να απεμπλέξει την διαδικασία εναρμόνισης της άμεσης φορολογίας και η οποία δεν πρέπει να πέσει θύμα μίας κακής συμφωνίας.

<SPEAKER ID=297 LANGUAGE="PT" NAME="Torres Couto">
Κύριε Πρόεδρε, θα ξεκινήσω και εγώ απευθύνοντας τα συγχαρητήριά μου στο συνάδελφο εισηγητή, τονίζοντας συγχρόνως ότι, κατά τη γνώμη μου, η ύπαρξη κάποιου βαθμού ανταγωνισμού ανάμεσα στα εθνικά φορολογικά συστήματα θα επέτρεπε, πράγματι, την ενθάρρυνση της αποτελεσματικότητας ώστε να ωφεληθούν οι καταναλωτές. Εκ παραλλήλου, ωστόσο, θα πρέπει να υπογραμμίσουμε ότι οι υφιστάμενες στρεβλώσεις των φορολογικών συστημάτων ίσως μας οδηγήσουν στην αδυναμία αποκομιδής όλων των καρπών που μπορεί να μας προσφέρει η πραγμάτωση της εσωτερικής αγοράς όσον αφορά την οικονομική άνοδο και την απασχόληση.
<P>
Γι' αυτόν ακριβώς το λόγο φρονώ ότι καθίσταται επείγουσα ανάγκη η ενδυνάμωση του συντονισμού των πολιτικών που ενδέχεται να αποτελέσουν τροχοπέδη στην ομαλή λειτουργία της εσωτερικής αγοράς. Και συγκεκριμένα στον τομέα της φορολογίας, πρέπει να έχουμε κατά νου ότι ο συντονισμός των αντίστοιχων πολιτικών ίσως αναδειχθεί ένα ουσιαστικό μέσο για την έμπρακτη εφαρμογή των προσανατολισμών σε θέματα απασχόλησης, μέσω της μείωσης της φορολογικής επιβάρυνσης της εργασίας.
<P>
Θα πρέπει να αντιστραφεί η λογική που συνίσταται στην κατά προτεραιότητα φορολόγηση της αγοράς εργασίας σε σχέση με άλλους συντελεστές της παραγωγής, και συγκεκριμένα των κεφαλαίων. Όπως πολύ σωστά επισημαίνει ο εισηγητής, μεταξύ 1980 και 1995 οι φόροι που επιβάλλονται στην εργασία αυξήθηκαν κατά 20 % ενώ, στην ίδια χρονική περίοδο, οι φόροι που επιβαρύνουν τα κεφάλαια μειώθηκαν κατά 10 %. Μόνον εφόσον επιδείξουμε ικανότητα και πολιτική τόλμη να αντιστρέψουμε αυτή την τάση θα καταφέρουμε να σημειώσουμε επιτυχίες όσον αφορά τη δημιουργία θέσεων απασχόλησης.
<P>
Έτσι, είναι ιδιαίτερα σημαντικό να επιτύχουμε την έγκριση μίας δέσμης προτάσεων που θα μπορούν να γίνουν αποδεκτές από τα κράτη μέλη και που θα προβλέπουν, λόγου χάρη, έναν κώδικα συμπεριφοράς για τη φορολόγηση των επιχειρήσεων, όπως επίσης και τη διαμόρφωση προϋποθέσεων για τη μείωση των φόρων που επιβάλλονται σε όσους προάγουν την απασχόληση, με συνεπαγόμενη μείωση του μη μισθολογικού κοινωνικού κόστους.
<P>
Για να μπορέσουμε να καταπολεμήσουμε επιτυχώς την ανεργία, οφείλουμε να αντικρούσουμε όλες τις ολέθριες συνέπειες ενός επιζήμιου φορολογικού ανταγωνισμού. Ταυτόχρονα, όμως, θέλω να τονίσω ότι είναι αναγκαίο να διατηρήσουμε έναν επωφελή φορολογικό ανταγωνισμό μεταξύ των κρατών μελών, ως μέσο που θα μας επιτρέψει να αυξήσουμε την ανταγωνιστικότητα της ευρωπαϊκής οικονομίας ενόψει των προκλήσεων που απορρέουν από την παγκοσμιοποίηση.

<SPEAKER ID=298 LANGUAGE="DA" NAME="Sindal">
Κύριε Πρόεδρε, ειπώθηκαν πολλά έξυπνα πράγματα το μεσημέρι και το απόγευμα. Νομίζω ότι θα ήθελα να δω το θέμα από άποψη αρχής. Καταρχάς, θέλω να πω ότι είναι καλό που καταπιανόμαστε με το ζήτημα και θέλω επίσης να ευχηθώ στον επίτροπο συγχαρητήρια για τα καταπληκτικά αποτελέσματα στο Κάρντιφ. Το Συμβούλιο ακολούθησε επίσης τις συστάσεις του κειμένου που απέστειλε η Επιτροπή. Κατ' εμέ, οι προβληματισμοί έχουν να κάνουν με θέματα αρχής. Πρώτα απ' όλα πιστεύω πως πρέπει να καταπιαστούμε με τις φορολογικές συνθήκες, διότι υπερβαίνουν τα σύνορα. Αυτό είναι που δημιουργεί τα προβλήματα. Ο συνάδελφός μου από την Ιρλανδία κ. Gallagher έκανε μία καταπληκτική παρέμβαση το μεσημέρι, καταδεικνύοντας γλαφυρώς τα προβλήματα που αναφέρονται στη φορολόγηση επιχειρήσεων. Καταλαβαίνω πολύ καλά τη χαρά μας όταν δημιουργούμε θέσεις εργασίας σε ένα μέρος, αλλά δεν μου αρέσει καθόλου αν εξαφανίζονται από ένα άλλο μέρος, διότι με αυτόν τον τρόπο ούτε δημιουργούνται θέσεις εργασίας ούτε και σημειώνεται πρόοδος στην Ένωση.
<P>
Το άλλο πράγμα που θα ήθελα να αναφέρω είναι οι περιβαλλοντικοί φόροι ή δασμοί. Και αυτοί είναι διασυνοριακοί, όπως και η φορολόγηση επιχειρήσεων. Και εδώ είναι απαραίτητο να γίνουν κάποια κοινά βήματα.
<P>
Ακούσαμε επίσης μόλις τώρα από την κ. Lulling καθώς και από τον κ. Fayot να γίνεται λόγος για εισοδήματα εξ αποταμιεύσεως, τόκους, κ.ο.κ. Σε τι χρησιμεύει αν συμφωνήσουμε να φορολογηθούν ενιαία οι τόκοι αν δεν μπορούμε να τους εντοπίσουμε; Αυτό ακριβώς είναι το πρόβλημα: η έλλειψη δημοσιοποίησης, ήτοι το τραπεζικό απόρρητο.
<P>
Τέλος, έχουμε να κάνουμε και με τους λεγόμενους ειδικούς φόρους κατανάλωσης - όπως επίσης αναφέρθηκε πρωτύτερα - επί των οινοπνευματωδών, του κρασιού, των αυτοκινήτων, κ.ο.κ. Και αυτοί οι φόροι είναι διασυνοριακοί. Και με αυτούς πρέπει να απασχοληθούμε. Νομίζω όμως ότι δεν πρέπει να ασχοληθούμε με τη φορολόγηση προσώπων. Δεν ανήκει στη σφαίρα της πραγματικότητας στη συγκεκριμένη χρονική στιγμή. Διότι η συνολική φορολογική επιβάρυνση είναι στην πραγματικότητα πολύ όμοια. Σε ορισμένες χώρες υπάρχουν υψηλά τέλη χρήσεως, σε άλλες χώρες όπως τη δική μου δεν υπάρχουν υψηλά τέλη χρήσεως, αλλά αν τα βάλουμε όλα μαζί, τότε σε πάνω από τα μισά μέλη της Ένωσης είναι σε γενικές γραμμές η ίδια φορολογική επιβάρυνση που πάει προς την πρόνοια και τις υπηρεσίες πρόνοιας.
<P>
Θέλω πραγματικά να συστήσω να κοιτάξουμε την πραγματικότητα στα μάτια και να λειτουργήσουμε επίσης συμμετέχοντας ως ένα βαθμό οικειοθελώς, όταν πρόκειται να εφαρμόσουμε φορολογικές αλλαγές στην Ένωση.

<SPEAKER ID=299 LANGUAGE="PT" NAME="Porto">
Κύριε Πρόεδρε, θέλω καταρχήν να συγχαρώ τον κ. Επίτροπο Monti για τη δράση που έχει αναπτύξει προς την κατεύθυνση της φορολογικής εναρμόνισης, με όλες τις δυσκολίες που προϋποθέτει αυτό το εγχείρημα, μιας και πρόκειται για έναν τομέα όπου απαιτείται ακόμη η ομόφωνη λήψη αποφάσεων από το Συμβούλιο.
<P>
Από τη δική μας πολιτική σκοπιά, η ιδέα να μην υπάρχει καθόλου εναρμόνιση, αφήνοντας την ίδια την αγορά να διευθετήσει τα προβλήματα, θα ήταν ίσως ελκυστική. Όμως δεν μπορούμε να μην είμαστε ρεαλιστές, εφόσον έχουμε την πεποίθηση ότι με το άνοιγμα των οικονομιών και τη σταδιακή εναρμόνιση όλων των υπολοίπων ρυθμιστικών κανόνων θα προέκυπτε ένας φορολογικός ανταγωνισμός, αποτέλεσμα του οποίου θα ήταν η επιδείνωση της ήδη σήμερα υπερβολικής επιβάρυνσης της εργασίας.
<P>
Υπό αυτή την έννοια, και επειδή δεν μπορούμε να επιτύχουμε τα πάντα ταυτόχρονα, οφείλουμε να προσδώσουμε ιδιαίτερη προσοχή στην καθιέρωση του ευρώ, που συνεπάγεται την αναγκαιότητα εναρμόνισης της φορολόγησης των αποταμιεύσεων και των τόκων, από τη στιγμή που, με ένα ενιαίο νόμισμα, είναι αδιάφορο για έναν καταθέτη αν θα τοποθετεί τα χρήματά του στη μία ή στην άλλη χώρα, οπότε βεβαίως θα ωφεληθούν οι χώρες που επιβάλλουν τους χαμηλότερους φόρους και, για το λόγο αυτό, αναμένεται να υπάρξουν μεταφορές αποταμιεύσεων.
<P>
Ωστόσο, σε έναν κόσμο που είναι ολοένα και περισσότερο ανοιχτός, οι κίνδυνοι αθέμιτου φορολογικού αναταγωνισμού δεν περιορίζονται μέσα στα σύνορα της Ευρώπης. Επομένως, η Ευρωπαϊκή Ένωση θα πρέπει να κλείσει δρόμους υπό την έννοια ότι θα πρέπει να επιβάλλει σε τρίτες χώρες ελάχιστους κανόνες στον τομέα της φορολόγησης, κάτι εξίσου θεμιτό με την αντίστοιχη επιβολή ελάχιστων περιβαλλοντικών και κοινωνικών κανόνων, αποφεύγοντας έτσι χώρες εκτός Ευρώπης.
<P>
Με την ίδια λογική, άλλωστε, και για πρόσθετους λόγους, εκφράζω την απόλυτη συμφωνία μου στην πρόταση του εισηγητή, του κ. Secchi, ώστε να επιταχυνθεί η διαδικασία κατάργησης των φορολογικών παραδείσων που υπάρχουν στους κόλπους της εσωτερικής αγοράς της Ευρωπαϊκής Ένωσης - όπως ήδη αναφέρθηκε - κατά τρόπο ώστε να εκλείψει ο καταστρεπτικός φορολογικός ανταγωνισμός μεταξύ κρατών μελών, κάτι που δεν συμβιβάζεται με την ενιαία αγορά και αντίκειται στο κοινοτικό πνεύμα.
<P>
Όπως ήδη τόνισα, πρόκειται για παραδείσους η ύπαρξη των οποίων δεν εξυπηρετεί ούτε τις περιοχές ούτε τα προϊόντα που χρήζουν μεγαλύτερης στήριξης, ενώ οι Ευρωπαίοι πολίτες δεν κατανοούν για ποιο λόγο οι παράδεισοι αυτοί συνεχίζουν να υπάρχουν. Εγώ τουλάχιστον, δεν είμαι σε θέση να το εξηγήσω στην ίδια μου τη χώρα.

<SPEAKER ID=300 LANGUAGE="FI" NAME="Paasilinna">
Αξιότιμε κύριε Πρόεδρε, αξιότιμο μέλος της Επιτροπής, αξιότιμοι συνάδελφοι, το μεγάλο φάσμα των φορολογικών συστημάτων, καθώς και η μεταξύ τους ανταγωνιστική σχέση, έχουν ως συνέπεια την αδυναμία να καθοδηγηθεί πλήρως η οικονομική ανάπτυξη στη μέριμνα για την απασχόληση. Επιπλέον, ο φορολογικός ανταγωνισμός έχει αρνητικές επιπτώσεις, μεταξύ άλλων, στην ενεργειακή και την περιβαλλοντική πολιτική. Τα άνισα συστήματα φορολόγησης των επιχειρήσεων προσελκύουν τις μεγάλες εταιρείες εκεί όπου η μεταχείρισή τους είναι ευνοϊκότερη, πράγμα που στρεβλώνει τον ανταγωνισμό.
<P>
Η φορολόγηση σε όλο και μεγαλύτερο βαθμό των λεγομένων σταθερών παραγόντων, δηλαδή της εργασίας, αποτελεί κεντρικό πρόβλημα. Γι' αυτόν τον λόγο, επικρατεί η εντύπωση πως οι εταιρείες που προσφέρουν θέσεις εργασίας, έχουν μεγαλύτερα οφέλη απ' ό, τι για παράδειγμα, οι μηχναοργανωμένες εταιρείες, εφόσον οι τελευταίες φορολογούνται υπερβολικά σε σύγκριση με άλλες.
<P>
Σε συνάρτηση με την ανάπτυξη των διαφόρων συστημάτων φορολόγησης, θα πρέπει να αρχίσουμε να διορθώνουμε τη στρεβλή φορολόγηση. Η ελάχιστη απαίτηση σχετικά με το θέμα αυτό είναι να έχουν οι εταιρείες που παρέχουν θέσεις εργασίας, τουλάχιστον την ίδια μεταχείριση με τις μηχανοργανωμένες εταιρείες. Επιβάλλεται να μετατοπιστεί η φορολόγηση από την ανθρώπινη εργασία σε τομείς όπου υπάρχουν δυνατότητες πληρωμής. Η εθνική νομισματική αγορά και η κερδοσκοπία θεωρούνται ως από τις πλέον κερδοφόρες επιχειρηματικές δραστηριότητες. Είναι απαράδεκτο να εξαιρούνται από τη φορολόγηση. Ως εκ τούτου, η Ένωση θα πρέπει, στο όνομα της πολιτικής της απασχόλησης, να εξετάσει σύντομα τις δυνατότητες επιβολής του λεγόμενου φόρου του Tobin. Με αυτόν τον τρόπο θα ήταν δυνατόν να μειωθεί αισθητά η φορολόγηση των μισθών.
<P>
Φυσικά, θα πρέπει να επιβληθεί τάξη και στους αρνητικούς φορολογικούς παραδείσους. Για ποιόν λόγο επιτρέπεται σήμερα η ύπαρξη φορολογικών μαύρων οπών εδώ στην Ένωση;

<SPEAKER ID=301 LANGUAGE="PT" NAME="Torres Marques">
Κύριε Πρόεδρε, θέλω να συγχαρώ το συνάδελφο Secchi για την έκθεση που συνέταξε σχετικά με αυτό το τόσο σημαντικό θέμα. Η κωλυσιεργία, η απουσία πολιτικής βούλησης και η ανικανότητα έχουν σημαδεύσει την αντιμετώπιση αυτού του εξαιρετικά σημαντικού θέματος που λέγεται φορολογική εναρμόνιση.
<P>
Το θέμα αυτό παρουσιάζει μεγάλες τεχνικές δυσκολίες, αλλά και ο λεπτός του χαρακτήρας από πολιτικής άποψης επιδεινώνει παραπέρα την κατάσταση. Η απαιτούμενη ομοφωνία στο Συμβούλιο απορρέει από τη βούληση των εθνικών κοινοβουλίων να πουν την τελευταία λέξη γι' αυτή την υπόθεση. Και παρά το γεγονός ότι κατανοώ ότι, αν συνεχίσουμε έτσι, δύσκολα θα καταφέρουμε να προχωρήσουμε, δεν πρέπει ωστόσο να ξεχνάμε ότι αφετηρία για τη συγκρότηση των εθνικών κοινοβουλίων ήταν η αναγκαιότητα καθιέρωσης των φόρων, και δεν θα είναι εύκολο να αποδεχθούν στο εξής απλώς και μόνο το ρόλο της επικύρωσης αποφάσεων οι οποίες λαμβάνονται από υπερεθνικά όργανα.
<P>
Αλλά η πραγμάτωση της ενιαίας αγοράς, με την προώθηση της ελεύθερης κυκλοφορίας των προσώπων και των κεφαλαίων, αναδεικνύει πλέον ξεκάθαρα το γεγονός ότι η φορολογική πολιτική οδηγεί σε στρεβλώσεις στην αγορά οι οποίες, πολύ συχνά, είναι κατάφωρα άδικες, επιζήμιες, ακόμη και αθέμιτες.
<P>
Το να βρεθεί μία συμβιβαστική διέξοδος γι' αυτή την κατάσταση είναι, συνεπώς, εξαιρετικά δύσκολο. Και αυτό εξηγεί την κωλυσιεργία και την απουσία πολιτικής βούλησης που ανέφερα προηγουμένως. Το πρόβλημα είναι ότι αυτή η αδράνεια έχει απαράδεκτες αρνητικές συνέπειες στη φορολόγηση της εργασίας, ενώ ευνοεί άλλους συντελεστές της παραγωγής, και πάνω απ' όλα το κεφάλαιο. Η έναρξη κυκλοφορίας του ευρώ, επιφέροντας ραγδαία αύξηση της διαφάνειας στους κόλπους της εσωτερικής αγοράς, θα καταστήσει αναπόφευκτη τη λήψη μέτρων προς την κατεύθυνση της σημαντικής προσέγγισης ανάμεσα στα διαφορετικά φορολογικά συστήματα.
<P>
Αναφορικά με αυτό το θέμα, ο κ. Επίτροπος Monti κατέβαλε προσπάθειες για θετικά βήματα, τα οποία δυστυχώς ανακόπηκαν από το Συμβούλιο, που περιορίστηκε στη λήψη μέτρων σχετικά με ορισμένους άμεσους φόρους. Μόνον η πείρα που θα αποκομιστεί από τη δραστηριότητα της ομάδας εμπειρογνωμόνων που διορίστηκαν από το Συμβούλιο Ecofin είναι σε θέση να μας παράσχει εγγυήσεις όσον αφορά την ύπαρξη πολιτικής βούλησης επί του θέματος τούτου. Για να επιτευχθεί κάτι τέτοιο, όμως, οι δραστηριότητες αυτής της ομάδας δεν θα πρέπει να καλύπτονται με μυστικοπάθεια. Μεταξύ άλλων, η έλευση του ευρώ θα μας υποχρεώσει να προχωρήσουμε στην προσέγγιση των πολιτικών επίσης στον φορολογικό τομέα.

<SPEAKER ID=302 LANGUAGE="ES" NAME="Pomιs Ruiz">
Kύριε Πρόεδρε, θα ήθελα να συγχαρώ τον Επίτροπο Monti για τον αγώνα του υπέρ της φορολογικής εναρμόνισης, μέσω της άρσης των βλαβερών φραγμών, και τον συνάδελφό μου, κ. Secchi, για την εξαίρετη έκθεση, που θα μας δώσει τη δυνατότητα να εκτιμήσουμε καλύτερα τα πλεονεκτήματα της ενιαίας αγοράς και της Νομισματικής Ένωσης μέσω της κατάργησης των φορολογικών στρεβλώσεων, που υπάρχουν και που μεταφράζονται σήμερα σε μετεγκατάσταση της αποταμίευσης και των επενδύσεων - με βλαβερές συνέπειες στην ανταγωνιστικότητα των επιχειρήσεων - και που έχουν ως συνέπεια την αύξηση της φορολογικής πίεσης των εργαζομένων που δεν μπορούν να μετεγκατασταθούν.
<P>
Θέλω, όμως, να επισημάνω ότι ο κώδικας συμπεριφορά αναφέρει ρητώς ότι σε ένα κράτος μέλος είναι δυνατόν να υπάρχουν διαφορετικές φορολογικές νομοθεσίες και ότι όλες τους πρέπει να υπόκεινται εξίσου στην τρέχουσα διαδικασία κατάργησης των επιζήμιων στρεβλώσεων. Αυτή η κατάργηση των στρεβλώσεων ούτε μπορεί ούτε πρέπει να χρησιμοποιείται για τον περιορισμό της αρχής της επικουρικότητας ή των φορολογικών αρμοδιοτήτων που μπορούν σήμερα να αναπτύσσουν, στην περίπτωση της Ισπανίας, η Χώρα των Βάσκων ή η Αυτόνομη Περιφέρεια της Ναβάρρα, για την περίπτωση της οποίας το Σύνταγμα λέει ότι προσφυγή κατά των φορολογικών νόμων που εγκρίνονται από το Κοινοβούλιο της Ναβάρρα μπορεί να ασκηθεί μόνο ενώπιον του Συνταγματικού Δικαστηρίου της Ισπανίας. Ο σεβασμός των επιπέδων αρμοδιοτήτων που υπάρχουν στην Ευρωπαϊκή Ένωση ενισχύει την αξιοπιστία της τρέχουσας διαδικασίας επίσπευσης της φορολογικής εναρμόνισης. Η διαδικασία αυτή δεν διακρίνει άσκοπα τους φορολογικούς κανόνες ανάλογα με το κρατικό ή περιφερειακό όργανο που τις εγκρίνει και εξετάζει αποκλειστικά αν το περιεχόμενό τους είναι ή όχι επιζήμιο για το σύνολο της Ένωσης. Διότι οι φορολογικές διαφορές μεταξύ των διάφορων διοικητικών περιοχών είναι ωφέλιμες για το σύνολο των πολιτών, στο βαθμό που μπορούν να προέρχονται από διαφορετικό επίπεδο κρατικών δαπανών των διάφορων διοικήσεων ή της καλύτερης ή χειρότερης διαχείρισης των δαπανών τους ή της αποτελεσματικής χρησιμοποίησης των δημόσιων πόρων.
<P>
Ας προχωρήσουμε, λοιπόν, στην εναρμόνιση, σεβόμενοι την αρχή της επικουρικότητας και τους λόγους που κάνουν ενδεχομένως τις διάφορες περιοχές να έχουν λογικές διαφορές στη φορολογική πίεση.

<SPEAKER ID=303 NAME="Monti">
Κύριε Πρόεδρε, μου έκανε ιδιαίτερη εντύπωση αυτή η συζήτηση που ήταν πλούσια και διαρθρωμένη, που έθιξε πολύ τεχνικά θέματα τα οποία όμως περικλείουν πολιτικά ζητήματα τα οποία βρίσκονται στο κέντρο της λειτουργίας της Ευρωπαϊκής μας Ένωσης. Πιστεύω ότι μπορώ να διακρίνω ως προς ορισμένα θέματα ουσίας μία ευρεία συναίνεση, που διακατέχει όλο το φάσμα των πολιτικών δυνάμεων σε αυτό το Κοινοβούλιο.
<P>
Θέλω να ευχαριστήσω θερμά τον κ. Secchi για την εξαίρετη εργασία που εκτέλεσε στην έκθεση αυτή, που χαρακτηρίζεται από ένα ρεαλιστικό και ισορροπημένο τόνο και από μία πολύ προσεγμένη ανάλυση του πακέτου φορολογικών μέτρων και των ζητημάτων που συνδέονται με τον επιζήμιο φορολογικό ανταγωνισμό. Επωφελούμαι για να πω, κύριε Πρόεδρε, ότι θαυμάζω την ενεργητικότητα και τη δέσμευση με την οποία ο κ. Secchi έδωσε γρήγορα μία συνέχεια σε αυτήν του την έκθεσή, με ένα σχέδιο έκθεσης σχετικά με την πρόταση για οδηγία όσον αφορά την πληρωμή τόκων και τα δικαιώματα.
<P>
Όπως έλεγα, μου έκαναν εντύπωση μερικά σημεία ευρύτατης συναίνεσης: ένα από αυτά είναι το ζήτημα σχετικά με το κεφάλαιο και την απασχόληση. Έχει δίκιο ο κ. Caudron, δεν είναι μία τόσο στενή σχέση, υπάρχει όμως μία σχέση ουσίας και δεν είναι αξιόπιστη μία πολιτική για την απασχόληση στην Ευρώπη, η οποία δεν επωφελείται και από το θέμα συντονισμού της φορολογίας, για να αναστρέψει την τάση που είδαμε στην πράξη, προς μία όλο και μεγαλύτερη επιβάρυνση της απασχόλησης. Όταν μιλάμε για κεφάλαιο και απασχόληση θα έπρεπε να είναι ιδιαίτερα σαφές ότι, ο σκοπός δεν είναι καθόλου να ζημιωθούν οι χρηματαγορές. Οι χρηματαγορές είναι πολύ σημαντικές για την λειτουργία της ευρωπαϊκής οικονομίας, για την ανταγωνιστικότητα και για την απασχόληση. Για τους λόγους αυτούς, η Επιτροπή εκφράζεται - και το κάνω ξανά εγώ απόψε - κατά των πιθανοτήτων επιβάρυνσης των οικονομικών συναλλαγών, όπως προτάθηκε εξάλλου από την κ. Moreau ή από τον κ. Paasilinna. Εμείς πιστεύουμε ότι δεν πρέπει να αποθαρρύνουμε τις ενέργειες στην χρηματαγορά με επιβαρύνσεις επί των συναλλαγών, αλλά πιστεύουμε ότι είναι αναγκαίο να δημιουργήσουμε, σε μία ολοκληρωμένη χρηματαγορά, ένα συνηθισμένο σύστημα φορολόγησης επί των εισοδημάτων από κεφάλαια. Αυτό δεν είναι τραυματικό, πρέπει να γίνει, και πρέπει να γίνει έχοντας υπόψη, κυρία Lulling και κυρία Thyssen, την ανάγκη να μην τιμωρήσουμε την ανταγωνιστικότητα των ευρωπαϊκών χρηματαγορών. Να γιατί προσπαθούμε τόσο για να δράσουμε στα πλαίσια διεθνών οργανισμών όπως ο ΟΟΣΑ, όπως η Ομάδα των 7 και για να επεκτείνουμε τις αρχές, τόσο του κώδικα συμπεριφοράς όσο και της φορολόγησης της αποταμίευσης, στα εξαρτημένα και συνδεδεμένα εδάφη.
<P>
Κάθε χώρα, ελέχθη από τον κ. Fayot - και εγώ είμαι σύμφωνος μαζί του - έχει γίνει ένας φορολογικός παράδεισος για τις άλλες χώρες. Να γιατί επικεντρώσαμε την προσοχή μας στην διασυνοριακή φορολογία. Θέλουμε να αποφύγουμε, από την άλλη πλευρά - όπως ελέχθη από διαφόρους από εσάς - από την κ. Peijs για παράδειγμα - την κατάσταση όπου ανίκανα κράτη θα καταλήξουν να επιβάλλουν το φορολογικό τους βάρος σε ικανά κράτη. Αυτή είναι η αιτία της λεπτής διαχωριστικής γραμμής στο αγώνα κατά του επιζήμιου φορολογικού ανταγωνισμού, χωρίς να μπλέκουμε τα ξερά με τα χλωρά και χωρίς να πλήττουμε κάθε φαινόμενο φορολογικού ανταγωνισμού, ακόμα και του θεμιτού.
<P>
Με χαροποιεί το γεγονός ότι το Κοινοβούλιο αντιλήφθηκε την αξία της προσέγγισης πακέτο, που αφορά τόσο τις επιχειρήσεις όσο και την αποταμίευση, και για τον λόγο αυτόν πρέπει να πω επίσης ότι, όσον αφορά την φορολόγηση των επιχειρήσεων, κινηθήκαμε πράγματι νωρίτερα. Σχετικά με το σημείο αυτό η κ. Lulling βρίσκεται ήδη επί τω έργο, με κάτι που δεν είναι μία οδηγία αλλά ένας κώδικας συμπεριφοράς που αρχίζει να λειτουργεί για την αποταμίευση: θα φτάσουμε, ελπίζω μία ημέρα όχι πολύ μακρινή, στην οδηγία. Σε παρένθεση, η κ. Kesteleijn-Sierens ρωτά πότε θα έπρεπε να τεθεί σε ισχύ το άρθρο 12 της πρότασης για οδηγία σχετικά με την αποταμίευση. Λέει ότι τα κράτη μέλη θα έπρεπε να εγκρίνουν όχι πέραν της 31ης Δεκεμβρίου 1999 τους νόμους μεταγραφής και ότι αυτοί θα έπρεπε να τεθούν σε ισχύ από την 1η Ιανουαρίου 2001.
<P>
Προτάθηκε από τον ίδιο τον εισηγητή τον κ. Secchi και από διάφορους παρεμβαίνοντες ότι θα ήταν ανάγκη να προχωρήσουμε πέρα όσων καλύπτει το παρόν πακέτο. Εγώ είμαι απολύτως σύμφωνος με όσα η κ. Randzio-Plath, ο κ. von Wogau και άλλοι είπαν: αυτή δεν είναι παρά μία αρχή, αλλά η πεποίθησή μου είναι ότι αυτό το πακέτο, αν και μέτριο, άλλαξε ριζικά το κλίμα της συζήτησης επί των φορολογικών στην Ευρώπη. Τώρα μπορεί να μιλήσει κανείς για αυτά τα πράγματα με μία προοπτική επιτυχίας. Πρίν δύο χρόνια αυτό - εσείς το γνωρίζετε καλά - θεωρούνταν εντελώς εξωπραγματικό. Χρειάζεται να πάμε πάρα πέρα, από τον συντονισμό σε μία ενισχυμένη εναρμόνιση, και εδώ είδαμε δύο διαφορετικές απόψεις. Αυτή είναι μία από τις λίγες πλευρές σχετικά με την οποία υπήρξε διάσταση θέσεων, γεγονός που θεωρώ απολύτως φυσιολογικό, γιατί υπάρχουν διαφορετικές φιλοσοφικές και πολιτικές απόψεις. Ορισμένοι θα ήθελαν ως θετική αξία μία απώλεια των εθνικών φορολογικών κυριαρχιών, άλλοι φοβούνται αυτήν την απώλεια. Εμείς εργαστήκαμε επί του παρόντος για μία βελτίωση του συντονισμού που επιτρέπει σε όλους να εξασκήσουν καλύτερα την φορολογική κυριαρχία που έχουν.
<P>
Η κ. Angelilli παρατηρεί ότι θα ήταν ανάγκη να δράσουμε, από το κοινοτικό επίπεδο, για μία κάμψη της φορολογικής πίεσης. Εγώ είμαι πεπεισμένος ότι αυτό είναι θέμα για τα μικρά κράτη μέλη. Είμαι επίσης πεπεισμένος ότι θα ήταν προς το συμφέρον των οικονομιών τους, και πιστεύω ότι ο συντονισμός της φορολογίας επιτρέπει στο καθένα, κλείνοντας ορισμένα παραθυράκια, ορισμένα σημεία διαφυγής, να μπορέσει να επιτρέψει να μειωθούν οι μέσοι συνολικοί φορολογικοί συντελεστές. Ο κ. Formentini υπενθύμισε την ανάγκη της περιφερειακής πολιτικής: ο κώδικας συμπεριφοράς αναγνωρίζει αυτές τις ανάγκες και τις υποβάλλει, εξάλλου, σε ορισμένες διαδικασίες επαλήθευσης.
<P>
Κάνω, κύριε Πρόεδρε, ακόμα μία διαπίστωση: με λύπησε πολύ, πριν δύο μήνες, το ότι χρειάστηκε να πω ένα ξεκάθαρο "όχι» στο αίτημα αυτού του Κοινοβουλίου, που έγινε με μεγάλη πλειοψηφία, να τεθεί ξανά σε συζήτηση με μία μελέτη η απόφαση σχετικά με τα διακοινοτικά duty free , αλλά εσείς που προσφέρατε τόσο μεγάλη στήριξη σε αυτό το πακέτο κατά του επιζήμιου φορολογικού ανταγωνισμού δεν μπορείτε να μην αντιληφθείτε ότι θα ήταν εξαιρετικά αντιφατικό να ευνοείται αυτή η τοποθέτηση και, την ίδια στιγμή, να θέλουμε να διατηρήσουμε εν ζωή εγκατεστημένους φορολογικούς παραδείσους όπως είναι αυτά τα καταστήματα duty free .
<P>
Τέλος, τονίστηκε από πολλούς ότι το ευρώ ωθεί αυτήν την εναρμόνιση και αυτόν τον φορολογικό συντονισμό. Εδώ θα ήθελα να πω ότι προς το παρόν δεν συνέβη αυτό. Ας είμαστε ειλικρινείς: προς το παρόν η προετοιμασία για το ευρώ δεν επέτρεψε στους Υπουργούς των οικονομικών να επικεντρώσουν όλες τις ενέργειες όπως εμείς θα θέλαμε, στον συντονισμό της φορολογίας, και κατά συνέπεια προς το παρόν προχωρήσαμε κατά κάποιο τρόπο αντίθετα από το ρεύμα, αλλά εγώ πιστεύω ότι είναι αλήθεια ότι η έλευση του ευρώ θα πρέπει από δω και πέρα να ευνοήσει αυτήν την διαδικασία.
<P>
Τελευταία παρατήρηση: εγώ είμαι μεταξύ αυτών που θα ήθελαν την υπέρβαση του κανόνα της ομοφωνίας σε φορολογικά θέματα, και γιατί - αφήστε με να το πω - αυτή θα είχε ως επακόλουθο να αποκτήσει αυτό το Κοινοβούλιο έναν μεγαλύτερο ρόλο στον τομέα λήψης αποφάσεων. Δυστυχώς επί του παρόντος δεν βρισκόμαστε σε αυτό το σημείο, θέλω να υπογραμμίσω όμως ότι, με την στενή συνεργασία μεταξύ του Κοινοβουλίου, και ιδιαίτερα με την Επιτροπή Οικονομικής, Νομισματικής και Βιομηχανικής Πολιτικής, και την Επιτροπή, κατέστη δυνατό, και στα πλαίσια του παρόντος θεσμικού καθεστώτος, να έχουμε την στήριξη του Κοινοβουλίου - απόψε το αποδεικνύετε - και να παρέχουμε στο Κοινοβούλιο την μέγιστη και πιο διάφανη ενημέρωση σχετικά με τις εργασίες που εκτελούνται αυτήν την στιγμή. Δημιουργούμε λοιπόν κατά κάποιο τρόπο εκείνες τις συνθήκες που ελπίζω ότι μία μέρα θα θεσμοθετηθούν.
<P>
Ευχαριστώ για την στήριξη αυτή, ευχαριστώ και πάλι τον εισηγητή, κ. Secchi, και ελπίζω ότι θα έχουμε και άλλες ευκαιρίες για να εμβαθύνουμε την συζήτηση σχετικά με αυτά τα δύσκολα αλλά σημαντικά θέματα.

<SPEAKER ID=304 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=15>
Φορολογική μεταχείριση των επιβατικών αυτοκινήτων που μεταφέρονται σε άλλο κράτος μέλος
<SPEAKER ID=305 NAME="Πρόεδρος">
Η ημερήσια διάταξη προβλέπει την έκθεση του κ. Watson (A4-0217/98), εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με πρόταση οδηγίας του Συμβουλίου για τη φορολογική μεταχείριση των επιβατικών αυτοκινήτων οχημάτων που μεταφέρονται οριστικά σε άλλο κράτος μέλος σε συνδυασμό με τη μεταφορά της κατοικίας ή χρησιμοποιούνται προσωρινά σε κράτος μέλος εκτός εκείνου στο οποίο είναι ταξινομημένα (COM(98)0030 - C4-0145/98-98/0025(CNS)).

<SPEAKER ID=306 NAME="Watson">
Κύριε Πρόεδρε, κατ' αρχάς θα ήθελα να σας συγχαρώ για το εξαιρετικό πνεύμα με το οποίο διευθύνετε την αποψινή συνεδρίαση και για την ήρεμη και αποτελεσματική προεδρία σας.
<P>
Στην πολιτική, όλα ανεξαιρέτως τα ζητήματα αρχίζουν και τελειώνουν με τη φορολογία. Απόψε παρουσιάζω μία έκθεση σχετικά με τη φορολογική μεταχείριση των επιβατικών αυτοκινήτων οχημάτων που μεταφέρονται οριστικά σε άλλο κράτος μέλος σε συνδυασμό με τη μεταφορά της κατοικίας ή χρησιμοποιούνται προσωρινά σε κράτος μέλος εκτός εκείνου στο οποίο είναι ταξινομημένα.
<P>
Αυτή η πρόταση οδηγίας έχει δύο στόχους. Ο πρώτος είναι να εκσυγχρονιστούν οι διατάξεις προγενέστερων οδηγιών που αφορούν τις φορολογικές ατέλειες που εφαρμόζονται για οχήματα εισαγόμενα από ένα κράτος μέλος σε άλλο, και τις φορολογικές ατέλειες που εφαρμόζονται στις οριστικές εισαγωγές, από κράτος μέλος, προσωπικών ειδών που ανήκουν σε ιδιώτες. Δεύτερον, το σχέδιο οδηγίας επεκτείνει το πεδίο εφαρμογής των διατάξεων αυτών ώστε να ληφθούν υπόψη τα προβλήματα που διαπιστώθηκαν κατά την εφαρμογή των προγενέστερων οδηγιών και να τις προσαρμόσει στις απαιτήσεις της εσωτερικής αγοράς και τις προσδοκίες όσον αφορά την ελεύθερη κυκλοφορία.
<P>
Γνωρίζουμε ότι υπάρχουν εμπόδια στην ελεύθερη κυκλοφορία των ιδιωτικών οχημάτων, συχνά υπό τη μορφή της διπλής φορολόγησης. Αυτό είναι ένα ζήτημα που πρέπει να απασχολήσει το Σώμα, δεδομένου ότι η ελεύθερη κυκλοφορία των προσώπων είναι ένα από τα κριτήρια επιτυχίας ενός ενιαίου νομισματικού χώρου. Και η ελεύθερη κυκλοφορία παρακωλύεται όταν υπάρχουν εμπόδια στην κυκλοφορία οχημάτων. Για το λόγο αυτό χαιρετίζουμε τις προτάσεις της Επιτροπής.
<P>
Κατά κανόνα, η φορολόγηση των οχημάτων δεν υπόκειται στους κανόνες προσέγγισης σε κοινοτικό επίπεδο, πράγμα που οδήγησε σε διαφορές μεταξύ των κρατών μελών σε ό, τι αφορά τα καθεστώτα φορολόγησης των οχημάτων. Η παρούσα πρόταση οδηγίας καθορίζει τους βασικούς κανόνες που διέπουν τη φορολόγηση των οχημάτων στην περίπτωση ατόμων που μετακινούνται μεταξύ κρατών μελών.
<P>
Οι κανόνες της ενιαίας αγοράς απαγορεύουν τις συνοριακές διατυπώσεις για την είσπραξη των φόρων. Αυτό οδήγησε ορισμένα κράτη μέλη στο να μετατρέψουν τους ειδικούς φόρους κατανάλωσης επί των αυτοκινήτων οχημάτων σε τέλη ταξινόμησης, ή στο να επιβάλουν νέους φόρους, προκειμένου να αντισταθμίσουν την απώλεια εσόδων από τη μείωση των συντελεστών ΦΠΑ. Η έκθεσή μου αποσκοπεί στο να αποκλεισθεί η διπλή φορολόγηση. Τα προτεινόμενα μέτρα εμπίπτουν σε δύο μεγάλες κατηγορίες: πρώτον, στην περίπτωση της μεταφοράς κατοικίας, προτείνεται τα κράτη μέλη να μην επιβάλλουν φορολόγηση για την ταξινόμηση αυτοκινήτου οχήματος στα αυτοκίνητα που εισάγονται στο έδαφός τους από ιδιώτες οι οποίοι μεταφέρουν την κατοικία τους στο εν λόγω κράτος.
<P>
Δεύτερον, όσον αφορά τις προσωρινές μετακινήσεις, στόχος των προτάσεων είναι η διασφάλιση του δικαιώματος του ατόμου να χρησιμοποιεί προσωρινά ένα αυτοκίνητο όχημα σε κράτος μέλος άλλο από εκείνο της κατοικίας του. Σύμφωνα με την πρόταση, θα δοθεί το δικαίωμα χρήσης του οχήματος κατά τη διάρκεια περιόδου κατ'ανώτατο όριο έξι μηνών στο πλαίσιο μίας δωδεκάμηνης περιόδου. Τα επιπλέον στοιχεία που εισάγει η πρόταση εγγυώνται ή περιλαμβάνουν μεγαλύτερη ελευθερία χρήσης μισθωμένων οχημάτων σε κράτη μέλη άλλα από εκείνα όπου έχουν ταξινομηθεί, και μεγαλύτερη ευελιξία σχετικά με τα δικαιώματα των διαμεθοριακών εργαζομένων που χρησιμοποιούν οχήματα παρεχόμενα από τον εργοδότη τους
<P>
Επιπλέον, επιχειρούμε να βελτιώσουμε τις διμερείς επαφές μεταξύ των κρατών μελών για την επίλυση διαφορών σχετικά με τον εικαζόμενο τόπο κατοικίας ενός προσώπου. Προκαλεί έκπληξη, και ίσως θλίψη, το γεγονός ότι δεν υπάρχουν ακόμη επαρκείς επαφές μεταξύ των αρμοδίων αρχών.
<P>
Όσον αφορά την επικουρικότητα, ο σκοπός της πρότασης οδηγίας είναι να διαμορφωθεί ένα σύνολο κοινών κανόνων για την απαγόρευση επιβολής φόρων επί των αυτοκινήτων οχημάτων σε οριμένες περιπτώσεις ώστε να διευκολύνεται η κυκλοφορία των εργαζομένων και να αποφεύγεται η διπλή φορολόγηση.
<P>
Εγώ προτείνω τρεις τροπολογίες σε αυτό το σχέδιο οδηγίας. Χρησιμεύουν απλώς στη διευθέτηση ορισμένων στοιχείων. Με τις τροπολογίες αυτές δεν αλλάζει κατά κανένα τρόπο ο χαρακτήρας ή η κεντρική ιδέα των προτάσεων της Επιτροπής, αλλά γίνεται προσπάθεια να ενισχυθούν τα δικαιώματα του πολίτη. Σύμφωνα με την πρώτη τροπολογία ζητείται, όταν ένα όχημα αποσύρεται προκειμένου να διαλυθεί ή να καταστραφεί, ενδεχομένως μετά από ατύχημα, ο ιδιοκτήτης του να μην υπόκειται σε φορολόγηση. Με τη δεύτερη τροπολογία προτείνεται, στις περιπτώσεις όπου διαπιστώνονται παραβάσεις των σχετικών κανόνων, να δίδεται στον πολίτη το δικαίωμα να αποσύρει το όχημα από το κράτος μέλος χωρίς να καταβάλει φόρο. Η τρίτη τροπολογία αποσκοπεί απλώς στο να ευθυγραμμιστεί πλήρως το όλο νομοθετικό ψήφισμα με το άρθρο 95 της Συνθήκης.
<P>
Το πιο σημαντικό μήνυμα που θα ήθελα να περάσω απόψε στο Σώμα είναι ότι δεν πρέπει πια να επιτρέπουμε στα κράτη μέλη να καταστρατηγούν τη νομοθεσία της εσωτερικής αγοράς και να καταχρώνται το πνεύμα της εσωτερικής αγοράς δίνοντας νέα ονόματα σε παλιούς φόρους. Αυτή η νομοθετική πράξη θα διασφαλίσει την ελεύθερη κυκλοφορία αυτοκινήτων και πολιτών στην ενιαία αγορά, θα βοηθήσει τις εταιρείες ενοικιάσεως αυτοκινήτων, οι διαμεθοριακές ενοικιάσεις των οποίων έχουν χαρακτηριστεί ποινικό αδίκημα, και θα επιτρέψει καλύτερη διαχείριση του στόλου τους, και θα βοηθήσει τον καταναλωτή με τη μείωση των φόρων ενοικιάσεως αυτοκινήτου. Ο συνάδελφος κύριος Sindal μίλησε, κατά την τελευταία συζήτηση, για τη σημασία της κατάργησης των διαμεθοριακών φόρων. Αυτό είναι ένα μικρό βήμα προς αυτήν την κατεύθυνση.
<P>
Τέλος, δύο πράγματα είναι σίγουρα σε αυτόν τον κόσμο: ο θάνατος και ο φόρος. Ο χάρος χτυπάει μόνο μία φορά. Στόχος της πρότασης αυτής είναι να διασφαλιστεί ότι το ίδιο θα ισχύει και για τον εφοριακό.

<SPEAKER ID=307 LANGUAGE="FR" NAME="Caudron">
Κύριε Πρόεδρε, κύριε Επίτροπε, αγαπητοί συνάδελφοι, εκ πρώτης όψεως η έκθεση του συναδέλφου μας κυρίου Watson μπορεί να φανεί ως εξαιρετικά τεχνική και φθάνει να δούμε τον μικρό αριθμό των εγγεγραμμένων ομιλητών προκειμένου να πεισθούμε γι' αυτό. Παρ' όλα αυτά, και αφού περάσει η πρώτη εντύπωση, αντιλαμβανόμαστε πολύ γρήγορα ότι έχουμε να κάνουμε με ένα θέμα ζωτικής σημασίας σε ό, τι αφορά την ευρωπαϊκή οικοδόμηση, που είναι η ελεύθερη κυκλοφορία αγαθών και προσώπων, καθώς και οι συνεπαγωγές τους λόγω της ύπαρξης ορισμένων φορολογικών εμποδίων.
<P>
Πράγματι, ενώ από την 1η Ιανουαρίου 1993 οι συνοριακές διατυπώσεις καταργήθηκαν, πολλές χώρες-μέλη έχουν εφεύρει νέους φόρους, ιδιαίτερα για τα επιβατικά αυτοκίνητα. Οι νέες αυτές εισφορές συνιστούν ντε φάκτο μία διπλή φορολόγηση που αντίκειται πλήρως στις αρχές μας και για το λόγο αυτό δέχομαι με πολλή ευχαρίστηση τις προτάσεις της έκθεσης του συναδέλφου μας κυρίου Watson. Διότι πράγματι ήταν σημαντικό να νομοθετήσουμε σε ό, τι αφορά ένα τόσο ευαίσθητο θέμα και ταυτόχρονα να κάνουμε τα πάντα για να άρουμε τα τελευταία εμπόδια στην ελεύθερη κυκλοφορία. Για το λόγο αυτό θέλω να συγχαρώ θερμά τον εισηγητή. Προσθέτω επίσης ότι θα ήταν παράλογο, από την μία, απόψε το βράδυ, να συζητάμε για την ανάγκη εναρμόνισης της φορολογικής πολιτικής σε επίπεδο Ευρωπαϊκής Ένωσης και, από την άλλη, να συνεχίζουμε να αποδεχόμαστε εισφορές που θα ήταν αντίθετες με μία από τις κινητήριες δυνάμεις και με τις αρχές της ευρωπαϊκής οικοδόμησης.
<P>
Παρ' όλα αυτά, αν και χαίρομαι για το κείμενο αυτό, είμαι υποχρεωμένος για μία ακόμη φορά να εκφράσω προβληματισμούς για το γεγονός ότι πάντα φαίνεται ευκολότερο να συμφωνήσουμε για τα υλικά αγαθά παρά για τα πρόσωπα και για την φορολόγηση των προσώπων. Πράγματι, κύριε Επίτροπε, τις τελευταίες αυτές εβδομάδες ασχολήθηκα με πολλά προβλήματα διπλής φορολογίας που αφορούσαν μισθωτούς, και οι μισθωτοί αυτοί ήρθαν σε επαφή μαζί μου προκειμένου να παρέμβω για να τους βοηθήσω να βρουν λύσεις σε καταστάσεις παράλογες και συχνά δύσκολες. Κατά την στιγμή της ψηφοφορίας της έκθεσης Watson, αύριο, οι δεκάδες αυτές περιπτώσεις θα μου αφήσουν μία πικρία παρ' όλες τις απαντήσεις που μου έχει δώσει η Επιτροπή γι' αυτά τα θέματα, και αυτό διότι απέχουν πολύ από το να έχουν επιλυθεί.
<P>
Αγαπητοί συνάδελφοι, η Ευρώπη προοδεύει και είμαι ευτυχής αλλά δεν μπορώ να εμποδίσω τον εαυτό μου από το να σκεφθεί ότι ορισμένες φορές η οικοδόμησή της γίνεται λίγο από την ανάποδη. Αν από εδώ και στο εξής, μετά από αυτήν την οδηγία και την έκθεσή μας, η διακίνηση των εμπορευμάτων θα γίνεται με όλο και λιγότερα εμπόδια, δεν μπορούμε να πούμε το ίδιο και για την κυκλοφορία των προσώπων. Παραμένει όντως δύσκολο, και ήθελα να το πω αυτό σήμερα το βράδυ, το να μπορέσει κάποιος να εργασθεί εκεί όπου βρίσκει δουλειά, χωρίς και αυτό να είναι πολύ εύκολο, και αυτό παρά τις υπογεγραμμένες και επικυρωμένες συνθήκες και παρά τις οδηγίες. Είναι στ' αλήθεια λυπηρό, για να μην πω απογοητευτικό.

<SPEAKER ID=308 LANGUAGE="NL" NAME="Thyssen">
Κύριε Πρόεδρε, η πρόταση οδηγίας μας προσεγγίζει κατά ένα βήμα ακόμη στην ελεύθερη κυκλοφορία ατόμων και ως εκ τούτου αποτελεί οπωσδήποτε έναν κρίκο στην περαιτέρω οικοδόμηση της Ευρωπαϊκής Ένωσης. Συμφωνώ όμως με τον συνάδελφο κ. Caudron ότι εδώ μπορούν να γίνουν ακόμα πολλά. Από τον Ιανουάριο 1993, δεν υπάρχουν πια διατυπώσεις στα σύνορα κατά τη μεταφορά ΙΧ λόγω αλλαγής τόπου διαμονής ή για προσωρινή χρήση σε άλλο κράτος μέλος. Εντούτοις, αρκετά κράτη μέλη έδειξαν αρκετή εφευρετικότητα στο να αντικαταστήσουν τις καταργημένες διατυπώσεις στα σύνορα που συνοδεύονταν από τις ανάλογες εισπράξεις φόρου, με κάποια μορφή τελών κυκλοφορίας. Σε αυτή την εφευρετικότητα των κρατών μελών δίδεται τώρα η απάντηση που αρμόζει. Από τη μία πλευρά, το να διακηρύσσουμε τη δυνατότητα διακίνησης των πολιτών στην Ευρωπαϊκή ·Ενωση και, από την άλλη πλευρά, το να παρεμποδίζονται αυτοί οι ίδιοι οι διακινούμενοι πολίτες να μετακομίσουν μαζί με το αγαπημένο αμάξι τους αν δεν πληρώσουν επιπλέον φόρους, δεν δικαιολογείται κατά κανέναν τρόπο. Ορθώς η πρόταση της Επιτροπής θέτει φραγμό σε τέτοιες πρακτικές, οι οποίες συχνά δεν είναι παρά διπλή φορολόγηση.
<P>
Η Ομάδα μου, κύριε Πρόεδρε, υποστηρίζει πλήρως την πρόταση οδηγίας, τόσο ως προς τις βασικές σκέψεις, όσο και ως προς τις προτεινόμενες λύσεις. Θα εγκρίνουμε λοιπόν την πρόταση. Δεν υποβάλαμε τροπολογίες, αλλά θα υποστηρίξουμε τις τροπολογίες του εισηγητή, οι οποίες εγκρίθηκαν από όλους μας στην Επιτροπή Οικονομικής, Νομισματικής και Βιομηχανικής Πολιτικής. Οι τροπολογίες του εισηγητή διευκρινίζουν την πρόταση σε τρία σημεία. Προσφέρουν περισσότερη διαφάνεια και νομική ασφάλεια και ποιος είναι αντίθετος σε κάτι τέτοιο;
<P>
Κύριε Πρόεδρε, εγκρίνουμε λοιπόν την προτάση και εκφράζω την εξής ευχή: Εύχομαι απόψε οι Ιταλοί, κύριε Επίτροπε - δεν ξέρω αν σας αρέσει το ποδόσφαιρο - να σημειώσουν την ίδια επιτυχία στον αγώνα με το Καμερούν όση εσείς απόψε στον αγώνα σας με το Κοινοβούλιο.

<SPEAKER ID=309 NAME="Monti">
Κύριε Πρόεδρε, αξιότιμοι κύριοι βουλευτές, είμαι πολύ ευαίσθητος στην σκέψη που έκανε η κ. Thyssen και πιστεύω ότι βρισκόμαστε απόψε ενώπιον μίας περίπτωσης επιζήμιου ανταγωνισμού μεταξύ τηλεοπτικών εκπομπών και συζήτησης στην Αίθουσα, μία συζήτηση πάνω σε πολύ σημαντικά θέματα όπως αυτό που παρουσίασε η έκθεση του κ. Watson, τον οποίον θα ήθελα να ευχαριστήσω και να συγχαρώ για το έγγραφο που συνέταξε και τα συμπεράσματα που εξήγαγε.
<P>
Ο κ. Watson αποδέχτηκε το έγγραφο της Επιτροπής ως μία λογική και συνετή πρόταση - προκαλεί πάντα ευχαρίστηση το να ακούει κανείς αυτά τα επίθετα - που θα έπρεπε να επιτρέψει στους πολίτες της Ένωσης να κυκλοφορούν πιο ελεύθερα. Αυτή η πρόταση είναι, σύμφωνα με την Επιτροπή, ένα σημαντικό βήμα μπροστά προς μία ενιαία αγορά για τους ιδιοκτήτες και τους χρήστες οχημάτων ιδιωτικής χρήσης. Η έγκρισή της θα μπορέσει να βοηθήσει να λυθούν τα προβλήματα που μπορούν να παρουσιαστούν για τα πρόσωπα που αλλάζουν κατοικία από το ένα κράτος μέλος στο άλλο ή που επιθυμούν να χρησιμοποιήσουν προσωρινά ένα όχημα το οποίο έχει ταξινομηθεί στην χώρα προέλευσης, σε ένα άλλο κράτος μέλος.
<P>
Αναφορικά με τις τροπολογίες αριθ. 1 και 2, είμαι απολύτως σύμφωνος ως προς το περιεχόμενο. Η Επιτροπή είναι, μάλιστα, ευγνώμων για τις υποδείξεις αυτές και θα κάνει κάθε προσπάθεια ώστε να εγκριθούν.
<P>
Αναφορικά με την τροπολογία αριθ. 3, που προτάθηκε στο άρθρο 11 της πρότασης, θα ήθελα μόνο να διευκρινίσω ότι το άρθρο 95 της Συνθήκης μπορεί ήδη, από μόνο του, να εφαρμοστεί σε όλες τις εθνικές νομοθεσίες, χωρίς να χρειάζονται περαιτέρω διευκρινίσεις. Η άμεση αποτελεσματικότητα του άρθρου 95 της Συνθήκης επιβεβαιώνεται από μία καλά εδραιωμένη τώρα πια νομολογία του Δικαστηρίου και συνεπώς, για τον λόγο αυτό, λυπάμαι που η Επιτροπή δεν μπορεί να αποδεχθεί την τροπολογία. Δεύτερον, το περιεχόμενο του άρθρου 11 της πρότασης δεν θα κατέληγε να τροποποιηθεί με την προσθήκη μίας αναφοράς στο άρθρο 95. Για τον λόγο αυτό και η χρησιμότητα αυτής της τροπολογίας θεωρείται συζητήσιμη.
<P>
Και πάλι συγχαίρω τον εισηγητή και ευχαριστώ τον κύριο Πρόεδρο.

<SPEAKER ID=310 NAME="Πρόεδρος">
Ευχαριστώ πολύ, κύριε Επίτροπε. Μπορώ να σας χαροποιήσω λέγοντάς σας ότι μόλις τώρα οι υπηρεσίες μας μας πληροφόρησαν ότι η Ιταλία κερδίζει 1-0, πράγμα που επιβεβαιώνεται και από τον Επίτροπο Bangemann.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=16>
Συστήματα κινητών και ασύρματων επικοινωνιών (UMTS)
<SPEAKER ID=311 NAME="Πρόεδρος">
Η ημερήσια διάταξη προβλέπει την έκθεση (A4-0221/98) του κ. Camisσn Asensio, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με πρόταση απόφασης του Ευρωπαϊκού Κοινοβουλίου και του Συμβουλίου για την συντονισμένη εισαγωγή των κινητών και ασύρματων επικοινωνιών (UMTS) στην Κοινότητα (COM(98)0058 - C4-0144/98-98/0051(COD)).

<SPEAKER ID=312 NAME="Camisσn Asensio">
Κύριε Πρόεδρε, το Ευρωπαϊκό Κοινοβούλιο, στο ψήφισμά του της 29ης Ιανουαρίου 1998 για το θέμα της τρίτης γενιάς κινητών επικοινωνιών, εξεδήλωσε με τη μέγιστη σαφήνεια την αποφασιστικότατη υποστήριξή του προς αυτό το υψίστου ενδιαφέροντος σχέδιο, που αποτελεί ούτε λίγο ούτε πολύ το νευρικό σύστημα του παγκόσμιου χωριού του 21ου αιώνα.
<P>
Υπήρξε μία αδιαφιλονίκητη πολιτική ορμή και δέσμευση - η οποία ελπίζουμε τώρα να ανανεωθεί - σε σχέση με την πρόταση απόφασης που μας απασχολεί σήμερα. Προς αυτή την κατεύθυνση βαίνουν οι 11 τροπολογίες μας, οι οποίες εγκρίθηκαν πρακτικά ομόφωνα από την Επιτροπή Οικονομικών Υποθέσεων. Από την άλλη πλευρά, φαίνεται λογικό να επωφεληθούμε από την επιτυχία του GSM, για να ενισχύσουμε την ευρωπαϊκή ηγεσία στο πλαίσιο των προηγμένων τεχνολογιών και των διεθνών αγορών.
<P>
Για όλους αυτούς τους λόγους, κάνουμε έκκληση για αμοιβαία συνεργασία και συμμετοχή τόσο του ενδιαφερόμενου βιομηχανικού τομέα όσο και των δημόσιων αρχών, με ειλικρινή πρόθεση υπερνίκησης των ιδιαίτερων προτιμήσεων και στόχο την επίτευξη ενός προτύπου ανοικτών τεχνολογιών και δικτύων και την απομάκρυνση από κτητικές βλέψεις μονοπωλιακού ελέγχου των αγορών, οι οποίες τελικά θα αποδειχθούν ανίκανες να ανταγωνισθούν παγκοσμίως.
<P>
Λόγω ελλείψεως χρόνου, θα ήθελα να υπογραμμίσω τις εξής πτυχές: το ΕΤSΙ, το Ευρωπαϊκό Ίδρυμα Τυποποίησης Τηλεπικοινωνιών, έχει ήδη επιτύχει σημαντικές προόδους στη διαδικασία της τυποποίησης και έχουν ήδη συνδυασθεί ανταγωνιστικές τεχνολογίες εξοπλισμού. Αν και είναι πράγματι πολλά αυτά που μένουν ακόμη να γίνουν, εντούτοις ελπίζεται ότι η ταχύτητα της τεχνολογικής προόδου στον τομέα θα είναι αρκετή για να επιτρέψει την παροχή των πρώτων εμπορικών υπηρεσιών το 2002.
<P>
Είναι, λοιπόν, ώρα να ξεκινήσει η διαδικασία εκχώρησης των αδειών, προκειμένου να παρασχεθεί στους φορείς λειτουργίας και τους κατασκευαστές η νομική ασφάλεια που χρειάζεται για να ξεκινήσουν οι σημαντικές απαιτούμενες επενδύσεις. Η παρούσα πρόταση απόφασης θεσπίζει τις απαραίτητες κατευθυντήριες γραμμές, σύμφωνα με την οδηγία για τις άδειες και τη συνεργασία με την Ευρωπαϊκή Διάσκεψη Ταχυδρομείων και Τηλεπικοινωνιών.
<P>
Εν ολίγοις, κύριε Επίτροπε, δεχόμαστε αυτή την πρόταση με ικανοποίηση και πιστεύουμε ότι είναι απόλυτα θεμιτό να μην επιφυλαχθεί η πρόσβαση στις άδειες Καθολικών Συστημάτων Κινητών Τηλεπικοινωνιών (UMTS) μόνο στους σημερινούς φορείς παροχής υπηρεσιών GSM/DCS, όπως ούτε και να αποκλείονται οι εν λόγω φορείς εξ αρχής. Η πρόταση δεν προσδιορίζει συγκεκριμένα κριτήρια επιλογής για τις άδειες ή τις τιμές των φασμάτων συχνοτήτων που αποτελούν αντικείμενο της άδειας - πράγμα που, ούτως ή άλλως, δεν είναι ο στόχος της - διότι πρέπει να γίνει σεβαστή η ελευθερία των κρατών μελών σε αυτό το θέμα.
<P>
Υπερασπιζόμαστε την ανάγκη επαρκούς κάλυψης των πιο αραιοκατοικημένων περιοχών, όπως και την ανάθεση πιο σημαντικού ρόλου στην Επιτροπή στις διεθνείς διαπραγματεύσεις, με σεβασμό, ταυτόχρονα, των δικαιωμάτων των κρατών μελών όσον αφορά τη διαχείριση του φάσματος.
<P>
Ελπίζουμε στην καλή διάθεση του Συμβουλίου, ώστε να υιοθετηθεί σύντομα αυτή η απόφαση, τώρα που βρισκόμαστε - καλό είναι να το υπενθυμίσω - σε μία παγκόσμια μάχη και ενώπιον μίας άκρως επείγουσας αναγκαιότητας.
<P>
Όσον αφορά τις υποβαλλόμενες τροπολογίες, δύο μόνο διευκρινίσεις πρέπει να κάνω: ότι δεν υπάρχει σοβαρή επιστημονική μελέτη που να αποδεικνύει ότι είναι επικίνδυνη η χρήση των ακουστικών των τηλεφώνων στις κινητές επικοινωνίες και είναι, επομένως, πρόωρο να διασπαρεί άσκοπη κοινωνική ανησυχία· και ότι βρισκόμαστε - ας μην το ξεχνάμε - σε έναν τομέα - τον τομέα των ευρωπαϊκών τηλεπικοινωνιών - που είναι πλήρως ελευθερωμένος.
<P>
Θα ήθελα να τελειώσω με μία έκκληση για προσοχή. Η επόμενη Παγκόσμια Διάσκεψη Ραδιοεπικοινωνιών - η ΠΔΡ 99 - θα πραγματοποιηθεί κατά το δεύτερο εξάμηνο του επόμενου έτους. Σε παγκόσμιο επίπεδο, πλείστες εφαρμογές του τομέα των ραδιοεπικοινωνιών ανταγωνίζονται για τη χρήση του σπάνιου πόρου τον οποίο συνιστά το ραδιοηλεκτρικό φάσμα, εφαρμογές που έχουν κεφαλαιώδη σημασία για την οικονομία, για τους καταναλωτές, καθώς και για την ασφάλεια των ανθρώπων. Στην ΠΔΡ θα υιοθετηθούν νομικά δεσμευτικές αποφάσεις, οι οποίες ενδέχεται να έχουν επιπτώσεις και στις κινητές υπηρεσίες ευρέος κύματος, όπως ο τομέας των UMTS.
<P>
Tα κράτη μέλη της Ευρωπαϊκής Ένωσης διαπραγματεύονται στην ΠΔΡ, το καθένα για δικό του λογαριασμό, τον προηγούμενο συντονισμό με άλλες 28 ευρωπαϊκές χώρες, πράγμα που καθιστά εμφανή την ανάγκη επεξεργασίας κοινών ευρωπαϊκών θέσεων. Είναι, επομένως, ώρα να συντονισθούν οι ευρωπαϊκές θέσεις για την ΠΔΡ. Ελπίζω, κύριε Επίτροπε, να μην λησμονηθεί αυτό το γεγονός.

<SPEAKER ID=313 NAME="Malerba">
Κύριε Πρόεδρε, κύριε Επίτροπε, η πρόταση της Ευρωπαϊκής Επιτροπής για την εισαγωγή του UMTS (Παγκόσμιο Σύστημα Κινητών Τηλεπικοινωνιών) στην Ευρώπη αφορά μία εξαιρετικά σημαντική τεχνολογική ανάπτυξη της κινητής τηλεφωνίας, μία από τις αγορές που βρίσκεται σε ιδιαίτερη ανάπτυξη, έναν τομέα στον οποίον η Ευρώπη μπόρεσε να πετύχει ένα ανταγωνιστικό πλεονέκτημα ως προς τις Ηνωμένες Πολιτείες υιοθετώντας από πριν το κοινό πρότυπο GSM (Παγκόσμιο Σύστημα Κινητής Τηλεφωνίας). Σχετικά με το νέο πρότυπο UMTS πραγματοποιήθηκε, αντίθετα, μία συνολική σύγκλιση ευρύτερη από αυτήν σχετικά με το GSM και προβλέπεται, συγκεκριμένα, ότι οι αμερικανοί φορείς θα υιοθετήσουν γρήγορα αυτήν την τεχνολογία και θα γίνουν, συνεπώς, ανταγωνιστικοί σε αυτόν τον τομέα από την πρώτη φάση.
<P>
Με την έλευση αυτού του προτύπου, η ευρωπαϊκή βιομηχανία θα μπορούσε συνεπώς να χάσει την εξαιρετικά πλεονεκτική θέση, όσον αφορά τον ανταγωνισμό, την οποία κατείχε με το GSM. Εξάλλου, η πιθανότητα καθυστέρησης της εισαγωγής του UMTS θα ήταν απολύτως επιβλαβής για την ευρωπαϊκή βιομηχανία, καθώς αυτή θα έμενε πίσω σε αυτόν τον συναγωνισμό.
<P>
Είμαστε, συνεπώς, πλήρως σύμφωνοι με την πρόταση της Επιτροπής και με ένα ταχύ χρονοδιάγραμμα για την εισαγωγή των νέων υπηρεσιών και ενθαρρύνουμε, από την πλευρά της Επιτροπής Έρευνας, την επένδυση στην ανάπτυξη τερματικών σύμφωνων με αυτό το νέο πρότυπο.
<P>
Δύο σημεία με ενδιαφέρουν ιδιαίτερα και αποτελούν το αντικείμενο τροπολογιών που ο εισηγητής έκανε δεκτές. Το πρώτο είναι η μη ύπαρξη διακρίσεων μεταξύ των ανταγωνιστικών φορέων, όσον αφορά την εκχώρηση όλων των συχνοτήτων της ζώνης 900, 1800 και 1900 Mhz, για να τους επιτραπεί να παρέχουν υπηρεσίες τόσο GSM όσο και UMTS, εξασφαλίζοντας την κάλυψη των αστικών και των αγροτικών περιοχών στα πλαίσια ενός δίκαιου ανταγωνισμού. Το δεύτερο είναι η πολιτική στήριξη στην Επιτροπή, ώστε να μπορέσει να επιτελέσει έναν παραινετικό ρόλο στην ανακατανομή και διαθεσιμότητα, από την πλευρά των κρατών μελών, των νέων συχνοτήτων που προορίζονται για τις υπηρεσίες UMTS.

<SPEAKER ID=314 LANGUAGE="NL" NAME="van Velzen, W.G.">
Κύριε Πρόεδρε, κύριε Επίτροπε, συνάδελφοι, αποτίω φόρο τιμής στον κ. Camisσn Asensio και στην Επιτροπή για την εποικοδομητική προσέγγισή τους. Η Επιτροπή και πιο συγκεκριμένα ο Επίτροπος ανάπτυξε μεγάλη δραστηριότητα και κατόρθωσε να εναρμονίσει τηστάση των βιομηχανικών κύκλων στο θέμα του καθορισμού μίας ευρωπαϊκής τυποποίησης του UMTS. Ελπίζεται ότι η Ευρώπη θα παίξει έτσι έναν πρωτοποριακό ρόλο παγκοσμίως στον τομέα της κινητής τηλεφωνίας. Η άνοδος της κινητής τηλεφωνίας είναι εντυπωσιακή. Το UMTS προσφέρει στην Ευρώπη τη δυνατότητα να επαναληφθεί η επιτυχία του GSM. Το UMTS προσφέρει πολλές χρήσεις πολυμέσων και σημαίνει κατά βάθος το τέλος του παραδοσιακού τηλεφώνου. Η ανάπτυξη του συστήματος μπορεί να μας προσφέρει και πολλές θέσεις εργασίας. Η επιτυχία του είναι όμως εφικτή μόνον εφόσον υπάρξει απο νωρίς σαφήνεια για το σύστημα παραχώρησης αδειών και για τη διαθεσιμότητα συχνοτήτων. Εδώ θα ήθελα να κάνω δύο παρατηρήσεις.
<P>
Κύριε Πρόεδρε, εφόσον διατίθενται λίγες συχνότητες στο UMTS, είναι βασικό να επιλεγεί ο τρόπος διανομής τους με μεγάλη προσοχή. Σε αυτό το θέμα, ζήτησα με μορφή γραπτής ερώτησης από την Επιτροπή να ξεκινήσει μία μελέτη για τον καλύτερο μηχανισμό διανομής. Νομίζω ότι ο Επίτροπος κ. Bangemann υποσχέθηκε ήδη στην Επιτροπή Οικονομικής, Νομισματικής και Βιομηχανικής Πολιτικής την συνεργασία του για τέτοια μελέτη. Ζητώ από τον Επίτροπο να επιβεβαιώσει ότι θα προχωρήσει τώρα πράγματι στην εν λόγω μελέτη. Μερικά κράτη μέλη, μεταξύ τους και οι Κάτω Χώρες, ετοιμάζονται τώρα να διοργανώσουν δημοπρασία για το UMTS. Θα ήθελα να μάθω από τον Επίτροπο πότε προβλέπεται να παραδοθούν τα αποτελέσματα της μελέτης, διότι θεωρώ σημαντικό να είναι διαθέσιμα πριν διαμορφώσουν τα κράτη μέλη τις θέσεις τους για την επιλογή ενός μηχανισμού διανομής.
<P>
Κύριε Πρόεδρε, εκτός από την επιλογή του μηχανισμού διανομής - και έφτασα τώρα στο δεύτερο θέμα μου - έχει μεγάλη σημασία, όπως επισήμανε και ο συνάδελφος κ. Malerba, να τηρήσουν τα κράτη μέλη αυστηρά τις αρχές της διαφάνειας και της μη διάκρισης κατά τη διανομή των συχνοτήτων UMTS. Πρέπει να αποφευχθεί το φαινόμενο οι χειριστές που παίρνουν τώρα άδεια UMTS, να στερούνται της δυνατότητας να χρησιμοποιούν και συχνότητες GSM και DCS για υπηρεσίες UMTS. Τέτοια απαγόρευση εξυπηρετεί μόνον την αύξηση της εμπορικής αξίας των συχνοτήτων και έρχεται ευθέως σε σύγκρουση με την αρχή της spectrum efficiency . Μία τροπολογία στο θέμα εγκρίθηκε με μεγάλη πλειοψηφία στην κοινοβουλευτική Επιτροπή Οικονομικής, Νομισματικής και Βιομηχανικής Πολιτικής. Θα ήθελα να μάθω από τον Επίτροπο ποιά μέτρα θα λάβει κατά των κρατών μελών τα οποία δεν σέβονται την αρχή της μη διάκρισης και προχωρούν σε τέτοια απαγόρευση.
<P>
Κύριε Πρόεδρε, το UMTS θα αποκτήσει στο μέλλον μεγάλη σημασία για την Ευρωπη. Επί του παρόντος όμως έχει σημασία για τον πολίτη ο αριθμός έκτακτης ανάγκης 112· η χρήση του έπρεπε να είχε καθιερωθεί στην Ευρωπαϊκή Ένωση προ πολλού. Το επισήμανα επανειλημμένα. Στις 22 του περασμένου Οκτωβρίου υπέβαλα μία γραπτή ερώτηση για το θέμα, την οποία επανέλαβα αργότερα στην Ολομέλεια. Θα χαρώ πολύ να μας διευκρινίσει ο Επίτροπος τρία σημεία: Σε ποια κράτη μέλη δεν καθιερώθηκε ακόμη ο αριθμός έκτακτης ανάγκης 112 ή δεν λειτουργεί και για ποιούς λόγους; Δεύτερον, σε ποια διαβήματα, σε ποιες ενέργειες θα προβεί ο Επίτροπος για να φροντίσει ώστε τα κράτη μέλη να ανταποκριθούν σε αυτή την υποχρέωση; Τρίτον, δεν θα ήταν χρήσιμο το προσωπικό τουλάχιστον των κέντρων έκτακτης ανάγκης να μπορεί να επικοινωνεί στις τρεις γλώσσες που πρέπει να ξέρουν οι χρήστες του 112 στο ενδιαφερόμενο κράτος μέλος; Θα εκτιμούσα πολύ να μου απαντήσει ο Επίτροπος σε αυτές τις ερωτήσεις.

<SPEAKER ID=315 LANGUAGE="SV" NAME="Thors">
Κύριε Πρόεδρε, το σύστημα GSM έχει δώσει μία κυρίαρχη θέση, σε παγκόσμιο επίπεδο, στους ευρωπαίους κατασκευαστές και κατέστησε δυνατόν να δημιουργήσουν οι χώρες της ΕΕ ένα δίκτυο κινητής τηλεφωνίας πλήρους κάλυψης. Έχει περιορισμούς, π.χ. δεν ανταποκρίνεται στην μέσω κινητού τηλεφώνου υψηλής ταχύτητας μεταφορά πολυμέσων, που απαιτείται για το Internet, , κάτι που διαπιστώθηκε εδώ - εξ ού και το UMTS.
<P>
Τώρα, όμως, είναι σημαντικό να διαδραματίσουν, τόσο η ΕΕ όσο και τα κράτη μέλη, έναν ενεργό ρόλο για να προωθήσουν την ανάπτυξη του νέου συστήματος, ώστε αυτό να αποτελέσει για την Ευρώπη μία εξίσου μεγάλη επιτυχία, όπως το GSM. Θα χρειαστούν βέβαια αρκετά χρόνια για να κυκλοφορήσουν στην αγορά οι πρώτες νέες υπηρεσίες, αλλά είναι απολύτως σωστή η άποψη της Επιτροπής ότι θα πρέπει να καθορίσουμε τώρα το νομικό πλαίσιο, ώστε να μπορούν να γίνουν οι τεράστιες επενδύσεις που απαιτούνται για την επέκταση - επενδύσεις μεγαλύτερες από όσο ποτέ πριν.
<P>
Γνωρίζουμε ότι είναι σημαντικό να αποβλέπουν τα κράτη μέλη σε ένα κοινό πρότυπο και να εμφανιστούν από κοινού στην επόμενη διάσκεψη, που θα διοργανώσει η Διεθνής Ένωση Τηλεπικοινωνιών το φθινόπωρο και στην οποία θα ληφθούν αποφάσεις. Η Επιτροπή δεν έχει βέβαια δικαίωμα ψήφου εκεί. Οι ΗΠΑ ίσως παρουσιάσουν τέσσερα πρότυπα, κάτι που οδηγεί στο συμπέρασμα ότι η αγορά τους είναι κατακερματισμένη. Εμείς χρειαζόμαστε ένα ενιαίο πρότυπο για να έχουμε τις ίδιες δυνατότητες σ' ολόκληρη την Ένωση.
<P>
Ειπώθηκαν αρκετά για τη χορήγηση αδειών. Ελπίζω ότι και άλλες χώρες μπορούν να κάνουν ό, τι κάνει η Μεγάλη Βρεττανία, η οποία δίνει το παράδειγμα και μελετά την περίπτωση να αρχίσει σύντομα να χορηγεί άδειες, ώστε να μπορούμε πραγματικά να επιτύχουμε τον στόχο να θέσουμε σε λειτουργία το σύστημα το αργότερο το έτος 2002, σύμφωνα με το χρονοδιάγραμμα της Επιτροπής. Σήμερα, εδώ, συζητήθηκε επίσης η χορήγηση αδειών. Νομίζω ότι είναι σημαντικό να δούμε ποιές κοινοπραξίες διεκδικούν άδεια, ώστε να μην πάρουμε αυτές που στερούνται πίστωσης και δυνατοτήτων δημιουργίας του συστήματος. Αντ' αυτού, θα μπορούσαμε να εξετάσουμε ένα σύστημα δικαιωμάτων που θα τους δώσει εν καιρώ τη δυνατότητα να πληρώσουν.
<P>
Σημαντική είναι επίσης η διαφανής διαδικασία, που τονίστηκε εδώ. Έχουμε ένα πρότυπο, μετά μπορούμε να μοιραστούμε την ευρεσιτεχνία. Χρειαζόμαστε έναν ανταγωνισμό για καλύτερες εφαρμογές. Κατ' αυτόν τον τρόπο οι καταναλωτές θα αποκτήσουν πρόσβαση σε νέες υπηρεσίες και νέα προϊόντα.

<SPEAKER ID=316 LANGUAGE="DE" NAME="Rόbig">
Κύριε Πρόεδρε, κύριε Επίτροπε Bangemann, αξιότιμοι συνάδελφοι, πόσες φορές έχουμε ήδη μιλήσει για επαναστατικές εξελίξεις σχετικά με τις τηλεπικοινωνίες! Η διαπίστωση αυτή ισχύει, όπως έχει συμβεί επανειλημμένως και στο παρελθόν, και για την τροποποίηση που μπορούμε να αναμένουμε στις κινητές και ασύρματες επικοινωνίες. Το Παγκόσμιο Σύστημα Κινητών Τηλεπικοινωνιών (UMTS) δεν δημιουργεί μόνο ποσοστά δεδομένων έως 2 Mbyte ανά δευτερόλεπτο και μία ποιότητα στη μετάδοση φωνητικού σήματος που φθάνει στα πρότυπα του ψηφιακού δικτύου ενοποιημένων υπηρεσιών, ΨΔΕΥ, αλλά και διαμορφώνει μία νέα αγορά για κινητές υπηρεσίες πολυμέσων.
<P>
Σε αυτό πρέπει όμως να λάβουμε υπόψη μας τους σημαντικότερους συντελεστές επιτυχίας. Έτσι, αυτό που πρέπει να γίνει είναι να κατανεμηθούν τα απαραίτητα φάσματα συχνοτήτων στους χρήστες δικτύου με συνετό τρόπο. Η όλη τεχνική προσπάθεια που θα καταβληθεί για το UMTS θα συνδέεται και με υψηλό επενδυτικό κόστος· παρ' όλα αυτά, όλοι επιθυμούμε οι τελικές τιμές να διαμορφωθούν έτσι, ώστε να είναι ελκυστικές για τους πελάτες. Γι' αυτόν τον λόγο πρέπει να γίνουν προσπάθειες για να διατηρηθούν στα χαμηλότερα δυνατά επίπεδα το κόστος για τα τέλη χορήγησης άδειας, τα αντίτυπα και λοιπά έξοδα. Αλλιώς δεν θα επιτύχουμε ικανοποιητικές συνθήκες αγοράς στην Ευρώπη και μεσοπρόθεσμα, θα συμβάλλουμε στο να επηρεασθεί αρνητικά η ανταγωνιστικότητά μας.
<P>
Ας συλλογισθούμε την κατάσταση στον παγκόσμιο ανταγωνισμό. Η Ιαπωνία θα θέσει σε λειτουργία τα προκαταρκτικά στάδια του UMTS ήδη από τα τέλη του 1999. Σε περίπτωση που τα προκαταρκτικά αυτά στάδια θα εξελίσσονταν σε ντε φάκτο πρότυπα, θα έπρεπε να προσανατολιστούν με αυτά οι χρήστες δικτύου της εσωτερικής αγοράς. Εμείς πρέπει οπωσδήποτε να αντιτάξουμε δικές μας δραστηριότητες στον κίνδυνο αυτό.
<P>
Από την άλλη πλευρά όμως - κι αυτό το λέει στην έκθεσή του και ο συνάδελφος Camisσn Asensio - η Ευρώπη είναι ικανή να αναλάβει ηγετικό ρόλο στον τομέα αυτόν, τόσο από τεχνολογικής, όσο και από στρατηγικής πλευράς. Το πλεονέκτημά μας στο σημείο αυτό συνίσταται ακριβώς στη δοκιμασμένη συνεργασία κατά την τυποποίηση, η οποία θα έπρεπε να μας χρησιμεύσει ως πρότυπο και σε άλλους τομείς τεχνικής νομοθεσίας - και εδώ σκέπτομαι την Οδηγία για τα τουριστικά λεωφορεία.

<SPEAKER ID=317 NAME="Bangemann">
Κύριε Πρόεδρε, κατ' αρχήν επιτρέψτε μου να εκφράσω τις ευχαριστίες μας στον εισηγητή. Σε πολύ μικρό διάστημα μπορέσαμε να ετοιμάσουμε μαζί του ένα σημαντικότατο μέτρο - κι αυτό έγινε βασικά από κοινού και έχοντας προσανατολιστεί με τις ίδιες βασικές γραμμές. Πιστεύω ακόμα ότι η σημερινή συζήτηση έδειξε πως δεν υπάρχουν διαφορετικές θέσεις μεταξύ Κοινοβουλίου και Επιτροπής στα βασικά αυτά ερωτήματα.
<P>
Θα ήθελα να υπενθυμίσω στο Κοινοβούλιο ότι πριν από ένα εξάμηνο και κάτι, όταν ασχοληθήκαμε τελευταία φορά με το UMTS, βρισκόμασταν αντιμέτωποι με μία κατάσταση, όπου δεν είχε ληφθεί ακόμα κάποια απόφαση στο ETSI (Ευρωπαϊκό Ινστιτούτο Τυποποίησης στον Τομέα των Επικοινωνιών) και ήταν πολύ συγκεχυμένη η κατάσταση - κι αυτό είναι το λιγότερο που μπορεί κανείς να πει πάνω σε αυτό. Μέσα σε σχετικά σύντομο χρονικό διάστημα καταφέραμε όμως να δημιουργήσουμε το νέο αυτό πρότυπο για την τρίτη γενεά της κινητής επικοινωνίας με ευρεία συναίνεση όλων των συμμετόχων. Αυτό αποτελεί μία σημαντικότατη επιτυχία, την οποία και πρέπει να εκτιμήσουμε δεόντως.
<P>
Τώρα έχουμε αναλάβει το έργο της εξασφάλισης της απαραίτητης αυτής νομικής ασφάλειας εντός εξαμήνου και πιστεύω πως πολύ σύντομα θα καταλήξουμε στην οικονομική χρήση, η οποία, σε τελική ανάλυση, δεν εξαρτάται βέβαια πλέον από μέτρα των πολιτικών αρχών, αλλά εδώ πρέπει πια να εκμεταλλευθούν τις ευκαιρίες τους οι καταναλωτές. Εν τούτοις, δεν έχω καμία αμφιβολία ότι η ευρωπαϊκή βιομηχανία θα διατηρήσει στο θέμα αυτό την κορυφαία θέση, στην οποία φθάσαμε με το GSM στο διάστημα που μεσολάβησε και η οποία δεν υφίσταται, ως γνωστόν, μονάχα στην ευρωπαϊκή αγορά, αλλά και παγκοσμίως.
<P>
Σε αυτό το θέμα είμαστε σύμφωνοι. Περιστασιακά έχουμε ήδη μιλήσει για επιμέρους ζητήματα. Ως εκ τούτου σκοπεύω να αναφερθώ στα επιμέρους ζητήματα, επισημαίνοντας πάλι απλά ότι δεν μπορούμε να δεχθούμε όλες τις τροπολογίες. Αυτό οφείλεται εν μέρει στο γεγονός ότι οι τροπολογίες επαναλαμβάνουν πράγματα ή αναφέρονται σε πράγματα, όπως παραδείγματος χάρη στην προστασία της υγείας, με τα οποία έχουμε ήδη ασχοληθεί επαρκώς σε κάποιο άλλο σημείο και τα οποία δεν χρειάζεται να επανεξετάσουμε στη νομική ασφάλεια του UMTS.
<P>
Εμείς θα δεχθούμε εν πάση περιπτώσει χωρίς αλλαγές επτά τροπολογίες: τις 1, 2, 3, 5, 8, 9 και 11 καθώς και την τροπολογία 7 κατ' αρχήν και εν μέρει την 6. Δεν μπορούμε να δεχθούμε τις υπόλοιπες έξι τροπολογίες, αλλά, βασικά, αυτές αποτελούν μάλλον επιμέρους ζητήματα, όπως είπαμε.
<P>
Ας έρθουμε λοιπόν στα επιμέρους αυτά ζητήματα που παρουσιάσθηκαν για άλλη μία φορά από τον κύριο van Velzen. Είναι πάντα χαρά να απαντάμε σε αυτά τα ζητήματα και αυτός είναι μάλλον κι ο λόγος που τα θέτει πολλές φορές. Εγώ έχω ήδη ασχοληθεί με αυτά μία φορά στην Επιτροπή και με άλλη ευκαιρία. Ευχαρίστως όμως θα αναφερθώ και πάλι σήμερα σε αυτά.
<P>
Όσον αφορά τη δημοπράτηση συχνοτήτων, έχω πει πρόσφατα κιόλας στην Επιτροπή Οικονομικής, Νομισματικής και Βιομηχανικής Πολιτικής ότι αυτή δεν αποτελεί παρά μία μέθοδο και ότι εμείς έχουμε, μπορούμε και σκοπεύουμε να συγκεντρώσουμε εμπειρίες. Για να γίνει αυτό δεν χρειάζεται να δώσουμε εντολή για κάποια μελέτη και θα προτείνουμε εν συντομία στο Κοινοβούλιο σε μία ανακοίνωση πώς θα μπορούσαν να αξιοποιηθούν οι διάφορες υφιστάμενες δυνατότητες, προκειμένου να καταλήξουμε σε μία συνετή πολιτική συχνοτήτων.
<P>
Επίσης, κύριε Malerba, γνωρίζουμε πολύ καλά ότι πρέπει να δώσουμε αυξημένη προσοχή στα ραδιοφωνικά συνέδρια. Στο τελευταίο τα πράγματα ήταν σαφώς καλύτερα απ' ότι στο προτελευταίο και είμαι εντελώς σίγουρος ότι στο συνέδριο που θα γίνει του χρόνου θα βελτιωθεί ακόμα περισσότερο ο συντονισμός μεταξύ των κρατών μελών και της Επιτροπής, ώστε να μπορέσουμε να ανατρέξουμε και σε πολύτιμους πόρους.
<P>
Όσον αφορά την τροπολογία 7, η οποία αναφέρεται στο άρθρο 3, παράγραφος 4 - αυτό το ρώτησε πάλι ο κύριος van Velzen - μπορούμε να την εγκρίνουμε κατά βάση. Ανήκει στη λίστα που ανέφερα πριν. Ωστόσο, θα θέλαμε να προσθέσουμε τα λόγια "σε συμφωνία με το υφιστάμενο κοινοτικό δίκαιο», για να επισημάνουμε τη σχέση με την τωρινή νομοθεσία και ειδικότερα με την οδηγία έγκρισης και με την οδηγία για τον ανταγωνισμό στην κινητή ραδιοτηλεφωνία.
<P>
Η τροπολογία 6, την οποία εγκρίνουμε εν μέρει, πρέπει να εκτιμηθεί με παρόμοιο τρόπο με την παραπομπήστο ισχύον κοινοτικό δίκαιο. Εν τούτοις, είμαστε της γνώμης ότι δεν είναι απαραίτητη μία ρητή παραπομπή στις βασικές αρχές της διαφάνειας και της μη διάκρισης, επειδή αυτές αποτελούν ξεκάθαρα συστατικά στοιχεία του κοινοτικού δικαίου. Μερικά πράγματα μπορεί κανείς να τα εκφράσει και κάπως υπερβολικά, κάτι που τα καθιστά λιγότερο σαφή.
<P>
Κύριε van Velzen, έχω ήδη απαντήσει και στο ερώτημα των τηλεφωνικών αριθμών έκτακτης ανάγκης και τη μετατροπή τους. Λαμβάνοντας υπόψη το χρόνο και την επόμενη συζήτηση θα ήθελα να σας παραδώσω αυτόν τον πίνακα. Όλα αυτά σας τα έχω παρουσιάσει ήδη μία φορά και ελπίζω να συμφωνείτε να μην τα επαναλάβω εδώ άλλη μία. Ή μήπως θα θέλατε να το κάνω; Μπορώ να το κάνω, δεν έχω πρόβλημα, βρίσκω όμως πως αυτό θα ήταν σπατάλη χρόνου, δεν νομίζετε;
<P>
Με αυτά έχω μάλλον ολοκληρώσει την αναφορά μου στα ουσιώδη ζητήματα που τέθηκαν. Κλείνοντας, ας επανέρθουμε στο υποβληθέν σχέδιο. Τώρα δα, κύριε Rόbig, μου ήρθε στο νού ότι δεν υπάρχει κίνδυνος να αναγκαστούμε να προσαρμοστούμε σε ιαπωνικά πρότυπα εμείς ή οι εταιρίες που δουλεύουν στην Ευρώπη. Συμβαίνει μάλλον το αντίθετο! Όλα τα μέχρι τώρα γνωστά σε μας ιαπωνικά πρότυπα καθώς και οι αντιδράσεις που είχαμε από το Υπουργείο Διεθνούς Εμπορίου και Βιομηχανίας, ΜΙΤΙ, και από το Υπουργείο Ταχυδρομείων δείχνουν πως η Ιαπωνία είναι αυτή που θα υιοθετήσει το πρότυπο που θα διαλέξουμε εμείς ή το ETSI. Αυτό έγκειται εν μέρει και στο γεγονός ότι εμείς είχαμε τη δυνατότητα να καταφύγουμε και στη συνεργασία ιαπωνικών και αμερικανικών εταιριών κατά την ανάπτυξη των προτύπων, ούτως ώστε αυτό να αποτελεί στην πραγματικότητα κάτι περισσότερο από ένα ευρωπαϊκό πρότυπο ήδη από τη βάση του.
<P>
Από αυτό βλέπετε πως μας παρουσιάζεται μία καλή ευκαιρία, όχι μόνο για να επαναλάβουμε την επιτυχία που είχαμε με το GSM, αλλά και για να την ξεπεράσουμε ακόμα. Στις περαιτέρω συνομιλίες που θα έχουμε προπάντων με την αμερικανική βιομηχανία και την αμερικανική διοίκηση θα επισημάνουμε το γεγονός ότι το UMTS δεν αποτελεί ένα υποχρεωτικό πρότυπο που προτάθηκε από την Επιτροπή ή από το Κοινοβούλιο, αλλά ότι αναπτύχθηκε από τη βιομηχανία σύμφωνα πάντα με την καλή μας παράδοση. Αποτελεί ένα πρότυπο που μπορεί να ακολουθήσει ο οποιοσδήποτε, χωρίς αυτό να είναι υποχρεωτικό. Εμείς διαθέτουμε βεβαίως την ισχυρή πολιτική βούληση να φροντίσουμε να βρει ένα τέτοιο πρότυπο το πεδίο δράσης που του αξίζει, κι αυτό προς το συμφέρον των καταναλωτών και μίας κατά το δυνατόν ενιαίας αγοράς και με αυτό επίσης και προς το συμφέρον προσιτών τιμών. Αυτό σημαίνει πως ο καθένας καλείται να το χρησιμοποιήσει και πρέπει να πεισθεί να το κάνει μέσω των πλεονεκτημάτων που συνδέονται με αυτό. Αυτή είναι η καλή πολιτική που μας έχει πάει μπροστά στον τομέα αυτό και θέλω να ευχαριστήσω το Κοινοβούλιο για την υποστήριξή του.

<SPEAKER ID=318 LANGUAGE="DE" NAME="Rόbig">
Κύριε Επίτροπε, μπορείτε να εγγυηθείτε πως θα είμαστε σε θέση να δρομολογήσουμε την αδειοδότηση του χρόνου;

<SPEAKER ID=319 NAME="Bangemann">
Κατ'αρχήν, αυτό θα εξαρτηθεί βέβαια από το αν θα υπάρχουν αιτήσεις, κάτι που δεν είναι απολύτως αναγκαίο. Αν όμως συμβεί αυτό και εμείς ψηφίσουμε αυτά που έχουν υποβληθεί, τότε δεν θα υπάρχουν άλλα νομικά κωλύματα.

<SPEAKER ID=320 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=17>
Μεταφορά πυρηνικών αποβλήτων
<SPEAKER ID=321 NAME="Πρόεδρος">
Η ημερήσια διάταξη προβλέπει τη δήλωση της Επιτροπής σχετικά με τη μεταφορά πυρηνικών αποβλήτων στην Ευρωπαϊκή Ένωση.

<SPEAKER ID=322 NAME="Oreja">
Κύριε Πρόεδρε, κυρίες και κύριοι βουλευτές, την 30ή Απριλίου η Επιτροπή έλαβε πληροφορίες από τις γαλλικές αρχές που ανέφεραν ότι έχει καταγραφεί σημαντικός αριθμός περιπτώσεων κατά τις οποίες δεξαμενές μεταφοράς αποβλήτων με προορισμό το εργοστάσιο επανεπεξεργασίας της Χάγης παρουσίαζαν υπέρβαση του ορίου των 4 μπεκερέλ ανά τετραγωνικό εκατοστό σε ό, τι αφορά την μη σταθερή μόλυνση των ακτίνων βήτα και γάμμα.
<P>
Με δεδομένο ότι ορισμένες από αυτές τις δεξαμενές μεταφοράς προέρχονταν από πυρηνικά εργοστάσια παραγωγής ηλεκτρικής ενέργειας της Γερμανίας, όχι μόνο η Γαλλία αλλά και η Γερμανία, ξεκίνησαν επειγόντως την εκπόνηση λεπτομερέστερων μελετών.
<P>
Η Επιτροπή παρέμεινε σε επαφή με τις αρμόδιες γαλλικές και γερμανικές αρχές προκειμένου να παρακολουθήσει τα αποτελέσματα αυτών των μελετών που δεν έχουν ακόμη ολοκληρωθεί. Πρέπει να αναγνωρισθεί ότι τα κράτη μέλη είναι οι καταρχήν υπεύθυνοι για την εφαρμογή των κοινοτικών οδηγιών και ότι η Επιτροπή δεν θα επιδιώξει να παρέμβει για να παίξει τον ρόλο της ως θεματοφύλακας των συνθηκών παρά μόνο στην περίπτωση κατά την οποία ένα κράτος μέλος θα παραλείψει να λάβει τα μέτρα που του επιβάλλει η αρμοδιότητα του.
<P>
Το πρώτο μέτρο που έλαβαν οι αρμόδιες αρχές όταν έγινε γνωστή η υφιστάμενη κατάσταση ήταν να σταματήσουν αμέσως οι μεταφορές ραδιενεργών αποβλήτων από τα πυρηνικά εργοστάσια, εν αναμονή της πλήρους εξέτασης της κατάστασης και της έγκρισης πρόσθετων κατάλληλων μέτρων ασφαλείας τα οποία θα εγγυηθούν την σωστή εφαρμογή της ευρωπαϊκής νομοθεσίας σε εθνικό επίπεδο.
<P>
Φαίνεται σαφώς από τα μέχρι τώρα αποτελέσματα που έχουμε στη διάθεσή μας ότι ούτε το προσωπικό ούτε ο πληθυσμός έχουν εκτεθεί σε ακτινοβολία που να ξεπερνά τα καθορισμένα όρια σε κοινοτικό επίπεδο. Πράγματι, κάθε έκθεση σε ακτινοβολία λόγω της υπερβάλλουσας μόλυνσης των δεξαμενών μεταφοράς δεν αντιστοιχούσε παρά σ' ένα μικρό ποσοστό των εν ισχύι ορίων.
<P>
Μπορούμε λοιπόν να συμπεράνουμε ότι οι αρμόδιες αρχές των κρατών μελών ενήργησαν κατά τρόπο υπεύθυνο για την διόρθωση της κατάστασης όταν αναγνωρίσθηκαν τα προβλήματα. Σε ότι αφορά την Επιτροπή, η τελευταία παραμένει σε επαφή με τα ενδιαφερόμενα κράτη-μέλη. Επιπλέον, το θέμα συζητήθηκε στην σύσκεψη της μόνιμης ομάδας εργασίας για την ασφάλεια των μεταφορών ραδιενεργού υλικού, στις 18 Μαϊου και τα συμπεράσματα από την ανάλυση της κατάστασης διαβιβάσθηκαν στις αρμόδιες αρχές των κρατών μελών.
<P>
Στο παρόν στάδιο, η Επιτροπή δεν προτείνει κανένα άμεσο επιπρόσθετο μέτρο. Παρ' όλα αυτά, όπως ήδη άλλωστε έχει αναφερθεί, βρίσκονται πάντα υπό μελέτη μέτρα τα οποία αποσκοπούν στην διασφάλιση της σωστής εφαρμογής της νομοθεσίας της Ευρωπαϊκής Ένωσης στα ενδιαφερόμενα κράτη. Επιπλέον, η Επιτροπή ανησυχεί για τις συνθήκες που είναι η αιτία της παρατηρηθείσης κατάστασης, άσχετα αν φαίνεται ότι ελήφθησαν γρήγορα διορθωτικά μέτρα.
<P>
Συνεπώς, όταν θα της διαβιβασθούν τα πλήρη αποτελέσματα τω ερευνών που διεξάγονται σε εθνικό επίπεδο, θα εξετάσει με όλη την ηρεμία της την περίπτωση εκπόνησης μίας μελέτης της συνολικής κατάστασης που ισχύει σήμερα όχι μόνο στην Γαλλία και την Γερμανία αλλά και σε όλα τα κράτη μέλη που μπορεί να αφορά.

<SPEAKER ID=323 LANGUAGE="DE" NAME="Lange">
Κύριε Πρόεδρε, κύριε Επίτροπε, τελευταία το κοινό κατάλαβε πράγματι πως δεν ιδρώνουμε μόνο εμείς, όταν δουλεύουμε εδώ, αλλά ότι ιδρώνουν και τα δοχεία CASTOR περιστρεφόμενων τροχών με διάτρητο κάλυμμα. Με την ύγρανση αυτή των δοχείων CASTOR εκτίθενται πράγματι σε κίνδυνο και άνθρωποι. Εσείς μας διαβεβαιώσατε πως δεν θα υπάρξει κίνδυνος, κάτι που δεν είναι εντελώς σωστό. Όταν έρχονται σε επαφή με μέλη του ανθρωπίνου σώματος τα καυτά σημεία, εκεί όπου συγκεντρώνεται αυτό το υγρό από την εφίδρωση των δοχείων CASTOR, πραγματικά διατρέχουν κίνδυνο οι άνθρωποι αυτοί. Ως γνωστόν, μερικοί εργάζονται εκεί, ενώ άλλοι επιβλέπουν αυτά τα δοχεία CASTOR. Παρεμπιπτόντως, εκείνα δεν ιδρώνουν, επειδή τα επιβλέπει κάποιος. Επομένως υπάρχει πραγματικό ρίσκο.
<P>
Όμως το παράξενο σε όλη αυτή την ιστορία είναι ότι το κοινό έμαθε μόλις τώρα για την ύγρανση των δοχείων CASTOR, αλλά αυτοί που τα κινούν το γνώριζαν ήδη από καιρό και το είχαν μετρήσει. Ερωτώ τώρα εσάς, κύριε Επίτροπε: δεν ξέρετε τίποτα γι'αυτά, έτσι δεν είναι; Έχετε μία μόνιμη ομάδα εργασίας και συζητάτε για τις μεταφορές. Αυτό αποτελεί έναν ορκωτό σύλλογο με ενημερωτικούς συσχετισμούς. Μπορώ να φανταστώ πολλά τώρα, όμως το γεγονός ότι δεν γνωστοποιήθηκε τίποτα από τις μετρήσεις, στις οποίες προέβησαν οι εταιρίες που χειρίζονται τα δοχεία αυτά και το γεγονός ότι η COGEMA εγκατέστησε πρόσθετα εξαρτήματα για να προηγείται ο καθαρισμός των επιστρεφομένων ειδών, η Επιτροπή δεν τα γνώριζε όλα αυτά; Κι όμως, ίσως όντως τα γνωρίζετε όλα αυτά! Δεν μπορώ να τα πιστέψω αυτά!
<P>
Γι' αυτόν τον λόγο θα ήθελα να ξέρω επακριβώς, τι γνώριζε η Επιτροπή και σε ποια δεδομένη χρονική στιγμή. Κοιτάζοντας τη νέα σας ανακοίνωση για το έργο αυτής της μόνιμης ομάδας εργασίας, βλέπω πως αναφέρεται σε αυτήν πολύ αόριστα ότι δήθεν δεν υπάρχει ρίσκο και ότι τα περιστατικά και τα ατυχήματα είναι αριθμητικά λίγα και περιορισμένα ως προς τις συνέπειες. Έ, λοιπόν, πείτε μας, σας παρακαλώ πολύ, τι είδους ατυχήματα και περιστατικά ήταν αυτά με τα δοχεία CASTOR; Πιστεύω πως εδώ βρίσκεται το κρίσιμο κενό στην ασφάλεια. Απ' ότι φαίνεται, υπήρχαν μερικοί που ήξεραν κάτι και το αποσιώπησαν από το κοινό.
<P>
Εδώ είναι που τίθεται βέβαια και το πολύ συγκεκριμένο ερώτημα: εάν υπήρχαν τέτοιες πληροφορίες, πώς τις αξιοποίησαν οι πολιτικά υπεύθυνοι; Αρνήθηκαν εσκεμμένα αυτή τη γνώση και τι συμπεράσματα πρέπει να βγάλουν τώρα από αυτό; Δεν γίνεται να προσποιείσθε ότι η Επιτροπή έκανε ξαφνικά αυτή τη διαπίστωση το Μάιο, όλως τυχαίως.
<P>
Όσον αφορά τώρα ειδικά τη βιομηχανία, έχω να πω το εξής: δεν θέλω τώρα, επειδή την εποχή αυτή είναι πολύ διαδεδομένα ορισμένα μπεστ σέλλερ, να παραθέσω σώνει και καλά κάτι του Λένιν, όμως το ρητό "καλή και η εμπιστοσύνη, ο έλεγχος όμως είναι καλύτερος» είναι βέβαια πολύ εύστοχο στην περίπτωση αυτή, διότι ειδικά στην πυρηνική βιομηχανία βρίσκεται στην ημερησία διάταξη η συγκάλυψη των προβλημάτων ασφαλείας και των ατυχημάτων. Για μένα η πυρηνική βιομηχανία δεν αποτελεί πλέον έναν αξιόπιστο συνομιλητή τη στιγμή αυτή, εφόσον γνώριζε εδώ και χρόνια το πρόβλημα με την ύγρανση των δοχείων CASTOR. Απαιτώ από την Επιτροπή να εξασφαλίσει την καθιέρωση ελέγχων, ενιαίων προτύπων και της υποχρέωσης δήλωσης, όταν υπάρχει διασυνοριακή διέλευση οχημάτων με ραδιενεργά κατάλοιπα.
<P>
Σε τελική ανάλυση, αυτό αποτελεί και πάλι ένα παράδειγμα που επιβεβαιώνει το γεγονός ότι δεν υπάρχει ένας απολύτως ασφαλής τρόπος αποθήκευσης για τα πυρηνικά απόβλητα. Εδώ λαμβάνει χώρα ένα πηγαινέλα από τη μία χώρα στην άλλη. Ζητώ από την Επιτροπή να ενεργήσει προς το συμφέρον των πολιτών και να μην καταντήσει συνεργός μίας πυρηνικής βιομηχανίας που επιδιώκει μία ενεργειακή πολιτική ενάντια στην πλειοψηφία του πληθυσμού της Ευρώπης! Τούτο στηρίζεται σε έναν πήλινο σκελετό, σαν ένας κολοσσός πάνω σε πήλινες βάσεις. Γι' αυτό και δεν μπορώ να καταλάβω καθόλου το ότι στην ανακοίνωσή σας, από την οποία μόλις παρέθεσα κάτι, λέγεται αναφορικά με αυτό το σημαντικό πεδίο δράσης πως το ζήτημα της ασφάλειας δεν θα συζητηθεί από την άποψη των κινδύνων και των ανησυχιών του πληθυσμού, αλλά μόνο από την άποψη της επίτευξης μεγαλύτερης αποδοχής. Απεναντίας, η Επιτροπή οφείλει να υπηρετεί τους πολίτες κι όχι τις διάφορες βιομηχανίες!

<SPEAKER ID=324 LANGUAGE="EN" NAME="Chichester">
Επιτρέψτε μου να κατευνάσω κάπως τα πνεύματα. Χαιρετίζω αυτήν τη δήλωση του Επιτρόπου. Έχουμε να κάνουμε με μία βιομηχανία η οποία υπόκειται σε πολύ αυστηρούς ελέγχους, από τους πιο αυστηρούς που επιβάλλονται σε βιομηχανίες στην Ευρώπη, και πρέπει να έχουμε επίγνωση του γεγονότος ότι, αντίθετα απ' ότι άφησε να εννοηθεί ο συνάδελφος, ο περιορισμός σε αυτές τις φιάλες δεν είχε παραβιαστεί. Μιλάμε για μία περιοορισμένης έκτασης επιφανειακή μόλυνση. Ας μην αφήσουμε το θέμα να πάρει υπερβολικές διαστάσεις. Υποκινώντας την ανησυχία, επιδεινώνουμε τους φόβους του κοινού για τέτοια θέματα αδικαιολόγητα και υπερβολικά. Είναι αλήθεια ότι όταν μία βιομηχανία υπόκειται σε πολύ αυστηρούς ελέγχους, έχει καθήκον να ενημερώνει το κοινό, αλλά και τις αρχές, και αναμφίβολα πρέπει να είναι σαν τη γυναίκα του Καίσαρα, δηλαδή η συμπεριφορά της να είναι άψογη. Πρέπει επίσης να προβαίνει σε όλες τις απαραίτητες ενέργειες για να ενημερώνει το κοινό για την κατάσταση.
<P>
Αν κατάλαβα καλά οι υπηρεσίες και ο οργανισμός μεταφορών στη Γερμανία εξέφρασαν λύπη και μεταμέλεια. Αν και, απ' ότι κατάλαβα, δεν είχαν παραβιάσει τις απαιτήσεις αποκάλυψης στοιχείων διότι τα επίπεδα μόλυνσης δεν ήταν τόσο υψηλά - και χαιρετίζω τη σχετική επισήμανση του Επιτρόπου - ωστόσο θα ήταν καλύτερα αν είχαν ανακοινωθεί δημοσίως όλες οι πληροφορίες διότι η μεγαλύτερη πληροφόρηση - όχι η μικρότερη - είναι καλύτερη για την αποκατάσταση και την εδραίωση της εμπιστοσύνης του κοινού στην πυρηνική βιομηχανία.
<P>
Θα ήθελα να αναφέρω την εταιρεία BNFL στο Sellafield, στο Ηνωμένο Βασίλειο. Είναι μία βιομηχανία η οποία πήρε τόσο πολύ στα σοβαρά το θέμα του δημόσιου χαρακτήρα και της διαφάνειας, ώστε μετέτρεψε τις εγκαταστάσεις της στο Sellafield σε τουριστικό αξιοθέατο. Κατά τη γνώμη μου αυτό αποτελεί επίτευγμα και ένα βήμα προς τη σωστή κατεύθυνση.
<P>
Το πραγματικό ερώτημα είναι: διέτρεξε κίνδυνο το κοινό; Όχι. Διέτρεξαν κίνδυνο οι χειριστές και το προσωπικό; Νομίζω όχι. Μπορούμε να πάρουμε ένα μάθημα από αυτήν την ιστορία; Ναι, χρειάζεται μεγαλύτερη διαφάνεια. Αυτό είναι το καλό που βγήκε από αυτό το επεισόδιο. Αλλά πάνω απ' όλα, ας μην δείχνουμε υπερβολική ανησυχία, ας μην σημαίνουμε συναγερμό για το θέμα αυτό. Σε άλλες βιομηχανίες συμβαίνουν πολύ χειρότερα περιστατικά και όμως δεν μας απασχολούν στον ίδιο βαθμό που μας απασχολεί οτιδήποτε έχει να κάνει με τη λέξη "πυρηνικός». Κατά τη γνώμη μου το φαινόμενο αυτό είναι λυπηρό. Επομένως, χαιρετίζω τη δήλωση και ελπίζω ότι δεν θα αφήσουμε το θέμα να πάρει υπερβολικές διαστάσεις.

<SPEAKER ID=325 LANGUAGE="NL" NAME="Eisma">
Κύριε Πρόεδρε, θεωρώ την απάντηση του Επιτρόπου κ. Ortega ελάχιστα ικανοποιητική. Λέει ότι δεν θα ληφθούν τώρα συμπληρωματικά μέτρα, ενώ δύο κράτη μέλη, η Γαλλία και η Γερμανία, κήρυξαν γενική απαγόρευση της μεταφοράς πυρηνικών αποβλήτων. Λέει η Επιτροπή ακόμη ότι δεν θα κάνει τίποτα απολύτως, ενώ έχουμε άλλα δεκατρία κράτη μέλη εκ των οποίων μερικά αντιμετωπίζουν παρόμοια προβλήματα. Για δείτε πόσα πράγματα ζητάμε στο κοινό σχέδιο ψηφίσματος που έχετε μπροστά σας. Δεν θα απαριθμήσω όλα όσα ζητάμε από την Επιτροπή για να βελτιωθεί η κατάσταση, διότι δεν με παίρνει ο χρόνος ομιλίας. Αναφέρω ενδεικτικά τις παραγράφους 4, 7, 8, 11 και λοιπά. Θέματα για τα οποία επιμένουμε να μας απαντήσει η Επιτροπή. Θα πάρουμε απάντηση; Σε ένα κοινό ψήφισμα διατυπώνουμε πολλά αιτήματα προς την Επιτροπή να επιληφθεί του θέματος.
<P>
Πρέπει να πω ότι αποτελεί τεράστιο σκάνδαλο να δίδονται τόσο λίγες πληροφορίες για τέτοιες μεταφορές και τους κινδύνους τους για τη δημόσια υγεία. Όπως είπα, δύο κράτη μέλη ήδη σταμάτησαν τις μεταφορές, αλλά θα πρέπει να κάνουν και οι Κάτω χώρες το ίδιο. Διότι ξαφνικά μαθαίνουμε ότι οι πυρηνικοί σταθμοί στο Borselen και στο Dodewaard, στη χώρα μου δηλαδή, μετέφεραν τα απόβλητά τους στο La Hague και στο Sellafield, με τους ίδιους κινδύνους. Τα βαρέλια στα οποία μεταφέρονται τα πυρηνικά απόβλητα, έχουν πάρα πολύ υψηλό επίπεδο ακτινοβολίας και μόλυνσης. Αρα πρέπει να σταματήσουν και οι μεταφορές στη χώρα μου, στις Κάτω Χώρες, εφόσον δεν υπάρχει μεγαλύτερη σαφήνεια. Και δεν φτάνουν όλα αυτά, κύριε Πρόεδρε. Θεωρώ πολύ ανησυχητικό ότι αυτά τα θέματα αποσιωπήθηκαν επί τόσο καιρό. Επιβάλλεται περισσότερη γνώση και έλεγχος για τις μεταφορές πυρηνικού υλικού. Η Επιτροπή οφείλει να παρουσιάσει όσο γίνεται πιο γρήγορα ένα σχέδιο και να το υποβάλει στην επιτροπή μας. Σύμφωνα με τη γερμανική νομοθεσία, πρέπει να θεωρούνται πυρηνικά μολυσμένα ο θαλάσσιος βυθός κοντά στο Sellafield και τα περιστέρια γύρω από τις εγκαταστάσεις. Επομένως πρέπει οπωσδήποτε να συζητηθεί το ζήτημα.

<SPEAKER ID=326 LANGUAGE="EN" NAME="Fitzsimons">
Κύριε Πρόεδρε, δεν μπορώ να μιλήσω για τη μεταφορά πυρηνικών αποβλήτων χωρίς να μιλήσω για το Sellafield, το οποίο ανέφερε ο κ. Chichester. Οι καθημερινές εκροές από τον πυρηνικό σταθμό του Sellafield εκτιμώνται τώρα σε εννέα εκατομμύρια τόννους πυρηνικών αποβλήτων. Η πρόσφατη αίτηση της BNFL προς τη βρετανική κυβέρνηση για αύξηση του πεδίου εκροών αποτελεί τώρα άλλο ένα δυσάρεστο επεισόδιο στο συνεχιζόμενο σήριαλ των πυρηνικών σταθμών του Sellafield και του Thorp.
<P>
Θεωρώ αισχρά τα σχόλια που έκανε αυτήν την εβδομάδα στο Δουβλίνο μία επιστήμων, η δόκτωρ Sue Lon - η οποία είναι διευθύντρια εφαρμογών και τεχνολογίας της BNFL - ότι το Ηνωμένο Βασίλειο έχει τέτοιες επιδόσεις στον τομέα της ασφάλειας που θα μπορούσαν να ανταπεξέλθουν ακόμα και στον πιο αυστηρό έλεγχο. Αν όντως η BNFL έχει τόσο καλές επιδόσεις στον τομέα της δημόσιας υγείας και της δημόσιας ασφάλειας, τότε γιατί οι αστακοί σε ορισμένα σημεία κατά μήκος της ανατολικής ακτής έχουν επίπεδα μόλυνσης 247 φορές υψηλότερα απ'ότι είχαν μόλις το 1993; Θα ήθελα να πω στους ειδήμονες που ανέφερε πριν από λίγο ο κύριος Chichester, και οι οποίοι ισχυρίζονται ότι η βιομηχανία αυτή υπόκειται στους πιο αυστηρούς ελέγχους, ότι και στον Τιτανικό είχαν γίνει οι πιο αυστηροί έλεγχοι που έγιναν ποτέ σε πλοίο, και όμως βούλιαξε. Αν βουλιάξει το Sellafield, θα βουλιάξουμε όλοι μαζί του. Αν όντως η βρετανική πυρηνική βιομηχανία αποτελεί πρότυπο κλάδο, τότε γιατί η BNFL δεν συγκατατίθεται να επιτρέψει στη Ευρωπαϊκή Επιτροπή να πραγματοποιήσει ανεξάρτητες εκτιμήσεις στις λειτουργίες της και στις δυνάμεις οι οποίες απορρέουν από τη συνθήκη ΕΥΡΑΤΟΜ; Τα σχόλια της εν λόγω διευθύντριας της BNFL εγγίζουν τα όρια του εξωπραγματικού.
<P>
Δεδομένου ότι ο πυρηνικός σταθμός του Dounray κλείνει τώρα εξ αιτίας κινδύνων για τη δημόσια υγεία από τις λειτουργίες που πραγματοποιούνται εκεί, η Θάλασσα της Ιρλανδίας δεν πρέπει να χρησιμοποιείται ως τόπος απόρριψης πυρηνικών αποβλήτων από τον σταθμό του Sellafield. Αδιαμφισβήτητα στατιστικά στοιχεία αποδεικνύουν ξεκάθαρα ότι μετά την εγκατάσταση του σταθμού Thorp σημειώθηκαν αυξήσεις στη συνολική ποσοτητα των πυρηνικών υλικών που βρέθηκαν σε υψηλές συγκεντρώσεις σε φύκια στην Ιρλανδία. Αυτές οι παρατηρήσεις έγιναν από το ινστιτούτο ραδιολογικής προστασίας στην Ιρλανδία το 1994, ένα χρόνο ακριβώς από τότε που οι Βρετανοί έδωσαν την άδεια στην BNFL, η οποία ευθύνεται για την περιβαλλοντική αναστάτωση που αντιμετωπίζουμε τώρα.

<SPEAKER ID=327 LANGUAGE="FI" NAME="Seppδnen">
Αξιότιμε κύριε Πρόεδρε, παρατηρώ ότι ο προηγούμενος ομιλητής έχει μεν μάθει να διαβάζει, αλλά δεν έχει μάθει να σταματάει το διάβασμα.
<P>
Έχουμε πρόσφατα λάβει αποδείξεις για τον τρόπο με τον οποίο το Πακιστάν και η Ινδία έχουν αποκτήσει πρόσβαση σε υλικά για την κατασκευή πυρηνικής βόμβας, μέσω λαθρεμπορίου, απάτης, κλοπής και δωροδοκίας. Δεν ισχυρίζομαι πως ένας πυρηνικός σταθμός συνεπάγεται και πυρηνική βόμβα, όμως το πυρηνικό lobby στην Ευρώπη έχει συμμετάσχει στην ίδια την απόκρυψη στοιχείων και σε δημόσια ψεύδη που χαρακτηρίζουν τα κράτη εκείνα τα οποία έχουν πρόσφατα αποκτήσει πυρηνικά όπλα, στην προσπάθειά τους να αποκτήσουν πυρηνική βόμβα. Θα ευχόμουν οι ευρωπαίοι πολίτες να μπορούσαν να εμπιστευθούν τους υπεύθυνους των πυρηνικών εγκαταστάσεων, έτσι ώστε οι εγκαταστάσεις αυτές να μήν δημιουργούσαν προβλήματα στους πρώτους.
<P>
Το βασικό πρόβλημα έγκειται στο ότι οι πυρηνικοί σταθμοί αποβάλλουν χρησιμοποιημένα καύσιμα. Αυτά τα καύσιμα αποτελούν ένα τελικό προϊόν για το οποίο δεν βρίσκεται τόπος τελικής εναπόθεσης. Αυτός είναι και ο λόγος για τον οποίο συγκεκριμένα καύσιμα μεταφέρονται αναγκαστικά πέρα - δώθε και υπάρχει το ενδεχόμενο όλα αυτά τα απόβλητα της Ευρώπης να βρίσκονται τη στιγμή ετούτη σε λάθος τόπο, όσον αφορά το τελικό σημείο εναπόθεσής τους. Ενδεχομένως λοιπόν, εκ των πραγμάτων θα συνεχίσουν να μεταφέρονται δώθε-κείθε. Συνεπώς, η Επιτροπή επιβάλλεται να δράσει άμεσα, ώστε να προετοιμαστεί το έδαφος για την τελική εγκατάσταση των πυρηνικών αποβλήτων.

<SPEAKER ID=328 LANGUAGE="DE" NAME="Bloch von Blottnitz">
Κύριε Πρόεδρε, θα ωφελούσε την Επιτροπή, αν είχε διαβάσει τα δικά της έγγραφα, π.χ. το έγγραφο της 3.4.1996, Επιτροπή, αριθμός 11. Σε αυτό λέει ήδη κατά λέξη ότι η μόλυνση του νερού γίνεται από την εξωτερική πλευρά της συσκευασίας, με την ονομασία "βυτίο σε όχημα μεταφοράς καυσίμων». Εσείς λοιπόν το ξέρατε ήδη από το 1996 και τώρα αυτοί θέλουν να μας βγάλουν τρελλούς, ισχυριζόμενοι πως δεν το γνώριζαν πριν τον Απρίλιο! Κατά τα άλλα, υπάρχει ένα έγγραφο εργασίας, αριθμός 4, της τεχνικής επιτροπής 996 6 96, στο οποίο έχουν ήδη γίνει λεπτομερείς προτάσεις για το θέμα αυτό που εισέρρευσαν στα safety series της ΑΙΟ, η οποία πάλι συνεργάζεται στενά με την επιτροπή.
<P>
Κι αν είναι τώρα να μας πείτε ότι ήταν μηδαμινή η υπέρβαση των ορίων έκθεσης, θα πρέπει να σας ρωτήσω αν μας περνάτε για ολότελα ηλίθιους. Έχουμε όρια έκθεσης της τάξεως των 4 becquerel/cm2 , εν τω μεταξύ έχουμε όμως μετρήσει τιμές μόλυνσης της τάξεως των 50 000 becquerel. Δηλαδή, ο μόνος λόγος που περιμένατε τόσο καιρό ήταν επειδή ελπίζατε πως θα λύσει το πρόβλημα η βιομηχανία. Πλην όμως, αυξήθηκε σταθερά η μόλυνση. Δεν μειώθηκε, παρά αυξήθηκε από χρόνο σε χρόνο! Αυτό είναι το πρώτο σημείο.
<P>
Δεύτερον, δεν είναι ακόμα καθόλου βέβαιο, αν η μόλυνση εμφανίζεται κατά τη φόρτωση στην πισίνα ψύξης. Διότι εκεί θα έπρεπε να απαντώνται και άλλα ισότοπα εκτός από κοβάλτιο και καίσιο. Όμως δεν έχουμε βρει παρά μόνο κοβάλτιο και καίσιο μέχρι τώρα. Και με τα άλλα ισότοπα τι γίνεται; Θα μπορούσε να έχει και εντελώς διαφορετικά αίτια, τα οποία δεν έχουν διαπιστωθεί ούτε και ερευνηθεί με κανέναν τρόπο.
<P>
Θα ήθελα λοιπόν απλά να παραθέσω ως υπόμνηση κάτι από την Οδηγία της Ευρατόμ, ήτοι το Αρθρο 3 της Οδηγίας 92/3/Ευρατόμ. Εκεί μέσα λέει ρητά: "Οι απαραίτητοι για τη διακίνηση μηχανισμοί μεταφοράς πρέπει να ανταποκρίνονται στις κοινοτικές και εθνικές διατάξεις και να είναι εναρμονισμένοι με τις ισχύουσες διεθνείς συμφωνίες για τη μεταφορά ραδιενεργών ουσιών». Αν αυτό το αναστρέψουμε, καταλήγουμε πιθανότατα στο εξής συμπέρασμα: εάν η υπηρεσία, την οποία και αφορά αυτό το ζήτημα, δεν είναι σε θέση να το ελέγξει σε εθνικό επίπεδο - και αυτό το γνωρίζατε εδώ και χρόνια - τότε θα έπρεπε βέβαια να ανταποκριθείτε στο εποπτικό σας καθήκον εσείς που είστε και η φύλακας των νόμων! Έτσι κι αλλιώς, όλο αυτό το σκάνδαλο δεν αποκαλύφθηκε παρά μέσω μίας αδιακρισίας και όχι επειδή το κυνηγήσατε εσείς! Και αυτό είναι βασικά και το σκανδαλώδες στην υπόθεση. Το να προσπαθείτε τώρα να μειώσετε τη σημασία του συμβάντος, λέγοντας κι από πάνω ότι δήθεν δεν εκτίθενται σε κανέναν απολύτως κίνδυνο οι εργάτες που έχουν αναλάβει τη μεταφορά ή το προσωπικό συνοδείας, αποτελεί σίγουρα την επόμενη απόπειρα αποβλάκωσης του λαού! Αφού ο καθένας ξέρει πολύ καλά πως όταν βαστώ ένα δοσίμετρο, αυτό δεν μπορεί βέβαια να δείξει απολύτως τίποτα, εάν είναι πομπός ακτίνων άλφα! Όταν όμως για παράδειγμα το σπρώξει προς τα κάτω μία ριπή του ανέμου από κάποιο βυτίο σε όχημα και το φάει στη μούρη ο άμοιρος αστυνόμος που περπατάει από δίπλα ή ο εργάτης που κάνει τη μεταφορά, τότε βέβαια θα υποστεί σοβαρή ζημιά από την ακτινοβολία. Μόνο που δεν θα μπορέσει να το αποδείξει ποτέ στη συνέχεια! Η ερώτηση που έχω να σας κάνω έχει λοιπόν ως εξής: τι συμπεράσματα βγάζετε από αυτό; Θα θέσετε επιτέλους στη διάθεσή μας τα πρωτόκολλα της μόνιμα συνεδριάζουσας ομάδας εργασίας και τις μελέτες που πληρώθηκαν επί σειρά ετών με τα χρήματα από το κοινοτικό ταμείο; Θα μπορέσουμε επιτέλους να δούμε τις μελέτες; Αναπόφευκτα θα έπρεπε βέβαια να αναθεωρηθεί η αξιοπιστία των φορέων λειτουργίας, διότι, όπως και να το κάνουμε, με αυτήν συνδέεται και η άδεια εκμετάλλευσης των πυρηνικών εγκαταστάσεων AKW. Ως γνωστόν, δεν είναι πλέον καθόλου δεδομένη η αξιοπιστία και θα έπρεπε να είχατε αποσύρει τις άδειες προ πολλού! Έτσι έχουν τα πράγματα και οτιδήποτε άλλο θέλετε να μας πείτε δεν αληθεύει. Διαβάστε τα έγγραφα που εσείς συντάξατε!

<SPEAKER ID=329 LANGUAGE="DE" NAME="Lukas">
Κύριε Πρόεδρε, το θέμα της ασφάλειας των Ευρωπαίων πολιτών σε σχέση με τη μεταφορά πυρηνικών υλικών είναι ασφαλώς εξαιρετικής σημασίας. Όμως δεν μπορεί παρά να θεωρηθεί λεπτομέρεια ενός δικτυωμένου και άκρως σοβαρού στην αντιμετώπισή του, γενικού προβλήματος. Όσο παραμένει εντελώς αδιευκρίνιστο το ζήτημα της ενδιάμεσης και τελικής αποθήκευσης, πρέπει όλες οι δραστηριότητες για την έναρξη λειτουργίας νέων πυρηνικών εργοστασίων ή για τη συνέχιση της λειτουργίας απηρχαιωμένων εγκαταστάσεων να απορριφθούν ολοκληρωτικά. Από τη σκοπιά μας, η Ευρωπαϊκή Ένωση θα έπρεπε να βάλει όλα της τα δυνατά για να πετύχει την εγκατάλειψη της πυρηνικής ενέγειας και για να προωθήσει αντ' αυτού την υποστήριξη εναλλακτικών πηγών ενέργειας σε σημαντικά ενισχυμένο βαθμό.
<P>
Θα ήταν στο χέρι της Ευρωπαϊκής Ένωσης να δράσει παραδειγματικά εδώ. Η ασφάλιση των μεταφορών πυρηνικών αποβλήτων δεν είναι δα τίποτε άλλο παρά η αντιμετώπιση ενός συμπτώματος μίας νοσηρής, γενικά, εξέλιξης. Είναι σημαντικό αυτό! Θα ήταν όμως ιδιαίτερα σημαντικό να αντιμετωπισθεί ο πυρήνας του προβλήματος και να πάψει κάθε περαιτέρω προώθηση της πυρηνικής ενέγειας.

<SPEAKER ID=330 LANGUAGE="EN" NAME="Morris">
Θα ήθελα να πω στον κύριο Chichester ότι στη Βρετανία η γυναίκα του Καίσαρα το έριξε λίγο έξω! Το Dounray το έκλεισε η επιθεώρηση πυρηνικής ενέργειας. Στο Sellafield, έχουμε μία κατάσταση την οποία μπορώ να περιγράψω μόνον λέγοντας ότι αναμένουμε έναν θεαματικό πυρηνικό οργασμό από στιγμή σε στιγμή, διότι σε αυτήν την περιοχή υπάρχει ένας λάκος για τον οποίο υπάρχουν υποψίες ότι μπορεί ανά πάσα στιγμή να εκραγεί.
<P>
Ωστόσο, κατά τη γνώμη μου, η σημερινή συζήτηση είναι επίκαιρη, με φόντο την κατάσταση στη Γερμανία, όπου σιδηροδρομικοί, αστυνομικοί, ακόμα και διαδηλωτές εναντίον της πυρηνικής ενέργειας εκτέθηκαν σε ακτινοβολία. Πράγματι, η κατάσταση στη Γερμανία ήταν τόσο σοβαρή ώστε ο επικεφαλής της γερμανικής αστυνομίας απειλούσε με μηνύσεις εναντίον του γερμανικού υπουργείου περιβάλλοντος καθώς και της διεύθυνσης των σταθμών πυρηνικής ενέργειας της Γερμανίας, για πρόκληση σοβαρής σωματικής βλάβης. Αυτοί οι εργάτες εκτέθηκαν σε επίπεδα ακτινοβολίας τρεις χιλιάδες φορές μεγαλύτερα από τα επιτρεπόμενα. Τα δοχεία δεν ήταν ασφαλή και δεν είχαν δοκιμαστεί επαρκώς. Πέρυσι, το ένα τέταρτο των δοχείων που εστάλησαν σιδηροδρομικώς από τη Γερμανία στη Γαλλία δεν είχαν καθαριστεί σωστά και ήταν τελείως μολυσμένα. Αυτό συνέβαινε για περίπου 13 χρόνια.
<P>
Φυσικά, κάτι τέτοιο μπορεί να συμβεί μόνον σε μία βιομηχανία όπως η πυρηνική βιομηχανία, η οποία προστατεύεται και περιβάλλεται από μυστικότητα. Είναι σχεδόν αδύνατον να παρακολουθήσουμε και να ζητήσουμε απολογισμό για τη μετακίνηση ραδιενεργού υλικού. Η εν λόγω βιομηχανία γνώριζε για τη ραδιενεργή μόλυνση κατά τη μεταφορά στο Ηνωμένο Βασίλειο και τη Γαλλία ήδη από το 1980. Η εν λόγω βιομηχανία γνώριζε για το επισφαλές και επικίνδυνο σφράγισμα των βαρελιών και, αν κατάλαβα καλά, τα μικρότερα βαρέλια τα οποία μεταφέρθηκαν στο Sellafield δεν είχαν δοκιμαστεί καθόλου όσον αφορά την αποτελεσματικότητα, την ασφάλεια και την επάρκειά τους.
<P>
Επιτρέψτε μου να πω κάτι που ελπίζω να λάβει υπόψη της η Επιτροπή. Η επεξεργασία και η αποθήκευση αυτού του υλικού δεν πρέπει να γίνεται στο σημείο παράδοσής του, στα βάθη της Σκωτίας ή της Αγγλίας. Η επεξεργασία και η αποθήκευση αυτού του υλικού πρέπει να γίνεται όσο το δυνατόν πλησιέστερα στο σημείο παραγωγής του. Επιτρέψτε μου επίσης να πω στην Επιτροπή ότι τώρα πρέπει να λάβει υπόψη της τη σοβαρότητα του ζητήματος αυτού. Θα μας δοθεί και άλλη ευκαιρία να το κάνουμε αυτό όταν θα συζητήσουμε τη μεταφορά πυρηνικού υλικού, όταν η Επιτροπή κρίνει ότι είναι η κατάλληλη στιγμή να στείλει την έκθεσή της στην Επιτροπή Μεταφορών.

<SPEAKER ID=331 LANGUAGE="DE" NAME="Rόbig">
Αξιότιμε Πρόεδρε, κύριε Επίτροπε, αξιότιμοι κυρίες και κύριοι, πρέπει να εξασφαλισθεί η σωστή εφαρμογή των νομικών διατάξεων - κι αυτό ισχύει επίσης και για τις ευρωπαϊκές και διεθνείς προδιαγραφές. Πρέπει να εξασφαλισθούν αμέσως ο αντικειμενικός έλεγχος και η διαφάνεια και σε περίπτωση ενός άσχημου περιστατικού πρέπει να ακολουθήσουν αμέσως νομικά μέτρα. Ο συνάδελφος ανέφερε μάλιστα σήμερα τον Λένιν. Νομίζω πως πρέπει να στρέψουμε όλη την ιδιαίτερη προσοχή μας και στην Ανατολική Ευρώπη και πως θα έπρεπε να προσπαθήσουμε να επιβάλουμε και εδώ πρότυπα ασφαλείας το ταχύτερο δυνατό. Εξ ου και το αίτημά μου: χρειαζόμαστε έναν άμεσο καθορισμό του υψηλότερου δυνατού κοινού παρονομαστή για πρότυπα ασφαλείας στην Ευρώπη και μία σαφή ενίσχυση της ενημερωτικής πολιτικής.

<SPEAKER ID=332 LANGUAGE="DE" NAME="Graenitz">
Κύριε Πρόεδρε, κύριε Επίτροπε, ακούγοντας τις δηλώσεις σας, θυμήθηκα αυτό που είχε φωνάξει από τη θέση αυτή πέρυσι γεμάτος ενθουσιασμό ο Πρόεδρος της Επιτροπής Santer: "ας κάνουμε την Ένωσή μας μία Ένωση Υγείας». Η προστασία της υγείας του πληθυσμού της Ευρώπης είναι όμως τελικά αυτή που παραμελήθηκε κατά τις μεταφορές πυρηνικών αποβλήτων, διότι πώς αλλιώς θα μπορούσαν να έχουν εκτεθεί σε επιβαρύνσεις από την ακτινοβολία εργάτες μεταφορών, προσωπικό φρούρησης και άτομα, τα οποία διαμαρτυρήθηκαν ενάντια σε αυτές τις μεταφορές; Σε αυτό προστίθεται το γεγονός ότι στις μεταφορές αυτές πρόκειται μόνο για ενδιάμεσες μεταφορές και αποθηκεύσεις, επειδή δεν υπάρχει ακόμα κάποιο σημείο εναπόθεσης πυρηνικών αποβλήτων. Η έρευνα συνεχίζεται πάντα, όμως δεν βρίσκουμε λύση.
<P>
Είναι απαραίτητο όχι μόνο να έχουμε κανονισμούς ασφαλείας, αλλά και να τους επιβάλλουμε, διότι όταν ο Καίσαρας, κύριε συνάδελφε Chichester, έλεγε πως η σύζυγός του έπρεπε να είναι υπεράνω κάθε υποψίας, αυτά αποτελούσαν τα λόγια, με τα οποία εισήγαγε το διαζύγιο, επειδή η σύζυγός του τού είχε αποκρύψει πράγματα που είχαν συμβεί στο σπίτι του. Γι' αυτό ακριβώς πρόκειται! Είναι αδύνατον να αποκρύπτονται πράγματα από τον κόσμο, όπως και να μην έχουν ελεύθερη πρόσβαση σε όλες τις πληροφορίες η Επιτροπή, οι εταιρίες και τα κράτη μέλη και να τις μεταδίδουν στους πολίτες.
<P>
Μία ομάδα κρατών μελών αρνήθηκαν να επιλέξουν την παραγωγή ρεύματος από πυρηνική ενέργεια. Οι μεταφορές περνούν και από αυτές τις χώρες, διότι δεν είναι δυνατόν να γίνει αλλιώς στην Ευρώπη για γεωγραφικούς λόγους. Πραγματικά, δεν βλέπω τον λόγο να πρέπει να εκτίθενται σε κίνδυνο οι άνθρωποι και νομίζω πως οι πόροι που δαπανούμε άφθονα για την Ευρατόμ θα μπορούσαν τώρα επιτέλους να διατεθούν για τον καθορισμό προδιαγραφών ασφαλείας, οι οποίες και θα ισχύουν για όλα τα κράτη μέλη καθώς και για όλες τις υποψήφιες προς ένταξη χώρες. Έτσι θα μπορέσουμε να εγγυηθούμε για την ασφάλεια στην Ευρώπη, διότι η ασφάλεια είναι αδιαίρετη και δεν μπορούμε να ρίχνουμε το φταίξιμο από τη μία πλευρά στην άλλη.

<SPEAKER ID=333 LANGUAGE="EN" NAME="Bowe">
Κύριε Πρόεδρε, νομίζω ότι είμαστε εδώ απόψε για να συζητήσουμε για την πυρηνική βιομηχανία, όμως, έχοντας ακούσει την αρχική απάντηση της Επιτροπής, νομίζω ότι θα ήταν δίκαιο αν έλεγα ότι δεν είναι η κατάλληλη. Αναμφίβολα χαρακτηρίζεται από αυταρέσκεια και δεν έχει την απαιτούμενη σοβαρότητα. Πράγματι, περιμένουμε περισσότερα από την Επιτροπή όταν συμβαίνουν περιστατικά όπως αυτό.
<P>
Αυτές οι πρόσφατες αποκαλύψεις για υψηλά επίπεδα εκτινοβολίας που ανακαλύφθηκαν σε βαρέλια και μεταφορικό εξοπλισμό που χρησιμοποιήθηκε για τη μεταφορά πυρηνικών αποβλήτων αποτελούν δυστυχώς άλλη μία περίπτωση όπου η πυρηνική βιομηχανία αυτοσαμποτάρεται. Πότε θα μάθουν επιτέλους; Η εύθραυστη εμπιστοσύνη του κοινού στην τεχνική ικανότητα και την υπεύθυνη φροντίδα που ασκείται από τη βιομηχανία γι' άλλη μία φορά εξανεμίστηκε. Πότε θα μάθει αυτή η βιομηχανία ότι για να διατηρήσει την εμπιστοσύνη και την υποστήριξη του κοινού, και για να έχει ελπίδες να λειτουργεί και στο μέλλον, πρέπει να λειτουργεί με τις υψηλότερες προδιαγραφές ασφαλείας και με επιμέλεια και ζήλο απαράμιλλο;
<P>
Κατά την προσωπική μου γνώμη, αν η εν λόγω βιομηχανία θέλει να έχει μέλλον σε ένα σταθερό νομοθετικό και οικονομικό περιβάλλον, πρέπει να διδαχτεί από το παρελθόν και να συμπεριφέρεται ανοικτά και με διαφάνεια, με όσο το δυνατόν μεγαλύτερη φροντίδα για τη δημόσια ασφάλεια. Ορισμένες από τις προτάσεις ψηφίσματος, οφείλω να το πω, αποτελούν υπερβολικές αντιδράσεις στα πρόσφατα περιστατικά, τα οποία, από τεχνική άποψη, δεν νομίζω ότι είναι τόσο σοβαρά όσο ισχυρίζονται ορισμένοι. Ωστόσο, πρέπει να παραδεχτώ ότι πράγματι ευχαριστήθηκα την παρέμβαση της κυρίας Bloch von Blottnitz!
<P>
Πρέπει να μάθουμε ορισμένα πράγματα. Αυτά υπάρχουν σε αυτές τις προτάσεις ψηφίσματος που εξετάζουμε απόψε. Πρώτον, πρέπει να γίνουν επειγόντως δημόσιες έρευνες: Κάτι τέτοιο είναι απολύτως απαραίτητο. Πρέπει να διορθωθούν αμέσως οποιαδήποτε προβλήματα και οποιεσδήποτε καταχρήσεις αποκαλυφθούν. Πρέπει να καθιερωθούν νέα πρότυπα σε ευρωπαϊκό επίπεδο για την παρακολούθηση, την εκτίμηση του κινδύνου κατά τη μεταφορά, και, στη συνέχεια, ένα νέο σύστημα ομοιόμορφων προτύπων λειτουργίας για ολόκληρη την Ευρώπη.
<P>
Τέλος, νομίζω ότι η Επιτροπή και τα ενδιαφερόμενα κράτη μέλη έχουν την ευθύνη να διασφαλίσουν ότι θα γίνουν οι απαραίτητες ενέργειες για την απόδοση τυχόν ευθυνών που θα προκύψουν κατά τις έρευνες. Ας ελπίσουμε ότι αυτή η σταγονίτσα θα κάνει να ξεχειλίσει το ποτήρι για την πυρηνική βιομηχανία, η οποία σήμερα τηρεί πεισματική και κοντόφθαλμη στάση. Στο τέλος ίσως παραδεχτεί την πραγματικότητα.

<SPEAKER ID=334 NAME="Oreja">
Κύριε Πρόεδρε, κυρίες και κύριοι βουλευτές, επιτρέψτε μου να κάνω μία αρχική παρατήρηση. Αποτελεί τιμή για μένα που παρευρίσκομαι σήμερα εδώ και σας ενημερώνω για τη θέση της επιτροπής σχετικά με την μόλυνση των δεξαμενών μεταφοράς ραδιενεργών πυρηνικών αποβλήτων.
<P>
Η κυρία Bjerregaad θα επιθυμούσε να παρευρίσκεται εδώ μαζί σας, άλλωστε είναι και η αρμόδια επίτροπος για το θέμα, αλλά, όπως το γνωρίζεται ήδη, είχε ένα εξαιρετικά σημαντικό συμβούλιο στο Λουξεμβούργο, ένα απ' αυτά τα συμβούλια που στη δική μας γλώσσα ονομάζουμε "jumbo», με θέμα "περιβάλλον και μεταφορές».
<P>
Θα απαντήσω λοιπόν εν συντομία σε ορισμένα θέματα, αλλά μπορείτε να είστε σίγουροι ότι από αύριο το πρωί κιόλας θα της διαβιβάσω τις ερωτήσεις σας. Έχω καταγράψει όλα τα ερωτήματα που μου θέσατε καθώς και τον τρόπο με τον οποίο τα διατυπώσατε και η κυρία Bjerregaad θα σας απαντήσει είτε γραπτώς είτε προφορικώς.
<P>
Κατ' αρχήν θα ήθελα να σας πω ότι η επιτροπή δείχνει ιδιαίτερη ευαισθησία γι· αυτό το πρόβλημα και συμφωνεί πλήρως με τις δηλώσεις ορισμένων από σας και ιδιαίτερα με την τελευταία παρέμβαση του κυρίου Bowe, καθώς και με άλλες, όπως για παράδειγμα αυτή του κυρίου Chichester, σχετικά με την αναγκη κοινοποίησης πληροφοριών στο κοινό. Έγινε επίσης αναφορά στην ευαισθησία που δείχνει ο Πρόεδρος Santer σε πτυχές θεμάτων που αφορούν την υγεία. Πράγματι οι πτυχές αυτές αποτελούν μία από τις βασικές ανησυχίες της Επιτροπής και αυτό από την αρχή της θητείας της εδώ και τρεισήμισι χρόνια. Κατά συνέπεια, πώς θα ήταν δυνατόν να μην είμαστε ευαισθητοποιημένοι για ένα πρόβλημα σαν κι αυτό.
<P>
Σε μία προσπάθεια ν' απαντήσω στον κύριο Lange και στην κυρία Bloch von Blottnitz πρέπει να σας πω κατ' αρχήν ότι αγνοούμε πόσες φορές ξεπεράσθηκαν τα όρια μόλυνσης κατά την διάρκεια της έκθεσης. Τα όρια ισχύουν σε περίπτωση μη σταθερής μόλυνσης δηλαδή μίας μόλυνσης που μπορεί να αφαιρεθεί με το καθάρισμα της επιφάνειας και που μπορεί λοιπόν να μεταδοθεί στα άτομα που έρχονται σε επαφή μ' αυτή την επιφάνεια. Παρ' όλα αυτά γνωρίζουμε εδώ και κάποιο χρονικό διάστημα ότι μία μόλυνση που δεν μπορεί να αφαιρεθεί κατά τη στιγμή της αποστολής μπορεί να μετατραπεί κατά την διάρκεια της μεταφοράς μέσω φυσικών διαδικασιών, ώστε κατά την άφιξη να είναι μη σταθερή. Οι δεξαμενές μεταφοράς αποβλήτων σκεπάζονται λοιπόν κατά την διαμετακόμιση ώστε να απαγορευθεί οποιαδήποτε επαφή ατόμων με αυτές και να αποφευχθεί οποιοδήποτε φαινόμενο πλυσίματος λόγω της βροχής.
<P>
Επιπλέον, κάθε επανεμφάνιση μη σταθερής μόλυνσης κατά την διάρκεια μεταφορών πρέπει να συνοδεύεται από απολύμανση που θα πρέπει να γίνεται όσο το δυνατόν συντομότερα, μετά την ανίχνευσή της. Θα πρέπει λοιπόν να αναμένουμε την εμφάνιση τέτοιων περιπτώσεων, χωρίς όμως να μπορούμε να αναφέρουμε κάποιο αριθμό. Παρ' όλα αυτά, στη περίπτωση μας, υπήρξε κάποια αδυναμία επικοινωνίας μεταξύ των τεχνικών που ανίχνευσαν τη μόλυνση και των αρμοδίων αρχών, με αποτέλεσμα οι τελευταίες να μη συνειδητοποιήσουν πλήρως ούτε την έκταση του προβλήματος που δημιουργεί η μόλυνση ούτε την πιθανότητα τα φαινόμενα αυτά να υποκρύπτουν την ανάγκη ύπαρξης αυστηρότερων προδιαγραφών. Οι πτυχές αυτές θα πρέπει βεβαίως να αποτελέσουν αντικείμενο συμπληρωματικών μέτρων, ιδίως σε εθνικό επίπεδο.
<P>
Θα ήθελα επίσης, σε απάντηση μέρους της ερώτησης που έθεσε ο κύριος Lange, να του πω ότι σε μία έκθεση που συντάχθηκε το 1985 από τον Διεθνή Οργανισμό Ατομικής Ενέργειας αναγνωρίζεται ρητά η πιθανότητα επανεμφάνισης μη σταθερής μόλυνσης στην επιφάνεια δεξαμενών μεταφοράς καυσίμων κατά τη διαμετακόμιση, ακόμη και στην περίπτωση που η μόλυνση θα είχε καθαρισθεί πριν την αποστολή τους. Πολλές χώρες της Ευρωπαϊκής Ένωσης καθώς και η Επιτροπή συνέβαλλαν στη σύνταξη αυτής της έκθεσης. Παρ' όλα αυτά η ευθύνη εφαρμογής των κοινοτικών οδηγιών εμπίπτει, κατά πρώτο λόγο, στα κράτη-μέλη και η Επιτροπή αγνοούσε την πιθανή έκταση των προβλημάτων μόλυνσης των δεξαμενών μεταφοράς αποβλήτων στα οποία οφείλεται το φαινόμενο αυτό, πριν ενημερωθεί σχετικά με την κατάσταση στην Γαλλία από τις αρμόδιες γαλλικές αρχές, στις 30 Απριλίου 1998.
<P>
Τέλος, απαντώντας στον κύριο Eisma, θα του πω, όπως άλλωστε έχω ήδη πει, ότι υπάρχουν πάντα σε εξέλιξη έρευνες στα διάφορα κράτη μέλη και όταν ολοκληρωθούν, τότε Επιτροπή θα εξετάσει πολύ γρήγορα το κατά πόσο πρέπει να γίνει μία συνολική και πιο εμπεριστατωμένη μελέτη στα πολυάριθμα κράτη μέλη που ενδεχομένως αφορά.
<P>
Τέλος θα πω στον κύριο Fitgimons ότι άκουσα με πολύ ενδιαφέρον την παρέμβασή του καθώς και τις παρεμβάσεις του κυρίου Seppanen και άλλων. Αν κατάλαβα καλά υπάρχουν θέματα που δεν άπτονται ακριβώς του προβλήματος των μεταφορών. Θα τα μεταβιβάσω παρ' όλα αυτά, όπως και τα υπόλοιπα, στην κυρία Bjerregaad. Τώρα σε ότι αφορά τον κύριο Morris θα του πω απλώς ότι φαίνεται ξεκάθαρα από τα αποτελέσματα που έχουμε στη διάθεσή μας ότι ούτε το προσωπικό ούτε ο πληθυσμός δεν εκτέθηκαν σε ακτινοβολίες που ξεπερνούν τα καθορισθέντα σε κοινοτικό επίπεδο όρια και ότι κάθε έκθεση, ως αποτέλεσμα της υπερβάλλουσας μόλυνσης των δεξαμενών μεταφοράς, δεν αντιστοιχεί παρά σ' ένα μικρό ποσοστό των εν ισχύι ορίων.
<P>
Ορίστε κύριε Πρόεδρε, κυρίες και κύριοι βουλευτές, όσα μπορώ να σας πω σήμερα. Επιτρέψτε μου τέλος να επιμείνω στο γεγονός ότι είμαστε ιδιαίτερα ευαισθητοποιημένοι σχετικά με τα προβλήματα που αναφέρθηκαν. Όπως σας είπα, θα μεταβιβάσω άμεσα τα ερωτήματα σας στην κυρία Bjerregaard που θα είναι σε θέση να δώσει πλήρεις απαντήσεις.

<SPEAKER ID=335 NAME="Πρόεδρος">
Μπορώ να δω ότι υπάρχουν τέσσερις βουλευτές που ζήτησαν το λόγο για πολύ σύντομες ερωτήσεις. Παρακαλώ τους βουλευτές να λάβουν υπόψη τους το γεγονός ότι ο κ. Oreja είναι εδώ ως αντικαταστάτης κάποιας άλλης Επιτρόπου, και ότι θα υπάρξουν άλλες ευκαιρίες για να ερωτηθεί η αρμόδια επίτροπος.

<SPEAKER ID=336 LANGUAGE="DE" NAME="Bloch von Blottnitz">
Κύριε Πρόεδρε, θα ήθελα μόνο να κάνω δύο ερωτήσεις, τις οποίες και θα παρακαλέσω να διαβιβάσετε στην αρμόδια Επίτροπο αν έχετε την καλωσύνη.
<P>
Πρώτον, πότε θα λάβουμε τα πρωτόκολλα της μόνιμης ομάδας εργασίας; Δεύτερον, θα καθιερωθεί επιτέλους η υποχρέωση δήλωσης για τους μεταφορείς και τις μεταφορές των εταιριών; Αυτή, ξέρετε, δεν αναφέρεται σε καμία οδηγία. Τρίτον, θα ήθελα απλά να σας πω ότι η μόλυνση είναι μεγαλύτερη κατά την άφιξη κι όχι κατά την αναχώρηση.

<SPEAKER ID=337 LANGUAGE="EN" NAME="Morris">
Κύριε Πρόεδρε, τον Απρίλιο συμπληρώθηκε ένας χρόνος από τότε που η Επιτροπή Μεταφορών και Τουρισμού επέστρεψε στην Επιτροπή μία έκθεση, την οποία έπρεπε να εξετάσει και το Συμβούλιο, σχετικά με την αεροπορική μεταφορά πυρηνικού υλικού. Ακόμα περιμένουμε να μας επιστραφεί η έκθεση στην επιτροπή. Πρόκειται για επείγον θέμα και επομένως θα ήθελα να ζητήσω από την Επιτροπή να διερευνήσει πότε θα παρουσιαστεί η έκθεση αυτή στην Επιτροπή Μεταφορών.

<SPEAKER ID=338 LANGUAGE="DE" NAME="Lange">
Κύριε Πρόεδρε, πότε θα αποκτήσει το Κοινοβούλιο τη δυνατότητα να διαβάσει τα πρωτόκολλα της μόνιμης ομάδας εργασίας "πυρηνική ασφάλεια», αν δεν μπορούν να επιδοθούν απευθείας; Εγώ ευχαρίστως να έρθω τη Δευτέρα το πρωί στην Επιτροπή και να διαβάσω εκεί τα πρωτόκολλα.

<SPEAKER ID=339 NAME="Oreja">
Ναι, βεβαίως. Αλλά δεν είμαι σε θέση να σας δώσω σωστές απαντήσεις και δεν θέλω να δώσω ασαφείς απαντήσεις διότι δεν είναι αυτή η δουλεία μου εδώ και δεν θα είχε κανένα νόημα.
<P>
Ο σεβασμός που αρμόζει σε βουλευτές με εμποδίζει να πω γενικότητες. Παρ' όλα αυτά μπορείτε να είσθε βέβαιοι και ιδιαίτερα ο κύριος Lange που ρωτούσε αν μπορεί να πάει τη Δευτέρα να δει τα πρακτικά των συναντήσεων ότι όχι αργότερα από αύριο στις 09.00, η κυρία Bjerregaard θα είναι πλήρως ενημερωμένη για όλα τα θέματα που αναφέρθηκαν εδώ, για το θέμα των πρακτικών της μόνιμης ομάδας εργασίας, το θέμα που αφορά κάποια οδηγία κ.λ.π. και ελπίζω ότι μέσα στις 24 επόμενες ώρες θα έχετε μία απάντηση από την κυρία Bjerregaard, με τον ένα ή τον άλλο τρόπο.
<P>
Σε ότι με αφορά δεν μπορώ να προχωρήσω περαιτέρω, ακριβώς από σεβασμό προς το Κοινοβούλιο και τους βουλευτές.

<SPEAKER ID=340 NAME="Πρόεδρος">
Θα ήθελα να σας ευχαριστήσω κύριε Επίτροπε, διότι προσήρθατε στο Κοινοβούλιο παρά την ελάχιστη προειδοποίηση, και διότι απαντήσατε τόσο καλά παρότι δεν είναι ο τομέας σας. Θα σας παρακαλούσαμε να μεταφέρετε τις ευχές όλου του Σώματος στην κ. Bjerregaard. Εκ μέρους της προεδρίας θέλω να προσθέσω ότι είναι φυσικά σημαντικό η ηγεσία του Κοινοβουλίου να προσπαθεί να προετοιμάζει τις συζητήσεις ούτως ώστε να παρευρίσκεται ο σωστός επίτροπος. Πρόκειται για αυτοκριτική που αυτή τη στιγμή ασκώ εκ μέρους της προεδρίας. Αλλά γι' ακόμη μία φορά ευχαριστώ, κύριε Επίτροπε, για την προθυμία σας να παρευρεθείτε.
<P>
Έχω λάβει 6 προτάσεις ψηφίσματος , που υποβλήθηκαν σύμφωνα με το άρθρο 37, παράγραφος 2, του Κανονισμού.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.
<P>
(Η συνεδρίαση λήγει στις 23.30)

