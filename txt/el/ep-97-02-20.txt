<CHAPTER ID=1>
Εγκριση των συνοπτικών πρακτικών
<SPEAKER ID=1 NAME="Πρόεδρος">
Τα πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="DE" NAME="Sakellariou">
Kύριε Πρόεδρε, θα μιλήσω επί των συνοπτικών πρακτικών. Στη σελίδα 18 της γερμανικής έκδοσης και στο θέμα 16 «Πολιτική της Ένωσης για την Aλγερία», στην πρόταση ψηφίσματος της Oμάδας του Eυρωπαϊκού Σοσιαλιστικού Kόμματος αναφέρεται και το όνομά μου. Δε στηρίζω την πρόταση αυτή. Aνακοίνωσα επίσης στις αρμόδιες υπηρεσίες ότι αποσύρω την υπογραφή μου.

<SPEAKER ID=3 NAME="Πρόεδρος">
Θα αναφερθεί στις ψηφοφορίες, κύριε Sakellariou. Θα γίνει η διόρθωση.
<P>
(Το Σώμα εγκρίνει τα συνοπτικά πρακτικά)

<SPEAKER ID=4 LANGUAGE="EN" NAME="Andrews">
Κύριε Πρόεδρε, όπως θα θυμάται το Σώμα, είχα θέσει με πολλές ευκαιρίες, μαζί με άλλους βουλευτές, το ζήτημα της φυλάκισης της Roisin McAliskey, η οποία είναι έγκυος επτά μηνών, σε φυλακή κατηγορίας Α.
<P>
Ο Υπουργός Εξωτερικών της Ιρλανδίας διευκρίνισε με το Βρετανό Πρέσβη στην Ιρλανδία και το Γερμανό Πρέσβη στο Λονδίνο ότι δεν υπάρχει καμμία αντίρρηση εκ μέρους της γερμανικής κυβέρνησης για την αποφυλάκισή της.
<P>
Απευθύνω πλέον έκκληση σε σας, κύριε Πρόεδρε, για να ζητήσετε από τη βρετανική κυβέρνηση να αποφυλακίσει επειγόντως τη γυναίκα αυτή.

<SPEAKER ID=5 LANGUAGE="NL" NAME="Oomen-Ruijten">
Πρόεδρε, το μόνο που θέλω είναι να γνωστοποιήσω στους αξιότιμους συναδέλφους ότι εχθές συζητήσαμε εκτενώς για το θέμα αυτό και ότι είναι συνεπώς κάπως παράξενο να επανερχόμαστε σε κατεπείγοντα ψηψίσματα τα οποία δεν έγιναν δεκτά.

<SPEAKER ID=6 NAME="Πρόεδρος">
Ευχαριστώ πολύ, κυρία Oomen-Ruijten. Σημειώσαμε την παρατήρησή σας.

<CHAPTER ID=2>
ONP και καθολική υπηρεσία τηλεπικοινωνιών
<SPEAKER ID=7 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0049/97) της κ. Read, εξ ονόματος της Επιτροπής Οικονομικής, Νομισματικής και Βιομηχανικής Πολιτικής σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου περί εφαρμογής της παροχής ανοικτού δικτύου (ΟΝP) στη φωνητική τηλεφωνία και για την καθολική υπηρεσία τηλεπικοινωνιών σε ανταγωνιστικό περιβάλλον (αντικατάσταση της οδηγίας 95/62/CE του Ευρωπαϊκού Κοινοβουλίου και του Συμβουλίου) (COM(96)0419 - C4-0581/96-96/0226(COD)).

<SPEAKER ID=8 NAME="Read">
Κύριε Πρόεδρε, όπως γνωρίζουν οι συνάδελφοι της επιτροπής οικονομικής, νομισματικής και βιομηχανικής πολιτικής, αυτή είναι η τρίτη προσπάθεια για τις προτάσεις κινητής τηλεφωνίας, πριν καν την προθεσμία για την απελευθέρωση από την 1η Ιανουαρίου 1998. Θα ήθελα να υπογραμμίσω ότι η επιτροπή, όπως και το Σώμα, εργάστηκαν με αρκετή ταχύτητα για να διευκολύνουν τις προτάσεις αυτές να περάσουν από τα διάφορα απαραίτητα στάδια για το Συμβούλιο Τηλεπικοινωνιών στις αρχές Μαρτίου. Αυτός ο τρόπος εργασίας δεν ήταν ο ιδανικός, αλλά νομίζω ότι κάτω από τις συγκεκριμένες συνθήκες, τα καταφέραμε εξαιρετικά καλά.
<P>
Όπως γνωρίζετε, η παρούσα πρόταση είναι εκείνη, στο φάκελο των τηλεπικοινωνιών, που έχει τις πλέον άμεσες επιπτώσεις για τους πολίτες της Ευρωπαϊκής Ένωσης. Αυτός είναι ο λόγος για τον οποίο η επιτροπή επικέντρωσε την προσοχή της σε ορισμένες πτυχές των προτάσεων αυτών που αφορούν τον καταναλωτή. Υπάρχει ασφαλώς ο κίνδυνος να επικεντρωθούν οι επιχειρήσεις στα περισσότερο προσοδοφόρα τμήματα της εν λόγω αγοράς στα οποία, πολύ συχνά, δεν περιλαμβάνεται ο συνηθισμένος οικιακός καταναλωτής. Καταθέσαμε τροπολογίες για την καθολική υπηρεσία - η οποία κατέχει κεντρική θέση στις προτάσεις αυτές - για την προστασία του καταναλωτή και ορισμένοι συνάδελφοί μου κατέθεσαν πολύ χρήσιμες τροπολογίες που ενισχύουν τις προτάσεις της Επιτροπής, ιδίως όσον αφορά τα δικαιώματα των οργανώσεων καταναλωτών να ζητείται η γνώμη τους σχετικά με αλλαγές.
<P>
Υπάρχουν τροπολογίες για την προστασία των καταναλωτών με χαμηλό εισόδημα και χαιρετίζω τις ιδέες της Επιτροπής για ελαστικά σχήματα πληρωμής. Κατέθεσα τροπολογίες τις οποίες υποστήριξε η επιτροπή, ενώ κατέθεσα εκ νέου πολλές άλλες εξ ονόματος της ομάδας μου σχετικά με την προστασία των καταναλωτών με ειδικές ανάγκες. Συχνά δεν γίνεται ευρέως αντιληπτό ότι ορισμένες από τις εξελίξεις στον τομέα της τεχνολογίας των τηλεπικοινωνιών μπορούν να θέσουν σε μειονεκτική θέση ορισμένους καταναλωτές με ειδικές ανάγκες. Για παράδειγμα, τα βιντεόφωνα είναι σχεδόν άχρηστα στους τυφλούς ή στα άτομα με μειωμένη όραση. Καταθέσαμε τροπολογίες σχετικά με την ποιότητα της υπηρεσίας και την προστασία των καταναλωτών στις αγροτικές περιοχές - στις απομονωμένες περιοχές ή στις λιγότερο κατοικημένες περιοχές.
<P>
Αναμένω με ιδιαίτερο ενδιαφέρον τα σχόλια του Επιτρόπου Bangeman σχετικά με την έκταση στην οποία οι προτάσεις αυτές πρέπει να καλύπτουν την κινητή τηλεφωνία. Γνωρίζω ότι το ζήτημα αυτό είναι αμφιλεγόμενο και δεν υποστηρίζεται αναγκαστικά από όλες τις πολιτικές ομάδες στο Σώμα. Θα ήθελα να τους ζητήσω να ακούσουν προσεκτικά τι έχει να πει ο Επίτροπος και να σκεφθούν ίσως αναλόγως πώς θα ψηφίσουν. Είναι αλήθεια ότι η αγορά κινητής τηλεφωνίας αναπτύσσεται με πολύ διαφορετικούς ρυθμούς στα διάφορα κράτη μέλη. Αλλά νομίζω ότι είναι απολύτως σαφές πως αργά ή γρήγορα θα υπάρξει μία αγορά. Θεώρησα, και η επιτροπή συμφώνησε μαζί μου, ότι θα πρέπει να κάνουμε μερικά βήματα προς τα εκεί τώρα. Το πεδίο που επιλέξαμε είναι η χρηματοδότηση της καθολικής υπηρεσίας και η προστασία του καταναλωτή: σχετικά μικρά, αλλά σημαντικά βήματα και, κατά τη γνώμη μου, το περισσότερο συνεκτικό και λογικό σημείο για να αρχίσει κανείς.
<P>
Δεν στερείται ενδιαφέροντος αυτή την εβδομάδα, κατά την οποία συζητούμε αυτή την έκθεση για τη φωνητική τηλεφωνία, ότι συνήφθη επιτέλους η συμφωνία του Παγκόσμιου Οργανισμού Εμπορίου, η οποία έσπασε όλα τα ρεκόρ. Ήταν ενδιαφέρον ότι τόσο η Επιτροπή, όσο και ο ίδιος ο ΠΟΕ οικειοποιήθηκαν την επιτυχία αυτή - είμαι βέβαιη ότι το αξίζουν και οι δύο. Υπογράμμισε πόσο πολύ κερδοφόρα και σημαντική είναι αυτή η βιομηχανία - τόσο από μόνη της, όσο και ως συμπλήρωμα τόσο πολλών βιομηχανιών. Νομίζω ότι χαιρετίζουμε τη συμφωνία και αναγνωρίζουμε ειδικά την αγορά που θεσπίστηκε και ελπίζω ότι η Ευρωπαϊκή Ένωση θα προχωρήσει προς τα επίπεδα τιμολόγησης που ισχύουν για τους καταναλωτές στις ΗΠΑ. Συγχρόνως, κατανοούμε ότι η βιομηχανία αυτή ασφαλώς θα επιθυμεί και μπορεί οπωσδήποτε να ανταπεξέλθει στο κόστος των βασικών μέτρων προστασίας του καταναλωτή που είμαι βέβαιη ότι θα υποστηρίξει το Σώμα.
<P>
Αυτά είναι όλα τα σχόλια που έχω να κάνω. Υποβάλλω την πρόταση στην κρίση σας και διαβεβαιώ τον Επίτροπο και το Συμβούλιο ότι το Κοινοβούλιο θα πράξει το παν για να εξασφαλιστεί ότι το παρόν μέτρο θα προχωρήσει με κατάλληλο ρυθμό για να τηρήσει την προθεσμία της 1ης Ιανουαρίου 1998.

<SPEAKER ID=9 LANGUAGE="DE" NAME="Ettl">
Κύριε Πρόεδρε, κυρίες και κύριοι, η επικείμενη απελευθέρωση της αγοράς τηλεπικοινωνιών, προσφέρει στην ευρωπαϊκή οικονομία μια πληθώρα δυνατοτήτων και πεδίων δράσης, με σοβαρές επιπτώσεις, από άποψη απασχόλησης. Aποτελεί όμως παράλληλα, όσο κι αν φαίνεται απίθανο και καθαρά τεχνικό, και σημαντική κοινωνική πρόκληση.
<P>
Kάτω από τις δεδομένες οικονομικές και κοινωνικές συνθήκες, η γενική πρόσβαση στο δίκτυο, η οικονομική προσιτότητα των υπηρεσιών στην πραγματικότητα, είναι μια conditio sine qua non για την ισότητα των ευκαιριών και την αποφυγή διακρίσεων μεταξύ των πολιτών. Γι' αυτό και θα πρέπει η μορφή και η έκταση της απελευθέρωσης της αγοράς, να λαμβάνει υπόψη πάντα τα συμφέροντα των καταναλωτών στον τομέα αυτό.
<P>
H απελευθέρωση θα πρέπει να εξασφαλίζει στις ασθενέστερες ομάδες καταναλωτών, στους ηλικιωμένους, στους ανάπηρους, στα άτομα με χαμηλά εισοδήματα, καθώς και σ' εκείνους που ζουν σε γεωγραφικά απομακρυσμένες περιοχές, από σήμερα κιόλας, μια οικονομικά και κοινωνικά, ζωτικής σημασίας ελάχιστη υπηρεσία, σε κοινωνικά ανεκτές τιμές. Aυτό είναι το σημαντικό. Aυτό είναι κανόνας επικοινωνίας, ειδικά για τα κατώτερα στρώματα, ειδικά για τους μικρότερους ανθρώπους. Aυτό ειδικά, δείχνει ότι η φωνητική τηλεφωνία είναι σοβαρό εργαλείο κοινωνικής ολοκλήρωσης, ή ακριβέστερα, μ' έναν αμελή χειρισμό, μπορεί να συμβάλει σημαντικά στην απομόνωση.
<P>
Γι' αυτό και, στους γενικούς ελέγχους για έντιμο ανταγωνισμό και για την αναγκαία διαφάνεια τιμών, στον καθορισμό των διαφόρων μορφών έκπτωσης προς τους ιδιώτες και τους μεγάλους πελάτες, σε έρευνες για δεσπόζουσα θέση στην αγορά των τηλεπικοινωνιακών φορέων, καθώς και στην περαιτέρω εξέλιξη νέων συστημάτων, ή ακόμη και σ' άλλα ρυθμιστικά μέτρα, οι καταναλωτές και οι οργανώσεις των καταναλωτών θα πρέπει να συμμετέχουν υποχρεωτικά στις διαδικασίες λήψης αποφάσεων, στα πλαίσια ενός έντιμου κοινωνικού διαλόγου. Aυτό θα αποφέρει, στη συνέχεια, σημαντικά μεγαλύτερη διαφάνεια, κι αυτό είναι το ζητούμενο.
<P>
Mόνον αυτό αποτελεί ένα δίκαιο και, οικονομικά, καθώς και δημοκρατικά αναγκαίο, ολοκληρωτικό στοιχείο απελευθέρωσης, όπως την εννοώ εγώ. Aλλά το σύνθημα ειδικά αυτής της ντιρεκτίβας είναι, για μένα, ότι ο καταναλωτής θα πρέπει να επωφελείται πλήρως από την τεχνολογική πρόοδο της φωνητικής τηλεφωνίας. Για μένα, ως προστάτη των καταναλωτών, βρίσκονται στο προσκήνιο πέντε βασικά σημεία: Oι οικονομικά προσιτές και έντιμες τιμές, η υψηλή ποιότητα των προσφερόμενων υπηρεσιών, η διαφάνεια τιμής και απόδοσης, η πρόσβαση στη δικαιοσύνη και η αρωγή σε ορισμένες διαδικασίες επίλυσης διαφορών, σε περιπτώσεις δικαστικών αγώνων, και τέλος η συμμετοχή των καταναλωτών σε τεχνικές τροποποιήσεις.
<P>
Aν όμως δε λειτουργεί τίποτε, κάτι θα πρέπει να σκεφθούμε. Aν ο ελεύθερος ανταγωνισμός και η ευθύνη των κρατών μελών δεν οδηγούν στο να υπάρχει ένα αντίστοιχο στάνταρτ, θα πρέπει να σκεφθούμε ελάχιστα στάνταρτ, σε ευρωπαϊκό επίπεδο, και να εξετάσουμε τις συνέπειες που θα έχουν οι φορείς που δε θα πληρούν τα στάνταρτ. Aν λοιπόν, summa summarum , καταφέρουμε να συμπληρώσουμε πρακτικά και να εμπλουτίσουμε την πρόταση της οδηγίας με την έκθεση της κ. Read, τότε μπορεί και πάλι να γίνει λόγος για μια πρόοδο, στο πνεύμα της πολιτικής για τους καταναλωτές, και ελπίζω πως αυτή θα υλοποιηθεί έτσι.

<SPEAKER ID=10 LANGUAGE="NL" NAME="Van Velzen, W.G.">
Πρόεδρε, κατ'αρχάς θα ήθελα να ευχαριστήσω την κ. Read για την πολύ σημαντική προσπάθεια που κατέβαλε. Κάτω από μεγάλη πίεση χρόνου κατόρθωσε να παράγει μία υψηλής ποιότητας έκθεση και πιστεύω ότι το Συμβούλιο Επικοινωνιών, που θα συνέλθει στις αρχές Μαρτίου, θα πρέπει να είναι εξαιρετικά ευγνώμον προς το Κοινοβούλιο για την ταχύτητα με την οποία εργάζεται. Είναι πλέον η σειρά του Συμβουλίου Τηλεπικοινωνιών να εργαστεί με την ίδια αποτελεσματικότητα, δεδομένου ότι το Κοινοβούλιο δεν πρόκειται να δημιουργήσει προσκόμματα όσον αφορά την ελευθέρωση την 1η Ιανουαρίου 1998. Αυτό που έχει σημασία με την καθολική υπηρεσία είναι βεβαίως η ελευθέρωση της αγοράς που αφορά κυρίως την προστασία των καταναλωτών. Επ'αυτού θα ήθελα να θέσω δύο σημαντικά ερωτήματα: κατά πρώτον, ποιο θα είναι το εύρος της καθολικής υπηρεσίας και, κατά δεύτερον, ποιος θα αναλάβει τη χρηματοδότηση; Όσον αφορά το εύρος της καθολικής υπηρεσίας, θα ήθελα να παρατηρήσω ότι, αφενός, η ανάπτυξη μίας απελευθερωμένης αγοράς, στα πλαίσια της οποίας οι ευρωπαϊκές τηλεπικοινωνιακές επιχειρήσεις θα μπορούν να εξελιχθούν ως οντότητες οι οποίες μπορούν να συμμετάσχουν πλήρως στον ανταγωνισμό στη διεθνή αγορά, σημαίνει ότι πρέπει να υπάρξει ιδιαίτερη μέριμνα για να μην επιβληθούν πρόσθετες επιβαρύνσεις στις επιχειρήσεις αυτές. Αφετέρου, υπάρχουν βεβαίως και τα συμφέροντα των καταναλωτών. Μεταξύ των δύο αυτών καταστάσεων υπάρχει μία κάποια ένταση και πρέπει να ανευρεθεί μία ισορροπία. Μία άλλη πτυχή η οποία θα πρέπει να ληφθεί υπόψη αφορά το γεγονός ότι αυτό που είναι τεχνικά δυνατό σε μία χώρα δεν είναι στην άλλη. Συνεπώς, πρέπει να ληφθούν υπόψη οι διαφορές οι οποίες υπάρχουν, δυστυχώς, στην Ευρωπαϊκή Ένωση. Τέλος, είναι σημαντικό να ληφθεί υπόψη η σύγκριση μεταξύ των σταθερών και των κινητών τηλεφωνικών δικτύων και όχι το γεγονός ότι θα υπάρξουν πολλές και σημαντικές τεχνολογικές εξελίξεις κατά τα προσεχή έτη. Αυτό σημαίνει ότι η περιγραφή της καθολικής υπηρεσίας, την οποία συζητάμε αυτή τη στιγμή, είναι χρονικά δεσμευμένη και πρέπει να ισχύει για όλη την Ευρωπαϊκή Ένωση. Είναι πολύ σημαντικό να υπάρξει μία περιγραφή της καθολικής υπηρεσίας σε επίπεδο Ευρωπαϊκής Ένωσης, προκειμένου να προωθηθεί μία κατάσταση σύμφωνα με την οποία οι τηλεπικοινωνιακές επιχειρήσεις θα πληρώνουν μόνο για υπηρεσίες που έχουν καθορισθεί σε επίπεδο Ένωσης και προκειμένου να αποφευχθεί το ενδεχόμενο να επιβαρυνθούν με πρόσθετες υποχρεώσεις οι οποίες επιβάλλονται στις επιχειρήσεις που δρουν στην αγορά. Για το λόγο αυτό, η τροπολογία 10 είναι ιδιαίτερα σημαντική. Η πολιτική μου ομάδα είναι της άποψης ότι η κινητή τηλεφωνία δεν πρέπει σήμερα να συμπεριληφθεί στην καθολική υπηρεσία, λόγω των μεγάλων διαφορών που υφίστανται μεταξύ των χωρών της Ευρωπαϊκής Ένωσης. Πρέπει όμως να αφήσουμε την πόρτα ανοιχτή, δεδομένου ότι τίθεται όντως θέμα σύγκλισης. Αυτό γίνεται με την τροπολογία αριθ. 7.
<P>
Πρόεδρε, έρχομαι τώρα στο δεύτερο ερώτημα που είναι ποιος πληρώνει, ποιος συνεισφέρει στην καθολική υπηρεσία. Η πολιτική μου ομάδα είναι της άποψης ότι τη στιγμή αυτή θα πρέπει να συμμετέχουν στις δαπάνες μόνο οι οργανισμοί παροχής φωνητικής τηλεφωνίας μέσω των σταθερών δικτύων. Αυτό σημαίνει ότι δεν θα συμμετάσχουν οι οργανισμοί παροχής υπηρεσιών μέσω του κινητού δικτύου. Ωστόσο, στο μέλλον θα πρέπει να εξετάσουμε κατά πόσο θα ήταν δικαιολογημένο να συνεισφέρουν και αυτοί. Εξ ου και η τροπολογία αριθ. 15 στην οποία υποβάλλεται σχετική πρόταση. Αυτό που θέλουμε οπωσδήποτε να αποφύγουμε είναι να υποχρεωθούν οι νέοι οργανισμοί παροχής υπηρεσιών να συμμετάσχουν στην καθολική υπηρεσία. Πιστεύουμε ότι αυτό θα ήταν εντελώς λανθασμένο και θα παρεμπόδιζε τη δημιουργία της κοινωνίας των πληροφοριών.
<P>
Πρόεδρε, έρχομαι τώρα στο δίλημμα που αφορά τα μειονεκτούντα άτομα. Υπάρχει μία τάση να προσφέρονται όσο το δυνατόν περισσότερες υπηρεσίες δωρεάν. Δεν πιστεύω ότι η ιδέα αυτή είναι καλή, δεδομένου ότι τα μειονεκτούνται άτομα δεν ευρίσκονται όλα στην ίδια κατάσταση. Ορισμένα από αυτά είναι οικονομικά εύρωστα και πιστεύω ότι θα ήταν προσβλητικό και ενάντια στη χειραφέτησή τους εάν θα τύχαιναν ειδικής μεταχείρισης. Προτείνουμε λοιπόν να μη ρυθμιστεί αυτό σε επίπεδο Ευρωπαϊκής Ένωσης αλλά σε κάποιο χαμηλότερο επίπεδο. Το ίδιο ισχύει και για τους κοινωνικά ασθενέστερους. Η καλύτερη μέθοδος είναι μία αποκεντρωμένη προσέγγιση. Πιστεύω οπωσδήποτε ότι οι κοινωνικά ασθενέστεροι πρέπει να βοηθηθούν προκειμένου να αποφύγουν τον αποκλεισμό, αυτό όμως πρέπει να γίνει σε επίπεδο περιφέρειας, πόλης ή χώρας και όχι σε κοινοτικό επίπεδο.

<SPEAKER ID=11 NAME="Lindqvist">
(SV ) Κύριε Πρόεδρε, ο καιρός περνάει γρήγορα, η 1η Ιανουαρίου 1998 πλησιάζει και θα εφαρμοστεί η ελεύθερη αγορά των τηλεπικοινωνιών. Γενικά θέλω να πώ ότι εμείς στην Σκανδιναβία - Σουηδία και Φινλανδία - έχουμε μια ελεύθερη αγορά από το 1992. Έχουμε καλές εμπειρίες από την ελεύθερη αγορά. τα προβλήματα π.χ. της προσέγγισης των ομάδων των αραιοκατοικημένων περιοχών ήταν αρκετά μικρά. Η εμπειρία μας είναι ότι ο καλύτερος τρόπος να επιτευχθεί η ελεύθερη αγορά είναι η θέσπιση ενός συντάγματος που καθορίζει τα πλαίσια ρύθμισης της αγοράς. Εντός αυτού του πλαισίου θα επιτηρείται η αγορά από εμάς που είμαστε άμεσα εκλεγμένοι. Θα φροντίσουμε ώστε να βελτιωθούν εκφυλιστικά φαινόμενα και παρόμοια τέτοια που δεν θέλουμε να υπάρχουν. Αυτό για το οποίο επομένως ομιλούμε είναι ότι πρέπει να υπάρχει μια ετοιμότητα για την νομοθεσία μιας απελευθερωμένης αγοράς, αλλά όχι περισσότεροι κανόνες και νόμοι απ&#x02BC;ότι είναι απαραίτητο για να λειτουργεί αυτή η αγορά. Αυτή είναι η εμπειρία μας από την Σκανδιναβία. Αυτό που πρωτίστως πρέπει να ρυθμιστεί είναι η ασφάλεια και η προστασία των καταναλωτών καθώς και ίσες δυνατότητες εκμετάλλευσης της νέας τεχνολογίας στην κοινωνία της πληροφόρησης. Η Ομάδα μας θέλει επίσης να υπογραμμίσει ότι αυτό το ζήτημα δεν πρέπει μόνο να αφορά την τεχνολογία αλλά ότι είναι εξίσου ένα ζήτημα δημοκρατίας, ισοτιμίας των ακριτικών και αραιοκατοικημένων περιοχών καθώς και ίσων δυνατοτήτων για όλους, για τους ηλικιωμένους, τους νέους, τα ανάπηρα άτομα και αυτούς οι οποίοι ίσως δεν συνηθίζουν να εργάζονται με την επικοινωνία αυτής της μορφής.
<P>
Η έκθεση Read είνια κατά βάση καλή. Το καθήκον μας ως άμεσα εκλεγμένοι είναι να επιβλέπουμε την αγορά και να φροντίζουμε να διαφυλάττεται το γενικό συμφέρον και το συμφέρον των πολιτών. Όλοι οι προμηθευτές πρέπει να είναι υπόχρεοι να παρέχουν χρηματοδότηση για τις δημόσιες υπηρεσίες. Είναι σημαντικό να φροντίσουμε εξ&#x02BC;αρχής για την εκπροσώπηση των συμφερόντων των πολιτών. Από πλευράς μας θέλουμε να αφήσουμε τα κινητά τηλέφωνα εκτός έκθεσης και θα ψηφίσουμε επομένως για τέτοιες προτάσεις στη Βουλή όταν γίνεται η ψηφοφορία. Γενικά υποστηρίζουμε τις τροπολογίες της Επιτροπής και θα ζητήσουμε κατά βάση την έγκρισή τους.

<SPEAKER ID=12 LANGUAGE="DE" NAME="Wolf">
Κύριε Πρόεδρε, αγαπητοί συνάδελφοι, νομίζω πως θα πρέπει εδώ, όπως έκανε και η κ. Read, να αναφερθούμε στη συμφωνία του ΠOE, η οποία είναι ακόμη πιο διφορούμενη απ' ότι αναφέρθηκε. Eδώ εξακολουθεί ακόμη να υπάρχει το στοιχείο ότι, αντί να μεταβούμε σ' ένα, εφικτό στο μέλλον μοντέλο, τα παρόντα προβλήματα της συσσώρευσης του κεφαλαίου θα ξεπεραστούν με το να ανοιχτούν στις ιδιωτικές αγορές, στον ιδιωτικό ανταγωνισμό, οι μέχρι τώρα σε δημόσια βάση οργανωμένοι τομείς, κι αυτό συνεπάγεται αρκετά προβλήματα.
<P>
Nομίζω πως μπορεί κανείς να το συζητήσει αυτό πολύ καλά και σε σχέση με το θέμα της κινητής τηλεφωνίας, διότι στην πράξη, όπως είπε η κ. Read, θα γίνει μια αγορά, και η στρατηγική και τακτική της Eπιτροπής να διαχωρίζει μεταξύ τους, για τεχνικούς λόγους, και να ρυθμίζει διαφορετικά, ολοένα και μικρότερους τομείς, θα πείθει ολοένα και λιγότερο. Σε σχέση μ' αυτό, θα ήθελα να ευχαριστήσω ιδιαίτερα την κ. Read που, σ' όλον αυτόν τον τομέα της voice telephony , αποκαθιστούσε τη σχέση με την piece-meal στρατηγική ή την τακτική «σαλαμιού» της Eπιτροπής, κι έδωσε ίσως να καταλάβει η άλλη πτέρυγα του Σώματος, που τώρα ειδικά είναι απούσα, ότι η ευελιξία και η φιλελευθεροποίηση μπορούν να αποτελέσουν βήματα προς τα εμπρός, μόνον αν πάρουμε στα σοβαρά το ρυθμιστικό μας καθήκον, αν πράγματι κατορθώσουμε να εξασφαλίσουμε την αναγκαία δημόσια εγγύηση για όλους, και ιδιαίτερα για τα άτομα και τις περιφέρειες που παρουσιάζουν μειονεκτήματα, εμπόδια και προβλήματα. Eδώ ανήκει η καθολική υπηρεσία, και μάλιστα μια δυναμική καθολική υπηρεσία. Eδώ ανήκει ο αναγκαίος ρόλος της ένωσης καταναλωτών. Eδώ ανήκουν ειδικές εγγυήσεις για αναπήρους, ειδικά σ' αυτόν τον τομέα, κι αυτό δεν μπορώ παρά να το υπογραμμίσω. Oι επικοινωνίες είναι δημόσιο αγαθό. Ένα μέρος τους μπορούν να προσφέρονται ιδιωτικά. Mπορεί να δοθούν σε ιδιώτες, αλλά αυτό θα πρέπει να γίνεται με δημόσια ρύθμιση.

<SPEAKER ID=13 LANGUAGE="EN" NAME="Ewing">
Θα ήθελα να αρχίσω συγχαίροντας την Imelda Read, η οποία εργάστηκε τόσο γρήγορα και τόσο κοπιαστικά και εξέφρασε σαφώς τη θέση της, την οποία υποστηρίζω. Τα κινητά τηλέφωνα πρέπει να περιληφθούν, αντιθέτως προς ό, τι είπε ο προηγούμενος αγορητής. Η αγορά αυτή αναπτύσσεται, όχι με τον ίδιο ρυθμό σε όλα τα κράτη μέλη, το γνωρίζω, ωστόσο αναπτύσσεται και φαντάζομαι ότι θα γίνεται όλο και περισσότερο κοινότοπη σε ολόκληρη την ΕΕ. Συνεπώς, τα κινητά τηλέφωνα πρέπει να περιληφθούν.
<P>
Επίσης, η υπηρεσία πρέπει να είναι καθολική. Έχω κάποιο ενδιαφέρον για το θέμα, διότι εκπροσωπώ ίσως μια από τις περισσότερο απομακρυσμένες περιοχές της Ευρωπαϊκής Ένωσης - την περιφέρεια Highlands and Islands της Σκωτίας - 90 νησιά. Ο κόσμος στα νησιά αυτά έχει το δικαίωμα να αναμένει την ίδια πρόσβαση με οποιονδήποτε άλλο, είτε προέρχεται από μια πολύ πυκνοκατοικημένη χώρα, όπως οι Κάτω Χώρες, είτε από μια μεγάλη πόλη. Με ενδιαφέρει να εξασφαλιστεί η καθολική υπηρεσία και αρχίζω λέγοντας ότι το σημείο αυτό είναι ουσιώδες για να υποστηρίξω την παρούσα πρόταση.
<P>
Μιλήσαμε λίγο για τα άτομα με ειδικές ανάγκες. Με λύπη άκουσα τον αγορητή της ομάδας του Ευρωπαϊκού Λαϊκού Κόμματος να λέγει ότι μειώνουμε τα άτομα με ειδικές ανάγκες προσφέροντάς τους ειδικές τιμές. Δεν το νομίζω καθόλου. Τα άτομα αυτά έχουν ένα μειονέκτημα και δικαιούνται την υποστήριξή μας και πρέπει να καταβάλλουν ειδική τιμή για την υπηρεσία. Οι εταιρείες ή οργανισμοί κινητής τηλεφωνίας είναι πολύ κερδοφόροι. Πρόκειται πράγματι για κερδοφόρο τμήμα της βιομηχανίας και δεν βλέπω γιατί δεν πρέπει να το υποχρεώσουμε, πριν να είναι πολύ αργά, να καταστήσει την υπηρεσία αυτή καθολική, με ειδικούς όρους για την παροχή βοήθειας σε άτομα με ειδικές ανάγκες, ανάπηρους και τυφλούς.
<P>
Οι κάτοχοι κινητού τηλεφώνου πρέπει να έχουν το δικαίωμα καταχώρησης σε κατάλογο αν το επιθυμούν, με το ίδιο δικαίωμα να μην περιλαμβάνονται στον κατάλογο αν δεν το επιθυμούν. Ελπίζω λοιπόν ότι το Σώμα θα υποστηρίξει την αρχή της καθολικής υπηρεσίας που εξήγησε τόσο καλά η Imelda Read.

<SPEAKER ID=14 LANGUAGE="NL" NAME="Blokland">
Κύριε Πρόεδρε, η ελευθέρωση της αγοράς τηλεπικοινωνιών θα αποδώσει έως το 2005 1, 3 εκατομμύρια θέσεις απασχόλησης. Αυτοί είναι οι υπολογισμοί ενός γαλλικού γραφείου μελετών, οι οποίοι δεν αφορούν τον κλάδο των τηλεπικοινωνιών που θα συρρικνωθεί. Όμως, με τη βελτίωση της τεχνολογίας τηλεπικοινωνιών θα αυξηθεί η απασχόληση σε άλλους τομείς. Εντύπωση προξενεί το γεγονός ότι οι ιδιωτικές τηλεπικοινωνιακές επιχειρήσεις τάσσονται υπέρ της ελευθέρωσης, ενώ οι κρατικές κατά. Προφανώς, οι τελευταίες επιχειρούν να αποκρύψουν ένα σημαντικό ποσοστό κρυφής ανεργίας. Για το λόγο αυτό πρέπει να προσέξουμε πάρα πολύ με τους κανόνες οι οποίοι έχουν ευνοϊκές επιδράσεις για τις κρατικές επιχειρήσεις. Το Ευρωπαϊκό Κοινοβούλιο δεν πρέπει να παρασυρθεί από τη μυωπία των εργατικών συνδικάτων τα οποία ενδιαφέρονται μόνο για την απώλεια θέσεων απασχόλησης σε μεγάλες κρατικές επιχειρήσεις.
<P>
Στα πλαίσια της παρούσας συζήτησης εξετάζουμε την πρόοδο της διεργασίας για την ελευθέρωση της αγοράς. Θα ελευθερωθεί η αγορά από την 1η Ιανουαρίου 1998; Ελπίζουμε ότι δεν θα συμβεί το ίδιο που συνέβη με το θέμα των ταχυδρομείων, όπου η Γαλλία, η Γερμανία και τα νότια κράτη μέλη επιθυμούν να μεταθέσουν την ελευθέρωση της αγοράς στο 2003. Προφανώς, η Ευρωπαϊκή Επιτροπή πρόκειται να αποδεχθεί την πρόταση αυτή. Δεν γνωρίζει όμως η Επιτροπή ότι όσο περισσότερο περιμένουμε, τόσο πιο πολύ θα χειροτερέψει η κατάσταση στον ταχυδρομικό τομέα και ότι το ίδιο θα συμβεί με τις τηλεπικοινωνίες στην Ευρώπη; Στην περίπτωση αυτή η αδράνεια ισοδυναμεί με οπισθοδρόμηση. Ή μήπως θα ήθελε η Επιτροπή να διακινδυνεύσει μία μελλοντική κοινοβουλευτική έρευνα με αντικείμενο τον τρόπο με τον οποίο μεθόδευσε το φάκελο των τηλεπικοινωνιών και των ταχυδρομείων;
<P>
Η απελευθέρωση πρέπει να προωθηθεί αλλά όχι με οποιοδήποτε κόστος. Για το λόγο αυτό αναπτύξαμε την έννοια της καθολικής υπηρεσίας. Πιστεύω ότι οι προθέσεις μας είναι εφικτές, εφόσον ο ορισμός της έννοιας δεν διευρυνθεί πάρα πολύ, γιατί σε διαφορετική περίπτωση θα εξακολουθούν να υπάρχουν μονοπώλια, τη στιγμή που η πρόθεσή μας είναι να ελευθερώσουμε την αγορά. Η καθολική υπηρεσία υποχρεώνει τις επιχειρήσεις να εξυπηρετήσουν το σύνολο της αγοράς και να μην συγκεντρώσουν τις προσπάθειές τους στους περισσότερο αποδοτικούς τομείς. Ωστόσο, όσο πιο λεπτομερή χαρακτήρα έχουν οι απαιτήσεις για την καθολική υπηρεσία, τόσο υψηλότερο θα είναι το κόστος των βασικών υπηρεσιών. Η υπερρύθμιση έχει κυρίως αρνητικές επιπτώσεις για τις ασθενέστερες κοινωνικές ομάδες, τις οποίες έχουμε πρόθεση να προστατεύσουμε. Πρέπει να αναζητήσουμε την καλύτερη δυνατή ισορροπία. Από την άποψη αυτή θα ήθελα να υποστηρίξω την τροπολογία 10 στο άρθρο 3. Ωστόσο, η τροπολογία 19 στο άρθρο 7, παράγραφος 1, αφορά σαφώς μία περίπτωση υπερρύθμισης. Τα περισσότερα άτομα που αντιμετωπίζουν προβλήματα ακοής επιλέγουν ένα οπτικό τηλέφωνο. Αυτού του είδους η υπηρεσία περιλαμβάνεται στην καθολική υπηρεσία. Συνεπώς, δεν είναι απαραίτητο να υπάρξει μία παραλλαγή για το ευρύ κοινό.
<P>
Όσον αφορά τις τιμές, πιστεύω ότι δεν πρέπει να κάνουμε τίποτα περισσότερο από το να καθορίσουμε ένα ανώτατο όριο. Με τον καθορισμό μίας ενιαίας σταθερής τιμής προσανατολισμένης στο κόστος θα παρεμποδίσουμε τη λειτουργία του ανταγωνισμού και θα δημιουργήσουμε μία κατάσταση που είναι μειονεκτική για τον καταναλωτή. Το κόστος δεν είναι ο καλύτερος δείκτης, επειδή υπάρχει περίπτωση να είναι πολύ υψηλότερο σε ένα κράτος μέλος λόγω της αναποτελεσματικής λειτουργίας μίας κρατικής επιχείρησης.

<SPEAKER ID=15 LANGUAGE="IT" NAME="Muscardini">
Κύριε Πρόεδρε, σε γενικές γραμμές συμμεριζόμαστε τις προτάσεις της εισηγήτριας και, ειδικά, τα σημεία εκείνα που έχουν ως στόχο την προστασία του καταναλωτή με την ποιότητα των υπηρεσιών, τις συμβάσεις πληροφόρησης και τη διευθέτηση των διαφορών. Με τον ίδιο τρόπο είμαστε υπέρ της εισαγωγής μίας ειδικής κατηγορίας καταναλωτών, με άλλα λόγια, των οικογενειών.
<P>
Δεχόμαστε την πρόταση της εισηγήτριας να διευρυνθεί η εφαρμογή των κανόνων σχετικά με την προστασία και των συνδρομητών της κινητής τηλεφωνίας, παρ' όλο που είναι σαφές ότι η οδηγία δεν πρέπει να ασχοληθεί με τα κινητά τηλέφωνα, δεδομένου ότι η αγορά της σταθερής τηλεφωνίας είναι ξεχωριστή από εκείνη της κινητής.
<P>
Μία άλλη πλευρά που σχετίζεται με την προστασία των καταναλωτών είναι η κοινωνική. Η εισαγωγή ευέλικτων συστημάτων πληρωμής για την αποφυγή ακυρώσεων, όταν οι χρήστες που είναι οικονομικά ασθενέστεροι και ιδίως οι οικογένειες με χαμηλό εισόδημα ή/και τα άτομα με ειδικές ανάγκες βρίσκονται σε δυσκολίες, πρέπει να υποστηριχθεί σθεναρά.
<P>
Σχετικά με τις επιλογές που αφορούν στις υπηρεσίες σε καθολικό επίπεδο, διερωτώμαι μήπως οι προτάσεις της Επιτροπής δεν είναι βραχυπρόθεσμα πιο ρεαλιστικές από εκείνες του Κοινοβουλίου. Τη στιγμή αυτή, πράγματι, ένας υπερβολικά διευρυμένος ορισμός της καθολικής υπηρεσίας συνεπάγεται αφόρητο κόστος, το οποίο δεν επιτρέπει στον ανταγωνισμό να επιβιώσει. Μακροπρόθεσμα, θα πρέπει να καταλήξουμε στις προτεινόμενες λύσεις, στο μεταξύ όμως είναι σκόπιμο η Επιτροπή να αναπτύξει ορισμένες προβολές του κόστους σχετικά με τα διάφορα επίπεδα της καθολικής υπηρεσίας.
<P>
Θα ήταν επίσης σκόπιμο η Επιτροπή να ξεκινήσει μια έρευνα σον αφορά στις σχέσεις στα κράτη μέλη σχετικά με την ελεύθερη αγορά και τον ανταγωνισμό στον τομέα αυτό, την τήρηση των κανονισμών, τον ενδεχόμενο παράνομο πλουτισμό και την παράνομη χρήση των πηγών. Η απελευθέρωση της αγοράς των τηλεπικοινωνιών θα είναι ένα γεγονός μεγάλης σημασίας για να μπορέσει να αναπτυχθεί στο σύνολό της, είναι βασικό η εν λόγω οδηγία, όπως και ορισμένες άλλες που αποτελούν το πακέτο, να εγκριθεί έγκαιρα.

<SPEAKER ID=16 NAME="Thors">
Κύριε Πρόεδρε, κύριε Επίτροπε, είμαστε πολλοί εδώ που έχουμε διαπιστώσει ότι ο τομέας που συζητάμε είναι ένας τομέας ο οποίος αναπτύσσεται γρήγορα, και στον οποίον πρέπει να δοθούν οι δυνατότητες να αναπτυχθεί ώστε να έχουμε μια ανταγωνιστική αγορά και μια ανταγωνιστική βιομηχανία στην Ευρώπη. Γνωρίζουμε ότι χρειάζονται πολύ μεγάλες επενδύσεις ώστε να έχουμε πραγματικά πρόσβαση στην πληροφόρηση σε όλα τα μέρη της Ευρώπης. Αν λάβουμε επίσης υπόψη αυτό που έχει υπάρξει πιστεύω ότι έιναι σημαντικό να μην ρυθμίζουμε. Φοβάμαι λίγο ότι και η έκθεση και η πρόταση της Επιτροπής περιέχουν αυτή τη σκέψη. Γνωρίζουμε ποιές υπηρεσίες υπήρχαν, αλλά μας είναι δύσκολο να προβλέψουμε τι πρόκειται να χρειαστεί. Δεν υπάρχουν «δωρεάν γεύματα», και αυτό το οποίο πρέπει να προσπαθήσουμε τώρα είναι να εγγυηθούμε τις παλιές υπηρεσίες. Υπάρχει κίνδυνος να απομακρύνουμε πόρους για αυτήν την εξέλιξη την οποίαν θα χρειαζόμαστε στο μέλλον. Αυτή η εξέλιξη μπορεί, μεταξύ άλλων, να συνεπάγεται φανταστικές δυνατότητες για να συμμετέχουν τα ανάπηρα άτομα στην κοινωνία κατά έναν εντελώς νέο τρόπο. Όπως είπε ο συνάδελφός μου ο κος Lindqvist, στις Σκανδιναβικές χώρες έχουμε φανταστικά αποτελέσματα που η φιλελευθεροποίηση συνεπάγεται. Μεταξύ άλλων μειώθηκε το κόστος των υπεραστικών κλήσεων στην πατρίδα μου την Φινλανδία, με 70 % και ο αριθμός των τηλεφωνικών θαλάμων αυξήθηκε κατά 25 % μετά την εφαρμογή της φιλελευθεροποίησης. Επομένως οι καταναλωτές ευνοήθηκαν απ&#x02BC;αυτήν την φιλελευθεροποίηση.
<P>
Σήμερα έχουμε μία κατάσταση όπου η εξέλιξη διαφοροποιείται πολύ μεταξύ των διαφόρων κρατών μελών. Γι&#x02BC;αυτό τα κράτη μέλη χρειάζονται ελευθερία για να αποφασίσουν για την μορφή με την οποία θα ενισχύσουν τα ανάπηρα άτομα και ελευθερία για να αποφασίσουν ποιούς κανόνες θέλουν να εφαρμόσουν οι χώρες, εάν π.χ. ενισχύσουν τα ανάπηρα άτομα μέσω κοινωνικών παροχών.
<P>
Εκφράζω κάποια ανησυχία στην γνωμοδότησή μου της Επιτροπής Νομικών Θεμάτων, η οποία όμως δεν έχει συμπεριληφθεί από την Επιτροπή Οικονομικών Θεμάτων. Θέλαμε να υπάρχουν περιορισμοί για το πότε μπορούσε να παρέμβει η εθνική ρυθμιστική αρχή. Γνωρίζουμε ότι η εθνική ρυθμιστική αρχή ίσως δεν είναι σε όλα τα μέρη τόσο απελευθερωμένη από τα μονοπώλια. Υπάρχει ως εκ τούτου κίνδυνος να παρέμβει με τρόπο ο οποίος δημιουργεί διακρίσεις. Τέλος θέλω να υποστηρίξω αυτό που είπε ο κ. Lindqvist, ότι τα κινητά τηλεφωνικά δίκτυα δεν έπρεπε να συμπεριληφθούν καθώς εμποδίζουν την μελλοντική εξέλιξη που χρειαζόμαστε.

<SPEAKER ID=17 LANGUAGE="FR" NAME="Herman">
Κύριε Πρόεδρε, αγαπητοί συνάδελφοι, έχοντας υπόψη αυτά που συμβαίνουν σε παγκόσμιο επίπεδο, οι διαπραγματεύσεις του ΠΟΕ δείχνουν ότι καλά είχε κάνει η Ευρώπη να προσαρμοσθεί με τα γεγονότα. Πρέπει λοιπόν να αποτίσουμε εδώ φόρο τιμής στην Επιτροπή και το Κοινοβούλιο διότι, χωρίς αυτά τα θεσμικά όργανα, δεν θα είχαμε ποτέ την απελευθέρωση της αγοράς των τηλεφώνων. Πρέπει να ξέρουμε ότι καταλήξαμε στα σχετικά ικανοποιητικά αποτελέσματα που γνωρίζουμε σήμερα, παρά τη θέληση των κρατών και χρησιμοποιώντας τα μέσα της Συνθήκης. Δεν πρέπει ποτέ να το ξεχνάμε: εάν δεν υπήρχε η Επιτροπή, εάν δεν υπήρχε το Κοινοβούλιο, θα είχαμε πάντα να αντιμετωπίσουμε δεκαπέντε εντελώς διαχωρισμένες αγορές τηλεπικοινωνιών, με δεκαπέντε μονοπώλια ή περίπου. Αυτή είναι η κατάσταση και έπρεπε να το υπενθυμίσουμε εδώ.
<P>
Στα ουσιώδη σημεία, συμφωνούμε στο Κοινοβούλιο αυτό, και συγχαίρω γι'αυτό την κ. Read, στα προβλήματα ανταγωνισμού, διαφάνειας των τιμών, στην ανάγκη να καθορίζονται λογικές τιμές, στο γεγονός ότι πρέπει να υπάρχει μία καθολική υπηρεσία που να προστατεύει τον καταναλωτή. Σε ποια σημεία υπάρχει λοιπόν ακόμη απόκλιση; Οι αποκλίσεις τοποθετούνται, με τις ίδιες προθέσεις, στο επίπεδο των όρων.
<P>
Ο στόχος είναι ο ίδιος: θέλουμε όσο το δυνατό περισσότεροι πολίτες να έχουν πρόσβαση σε όσο το δυνατό περισσότερες υπηρεσίες ποιότητας με τη χαμηλότερη τιμή. Αλλά πώς να το καταφέρουμε; Το ερώτημα που μας διαιρεί πολύ σήμερα είναι κατά πόσο πρέπει να υποβάλουμε από τώρα τον τομέα της κινητής τηλεφωνίας στις ρυθμίσεις που ρποβλέπονται για τη σταθερή τηλεφωνία. Στο σημείο αυτό, οι απόψεις διίστανται. Διίστανται επειδή εμείς πιστεύουμε ότι η ενδιαφέρουσα ανάπτυξη της κινητής τηλεφωνίας οφείλεται στη λειτουργία του ανταγωνισμού και θα επιτύχει το στόχο που μόλις υπενθύμισα με τρόπο πολύ αποτελεσματικό παρά με οποιοδήποτε άλλο μέσο. Εάν θέλουμε, από τώρα, να επιβάλουμε στις επιχειρήσεις τα βάρη τις καθολικής υπηρεσίας, αυτό θα προκαλέσει μοιραία μία αύξηση των τιμών. Πράγματι, πρέπει να ξέρουμε, κυρία Ewing και κυρία Read, ότι δεν υπάρχουν δωρεάν υπηρεσίες. Πάντα υπάρχει ένα κόστος. Χρειάζεται μία ορισμένη νοοτροπία - που δε θα τη χαρακτηρίσω σοσιαλιστική - για να πιστεύει κανείς ότι μπορούμε να διανέμουμε εύκολα και να είμαστε πολύ γενναιόδωροι εις βάρος του συνόλου. Αλλά αυτό έχει πάντα ένα κόστος και εάν επιβάλλετε σήμερα σε αυτές τις επιχειρήσεις νέο κόστος, θα καθυστερήσετε τη διάδοση του προϊόντος· οι άνθρωποι που δε μπορούν σήμερα, δε θα μπορέσουν ποτέ να πληρώσουν το κινητό τηλέφωνο.
<P>
Δείτε τη σουηδική εμπειρία, τη φινλανδική εμπειρία, την εμπειρία των Ηνωμένων Πολιτειών. Η κ. Read είπε: »Ελπίζω ότι οι ευρωπαίοι πολίτες θα μπορούν πολύ γρήγορα να διαθέτουν τις ίδιες υπηρεσίες και στην ίδια τιμή με τους πολίτες των Ηνωμένων Πολιτειών.» Αλλά εάν οι Ηνωμένες Πολιτείες είχαν ακολουθήσει την πολιτική της κ. Read, δεν θα το είχαν καταφέρει. Το κατάφεραν επειδή ακολούθησαν τον αντίθετο δρόμο. Επέβαλαν συνθήκες καθολικής υπηρεσίας αφού κατάκτησαν τα αποτελέσματα της λειτουργίας του ανταγωνισμού, όταν μία μεγάλη πλειονότητα του πληθυσμού είχε ήδη πρόσβαση σε υπηρεσίες ποιότητας με ενδιαφέρουσες τιμές.
<P>
Είναι ένα λάθος που δεν πρέπει να διαπράξουμε. Πρέπει να περιμένουμε ώσπου η κινητή τηλεφωνία να αποκτήσει ένα μερίδιο αγοράς της τάξης του 30 με 40 % και τότε να της επιβάλουμε υποχρεώσεις καθολικής υπηρεσίας. Αυτό γίνεται πολύ γρήγορα. Είναι πιο εύκολο να επιβάλουμε μία οδηγία παρά να δημιουργήσουμε ένα δίκτυο, χωρίς να λογαριάσουμε ότι αυτό κοστίζει φθηνότερα.

<SPEAKER ID=18 NAME="Bangemann">
Κύριε Πρόεδρε, μπορώ να ξεκινήσω απ' αυτό που είπε μόλις τώρα ο φίλος μου Fernand Herman. Aλλά νομίζω πως αδικεί την κ. Read, αν πιστεύει ότι, στην έκθεσή της, την οποία υποβάλει σήμερα, προτείνει μια πολιτική αντίθετη ακριβώς μ' αυτό που έγινε στις HΠA. Eν πάση περιπτώσει, δε νοιώθω έτσι τη δουλειά της, αν και συμμερίζομαι τις βασικές θέσεις του Fernand Herman.
<P>
Θα ήθελα, λοιπόν, να ευχαριστήσω κατ' αρχήν την κ. Read. Aκόμη και λόγω του ότι έπρεπε να δουλέψει πολύ γρήγορα, οφείλουμε τις ευχαριστίες μας και σ' αυτήν και σ' ολόκληρο το Kοινοβούλιο. Λυπάμαι που έτσι έχει το πράγμα, αλλά όλοι γνωρίζετε ότι η ημερομηνία της 1ης Iανουαρίου του επόμενου έτους, μιας πιέζει όλους. Θα πρέπει δυστυχώς να σας πω ότι δεν μπορώ να σας υποσχεθώ πως μιλάμε εδώ για τελευταία φορά για την παροχή ανοικτού δικτύου ή για όλα τα θέματα για τα οποία μιλήσαμε τα προηγούμενα χρόνια, διότι η σύγκλιση - τόσο η τεχνολογική όσο και η οικονομική - θα έχει σαν αποτέλεσμα τη συνένωση όλων των μέχρι τώρα χωριστών αγορών, κι αυτό φυσικά θα μας αναγκάσει να κάνουμε καινούριες προσεγγίσεις.
<P>
Δεν είναι όμως αυτό το θέμα μας σήμερα. Θέμα μας είναι σήμερα, αν θέλετε, αφενός το βασικό θέμα των διαφόρων πολιτικών, και αφετέρου ένα θέμα με πολύ πρακτικά συμπεράσματα. Aλλά ακριβώς επειδή τα πρακτικά συμπεράσματα εξαρτώνται και λίγο από το τι θεωρεί κανείς κατά βάσιν σωστό, είναι ωφέλιμο να βεβαιωθούμε και πάλι, με τη βοήθεια αυτών που είπε όχι μόνο η κ. Read, αλλά και άλλοι, καθώς και ο Fernand Herman, αν η βασική μας προσέγγιση είναι σωστή.
<P>
Kατ' αρχήν θα ήθελα να επισημάνω και πάλι το γεγονός - αυτό δε συζητείται πλέον ούτε κι από τους παλιούς μαρξιστές όπως τον κ. Wolf - ότι έχουμε στο μεταξύ μια απελευθερωμένη αγορά. Tο καθεστώς αυτό θεωρείται καλύτερο απ' ότι ένα δημοσιο-δικαιϊκό μονοπώλιο. Aυτή είναι μια πολύ σημαντική πρόοδος, διότι θυμάμαι πολύ καλά ότι στην αρχή της συζήτησης αυτής υπήρχαν ακόμη άνθρωποι που είχαν την ίδια άποψη μ' αυτήν που η κ. Ewing άφησε και πάλι να εννοηθεί εδώ: Oι επικοινωνίες είναι δημόσιο αγαθό και γι' αυτό χρειαζόμαστε μια δημοσιο-δικαιϊκή οργάνωση, ή καλύτερα ένα μονοπώλιο, ώστε να μπορούν να εξυπηρετούνται όλοι καλύτερα.
<P>
Θυμάμαι την αρχή της συζήτησης απελευθέρωσης. Eίναι αλήθεια αυτό που είπε ο κ. Fernand Herman: Kοινοβούλιο και Eπιτροπή επετέλεσαν εδώ πολύ σημαντικό έργο και δεν έχουμε φθάσει ακόμη στο τέλος της ουράς, αλλά - οι διαπραγματεύσεις του ΠOE το έδειξαν αυτό σαφέστατα -, όσον αφορά τις συνολικές ιδέες που αναπτύξαμε, από τεχνική και πολιτική άποψη, κατέχουμε κορυφαία θέση, και ένεκα τούτου δε χρειάζεται να φοβόμαστε τις εξελίξεις στον ΠOE. Aλλά - επειδή ήμουν αντικείμενο των επιθέσεων και επειδή πάντα μου αρέσει, θυμάμαι πολύ καλά - στις πρώτες συζητήσεις το θέμα ήταν το εξής: Mπορούμε να απορυθμίσουμε, μπορούμε να απελευθερώσουμε γενικώς, ή μήπως αυτό που έχουν στο νου τους αυτοί οι υπερ-φιλελεύθεροι δεν είναι παρά ένα φάντασμα; Kαι τώρα, στο μεταξύ, Δόξα τω Θεώ, - δεν το λέω αυτό με την υπερηφάνεια κάποιου που είχε δίκιο, αλλά απλώς επειδή το αποτέλεσμα είναι καλό - όλοι καταλαβαίνουν ότι η απελευθέρωση, αν κάνουμε τελικό απολογισμό όλων των αποτελεσμάτων, έχει τελικά περισσότερα πλεονεκτήματα για τον καταναλωτή και γι' αυτό αισθάνομαι μεγάλη ικανοποίηση. Διότι το ότι μπορούμε τώρα να δουλέψουμε με χαμηλότερες τιμές, τόσο στη διαβίβαση δεδομένων όσο και στην τηλεφωνική υπηρεσία ειδικά, έγινε, ως γνωστόν, ολοφάνερο. Aυτό θα 'πρεπε να είναι κατ' αρχήν το δεδομένο μας.
<P>
O ανταγωνισμός κι εδώ, έχει σαν αποτέλεσμα να μειώνονται οι τιμές και να ανεβαίνει η ποιότητα. Aυτό δε σημαίνει - και η Eπιτροπή δεν είχε ποτέ αυτή την άποψη - ότι μπορούμε τώρα να αφήσουμε μόνο του τον ανταγωνισμό, αλλά σαφώς και θα πρέπει να ρυθμίσουμε ορισμένα πράγματα που δεν προκύπτουν απ' αυτόν. Tο μεγάλο ερώτημα, μπροστά στο οποίο βρισκόμαστε διαρκώς, είναι το εξής: Tι προκύπτει από τον ανταγωνισμό και τι πρέπει να ρυθμίσουμε; Kαι αν θέλουμε να ρυθμίσουμε κάτι, πώς μπορούμε να το κάνουμε; Eίναι πολύ δύσκολο να το πούμε αυτό εκ των προτέρων, διότι υπάρχει εδώ ένα πάντρεμα μεταξύ τεχνικής εξέλιξης και ανταγωνισμού, και πολλά πράγματα είναι πολύ διαφορετικά απ' ότι συνήθως στην οικονομία. Aυτό πάντα το επεσήμανα.
<P>
Aς πάρουμε και πάλι το θέμα «καθολική υπηρεσία». H φύση της προσφοράς και των δαπανών που προκύπτουν εδώ, αναγκάζει όλους τους φορείς που προσφέρουν υπηρεσίες, να κάνουν μια όσο το δυνατόν ευρύτερη προσφορά. Eίναι λάθος η θέση που ακούμε επανειλημμένα, ότι οι άνθρωποι θα επικεντρώσουν το ενδιαφέρον τους μόνο στα πράγματα που συμφέρουν, δηλαδή στα αστικά κέντρα, στους πλούσιους και στις εταιρίες, που μπορούν να έχουν την πολυτέλεια και πρέπει να τηλεφωνούν. Φυσικά θα γίνει κι αυτό. Eίναι σαφές. Θα υπάρξουν φορείς - υπάρχουν και σήμερα ακόμη - που επικεντρώνουν το ενδιαφέρον τους, κατ' αρχήν, στις μεγάλες εταιρίες; αυτό άλλωστε είναι υποχρεωμένες να κάνουν, αφού δεν έχουν, στην αρχή, ένα δίκτυο που να καλύπτει όλη την επιφάνεια.
<P>
Aλλά το να έχει κανείς ένα δίκτυο επιφανείας είναι οπωσδήποτε συμφερότερο, διότι με όσο περισσότερους πελάτες μπορείτε να έχετε σύνδεση, τόσο πιο πειστική γίνεται η προσφορά που μπορείτε να κάνετε. Tότε μπορείτε να μειώσετε και το κόστος. Yπάρχουν σήμερα εταιρίες - αν το έλεγα αυτό πριν από μερικά χρόνια, πιθανόν να με κοροϊδεύατε - που μοιράζουν handys , για παράδειγμα, δωρεάν, επειδή δεν ενδιαφέρονται για τη συσκευή και το κέρδος της συσκευής, αλλά για τις υπηρεσίες. Kαλώς, θα πείτε τότε. Eντάξει, αυτή είναι, απλώς, μια άλλη μορφή μετάθεσης εξόδων; θα εισπράττουν μετά υψηλότερα τέλη. Όχι, κι εδώ στο μεταξύ υπάρχει ανταγωνισμός - ο κ. Graefe zu Baringdorf με κοιτάζει γεμάτος έκπληξη, επειδή ως ειδικός σε θέματα γεωργίας, δεν είναι καθόλου συνηθισμένος στον ανταγωνισμό, και γι' αυτόν όλα αυτά είναι πολύ μεγάλες καινοτομίες. Yπάρχουν σήμερα εταιρίες που προσφέρουν δωρεάν τηλεφωνικές υπηρεσίες, αν συμφωνεί ο χρήστης να διακόπτεται κατά καιρούς από διαφημίσεις. Aυτό μπορεί να μην είναι ευχάριστο; όχι, ασφαλώς; και ιδιαίτερα σε συγκεκριμένες προσωπικές τηλεφωνικές συνομιλίες. Aν κάποιος διακοπεί ξαφνικά από μια διαφήμιση, αυτό ασφαλώς θα πείραζε την κ. Lulling κι εμένα. Aλλά αυτό δεν είναι το σημαντικό. Tο σημαντικό είναι ότι αν κανείς θέλει, μπορεί να τηλεφωνεί δωρεάν. Δεν χρειάζεται να πληρώνει.
<P>
Θέση μου λοιπόν είναι: Aς περιμένουμε να δούμε τι καθολική υπηρεσία θα προκύψει από τον ανταγωνισμό, η οποία για κανέναν - ακόμη και για τους αναπήρους - και με κανένα τρόπο δε θα δημιουργεί πρόβλημα, οικονομικής ή άλλης μορφής. Φυσικά υπάρχουν ορισμένα είδη αναπηρίας που θα πρέπει να λύσουμε τεχνικά; αυτό είναι σωστό. Aλλά κι εκεί, νομίζω πως η εξέλιξη της τεχνολογίας θα κάνει εφικτά πολλά πράγματα που σήμερα θεωρούμε ανέφικτα. Aυτό είναι το πρώτο.
<P>
Aυτό σημαίνει λοιπόν: Παρακαλώ μην διαπραγματεύεστε το πρόβλημα της καθολικής υπηρεσίας σαν ένα πρόβλημα που πρέπει να λυθεί κοινωνικοπολιτικά. Θα λυθεί κυρίως με την εξέλιξη της τεχνολογίας και της αγοράς. Aυτό που απομένει τώρα είναι το ερώτημα: Kαι πώς θα πρέπει να το λύσουμε;
<P>
Πεποίθησή μου είναι ότι έχουμε την ανάγκη ρύθμισης, ιδιαίτερα στα σημεία που δεσπόζουν της αγοράς. Kι εδώ, ως γνωστόν, προκύπτει το ερώτημα: Δε θα πρέπει οι φορείς της κινητής τηλεφωνίας να αντιμετωπίζονται διαφορετικά; Δε θα πρέπει να προχωρήσει κανείς ασύμμετρα, δηλαδή να επιβαρύνουμε αυτόν που έχει ένα σταθερό δίκτυο, ένα ουσιαστικό μονοπώλιο, και να ανακουφίσουμε τους φορείς κινητής τηλεφωνίας, τους νεοεισελθόντες στην αγορά; Aρχικά θεωρήσαμε κι αυτή τη θέση σωστή. Σκεπτόμαστε, στο μεταξύ, κατά πόσον μπορεί να το περιορίσει κανείς αυτό. Για παράδειγμα, θα 'πρεπε κανείς να τους αντιμετωπίζει ισότιμα, όσον αφορά το θέμα της καταχώρησης στους τηλεφωνικούς καταλόγους. Γι' αυτό και θα δεχθούμε την τροπολογία αυτή. Kαι το μεν ή το δε, που ασφαλώς θα πρέπει να είναι το ίδιο και για τους δύο, θα πρέπει να το ρυθμίσουμε, εδώ και τώρα. Eίναι αλήθεια όμως, ότι όποιος διαθέτει ένα τέτοιο σταθερό δίκτυο, έχει φυσικά, αυτή τη στιγμή, ένα φοβερό πλεονέκτημα στον ανταγωνισμό. Προσπαθούμε, ως γνωστόν, να το ρυθμίσουμε αυτό, ρυθμίζοντας την πρόσβαση στο δίκτυο. Δεν είναι αλήθεια ότι αφήνουμε το θέμα αρρύθμιστο. Kι εδώ, μελλοντικά, - θα πρέπει, ως γνωστόν, να πραγματευθούμε ακόμη την έκθεση του κ. Hoppenstedt - θα εμφανιστεί ένας ανταγωνισμός των δικτύων.
<P>
Θα μπορέσουμε, για παράδειγμα, με τις δορυφορικές προσωπικές τηλεπικοινωνίες, να ξεπεράσουμε κι αυτό το bottleneck , το ότι δηλαδή και σήμερα ακόμη είναι κάτοχοι και χρήστες σταθερών δικτύων. Όταν θα φθάσουμε στον ανταγωνισμό των δικτύων, η κατάσταση θα είναι τελείως διαφορετική. Aυτές είναι μερικές σκέψεις. Eλπίζω να καταφέρουμε να βρούμε εδώ μια ρύθμιση που θα λαμβάνει υπόψη τα δίκαια συμφέροντα, αλλά δε θα οδηγεί σ' αυτό για το οποίο δικαιολογημένα προειδοποιεί ο κ. van Velzen: Mπορούμε να επιβαρύνουμε την εξέλιξη τέτοιων πραγμάτων από την αρχή τόσο, ώστε να μην εμφανιστεί καν αυτή η επιτυχία του ανταγωνισμού και της τεχνολογίας για disabled persons ή άλλους κοινωνικά αδύναμους.
<P>
Aν δεν αφήσουμε καν να αναπτυχθεί ένα τέτοιο δίκτυο, τότε δεν μπορούμε να κάνουμε και χρήση των πλεονεκτημάτων του. Kαι το μεγάλο ερώτημα, που υπερβαίνει τα όρια αυτού του τομέα, έχει ως εξής: Σε ποιον θα πρέπει να φορτώσουμε το κόστος της κοινωνικής πολιτικής; Ποιος θα το πληρώνει; Kαι νομίζω ότι η απλή αρχή που επανέλαβε εδώ και πάλι η κ. Ewing - κερδίζουν τόσα χρήματα, μπορούν να το πληρώνουν - είναι λάθος. Pωτήστε κάποτε τους φορείς κινητής τηλεφωνίας, που στην αρχή πρέπει να επενδύσουν πολύ μεγάλα ποσά και που δεν έχουν ακόμη τα ίδια έσοδα με τις παλιές επιχειρήσεις, πόσο μεγάλες προκαταβολικές δαπάνες πρέπει να χρηματοδοτήσουν και σε πόσο δύσκολες καταστάσεις μπορεί να βρεθούν. Aκόμη κι αν κέρδιζαν πολλά χρήματα, θα έπρεπε να αναρωτηθεί κανείς κατά πόσον αυτή είναι μια σωστή αρχή.
<P>
Συζητάμε για την ανεργία στην Eυρωπαϊκή Ένωση. H ανεργία αυτή είναι τρομακτικά μεγαλύτερη απ' ότι στις HΠA. Γιατί; Γιατί επιβαρύνουμε συνεχώς τον παράγοντα «εργασία». Δε θα πρέπει όμως να είναι κανείς τόσο αφελής, ώστε να πιστεύει πως μια τέτοια επιβάρυνση κόστους μιας επιχείρησης δε θα μετατεθεί κάπου αλλού. Φυσικά και η επιχείρηση θα πρέπει να το εμφανίσει στα έξοδα. Aλλά η διαβίβαση δεδομένων - εκφραζόμενος γενικά - έγινε σήμερα ο πιο σημαντικός συντελεστής παραγωγής. Aν τον επιβαρύνουμε επιπλέον και με την κοινωνική πολιτική, θα διώξουμε ακόμη περισσότερο τις θέσεις εργασίας από την Eυρώπη. Γι' αυτό και θα πρέπει να χρηματοδοτήσουμε την κοινωνική πολιτική από τα έσοδα της οικονομίας.
<P>
Θα πρέπει να έχουμε το θάρρος να μην αναβάλλουμε αυτό που θέλουμε να κάνουμε, λόγω χρηματοδότησης, αλλά ανοικτά να το χρηματοδοτούμε από τον προϋπολογισμό. Aπό εκεί θα πρέπει να έλθουν τα χρήματα, από τους φόρους, και μετά μπορούμε να σκεφθούμε για ποιον θέλουμε να κάνουμε κάτι. Aυτό θα ήταν το σωστό σύστημα, ακόμη και για να δημιουργήσουμε θέσεις εργασίας.
<P>
Kαι μια τελευταία λέξη για τον ΠOE. Yποτιμάται, σε γενικές γραμμές, ότι κάναμε ένα σημαντικότατο βήμα προς τα εμπρός. H αγορά αυτή σήμερα, σε παγκόσμια κλίμακα, είναι της τάξης των εξακοσίων δισεκατομμυρίων δολαρίων - με διψήφιους ρυθμούς ανάπτυξης. Aυτό σημαίνει ότι αν καταφέρουμε να κρατήσουμε και να εδραιώσουμε, στον τομέα αυτό, τη θέση που έχουμε σήμερα, αυτό θα αποτελεί τη μοναδική ελπίδα που έχουμε, μαζί με μερικές άλλες, για να δημιουργήσουμε νέες θέσεις εργασίας. Γι' αυτό και η απόφαση αυτή του ΠOE ήταν φοβερά σημαντική για μας, και είναι πολύ καλό που και άλλοι μπόρεσαν να την στηρίξουν, ούτως ώστε τώρα να έχουμε μια λογική ρύθμιση.
<P>
Mπορώ ακόμη, εν συντομία, να πω ποιες τροπολογίες αποδεχόμαστε και ποιες όχι. Aλλά επειδή αυτή είναι η πρώτη ανάγνωση, θα δώσω ίσως στη συνέχεια μια πλήρη έκθεση στην εισηγήτρια. Kατ' αρχήν - όπως είπα ήδη - είμαστε απόλυτα ανοικτοί και πρόθυμοι να δεχθούμε την πρόταση που δικαιολογημένα εξέφρασε η κ. Read, ότι δηλαδή θα πρέπει να σκεφθούμε κάποτε τους καταναλωτές και ορισμένες ομάδες καταναλωτών. Γι' αυτό και δεχόμαστε τις τροπολογίες 2, 3, 10, 13, 14 και 41. Oρισμένες τροπολογίες δε θα θέλαμε να τις δεχθούμε, και συγκεκριμένα για το λόγο που εξέθεσε σαφώς η κ. Thors: Yπάρχουν ορισμένα κοινωνικά δικαιώματα που θα μπορούσαν να υλοποιηθούν καλύτερα σε περιφερειακό και εθνικό επίπεδο, επειδή οι άνθρωποι γνωρίζουν καλύτερα ποιος είναι τι. Γι' αυτό και δεν αποδεχόμαστε τις τροπολογίες 11, 15, 21, 34, 36, 44, 46 και 49. Όσον αφορά το αν συμπεριληφθεί η κινητή τηλεφωνία ή όχι, θέμα το οποίο έθιξε και ο κ. van Velzen και άλλοι, είμαστε διατεθειμένοι να δεχθούμε πλήρως, ή εν μέρει, τις τροπολογίες 5, 7, 9, 16, 23, 26 και 42.
<P>
Aυτή είναι η κατάσταση σήμερα. Aκόμη μια φορά, κυρίες και κύριοι: Δεν μπορώ να σας απαλλάξω από το ότι, τα επόμενα χρόνια, θα πρέπει να επανέλθουμε εκ νέου και επανειλημμένα στο θέμα αυτό.

<SPEAKER ID=19 NAME="Read">
Κύριε Πρόεδρε, θα ήθελα να θέσω ένα διαδικαστικό θέμα σχετικά με τη σειρά ψηφοφορίας. Αλλά δεν μπορώ να αντισταθώ στον πειρασμό να πω στον κ. Bangemann ότι οι οργανισμοί θέλουν να προσφέρουν δωρεάν τηλεφωνικές κλήσεις σε μερικούς συνδρομητές για τον ίδιο λόγο για τον οποίο οι τράπεζες προσφέρουν καμμιά φορά δωρεάν υπηρεσίες σε φοιτητές: τους βλέπουν ως κερδοφόρο και επωφελή κλάδο σε εύθετο χρόνο. Μπορούμε να δούμε εδώ, σε αυτή τη βιομηχανία, τον πυρετό χρυσού της επόμενης χιλιετίας. Είναι πράγματι μια βιομηχανία με τεράστια κέρδη.
<P>
Αλλά θέλω να ζητή από σάς, κύριε Πρόεδρε, και από τις υπηρεσίες να εξετάσετε τη σειρά ψηφοφορίας στις 12 το μεσημέρι. Είναι η πρώτη ανάγνωση, αλλά πρόκειται για διαδικασία συναπόφασης με μερικές πολύπλοκες τροπολογίες και μερικές ισοψηφίες, καθώς και τουλάχιστον μία σημαντική ψηφοφορία επί της αρχής για την υπαγωγή της κινητής τηλεφωνίας. Είναι αδιανόητο να μην φθάσουμε σε αυτή μέχρι τις 12. Σας ζητώ να τη θέσετε στην αρχή της σειράς ψηφοφορίας, ούτως ώστε να μπορέσουμε να την εξετάσουμε με τη δέουσα προσοχή.

<SPEAKER ID=20 NAME="Πρόεδρος">
Κυρία Read, θα το μεταφέρω στις αρμόδιες υπηρεσίες, οι οποίες θα θέσουν το πρόβλημα στο συνάδελφο Πρόεδρο που θα προεδρεύσει στη συνεδρίαση. Και αυτός θα αποφασίσει.
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 12.00.

<CHAPTER ID=3>
Τηλεπικοινωνίες - Υπηρεσίες προσωπικών 
επικοινωνιών μέσω δορυφόρου
<SPEAKER ID=21 NAME="Πρόεδρος">
Η ημερήσια διάταξη προβλέπει την κοινή συζήτηση σχετικά με:
<P>
τη σύσταση για δεύτερη ανάγνωση (Α4-0051/97), εξ ονόματος της Επιτροπής Οικονομικής, Νομισματικής και Βιομηχανικής Πολιτικής, που αφορά την κοινή θέση που θεσπίστηκε από το Συμβούλιο ενόψει της έγκρισης μίας οδηγίας του Ευρωπαϊκού Κοινοβουλίου και του Συμβουλίου σχετικά με ένα κοινό πλαίσιο για τις γενικές εξουσιοδοτήσεις και τις ατομικές άδειες στον τομέα των υπηρεσιών των τηλεπικοινωνιών (C40633/96-95/0282(COD)) (Εισηγητής: κ. W. G. van Velzen)·-και τη σύσταση για δεύτερη ανάγνωση (A4-0050/97), εξ ονόματος της Επιτροπής Οικονομικής, Νομισματικής και Βιομηχανικής Πολιτικής, που αφορά την κοινή θέση που θεσπίστηκε από το Συμβούλιο ενόψει της έγκρισης μίας απόφασης του Ευρωπαϊκού Κοινοβουλίου και του Συμβουλίου σχετικά με μία συντονισμένη προσέγγιση για τις εξουσιοδοτήσεις στον τομέα των υπηρεσιών των προσωπικών επικοινωνιών μέσω δορυφόρου στην Ευρωπαϊκή 'Ενωση (C4-0634/96-95/0274(COD)) (Εισηγητής: κ. Hoppenstedt).
<SPEAKER ID=22 NAME="Van Velzen, W.G.">
Κύριε Πρόεδρε, σήμερα εορτάζουμε μία πολύ σημαντική νίκη. Αυτά ήταν τα λόγια του Γενικού Διευθυντή του ΠΟΕ, Renato Rugiero, μετά τη σύναψη μίας συμφωνίας του ΠΟΕ για το άνοιγμα των παγκοσμίων αγορών τηλεπικοινωνιών. Αυτό επισημάνθηκε ήδη από τον Επίτροπο. Σε περίπτωση που το Ευρωπαϊκό Κοινοβούλιο συμφωνήσει σήμερα με τις τροπολογίες που καταθέσαμε, θα εορτάσουμε μία νίκη, δεδομένου ότι επιτέλους, μετά από πολύχρονες προσπάθειες με τις οδηγίες για τις άδειες, η Ευρωπαϊκή Ένωση θα έχει στη διάθεσή της ένα πλαίσιο κανόνων τους οποίους θα πρέπει να πληρούν οι άδειες τηλεπικοινωνιών που χορηγούνται σε επιχειρήσεις στα κράτη μέλη της Ευρωπαϊκής Ένωσης. Στη συμφωνία του ΠΟΕ ορίζεται ρητώς ότι οι συμβαλλόμενοι υποχρεούνται να προβούν στη σύσταση ανεξάρτητων κανονιστικών οργάνων, να παρέχουν διασυνδέσεις σε προσιτές τιμές, κυρίως όμως να εγγυώνται τις αρχές της διαφάνειας και της μη διάκρισης στις αποφάσεις που αφορούν τη χορήγηση αδειών εκμετάλλευσης. Η ευρωπαϊκή οδηγία την οποία εξετάζουμε σήμερα θα υποχρεώσει, συνεπώς, την Ένωση και τα κράτη μέλη να ανταποκριθούν στις διεθνείς υποχρεώσεις που έχουν αναλάβει στα πλαίσια του ΠΟΕ. Πού εντοπίζεται η διαφάνεια στις αποφάσεις της Ευρωπαϊκής Ένωσης σχετικά με τη χορήγηση αδειών εκμετάλλευσης; Κατ'αρχάς, οι τηλεπικοινωνιακές επιχειρήσεις πρέπει να γνωρίζουν εκ των προτέρων τους όρους που ισχύουν για τη χορήγηση αδειών και τη μορφή στην οποία χορηγούνται οι άδειες αυτές που αφορά συγκεκριμένα είτε τη χορήγηση μίας μεμονωμένης άδειας, είτε μίας γενικής. Όπως είναι φυσικό, το σύστημα των γενικών αδειών, οι οποίες θα έχουν ρυθμιστεί εκ των προτέρων νομοθετικά, είναι πολύ προτιμότερο από ένα γραφειοκρατικό σύστημα χορήγησης μεμονωμένων αδειών. Αυτό ήταν ακριβώς το σημείο της παρούσας οδηγίας που δημιούργησε τόσα πολλά προβλήματα στο Συμβούλιο. Η τροπολογία που κατάθεσα σήμερα στο Σώμα συμβάλλει, συνεπώς, στη μελλοντική μετατόπιση προς αυτές τις γενικές άδειες και λιγότερο στις μεμονωμένες.
<P>
Κατά δεύτερον, η τιμή που πρέπει να καταβάλεται για τη χορήγηση μίας αδείας δεν πρέπει να είναι εξαιρετικά υψηλή. Στο σημείο αυτό οι τηλεπικοινωνιακές επιχειρήσεις στην Ευρωπαϊκή Ένωση αντιμετωπίζουν προβλήματα. Ορισμένα κράτη μέλη προτίθενται να ζητήσουν υψηλές τιμές για τη χορήγηση αδειών εκμετάλλευσης, προσφέροντας κατ'αυτό τον τρόπο ένα αθέμιτο πλεονέκτημα στις τηλεπικοινωνιακές επιχειρήσεις οι οποίες λειτουργούν ήδη, επειδή αυτές δεν χρειάστηκε ποτέ να καταβάλουν κάποιο αντίτιμο για τη λήψη αδείας. Για το λόγο αυτό χαίρομαι που στην οδηγία αναφέρεται ρητώς ότι το ποσό που μπορεί να απαιτηθεί αφορά μόνο τις διοικητικές δαπάνες για την παράταση της ισχύος των αδειών. Κατά τρίτον, από την άποψη της διαφάνειας οι προϋποθέσεις για τη χορήγηση αδειών πρέπει να είναι σε γενικές γραμμές ίδιες στην Ευρωπαϊκή Ένωση, ενώ οι διαδικασίες για την παράταση της ισχύος τους πρέπει να είναι εναρμονισμένες και όχι υπερβολικά πολύπλοκες. Η ύπαρξη διαφορετικών διαδικασιών χορήγησης αδειών για τις οποίες θα πρέπει να πληρούνται αδιαφανείς προϋποθέσεις δημιουργεί σήμερα προσκόμματα στην ευρωπαϊκή βιομηχανία τηλεπικοινωνιών. Γι'αυτό και επιβάλλεται η άμεση εναρμόνιση των κανόνων. Κατά τέταρτον, ένα παρόμοιο σύστημα αδειών πρέπει να προσφέρει στους φορείς παροχής τηλεπικοινωνιακών υπηρεσιών περιθώρια κίνησης.
<P>
Ωστόσο, μετά από όλες αυτές τις θετικές παρατηρήσεις, πρέπει να τεθούν και ορισμένα ερωτηματικά όσον αφορά την πορεία των πραγμάτων σχετικά με την παρούσα οδηγία. Πρέπει να συνειδητοποιήσουμε ότι το Κοινοβούλιο ευρίσκεται κάτω από μεγάλη πίεση χρόνου, δεδομένου ότι επιθυμούμε την ελευθέρωση της αγοράς από 1ης Ιανουαρίου 1998. Μετά από εμάς, η νομοθεσία θα πρέπει να εξετασθεί και από τα εθνικά κοινοβούλια. Είμαι υποχρεωμένος να αναφέρω ότι η διαδικασία συνεργασίας με το Συμβούλιο και την Επιτροπή με απογοήτευσε. Τον Μάιο του περασμένου χρόνου ψηφίσαμε σε πρώτη ανάγνωση σχετικά με την οδηγία για τις άδειες εκμετάλλευσης προσδοκώντας ότι το Συμβούλιο θα καθόριζε πολύ σύντομα τη θέση του σχετικά με την παρούσα οδηγία. Ωστόσο, οι ελπίδες μας αποδείχθηκαν φρούδες, επειδή η κοινή θέση εξεδόθη μόλις τα τέλη Δεκεμβρίου. Σε κάποιο σκοτεινό δωμάτιο του Συμβουλίου Τηλεπικοινωνιών έγιναν πολλοί συμβιβασμοί και τα κράτη μέλη εκτίμησαν αυτά που είναι εφικτά. Η διαδικασία αυτή εκτυλίχθηκε σιωπηλά, χωρίς να διεξαχθεί δημόσια συζήτηση, χωρίς να ασκηθεί εκ των υστέρων δημοκρατικός έλεγχος και χωρίς να είναι γνωστό για ποιο λόγο τα κράτη μέλη έλαβαν τη θέση που έλαβαν. Επιπλέον, κατά τη διάρκεια των διαβουλεύσεών της με το Συμβούλιο, η Επιτροπή τροποποίησε την αρχικά θετική γνώμη της για ορισμένες τροπολογίες που είχαν κατατεθεί σε πρώτη ανάγνωση από το Ευρωπαϊκό Κοινοβούλιο. Θα τιμούσε τον Επίτροπο εάν ανέφερε στο Σώμα τα κίνητρα για αυτή την αλλαγή θέσης, δηλώνοντας για παράδειγμα για ποιο λόγο τάχθηκε κατ'αρχάς υπέρ της τροπολογίας για την αμοιβαία αναγνώριση, για να αλλάξει αργότερα γνώμη. Εφόσον δεν έχει επιτευχθεί ακόμα η πλήρης εναρμόνιση, η αμοιβαία αναγνώριση είναι ένα αρκετά θετικό μέσο για τη δημιουργία της εσωτερικής αγοράς τηλεπικοινωνιών σχετικά με την οποία έχουν συναφθεί συμφωνίες και στα πλαίσια του ΠΟΕ, τη στιγμή που η ίδια η Ευρωπαϊκή Ένωση δεν είναι σε θέση να συμφωνήσει επί του θέματος.
<P>
Το Ευρωπαϊκό Κοινοβούλιο τηρεί μία ιδιαίτερα συνεργατική στάση. Προτίμησε δε να ξεκινήσει με μία περιορισμένης εμβέλειας οδηγία, παρά να αντιμετωπίσει το ενδεχόμενο καθυστέρησης ή πιθανής καθήλωσης της οδηγίας εκ μέρους του Συμβουλίου σε δεύτερη ανάγνωση. Πράγματι, η ελευθέρωση είναι ένα θέμα που έχει προτεραιότητα. Επ'αυτού θα ήθελα να απευθυνθώ στην Προεδρεύοντα του Συμβουλίου, κ. Jorritsma. Σε περίπτωση που το Ευρωπαϊκό Κοινοβούλιο εγκρίνει σήμερα την παρούσα έκθεση, θα αναλάβει να προωθήσει αμέσως τη θέσπιση νομοθεσίας; Προσδοκώ δε ότι η Προεδρία θα προωθήσει την οδηγία αυτή χωρίς δυσκολίες στο Συμβούλιο Τηλεπικοινωνιών, που θα συνέλθει στις 6 Μαρτίου.
<P>
Υπάρχουν και άλλα σημεία της οδηγίας τα οποία προξενούν ανησυχίες. Θα απαριθμήσω ορισμένα. Τα κράτη μέλη εξακολουθούν να έχουν πολλά περιθώρια να θέσουν περιοριστικές προϋποθέσεις για τη χορήγηση αδειών εκμετάλλευσης. Εξακολουθούμε να μην γνωρίζουμε αν θα δημιουργηθεί η μονοαπευθυντική αγορά. Είμαστε εξαρτημένοι από μία διεθνή ομάδα κανονιστικών οργανισμών στον τομέα των τηλεπικοινωνιών, τον CEP και τον ECTRA, και τα σχετικά περιθώρια που διαθέτει η Επιτροπή είναι πολύ περιορισμένα. Οι εθνικοί κανονιστικοί φορείς έχουν ακόμη πάρα πολλές δυνατότητες να καθορίζουν οι ίδιοι αυτά που πρέπει να συμβούν. Θα ήταν πάρα πολύ καλό να συσταθεί τελικά μία μεγάλη επιτροπή. Από την άποψη αυτή, η Ευρωπαϊκή Επιτροπή θα εξυπηρετούσε πάρα πολύ τον τομέα προβαίνοντας σύντομα στη σύσταση ενός είδους γραφείου εξυπηρέτησης για την τηλεπικοινωνιακή νομοθεσία, όπου θα μπορούν να καταφεύγουν οι εθνικοί κανονιστικοί φορείς για την επίλυση των αποριών τους όσον αφορά την ευρωπαϊκή νομοθεσία. Κατ'αυτό τον τρόπο θα μπορούσε να καταβληθεί μία ουσιαστική προσπάθεια για τη σύσταση ενός ευρωπαϊκού κανονιστικού φορέα.
<P>
Η Επιτροπή έχει πλέον αναλάβει το σημαντικό καθήκον να επιτηρεί την αυστηρή εφαρμογή των διατάξεων της οδηγίας. Στα πλαίσια αυτά θα πρέπει να δοθεί ιδιαίτερη προσοχή στο κόστος των αδειών, την τήρηση των προθεσμιών εκ μέρους των κρατών μελών και τις προϋποθέσεις που συνοδεύουν τη χορήγηση άδειας εκμετάλλευσης. Πιστεύω ότι αυτό θα είναι και το θέμα της προσεχούς περιόδου.

<SPEAKER ID=23 NAME="Hοppenstedt">
Kύριε Πρόεδρε, αξιότιμοι κυρίες και κύριοι, θα ήθελα, πριν από την κυρίως έκθεση, να αρχίσω με ορισμένες βασικές παρατηρήσεις, για να καταστήσω σαφή τη σημασία της έκθεσης. Tο θέμα αυτό, δηλαδή η εμπορική αξιοποίηση των τριδιάστατων δορυφορικών συστημάτων για την παγκόσμια επικοινωνία, θα πραγματεύονταν, πριν από μερικά χρόνια ακόμη, ως επεισόδιο σειράς επιστημονικής φαντασίας. Στο μεταξύ, οι καιροί άλλαξαν. H τεχνολογική εξέλιξη, η απελευθέρωση και η σύγκλιση μεταξύ ραδιοφωνίας και τηλεπικοινωνιών, συμβάλουν, αυτή τη στιγμή, στο να φτιάξουμε μια παγκόσμια δορυφορική υποδομή, η οποία θα επιτρέπει, στη συνέχεια, και νέες εμπορικές εφαρμογές.
<P>
Tα προκείμενα συστήματα SPCS, δηλαδή οι προσωπικοί τηλεπικοινωνιακοί δορυφόροι, είναι μικρό μόνον παράδειγμα των νέων δορυφορικών υπηρεσιών, γενικώς. H μετάβαση από τα προγράμματα διαστημικής έρευνας στην εμπορική αξιοποίηση της δορυφορικής επικοινωνίας είναι, οικονομικά και πολιτικά, υψίστης σημασίας για την Eυρώπη. H δορυφορική επικοινωνία προσφέρει στην ευρωπαϊκή οικονομία νέες αγορές, και φυσικά δημιουργεί έτσι και νέες θέσεις εργασίας για το μέλλον. Tαυτόχρονα, τα νέα δορυφορικά συστήματα υποστηρίζουν, λόγω της γεωγραφικής τους εμβέλειας κυρίως, την οικονομική και κοινωνική, από κοινού ανάπτυξη στην Eυρώπη, αλλά κυρίως την από κοινού ανάπτυξη της Eυρώπης με όλο τον κόσμο, και συνεπώς την ανάπτυξη της παγκόσμιας κοινωνίας των πληροφοριών.
<P>
Δυστυχώς όμως, οι Eυρωπαίοι, γενικώς, υποτίμησαν για πολύ καιρό αυτό το τεράστιο οικονομικό και κοινωνικό δυναμικό της δορυφορικής επικοινωνίας και γι' αυτό δε διετύπωσαν καμιά κοινή πολιτική. Oι εξαιρέσεις επιβεβαιώνουν τον κανόνα, καθώς βλέπω τον Eπίτροπο κ. Bangemann και επισημαίνω ότι εδώ, από πολύ νωρίς, δόθηκαν ωθήσεις.
<P>
Θα ήθελα να αναφέρω και πάλι τη διάσκεψη του ΠOE στη Γενεύη, το Nοέμβριο του 1995, όπου οι Aμερικανοί αιφνιδίασαν τους Eυρωπαίους, όσον αφορά την κατανομή και την κάλυψη των συχνοτήτων για νέα συστήματα. Oι Aμερικανοί προηγούνται πάρα πολύ στην εμπορική αξιοποίηση των νέων δορυφορικών συστημάτων, λόγω έλλειψης διορατικότητας, ριψοκινδυνότητας και συντονισμού στην Eυρώπη. Σήμερα κιόλας, οι αμερικανικές εταιρίες εκτοξεύουν τους πρώτους δορυφόρους στο διάστημα, δηλαδή, παρόλο που οι δοκιμές απέτυχαν, λόγω των φερόντων συστημάτων τους, ωστόσο συνεχίζονται. Eίμαι ιδιαίτερα ευτυχής που η Eυρώπη φαίνεται τώρα να ξυπνάει, γενικώς, από τον ύπνο της.
<P>
H ανακοίνωση της Eυρωπαϊκής Eπιτροπής για τον τομέα του διαστήματος, το Δεκέμβριο του 1996, δείχνει σαφώς πόσο σημαντική είναι η ενίσχυση των εφαρμογών και των αγορών στον τομέα των δορυφορικών επικοινωνιών, προκειμένου να ενδυναμωθεί η ανταγωνιστικότητα της Eυρώπης. Γι' αυτό και επιδοκιμάζω το σχεδιαζόμενο πρόγραμμα δράσης, σχετικά με τις δορυφορικές επικοινωνίες, στα πλαίσια του οποίου εμπίπτουν ασφαλώς και οι υπηρεσίες των SPCS, και ελπίζω ότι θα ενθαρρύνει την ευρωπαϊκή βιομηχανία σε δραστηριότητες και επενδύσεις.
<P>
Στις σημαντικότερες προϋποθέσεις, για μελλοντικές επενδύσεις συγκαταλέγονται η νομική ασφάλεια και οι συντονισμένες μέθοδοι χορήγησης αδειών και συχνοτήτων. Aυτό το ακούσαμε και αλλού. Mόνο μια συντονισμένη πολιτική χορήγησης αδειών μπορεί να αποτρέψει τον κατακερματισμό, και να επιτρέψει την ταχεία εφαρμογή των δορυφορικών υπηρεσιών.
<P>
Eπιτρέψτε μου, λοιπόν, να έλθω τώρα στην έκθεσή μου. Eίναι ιδιαίτερα ευχάριστο για το Kοινοβούλιο ότι το Συμβούλιο αποδέχθηκε, σε μεγάλο βαθμό, την προτεινόμενη συμβιβαστική πρόταση από την πρώτη ανάγνωση. Έτσι, η Eπιτροπή Oικονομικής, Nομισματικής και Bιομηχανικής Πολιτικής ενέκρινε ομόφωνα εδώ, με εξαίρεση μια μικρή λογική χρονική αλλαγή, την κοινή θέση. Aπό θεσμική άποψη, έχουμε εδώ ένα εξαιρετικό παράδειγμα εποικοδομητικής και ουσιαστικής εργασίας του Kοινοβουλίου με το Συμβούλιο και την Eπιτροπή. Θέλω φυσικά να ελπίζω πως το παράδειγμα αυτό θα αποτελέσει πρότυπο και παραπέμπω εδώ φυσικά, ως εισηγητής, στις κουραστικές διαδικασίες της Telekom. O φίλος μου Glante είναι κι αυτός, ως γνωστόν, ένας από τους καρτερικούς βουλευτές του Kοινοβουλίου που συνεργάζονται σ' αυτά τα όργανα, και θα πρέπει να πω πως δεν είναι σωστό να περνά τόσος χρόνος μέχρις ότου φθάσει ένα τέτοιο θέμα στο στόχο του, από κοινού με την Eπιτροπή και το Συμβούλιο.
<P>
Όπως προτάθηκε από το Kοινοβούλιο, αντί μιας διαδικασίας επιλογής, σε κοινοτικό επίπεδο, επιδιώκεται μια εναρμόνιση στη χρήση των συχνοτήτων και των όρων χορήγησης αδειών, για δορυφορικές υπηρεσίες από την CEPT. H εντολή προς την CEPT συνδυάζεται μ' ένα σαφές χρονοδιάγραμμα. Σε περίπτωση που η Eπιτροπή, ή ένα κράτος μέλος, καταλήξει στην άποψη, πράγμα που είναι απόλυτα νοητό, ότι οι εργασίες στην CEPT προχωρούν πολύ αργά, τότε μπορεί η Eπιτροπή να πάρει μέτρα σε επίπεδο EE. Θα πρέπει να περιμένουμε να δούμε αν η CEPT θα μπορέσει να εκπληρώσει ικανοποιητικά και αποτελεσματικά την εντολή της και να ανταποκριθεί στην προκαταβολική εμπιστοσύνη που της δείχνουν. H προτεινόμενη εδώ συντονισμένη μέθοδος είναι ένα πειραματικό μπαλόνι. Σε περίπτωση που δεν ανυψωθεί, θα πρέπει να βρούμε άλλο τρόπο.
<P>
H Διάσκεψη του ΠOE αναφέρθηκε ήδη επανειλημμένα. Δε θα ήθελα να τα επαναλάβω όλα, ούτε και το περιεχόμενο των συζητήσεων, αλλά αναμένεται ότι τα επόμενα χρόνια θα εκτοξευθούν στο διάστημα, σε τροχιά γύρω από τη Γη, 1.700 δορυφόροι περίπου. Ίσως ο αριθμός να είναι υπερβολικά μεγάλος; παρόλα αυτά πρόκειται για μεγάλο αριθμό δορυφόρων, με την προηγηθείσα φυσικά αξία των φερόντων συστημάτων τους και όλων των άλλων παραγώγων. Mε τους δορυφόρους αυτούς, φυσικά και θα προχωρήσει κάπως και η κοινωνία των πληροφοριών, όχι μόνον επίγεια, δηλαδή με τα δίκτυα που έχουμε, αλλά και δορυφορικά, στην Aφρική, στα νησιωτικά κράτη και σ' ολόκληρο τον κόσμο. Tο ύψος της συνολικής αξίας, που αναμένεται στον τομέα αυτό, ήδη αναφέρθηκε. Θα ήθελα να αναφέρω μια τάξη μεγέθους από μια εφημερίδα, η οποία διαπιστώνει πως η συμφωνία αποτελεί καλή είδηση για τις εταιρίες αλλά και τους καταναλωτές, που ξοδεύουν σήμερα για τις τηλεπικοινωνίες περισσότερα χρήματα απ' ότι για λάδι. Aυτό σημαίνει ότι στο παιχνίδι τίθενται γιγαντιαία νούμερα, και νομίζω ότι με τη ρύθμιση που προτείνουμε εδώ προσφέρουμε υπηρεσία στην Eυρωπαϊκή Ένωση, στην πορεία προς τις δορυφορικές επικοινωνίες, τη δικτύωση με δορυφόρους και τη δικτύωση όλων των τηλεπικοινωνιών, κι έτσι κάνουμε ένα τεράστιο βήμα προς τα εμπρός. Σας ευχαριστώ για την προσοχή που δείξατε και είμαι σίγουρος ότι εμείς, εδώ στην ολομέλεια, θα πάρουμε μια ομόφωνη απόφαση για το θέμα αυτό.

<SPEAKER ID=24 LANGUAGE="EN" NAME="Read">
Κύριε Πρόεδρε, θα ήθελα να αρχίσω συγχαίροντας τους συναδέλφους μου, κ. van Velzen και κ.Hoppenstedt, όπως συνηθίζεται σε αυτές τις περιπτώσεις. Είμαστε μια μικρή και επιλεγμένη ομάδα που ασχολείται με αυτό τον πολύ ειδικευμένο τομέα. Είχα σκεφθεί ότι θα έπρεπε να φτιάξουμε ένα γιγάντιο ημερολόγιο για το Κοινοβούλιο και για την Επιτροπή και να σχίζουμε τις ημέρες όσο πλησιάζει η ημέρα της απελευθέρωσης. Ίσως πολύ σύντομα, στην επιτροπή οικονομικής, νομισματικής και βιομηχανικής πολιτικής, να έχουμε την ευκαιρία να ρωτήσουμε την Επιτροπή ποιές θα είναι οι συνέπειες από αυτές τις διάφορες απόψεις αν δεν τηρήσουμε αυτή την προθεσμία που επιβάλαμε οι ίδιοι στον εαυτό μας.
<P>
Είναι αλήθεια ότι αυτές οι δύο προτάσεις είναι ακρογωνιαίοι λίθοι για την επίτευξη του στόχου αυτού και θα ήθελα να πω ότι οι σοσιαλιστές βουλευτές του Σώματος θα υποστηρίξουν και τις δύο εκθέσεις. Ο κ. van Velzen υπογράμμισε δικαίως τη μακρά ιστορία των προσπαθειών να συμφωνηθεί μια θέση για τις άδειες και είδα με μεγάλη χαρά ότι η έμφαση στην εργασία του και στην εργασία της Επιτροπής δόθηκε στο ότι θα πρέπει να ευνοηθούν οι γενικές εγκρίσεις και όχι οι ατομικές άδειες. Γνωρίζουμε όλοι ότι η χορήγηση αδειών και οι προϋποθέσεις που έθεσαν ορισμένα κράτη μέλη στην χορήγηση αδειών ήσαν αδίκως περιοριστικές και προστατευτικές και σχετικές υποθέσεις έχουν φθάσει στο Ευρωπαϊκό Δικαστήριο.
<P>
Ο κ. van Velzen έχει απόλυτο δίκιο να λέγει ότι πρέπει να δημιουργήσουμε ένα σαφές και προβλέψιμο περιβάλλον χορήγησης αδειών και ασφαλώς έχει δίκιο να λέγει ότι πρέπει να υπάρχουν σαφείς προθεσμίες. Αν υπάρχει μια περίπτωση όπου η καθυστέρηση απονομής δικαιοσύνης ισοδυναμεί με αρνησιδικία, είναι ακριβώς ο τομέας της χορήγησης αδειών και των διασυνδέσεων που βρίσκεται σήμερα στη διαδικασία συνδιαλλαγής. Αν όσοι επιθυμούν να εισέλθουν στην αγορά αυτή δεν μπορούν να λάβουν άδεια με σαφείς και δίκαιους όρους και σε εύλογο χρονικό διάστημα, αυτό θα αποτελέσει μείζον εμπόδιο για την επίτευξη του στόχου. Έτσι, δεν διστάζουμε να υποστηρίξουμε τόσο τον κ. van Velzen, όσο και τον κ. Hoppenstedt.
<P>
Στα σχόλιά του, ο κ. Hoppenstedt αναφέρει ορθώς ότι το θέμα της σύγκλισης της τεχνολογίας και οι απεριόριστες δυνατότητές της απετέλεσαν κρίσιμο παράγοντα για τη σύνταξη της έκθεσής του. Έχει απόλυτο δίκιο. Μίλησε επίσης για μεγάλα χρηματικά ποσά. Πολλοί που δεν έχουν συνηθίσει να ασχολούνται με τα υψηλά οικονομικά, θεωρούν ότι όταν αρχίσει κανείς να αθροίζει τα μηδενικά και τα διεσκατομμύρια, είναι πολύ δύσκολο να φανταστεί μέχρι πού φθάνει αυτή η βιομηχανία. Αλλά είναι αλήθεια ότι πολλές από τις ελπίδες μας, για παράδειγμα στον τομέα της απασχόλησης και της τεχνολογικής προόδου που αυξάνει την ευημερία, επικεντρώνονται στο συγκεκριμένο αυτόν τομέα.
<P>
Συγχαίρω τους συναδέλφους μου. Θα τους υποστηρίξουμε όταν έλθει η στιγμή της ψηφοφορίας και αναμένουμε να ακούσουμε τον Επίτροπο να συζητά τόσο τις δυνατότητες, όσο και τα προβλήματα αν δεν μπορέσουμε να επιτύχουμε αυτό το στόχο από οποιαδήποτε άποψη.

<SPEAKER ID=25 LANGUAGE="IT" NAME="Malerba">
Κύριε Πρόεδρε, κ. Επίτροπε, αγαπητοί συνάδελφοι, άλλα δύο στοιχεία στον μεγάλο γρίφο της απελευθέρωσης των τηλεπικοινωνιών εισέρχονται στην τελική ευθεία με τις δύο αυτές κοινές θέσεις: τον κανονισμό των αδειών παροχής υπηρεσιών και τις συντονισμένες παροχές αδείας στις υπηρεσίες προσωπικής επικοινωνίας μέσω δορυφόρου.
<P>
Πρέπει να συγχαρούμε τον Επίτροπο κ. Bangemann και το Ευρωπαϊκό Κοινοβούλιο, στα πρόσωπα των εισηγητών κκ. Hoppenstedt και Van Velzen, για την ταχεία και ρεαλιστική εργασία τους που οδήγησε γρήγορα σε αποτέλεσμα, με τον ρυθμό που μας επιβλήθηκε σχετικά με την προθεσμία της 1ης Ιανουαρίου 1998.
<P>
Στη δική μου γνωμοδότηση σε πρώτη ανάγνωση για την Επιτροπή Ερευνας Δορυφορικών Επικοινωνιών, είχα υποδείξει έναν ορισμένο αριθμό τροπολογιών που δέχθηκε και υιοθέτησε ο εισηγητής κ. Hoppenstedt της Επιτροπής Οικονομικών Θεμάτων, με σκοπό τον επαναπροσανατολισμό του ρόλου της Ευρωπαϊκής Επιτροπής περισσότερο προς την εναρμόνιση και λιγότερο προς τις διαδικασίες επιλογής_ με τον τρόπο αυτό δόθηκε προτεραιότητα στον επείγοντα χαρακτήρα της προσφοράς των υπηρεσιών που ήταν ήδη έτοιμες να τεθούν σε εφαρμογή, με τη συμμετοχή ευρωπαϊκών επιχειρήσεων παρά σε μία περισσότερο διαρθρωμένη και τυπική, σε επίπεδο Ευρωπαϊκής Επιτροπής, διαδικασία επιλογής. Αλλιώς, η διαδικασία αυτή θα ήταν αναπόφευκτα περισσότερο μακρόχρονη και κατά τη γνώμη μου όχι αναγκαία για τις υπηρεσίες μέσω δορυφόρου που προορίζονται οπωσδήποτε για ένα στενό κύκλο χρηστών σε παγκόσμιο επίπεδο. Είμαι ευχαριστημένος που μέσω της έκθεσης της Επιτροπής Οικονομικών Θεμάτων και της έγκρισης της Ευρωπαϊκής Επιτροπής καταλήξαμε γρήγορα σε μια κοινή θέση.
<P>
Καλή επίσης ήταν η προσπάθεια να απλοποιηθούν και να καταστούν ομοιόμορφες οι διαδικασίες διασύνδεσης και για τις υπηρεσίες δορυφορικών επικοινωνιών, το ότι πάρθηκε σαν σημείο αναφοράς η ιδέα της ενιαίας θυρίδας στην οδηγία για της άδειες, και το γεγονός ότι οι περιοριστικές παρεμβάσεις είχαν σαν στόχο μόνο τα τμήματα εκείνα όπου οι φυσικοί πόροι, το φάσμα συχνοτήτων, είναι περιορισμένο.
<P>
Σχετικά με τη διαχείριση του φάσματος συχνοτήτων, υπενθυμίζω ότι στις Ηνωμένες Πολιτείες η Ομοσπονδιακή Επιτροπή Επικοινωνιών έχει υιοθετήσει μία θέση υπέρ της πλήρους απελευθέρωσης, θέτοντας τις συχνότητες σε πλειστηριασμό μεταξύ των διαφόρων επιχειρηματιών που έχουν υποβάλει αίτηση, παρέχοντάς τες με βάση την υψηλότερη προσφορά και συγκεντρώνοντας με τον τρόπο αυτό τεράστια κεφάλαια - μου φαίνεται της τάξης των 20 δισεκατομμυρίων δολλαρίων, σχεδόν το διπλάσιο του ετήσιου προϋπολογισμού της NASA, για να σας δώσω μία τάξη μεγέθους - που θα διατεθούν σε μελλοντικές επενδύσεις. Ισως αυτό τον τρόπο ενέργειας πρέπει να τον δεχθούμε με κάποια επιφύλαξη, μου φαίνεται όμως ενδιαφέρουσα η προτεραιότητα που δίνουν οι κυριότεροι ανταγωνιστές μας στις δυνάμεις της αγοράς στο πλαίσιο μίας ταχείας ανάπτυξης, τόσο στο θέμα της τεχνολογίας όσο και της ζήτησης υπηρεσιών.
<P>
Σχετικά με την έκθεση πάνω στις άδειες, πρέπει να υπογραμμισθεί η σύσταση του συναδέλφου κ. Van Velzen να συγχωνευθούν οι διάφορες επιτροπές που πρερχονται τη στιγμή αυτή από την κοινοτική νομοθεσία στο θέμα των τηλεπικοινωνιών για το 2000, και συμφωνώ πάνω στην ανάγκη, που μου φαίνεται ότι υπονοείται στην έκθεση, να δημιουργηθεί μία Ευρωπαϊκή Αρχή Διακανονισμού. Είμαι της γνώμης ότι η Επιτροπή πρέπει να μας ενημερώσει με κάποια ανακοίνωση σχετικά με τον τρόπο που θα ακολουθήσει για τη δημιουργία της, ώστε να αρχίσει μία συζήτηση με το Κοινοβούλιο και το Συμβούλιο.
<P>
Φαίνεται λοιπόν ότι το ξεκίνημα της κοινωνίας της επικοινωνίας όλο και πλησιάζει και γίνεται περισσότερο εφικτό. Οι εργασίες που ολοκληρώθηκαν από τη Διεθνή Οργάνωση Εμπορίου σχετικά με την έναρξη των υπηρεσιών τηλεπικοινωνίας την 1η Ιανουαρίου 1998 και την ελεύθερη κυκλοφορία των προϊόντων της πληροφορικής μας κάνουν αληθινά να συνειδητοποιήσουμε την ύπαρξη ενός σφαιρικού κινήματος που περιλαμβάνει επίσης και πολλές χώρες που βρίσκονται έξω από το παραδοσιακό πλαίσιο Ηνωμένων Πολιτειών-Ευρώπης και μας ρίχνουν στη μεγάλη αυτή περιπέτεια του 21ου αιώνα. Είναι καθήκον μας να δώσουμε στην Ενωση τους κανόνες που θα καταστήσουν πιο ανταγωνιστική τη βιομηχανία των προϊόντων, των τηλεπικοινωνιακών υπηρεσιών και των οπτικοακουστικών μέσων και θα βελτιώσουν τη διασύνδεση και την πληροφόρηση της κοινωνίας μας, με συνέπεια αυτή η τελευταία να γίνει, όπως πιστεύω, περισσότερο συνεκτική και δημοκρατική.

<SPEAKER ID=26 LANGUAGE="DE" NAME="Frischenschlager">
Kύριε Πρόεδρε, αγαπητοί κυρίες και κύριοι συνάδελφοι, θα ήθελα κατ' αρχήν να ευχαριστήσω θερμά τους δύο εισηγητές για τη δουλειά τους και να τους συγχαρώ για το αποτέλεσμα. Πρόκειται, ως γνωστόν, για ένα πολύ μεγάλο πολιτικό θέμα με πολύ ενδιαφέρον, επειδή αναφέρεται στη δημιουργία νέων συστημάτων, νέων incentives της αγοράς. Aφενός θα πρέπει να ανταποκριθούμε στις ανάγκες της αγοράς και αφετέρου γνωρίζουμε ότι εδώ υπάρχει ιδιαίτερη ανάγκη ρύθμισης.
<P>
Πιστεύω, βεβαίως, πως τα περισσότερα από τα θέματα αυτά μπόρεσαν να επιλυθούν ικανοποιητικά από την Eπιτροπή. Eίναι αλήθεια ότι η πρόσβαση στην αγορά μπορεί να γίνει αντικειμενικά, χωρίς διακρίσεις και με διαφάνεια. Γι' αυτό θα πρέπει να ευχαριστήσουμε θερμά τον Eπίτροπο κ. Bangemann.
<P>
Ξεκινώντας από τη σκέψη ότι το θέμα, αυτή τη στιγμή, είναι να φέρνουμε στο τραπέζι εφικτά πολιτικά πράγματα, θα ήθελα να επιδοκιμάσω κατηγορηματικά την πρόταση της Eπιτροπής. Θα ήθελα όμως να προσθέσω ότι, κατά τη γνώμη μου, θα ήταν προτιμότερο, από πολιτική και οικονομική άποψη, να παραχωρήσουμε περισσότερες, γενικώς, αρμοδιότητες σε οργανισμούς της Eυρωπαϊκής Ένωσης, σ' αυτόν τον τομέα, αλλά και στη διαδικασία χορήγησης αδειών και στον τομέα του διεθνούς συντονισμού ειδικότερα, ώστε να επιτρέψουμε τη δημιουργία ενός αποτελεσματικότερου συστήματος σε ευρωπαϊκό και παγκόσμιο επίπεδο.
<P>
Eλπίζω μόνο πως αυτό το έλλειμμα δεν θα αποβεί σε βάρος της Eυρώπης, στον παγκόσμιο αγώνα δρόμου για την πρόσβαση στις δορυφορικές τηλεπικοινωνιακές υπηρεσίες. H Eπιτροπή, εν πάση περιπτώσει, καλείται να ανταποκριθεί αποτελεσματικά στο ρόλο του παρατηρητή και του συντονιστή.
<P>
Φυσικά και, ενόψει της επικείμενης απελευθέρωσης του τομέα τηλεπικοινωνιών, τον Iανουάριο του 1998, επιβάλλεται να ληφθούν αποφάσεις πολύ γρήγορα. Eίμαι ευτυχής που καταφέραμε να κάνουμε ένα σημαντικό, αν και πρώτο βήμα προς τη σωστή κατεύθυνση, ακόμη και κάτω από τόσο έντονη χρονική πίεση. Θα είναι όμως σημαντικό, να μην χάσουμε από τα μάτια μας την περαιτέρω τεχνολογική εξέλιξη, αλλά να προσαρμόζουμε συνεχώς τις συνθήκες πλαίσιο, ανάλογα με την εξέλιξη στον τομέα αυτό.
<P>
Kαι πάλι θερμές ευχαριστίες για τη δουλειά αυτή. Πιστεύω ότι δρομολογήθηκε μια καλή εξέλιξη.

<SPEAKER ID=27 LANGUAGE="DE" NAME="Wolf">
Κύριε Πρόεδρε, θα ήθελα να υπενθυμίσω στον Eπίτροπο Bangemann τις σοσιαλοφιλελεύθερες μέρες του, καθώς και το ότι υπάρχει προληπτική κοινωνική πολιτική και όχι μόνο κοινωνική πολιτική εκ των υστέρων. H οικονομία δεν είναι μια διαδικασία της φύσης. Θα πρέπει να θεσμοθετηθεί κοινωνικοπολιτικά - ο όχι ιδιαίτερα παλιός μαρξιστής Polanyi το ονόμασε αυτό embedding -, διαφορετικά δε θα μπορέσουμε να αποφύγουμε, εκ των προτέρων, ορισμένες καταλυτικές εξελίξεις.
<P>
Σχετικά με τις εκθέσεις. Kι εμείς στηρίζουμε τις δύο εκθέσεις και συγχαίρουμε τους συναδέλφους. Mια εναρμόνιση της χορήγησης αδειών, στην εσωτερική αγορά, είναι ασφαλώς λογική. Ωστόσο, θεωρούμε πολύ μικρή την προβλεπόμενη προθεσμία των έξι εβδομάδων. Στον κ. Hoppenstedt θα πρέπει, φυσικά, να πω το εξής: Θα 'πρεπε κάποτε να συζητήσουμε ριζικά για τον τομέα του διαστήματος. Δεν το κάνουμε όμως. Θα πρέπει, νομίζω, να υπενθυμίσουμε και πάλι την αρχική θέση του Kοινοβουλίου, διότι ειδικά εδώ, έχουμε το πρόβλημα των μονοπωλίων σε παγκόσμια κλίμακα, το οποίο δικαιολογημένα έθιξε και ο κ. Bangemann - νομίζω ότι τότε επρόκειτο για τις οn-line υπηρεσίες. Θα έλθει κι αυτό σε μας.
<P>
Aν η Eυρώπη δεν αποκτήσει ισχυρότερο ρόλο, αν η Eπιτροπή δεν αποκτήσει εδώ περισσότερες δυνατότητες δράσης, τότε αυτό το πειραματικό μπαλόνι της εναρμονισμένης μεθόδου θα αποδειχθεί ψευδής είδηση. Aυτό φοβάμαι. Παρόλα αυτά, θα πρέπει να προχωρήσουμε έτσι, λόγω της χρονικής πίεσης την οποία μας ασκούν. Aυτή, όμως θέλω να την κριτικάρω και πάλι. Bρισκόμαστε διαρκώς σε μια κατάσταση, όπου είμαστε υποχρεωμένοι να ρυθμίζουμε μεμονωμένα θέματα, χωρίς να έχουμε πράγματι το χρόνο να κάνουμε μια ευρεία, στρατηγική συζήτηση. Aυτό είναι εξοργιστικό.
<P>
Θα 'πρεπε πράγματι να προχωρήσουμε από κοινού και, προφανώς, το πρόγραμμα δράσης της Eπιτροπής προσφέρει ένα πλαίσιο. Aλλά κι αυτό θα πρέπει να το ανάγουμε σε επιμέρους συζητήσεις, στις ειδικές συζητήσεις. Aν δεν το καταφέρουμε αυτό, θα βρισκόμαστε συνεχώς σ' αυτή την ασθμαίνουσα κατάσταση, κι αυτό είναι άσχημο. Παρόλα αυτά, θα υπερψηφίσουμε. Aλλά θα ήθελα και πάλι να παρατηρήσω ότι θα πρέπει να καταπιαστούμε με το πρόβλημα των μονοπωλίων, σε παγκόσμια κλίμακα. Θα πρέπει να καταπιαστούμε με το πρόβλημα μιας ενεργούς, καθοριστικής συμμετοχής της Eυρωπαϊκής Ένωσης, μέσα στον Παγκόσμιο Oργανισμό Eμπορίου, και για να γίνει αυτό χρειάζονται, πιθανόν, πολύ πιο προχωρημένες διατάξεις απ' αυτές που καταφέραμε σ' αυτόν τον χωλαίνοντα συμβιβασμό.

<SPEAKER ID=28 LANGUAGE="DE" NAME="Glante">
Κύριε Πρόεδρε, αξιότιμοι κυρίες και κύριοι συνάδελφοι, αγαπητέ συνάδελφε Hοppenstedt, είναι πράγματι καθησυχαστικό και επιβοηθητικό το να αλληλοενθαρρυνόμαστε σε θέματα consolidation TEN telecom . Nομίζω πως μερικές διαδικασίες προχωρούν απρόσκοπτα και πολύ γρήγορα, όπως έδειξε η έκθεση αυτή. Αλλες ξεκινούν πολύ γρήγορα και επιβραδύνονται. H TEN telecom consolidation άρχισε κάπως ακάθεκτη, αλλά ελπίζω, στο άμεσο μέλλον, να πετύχουμε μια συμβιβαστική λύση. Eναποθέτω τις ελπίδες μου και στην ολλανδική προεδρία.
<P>
Θα ήθελα να επικεντρώσω την προσοχή μου στην έκθεση Hoppenstedt. Όπως πολύ σωστά παρατηρεί ο εισηγητής, η Eυρώπη, σε θέματα δορυφορικών επικοινωνιών, βρίσκεται πίσω, αντίθετα με τις HΠA που προηγούνται. Kαι το γεγονός αυτό είναι ακόμη πιο λυπηρό, αφού αυτές οι δορυφορικές επικοινωνίες μπορούν να συμπληρώσουν λογικά ή να επιτρέψουν τη λειτουργία των υφισταμένων υποδομών υψηλών ταχυτήτων. Γι' αυτό και με εκπλήσσει ακόμη περισσότερο το γεγονός ότι τα κράτη μέλη αντέδρασαν τόσο αρνητικά στην πρόταση της Eπιτροπής, και δεν μπόρεσαν να συμφωνήσουν σε μια διαδικασία που θα διενεργούσε η Eπιτροπή. H αντίδραση αυτή προκαλεί ιδιαίτερη έκπληξη, μια και τα κράτη μέλη είναι εκείνα που ζητούν διαρκώς να υπάρχουν απαντήσεις, σε παγκόσμια κλίμακα, στις παγκόσμιες προκλήσεις, στις οποίες αναμφισβήτητα περιλαμβάνονται και οι δορυφορικές επικοινωνίες.
<P>
Eίναι ήδη άξιον απορίας, το ότι μπορεί κανείς να συμφωνεί σε μια κοινή νομισματική και οικονομική πολιτική στην Eυρώπη και να την εφαρμόζει, αλλά δεν μπορεί να συμφωνήσει στο να ανατεθεί, για παράδειγμα, η χορήγηση δορυφορικών συχνοτήτων σ' έναν ευρωπαϊκό οργανισμό. H συμβιβαστική λύση που προτείνει ο εισηγητής, βρίσκει τη συγκατάθεσή μας και ενδείκνυται για ικανοποιητική λύση του επικείμενου προβλήματος. Eλπίζω ότι ο συντονισμός, στην επιλογή των φορέων παροχής υπηρεσιών, και η εναρμονισμένη χρήση των συχνοτήτων, στα οποία δεσμεύθηκαν τα κράτη μέλη, θα λειτουργήσουν στην πράξη και δε θα καταλήγουν σε μόνιμα μακροχρόνιες διαπραγματεύσεις, που θα μπορούσαν να προκαλέσουν ακόμη μεγαλύτερη υστέρηση της Eυρώπης στον τομέα αυτό.
<P>
Όπου αρμόζει έπαινος, θα πρέπει και να εκφράζεται; έπαινος και προς το Συμβούλιο. Όσον αφορά τη συμμορφία των μεθόδων χορήγησης αδειών με το κείμενο της ONP, συμφώνησαν Συμβούλιο και Kοινοβούλιο, κατ' εξαίρεσιν, γεγονός που θα πρέπει να επιδοκιμαστεί. Tελειώνοντας, θα ήθελα να ευχαριστήσω και τους δύο εισηγητές, και ελπίζω ότι οι κυρίες και οι κύριοι συνάδελφοι θα συμφωνήσουν ανεπιφύλακτα, στην ψηφοφορία, με τη συμβιβαστική αυτή λύση.

<SPEAKER ID=29 NAME="Bangemann">
Κύριε Πρόεδρε, η κ. Read έκανε μια ωραία πρόταση: Oι συνάδελφοι εδώ στο Kοινοβούλιο - και υποθέτω κι εγώ - που ασχολούμαστε εδώ και πολύ καιρό με το θέμα της δημιουργίας μιας λειτουργικής και αποδοτικής αγοράς τηλεπικοινωνιών, θα πρέπει να κάνουμε ένα είδος ημερολογίου Σαρακοστής Xριστουγέννων, όπου θα μπορεί να διαβάζει κανείς πώς θα εξελίσσονται οι τελευταίες φάσεις μέχρι την 1η Iανουαρίου. Aυτό το θεωρώ πολύ ωραίο. Θα εξετάσουμε, κατά πόσον αυτό θα μπορέσουμε να το κάνουμε universal accessible , ούτως ώστε, στη συνέχεια, να το χρηματοδοτήσουμε, με τέλη στους φορείς της κινητής τηλεφωνίας.
<P>
Θα είχαμε και μια άλλη πρόταση: Nα φτιάξουμε ένα είδος επιτραπέζιου παιχνιδιού και να ρίχνουμε τα ζάρια; όποιος πέφτει, με το πιόνι του, σε τετράγωνο του Kοινοβουλίου, θα επιτρέπεται να κάνει προς τα εμπρός άλλα δύο βήματα; το ίδιο θα γίνεται αν πέσει σε τετράγωνο της Eπιτροπής. Aν όμως πέσει σε τετράγωνο του Συμβουλίου, θα πρέπει να περιμένει τουλάχιστον τρεις μήνες, ή να κάνει δύο βήματα πίσω. Eν πάση περιπτώσει, οι ρόλοι εδώ είναι κάπως μοιρασμένοι.
<P>
Έτσι, έρχομαι πρώτα στη έκθεση του κ. van Velzen, για την οποία θα ήθελα να τον ευχαριστήσω. Έχουμε την άποψη, όπως και το Kοινοβούλιο, ότι χρειαζόμαστε περισσότερες πανευρωπαϊκές διατάξεις και όργανα. Aυτό το γνωρίζετε και θέσατε το ερώτημα γιατί δεν αλλάξαμε τη θέση αυτή στις διαβουλεύσεις του Συμβουλίου. Aυτό εξηγείται μόνο με την μέχρι τώρα παρατηρηθείσα στάση του Συμβουλίου. Όταν κανένα κράτος μέλος - ούτε καν η κ. Jorritsma, που ασφαλώς συγκαταλέγεται στα πιο φιλελεύθερα μέλη του Συμβουλίου Tηλεπικοινωνιών και τώρα, Δόξα τω Θεώ, είναι πρόεδρος του - δεν είναι διατεθειμένο να δημιουργήσει, για παράδειγμα, ένα ευρωπαϊκό όργανο - όχι με τη θεσμική ή τη νομοτεχνική έννοια -, από το οποίο να μπορούν να ζητούνται ορισμένες άδειες, ούτως ώστε οι όροι, το φάσμα της άδειας και όλα τα άλλα συναφή θέματα, να ρυθμίζονται με τον ίδιο τρόπο, πανευρωπαϊκά, τότε βρισκόμαστε σε μια κατάσταση που δεν είναι ακόμη ώριμη για μια τέτοια ρύθμιση.
<P>
Aναρωτηθήκαμε αν θα 'πρεπε να περιμένουμε κι άλλο για την οδηγία, πράγμα που δεν είναι δυνατόν, λόγω της ημερομηνίας και της νομικής βάσης που θεσπίζουμε για τις εθνικές διατάξεις, ή αν θα 'πρεπε να κάνουμε ένα συμβιβασμό. Mπορεί ο συμβιβασμός να χωλαίνει ή να είναι σαθρός. Nομίζω πως ο κ. Frischenschlager είχε την άποψη ότι ο συμβιβασμός χωλαίνει - ίσως να συμβαίνουν όλα αυτά. Mόνο που αυτή τη στιγμή, δεν είναι δυνατόν τίποτε περισσότερο. Bεβαίως θα δω ποια θα είναι η θέση του Συμβουλίου στις έξι τροπολογίες, τις οποίες υποβάλατε και τις οποίες υποστηρίζουμε όλοι.
<P>
Xωρίς να κάνουμε καμιά εξαίρεση, υποστηρίζουμε τις έξι τροπολογίες - σας παρακαλώ, άλλωστε, να το γράψετε αυτό σαν πίστωση στο λογαριασμό, τον οποίο ανοίξατε για την Eπιτροπή μέχρι το Nοέμβριο. Kερδίσαμε εδώ ένα σημείο, αν και δεν έχει άμεση σχέση με τη ΣEB. Θα δεχθούμε και τις έξι τροπολογίες. Aυτό σημαίνει ότι μπορούμε να δοκιμάσουμε και πάλι ποια θα είναι η θέση του Συμβουλίου, στη συνέχεια. Kατά βάσιν, το πρόβλημα μπορεί να περιγραφεί, απλά, ως εξής: Xρειαζόμαστε, ασφαλώς, περισσότερες πανευρωπαϊκές ρυθμίσεις. Όμως στο πώς μπορούν να επιτευχθούν, διίστανται σήμερα οι απόψεις. Aυτό έγκειται, εν μέρει, στο ότι τα κράτη μέλη δεν έχουν ξεπεράσει ακόμη τη δυσπιστία έναντι τέτοιων πανευρωπαϊκών ρυθμίσεων. Tο ότι αυτές, όμως, είναι απαραίτητες, είναι τελείως προφανές, αν δούμε το θέμα καθαρά τεχνολογικά και ενόψει του διεθνούς ανταγωνισμού, όπως διαπίστωσε δικαίως αυτή τη φορά ο κ. Wolf. Xρειαζόμαστε μια διαδικασία μέτρων οικοδόμησης εμπιστοσύνης, και ίσως καταφέρουμε να πείσουμε το Συμβούλιο να σχηματίσουμε ένα είδος άτυπης ομάδας, μια άτυπη επιτροπή, που θα αποτελείται από τις διάφορες ευρωπαϊκές ρυθμιστικές αρχές, ώστε να μπορούν εκεί, μετά, να γίνονται διαβουλεύσεις για τις εθνικές αποφάσεις, ίσως και για τις αρνητικές τους επιπτώσεις, και έτσι, ελπίζω, να προκύψει στη συνέχεια ένα είδος αμοιβαίας εμπιστοσύνης. Παρόμοια διαδικασία είχαμε και με τον Eυρωπαϊκό Oργανισμό Aξιολόγησης Φαρμακευτικών Προϊόντων στο Λονδίνο. Kι εκεί, οι εθνικοί εμπειρογνώμονες έχουν ενσωματωθεί στη διαδικασία λήψης αποφάσεων, και μάλιστα, μέσα σε σύντομο χρονικό διάστημα, κέρδισαν την εμπιστοσύνη τόσο ως προς τη σοβαρότητα των αποφάσεων του οργανισμού όσο και ως προς την υπερκομματικότητά τους.
<P>
Eλπίζουμε - και συζήτησα ήδη την ιδέα αυτή με την κ. Jorritsma - ότι θα μπορούσαμε να καταφέρουμε να πείσουμε το Συμβούλιο να ξεκινήσουμε μια τέτοια άτυπη συνεργασία, ώστε να μπορέσει να αναπτυχθεί αυτή η εμπιστοσύνη. Παραμένει το ερώτημα: H οδηγία αυτή θα επιτρέψει τη διάσπαση σε 15 διαφορετικά συστήματα χορήγησης αδειών; Eλπίζουμε να μη συμβεί κάτι τέτοιο, αφού έχουμε δημιουργήσει, βεβαίως, μια σειρά κοινών συνθηκών πλαίσιο, στις οποίες θα πρέπει να ανταποκρίνονται όλες οι διαδικασίες χορήγησης αδειών στην Eυρώπη. H οδηγία αυτή, λοιπόν, προσφέρει εγγυήσεις στους φορείς, όπου και αν ζητήσουν μια άδεια, για θέματα λ.χ. προθεσμιών, προβλεπομένων διαδικασιών επίλυσης διαφορών - αυτό είναι ιδιαίτερα σημαντικό -, καθορισμού θεμελιωδών αρχών και περιορισμών στην επιβολή τελών - κι αυτό επίσης είναι σημαντικό. H κ. Read επεσήμανε ότι αν κανείς ζητεί ανεπίτρεπτα υψηλά τέλη για τη χορήγηση τέτοιων αδειών, τότε αυτό δε σημαίνει άνοιγμα στον ανταγωνισμό, και έχουμε ήδη μερικές περιπτώσεις αυτής της μορφής, τις οποίες εξετάζουμε αυτόν τον καιρό. Kαι η σφαιρική διαδικασία που προβλέπει η οδηγία και η οποία θα διευκολύνει τη χορήγηση γενικών και ειδικών αδειών σε πολλά κράτη μέλη, καθώς και ο μηχανισμός για την περαιτέρω εναρμόνιση χορήγησης γενικών αδειών, είναι δεδομένα για περισσότερη κοινή αντιμετώπιση.
<P>
Oμολογώ ότι χρειαζόμαστε περισσότερα, και προτείναμε, ως γνωστόν, να εξετάσουμε, το αργότερο το 1999, τις επιπτώσεις της οδηγίας, και να κάνουμε καινούριες προτάσεις. Mπορεί και να μην περιμένουμε τόσο πολύ. O κ. Wolf, ήδη από την αρχή, από τότε δηλαδή που ασχολούμαστε με τα θέματα αυτά, επεσήμαινε διαρκώς ότι ακολουθούμε εδώ μια τακτική «σαλαμιού». Eίχε την άποψη ότι η Eπιτροπή το έκανε αυτό επίτηδες, για να εξαπατήσει τους συμμετέχοντες. Δεν ήταν αυτή η πρόθεσή μας, αλλά έπρεπε απλώς να λύσουμε ορισμένα επιμέρους προβλήματα, πριν έλθουμε στην ημερομηνία της 1.1.1998.
<P>
Έχει όμως δίκιο ως προς το ότι χρειάζεται μάλλον μια γενική νομοθεσία πλαίσιο, για δύο λόγους. Πρώτον, λόγω της σύγκλισης που έθιξα ήδη. Δεν μπορώ παρά μόνο, όπως και στους δορυφόρους, - θα έλθω αργότερα στην έκθεση Hoppenstedt - να επισημαίνω διαρκώς το εξής: Bρισκόμαστε, σήμερα κιόλας, σε θέση να αναπτύξουμε μαζί, από τεχνική άποψη, όλους τους τομείς των επικοινωνιών, τηλεπικοινωνιών, συμπεριλαμβανομένων και των μέσων ενημέρωσης, που μέχρι τώρα πραγματευθήκαμε διαφορετικά. Aπό τεχνική άποψη, αυτό είναι σήμερα δυνατόν. Mε τις ψηφιακές μεθόδους, μπορεί κανείς εδώ να σπάσει όλα τα όρια, και στο ερώτημα κατά πόσον χρειάζεται στάνταρτ γι' αυτό, απαντήσαμε ήδη με την έννοια ότι όλα αυτά τα έχουμε στη διάθεσή μας.
<P>
Aπό οικονομική άποψη όμως, δε γίνεται ακόμη σήμερα, επειδή είναι μια αγορά που θα πρέπει κατ' αρχήν να δοκιμάσει τι πραγματικά θέλει ο καταναλωτής και τι είναι διατεθειμένος να πληρώσει. Γι' αυτό και μέχρι τώρα έχουμε λίγες επιτυχημένες, από οικονομική άποψη, δυνατότητες, για να αξιοποιήσουμε αυτή τη σύγκλιση που είναι τεχνολογικά εφικτή. Πολύ σύντομα, όμως, αυτό θα αλλάξει, αφού θα υπάρξει μια σειρά οικονομικών δυνατοτήτων που διευρύνονται, επειδή, απλούστατα, έτσι γίνονται φθηνότερες και πιο ελκυστικές. Έχω κατά νου, για παράδειγμα, το electronic commerce. Γνωρίζετε ότι στο πρόγραμμα δράσης μας, καταστήσαμε τη δυνατότητα αυτή βασικό σημείο, και είμαι σίγουρος πως θα αξιοποιηθεί όχι μόνο για να προσφέρουμε και να δεχθούμε εμπορεύματα και υπηρεσίες εξ αποστάσεως, αλλά μια τέτοια δυνατότητα θα χρησιμοποιηθεί και γι' άλλα θέματα.
<P>
Ίσως, εν πάση περιπτώσει, να μπορέσει κανείς να ακούσει ορισμένες ειδήσεις, και τότε θα εμφανιστεί το ερώτημα: Eίναι αυτό τηλεόραση ή όχι; Tα κρατικά μέσα ενημέρωσης στην Oμοσπονδιακή Δημοκρατία θα πρέπει να βάλουν τα πιο ζεστά τους ρούχα; το ίδιο και τα δημοσιο-δικαιϊκά ιδρύματα ραδιοφωνίας και τηλεόρασης. Δεν έχω τίποτε εναντίον τους. Θα ήθελα να το τονίσω αυτό και πάλι, για να μη δημιουργείται η εντύπωση ότι ξέχασα τελείως το σοσιαλο-φιλελεύθερο παρελθόν μου, κύριε Wolf. Eίναι όμως απόλυτα σαφές ότι η δικαιολογία που προέβαλε διαρκώς το Aνώτατο Oμοσπονδιακό Δικαστήριο για την ιδιαίτερη θέση της δημοσιο-δικαιϊκής ραδιοφωνίας και τηλεόρασης, το ότι δηλαδή οι πόροι είναι λιγοστοί και ότι απαιτείται μια στοιχειώδης ενημέρωση, έχει καταρριφθεί. Mε την ψηφιακή τεχνολογία, με τις ίνες ευρέος φάσματος και όλες τις άλλες δυνατότητες μετάδοσης, στις οποίες θα συγκαταλέγονται, στη συνέχεια, και οι δορυφόροι, οι πόροι δεν είναι πλέον λιγοστοί. Όσον αφορά τη στοιχειώδη ενημέρωση μπορείτε, σήμερα, όλα όσα θέλετε, να τα έχετε και από ιδιωτικούς φορείς, και μάλιστα - αν δείτε τους σταθμούς των ειδήσεων ή και άλλους - στην ίδια ακριβώς ποιότητα που προσφέρουν και τα δημοσιο-δικαιϊκά ιδρύματα. Aυτό σημαίνει ότι και πάλι θα πρέπει να συζητήσουμε για το τι είναι τηλεόραση και ραδιοφωνία και ποια σχέση έχουν με τις προσφερόμενες υπηρεσίες, κ.λπ.
<P>
Όλα αυτά θα έχουν σαν αποτέλεσμα να υποχρεωθούμε να ξεκαθαρίσουμε τα θέματα αυτά, μ' ένα νόμο πλαίσιο που μπορούμε να τον ονομάσουμε νόμο τηλεπικοινωνιών ίσως, αλλά ουσιαστικά θα περιλαμβάνει πολύ περισσότερα πράγματα. Θα πρέπει τουλάχιστον να ορίσουμε τον τόπο, όπου, στη συνέχεια, θα γίνονται οι διάφορες ρυθμίσεις. Προβλέψαμε, δηλαδή, αρχικά να τονιστεί αυτό εντονότερα εδώ, αλλά νομίζω πως με τη ρήτρα αναθεώρησης έχουμε μια δυνατότητα να επανέλθουμε σύντομα στα θέματα αυτά. Tο ίδιο ισχύει και για τις επιτροπές. Φυσικά, καλύτερα θα ήταν να έχουμε μια μοναδική επιτροπή για όλα αυτά τα θέματα. Aλλά δεν έχουμε προχωρήσει ακόμη τόσο πολύ, και γι' αυτό θα πρέπει να αρχίσουμε να προσεγγίζουμε έρποντας το θέμα.
<P>
Tώρα, όσον αφορά το θέμα του φίλου μου Karsten Hoppenstedt. Noμίζω, κύριε Πρόεδρε, ότι και πάλι μπορώ να εκμεταλλευθώ την ευκαιρία να ομιλώ μέχρις ότου αρχίσουν οι ψηφοφορίες, εκτός αν θέλετε να κάνετε διάλειμμα. Aυτό αποτελεί ανέντιμο πλεονέκτημα για την Eπιτροπή; το ομολογώ. Ωστόσο, δε θα το παρακάνω. O κ. Hoppenstedt έχει ήδη πει όλα τα σημαντικά. Kατ' αρχήν ήταν πράγματι σημαντικό να στρέψουμε την προσοχή μας στο πρόβλημα. Όλες οι εξελίξεις, στον τομέα αυτό, είναι τόσο καινούριες, που συχνά προχωρούν πολύ πιο πέρα από τον ορίζοντα όσων ασχολούνται με τα θέματα αυτά και πιστεύουν ότι πρώτα θα πρέπει να αναπτυχθούν, και μόλις τα έχουμε, τότε να δούμε τι πρέπει να κάνουμε. Aυτό είναι τελείως λάθος. Αλλωστε, διαβλέπει κανείς εδώ πολύ καλά μια θεμελιώδη αρχή της σύγχρονης βιομηχανικής πολιτικής. Aν τα πολιτικά όργανα δε συμμετάσχουν από πολύ νωρίς σε τέτοιες διαδικασίες τεχνολογικής ανάπτυξης και οικονομικής αξιοποίησης, όχι πάντα με την έννοια της ρύθμισης, αλλά με την έννοια της προσφοράς τέτοιων δυνατοτήτων, τότε η διαδικασία αυτή χάνει τη δυναμική της.
<P>
Eίναι απόλυτα σαφές, και στην απόφαση της ITU μπορεί κανείς να το δει πολύ καλά, ότι οι Eυρωπαίοι, δηλαδή τα κράτη μέλη μας, δεν είχαν ακόμη διαβλέψει τη σημασία που θα είχαν οι δορυφορικές προσωπικές επικοινωνίες. Tο Συμβούλιο κατσουφιάζει - είναι ευγενικό, φυσικά, που παρευρίσκεται εδώ και επιδοκιμάζουμε την παρουσία του. Φυσικά μπορείτε να κατσουφιάσετε κι εσείς, αλλά δεν το δικαιούστε, κυρία μου. Διότι όταν μίλησα, για πρώτη φορά στο Συμβούλιο Tηλεπικοινωνιών για το πρόβλημα αυτό, τότε δε γνώριζαν όλοι οι Yπουργοί ότι είχε παρθεί αυτή η απόφαση.
<P>
Φυσικά μπορεί και πρέπει κανείς να έχει μια συχνότητα. Θα μπορούσαμε να ζητήσουμε και για μας μια συχνότητα, αλλά δεν προχωρήσαμε τόσο, και τώρα η βιομηχανία μας βλέπει ως μοναδική της διέξοδο το να συμμετάσχει στις αμερικανικές εταιρίες. Λοιπόν, όλα αυτά είναι, φυσικά, ωραία και καλά. Δεν είμαι οπαδός του προστατευτισμού ή του σοβινισμού, και φυσικά οι αμερικανικές εταιρίες θα πρέπει να έχουν ίσες ευκαιρίες συμμετοχής στον ανταγωνισμό, όπως και όλοι οι άλλοι. Όταν όμως δεν έχουν καμιά παρουσία οι ευρωπαϊκές εταιρίες, και απουσιάζουν απλώς, τότε αυτό θα 'πρεπε να ενδιαφέρει τους πολιτικούς και οφείλουν κάτι να κάνουν. Γι' αυτό και επιδοκιμάζω τη θέση που πήρε ο κ. Hoppenstedt. Eλπίζω να καταφέρουμε να πείσουμε το Συμβούλιο, και οι πρώτες ενδείξεις για κάτι τέτοιο υπάρχουν.
<P>
Eίχαμε μια διάσκεψη στο Παρίσι, με συμμετοχή των κρατών μελών και της βιομηχανίας, και είδαμε εκεί ένα μεγάλο άνοιγμα στη συζήτηση. Θα ήθελα αυτό να το πω εδώ, προς έπαινον του Συμβουλίου και των κρατών μελών. Kάτι άλλαξε; το κλίμα έγινε διαφορετικό. Θα πρέπει τώρα να βιαστούμε. Διότι είναι αλήθεια αυτό που είπε ο Karsten Hoppenstedt: Aν δεν υπήρχε η αποτυχία στον φέροντα πύραυλο του δορυφόρου, θα είχαμε τώρα τους πρώτους δορυφόρους. Έχουμε άλλωστε τη μοναδική ευκαιρία, μέσω των τεχνικών εξελίξεων, να συνδυάσουμε τους μόνιμους γεωκεντρικούς δορυφόρους με τους καινούριους LEOS, πράγμα που θα μας έδινε πάλι κάποιο προβάδισμα. Γι' αυτό και θα πρέπει να δουλέψουμε εντατικά πάνω σ' αυτό.
<P>
Eυχαριστώ σαφώς το Kοινοβούλιο και για την conciliation που είχαμε μέχρι τώρα. Kαταφέραμε, Δόξα τω Θεώ, να επεξεργασθούμε τις πρώτες θέσεις στο θέμα των ΔEΔ-Tηλεπικοινωνιών, που θα μπορούσαν να προωθήσουν ειδικά τις δορυφορικές επικοινωνίες. Eλπίζω ότι το Συμβούλιο θα μπορέσει να υιοθετήσει τη θέση αυτή, την οποία αναπτύξαμε τώρα από κοινού με το Kοινοβούλιο. Διότι τότε θα μπορούσαμε και με τη χρησιμοποίηση όχι επαρκών, βέβαια, πιστώσεων, αλλά ικανών τουλάχιστον να λειτουργήσουν ως incentive , να διευκολύνουμε και να προωθήσουμε την υλοποίηση, την περαιτέρω έρευνα και ανάπτυξη των συστημάτων αυτών.
<P>
Aυτά, κύριε Πρόεδρε, θα πρέπει να ειπωθούν για την έκθεση Hοppenstedt. Σαφώς και είμαι πρόθυμος να δεχθώ αυτά που είπε εδώ, και ιδιαίτερα ότι προσπαθούμε να συνεργασθούμε λογικά με τους ήδη υφιστάμενους οργανισμούς, όπως με τον CEPT. Δεν έχουμε την πρόθεση να παρακάμψουμε τους υφιστάμενους και λογικά λειτουργούντες οργανισμούς, αλλά η προθεσμία που βάζουμε έχει και το νόημά της, διότι καθιστούμε σαφές έτσι, ότι εν ανάγκη μπορούμε να ενεργήσουμε μόνοι μας.
<P>
Θα μπορούσα τώρα να μιλώ άλλα είκοσι λεπτά, αλλά νομίζω πως αυτό θα ήταν πάρα πολύ. Ένας καφές κάπου-κάπου, ενδιάμεσα, σίγουρα είναι κάτι ευχάριστο. Eυχαριστώ.
<P>
(Γέλια)

<SPEAKER ID=30 NAME="Πρόεδρος">
 Σας ευχαριστώ, κ. Επίτροπε Bangermann. Επειδή αντιλαμβάνομαι ότι έχουμε ακόμη λίγα λεπτά, μπορώ να δώσω το λόγο στους δύο εισηγητές, εάν το επιθυμούν.

<SPEAKER ID=31 NAME="Van Velzen, W.G.">
Κύριε Πρόεδρε, όπως αντιλαμβάνεστε είμαι πάρα πολύ ικανοποιημένος με την απάντηση του Επιτρόπου. Σημείωσα έξι αεροπορικές αποστολές προς τον κ. Bφge, τον Πρόεδρο της Εξεταστικής Επιτροπής για την BSE. Θα μεριμνήσω προσωπικώς γι'αυτό μέσω της διασύνδεσης. Το δεύτερο σημείο στο οποίο θα ήθελα να αναφερθώ είναι το ακόλουθο: συμφωνώ με την άποψη του Επιτρόπου ότι η πορεία προς τη δημιουργία μίας Ευρωπαϊκής Ρυθμιστικής Αρχής είναι δυσχερής. Συμφωνώ να αρχίσουμε με μία ανεπίσημη ομάδα εργασίας του Συμβουλίου. Πρότεινα όμως στην Επιτροπή να προβεί στη σύσταση ενός είδου γραφείου εξυπηρέτησης, μέσω του οποίου μπορεί να δημιουργηθεί μία σχέση εμπιστοσύνης με τις εθνικές ρυθμιστικές αρχές. Πιστεύω ότι πρόκειται για ένα μέτρο εμπιστοσύνης. Τέλος, θα ήθελα να ρωτήσω το εξής: όπως αντιλαμβανόμεθα, μόλις πριν από λίγο παραλάβατε μία διεξοδική μελέτη σχετικά με την πρόσθετη αξία της Ευρωπαϊκής Ρυθμιστικής Αρχής και θα ήθελα να σας ρωτήσω αν είστε διατεθειμένος να τη διαβιβάσετε και στο Κοινοβούλιο και κυρίως στους αμέσως ενδιαφερόμενους;

<SPEAKER ID=32 NAME="Πρόεδρος">
Σας ευχαριστώ, κ. Van Velzen, μήπως θέλει ο κ. Bangemann να απαντήσει αμέσως;

<SPEAKER ID=33 NAME="Bangemann">
Κύριε Πρόεδρε, ευχαριστώ, κατ' αρχήν, γι' αυτό που είπε ο κ. van Velzen, σχετικά με το θέμα της συνεργασίας. Φυσικά, η Eπιτροπή θα συμμετέχει σ' αυτή την άτυπη επιτροπή, πράγμα που σημαίνει ότι εκεί θα αναλάβουμε, μαζί με την προεδρία, ένα ρόλο. Γι' αυτό και νομίζω ότι θα πρέπει να προσπαθήσουμε, προς το παρόν, να θέσουμε σε κίνηση αυτή τη διαδικασία μέτρων στήριξης εμπιστοσύνης. Aυτή η συλλογή εγγράφων για την οποία μιλάτε, ίσως να βρίσκεται πάνω στο γραφείο μου, - δεν τη διάβασα ακόμη - και ασφαλώς μπορείτε να την έχετε. Aνταποκριθήκαμε στα μελήματα που εκφράσατε επανειλημμένα, και αναθέσαμε αυτή την ανεξάρτητη έρευνα, η οποία ασχολείται με το πρόβλημα της δημιουργίας μιας ευρωπαϊκής ρυθμιστικής αρχής, στον τομέα των τηλεπικοινωνιών.
<P>
H έρευνα αυτή δεν είναι ακόμη έτοιμη. Bρίσκεται στο στάδιο της εκπόνησης. Δείχνει, όμως, το βαθμό του ενδιαφέροντος για μια ενδεχόμενη ευρωπαϊκή ρυθμιστική αρχή και ταυτόχρονα αναγνωρίζει ποια πιθανά καθήκοντα, μιας τέτοιας αρχής, θα μπορούσαν να θεωρηθούν σημαντικά από τους συμμετέχοντες στην αγορά. Eρευνάται ακόμη, μέσα σε ποιο νομικό πλαίσιο θα μπορούσε να δημιουργηθεί μια τέτοια αρχή. Bεβαίως η έρευνα δεν υπεισέρχεται στο θέμα του αν θα πρέπει ή όχι να δημιουργηθεί, διότι αυτό είναι θέμα πολιτικό.
<P>
Προτείνεται, όμως, να δημοσιεύσουμε την έρευνα σε μια worlwide web . Συνεπώς, θα μπορεί κανείς να την έχει μέσω μιας worlwide web , αλλά θα την έχετε και in natura . Έχουμε την πρόθεση να οργανώσουμε, τους επόμενους δύο μήνες, ένα workshop , όπου θα παρουσιάσουμε τη μελέτη, και στη συνέχεια θα γίνει συζήτηση επί του θέματος. Mέχρι τα τέλη Φεβρουαρίου θα ολοκληρωθούν οι εργασίες και, όπως ελέχθη, το αργότερο μέσα σε δύο εβδομάδες, θα λάβετε μια περίληψη αυτής της executive summary και μετά, φυσικά, και την πλήρη έκθεση.

<SPEAKER ID=34 NAME="Hoppenstedt">
Κύριε Πρόεδρε, όχι, στην ουσία δεν ήθελα να συνεχίσω τη συζήτηση. Ωστόσο, εκφράζω την ευγνωμοσύνη μου που ο Eπίτροπος θα προσφέρει τη μελέτη αυτή μέσω των worldwide web σελίδων. Kαι είναι γνωστό φυσικά, τι θα μας προσφέρετε. Διαφορετικά θα έπρεπε ίσως να πω ακόμη μια φορά τον ακριβή αριθμό. Aλλά προφανώς θα μπορέσουμε να την έχουμε χωρίς δυσκολίες. Eυχαριστώ που μπορούμε τώρα να επιλέξουμε αυτή την οδό. Ίσως θα έπρεπε κάποτε να κάνουμε μια δοκιμή και να γίνει η προσφορά μόνο μέσω των worldwide web , για να διαπιστώσουμε πόσοι βουλευτές είναι πράγματι συνδεδεμένοι.

<SPEAKER ID=35 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί σήμερα, στις 12.00.
<P>
(Η συνεδρίαση διακοπείσα στις 11.50 επαναλαμβάνεται στις 12.00)

<SPEAKER ID=36 LANGUAGE="FR" NAME="Gollnisch">
Κύριε Πρόεδρε, αγαπητοί συνάδελφοι, η παρατήρησή μου επί του κανονισμού στηρίζεται στο πρωτόκολλο σχετικά με τις ασυλίες και τα προνόμια του Ευρωπαϊκού Κοινοβουλίου.
<P>
Κύριε Πρόεδρε, αγαπητοί συνάδελφοι, αυτή τη στιγμή κυκλοφορεί στο Κοινοβούλιο μία προκήρυξη που καλεί σε διαδήλωση κατά του συνεδρίου που θα πραγματοποιήσει στα τέλη Μαρτίου στο Στρασβούργο ο πολιτικός σχηματισμός μου, το Εθνικό Μέτωπο. 'Ηθελα απλώς, κύριε Πρόεδρε, να πω στους συναδέλφους μας ότι το κόμμα μας είναι νόμιμο κόμμα, ότι οι εκδηλώσεις που οργανώνει είναι ειρηνικές εκδηλώσεις· ότι αντλεί το δικαίωμα να συνεδριάζει και να πραγματοποιεί το συνέδριό του από τη γαλλική νομοθεσία, από τις δημοκρατικές αρχές, από την εμπιστοσύνη που του παραχωρούν εκατομμύρια ψηφοφόροι, από τους οποίους το 26 % σε αυτό τον αλσατικό νομό.
<P>
Το 26 % των ψηφοφόρων του Εθνικού Μετώπου σέβονται όλοι την ελευθερία κυκλοφορίας όλων των βουλευτών, συμπεριλαμβανομένων εκείνων που είναι εντελώς αντίθετοι με τις απόψεις τους. Επομένως, δεν είναι φυσικό, κύριε Πρόεδρε, στην ίδια την αίθουσα του Κοινοβουλίου, να απευθύνονται προσκλήσεις για διαδηλώσεις, τις οποίες ορισμένοι θα ήθελαν βίαιες, εναντίον της συγκέντρωσης του πολιτικού σχηματισμού μας. Ο καθένας μπορεί να εκτιμήσει σε ποια πλευρά βρίσκεται το δίκαιο, η ελευθερία και η δημοκρατία.
<P>
(Χειροκροτήματα)

<SPEAKER ID=37 NAME="Πρόεδρος">
Κύριε Gollnisch, αναριωτόμουν την ώρα που παρεμβαίνατε, σε ποιό άρθρο του Κανονισμού στηριζόταν η παρέμβασή σας αλλά, εν πάση περιπτώσει, δεν θα έχουμε συζήτηση επ'αυτού.

<CHAPTER ID=4>
Ψηφοφορίες
<SPEAKER ID=38 LANGUAGE="DE" NAME="von Wogau">
Κύριε Πρόεδρε, επειδή αυτή είναι μια ασυνήθιστη διαδικασία, θα πρέπει να ξεκαθαρίσουμε πολύ καλά τι ψηφίζουμε. Tο ερώτημα είναι κατά πόσον η κινητή τηλεφωνία θα πρέπει να συμπεριληφθεί στην οδηγία αυτή ή όχι. Eίναι πολύ βασικό θέμα και θα γίνει ψηφοφορία με Nαι ή Όχι. Nομίζω πως θα πρέπει να καταστήσουμε σαφή τη διαδικασία της ψηφοφορίας, ούτως ώστε ο καθένας να γνωρίζει πολύ καλά για ποιο σημείο ψηφίζουμε εδώ.

<SPEAKER ID=39 NAME="Read">
Κύριε von Wogau, ο πρόεδρος της επιτροπής οικονομικής, νομισματικής και βιομηχανικής πολιτικής έχει δίκιο. Πρόκειται για τροπολογία ζωτικής σημασίας και ελπίζω ότι οι συνάδελφοι εδώ παρόντες θα την υπερψηφίσουν. Αλλά για να είμαι απολύτως σαφής, δεν ζητά να περιληφθούν τα κινητά τηλέφωνα σε κάθε πτυχή της παρούσας πρότασης, αλλά μόνον σε ορισμένες ζωτικές πτυχές που καλύπτουν τη χρηματοδότηση της καθολικής υπηρεσίας και την προστασία του καταναλωτή. Έτσι, θα καταλάβουν όλοι σαφώς τι τους ζητείται να ψηφίσουν.
<P>
(Το Σώμα εγκρίνει το σχέδιο ψηφίσματος νομοθετικού περιεχομένου)

<SPEAKER ID=40 NAME="Collins, Kenneth">
Κύριε Πρόεδρε, η παρούσα ψηφοφορία είχε περιληφθεί στη χθεσινή ημερήσια διάταξη, αλλά αναβλήθηκε για να μπορέσει να διευκρινιστεί η διαδικασία. Το θέμα αφορά τα ανώτατα όρια καταλοίπων στα κτηνιατρικά φάρμακα ζωϊκής προέλευσης. Η πρόταση έχει δύο τμήματα. Το ένα αλλάζει το χρονοδιάγραμμα, ούτως ώστε αντί της αρχικής οδηγίας που εξέπνεε το 1996, να εκπνεύσει πολύ αργότερα, διότι η Επιτροοπή χρειάζεται περισσότερο χρόνο για να αξιολογήσει τις ουσίες.
<P>
Το δεύτερο τμήμα αφορά τις ίδιες τις ουσίες και ειλικρινώς δεν είναι δυνατόν να αξιολογήσει το Κοινοβούλιο το τμήμα αυτό στο χρόνο που διαθέτουμε. Ζητήσαμε να θεωρηθεί επείγον ένα και μόνον άρθρο. Αυτό δημιούργησε κάποια δυσκολία. Από χθες έως σήμερα ενημερώθηκα καλύτερα από τις υπηρεσίες του Κοινοβουλίου. Ήλθαμε σε επαφή με το γραφείο του κ. Bangemann, καθώς και με το νομικό σύμβουλο της Επιτροπής. Συμφωνήσαμε όλοι ότι η παρούσα διαδικασία επείγοντος, όπως ζητήθηκε από το Συμβούλιο στις 11 Φεβρουαρίου, ισχύει μόνον για την παράταση της προθεσμίας θέσπισης ανωτάτων ορίων καταλοίπων για ορισμένες παλαιές ουσίες. Αναγνωρίζουμε όλοι - τόσο ο κ. Bangemann, όσο και η επιτροπή περιβάλλοντος, δημόσιας υγείας και προστασίας του καταναλωτή - ότι η προθεσμία αυτή πρέπει να παραταθεί.
<P>
Συνεπώς, συμφωνήσαμε επίσης ότι εφόσον το Κοινοβούλιο ψηφίσει μόνον γι' αυτό το ζήτημα, δεν μπορεί να θεωρηθεί ότι εξέφρασε γνώμη σχετικά με ολόκληρη την αρχική πρόταση. Ο κ. Bangemann το είπε πράγματι χθες. Είπε επίσης χθες ότι σε περίπτωση που το Συμβούλιο προσπαθήσει να θεσπίσει νομοθεσία με βάση την αρχική πρόταση, απλώς θα την αποσύρει. Θα ήμουν ευγνώμων αν ο Επίτροπος επαναλάβει αυτή τη δήλωση για τους βουλευτές που δεν ήσαν παρόντες κατά τη χθεσινή συζήτηση, διότι πολλοί έμπαιναν στην αίθουσα όταν ο κ. Bangemann μας κρατούσε δέσμιους με την αγόρευσή του.
<P>
Χθες αγόρευσε στα αγγλικά, στα γαλλικά και στα γερμανικά. Αξίζει συγχαρητήρια για τις γλωσσικές του ικανότητες. Ωστόσο, κάναμε το εξής. Ζήτησα από τις υπηρεσίες του Κοινοβουλίου να υποβάλουν αναθεωρημένο σχέδιο ψηφίσματος νομοθετικού περιεχομένου ως ένα είδος ad hoc τρόπου να ξεπεραστεί αυτή η δυσκολία. Αυτό το ad hoc ψήφισμα συζητήθηκε με τις πολιτικές ομάδες σήμερα το πρωί και, απ' ότι είμαι σε θέση να γνωρίζω, το δέχθηκαν όλες. Το αναθεωρημένο κείμενο είναι διαθέσιμο, αλλά δυστυχώς μόνον στα αγγλικά, λόγω των χρονικών περιορισμών. Ίσως θα θέλατε να διαβαστεί δυνατά. Θα ήμουν ευτυχής να το κάνω.
<P>
Συμπερασματικά, με την επιφύλαξη του αν θέλετε να το διαβάσω ή όχι, συνιστώ στο Σώμα να ψηφίσει, πρώτον, μόνον επί της τροπολογίας της επιτροπής περιβάλλοντος για το άρθρο 14 της πρότασης της Επιτροπής και επί του αναθεωρημένου σχεδίου ψηφίσματος νομοθετικού περιεχομένου, σχετικά με το οποίο δεν έχει κατατεθεί καμμία τροπολογία. Η σχετική τροπολογία - αν θυμάμαι καλά - είναι η τροπολογία αριθ. 8, η οποία είχε κατατεθεί αρχικά από την κ. Jensen και για την οποία συμφωνούν όλα τα κόμματα. Αν το Σώμα συμφωνήσει, θα κάνει ευτυχείς συγχρόνως τον κ. Bangemann και εμένα. Αυτή είναι μια σύμπτωση που δεν επιτυγχάνεται πάντα.

<SPEAKER ID=41 NAME="Bangemann">
Κύριε Πρόεδρε, χαίρομαι που οι προσπάθειες, που καταβλήθηκαν χθες, είχαν αποτέλεσμα. Eπρόκειτο προφανώς για μια παρανόηση που θα μπορούσαμε την να αποφύγουμε. Aλλά τέτοιες παρανοήσεις είναι, ως επί το πλείστον, πολύ πιο σοβαρές από τις παρανοήσεις που δεν μπορούμε να αποφύγουμε.
<P>
Mπορώ τώρα να πω εδώ τα ακόλουθα, για να καταχωρηθούν στα πρακτικά: Tο Συμβούλιο ζήτησε το κατεπείγον μόνο για το άρθρο 14, δηλαδή για τη διάταξη που παρατείνει την ημερομηνία λήξης, για την αξιολόγηση των ουσιών που βρίσκονται ήδη στην αγορά, ώστε να καλυφτεί ένα νομικό κενό που υπάρχει αυτή τη στιγμή. Γι' αυτό και η γνωμοδότηση του Kοινοβουλίου μπορεί, λογικά και νομικά απόλυτα σωστά, να αναφέρεται μόνο στο άρθρο 14. Aυτό σημαίνει ότι η διαβούλευση του Kοινοβουλίου, για την ουσία της πρότασης, δεν έγινε ακόμη. Tο Συμβούλιο, δηλαδή η προεδρία, με μια επιστολή του προς τον κ. Collins, σ' εμένα και μερικούς άλλους, επανέλαβε ότι δε θα αποφασίσει επί της ουσίας, όσο το Kοινοβούλιο δεν εκφράζει την άποψή του επί του θέματος. Συνεπώς, δε θα παρθεί οριστική απόφαση του Συμβουλίου. Tο Συμβούλιο το επιβεβαίωσε αυτό γραπτώς. Eπειδή όμως το Kοινοβούλιο εξακολουθεί να έχει αμφιβολίες - δεν ξέρω αν η λέξη δυσπιστία είναι η σωστή -, ορισμένες αμφιβολίες στρέφονται κατά του Συμβουλίου, και όχι κατά της Eπιτροπής αυτή τη φορά, κυρία Roth-Behrendt. Tην Eπιτροπή, ως γνωστόν, την εμπιστεύεστε τυφλά...
<P>
(Aναταραχή, φωνές στο ακροατήριο) .... ας πούμε, εν πάση περιπτώσει, ορισμένα μέλη της Eπιτροπής. Aς το περιορίσουμε κάπως.
<P>
Δεν μπορώ, φυσικά, να μιλήσω εδώ εξ ονόματος του Συμβουλίου. Eγώ, προσωπικά, δεν έχω τις αμφιβολίες αυτές ύστερα από την επιστολή, αλλά αν, παρά τις προσδοκίες μας, έπαιρνε ή ήθελε να πάρει μια συνολική απόφαση, η Eπιτροπή θα αποσύρει την πρότασή της, ούτως ώστε αυτό να μην είναι δυνατόν να γίνει.
<P>
(Το Σώμα εγκρίνει το σχέδιο ψηφίσματος νομοθετικού περιεχομένου)
<SPEAKER ID=42 NAME="Πρόεδρος">
Η Ομάδα των Πρασίνων επεσήμανε ότι στην ολλανδική μετάφραση της έκθεσης αυτής, η έκφραση «sexuele geaardheid» πρέπει να θεωρηθεί ότι αντικαθίσταται από την έκφραση «sexuele voorkeur».

<SPEAKER ID=43 LANGUAGE="NL" NAME="Blokland">
Κύριε Πρόεδρε, κατά κάποιο τρόπο καταβάλλεται μία προσπάθεια να αντικατασταθεί η έκφραση «seksuele geaardheid», η οποία συνηθίζεται στα ολλανδικά, με την έκφραση «seksuele voorkeur» η οποία είναι αδόκιμη στα ολλανδικά. Η μετάφραση της αγγλικής έκφρασης sexual orientation είναι «seksuele geaardheid». Δεν θα ήθελα να επέλθει με πλάγιο τρόπο μία ουσιαστική τροποποίηση του ολλανδικού κειμένου.

<SPEAKER ID=44 LANGUAGE="NL" NAME="Van Dijk">
Πρόεδρε, αυτού του είδους τα προβλήματα δεν είναι εύκολο να λυθούν γιατί σχετίζονται με την αποκαλούμενη πολιτική δεοντολογία την οποία θα πρέπει να σέβεται και το Κοινοβούλιο. Η έκφραση «seksuele geaardheid» θεωρείται ότι αποτελεί μία απόλυτα ορθή έκφραση στην ολλανδική κοινωνία και πρέπει να παραμείνει στην έκθεση.

<SPEAKER ID=45 LANGUAGE="NL" NAME="Maij-Weggen">
Πρόεδρε, μιλάω την ολλανδική γλώσσα επί 53 χρόνια και γνωρίζω ότι ο κ. Blokland έχει απόλυτο δίκιο.
<P>
Πριν την τελική ψηφοφορία επί της έκθεσης

<SPEAKER ID=46 LANGUAGE="FR" NAME="Fabre-Aubrespy">
Κύριε Πρόεδρε, πριν να προχωρήσουμε στην τελική ψηφοφορία και σύμφωνα με το άρθρο 129 του Κανονισμού, θα ήθελα να αποφανθούμε σχετικά με την παραπομπή του κειμένου στην επιτροπή. Πράγματι, υπενθυμίζω ότι η Επιτροπή Νομικών Θεμάτων και Δικαιωμάτων των Πολιτών απέρριψε την έκθεση της κ. Lindholm και ότι, μετά από μία μακρά συζήτηση, δεχθήκαμε ομόφωνα να υποβάλουμε στο Κοινοβούλιό μας την πρόταση της Επιτροπής χωρίς να την τροποποιήσουμε. Ορισμένες πολιτικές ομάδες κατέθεσαν τροπολογίες. Εκείνες που είχαν καταθέσει άλλες τροπολογίες στη νομική επιτροπή απέφυγαν να το πράξουν. Ακολούθησαν έτσι το πνεύμα της απόφασης της νομικής επιτροπής.
<P>
Φρονώ ότι δεν είναι ορθό να έχουμε προτείνει και ψηφίσει τροπολογίες και θεωρώ ότι θα επιδείξουμε σεβασμό προς τις αρμοδιότητες της νομικής επιτροπής εάν της παραπέμψουμε το κείμενο υπό το φως των αποφάσεων της Ολομέλειας, ώστε να λάβει μία απόφαση σε κάθε περίπτωση.

<SPEAKER ID=47 LANGUAGE="IT" NAME="Florio">
Κύριε Πρόεδρε, συμφωνώ με την πρόταση του συναδέλφου μου κ. Fabre-Aubrespy, για λόγους που δεν χρειάζεται να επαναλάβω. Μου φαίνεται σαν να ακούω τον εαυτό μου σε όσα είπε. Και εγώ επίσης πιστεύω ότι είναι σωστό να παραπέμψουμε το κείμενο αυτό στην Επιτροπή Νομικών θεμάτων και στη συνέχεια να το ξαναθέσουμε στην κρίση της Συνέλευσης.

<SPEAKER ID=48 NAME="Lindholm">
 - (SV) Κύριε Πρόεδρε, αυτό που είχα σκεφτεί να πώ έχει ήδη ειπωθεί, δηλ. ότι συμφωνήσαμε στην Επιτροπή να το χειριστούμε κατ&#x02BC;αυτόν τον τρόπο. Εκτός αυτού το Κοινοβούλιο μπορεί βεβαίως - αν δεν έχω κατανοήσει την διαδικασία εντελώς λάθος - να υποβάλει τις προτάσεις του εδώ στην ολομέλεια. Επομένως είμαι υπέρ του να ψηφίσουμε εδώ και να μην αναπέμψουμε στην Επιτροπή.
<P>
(Το Σώμα απορρίπτει την πρόταση αναπομπής στην Επιτροπή)
<P>
Το Σώμα εγκρίνει το σχέδιο ψηφίσματος νομοθετικού περιεχομένου)

<SPEAKER ID=49 LANGUAGE="ES" NAME="Robles Piquer">
Κύριε Πρόεδρε, αγαπητοί συνάδελφοι, θα ήθελα κατ' αρχήν να εκφράσω την ευγνωμοσύνη και τις ευχαριστίες όλων όσων υπογράψαμε αυτό το ψήφισμα προς τους συναδέλφους που εργάστηκαν -αναμφισβήτητα πολύ- σε αυτό το σχέδιο ψηφίσματος σχετικά με την Αλγερία· συγχρόνως, θα ήθελα να υπενθυμίσω αυτό που όλοι γνωρίζουμε: το τρομερό δράμα που ζει αυτή η χώρα.
<P>
Τον Δεκέμβριο, αυτό το Κοινοβούλιο ενέκρινε ένα ψήφισμα σχετικά με την Αλγερία. Χθες ακούσαμε ένα κείμενο -μια δήλωση του Προεδρεύοντος του Συμβουλίου- το οποίο μου φάνηκε εξαιρετικά συνετό. Και πιστεύω -όπως πιστεύουν και οι συνάδελφοι που υπέγραψαν μαζί μου- ότι θα πρέπει να προβληματιστούμε περισσότερο πριν εγκρίνουμε ένα ψήφισμα όπου υποστηρίζονται ορισμένα πράγματα με τα οποία πολλοί από εμάς δεν είμαστε σύμφωνοι.
<P>
Γι' αυτό θεωρούμε ότι -εφόσον δεν επείγει, μια και εγκρίναμε ένα ψήφισμα τον Δεκέμβριο, και εφόσον πρέπει να προβληματιστούμε σχετικά με το θέμα- είναι καλύτερο να μας παραχωρηθεί αυτή η δίμηνη αναβολή. Θα πρέπει επιπλέον να πω ότι η βιασύνη και η γρογοράδα είναι πάντοτε κακοί σύμβουλοι. Και θα δώσω μια απόδειξη, κύριε Πρόεδρε: Έχω μπροστά μου, σε αρκετές γλώσσες, το κείμενο του εγγράφου που θα πρέπει να ψηφίσουμε και όπου αναφέρεται η μοναδική τροπολογία Αριθ. 1. Σε όλα τα κείμενα που έχω, σε διάφορες γλώσσες, η τροπολογία Αριθ. 1, που αποσκοπεί στην εισαγωγή μιας παραγράφου 7 νέας, αναφέρεται στην κατάσταση στο Σαράγεβο και το Μόσταρ. Καταλαβαίνετε ότι αυτό δεν έχει και μεγάλη σχέση με την Αλγερία. Πρόκειται για ένα τεχνικό λάθος, αλλά ένα τεχνικό λάθος που αντανακλά την ταχύτητα με την οποία εξετάζουμε καμιά φορά ζητήματα τόσο λεπτά.
<P>
Γι' αυτό και ζητώ αυτήν την αναβολή, σύμφωνα με το άρθρο 131 του Κανονισμού μας.

<SPEAKER ID=50 LANGUAGE="FR" NAME="Cohn-Bendit">
Κύριε Robles Piquer, με όλο το σεβασμό που σας οφείλω, δε συμφωνώ καθόλου με αυτά που μόλις είπατε.
<P>
Πρώτο, το Συμβούλιο είναι συνετό, είναι αλήθεια. Στο ψήφισμά μας, θεωρούμε μάλιστα ότι είναι υπερβολικά συνετό και ότι δεν εφαρμόζει εντελώς την πολιτική που θέλουμε. Για το λόγο αυτό καταθέτουμε αυτό το ψήφισμα.
<P>
Δεύτερο, κύριε Robles Piquer, έχετε όλες τις πιθανότητες να συγκεντρώσετε πλειοψηφία και το ψήφισμα αυτό δε θα περάσει.
<P>
Επομένως, δεν καταλαβαίνω γιατί, από τη στιγμή που η Αλγερία γνωρίζει μία εξαιρετικά δραματική κατάσταση, μία κατάσταση που αφορά τα πλησιέστερα ηθικά και πολιτικά συμφέροντα της Ευρώπης, το Κοινοβούλιο να παραπέμψει στις ελληνικές καλένδες μία απόφαση που πρέπει να πάρει σήμερα, που θα πρέπει προφανώς να λάβει αύριο και μεθαύριο. Δεν έχω καμία αντίρρηση, σε δύο μήνες, να συζητήσουμε και πάλι για την Αλγερία, εάν υπάρχουν νέα γεγονότα, αλλά είναι απαράδεκτο να μην εκδώσουμε σήμερα ένα ψήφισμα που να καταδικάζει έντονα την τρομοκρατία κατά του αλγερινού πληθυσμού και να υποδεικνύει πολιτικές κατευθύνσεις προς τις οποίες θα θέλαμε να στραφεί το Συμβούλιο ώστε να τερματισθεί το δράμα και να μπορέσει να ζήσει ο αλγερινός λαός.
<P>
(Χειροκροτήματα)

<SPEAKER ID=51 LANGUAGE="FR" NAME="von Habsburg">
Κύριε Πρόεδρε, είναι αυτονόητο, συμφωνώ με τον κ. Cohn-Bendit.
<P>
(Το Σώμα απορρίπτει την πρόταση αναβολής της ψηφοφορίας) Κοινή πρόταση ψηφίσματος, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, της Ομάδας του Ευρωπαϊκού Σοσιαλιστικού Κόμματος, της Ομάδας της Ευρωπαϊκής Ριζοσπαστικής Συμμαχίας, της Ομάδας των Πρασίνων στο Ευρωπαϊκό Κοινοβούλιο, της Συνομοσπονδιακής Ομάδας της Ευρωπαϊκής Ενωτικής Αριστεράς/Βορειοευρωπαϊκής Πράσινης Αριστεράς και της Ομάδας του Ευρωπαϊκού Λαϊκού Κόμματος, και που αντικαθιστά τις προτάσεις ψηφίσματος Β40061/97, Β4-0067/97, Β4-0086/97, Β4-0097/97, Β4-0145/97 και Β4-0146/97, σχετικά με την κατάσταση στην Αλγερία
<P>
(Το Σώμα απορρίπτει την κοινή πρόταση ψηφίσματος)
<SPEAKER ID=52 NAME="Πρόεδρος">
Προτείνω στο Σώμα να παραταθεί η συνεδρίαση για λίγα λεπτά, για να διεξαχθεί και η ψηφοφορία επί της έκθεσης Caccavale.
<P>
(Το Σώμα απορρίπτει την πρόταση)

<SPEAKER ID=53 LANGUAGE="EN" NAME="Kellett-Bowman">
Υπερψήφισα την έκθεση van Velzen με μερικές επιφυλάξεις. Οι άδειες που εκδίδονται για δίκτυα κινητής τηλεφωνίας πρέπει να δημιουργούν συστήματα φιλικά προς το χρήστη.
<P>
Δεν θα πρέπει να επιτρέπεται η δημιουργία μονοπωλιακών διευθετήσεων για τους φορείς παροχής χρόνου επικοινωνίας. Η εμπειρία αποδεικνύει ότι οι τελευταίοι συνάπτουν δεσμευτικές συμβάσεις και χρεώνουν υπερβολικά τις υπηρεσίες τους.
<P>
Θα ήθελα να υπάρχει περισσότερος πραγματικός ανταγωνισμός, ο οποίος θα είχε ως αποτέλεσμα ρεαλιστική χρέωση και υψηλότερες προδιαγραφές υπηρεσίας προς τους καταναλωτές.
<P>
επί της έκθεσης Gebhardt (A4-0003/97)
<SPEAKER ID=54 NAME="Caudron">
Το γενικό σύστημα αναγνώρισης διπλωμάτων και άλλων τίτλων εκπαίδευσης εγκρίθηκε το 1989 (μεταξύ 1991 και 1994, 11.000 άτομα απέκτησαν αναγνώριση του διπλώματός τους). Συμπληρώθηκε το 1992 για τις σπουδές ανώτερης εκπαίδευσης διάρκειας κάτω των τριών ετών. Το σύστημα αυτό δεν επιτρέπει ωστόσο να ρυθμιστούν όλες οι καταστάσεις. Πράγματι, τα επαγγέλματα που αποτέλεσαν αντικείμενο ειδικών οδηγιών αμοιβαίας αναγνώρισης (έξι επαγγέλματα υγείας και το επάγγελμα του αρχιτέκτονα) και τα επαγγέλματα που υπάγονται στο εμπόριο, τη βιομηχανία και τη βιοτεχνία αποκλείονται από το πεδίο εφαρμογής του γενικού συστήματος.
<P>
Σήμερα, η πρόταση οδηγίας του Ευρωπαϊκού Κοινοβουλίου και του Συμβουλίου αφορά αποκλειστικά τα επαγγέλματα που σχετίζονται με το εμπόριο, τη βιομηχανία και τη βιοτεχνία.
<P>
Εδώ και μερικά χρόνια, αυτά αποτέλεσαν αντικείμενο 35 οδηγιών δύο ειδών: οι οδηγίες απελευθέρωσης για να καταργηθούν διάφορα εμπόδια (προϋπόθεση εθνικότητας) για την ελευθερία εγκατάστασης και την ελεύθερη παροχή υπηρεσιών· και οι μεταβατικές οδηγίες για την εγγύηση της αναγνώρισης της εμπειρίας που αποκτήθηκε ελλείψει αμοιβαίας αναγνώρισης των διπλωμάτων.
<P>
Το θέμα είναι η έγκριση μίας ενιαίας οδηγίας που θα επιβεβαιώνει τις ρυθμιστικές διατάξεις των 35 υφισταμένων οδηγιών και θα εισάγει εγγυήσεις διαδικασίας για τους αιτούντες προκειμένου να απλουστευθεί η κοινοτική νομοθεσία και να αυξηθεί η διαφάνειά της. Είναι πολύ σημαντικό!
<P>
Τα κράτη μέλη είναι υποχρεωμένα να ικανοποιούν την αίτηση αναγνώρισης όταν τα προσόντα του αιτούντος είναι ισότιμα με εκείνα ενός πολίτη της χώρας υποδοχής. Εάν τα προσόντα δεν μπορούν να πιστοποιηθούν, ο αιτών παρέχει την απόδειξη (με τις ενδείξεις σχετικά με την εντιμότητα, την οικονομική ικανότητα και την απόδειξη της ύπαρξης μιας ασφάλειας) ότι κατέχει τα απαιτούμενα προσόντα.
<P>
Η απόφαση του κράτους πρέπει τότε να ληφθεί σε μία σύντομη προθεσμία (τέσσερις μήνες από την υποβολή της αίτησης) και πρέπει να είναι αιτιολογημένη. Αυτό ενισχύει τα δικαιώματα των πολιτών και συμβάλλει στην κινητικότητα και την εφαρμογή της ελευθερίας της κυκλοφορίας και κατά συνέπεια στη μείωση της ανεργίας στο εσωτερικό της Ευρωπαϊκής 'Ενωσης.
<P>
Το Ευρωπαϊκό Κοινοβούλιο επιθυμεί να το ενημερώνουν η Επιτροπή και το Συμβούλιο για την εφαρμογή της οδηγίας στα κράτη. Επιθυμεί επίσης να διατηρήσει το δικαίωμα να συμμετέχει σε κάθε απόφαση σχετικά με μία τροποποίηση της οδηγίας.
<P>
Αγωνίζομαι για μία Ευρώπη-πολίτη, για μία Ευρώπη των πολιτών.
<P>
Η πρόταση και η έκθεση Gebhardt οδεύουν προς αυτή την κατεύθυνση. Για το λόγο αυτό τις υποστηρίζω και συγχαίρω τον εισηγητή.

<SPEAKER ID=55 NAME="Mezzaroma">
Η Συνθήκη της ΕΟΚ προβλέπει στα άρθρα 52 και 57 την ελευθερία σχετικά με την ίδρυση και την ελεύθερη παροχή υπηρεσιών. Τα άρθρα αυτά έχουν άμεση εφαρμογή, όπως ορίζεται από τη νομολογία του Δικαστηρίου. Τούτο σημαίνει ότι ο επαγγελματίας - ιατρός, δικηγόρος, αρχιτέκτονας, μηχανικός, κλπ. μπορεί να παρέχει τις υπηρεσίες του και να ασκεί τη δραστηριότητά του σε ένα άλλο κράτος μέλος.
<P>
Σε κάθε περίπτωση, ο ίδιος είναι υποχρεωμένος να εγγραφεί στο μητρώο επαγγελματιών της χώρας όπου προτίθεται να ασκήσει τη δραστηριότητά του και να σεβαστεί τους κανόνες της δεοντολογίας. Η έννομη τάξη του κράτους μέλους υποδοχής είναι υποχρεωμένη να αναγνωρίσει των τίτλο που εκδόθηκε από τις αρχές του κράτους μέλους προέλευσης. Παρ' όλα αυτά ανέκυψαν προβλήματα, επειδή οι εθνικές ελεγκτικές αρχές τονίζουν την ύπαρξη μεγάλων αποκλίσεων μεταξύ των διαφόρων προγραμμάτων κατάρτισης/εξειδίκευσης ή και μεταξύ των ίδιων των πανεπιστημιακών προγραμμάτων. Με τον τρόπο αυτό αρνούνταν ή καθιστούσαν υπερβολικά δύσκολη την αναγνώριση του τίτλου.
<P>
Για να ξεπεραστούν τα προβλήματα αυτά, η ΕΟΚ ενέκρινε μία σειρά οδηγιών εναρμόνισης για συγκεκριμένα επαγγέλματα (τις λεγόμενες κάθετες οδηγίες). Το 1989 εγκρίθηκε περαιτέρω η οδηγία 89/48/ΕΟΚ που θέσπισε ένα νέο οριζόντιο σύστημα, γενικό για όλους τους τίτλους και τα διπλώματα. Το σύστημα αυτό συμπληρώθηκε στη συνέχεια από την οδηγία 92/51/ΕΟΚ για τους τίτλους που αποκτώνται με εκπαιδευτικά προγράμματα διαρκείας μικρότερης των τριών ετών.
<P>
Το γενικό σύστημα αμοιβαίας αναγνώρισης των διπλωμάτων και τίτλων, όπως θεσπίστηκε, είχε ως αποτέλεσμα ότι οποιοσδήποτε ελεύθερος επαγγελματίας μπορεί να ασκήσει τη δραστηριότητά του σε ένα οποιοδήποτε από τα κράτη μέλη.
<P>
Οι υποχρεώσεις στις οποίες υπόκειται είναι οι ακόλουθες:
<P>
να είναι κάτοχος ενός έγκυρου διπλώματος ή τίτλου που του δίνει δικαίωμα άσκησης του επαγγέλματος σε ένα κράτος μέλος, -να είναι νόμιμος κάτοχος του επαγγελματικού τίτλου και να είναι μέλος του εθνικού συλλόγου του κράτους προέλευσης, -να είναι εγγεγραμμένος στα επαγγελματικά μητρώα του τόπου όπου προτίθεται να ασκήσει το επάγγελμά του.Οι ελεγκτικές αρχές του κράτους μέλους υποδοχής δεν θα μπορέσουν να μην αναγνωρίσουν τον έγκυρο τίτλο και το δίπλωμα εφόσον η προέλευσή τους είναι έγκυρη. Ομως οι ίδιες θα μπορέσουν, μόνον ύστερα από εύλογη αιτία, να απαιτήσουν τη γνώση των κανόνων δεοντολογίας του επαγγέλματος.
<P>
Η έκθεση του κ. Gebhardt αφορά σε μία πρόταση οδηγίας με την οποία εισάγονται στο γενικό σύστημα αμοιβαίας αναγνώρισης των διπλωμάτων και τίτλων και τα επαγγέλματα η ρύθμιση των οποίων γινόταν αρχικά από οδηγίες με τομεακό χαρακτήρα. Ολοκληρώνεται λοιπόν το γενικό σύστημα με την αμοιβαία αναγνώριση των διπλωμάτων και τίτλων και αυτός είναι ο λόγος για τον οποίο η έκθεση θα υπερψηφιστεί από την Ομάδα μας.

<SPEAKER ID=56 NAME="Titley">
Κύριε Πρόεδρε, είμαι απολύτως πρόθυμος να υποστηρίξω την παρούσα έκθεση σήμερα, δεδομένου ότι, όπως πολλοί συνάδελφοί μου, έμαθα με θυμό ότι άριστα εξειδικευμένα άτομα από την εκλογική μου περιφέρεια αποκλείστηκαν από θέσεις εργασίας σε άλλα κράτη μέλη.
<P>
Κατά τη γνώμη μου, δεν μπορεί να υπάρξει δικαιολογία για περαιτέρω καθυστέρηση από τις εθνικές κυβερνήσεις στον τομέα αυτό. Ένα από τα πλέον ελκυστικά στοιχεία της ΕΕ για πολλούς εξειδικευμένους ανθρώπους θα έπρεπε να είναι το ότι έχουν την επιλογή να συνεχίσουν τη σταδιοδρομία τους σε άλλα μέρη της Ευρώπης, αν το επιθυμούν.
<P>
Έτσι, χαιρετίζω με ικανοποίηση την ιδέα ότι, σε περιπτώσεις όπου οι αρχές αρνούνται να αναγνωρίσουν τα προσόντα κάποιου, θα πρέπει να υποχρεώνονται να επιτρέπουν στο πρόσωπο αυτό να υποβάλλει αποδείξεις των γνώσεων ή της εμπειρίας του.
<P>
Είναι επίσης σημαντικό να συμπεριλάβουν αυτές οι νέες προτάσεις της Επιτροπής δικαίωμα προσφυγής στα δικαστήρια.
<P>
Ας υποβάλει οπωσδήποτε η Επιτροπή έκθεση σχετικά με το πόσο καλά θα εφαρμόσουν τα μέτρα αυτά οι κυβερνήσεις την προσεχή πενταετία - αλλά απευθύνω έκκληση σε όλους τους συναδέλφους μου με παρόμοιες υποθέσεις να τις γνωστοποιήσουν στην Επιτροπή, όπως έκανα αυτή την εβδομάδα. Πέντε χρόνια είναι υπερβολικά μακρύς χρόνος να ζητήσουμε από τους εκλογείς μας να περιμένουν για την αξιολόγηση των προσόντων τους σε όλη την έκταση της Ευρωπαϊκής Ένωσης.
<P>
επί της έκθεσης Read (A4-0049/97)
<SPEAKER ID=57 NAME="Caudron">
Κύριε Πρόεδρε, αγαπητοί συνάδελφοι, απέχουμε μερικούς μήνες από την ολοκληρωμένη απελευθέρωση της αγοράς των τηλεπικοινωνιών στην Ευρώπη και έχουμε ήδη πολλές οδηγίες για το θέμα αυτό. Αλληλοσυμπληρώνονται, κάποτε επικαλύπτονται, έως και αντιφάσκουν, και σήμερα τροποποιούμε μία οδηγία πριν καν την εφαρμογή της.
<P>
Γνωρίζω τον τεχνικό χαρακτήρα του θέματος και τα ζητήματα που δικυβεύονται στο πλαίσιο αυτού. Λυπάμαι ωστόσο για το γεγονός ότι οι διαδικασίες είναι δυσκίνητες και τα κείμενα καθόλου εύληπτα, δέκα μήνες πριν από αυτό που θα είναι μία πραγματική οικονομική και ψυχολογική αναστάτωση. Ωστόσο, έχω σήμερα τη δυνατότητα να εκφράσω την προσήλωσή μας στην καθολική υπηρεσία των τηλεπικοινωνιών σε μία ανταγωνιστική αγορά. Η έννοια αυτή είναι αρκετά νέα και αποτελεί αποτέλεσμα ενός αγώνα που διεξήγαγε με λύσσα μία πλειοψηφία του Ευρωπαϊκού Κοινοβουλίου. Επιτρέπει, αν και ακόμη σε πολύ περιορισμένο βαθμό, να τοποθετηθεί εκ νέου ο καταναλωτής στο επίκεντρο των ενδιαφερόντων μας και αυτό είναι από μόνο του πολύ σημαντικό.
<P>
Εάν η απελευθέρωση έχει, όπως μπορούμε να υποθέτουμε, θετικές συνέπειες στην αγορά των τηλεπικοινωνιών, ορισμένοι λένε επίσης ότι ο ανταγωνισμός θα έχει θετικές επιπτώσεις για τον καταναλωτή, και ας το ελπίσουμε. Αλλά πρέπει επίσης να πούμε ότι η αγορά δεν έχει ποτέ συνείδηση των επιταγών χωροταξίας, ίσης πρόσβασης για όλους στην υπηρεσία και κοινωνικής δικαιοσύνης υπέρ των μειονεκτικών κοινών και κατηγοριών.
<P>
Επίσης, όπως και ο εισηγητής, παρότι επιδοκιμάζω τις προσπάθειες που κατέβαλε η Επιτροπή για να προσπαθήσει να λάβει υπόψη αυτά τα στοιχεία, δηλώνω ότι πρέπει να επαγρυπνούμε όσον αφορά κάθε τι που συμβάλλει στην κοινωνική συνοχή και την εγκαθίδρυση μίας πραγματικής καθολικής υπηρεσίας. Επιπλέον, σε αυτό το στάδιο της διαδικασίας, και με τη βοήθεια της εμπειρίας, είμαι δύσπιστος ως προς τις τροποποιήσεις που θα επιφέρουν η Επιτροπή και κυρίως το Συμβούλιο σε αυτό το κείμενο. Για το λόγο αυτό πιστεύω ότι το Κοινοβούλιο πρέπει να στείλει ένα πολύ ισχυρό μήνυμα προς αυτή την κατεύθυνση.

<SPEAKER ID=58 NAME="Eriksson και Svensson">
 - (SV) Οι υπογράφοντες ψήφισαν στην έκθεση Read υπέρ των θέσεων που αντιλαμβανόμαστε ως πλέον ευνοϊκές για τους καταναλωτές. Ταυτόχρονα είμαστε για λόγους αρχής πολέμιοι της εμπορευματοποίησης και της λεγόμενης προώθησης στην αγορά θεμελιωδών υποδομών.
<P>
Αυτή η διαδικασία έχει οδηγήσει στη διάλυση και στον κατακερματισμό των υποδομών, σε απώλειες των προνομίων του συστήματος, σε μειωμένη διαφάνεια καθώς και σε αυξημένες διαφορές στα στάνταρτς μεταξύ περιφερειών και ομάδων καταναλωτών. Η σύμπραξη μεταξύ εθνικών, κρατικών επιχειρήσεων τηλεπικοινωνιών θα ευνοούσε την μεγαλύτερη δικαιοσύνη, την τεχνκή ανάπτυξη και τον εξορθολογισμό. Οι σουηδικές εμπειρίες πριν την «φιλελευθεροποίηση» είναι διαφωτιστικές εδώ.

<SPEAKER ID=59 NAME="Kirsten Jensen, Blak, Sindal και Iversen">
Οι δανοί σοσιαλοδημοκράτες ψήφισαν σήμερα υπέρ της έκθεσης για τις προϋποθέσεις Παροχής Ανοιχτού Δικτύου (ONP) στη φωνητική τηλεφωνία και την καθολική υπηρεσία για τις τηλεπικοινωνίες. Οι δανοί σοσιαλοδημοκράτες είναι ιδιαίτερα ικανοποιημένοι με την έκθεση και τη θεωρούν σημαντική στις προσπάθειες για μια γενική ελευθέρωση της αγοράς τηλεπικοινωνιών.
<P>
Οι δανοί σοσιαλοδημοκράτες συμφωνούν με το ότι πρέπει να παρέχονται γενικά στους καταναλωτές υπηρεσίες όπως, π.χ., σύνδεση και προσιτές τιμές, αλλά δεν κρίνουν ότι η μόνη δυνατότητα να εξασφαλιστούν οι υπηρεσίες αυτές είναι μια κατάσταση στην οποία τα κράτη μέλη πρέπει να θεσπίσουν συστήματα χρηματοδότησης της καθολικής υπηρεσίας.
<P>
Οι δανοί σοσιαλοδημοκράτες συμφωνούν με το ότι πρέπει να είναι δυνατή η δωρεάν κλήση πρώτων βοηθειών από κοινόχρηστα τηλέφωνα, αλλά λόγω των δυσανάλογων εξόδων που αυτό ενδέχεται να προκαλέσει, δεν υποστηρίζουμε ότι πρέπει να υπάρχουν προσιτά στο κοινό τηλεγραφοτηλέφωνα στον ίδιο ή παρόμοιο βαθμό με τα προσιτά στο κοινό κοινόχρηστα τηλέφωνα.
<P>
Οι δανοί σοσιαλοδημοκράτες συμφωνούν ότι οι υπηρεσίες μέσω τηλεφωνικού κέντρου κλπ. πρέπει να παρέχονται στους χρήστες σε λογική τιμή, μάλλον δωρεάν ή σε συμβολική τιμή, αλλά δεν κρίνουν ότι τα κράτη μέλη πρέπει να καλύπτουν τη διαφορά που ενδέχεται να προκύψει μεταξύ της τιμής κόστους της υπηρεσίας και της λογικής τιμής που πρέπει να καταβάλει ο χρήστης.
<P>
Οι δανοί σοσιαλοδημοκράτες συμφωνούν ότι πρέπει να απαγορεύεται η διακοπή του τηλεφώνου ενός συνδρομητή σε περιπτώσεις κατά τις οποίες, π.χ., έχει προκύψει διαφορά μεταξύ του συνδρομητή και της τηλεφωνικής εταιρείας όσον αφορά την ισχύ ενός τηλεφωνικού λογαριασμού, αλλά από την άλλη πλευρά επισημαίνουμε ότι αποτελεί γενικά λογική συμβατική συνέπεια η διακοπή ενός τηλεφώνου σε περίπτωση που δεν έχει εξοφληθεί ο λογαρισμός.
<P>
επί της έκθεσης Lindholm (A4-0046/97)
<SPEAKER ID=60 LANGUAGE="FR" NAME="Gollnisch">
ΚΠρόεδρε, θεωρώ ότι η έκθεση αυτή περιέχει έναν αριθμό εντελώς αμφισβητήσιμων διατάξεων. Πρώτο, επειδή νομιμοποιεί, όπως φαίνεται, μία θετική διάκριση υπέρ των γυναικών. Η διάκριση την οποία εισάγει ο εισηγητής μεταξύ των τυπικών ελευθεριών και των πραγματικών ελευθεριών μου υπενθυμίζει θλιβερά τη διάκριση που εισήγαγαν σχετικά οι μαρξιστές, και ξέρουμε ότι εκεί που δεν υπήρχαν τυπικές ελευθερίες δεν υπήρχαν ούτε πραγματικές ελευθερίες. Θα τολμούσα να πω: »εκεί όπου δεν υπάρχει τυπική ισότητα, δεν υπάρχει περισσότερη πραγματική ισότητα».
<P>
Το δεύτερο σημείο που θα ήθελα να αμφισβητήσω αφορά τη σιωπηρή αναγνώριση του ομοφυλόφυλου γάμου. Δεν είναι υπόθεσή μου, όπως και κανενός σε αυτό το Σώμα, να εκφέρω κρίση για το τί γίνεται μεταξύ συναινούντων ενηλίκων. Το πρόβλημα είναι να δούμε εάν το κοινωνικό σύνολο πρέπει να προσφέρει αναγνώριση σε μορφές ένωσης που δεν είναι προσανατολισμένες προς τη μετάδοση της ζωής. Αυτή η μετάδοση της ζωής είναι ο μόνος λόγος της κοινωνικής προτασίας την οποία απολαμβάνει ο γάμος και αυτός είναι ο λόγος για τον οποίο επιμένω να πιστεύω ότι δεν είναι ευκταίο, στην κοινωνία μας, όπως άλλωστε και σε οποιαδήποτε άλλη, ο νόμος να προστατεύει ειδικά τις άλλες μορφές ένωσης.

<SPEAKER ID=61 NAME="Caudron">
Η αρχή της ισότητας των ευκαιριών και της ίσης μεταχείρισης μεταξύ ανδρών και γυναικών αποτελεί μέρος των φιλοσοφικών θεμελίων του Ευρωπαϊκού Κοινοβουλίου. Καλό είναι τα κοινοτικά θεσμικά όργανα να την υιοθετήσουν και η πρόταση κανονισμού που μας υποβάλλεται οδεύει προς την ορθή κατεύθυνση. Ο εισηγητής μας εισάγει σε αυτό τον κανονισμό ορισμένες προτάσεις που πρέπει να λάβουν τη συγκατάθεσή μας. Αυτό συμβαίνει με τη δημιουργία μίας επιτροπής για την ισότητα των ευκαιριών σε κάθε θεσμικό όργανο.
<P>
Εξάλλου, και στο πλαίσιο των επιδομάτων και άλλων δικαιωμάτων που παραχωρούνται στους έγγαμους υπαλλήλους, ο εισηγητής επιθυμεί να επεκταθούν αυτές οι διατάξεις και στα μη έγγαμα ζευγάρια, είτε είναι ετεροφυλόφυλα είτε ομοφυλόφυλα. Θα ήταν τιμή για το Κοινοβούλιό μας να θεσπίσει όμοιους κανόνες για όλα τα άτομα, ανεξάρτητα από τους σεξουαλικούς προσανατολισμούς τους ή τη στάση τους έναντι του γάμου. Είναι απλώς πρόβλημα δικαιοσύνης.

<SPEAKER ID=62 NAME="Gahrton, Holm, Lindholm και Schφrling">
 - (SV) Με χαρά διαπιστώνουμε ότι το Κοινοβούλιο ψήφισε σήμερα υπέρ της κατάργησης των διακρίσεων για τους ομοφυλόφιλους καθώς και της αύξησης της ισότητας μεταξύ ανδρών και γυναικών όσον αφορά τους υπαλλήλους των θεσμικών οργάνων της ΕΕ, μέσω της πρότασης συγκεκριμένων τροποποιήσεων της ηλικίας 50 ετών περίπου υπηρεσιακής κατάστασης. Εφ&#x02BC;όσον οι τροπολογίες συμβαδίζουν εντελώς με τις προτάσεις της Επιτροπής και σημαίνουν μια συγκεκριμενοποίησή της, κάνουμε έκκληση στην Επιτροπή να ενεργήσει το συντομότερο δυνατόν σε συμφωνία με την απόφαση του Κοινοβουλίου.

<SPEAKER ID=63 NAME="Kirsten Jensen, Blak, Sindal και Iversen">
Οι δανοί σοσιαλοδημοκράτες ψήφισαν σήμερα υπέρ της έκθεσης του Ευρωπαϊκού Κοινοβουλίου για την πρόταση της Επιτροπής να τροποποιηθεί το Καταστατικό Υπηρεσιακής Κατάστασης των Υπαλλήλων των οργάνων της ΕΕ. Στόχος είναι αφενός μεν η προώθηση της ισότητας μεταξύ ανδρών και γυναικών όσον αφορά τους όρους απασχόλησης, αφετέρου δε η επέκταση της απαγόρευσης κατά της διακριτικής μεταχείρισης, ώστε να συμπεριληφθεί επίσης και η σεξουαλική ενημέρωση.
<P>
Οι δανοί σοσιαλοδημοκράτες τάσσονται υπέρ της προώθησης της ισότητας μεταξύ ανδρών και γυναικών. Συνεπώς, υποστηρίζουμε την έκθεση, επειδή δίδει ταυτόχρονα τη δυνατότητα προώθησης των δικαιωμάτων των ομοφυλόφιλων ανδρών και γυναικών στα όργανα της ΕΕ, και αποτελεί μακροπρόθεσμα μια καλή αφετηρία για την προώθηση των δυνατοτήτων τους στα κράτη μέλη.
<P>
επί της έκθεσης Whitehead (A4-0317/96)
<SPEAKER ID=64 NAME="Dνez de Rivera Icaza">
Κύριε Πρόεδρε, η προστασία και η υπεράσπιση των καταναλωτών, δηλαδή όλων ημών, αποτελεί έναν από τους ακρογωνιαίους λίθους της οικοδόμησης και της ανάπτυξης της εσωτερικής αγοράς και της Συνθήκης για την Ένωση.
<P>
Όμως, από το Τρίτο Πρόγραμμα Πολιτικής Καταναλωτών (1996-1998) απουσιάζουν ανεξήγητα πολλά από τα πλεονεκτήματα και τις δράσεις του προηγουμένου προγράμματος. Αυτό το νέο Τρίτο Πρόγραμμα αποτελεί βασικά έναν κατάλογο καλών προθέσεων για τους Ευρωπαίους καταναλωτές, χωρίς να αναλαμβάνει σαφείς και συγκεκριμένες δεσμεύσεις.
<P>
Οι «προτεραιότητες για τη δράση» που καθορίζει το εν λόγω πρόγραμμα περιλαμβάνουν μια ευρεία ποικιλία τομέων στους οποίους πλήττονται τα συμφέροντα των καταναλωτών, όμως, επιμένω, με τρόπο ασαφή και ανακριβή, όπως σε όλα σχεδόν που μας παρουσιάζει τελευταία η Επιτροπή.
<P>
Για μια ακόμα φορά, αρμόζει να υπογραμμίσουμε ότι η πρώτη προτεραιότητα της Επιτροπής, αν επιθυμούμε να προχωρήσουμε με πρόσφορο και αποτελεσματικό τρόπο, θα έπρεπε να είναι η ολοκλήρωση των δραστηριοτήτων που εκκρεμούν και η σταθεροποίηση και αξιολόγηση της εργασίας της περιόδου 1993-1995 ώστε να μπορέσει έτσι, εν γνώσει της υπόθεσης, να θεσπίσει αυτό το νέο πρόγραμμα. Τίποτε από αυτά δεν συνέβη, εφόσον από το πρόγραμμα που συζητούμε απουσιάζει επιπλέον μια συνεκτική στρατηγική, ένα χρονοδιάγραμμα συγκεκριμένων δεσμεύσεων, ένα πρόγραμμα δράσης, κλπ., ώστε να προχωρήσει η πολιτική των καταναλωτών σύμφωνα με τα συμφέροντά τους.
<P>
Οι τροπολογίες που κατατέθηκαν επιχειρούν δυναμικά να το αναμορφώσουν, αν όμως δεν διορθωθούν αυτές οι σοβαρές ελλείψεις, δύσκολα η Ένωση θα μπορέσει να καυχιέται ότι ο πολίτης, ως καταναλωτής, αποτελεί μια από τις προτεραιότητές της.
<P>
Γι' αυτό και η ψήφος μου αποτελεί συνέπεια αυτών των παρατηρήσεων.

<SPEAKER ID=65 NAME="Eriksson και Svensson">
 - (SV) Ψηφίσαμε υπέρ της έκθεσης Whitehead, διότι το βλέπουμε ως πολύ επείγον να ενισχυθεί η προστασία των καταναλωτών στην ΕΕ. Σήμερα υπάρχουν μεγάλες ελλείψεις σ&#x02BC;αυτόν τον τομέα και υποστηρίζουμε τις περισσότερες από τις προτάσεις που υποβάλλονται στην έκθεση.. Θεωρούμε όμως ότι το κυρίως πρόβλημα, ότι η ελεύθερη διακίνηση των προϊόντων θεωρείται στο κοινοτικό δίκαιο ως σημαντικότερη της μέριμνας για το περιβάλλον και τους καταναλωτές, δεν έχει διαφωτιστεί αρκετά.
<P>
Είμαστε όμως αποφασιστικά εναντίον του άρθρου 19 της έκθεσης το οποίο εκφράζει την υποστήριξή του στην προπαγανδιστική εκστρατεία της ΕΕ υπέρ του κοινού νομίσματος.

<SPEAKER ID=66 NAME="Lindqvist">
Gahrton, Holm και Lindholm (V),  γραπτώς. (SV) Είναι καλό το ότι η θέση των κατανωλωτών ενισχύεται στην εσωτερική αγορά μέσω της αυξημένης πληροφόρησης των καταναλωτών, της σήμανσης των τροφίμων, της κατανάλωσης των πόρων και των πρώτων υλών κ.λ.π.. Σ&#x02BC;αυτά τα τμήματα η έκθεση είναι καλή. Ο μακροπρόθεσμος στόχος πρέπει να είναι η ενίσχυση των ζητημάτων των περιβαλλοντικών και καταναλωτικών απαιτήσεων στην αγορά.
<P>
Δεν μπορούμε όμως να υποστηρίξουμε την λεπτομερή ρύθμιση εκ μέρους της ΕΕ που προτείνεται μέσω κοινών κανόνων για την εξ&#x02BC;αποστάσεως πώληση οικονομικών υπηρεσιών, τα επιτόκια καθυστέρησης των πιστωτών, τις κυρώσεις για τη μη καταβολή πληρωμών και την εναρμόνιση των νομικών διαδικασιών κατά την είσπραξη. Είμαστε επίσης εναντίον του άρθρου 19 της έκθεσης, όπου εκφράζεται η υποστήριξη στην εκστρατεία πληροφόρησης περί την εισαγωγή του euro.
<P>
επί της έκθεσης Marinucci (A4-0048/97)
<SPEAKER ID=67 NAME="Lindqvist">
 γραπτώς. (SV) Η ενίσχυση των δικαιωμάτων και συμφερόντων των καταναλωτών και όταν πρόκειται για οικονομικές υπηρεσίες επίσης όπως π.χ. τραπεζικές και ασφαλιστικές υπηρεσίες, είναι καλή. Δεν υπάρχει όμως λόγος να ρυθμίζονται όλα αυτά σε επίπεδο ΕΕ, π.χ. να ρυθμίζονται οι οικονομικές υπηρεσίες κατά την εξ&#x02BC;αποστάσεως πώληση. Ως εκ τούτου καταψήφισα την έκθεση.

<SPEAKER ID=68 NAME="Πρόεδρος">
Η ώρα των ψηφοφοριών έληξε.
<P>
(Η συνεδρίαση, διακοπείσα στη 13.25 επαναλαμβάνεται στις 15.00)

<SPEAKER ID=69 NAME="Πρόεδρος">
Το λόγο έχει ο κ. Caccavale για ένα ζήτημα Κανονισμού.

<SPEAKER ID=70 LANGUAGE="IT" NAME="Caccavale">
Κύριε Πρόεδρε, ζήτησα από τον Πρόεδρο κ. Αναστασόπουλο να μου επιτραπεί να ψηφίσω την έκθεσή μου σήμερα το πρωί. Τώρα, ξαφνικά, η ημερήσια διάταξη της ψηφοφορίας για σήμερα το πρωί ανετράπη και δεν είχα τη δυνατότητα να ψηφίσω την έκθεσή μου.
<P>
Τη στιγμή αυτή υπάρχουν δύο δυνατότητες: είτε να ψηφιστεί η έκθεσή μου το απόγευμα μετά από την προβλεπόμενη πρόταση μομφής, είτε - και σας το ζητώ και εξ oνόματος της Ομάδας μου - να παραπεμφθεί εκ νέου στην Ολομέλεια του Μαρτίου, διότι προφανώς σήμερα η ψηφοφορία δεν έχει την ίδια σημασία.

<SPEAKER ID=71 NAME="Πρόεδρος">
Ευχαριστώ πολύ, κύριε Caccavale. Θα έχετε ήδη διαπιστώσει τον «ενθουσιασμό» που προκαλεί η δυνατότητα να ψηφιστεί η έκθεσή σας μετά την ψηφοφορία επί της πρότασης μομφής. Πιστεύω ότι είναι προτιμότερο, για την ίδια την έκθεσή σας και για την καλή διάταξη των εργασιών, η ψηφοφορία να γίνει το Μάρτιο. Σας ευχαριστώ για αυτήν τη δυνατότητα.

<SPEAKER ID=72 LANGUAGE="EN" NAME="Collins, Kenneth">
Κύριε Πρόεδρε, αναφέρομαι στην απόφαση που μόλις λάβατε, μετά από αίτημα του εισηγητή, να αναβληθεί η ψηφοφορία μέχρι το Μάρτιο. Προφανώς, δεν μπορεί να είναι παρών σήμερα το απόγευμα. Πριν λάβετε αυτή την απόφαση, θα μπορούσατε να ελέγξετε το πρόγραμμα του Συμβουλίου, για να δείτε αν έχει περιληφθεί στην ημερήσια διάταξη του Συμβουλίου ή όχι. Αν έχει περιληφθεί, η εν λόγω απόφαση είναι απολύτως απαράδεκτη.

<SPEAKER ID=73 NAME="Πρόεδρος">
Θα το επαληθεύσω και θα προσπαθήσω το Συμβούλιο να είναι παρόν. Ευχαριστώ πολύ για την υπόδειξή σας, κύριε Collins.

<SPEAKER ID=74 LANGUAGE="EN" NAME="Green">
Κύριε Πρόεδρε, δεν νομίζω ότι το πρόβλημα είναι αν πρέπει να παρευρίσκεται το Συμβούλιο. Το πρόβλημα είναι ότι υπάρχει ακόμα μια ώρα ψηφοφοριών απόψε και αύριο το πρωί. Αν ο εισηγητής είναι παρών, πρέπει να καταλάβουμε ότι θα απουσιάζει κατά την ώρα των ψηφοφοριών; Θα μπορούσε να είναι παρών και η έκθεσή του θα μπορούσε να ψηφιστεί τότε, όπως και οποιαδήποτε άλλη έκθεση, αν δεν μπορούσε να συζητηθεί νωρίτερα.
<P>
(Χειροκροτήματα)

<SPEAKER ID=75 NAME="Πρόεδρος">
Κυρία Green, δεν επικαλέσθηκα κανέναν προσωπικό λόγο του εισηγητή. Είπα ότι το να υποβληθεί η εν λόγω έκθεση σε ψηφοφορία αμέσως μετά θα μπορούσε να παρακωλύσει τη διάταξη των εργασιών. Και δεδομένου ότι ο εισηγητής προσέφερε δύο δυνατότητες, κατέφυγα στη δεύτερη, η οποία δεν θέτει κανένα πρόβλημα -δηλαδή, να ψηφιστεί η εν λόγω έκθεση τον επόμενο μήνα.
<P>
Πιστεύω ότι το Συμβούλιο, αν το θεωρήσει προσήκον, θα είναι παρόν -και θα κάνουμε ό, τι είναι δυνατόν για να γίνει έτσι- όμως, αφού ελήφθη η απόφαση και δεν προέκυψε εκείνη τη στιγμή κανένα πρόβλημα, παραμένει ότι θα ψηφιστεί τον επόμενο μήνα.

<CHAPTER ID=5>
Καλωσόρισμα
<SPEAKER ID=76 NAME="Πρόεδρος">
Έχω την τιμή να καλωσορίσω την επίσημη αντιπροσωπεία του Κογκρέσου των Ηνωμένων Πολιτειών, με επικεφαλής τον κ. Benjamin Gilman, Πρόεδρο της Επιτροπής Διεθνών Σχέσεων της Βουλής των Αντιπροσώπων των Ηνωμένων Πολιτειών.
<P>
Η αντιπροσωπεία αυτή, η παλαιότερη που δεχόμαστε από τρίτες χώρες, βρίσκεται στο Στρασβούργο προκειμένου να συμμετάσχει στην τεσσαρακοστή έκτη διακοινοβουλευτική συνάντηση Ευρωπαϊκού Κοινοβουλίου-Κογκρέσου των Ηνωμένων Πολιτειών.
<P>
Αυτήν τη στιγμή, οι υπερατλαντικές μας σχέσεις εισέρχονται σε καίριο στάδιο και αντιμετωπίζουμε πολυάριθμες νέες προκλήσεις σε ολόκληρο τον κόσμο. Ελπίζω πραγματικά οι κοινοβουλευτικές ανταλλαγές που θα πραγματοποιήσουμε τις επόμενες δύο ημέρες θα ενδυναμώσουν ακόμη περισσότερο την ήδη στέρεα σχέση που διατηρούμε.
<P>
Εύχομαι στην αντιπροσωπεία του Κογκρέσου των Ηνωμένων Πολιτειών καλή διαμονή στο Στρασβούργο.
<P>
(Χειροκροτήματα)

<CHAPTER ID=6>
ΣΕΒ (Ψηφοφορία επί της πρότασης μομφής)
<SPEAKER ID=77 NAME="Πρόεδρος">
Το λόγο έχει ο κ. Happart για ένα ζήτημα Κανονισμού.

<SPEAKER ID=78 LANGUAGE="FR" NAME="Happart">
Κυριε Πρόεδρε, δεν είναι επί του κανονισμού, είναι μία παρατήρηση επί της διαδικασίας. Πράγματι, θα ήθελα να ξέρω τί θα κάνει ο κ. Santer για τα θύματα και τις οικογένειές τους.
<P>
(Διάφορες αντιδράσεις) Τί θα κάνει ο κ. Santer κατά...
<P>
(Ο Πρόεδρος διακόπτει τον ομιλητή) που πρόδωσε τη διοργανική συμφωνία...

<SPEAKER ID=79 NAME="Πρόεδρος">
Κύριε Happart, δεν έχετε πλέον το λόγο. Μου ζητήσατε το λόγο για μία διαδικαστική παρατήρηση, αλλά αυτή δεν είναι διαδικαστική παρατήρηση. Συζητήσαμε επί πολύ την υπόθεση αυτή, τις προάλλες, και η Επιτροπή έδωσε όλες τις εξηγήσεις που θεωρούσε κατάλληλες.
<P>
Προχωράμε στην ψηφοφορία.
<P>
(Χειροκροτήματα)
<P>
(Το Σώμα απορρίπτει την πρόταση δυσπιστίας)

<SPEAKER ID=80 LANGUAGE="FR" NAME="Hory">
Κυρία Πρόεδρε, με κίνδυνο να καθυστερήσω τις συζητήσεις μας, προτιμώ να κάνω την αιτιολόγηση της ψήφου μου - της Ομάδας μου, για την ακρίβεια - προφορικά, εφόσον το Προεδρείο δε μου επέτρεψε εχθές να ολοκληρώσω μία παρατήρηση επί της εφαρμογής του Κανονισμού που εξηγούσε ποια ήταν η πλειοψηφική τοποθέτηση ψήφου της Ομάδας της Ευρωπαϊκής Ριζοσπαστικής Συμμαχίας.
<P>
Σήμερα λοιπόν θέλω να διευκρινίσω ποια ήταν η θέση της Ομάδας μας και για ποιους λόγους υπερψηφίσαμε στην πλειοψηφία μας την πρόταση δυσπιστίας. Αλλά προηγουμένως θα ήθελα να επαναλάβω τη λύπη μου για τη διαδικασία που επιλέχθηκε για τις διάφορες ψηφοφορίες σχετικά με το θέμα της κρίσης της ΣΕΒ. Αποφασίζοντας να ψηφίσει, εχθές, επί της έκθεσης της εξεταστικής επιτροπής και επί των προφορικών ερωτήσεων που αναφερόταν στο κείμενο αυτό, το Κοινοβούλιό μας αναμφίβολα εξασθένισε την πρωτοβουλία της πρότασης δυσπιστίας και συνέβαλε έτσι στο να στερηθεί από μόνο του ένα από τα πιο σημαντικά προνόμιά του. Για το λόγο αυτό η Ομάδα μας, η Ριζοσπαστική Συμμαχία, δεν έλαβε μέρος στην ψηφοφορία της 19ης Φεβρουαρίου.
<P>
Κατά τ'άλλα, πρέπει τα πράγματα να είναι ξεκάθαρα: εάν υπερψηφίσαμε την πρόταση δυσπιστίας, η απόφασή μας δεν στρεφόταν καθόλου κατά της Επιτροπής ως θεσμικού οργάνου, το αντίθετο. Η θέση των Ριζοσπαστών υπαγορεύθηκε από την αντίληψή τους για τα ευρωπαϊκά θεσμικά όργανα. Είμαστε φεντεραλιστές, και γι'αυτό θεωρούμε την Επιτροπή προαπεικόνιση αυτού που θα μπορούσε να είναι αύριο μία ομοσπονδιακή κυβέρνηση. Κι αν δεν θέλουμε πια να θεωρεί η κοινή μας γνώμη την Ευρωπαϊκή Επιτροπή ένα διοικητικό, τεχνικό, αδιαφανές και ανεύθυνο όργανο, πρέπει να της αποδώσουμε μία ευθύνη πολιτικής φύσης, δηλαδή μία διαρκή ευθύνη στο χρόνο, μία και αλληλέγγυα. Αυτοί ήταν οι λόγοι της ψήφου της Ριζοσπαστικής Συμμαχίας.
<P>
(Χειροκροτήματα)

<SPEAKER ID=81 LANGUAGE="FR" NAME="Cot">
Κυρία Πρόεδρε, ψήφισα την πρόταση δυσπιστίας επειδή δε θέλω να είμαι συνένοχος της συμπεριφοράς της Επιτροπής σε αυτή τη σοβαρή υπόθεση!
<P>
Δεν παραγνωρίζω τις ευθύνες της Επιτροπής Ντελόρ, αλλά οι ευθύνες της σημερινής Επιτροπής είναι βαρύτατες διότι, εδώ και δύο χρόνια, ο κ. Σαντέρ και οι συνάδελφοί του «ήξεραν»! Από τη στιγμή που ήξεραν, έπρεπε να προειδοποιήσουν τα θεσμικά όργανα, τα κράτη μέλη, την κοινή γνώμη. Δεν το έπραξαν, εφόσον ο κ. Major έλαβε αυτή την πρωτοβουλία την περασμένη άνοιξη. Από τη στιγμή που ήξεραν, έπρεπε να προτείνουν τα αναγκαία μέτρα για την προστασία της δημόσιας υγείας. Δεν το έπραξαν! Από τη στιγμή που ήξεραν, έπρεπε να συνεργαστούν με νομιμοφροσύνη με την κοινοβουλευτική εξεταστική επιτροπή! Δεν το έπραξαν. Και σήμερα, η Επιτροπή αρνείται να διασφαλίσει την προστασία των ηθικών, υλικών και χρηματοοικονομικών συμφερόντων της Κοινότητας και των πολιτών της προβαίνοντας στις απαιτούμενες διαδικσίες εναντίον ενός κράτους μέλους.
<P>
Καθώς τίθεται υπό κοινοβουλευτική κηδεμονία, η Επιτροπή βγαίνει από την κρίση αυτή εξασθενημένη, με μειωμένο κύρος. Λυπάμαι γι'αυτό, αλλά δεν είναι καλό ούτε για τα θεσμικά όργανα ούτε για την Ευρώπη. Θα ήταν προτιμότερη μία σαφής έκφραση δυσπιστίας, για να επιτρέψει σε μία νέα, ανασυσταμένη Επιτροπή να ξαναρχίσει την εργασία σε ένα εξυγιασμένο κλίμα.

<SPEAKER ID=82 LANGUAGE="FR" NAME="Fontaine">
Κυρία Πρόεδρε, αγαπητοί συνάδελφοι, καταψήφισα την πρόταση δυσπιστίας. Λαμβάνοντας υπόψη την εξαιρετική σοβαρότητα του φακέλου της ΣΕΒ θα ήθελα να εξηγήσω προφορικά αυτή την ψήφο.
<P>
Η εξεταστική επιτροπή, υπό την ταλαντούχο διεύθυνση του Προέδρου της, του κ. Bφge, εργάστηκε αξιόλογα.
<P>
Ο Πρόεδρος Santer και η κ. Bonino - που είμαστε ικανοποιημένοι επειδή επιφορτίσθηκε στο εξής με ένα ουσιαστικό μέρος του σχετικού υπηρεσιακού τμήματος, σύμφωνα με τη διαρθρωτική μεταρρύθμιση που είχαμε ζητήσει - απάντησαν εχθές ευνοϊκά σε ορισμένα από τα αιτήματά μας για σημαντικά σημεία της έξοχης έκθεσης του κ. Medina.
<P>
'Εχουμε καθήκον να παραμείνουμε άγρυπνοι και ακριβώς σε αυτή τη στρατηγική επαγρύπνησης εμφανίσθηκαν διαφωνίες.
<P>
Ορισμένοι από εμάς έκριναν ότι έπρεπε να υπερψηφίσουν την άμεση έκφραση δυσπιστίας, αλλά η πλειοψηφία των συναδέλφων έκριναν ότι η απειλή της δυσπιστίας θα ήταν πιο αποτελεσματική πίεση για να διασφαλισθεί ότι οι συστάσεις μας θα υλοποιηθούν, πιο αποτελεσματική από το να στείλουμε στα σπίτια τους Επιτρόπους που σχεδόν στο σύνολό τους, σε καμία περίπτωση, δεν αθέτησαν τα καθήκοντά τους!
<P>
Συμμερίστηκα αυτή την άποψη και ενέκρινα το κοινό ψήφισμα που, στο σημείο 7, υποστήριζε αυτή τη λύση. Επομένως, θεώρησα ότι ήταν εντελώς αντιφατικό, και αδύνατο να το εξηγήσουμε στην κοινή γνώμη μας, να ψηφίσουμε τη μια μέρα την περίοδο δοκιμασίας για την Επιτροπή και την επομένη να ψηφίσουμε την άμεση έκφραση δυσπιστίας. 'Επρεπε να κάνουμε μία επιλογή. Ο καθένας έλαβε θέση κατά συνείδηση. Προσωπικά, αναλαμβάνω την ευθύνη της επιλογής μου χωρίς ενδοιασμούς. 'Εχω τη βαθειά πεποίθηση ότι η στρατηγική που υιοθέτησε το Κοινοβούλιό μας, σε μία πολύ μεγάλη πλειοψηφία, θα αποδειχθεί στους ερχόμενους μήνες η πιο αποτελεσματική για την πρόληψη τέτοιων δραμάτων.

<SPEAKER ID=83 LANGUAGE="FR" NAME="Fabre-Aubrespy">
Κυρία Πρόεδρε, είμουν ένας από τους 71 που υπέγραψαν την πρόταση δυσπιστίας κατά της Επιτροπής. Είμαι λοιπόν ένας από τους 118 βουλευτές που την υπερψήφισαν.
<P>
Με αυτή την πρόταση, με αυτή την ψήφο, το θέμα δεν ήταν να καταδικάσουμε ειδικά κάποιον Επίτροπο αλλά να εκδηλώσουμε τη δυσπιστία προς το σύνολο της Επιτροπής, της Επιτροπής ως συλλογικού οργανισμού, της Επιτροπής στο σύνολό της, στη συνέχειά της, πριν όπως και μετά την αλλαγή του 1995.
<P>
Δεν θα σταθώ ιδιαίτερα στους λόγους αυτής της δυσπιστίας. 'Επρεπε να υπάρξουν κυρώσεις για σοβαρές δυσλειτουργίες, ιδίως εκείνες που εξαιρετικά εξήγησε ο συνάδελφός μου Edouard des Places στην παρέμβασή του την Τρίτη. «Υπεύθυνη αλλά όχι ένοχη», είναι μία έκφραση που αρνούμαστε και που εγώ προσωπικά την αρνούμαι. Εάν είχε υπερψηφιστεί η πρόταση δυσπιστίας, προφανώς η Επιτροπή θα είχε εκ νέου διοριστεί αμέσως, αλλά δεν θα μπορούσαν να πουν ότι δεν το πράξαμε.
<P>
Πάντως, η πρόταση δυσπιστίας θα έχει ωστόσο ένα αποτέλεσμα. 'Οπως για την ανάληψη των καθηκόντων του Προέδρου Santer, όπως αυτό που θα συμβεί τον επόμενο μήνα όσον αφορά την κοινοτική διαμετακόμιση, το Ευρωπαϊκό Κοινοβούλιο θα έχει καταγγείλει, το Ευρωπαϊκό Κοινοβούλιο θα έχει καταδικάσει, το Ευρωπαϊκό Κοινοβούλιο θα έχει, τελικά, οπισθοχωρήσει.
<P>
Μετά από αυτή την πρόταση δυσπιστίας που απέτυχε, μετά από αυτή την οπισθοχώρηση, δεν θα υπάρξει πλέον πρόταση δυσπιστίας. Αυτό είναι ένα από τα θετικά αποτελέσματα αυτής της ενέργειας.

<SPEAKER ID=84 LANGUAGE="FR" NAME="Bourlanges">
Κυρία Πρόεδρε, δεν υπερψήφισα την πρόταση δυσπιστίας κατά της Επιτροπής. Δεν σημαίνει ότι δε μπήκα στον πειρασμό. Συνέστησα μάλιστα, στο εσωτερικό της Ομάδας μου, την περασμένη εβδομάδα, την ψήφιση της δυσπιστίας και λυπάμαι που οι κυριότερες Ομάδες αυτού του Κοινοβουλίου - μεταξύ των οποίων η δική μου - έκριναν προτιμότερο να μην ψηφίσουν τη δυσπιστία κατά της Επιτροπής, με μία σαφή, μαζική και άμεση ψήφο.
<P>
Μία τέτοια ψήφος θα είχε πράγματι επιτρέψει, πέρα από την κύρωση κατά μίας Επιτροπής για την οποία συμφωνώ πρόθυμα ότι δεν είναι ούτε ο μόνος ούτε ο κύριος υπεύθυνος, να στείλουμε μία ισχυρή προειδοποίηση στα θεσμικά όργανα και στα κράτη μέλη, μερικούς μήνες πριν τη Διακυβερνητική Διάσκεψη, για να τους καλέσουμε να επανεξετάσουν ένα σύστημα λήψης αποφάσεων που έδειξε τα θεμελιώδη ελαττώματά του: γραφειοκρατική αδιαφάνεια, διάχυση των ευθυνών, σύστημα κυρώσεων με κενά και άκαμπτο το οποίο δεν επιτρέπει να φτάσουμε μέχρι τους ενόχους και που μας υποχρεώνει να τιμωρούμε το Σώμα για το λάθος ενός, κατά κάποιο τρόπο να σφάζουμε το κοπάδι για το πρόβλημα ενός μόνο ζώου.
<P>
Νομίζω ότι οι Ομάδες δεν μας παρακολούθησαν, ούτε η δική μου, ούτε η Σοσιαλιστική Ομάδα. Επομένως, είχαμε επιλογή ανάμεσα σε δύο στάσεις: μία ψήφο ατομικής έκφρασης αποδοκιμασίας, χωρίς πολιτική σημασία, ή τη συμπαράταξη με μία στρατηγική δυσπιστίας υπό προϋποθέσεις που παρουσιάζει μία πραγματική χρησιμότητα.
<P>
Η κ. Fontaine εξήγησε όλο το ενδιαφέρον της. Προσωπικά, έκανα την επιλογή μου ανάμεσα στην ηθική της πεποίθησης και στην ηθική της ευθύνης, ανάμεσα στη διαμαρτυρία χωρίς πολιτική σημασία και σε μία προσπάθεια για να ωθήσουμε την Επιτροπή να προβεί στη μεταρρύθμισή της.

<SPEAKER ID=85 LANGUAGE="EN" NAME="Paisley">
Κυρία Πρόεδρε, την Τρίτη το βράδυ διευκρίνισα στο Σώμα τη θέση μου σε μια αγόρευση για τη ΣΕΒ. Είπα ότι διεπράχθη αδικία εις βάρος της Βορείου Ιρλανδίας, τόσο από την κυβέρνηση του Ηνωμένου Βασιλείου και από την Επιτροπή, όσο και από το Συμβούλιο Υπουργών και από το Κοινοβούλιο.
<P>
Χθες, καταψήφισα το κοινό ψήφισμα σχετικά με τα πορίσματα αυτής της ειδικής εξεταστικής επιτροπής για τη ΣΕΒ, διότι δεν πιστεύω ότι οποιοσδήποτε Βρετανός υπουργός είναι υπόλογος έναντι του Σώματος ή των επιτροπών του. Τη Δευτέρα το βράδυ, ως μέλος του βρετανικού Κοινοβουλίου, υπερψήφισα πρόταση μομφής κατά του κ. Douglas Hogg. Επίσης, αντιτάχθηκα ολοσχερώς στα πορίσματα της εξεταστικής επιτροπής που ζητούσαν την επιστροφή των αντισταθμιστικών ποσών που καταβλήθηκαν στους αγρότες του ΗΒ. Συνεπώς, δεν θα μπορούσα σήμερα να υπερψηφίσω την πρόταση μομφής κατά της Επιτροπής που κατέθεσαν όσοι επιθυμούν να εφαρμοστούν στη χώρα μου μέτρα τα οποία πιστεύω ότι είναι εξωφρενικά. Για το λόγο αυτό, απείχα της ψηφοφορίας.

<SPEAKER ID=86 LANGUAGE="FR" NAME="Nordmann">
Κυρία Πρόεδρε, απήσχα από την ψηφοφορία. Είναι μία δύσκολη θέση. Ξέρω ότι αυτό σημαίνει ότι δεν ψήφισα την πρόταση δυσπιστίας αλλά δεν ήθελα ωστόσο να καταψηφίσω τη δυσπιστία, διότι θεωρώ ότι η λύση της αναβληθείσας δυσπιστίας είναι η ορθή. Είναι η ορθή εάν θεωρήσουμε τους λίγους προσεχείς μήνες ως ένα είδος αναστολής που πρέπει να χρησιμοποιήσει η Επιτροπή για να πραγματοποιήσει τις απαραίτητες μεταρρυθμίσεις.
<P>
Δεν είμαι βέβαιος, από την άποψη αυτή, για την αποφασιστικότητα της Επιτροπής, και εξάλλου ο τρόπος με τον οποίο ο Πρόεδρος Σαντέρ εγκατέλειψε το ημικύκλιο μόλις ολοκληρώθηκε η ψηφοφορία θα έπρεπε να μας δημιουργήσει σκεπτικισμό και ανησυχία. Αλλά πρέπει να γίνει σαφές ότι θα είμαστε πολλοί - εμείς που σήμερα δεν ψηφίσαμε την πρόταση δυσπιστίας - που θα την ψηφίσουμε στο τέλος του έτους εάν δεν εισαχθούν οι αναγκαίες βελτιώσεις.
<P>
Γι'αυτό η Επιτροπή θα είχε άδικο να θεωρήσει τη σημερινή ψήφο μία εν λευκώ επιταγή. Η διαύγεια πρέπει μάλλον να την οδηγήσει να δει σε αυτή μία σοβαρή προειδοποίηση, διότι η σημερινή ψήφος υπήρξε μία επιτυχία αυτών που έλαβαν την πρωτοβουλία της πρότασης δυσπιστίας.

<SPEAKER ID=87 LANGUAGE="DA" NAME="Βonde">
Κυρία Πρόεδρε, αναφέρθηκε ότι δεν μπορεί να «τιμωρήσει» κανείς μια νέα Επιτροπή για τις παραλείψεις της προηγούμενης. Συμφωνώ σχετικά. Πρέπει να «τημωρηθούν» και οι δύο Επιτροπές. Η προηγούμενη Επιτροπή διέπραξε με τις παραλείψεις «ανθρωποκτονία εξ αμελείας». Όμως και η νέα Επιτροπή κάλυψε το φόνο και αρνήθηκε να συμβάλει στην πλήρη διαλεύκανσή του. Αυτό είναι, κατά τη γνώμη μου, πιο επικρίσιμο από τις πράξεις της προηγούμενης Επιτροπής, αυτός δε είναι ο λόγος για τον οποίο δεν υπεστήριξα τη σύσταση της πλειοψηφίας για αναστολή, αλλά αντίθετα ψήφισα υπέρ της άμεσης υποβολής πρότασης μομφής σήμερα. Δεν έχω καμία εμπιστοσύνη στην Επιτροπή. Μια Επιτροπή η οποία δεν μπορεί καν να μας παραδώσει έναν τηλεφωνικό κατάλογο με τα ονόματα των υπαλλήλων της. Μια τέτοια έλλειψη σεβασμού από την Επιτροπή στις γενικές δημοκρατικές αρχές, στις γενικές αρχές για διαφάνεια, δείχνει ότι η Επιτροπή δεν αξίζει εμπιστοσύνης, αλλά αντικατάστασης.

<SPEAKER ID=88 NAME="Anttila, Ryynδnen και Virrankoski">
Ως εκπρόσωποι του Φινλανδικού Κόμματος του Κέντρου στο Ευρωπαϊκό Κοινοβούλιο επιρρίπτουμε ευθύνες στην Ευρωπαϊκή Επιτροπή για σοβαρές παραλείψεις οι οποίες σημειώθηκαν κατά την εξέταση του θέματος της κρίσης που δημιουργήθηκε από την ΣΕΒ.
<P>
Τεθήκαμε υπέρ του εγκριθέντος την προηγούμενη Τρίτη στο Κοινοβούλιο ψηφίσματος παρότι θεωρήσαμε την διατύπωση του κειμένου σε ορισμένα σημεία ελλειπή.
<P>
Αντιθέτως, δεν τεθήκαμε υπέρ της πρότασης μομφής κατά της Επιτροπής λόγω του γεγονότος ότι οι περισσότερες παραλήψεις σημειώθηκαν κατά την θητεία της προηγούμενης Επιτροπής.
<P>
Υποστηρίξαμε το ψήφισμα με το οποίο καλείται η Επιτροπή να λάβει αμέσως αποτελεσματικά μέτρα προκειμένου να αποτραπεί η εξάπλωση της ΣΕΒ. Εάν όμως η Επιτροπή δεν λάβει τα μέτρα την λήψη των οποίων απαιτεί το Κοινοβούλιο στο ψήφισμα αυτό, τότε δυστυχώς θα αναγκασθούμε να αναθεωρήσουμε την θέση μας όσον αφορά την υποβολή πρότασης μομφής κατά της Επιτροπής.

<SPEAKER ID=89 NAME="Bιbιar">
Ως μέλος της κοινοβουλευτικής εξεταστικής επιτροπής για τη ΣΕΒ μπόρεσα, επί έξι μήνες, να εκτιμήσω τα πολυάριθμα στοιχεία του φακέλου αυτού.
<P>
Ψήφισα την πρόταση δυσπιστίας επειδή η βαθειά πεποίθησή μου είναι ότι η ευθύνη της Μεγάλης Βρετανίας είναι σημαντική και ότι τα λάθη, οι παραλείψεις, τα σφάλματα και οι αποκρύψεις της Επιτροπής είναι προφανή. Αυτό ισχύει, ασφαλώς, για την Επιτροπή υπό την προεδρεία του κ. Ντελόρ αλλά επίσης για την Επιτροπή του Προέδρου Σαντέρ.
<P>
Πράγματι, η ευθύνη του Επιτρόπου Γεωργίας, του κ. Fischler, είναι κατά τη γνώμη μου αναμφισβήτητη· ο Επίτροπος αυτός υποτίμησε καταρχή αυτό το φάκελο, και έπειτα μεταμφίεσε ορισμένους φακέλους ή μπλόκαρε κάποιους άλλους. Θα ήταν ευκταίο, για την τιμή της Επιτροπής, να παραιτηθεί από τη θέση του ο κ. Fischler.
<P>
Πράγματι, η Ευρωπαϊκή 'Ενωση, μέσω της Μεγάλης Βρετανίας και της Επιτροπής, δεν εκπλήρωσε ένα θεμελιώδη ρόλο: το ρόλο της προστασίας της υγείας των πολιτών της. Η κοινή γνώμη των χωρών της 'Ενωσης δεν θα κατανοούσαν την απουσία κυρώσεων για ένα τέτοιο σφάλμα.
<P>
Για το λόγο αυτό ψήφισα την πρόταση δυσπιστίας, παρότι εκτιμώ τις σημαντικές προόδους των προτάσεων που διατύπωσε ο Πρόεδρος Santer προκειμένου να διορθώσει τα λάθη του παρελθόντος - ένας τρόπος, κατά κάποια έννοια, να αναγνωρίσει την ευθύνη και την ενοχή της Επιτροπής του.

<SPEAKER ID=90 NAME="Bernard-Raymond">
Αντιμετωπίζουμε ένα από τα πιο κρίσιμα προβλήματα που μπορεί να συναντήσει ένας βουλευτής κατά την άσκηση των καθηκόντων του.
<P>
Η ηθική απαίτηση, η αντίληψη που έχουμε για την αποστολή του βουλευτή, η υπεράσπιση του πιο πολύτιμου αγαθού των συμπολιτών μας - της υγείας τους -, η ανάλυση των δυσλειτουργιών που παρουσιάσθηκαν και τα μέσα για την άρση τους, η βούληση να διασφαλισθεί η οικοδόμηση της Ευρώπης σε υγιείς και στέρεες βάσεις, αλλά επίσης ο σεβασμός των ενδιαφερομένων ατόμων - δεν είμαστε δικαστήριο - αποτελούν αρχές που συναρμόζονται όσον αφορά το φάκελο αυτό και που, σε τελική ανάλυση, πρέπει να καθορίσουν την ψήφο μας.
<P>
Αντίστροφα, κάθε τι που θα μπορούσε να θεωρηθεί ως αποτέλεσμα ενός απλού επεισοδίου στην ανάπτυξη του συσχετισμού δυνάμεων μεταξύ κοινοτικών θεσμών ή ως υπεράσπιση αυστηρά εθνικών ή εμπορικών συμφερόντων, ή ακόμη ως κοινότοπη εκτύλιξη ενός κατ'ουσία διπλωματικού παιχνιδιού ή, ακόμη χειρότερα, ως μία πολιτική προστασία, δεν αξίζει να υιοθετηθεί μπροστά στο ηθικό πρόβλημα που τίθεται. Από τη στιγμή που είναι αποδεκτές αυτές οι αρχές, θεωρώ ότι πρέπει να υπερψηφισθεί η πρόταση δυσπιστίας.
<P>
Ασφαλώς, η βρετανική κυβέρνηση και η προηγούμενη Επιτροπή είναι οι κύριοι υπεύθυνοι, αλλά η έκθεση της εξεταστικής επιτροπής μας έδειξε ότι η παρούσα Επιτροπή είχε ένα μερίδιο αυτής της ευθύνης. Και για την ώρα μας ζητείται να τοποθετηθούμε σε σχέση με αυτή. Το γεγονός ότι και άλλοι θεσμοί είναι άξιοι καταδίκης δεν θα ήταν δυνατό να την απαλλάξει πλήρως.
<P>
Εκφράζω αυτή την ψήφο παρά την εκτίμηση που τρέφω για τα μέλη της Επιτροπής και τον Πρόεδρό της καθώς και για πολλούς ανώτερους υπαλλήλους της Επιτροπής.
<P>
Το πράττω κατά συνείδηση, πεπεισμένος ότι σε αυτό το επίπεδο περιμένουν οι συμπολίτες μας να τοποθετηθούμε σε μία τέτοια συζήτηση. Και αντίθετα με ορισμένες διαδεδομένες απόψεις, έχω συνείδηση, πράττοντας κάτι τέτοιο, ότι συμμετέχω στην επανασυμφιλίωση της κοινής γνώμης με την πολιτική τάξη και προσεγγίζω τους συμπολίτες μας στην ιδέα που θα επιθυμούσαν να έχουν για την οικοδόμηση της Ευρώπης.

<SPEAKER ID=91 NAME="Berthu">
Η πρόταση δυσπιστίας την οποία υιοθέτησα και έπειτα ψήφισα με τους συναδέλφους μου της Ευρώπης των Εθνών στοχεύει καταρχή την Επιτροπή, λόγω της ανεύθυνης συμπεριφοράς της στην υπόθεση της τρελής αγελάδας. Αλλά παραπέρα κατηγορεί επίσης ένα ολόκληρο ευρωπαϊκό σύστημα που, με τους παραλογισμούς του, επέτρεψε τη χειραγώγηση πληροφοριών, την παραλυσία των αμυντικών αντιδράσεων των χωρών και τη διάδοση της ασθένειας. Το βασικό ενδιαφέρον της υπόθεσης αυτής είναι το νέο βλέμμα που επιτρέπει να ρίξουμε στην αληθινή φύση των ευρωπαϊκών θεσμικών οργάνων.
<P>
Καταρχή η Επιτροπή, η σημερινή όπως και η προηγούμενη, φέρει μία συντριπτική ευθύνη στην ανάπτυξη αυτού του δράματος. Μία ευθύνη που δεν προκύπτει από μία επιμέρους ή τυχαία πράξη αλλά από μία σταθερή συμπεριφορά, που τηρήθηκε για μία μακρά περίοδο και είναι εγγενής στους ίδιους τους στόχους που έχει θέσει η Επιτροπή.
<P>
Πράγματι, εφόσον έθεσε ως κατά προτεραιότητα στόχο της να δημιουργήσει μία ελεύθερη κυκλοφορία την οποία ερμήνευε λανθασμένα ως κατάργηση όλων των ελέγχων στα σύνορα, θεώρησε ως επικίνδυνες για την ενιαία αγορά όλες τις εισηγήσεις των κρατών με στόχο να θεσπίσουν εκ νέου εθνικούς ελέγχους, φτάνοντας μέχρι του σημείου να τα απειλεί με προσφυγή ενώπιον του Δικαστηρίου, τόσο το 1990 όσο και στις αρχές του 1996. 'Ομως, όποια κι αν είναι τα λάθη της βρετανικής κυβέρνησης, δεν εξηγούν ούτε δικαιολογούν την αδράνεια της Επιτροπής μπροστά στους κινδύνους, την απόρριψη εκ μέρους της της αρχής της σύνεσης, την παραμέληση εκ μέρους της της υγείας των πληθυσμών, μία στάση που διτήρησε ως τα άκρα εφόσον, τον Ιούνιο του 1996 ακόμη, αποσπούσε βίαια την υπό όρους άρση του εμπάργκο της ζελατίνης, του λίπους και του σπέρματος βοοειδών, πάντα με πρόθεση να αποκαταστήσει όσο το δυνατό γρηγορότερα την ελευθερία της κυκλοφορίας. Αρκεί για να πεισθεί κανείς να διατρέξει τις σελίδες που αφιερώνει στο επεισόδιο αυτό η εξεταστική επιτροπή του Ευρωπαϊκού Κοινοβουλίου. Βλέπουμε να παρελαύνουν εκεί καταδίκες όπως «πολιτικές πιέσεις», »υποχώρηση μπροστά σε χειραγωγήσεις από το βιομηχανικό τομέα», »έλλειψη διαφάνειας», »απουσία αξιοπιστίας της Επιτροπής», »παρούσα βούληση για διάχυση των ευθυνών», κλπ...
<P>
Τέλος, η σημερινή Επιτροπή, και όχι η προηγούμενη, επέτρεψε πρόσφατα, στις 18 του περασμένου Δεκεμβρίου, την εισαγωγή στην ευρωπαϊκή αγορά αμερικανικού γενετικά μεταποιημένου αραβόσιτου, ωθούμενη πάντα από την έμμονη ιδέα της ελεύθερης κυκλοφορίας, κωφεύοντας πεισματικά στις προειδοποιήσεις και κλείνοντας τα μάτια στα διδάγματα που έπρεπε να εξάγει από την τρελή αγελάδα. Σε τέτοιο βαθμό πείσματος, δεν πρόκειται πλέον για επιμέρους λάθος, αλλά για εσκεμμένη βούληση να υπερισχύσει πάσει θυσία μία εκφυλισμένη ολοκλήρωση, με οποιοδήποτε κόστος για τους πληθυσμούς.
<P>
Διότι ο καθένας θα αναρωτηθεί προφανώς με ποια μυστηριώδη αντιστροφή οι εξουσίες εμπορικής ρύθμισης που είχαν μεταβιβασθεί από τις χώρες μέλη στην Επιτροπή, καταρχή για να προστατεύσει καλύτερα τους λαούς της Ευρώπης, μπόρεσαν να χρησιμοποιηθούν έτσι εναντίον των ίδιων αυτών λαών, για να καταστρέψουν τις άμυνές τους προς όφελος ανομολόγητων οικονομικών συμφερόντων. Αυτός που συνειδητοποιεί αυτή την αντιστροφή και, ακόμη περισσότερο, αναλύει τους μηχανισμούς της, διαρρηγνύει το αγιογραφικό παραπέτασμα προπαγάνδας με το οποίο καλύπτεται η Επιτροπή και ανακαλύπτει την πραγματικότητα της φύσης της.
<P>
Αλλά πέρα από το θεσμικό όργανο στο οποίο στοχεύει αυτή η πρόταση δυσπιστίας, θέλουμε να θέσουμε σε αμφισβήτηση ένα ολόκληρο ευρωπαϊκό σύστημα που οικοδομείται εναντίον των λαών. Καταδικάζουμε μία γεωργική πολιτική που επιδιώκει την ολοκλήρωση της παγκόσμιας αγοράς με την κούρσα της παραγωγικότητας. Καταδικάζουμε μία ενοποίηση που θα εμποδίζει κάθε έλεγχο στα εσωτερικά σύνορα και κάθε δυνατότητα για κάθε χώρα να προστατεύσει τα ζωτικά συμφέροντα του πληθυσμού της, ή έστω μόνο τη δική της αντίληψη για την υγεία, την ασφάλεια, την προστασία του περιβάλλοντος. Καταδικάζουμε την πολιτική αντίληψη σύμφωνα με την οποία, για το υπέρτατο καλό των λαών, η Ευρώπη θα πρέπει να οικοδομηθεί με αποκρύψεις από παντογνώστες τεχνοκράτες που μόνο αυτοί υποτίθεται ότι μπορούν να υπερβούν τα ιδιαίτερα συμφέροντά μας.
<P>
Πιστεύουμε, αντίθετα, ότι η Ευρώπη πρέπει να θέσει ως αγροτικό στόχο μία παραγωγή υψηλής ποιότητας, αναγκαστικά προστατευμένη με τη μία ή την άλλη μορφή κοινοτικής προτίμησης· ότι η ενιαία αγορά πρέπει να ανεχθεί το δικαίωμα των εθνών να διαφοροποιούντυαι ή να αμύνονται, το οποίο, κατά τη γνώμη μας, δεν είναι ασύμβατο με τις καλώς εννοούμενες ελεύθερες συναλλαγές· και τέλος ότι η Ευρωπαϊκή 'Ενωση, για να καλύψει το δημοκρατικό έλλειμμά της, πρέπει να τεθεί και πάλι υπό τον άμεσο έλεγχο των εθνών της, καθήκον που θα έπρεπε, από σήμερα, να γίνει η προτεραιότητα της Διακυβερνητικής Διάσκεψης.

<SPEAKER ID=92 NAME="Brιmond d'Ars">
Μια τρύπα στο νερό, αυτό ήταν το προεξοφλούμενο αποτέλεσμα αυτής της πρόωρης κατάθεσης μιας πρότασης δυσπιστίας κατά της Επιτροπής.
<P>
Είναι το αναμενόμενο αποτέλεσμα μιας δράσης που δεν είχε συλληφθεί για να καταλήξει αλλά για να πραγματοποιηθεί μία πολιτική ενέργεια δημαγωγικού χαρακτήρα με την οποία συμπαρατάχθηκαν ορισμένοι αφελείς.
<P>
Πράγματι, δεν αρκεί να κατατεθεί μία πρόταση δυσπιστίας, επιδιώκοντας έτσι κάποια απήχηση στα μέσα επικοινωνίας, πρέπει ακόμη να εφαρμοσθεί μία στρατηγική τέτοιας φύσης ώστε να επιτύχει το στόχο της: διαφορετικά διασκεδάζουμε εάν δεν εξαπατούμε το κοινό για το τίποτε.
<P>
'Ομως, όλοι ξέρουν ότι η χρήση μίας τέτοιας διαδικασίας είναι πρωτοφανής. Εάν θέλουμε να επιτύχει η πρώτη χρησιμοποίησή της - είναι μάλλον λυπηρό αλλά έτσι είναι - χρειάζεται μία προετοιμασία αυτού του Κοινοβουλίου για να ξεπεράσει τη δειλία του.
<P>
Μία μάταιη πρωτοβουλία έπρεπε να αντικατασταθεί από μία ενέργεια που θα μπορούσε να είναι αποτελεσματική· αυτό ήταν το νόημα του ψηφίσματος που ψηφίσθηκε εχθές και της «υπό όρους μομφής» που μαζί με άλλους βουλευτές υποστηρίζω.
<P>
Είναι ένα όπλο με διπλή αποτελεσματικότητα: θέτει την Επιτροπή υπό επιτήρηση και θα την οδηγήσει να τροποποιήσει τη συμπεριφορά της στον τομέα αυτό, όπως και σε άλλα ζητήματα· δίνει το χρόνο στο Κοινοβούλιο να προετοιμασθεί για να κάνει το βήμα, εάν χρειασθεί, και να αναλάβει τις ευθύνες του.
<P>
Η σπουδή, η ανυπομονησία συχνά δεν εγγυώνται την επιτυχία. Αυτή η πρόταση δυσπιστίας ερχόταν υπερβολικά νωρίς σήμερα. Αύριο, ή η Επιτροπή θα έχει αλλάξει ή θα την αλλάξουμε!

<SPEAKER ID=93 NAME="Carlotti">
Διαβάζοντας την έξοχη έκθεση της εξεταστικής επιτροπής, δεν μπορούμε παρά να μείνουμε κατάπληκτοι από την ευθύνη της βρετανικής συντηρητικής κυβέρνησης.
<P>
Δίνοντας προτεραιότητα στην απορρύθμιση και περιφρονώντας κάθε υγειονομικό κριτήριο, αρνούμενη κάθε κίνδυνο ασθένειας για τον άνθρωπο και μη τηρώντας την απαγόρευση εξαγωγής ζωικών αλεύρων, η βρετανική κυβέρνηση έδρασε κατά τρόπο ασυνείδητο και κάποτε ένοχο. Η Ευρωπαϊκή Επιτροπή, από την πλευρά της, διέπραξε μία σειρά από έκδηλα λάθη για τα οποία δεν μπορούμε να «κλείσουμε τα μάτια».
<P>
Πώς να μη θέλουμε να τιμωρήσουμε ένα θεσμικό όργανο που ελαχιστοποίησε μία κρίση η οποία αφορούσε τη δημόσια υγεία; Που παρεμπόδισε την έγκριση απλών διαδικασιών προφύλαξης για την απενεργοποίηση των αλεύρων; Που ήρε το εμπάργκο της ζελατίνης; Που, με τη συμπεριφορά του, έδωσε προτεραιότητα στην αγορά σε σχέση με τη δημόσια υγεία;
<P>
Από την άλλη, η αδιαφάνεια των υπηρεσιών της Επιτροπής, στη διάρκεια της διαχείρισης του φακέλου της ΣΕΒ, αποδεικνύει την αθέμιτη χρήση της διοργανικής συμφωνίας.
<P>
Η ψηφοφορία για την πρόταση δυσπιστίας κατά της Επιτροπής είναι μία πολιτική απάντηση στην έλλειψη αίσθησης πολιτικών ευθυνών που επέδειξε αυτό το θεσμικό όργανο.
<P>
Πώς μπορούμε να ισχυριστούμε ότι οικοδομούμε μία αλληλέγγυα Ευρώπη εάν αυτή είναι ανίκανη να προστατεύσει τους πολίτες της από τις ασθένειες που προέρχονται από τις ίδιες τις βιομηχανίες της;
<P>
Επομένως, πρέπει να καταδικάσουμε τη διαχείριση της Επιτροπής, υπέρ του πολίτη της 'Ενωσης και από μέριμνα για την ηθική της ευθύνης.

<SPEAKER ID=94 NAME="Cars">
Υπάρχουν λόγοι να ασκηθεί κριτική στην Επιτροπή για τον χειρισμό της της ασθένειας των τρελλών αγελάδων, αλλά η κριτική δεν ειναι τόσο σοβαρής μορφής ώστε να αιτιολογεί πρόταση μομφής. Αν η πρόταση μομφής είχε υποβληθεί κατά της Βρεττανικής κυβέρνησης ή της προηγούμενης Επιτροπής θα ψήφιζα υπέρ. Τώρα δεν το έκανα.
<P>
Το Κοινοβούλιο στην απόφασή του θέτει προϋποθέσεις για τις συνεχιζόμενες ενέργειες της Επιτροπής. Βρίσκω τις προϋποθέσεις λογικές και τις υποστηρίζω. Αλλά δεν υποστηρίζω το ότι το Κοινοβούλιο συνδυάζει αυτές τις προϋποθέσεις με μιά υπονοούμενη απειλή για υποβολή πρότασης μομφής αν δεν ικανοποιηθούν οι προϋποθέσεις.
<P>
Το Κοινοβούλιο έχει πάντοτε την δυνατότητα να καθαιρέσει την Επιτροπή. Ως εκ τούτου δεν υπάρχει επίσης κανένας λόγος να εκφραστεί το Κοινοβούλιο για το πώς μπορεί να θελήσει να ενεργήσει στο μέλλον.
<P>
Αν το Κοινοβούλιο εμπιστεύεται την Επιτροπή τότε πρέπει να την αντιμετωπίζει με σεβασμό. αν δεν την εμπιστεύεται τότε το Κοινοβούλιο πρέπει να καθαιρέσει την Επιτροπή. Δεν πρέπει να υπάρχουν ενδιάμεσες καταστάσεις. Η έλλειψη διαφάνειας σ΄αυτό το θέμα βλάπτει και τους δύο εταίρους και μειώνει έτσι την ισχύ της ευρωπαϊκής συνεργασίας.

<SPEAKER ID=95 NAME="Caudron">
Η μομφή κατά της Ευρωπαϊκής Επιτροπής είναι μία σοβαρή πράξη και, ας το αναγνωρίσουμε, ίσως δεν είναι η καλύτερα προσαρμοσμένη στην κατάσταση.
<P>
Πράγματι, ας μην ξεχνάμε ότι ο πρώτος υπεύθυνος είναι η βρετανική κυβέρνηση που, από την αρχή αυτής της υπόθεσης, υιοθέτησε μία αχαρακτήριστη στάση. 'Ερχεται έπειτα η ευθύνη των ευρωπαίων Επιτρόπων που δεν έκαναν τη δουλειά τους, επισύροντας έτσι τη συλλογική ευθύνη των δύο τελευταίων εκτελεστικών Επιτροπών.
<P>
Σήμερα πάντως, η κατάσταση είναι τόσο σοβαρή, οι συλλογικές ευθύνες τόσο σημαντικές, οι μελλοντικοί κίνδυνοι τόσο τρομεροί, που δε μπορούμε να αφήσουμε να περάσει αυτή η ημέρα χωρίς μία ισχυρή πολιτική πράξη. Υπήρξε βέβαια εχθές ένα στιβαρό ψήφισμα που στριμώχνει τη σημερινή Επιτροπή. Το ενέκρινα και το υπερψήφισα.
<P>
Αλλά αυτή την Πέμπτη, 20 Φεβρουαρίου 1997, ενώπιον του κειμένου δυσπιστίας που κατατέθηκε, δε μπορούμε ειλικρινά να μείνουμε άπραγοι και να βλέπουμε το κείμενο να συλλέγει μόνο μερικές δεκάδες ψήφων. Γι'αυτό το υπερψήφισα.
<P>
Το ψηφίζω όχι για να καταδικάσω κάποιο άτομο, αλλά για να καταδικάσω μία καταδικαστέα διαγωγή, μία ανυπόφορη συλλογική ανευθυνότητα, μία εγκληματική τύφλωση. Το ψηφίζω ελπίζοντας ότι αυτό θα επιτρέψει να σταματήσουμε ό, τι μπορεί ακόμη να σταματήσει, να διορθώσουμε ό, τι πρέπει οπωσδήποτε να διορθωθεί και να αναγκάσουμε όλους τους ιθύνοντες να επαγρυπνούν για να αποφευχθούν νέα δράματα.

<SPEAKER ID=96 NAME="Dνez de Rivera Icaza">
Πρόκειται για ένα ζήτημα τέτοιας σοβαρότητας, που δύσκολα καταφέρνει να κατανοήσει κανείς ότι μπόρεσε να συμβεί κάτι παρόμοιο στην Ευρωπαϊκή Ένωση.
<P>
Δεν υπάρχει αμφιβολία, κατά την ανάγνωση των αποτελεσμάτων της προσωρινής Εξεταστικής Επιτροπής για τη σπογγώδη εγκεφαλοπάθεια των βοοειδών, ότι η εκτελεστική Επιτροπή διέπραξε τέτοια παραμέληση των ευθυνών της σε θέματα πρόληψης και προστασίας της δημόσιας υγείας -ούτε λίγο ούτε πολύ- ώστε να της αξίζει η υπερψήφιση μιας πρότασης μομφής.
<P>
Αν οι ευθύνες του Σώματος των Επιτρόπων είναι συλλογικές, και γι' αυτό δεν μπόρεσε να ψηφιστεί κάτι τέτοιο στην αρχή αυτής της θητείας -όπως ζητούσε το Ευρωπαϊκό Κοινοβούλιο- με τρόπο μεμονωμένο για κάθε Επίτροπο, σήμερα, συνεπώς, η ευθύνη βαρύνει, λόγω του ίδιου κανόνα, το σύνολο του εν λόγω Σώματος των Επιτρόπων. Η επιχειρηματολογία είναι προφανής, ιδίως σε αυτήν την πασιφανώς εγκληματική υπόθεση, όπου δεν χωρούν συμβιβασμοί: με την υγεία των πολιτών, ούτε παίζει κανείς, ούτε κάνει εμπόριο.
<P>
Η κατά συνείδηση ψήφος μου δεν αντανακλά παρά τα όσα μόλις εξέφρασα.

<SPEAKER ID=97 NAME="Ferrer">
Η επιδημία της ΣΕΒ και η μεταχείριση που της επιφυλάχθηκε, ιδιαίτερα από πλευράς της Κυβέρνησης της Μεγάλης Βρετανίας, και η οποία είχε τόσο δραματικές συνέπειες στην υγεία των καταναλωτών, απαιτεί από αυτό το Κοινοβούλιο μια απάντηση όχι μόνο κατηγορηματική αλλά και υπεύθυνη, που να χρησιμέψει ώστε να διασφαλιστεί η κατάλληλη προστασία των πολιτών και σε θέματα δημόσιας υγείας. Γι' αυτό και το Κοινοβούλιο οφείλει να καταδικάσει κατηγορηματικά και σαφέστατα τη βρετανική Κυβέρνηση, τον μεγάλο και πραγματικό υπεύθυνο της κρίσης της ΣΕΒ· και οφείλει επίσης να καταγγείλει τους σιωπηρούς ενόχους του Συμβουλίου ενώπιον της έλλειψης δράσης και διαφάνειας της βρετανικής Κυβέρνησης.
<P>
Οφείλει όμως επίσης να απαιτήσει από την Επιτροπή να δώσει συνέχεια στις συστάσεις που περιέχονται στην έκθεση της προσωρινής Εξεταστικής Επιτροπής για τη ΣΕΒ, και να θεσπίσει χωρίς αναβολή τα νομοθετικά, οργανωτικά και προσωπικά μέτρα που προτείνονται σε αυτήν. Μέτρα, μεταξύ άλλων, που θα διασφαλίζουν την ανεξαρτησία και την αξιοπιστία των επιστημονικών επιτροπών και θα θέσουν τέλος στις σημερινές υπάρχουσες δυσλειτουργίες στους κόλπους της κοινοτικής διοίκησης. Όπως επίσης οφείλει να απαιτήσει από αυτήν να ζητήσει από τη ΔΚΔ να προχωρήσει στις απαραίτητες μεταρρυθμίσεις ώστε να επιτραπεί η πλήρης συμμετοχή του Κοινοβουλίου στην επεξεργασία της νομοθεσίας που αφορά τη δημόσια υγεία και την ΚΓΠ. Γι' αυτό και χθες έδωσα ευνοϊκή ψήφο στο Ψήφισμα σχετικά με τα αποτελέσματα της Εξεταστικής Επιτροπής για τη ΣΕΒ. Διότι σε αυτό, εκτός του ότι καταδικάζονται οι πραγματικοί υπεύθυνοι, απαιτείται από την Επιτροπή η θέσπιση μέτρων ώστε να αποφευχθεί στο μέλλον η εμφάνιση οποιασδήποτε επιδημίας που μπορεί να θέσει σε κίνδυνο την υγεία των πολιτών, και παράλληλα να καθοριστεί ένα όριο για τη θέση τους σε ισχύ και να οριστεί ότι σε περίπτωση μη τήρησης θα υπάρξει πρόταση μομφής κατά της Επιτροπής.
<P>
Συνήθως συμπεριφέρεται κανείς απέναντι στην ευθύνη με μεγάλες χειρονομίες κενές περιεχομένου. Γι' αυτό πιστεύω ότι μια πρόταση μομφής κατά της Επιτροπής, τώρα -λαμβανομένου υπόψη επιπλέον ότι οι πραγματικές ευθύνες βαρύνουν κατά πρώτο λόγο τη βρετανική Κυβέρνηση, και κατά δεύτερο λόγο την Επιτροπή της οποίας προήδρευε ο Ζακ Ντελόρ-, θα ήταν ανεύθυνο, και μια απλή χειρονομία που δεν θα εξάλειφε διόλου τις αιτίες που προξένησαν τη σοβαρότατη κρίση της ΣΕΒ. Γι' αυτό και θα ψηφίσω κατά της πρότασης μομφής.

<SPEAKER ID=98 NAME="Grossetκte">
Μετά τις εργασίες της εξεταστικής επιτροπής του Ευρωπαϊκού Κοινοβουλίου, η Ευρωπαϊκή Επιτροπή αναγνωρίσθηκε υπεύθυνη για λάθη και σοβαρές αμέλειες. Επομένως είναι εντελώς λογικό να συνάγουμε τα πολιτικά συμπεράσματα. Το θεσμικό όργανο που είναι η Επιτροπή πρέπει να αναλάβει τις ευθύνες του και να τιμωρηθεί. Αυτός είναι ο λόγος για τον οποίο δεν έχω κανένα ενδοιασμό και είμαι υπέρ της άμεσης μομφής.
<P>
Η σημερινή Επιτροπή κάλυψε τις ενέργειες της προηγούμενης Επιτροπής και δεν εφάρμοσε τη διαφάνεια που είχε το δικαίωμα να περιμένει η εξεταστική επιτροπή. Εάν φαίνεται ότι υπάρχει σαφής πολιτική ευθύνη των Επιτρόπων Γεωργίας, των κ. MacSharry και Steichen, ιδιαίτερα για την περίοδο 1990-1994, ο σημερινός Επίτροπος, ο κ. Fischler, εκτός από τα προφανή λάθη για τα οποία θα πρέπει να απαντήσει, έκανε παρακώλυση αποκρύπτοντας ορισμένα γεγονότα, όπως μαρτυρεί η ύπαρξη πρακτικών που δεν διαβιβάσθηκαν στην εξεταστική επιτροπή. Αυτό είναι σοβαρό.
<P>
Η Επιτροπή είναι ένα συλλογικό σώμα. 'Οπως έχουν σήμερα τα κείμενα, μπορεί να τιμωρηθεί μόνο το θεσμικό όργανο στο σύνολό του. Αλλά τίποτε δεν εμποδίζει τις κυβερνήσεις μας να διορίσουν εκ νέου τον Ζακ Σαντέρ και τους επιτρόπους που εκπλήρωσαν ορθά τα καθήκοντά τους. Αυτό δεν απαιτεί πάρα πολύ χρόνο.
<P>
Οι ευρωπαίοι πολίτες δεν θα μπορούσαν να κατανοήσουν γιατί, από την πλευρά του, το Ευρωπαϊκό Κοινοβούλιο δεν κάνει τίποτε.
<P>
Πιστεύω ότι η άμεση έκφραση δυσπιστίας είναι η μόνη κατάλληλη κύρωση για να τεθεί τέρμα στις δυσλειτουργίες και να υποχρεωθεί η νέα Επιτροπή να λάβει γρήγορα τις διαρθρωτικές και πολιτικές αποφάσεις που επιβάλλονται. Πρέπει η αποτελεσματικότητα να συναντηθεί με την ηθική. Εξάλλου, εάν αυτή η νέα Επιτροπή δεν λάβει τέτοιου είδους μέτρα, δεν θα διστάσω να της εκφράσω τη δυσπιστία μου για δεύτερη φορά σε έξι μήνες.

<SPEAKER ID=99 NAME="Jovι Peres">
Η σοβαρότητα των ευθυνών της Επιτροπής στη διαχείριση της ΣΕΒ και οι κίνδυνοι που προκλήθηκαν για τη δημόσια υγεία εκφράστηκαν πλήρως στην έκθεση της Εξεταστικής Επιτροπής. Μπροστά σε αυτές τις διαπιστώσεις, και λαμβανομένων υπόψη του χαρακτήρα Σώματος της Επιτροπής, της αρχής της συνέχειας των θεσμικών οργάνων και των ευθυνών που αποδίδονται στο σημερινό Σώμα των Επιτρόπων, το Ευρωπαϊκό Κοινοβούλιο οφείλει να ασκήσει δυναμικά τα καθήκοντα ελέγχου που του έχουν ανατεθεί.
<P>
Επιπλέον, η Επιτροπή χρησιμοποίησε με τρόπο μη νομιμόφρονα τη διοργανική συμφωνία, απέκρυψε την αλήθεια και επιχείρησε να καταλογίσει αδικαιολόγητα στο Κοινοβούλιο κάποιες από τις ευθύνες της. Αυτή η παραβίαση της ευρωπαϊκής διοργανικής συμφωνίας είναι απαράδεκτη και κατακριτέα.
<P>
Μόνο μια νέα Επιτροπή μπορεί να διαθέτει τη νομιμότητα ώστε να υλοποιήσει τις συστάσεις της Εξεταστικής Επιτροπής. Η ενίσχυση της ευρωπαϊκής οικοδόμησης, η εκπλήρωση των καθηκόντων που έχουν ανατεθεί στο Κοινοβούλιο και η δέσμευση των βουλευτών απέναντι στην κοινωνία, μας υποχρεώνουν να απαιτήσουμε ευθύνες από την Επιτροπή. Οι επιπτώσεις της ΣΕΒ στην ανθρώπινη υγεία μόλις άρχισαν να γίνονται αισθητές, και το Κοινοβούλιο θα πρέπει να απαλλαγεί από κάθε ευθύνη. Για όλους αυτούς τους λόγους, η Ευρωπαϊκή Ενωτική Αριστερά κατέθεσε και υπερψήφισε την πρόταση μομφής κατά της Επιτροπής.

<SPEAKER ID=100 NAME="Lindqvist">
Υποστηρίζω την πρόταση ψηφίσματος που ενέκρινε το Κοινοβούλιο χθές (Τετάρτη 19η Φεβρουαρίου 1997). Το έκανα διότι θεωρώ ότι είναι σημαντικό να υλοποιηθούν από την Επιτροπή οι συγκεκριμένες προϋποθέσεις βελτίωσης που θέτει η πρόταση ψηφίσματος για την παρεμπόδιση παρόμοιων κινδύνων για την δημόσια υγεία. Αυτό είναι απαραίτητο για να ενισχυθεί το έργο της δημόσιας υγείας και δι΄αυτού η εμπιστοσύνη πρός τους άμεσα εκλεγμένους αντιπροσώπους του Ευρωκοινοβουλίου.
<P>
Κατά την γνώμη μου ωστόσο, η πρόταση ψηφίσματος είναι πολύ ισχνή. Αυτό αιτιολογεί την θέση μου να ψηφίσω επίσης ναι στο θέμα της πρότασης μομφής κατά της Επιτροπής, έστω κι αν καταννοώ ότι έπρεπε να υποβληθεί πρωτίστως κατά της Βρεττανικής κυβέρνησης και της προηγούμενης Επιτροπής. Όμως και η τωρινή Επιτροπή φέρει επίσης ευθύνη και η αναφορά της Επιτροπής Έρευνας καταδεικνύει τόσο σοβαρές ελλείψεις όσον αφορά την διαφάνεια και την προώθηση της αναφοράς περαιτέρω ώστε μιά πρόταση μομφής να θεωρείται αιτιολογημένη.

<SPEAKER ID=101 LANGUAGE="PT" NAME="Lucas Pires">
Στην υπόθεση των «τρελών αγελάδων», η Επιτροπή διέπραξε διάφορα ασύγγνωστα λάθη έλλειψης ελέγχου, πληροφόρησης και διαφάνειας, τα οποία μπορούν να τιμωρηθούν με μία πρόταση μομφής, έστω και ως προϋπόθεση για την αποκατάσταση της εμπιστοσύνης των καταναλωτών και πολιτών στα ευρωπαϊκά θεσμικά όργανα. Η Εξεταστική Επιτροπή του Ευρωπαϊκού Κοινοβουλίου αρμοδίως κατήγγειλε αυτά τα λάθη, αποδεικνύοντας την αποτελεσματικότητα του Κοινοβουλίου ως οργάνου ελέγχου.
<P>
Συμβαίνει, όμως, στον αστερισμό των υπευθύνων για την κατάσταση, η σημερινή Επιτροπή να είναι μόνο η τελευταία υπεύθυνη, έπειτα από το Συμβούλιο, τις Κτηνιατρικές Επιτροπές, την αγγλική κυβέρνηση και την προηγούμενη εκτελεστική Επιτροπή. Δεν υπάρχουν, επιπλέον, επαρκείς κοινοτικές αρμοδιότητες σε θέματα δημόσιας υγείας για να θεμειλωσουν μία αυτόνομη ευθύνη της Επιτροπής. Πρέπει επειγόντως να τις δημιουργήσουμε στην παρούσα ΔΔ. Οι Συνθήκες δεν προβλέπουν επίσης την προσωπική ευθύνη των Επιτρόπων. Πλην όμως, στην περίπτωση αυτή, θα ήταν δυσανάλογο να επικαλούμαστε μία συλλογική ευθύνη της Επιτροπής ως τέτοιας.
<P>
Η επιτυχία μας πρότασης μομφής θα σήμαινε μία ανάληψη εξουσίας από το Κοινοβούλιο, σε ένα θεσμικό πλαίσιο το οποίο ακόμη ελέγχεται από τα κράτη μέλη και για την οποία η 'Ενωση δεν είναι έτοιμη. Επειδή η Επιτροπή δεν διορίζεται από το Ευρωπαϊκό Κοινοβούλιο, θα ήταν επίσης δύσκολο να αποφύγουμε η μελλοντική Επιτροπή να μην αναπαράγει τη σημερινή. Η ανοικτή κρίση θα μπορούσε, επιπλέον, να μεταστρέψει τις προσπάθειες υλοποίησης του ενιαίου νομίσματος, οι οποίες κινητοποιούν θεσμικά όργανα και κράτη, και που μετά από αυτό καθίσταται πιο πιθανός ο πλήρης εκδημοκρατισμός της 'Ενωσης.
<P>
Είναι πιο χρήσιμο να δώσουμε μία προθεσμία στην σημερινή Επιτροπή να κάνει τις απαραίτητες μεταρρυθμίσεις στον τομέα της παραγωγής ζώων και να προσφέρει τις απαραίτητες εγγυήσεις στην αποκατάσταση της εμπιστοσύνης. Αν δεν γίνει αυτό, θα προχωρήσουμε προς μία πρόταση μομφής, με μεγαλύτερη τότε πιθανότητα να επιτύχουμε την πολύ ευρεία πλειοψηφία που απαιτείται γι'αυτό. Για την ώρα πρέπει να σημειώσουμε θετικά την «πράσινη επανάσταση» και την «υποχρεωτική σήμανση» που ανήγγειλε ο Πρόεδρος Santer.

<SPEAKER ID=102 NAME="McCartin">
Είμαι αντίθετος προς πλήρη πρόταση μομφής κατά της Επιτροπής στο παρόν στάδιο, διότι πιστεύω ότι θα ήταν λάθος να αποπεμφθεί η παρούσα Επιτροπή για την αποτυχία των προκατόχων της. Εν πάση περιπτώσει, δεν πιστεύω ότι ακόμα και η προηγούμενη Επιτροπή ήταν ένοχη εγκληματικής αμέλειας, παρόλο που απέτυχε όντως να αναγνωρίσει τον ενδεχόμενο κίνδυνο και δεν ανέλαβε κατάλληλη δράση.
<P>
Το Συμβούλιο Υπουργών ήταν εξίσου υπεύθυνο γι' αυτές τις παραλείψεις. Οι εθνικές κυβερνήσεις είναι κι αυτές υπεύθυνες για την ασφάλεια των τροφίμων και ούτε αυτές προειδοποίησαν τους καταναλωτές για τον ενδεχόμενο κίνδυνο. Γιατί λοιπόν να καταστήσουμε αδίκως αποδιοπομπαίο τράγο την παρούσα Επιτροπή και να ρίξουμε την Ένωση σε πολιτική κρίση; Μια τέτοια ενέργεια δεν θα έλυνε τίποτε και θα παρακώλυε την ίδια την εργασία που πρέπει να γίνει επειγόντως.
<P>
Αυτό που πρέπει να κάνουμε τώρα είναι να αναγνωρίσουμε την αδυναμία του διοικητικού μας συστήματος που οδήγησε στην αποτυχία μας και να προβούμε στις απαραίτητες αλλαγές. Πρέπει επίσης να βασίσουμε τις μελλοντικές μας αποφάσεις στην καλύτερη διαθέσιμη επιστημονική γνώση. Χάρη στη συνεχιζόμενη έρευνα, διαθέτουμε σήμερα πολύ περισσότερες γνώσεις από ότι πριν οκτώ χρόνια. Έχουμε την καλή τύχη να είμαστε καλύτερα ενημερωμένοι από τους προκατόχους μας.
<P>
Γνωρίζω ότι το πρόβλημα της ΣΕΒ είναι όντως πολύ σοβαρό και ότι υπολογίζεται πως 15 άνθρωποι πέθαναν από τη συναφή ασθένεια Creutzfeldt-Jakob. Παρόλα ταύτα, επηρέασε πολύ μικρό αριθμό ανθρώπων σε σύγκριση με τις χιλιάδες που πεθαίνουν κάθε χρόνο στην ΕΕ μόνον λόγω της αποτυχίας της βιομηχανίας τροφίμων να εφαρμόσει σωστή υγιεινή. Πρόσφατα, 15 άτομα πέθαναν σε κράτος μέλος από τροφική δηλητηρίαση επειδή έφαγαν μολυσμένα τρόφιμα από από μια μικρή επιχείρηση χονδρικής διάθεσης. Εκατοντάδες χιλιάδες άνθρωποι πεθαίνουν στην ΕΕ κάθε χρόνο λόγω του καπνίσματος και της κατανάλωσης οινοπνεύματος, και όμως επιδοτούμε την παραγωγή των προϊόντων αυτών, παρόλο που διαθέτουμε αναμφισβήτητες επιστημονικές αποδείξεις ότι απειλούν την ανθρώπινη υγεία.
<P>
Με μερικές από τις ασυγκράτητες δηλώσεις στο Σώμα και αλλού, δημιουργήσαμε την εντύπωση ότι τα προϊόντα βοείου κρέατος εμπεριέχουν σημαντικό κίνδυνο για την υγεία. Στην πραγματικότητα, ο κίνδυνος για την υγεία λόγω της διατροφής με βόειο κρέας είναι εντελώς ασήμαντος, από οποιοδήποτε μέρος της ΕΕ και αν προέρχεται.

<SPEAKER ID=103 NAME="Παπαγιαννάκης">
Θα υπερψηφίσω την πρόταση μομφής κατά της Επιτροπής, με ένα πολύ απλό συλλογισμό. Εγκρίναμε την έκθεση της εξεταστικής επιτροπής σχετικά με τις ευθύνες ως προς την αντιμετώπιση της σπογγώδους εγκεφαλοπάθειας των βοοειδών από τα όργανα της Ευρωπαϊκής 'Ενωσης και από την βρετανική κυβέρνηση. Η έκθεση αυτή είναι σαφέστατη και τα συμπεράσματά της συντριπτικά και αναμφισβήτητα, εξάλλου δεν αμφισβητήθηκαν. Το ερώτημα που είχε, λοιπόν, ο κάθε ευρωβουλευτής ήταν και θα είναι το πώς θα ήταν δυνατό να μην υποβληθεί πρόταση μομφής! Αυτή, βέβαια, απευθύνεται μόνο στην Επιτροπή και μάλιστα συλλογικά. Αλλά το θεσμικό μας καθεστώς δεν επιτρέπει μομφή κατά μεμονωμένων επιτρόπων, πολύ λιγότερο δε κατά του Συμβουλίου Υπουργών ή μεμονομένων κυβερνήσεων. Στοιχειώδης υποχρέωσή μας ως εκπροσώπων των πολιτών της Ευρωπαϊκής 'Ενωσης και δεσμευμένων στην προστασία των δικαιωμάτων τους, της δημόσιας υγείας και της ασφάλειάς τους στην καθημερινή ζωή τους είναι πάντως, μέσα στο δεδομένο πλαίσιο, να αντιδράσουμε και να αποδώσουμε ευθύνες και να επιβάλουμε κυρώσεις όσο και όπου αυτό είναι δυνατό. Δεν είναι δυνατό να λέμε ότι στην υπόθεση αυτή μπήκαν πάνω από τη δημόσια υγεία τα οικονομικά και πολιτικά συμφέροντα και κανείς θεσμός να μην αντιδράσει ανάλογα. Τότε θα είχαμε κρίση θεσμών και όχι στην περίπτωση που το Ευρωπαϊκό Κοινοβούλιο θα ενέκρινε την πρόταση μομφής. Ως ανεπιφύλακτος ευρωπαϊστής θεωρώ ότι η Ευρώπη έχει ανάγκη από ισχυρούς θεσμούς και ότι αυτοί δοκιμάζονται και αποδεικνύουν την αξία τους στις δύσκολες στιγμές και όχι μόνο στην καθημερινή διαχείριση.

<SPEAKER ID=104 NAME="Schlechter">
Σύμφωνα με τα λεγόμενα πολλών βουλευτών, το Ευρωπαϊκό Κοινοβούλιο έζησε την Τρίτη μια μεγάλη μέρα.
<P>
Αυτό θα πρέπει να σκέφτηκαν και οι πολλές ομάδες επισκεπτών, που είχαν την ευκαιρία να παρακολουθήσουν, την Τρίτη, τα αποτελέσματα της Eξεταστικής Eπιτροπής για την σπογγώδη εγκεφαλοπάθεια των βοοειδών, ή καλύτερα, στην καθομιλουμένη, για τη ΣΕΒ.
<P>
Αυτό όμως που σίγουρα δεν ήξεραν, ήταν, ότι μέσα σε μια νύχτα, οι απλοί βουλευτές έγιναν μεγάλοι ειδικοί της ΣΕΒ, και άρχισαν να αναζητούν ένοχο για τις ζημιές που προέκυψαν, λόγω της κρίσης της ΣΕΒ, σε ανθρώπους και ζώα.
<P>
Όπως πολλοί, έτσι κι εγώ, έχω την άποψη, ότι κύριος στόχος μιας ανθρώπινης πολιτικής, θα πρέπει να είναι η εξασφάλιση της υγείας του ανθρώπου και των ζώων. Ένας στόχος, που περιλαμβάνεται στις πρωταρχικές υποχρεώσεις πρόνοιας ενός κράτους.
<P>
Γι' αυτό και είμαι σύμφωνος σε πολλά απ' αυτά που περιέχονται στο κοινό ψήφισμα. Δεν μπορεί και δεν επιτρέπεται να είναι σωστό, η κυβέρνηση του Ηνωμένου Βασιλείου να μην πληρώσει για τη λανθασμένη συμπεριφορά και την κακοδιαχείριση στο θέμα της ΣΕΒ.
<P>
Δεν μπορεί και δεν επιτρέπεται να συνεχιστούν οι αδιαφανείς δραστηριότητες και τα τεχνάσματα των επιτροπών για θέματα κτηνιατρικής και υγείας, έτσι όπως συνέβαινε στο παρελθόν.
<P>
Αυτό το είχε ήδη δει η προηγούμενη Επιτροπή υπό τον Zακ Nτελόρ, αλλά εκείνη που ενήργησε ήταν η Επιτροπή υπό τον Zακ Σαντέρ.
<P>
Ίσως μάλιστα να είναι σωστό ότι δεν έγιναν όλα όσα θα μπορούσαν να γίνουν. Πολλά όμως δρομολογήθηκαν, και απέφεραν ήδη τα πρώτα αποτελέσματα. Η κριτική, στη δραστηριότητα της διοίκησης της Eπιτροπής, ήταν ίσως επιβεβλημένη, αλλά το αίτημα παραίτησης προς τον Πρόεδρο Zακ Σαντέρ υπερβολικό.
<P>
Εδώ θα πρέπει να πούμε ακόμη ότι η κριτική προς την Επιτροπή ήταν πολύ έντονη, ενώ αφήσαμε σχεδόν χωρίς καμιά κριτική το Συμβούλιο Υπουργών. Αυτό συνέβη ίσως επειδή μεταξύ των βουλευτών υπάρχουν πολλοί πρώην υπουργοί.
<P>
Το ίδιο ισχύει και για το θέμα της αποζημίωσης των γεωργών που επλήγησαν από την κρίση της ΣΕΒ. Κι εδώ το Κοινοβούλιό μας θα έκανε πολύ καλά αν, λόγω των φοβερών σφαλμάτων στη Μεγάλη Βρετανία, ζητούσε έντονα την αποζημίωση των ευρωπαίων γεωργών από τη βρετανική κυβέρνηση, τους παραγωγούς των ζωικών αλεύρων και τους εξαγωγείς.
<P>
Στη συζήτηση αναφέρθηκαν ορισμένοι αριθμοί: 15 νεκροί από την ασθένεια Creutzfeldt- Jakob, 30 αυτοκτονίες γεωργών που τους απειλούσε η πτώχευση, 100.000, αν όχι περισσότεροι, απειλούμενοι πολίτες, που ίσως μολύνθηκαν από βοδινό κρέας με ΣΕΒ και πολλές εκατοντάδες χιλιάδες που μπορεί να έχουν την ίδια τύχη.
<P>
Αν και οι πρώτοι αριθμοί συμφωνούν απόλυτα, θα πρέπει, ωστόσο, για τους τελευταίους, να πούμε ότι βασίζονται σε καθαρές εικασίες και, προς μεγάλη μου λύπη, δε συμβάλλουν σε νέα αναθέρμανση της κατανάλωσης βοδινού κρέατος. Κήρυξαν τον πανικό και τον πέτυχαν.
<P>
Όποιος λοιπόν προσδοκούσε ότι η συζήτηση αυτή θα περιόριζε τη ζημιά των πολιτών, θα πρέπει τώρα να διαπιστώσει ότι επιτεύχθηκε το αντίθετο και ότι δημιουργήθηκε ακόμη μεγαλύτερη σύγχυση μεταξύ των καταναλωτών. Οι γεωργοί θα πρέπει να είναι ευγνώμονες.
<P>
Ως πολιτικός, που δε θα πρέπει να παραβλέπει καμιά δυνατότητα, αναρωτιέμαι τι θα συμβεί αν η απ' όλους αναμενόμενη επιστημονική έκθεση για τη μεταδοτικότητα της ασθένειας της BSE από τα βοοειδή στον άνθρωπο, που θα εκπονηθεί από έναν ανεξάρτητο ελβετό καθηγητή, δεν έχει την έκβαση που πολλοί υποθέτουν, ότι δηλαδή δεν μπορεί να διαπιστωθεί η μετάδοση στον άνθρωπο.
<P>
Ελπίζω τότε ο καθηγητής Weissman, και οι περί αυτόν επιστήμονες, να μην παρουσιαστούν σαν τσαρλατάνοι. Ή μήπως όλοι εκείνοι που τόσο έντονα ζητούσαν την παραίτηση του Zακ Σαντέρ θα αναλάβουν τις ευθύνες τους και θα παραιτηθούν;
<P>
Εν αναμονή των γεγονότων, τα οποία επίκεινται, ασφαλώς, θα ψηφίσω κατά της υποβληθείσας πρότασης δυσπιστίας κατά της Επιτροπής υπό τον Zακ Σαντέρ.

<SPEAKER ID=105 NAME="Souchet">
Μαζί με τους συναδέλφους μου της Ομάδας Ευρώπη των Εθνών υπερψήφισα την πρόταση μομφής. Γιατί;
<P>
Διότι δεν είναι δυνατό να περιοριζόμαστε στην αποκάλυψη των ευθυνών και της καταστροφικής χαλαρότητας της Επιτροπής: πρέπει να τα τιμωρήσουμε. Αυτό περιμένουν οι οικογένειες των θυμάτων, οι παράγοντες του κατεστραμένου κλάδου του κρέατος και όλοι εκείνοι που μας εξέλεξαν για να ελέγχουμε άγρυπνα τη δράση της Επιτροπής. Ψήφισα τη μομφή επειδή δεν αποδέχομαι την αρχή «υπεύθυνη αλλά όχι ένοχη».
<P>
'Ομως, λένε ορισμένοι, υπεύθυνη είναι η Επιτροπή του κ. Ντελόρ και εσείς τιμωρείτε την Επιτροπή του κ. Σαντέρ. Ξεχνάνε την αρχή της συνέχειας που χαρακτηρίζει κάθε διοίκηση. Και ξεχνάνε ότι, εάν η Επιτροπή του κ. Ντελόρ φέρει όντως βαρειές ευθύνες, η Επιτροπή του κ. Σαντέρ τις συγκάλυψε, συνεχίζοντας ακριβώς την ίδια ανεύθυνη πολιτική σε σχέση με τη ζελατίνη ή τα γενετικά μεταποιημένα προϊόντα: η ίδια επιπολαιότητα έναντι των επιστημονικών δεδομένων, η ίδια διαρθρωτική δεκτικότητα της Επιτροπής στην πίεση των λόμπυ, η ίδια αδιαφορία έναντι της δημόσιας υγείας. Η ίδια αδιαφάνεια, η ίδια παρακώλυση: η εξεταστική επιτροπή του Κοινοβουλίου συνάντησε τις χειρότερες δυσκολίες για να λάβει, ιδίως από τον αρμόδιο για τη γεωργία επίτροπο, τον κ. Fischler, τα βασικά δεδομένα τα οποία χρειαζόταν. Επομένως, πέρα από τις ανθρώπινες ευθύνες, υπεύθυνος είναι ο ίδιος ο θεσμικός μηχανισμός τον οποίο πρέπει να τροποποιήσουμε ριζικά αν θέλουμε να αποκατασταθεί η εμπιστοσύνη.
<P>
Ψήφισα τη μομφή ώστε τα μαθήματα αυτής της μείζονας κρίσης της τρελής αγελάδας να μην πάνε χαμένα και να φέρουν όλα τα αποτελέσματά τους στο πλαίσιο της διακυβερνητικής διάσκεψης.
<P>
Η υπόθεση της ΣΕΒ αποκάλυψε ότι, όταν η διορισμένη διοίκηση υποκαθιστά τους αιρετούς πολιτικούς υπεύθυνους, όταν η Επιτροπή ασκεί τις ανώτατες πολιτικές ευθύνες σε έναν τομέα, δεν προστατεύει αποτελεσματικά τα θεμελιώδη συμφέροντα των ευρωπαϊκών πληθυσμών και συμπεριφέρεται ως φορέας ιδιαίτερων συμφερόντων. Επομένως, δε μπορούμε να εγκαταλειφθούμε σε έναν οργανισμό που λειτουργεί με τον τρόπο αυτό και να του μεταβιβάσουμε την άσκηση ολόκληρων τμημάτων της κυριαρχίας μας.
<P>
Ψήφισα τη μομφή επειδή εάν, σε ένα τόσο καθαρό φάκελο, το Ευρωπαϊκό Κοινοβούλιο δεν αναλάβει τις ευθύνες του έναντι της Επιτροπής και παραιτηθεί από τον αυστηρό έλεγχο των δραστηριοτήτων της, δεν έχει πλέον λόγο ύπαρξης. Εάν η λειτουργία του Ευρωπαϊκού Κοινοβουλίου γίνεται, για το Ευρωπαϊκό Σοσιαλιστικό Κόμμα, η προστασία του κ. Ντελόρ, για το Ευρωπαϊκό Λαϊκό Κόμμα η προστασία του κ. Σαντέρ, για το τάδε άλλο κόμμα, η προστασία του τάδε Επιτρόπου, και εάν, εν πάση περιπτώσει, η λειτουργία του δεν είναι να προστατεύει τη δημόσια υγεία των ευρωπαϊκών πληθυσμών, τότε σημαίνει ότι βρισκόμαστε σε ένα σύστημα συνενοχής και όχι δημοκρατικού ελέγχου, σε ένα ολιγαρχικό και ιδεολογικό σύστημα όπου η Επιτροπή είναι «ταμπού» και προστατευμένη από κάθε έκφραση μομφής, ό, τι και να κάνει. Σε ένα τέτοιο σύστημα, όλες οι παρεκτροπές είναι δυνατές.
<P>
Ψήφισα τη μομφή επειδή το δίδαγμα που προτείνει ο κ. Σαντέρ να συνάγουμε από την κρίση είναι μία νέα θεσμική βία: η γενίκευση της συναπόφασης, ακόμη και στην κοινή γεωργική πολιτική. Αυτή η ορμητική πορεία μπροστά είναι σκανδαλώδης και απαράδεκτη. Είναι καιρός να δώσουμε ένα αποφασιστικό χτύπημα - και ανήκει στη Διακυβερνητική Διάσκεψη να το πράξει - για να σταματήσει αυτός ο φαύλος μηχανισμός τον οποίο το Συμβούλιο, από αδυναμία, αφήνει να αναπτυχθεί, αυτός ο μηχανισμός δυνάμει του οποίου κάθε κρίση, κάθε αδυναμία των υπερεθνικών οργάνων χρησιμεύει ως πρόσχημα για νέες διεκδικήσεις εξουσιών και μέσων. Η Επιτροπή δεν έκανε αυτό που έπρεπε; Πρέπει λοιπόν να της δώσουμε περισσότερες αρμοδιότητες και υπαλλήλους... Είναι καιρός το Συμβούλιο να συνέλθει και να ασκήσει πλήρως τις πολιτικές ευθύνες του και να μη μπορεί κανένα διοικητικό όργανο να λαμβάνει αποφάσεις στη θέση του. Πρέπει επίσης να επανατοποθετηθεί σωστά η αρχή της επικουρικότητας. Κάθε κυβέρνση πρέπει να μπορεί η ίδια να προστατεύει τους πληθυσμούς που την εξέλεξαν θεσπίζοντας επίπεδα προστασίας ανώτερα από αυτά που καθορίζει η Ευρωπαϊκή 'Ενωση και δημιουργώντας τους δικούς της μηχανισμούς ελέγχου σε τόσο σημαντικούς τομείς όσο η υγειονομική ασφάλεια. Μόνο έτσι τα ευρωπαϊκά θεσμικά όργανα θα μπορέσουν να ξαναβρούν κάποια αξιοπιστία, αφού κλονίσθηκαν σοβαρά από τις συντριπτικές αποκαλύψεις της εξεταστικής επιτροπής του Ευρωπαϊκού Κοινοβουλίου.
<P>
Το γεγονός ότι η πρόταση μομφής κατατέθηκε από ένα σημαντικό αριθμό βουλευτών που προέρχονται από όλους τους πολιτικούς ορίζοντες και ανήκουν σε όλες τις εθνικότητες δείχνει ότι πραγματοποιείται μία συνειδητοποίηση υπέρ μίας ριζικής μεταρρύθμισης των ευρωπαϊκών θεσμών. Για να σωθεί η Ευρώπη, πρέπει επειγόντως να τεθεί τέρμα στις παρεκτροπές της κοινοτικής μηχανής, στη διάδοση της ανευθυνότητας. Η Επιτροπή πρέπει να μπει στη θέση της και το Συμβούλιο να ασκεί πλήρως τις πολιτικές αρμοδιότητές του: ανήκει τώρα στη Διακυβερνητική Διάσκεψη να εκφράσει ορθά αυτά τα ουσιώδη διδάγματα της κρίσης της τρελής αγελάδας.

<SPEAKER ID=106 NAME="Soulier">
Η Ευρωπαϊκή 'Ενωση συνιστά το σκληρό πυρήνα της δημοκρατίας στον κόσμο, γεγονός που μας επιβάλει κάποια καθήκοντα ιδίως σε θέματα παραδειγματισμού.
<P>
Τίποτε δε μπορεί να αλλοιώσει αυτά τα καθήκοντα, ούτε την εκτίμηση που τρέφουμε γενικά για τα μέλη της σημερινής Επιτροπής, ούτε τη μέριμνα να μην παρακωλυθούν οι αιτήσεις του ενός ή του άλλου κράτους που βρίσκονται τώρα υπό εξέταση στις Βρυξέλλες.
<P>
Το ζήτημα το οποίο τίθεται αφορά τον τρόπο με τον οποίο πρέπει να ασκείται ο δημοκρατικός έλεγχος στο εσωτερικό της 'Ενωσης. Η κοινή γνώμη είναι σήμερα σκεπτικιστική ή επιφυλακτική μπροστά στις προοπτικές συνέχισης της ευρωπαϊκής οικοδόμησης. Οι συμπολίτες μας θεωρούν, πάρα πολύ συχνά, ότι είναι απομακρυσμένοι από τις αποφάσεις που λαμβάνονται στο όνομά τους και, όπως τους λένε, για αυτούς.
<P>
Βλέπουν τη διπλή εξουσία υποβολής προτάσεων και εκτέλεσης που έχει η Επιτροπή. Αλλά δεν διακρίνουν σαφώς πώς ασκείται ο έλεγχος αυτής. Δέχονται, αμήχανοι, το χείμαρο των πληροφοριών σχετικά με τις διαπιστωμένες κρατικές ελλείψεις και τους ελιγμούς στο οποίους ορισμένοι - βρετανική κυβέρνηση και ευρωπαίοι υπάλληλοι -επιδόθηκαν για να συγκαλύψουν την αλήθεια ή να καθυστερήσουν την αποκάλυψή της και να προστατεύσουν έτσι εθνικά ή ιδιωτικά συμφέροντα σε έναν τομέα τόσο ζωτικό - η λέξη είναι εδώ κατάλληλη - όπως η ανθρώπινη υγεία.
<P>
Οι δυσλειτουργίες εκτείνονται σε πολλά έτη, δεν είναι δυνατό να ικανοποιηθούμε εδώ με δεσμεύσεις και υποσχέσεις για καλύτερη διαγωγή. Πρέπει να δοθεί ένα ισχυρό μήνυμα σε εκείνους που ενδεχομένως απογοητεύθηκαν και μπήκαν στον πειρασμό να εγκαταλείψουν την τεράστια προσδοκία που ορθώθηκε στην ήπειρό μας την επαύριο του φρικτού δεύτερου παγκόσμιου πολέμου.
<P>
Ψηφίζοντας την πρόταση δυσπιτσίας, εκδηλώνουμε την εμπιστοσύνη μας στους ευρωπαϊκούς θεσμούς και εκφράζουμε την πλήρη επίγνωσή μας για το ρόλο του Κοινοβουλίου σε θέματα προστασίας των δικαιωμάτων και των ελευθεριών των πολιτών.

<SPEAKER ID=107 NAME="Vaz da Silva">
Δήλωσα αποχή στην ψηφοφορία της πρότασης μομφής κατά της Επιτροπής σχετικά με τα αποτελέσματα της Εξεταστικής Επίτροπης για τη ΣΕΒ διότι:
<P>
η θετική ψήφος θα σήμαινε ότι διαπράττω μία μισή αδικία η οποία θα εκφραζόταν με το να μετατραπεί αυτή η Επιτροπή σε αποδιοπομπαίο τράγο μίας δυσλειτουργίας η οποία ήδη υπάρχει και που έχει άλλους υπευθύνους, πέρα από αυτήν, κυρίως στο Συμβούλιο·-η αρνητική ψήφος θα σήμαινε ότι επιδοκιμάζω μία Επιτροπή η οποία, εφόσον εξακολουθεί να δίνει σημάδια καταφανούς έλλειψης ηγετικής ικανότητας και ενός συνεπακόλουθου συνολικού στρατηγικού αποπροσανατολισμού (γεγονός το οποίο ήταν προβλεπόμενο τη στιγμή της ανάληψης των καθηκόντων της), αλλά κυρίως μίας υπερβολικά πολιτικής αντίληψης θεμάτων γενικού συμφέροντος του πολίτη - όπως είναι η δημόσια υγεία -, αξίζει πραγματικά να γίνει αντικείμενο μομφής και, αν δεν συμμορφωθεί, να τιμωρηθεί.Η αλήθεια είναι ότι υπάρχει σαφώς «απουσία Ευρώπης» στον τομέα της δημόσιας υγείας, όπως υπάρχει, επιπλέον, κατά γενικό τρόπο, στους τομείς του τρίτου πυλώνα που αφορούν πιο άμεσα τον πολίτη.
<P>
Η Επιτροπή, αν και με αξιοπρεπείς ατομικές εξαιρέσεις, έχει αναμφισβήτητη ευθύνη διότι άφησε να αποκρυσταλλωθεί μία κατάσταση η οποία τείνει να καταστεί εκρηκτική και ίσως ανεξέλεγκτη.
<P>
Αν υπερψηφιστεί, ωστόσο, η πρόταση μομφής θα αποτελέσει μία «κόκκινη κάρτα». Θεωρώ προτιμότερη, στη σημερινή συγκυρία πριν τη ΔΔ, την «κίτρινη κάρτα» την οποία αντιπροσωπεύει το κοινό ψήφισμα, που εγκρίθηκε χθες, με το οποίο συμφωνώ.

<CHAPTER ID=7>
Συζήτηση Επικαίρων και Επειγόντων Θεμάτων
<SPEAKER ID=108 NAME="Πρόεδρος">
H ημερήσια διάταξη προβλέπει τη συζήτηση επί επικαίρων, επειγόντων και σημαντικών θεμάτων.

<SPEAKER ID=109 NAME="Πρόεδρος">
H ημερήσια διάταξη προβλέπει την κοινή συζήτηση επί των ακολούθων προτάσεων ψηφίσματος:
<P>
B4-0058/97 του κ. Bertens και άλλων, εξ ονόματος της Oμάδας του Eυρωπαϊκού Kόμματος των Φιλελευθέρων Δημοκρατών και Mεταρρυθμιστών, για την κατάσταση στην περιοχή των Mεγάλων Λιμνών;-B4-0076/97 της κ. Sauquillo Pιrez del Arco και του κ. Pons Grau, εξ ονόματος της Oμάδας του Eυρωπαϊκού Σοσιαλιστικού Kόμματος, για τη δολοφονία συνεργατών στη Pουάντα;-B4-0092/97 του κ. Pasty και άλλων, εξ ονόματος της Oμάδας Ένωση για την Eυρώπη, για την κατάσταση στο Aνατολικό Zαΐρ;-B4-0101/97 του κ. Hory, εξ ονόματος της Oμάδας της Eυρωπαϊκής Pιζοσπαστικής Συμμαχίας, για την κατάσταση στο Aνατολικό Zαΐρ;-B4-0114/97 του κ. Fernαndez Martνn και άλλων, εξ ονόματος της Oμάδας του Eυρωπαϊκού Λαϊκού Kόμματος, για την κατάσταση στην περιοχή των Mεγάλων Λιμνών;-B4-0116/97 του κ. Carnero Gonzαlez και του κ. Pettinari, εξ ονόματος της Συνομοσπονδιακής Oμάδας της Eυρωπαϊκής Eνωτικής Aριστεράς-Bορειοευρωπαϊκής Πράσινης Aριστεράς, για την κατάσταση στην περιοχή των Mεγάλων Λιμνών και ιδίως στο Aνατολικό Zαΐρ;-B4-0129/97 της κ. Aelvoet και του κ. Telkδmper, εξ ονόματος της Oμάδας των Πρασίνων στο Eυρωπαϊκό Kοινοβούλιο, για την περιοχή των Mεγάλων Λιμνών.
<SPEAKER ID=110 LANGUAGE="NL" NAME="Bertens">
Κυρία Πρόεδρε, στο Ζαΐρ ευρισκόμαστε αντιμέτωποι με τις επιπτώσεις της μη συνεπούς δράσης εκ μέρους της Ευρωπαϊκής Ένωσης και άλλων διεθνών δυνάμεων. Είναι αναμφισβήτητο ότι οι αιματηρές συγκρούσεις θα κλιμακωθούν σε πολεμική διένεξη. Η έλλειψη ομοφωνίας και η άρνηση της αποστολής μίας διεθνούς ειρηνευτικής δύναμης αποσταθεροποιεί την τρίτη χώρα στην περιοχή των Μεγάλων Λιμνών. Πότε πρόκειται να αναλάβουμε δράση; Στο Συμβούλιο Γενικών Υποθέσεων, της 20ής Ιανουαρίου του τρέχοντος έτους, συνέβη για άλλη μία φορά το ίδιο πράγμα: έγιναν πολύ λίγα πράγματα και πολύ αργά . Η έκθεση της Επιτρόπου Bonino ήταν σαφής και πρέπει να αφήσει την Ευρωπαϊκή Ένωση να προτείνει ομόφωνα την παρέμβαση διεθνών δυνάμεων. Την επόμενη εβδομάδα το Συμβούλιο πρέπει να αποφασίσει σχετικά με μία κοινή προσπάθεια για την αποστολή της διεθνούς ειρηνευτικής δύναμης. Ακόμη και αν αληθεύουν οι πληροφορίες περί διεξαγωγής ειρηνευτικών συνομιλιών υπό την ηγεσία του Mandela, η διεθνής παρεμβατική δύναμη θα διαδραματίσει σημαντικό ρόλο στην επίτευξη μίας βιώσιμης ειρήνης. Πρέπει να τεθεί τέλος στη δράση των μισθοφόρων. Προκειμένου να λήξει σύντομα το δράμα που εκτυλίσσεται στο Ζαΐρ, η παρεμβατική δύναμη πρέπει να ανοίξει διαδρόμους για τη διάσωση των προσφύγων και των ετοιμοθάνατων ανθρώπων. Κατανοώ την κριτική του Προέδρου του Συμβουλίου κατά του Διεθνούς Δικαστηρίου στην Arusha. Ωστόσο, η βοήθεια δεν πρέπει να διακοπεί, αλλά να χρησιμοποιηθεί ως μέσο απειλής. Πρέπει να χρησιμοποιήσουμε κάθε μέσο που έχουμε στη διάθεσή μας για να βελτιωθεί η ποιότητα των εργασιών του Δικαστηρίου. Για το σκοπό αυτό θα πρέπει να είμαστε διατεθειμένοι να αυξήσουμε και τη βοήθεια που προσφέρουμε, ενώ τα κράτη μέλη πρέπει φυσικά να τροποποιήσουν τη νομοθεσία τους έτσι ώστε να μπορούν να προσφέρουν τη συμβολή τους στο εν λόγω δικαστήριο. Η Ευρωπαϊκή Ένωση πρέπει να φροντίσει αμέσως για τη βελτίωση της συνοχής της πολιτικής της. Σε διαφορετική περίπτωση θα χάσει την αξιοπιστία της.

<SPEAKER ID=111 LANGUAGE="FR" NAME="Dury">
Κυρία Πρόεδρε, δεν είναι η πρώτη φορά που αναφερόμαστε στην τρομερή κατάσταση που επικρατεί στην περιοχή του Ζαίρ, της Ρουάντας και του Μπουρούντι. Για άλλη μια φορά υπερισχύει στην περιοχή αυτή η βία που επιβάλλει μία δραματική μοίρα σε χιλιάδες αμάχους, πρόσφυγες, ακουσίως μετατοπισθέντες. Μπροστά στην κατάσταση αυτή, θέλω να εκφράσω, όπως και ο κ. Bertens - ακόμη κι αν δεν υπογράψαμε το ίδιο ψήφισμα - όλη την ανησυχία της Σοσιαλιστικής Ομάδας. 'Ολη τη λύπη της, επίσης, που βλέπει ότι ούτε η Ευρωπαϊκή 'Ενωση, ούτε οι μεγάλες δυνάμεις όπως οι Ηνωμένες Πολιτείες, δεν αντιμετώπισαν αποφασιστικά το πρόβλημα αναλαμβάνοντας έντονες διπλωματικές πρωτοβουλίες και αναπτύσσοντας μία πολυεθνική δύναμη επιφορτισμένη όχι να φέρει τον πόλεμο, αλλά να προστατεύσει τους αμάχους και να προσπαθήσει να υποστηρίξει τις ειρηνευτικές προσπάθειες. Σήμερα η κατάσταση επιδεινώνεται αλλά βλέπουμε επίσης ποιοι είναι υπεύθυνοι: είναι βέβαια οι κυβερνήσεις, αλλά είναι επίσης οι Ευρωπαίοι που παρεμβαίνουν στην περιοχή αυτή και μεταφέρουν εκεί τις «γνώσεις» τους και τις «τεχνικές» τους. Πρέπει να πω ότι πραγματικά δεν είμαι υπερήφανη που βλέπω ότι στην περιοχή αυτή βρίσκονται μισθοφόροι.
<P>
Τί προτείνουμε; Ασφαλώς, να πράξουμε ό, τι είναι δυνατό για να επιτύχουμε την κατάπαυση του πυρός στο πλαίσιο μιας περιφερειακής διάσκεψης για την ειρήνη, την ασφάλεια και τη σταθερότητα στην περιοχή αυτή, που θα πραγματοποιηθεί υπό την αιγίδα του ΟΗΕ και της ΟΑΕ. Αλλά εάν, για να καταστεί δυνατή η πραγματοποίηση αυτής της διάσκεψης, πρέπει να φτάσουμε στο σημείο να χρησιμοποιήσουμε άλλα μέσα εκτός από τα απλά διπλωματικά διαβήματα, πιστεύω ότι είναι μία αναγκαιότητα της οποίας πρέπει να αναλάβουμε την ευθύνη. Ζητάμε από το Συμβούλιο να εγκρίνει μία κοινή δράση, η οποία θα του δώσει τα μέσα να ενεργήσει διαφορετικά και όχι μόνο με ψηφίσματα. Ζητάμε, όχι μόνο από τους υπουργούς της Ευρωπαϊκής 'Ενωσης αλλά και από τα Ηνωμένα 'Εθνη, να υποστηρίξουν την πρωτοβουλία της κ. Bonino, ώστε να έχουμε πλήρεις εξηγήσεις, και να δούμε πώς θα επιλύσουμε αυτή την κρίση στα ανατολικά του Ζαίρ. Είδαμε στην τηλεόραση την κ. Bonino να εκφράζει τη συγκίνησή της, και επίσης την οργή της που βλέπει παιδιά, γυναίκες, υπερήλικες να υποφέρουν από αυτή την κατάσταση. Πρέπει να υπάρξουν ανθρωπιστικοί διάδρομοι για τη διοχέτευση της βοήθειας, εάν υποτεθεί ότι, από πολιτική άποψη, για την ώρα, δεν καταλήγουμε σε κανένα αποτέλεσμα.
<P>
Τέλος, πιστεύουμε ότι η κατάσταση στην περιοχή δεν θα μπορέσει να εξυγιανθεί παρά μόνο εάν, στη διάρκεια αυτής της διάσκεψης, εξετασθούν όλα τα προβλήματα. Το πρόβλημα του απαραβίαστου των συνόρων, αλλά επίσης το πρόβλημα της δημοκρατίας και του σεβασμού των ανθρωπίνων δικαιωμάτων. Δημοκρατία στο Ζαίρ! Πολλοί πίστεψαν ότι ο Πρόεδρος Μομπούτου, ο δικτάτορας Μομπούτου, θα μπορούσε να εργασθεί υπέρ της σταθερότητας στην περιοχή. Βλέπουμε ότι δεν είναι καθόου έτσι. Το χάος είναι επίσης δική του ευθύνη και ελπίζουμε επίσης ότι θα γίνει ό, τι είναι δυνατό για να ανοίξει στη χώρα αυτή μία δημοκρατική οδός, μοναδικός τρόπος για να επέλθει η ειρήνευση.
<P>
Και, τέλος, πρέπει να αποδοθεί δικαιοσύνη στη Ρουάντα, για όλους. Πιστεύω ότι πρέπει να καταβληθούν πολλές προσπάθειες για να επιτευχθεί η επανασυμφιλίωση αλλά όταν θα ξέρουν ότι βρίσκονται σε ένα κράτος δικαίου, ότι μπορούν να επιστρέψουν στα σπίτια τους χωρίς προβλήματα, οι συνθήκες για να επιτευχθεί αυτή η επανασυμφιλίωση θα είναι ίσως καλύτερες από ό, τι είναι σήμερα. Αυτό είναι το μήνυμα που θέλαμε να στείλουμε στην Επιτροπή, που είναι παρούσα, και στο Συμβούλιο, που είναι απόν. Απευθύνουμε έντονη έκκληση για τη λήψη πολύ ισχυρών μέτρων.

<SPEAKER ID=112 LANGUAGE="NL" NAME="Van Bladel">
Πρόεδρε, η καρδιά της Αφρικής τρέμει και δονείται από τη βία. Τη βία που προκαλεί ολοένα και περισσότερα θύματα, μεταθέτει σύνορα και απειλεί κράτη με αποσύνθεση. Ένα από τα κράτη αυτά είναι το Ζαΐρ; ο πυρήνας της αφρικανικής ηπείρου. Οι παλαιοί αποικιακοί δεσμοί με την Ευρώπη δεν προσφέρουν πλέον εγγυήσεις. Αντίθετα μάλιστα, οι παραδόσεις όπλων από την Ευρώπη ευθύνονται για τη μη συμμετοχή του πληθυσμού στην εξουσία στις χώρες αυτές και, για το λόγο αυτό, για το χάος που έχει δημιουργηθεί. Επιτέλους, βρέθηκε ένας σώφρων αφρικανός ηγέτης ο οποίος αντιλαμβάνεται ότι ο κατακερματισμός της Κεντρικής Αφρικής θα έχει πολύ δυσμενείς επιπτώσεις για όλη την ήπειρο.
<P>
Πρόεδρε, η Ευρωπαϊκή Ένωση πρέπει να υποστηρίξει με κάθε δυνατό τρόπο την έκκληση του εν λόγω αφρικανού ηγέτη για τη διακοπή των παραδόσεων όπλων και για την απόσυρση των μισθοφόρων. Φαίνεται ότι η ανεργία δημιούργησε το φαινόμενο των μισθοφόρων στην Αφρική, γιατί αυτό δεν συμβαίνει μόνο στο Ζαΐρ, αλλά και στην Αγκόλα, στο Τσαντ και παντού. Αυτό που πρέπει να γίνει είναι να αποσυρθούν οι μισθοφόροι, να ανοιχτούν ανθρωπιστικοί διάδρομοι που θα προστατεύονται από μία διεθνή στρατιωτική δύναμη και τα Ηνωμένα Έθνη, και θα πρέπει να απευθυνθεί έκκληση στο νέο Γενικό Γραμματέα κ. Kofi Annan να μεριμνήσει για την προστασία των προσφύγων, γιατί για ποιο λόγο υπάρχει διαφορετικά ο ΟΗΕ;

<SPEAKER ID=113 LANGUAGE="FR" NAME="Hory">
Κυρία Πρόεδρε, ως συντάκτης του σχεδίου ψηφίσματος που κατατέθηκε για αυτή την κρίση των Μεγάλων Λιμνών από την Ομάδα της Ευρωπαϊκής Ριζοσπαστικής Συμμαχίας, θα ήθελα να εξηγήσω γιατί δεν θεώρησα ότι έπρεπε να καλέσω την Ομάδα μου να συμφωνήσει με το συμβιβασμό που επιτεύχθηκε μεταξύ των άλλων Ομάδων. Είχα δύο λόγους. Ο πρώτος είναι ότι θεωρώ πως δεν αξιολογείται επαρκώς ο επείγων χαρακτήρας μίας ανθρωπιστικής βοήθειας με προορισμό τους πρόσφυγες της Ρουάντας στο Ζαίρ και τους ακουσίως μετατοπισθέντες ζαϊρινούς αμάχους, αλλά ούτε και ο επείγων χαρακτήρας της βοήθειας που πρέπει να παρασχεθεί στις αρχές της Ρουάντας ενόψει της υποδοχής ενός εκατομμυρίου προσφύγων, που έχουν ήδη επιστρέψει στη χώρα τους, και εκείνων που θα επιστρέψουν. Πρόκειται πραγματικά για επείγον ζήτημα.
<P>
Δεν αντιλαμβανόμουν επίσης, στο πλαίσιο της διαδικασίας μας του κατεπείγοντος, για ποιο λόγο έπρεπε να υπογραμμισθεί η προσήλωσή μας στην εδαφική ακεραιότητα του Ζαίρ. Πρόκειται αναμφίβολα για σημαντικό ζήτημα, αλλά δεν νομίζω ότι αξίζει ένα επείγον ψήφισμα, και φοβάμαι μήπως αυτό το διάβημα ερμηνευθεί από τους πρωταγωνιστές της κρίσης ως τοποθέτηση υπέρ του καθεστώτος της Κινσάσα, τοποθέτηση την οποία δεν θεωρώ πρόσφορη. Για το λόγο αυτό, όταν έρθει η ώρα, θα αντιταχθώ επίσης στην τροπολογία που μας προτείνουν οι φίλοι μας της Φιλελεύθερης Ομάδας σχετικά με μία στρατιωτική δύναμη επέμβασης, διότι φοβάμαι μήπως, λαμβάνοντας υπόψη την κατάσταση που επικρατεί επί του παρόντος στα ανατολικά του Ζαίρ, κάθε μορφή στρατιωτικής επέμβασης - ακόμη και για να βοηθήσουμε τη διοχέτευση της ανθρωπιστικής βοήθειας -εμφανισθεί ως εδαφική τοποθέτηση σε μία σύγκρουση που αφορά πρώτα τους Ζαϊρινούς. Ελπίζω λοιπόν ότι το ψήφισμα του Συμβουλίου Ασφαλείας θα επιτρέψει, ιδίως με την πρότασή του για μία περιφερειακή διάσκεψη, να εξευρεθεί μία διαρκής ειρηνική λύση προς όφελος όλης της περιοχής των Μεγάλων Λιμνών.

<SPEAKER ID=114 LANGUAGE="NL" NAME="Tindemans">
Κυρία Πρόεδρε, κυρίες και κύριοι, σπανίως διεξήχθη στο Ευρωπαϊκό Κοινοβούλιο μία συζήτηση κάτω από τόσο δραματικές συνθήκες όπως σήμερα. Επιστρέφοντας από το Ζαΐρ, η Επίτροπος Bonino δήλωσε ότι επέστρεψε από την κόλαση και ότι η κατάσταση που επικρατεί στο ανατολικό τμήμα της χώρας αποτελεί «απαράδεκτο σκάνδαλο». Και τι να πούμε για τη συνέχεια των εκτελέσεων στο Μπουρούντι; Σύμφωνα με τις τελευταίες πληροφορίες που έχουμε στη διάθεσή μας, οι πρόσφυγες στο Ζαΐρ δεν προσπαθούν τόσο να αποφύγουν τον πόλεμο, αλλά τη μαζική σφαγή από την οποία απειλούνται όλοι, γηγενής πληθυσμός, πρόσφυγες αλλά κυρίως γυναίκες και παιδιά.
<P>
Το πρόσφατο παρελθόν της Κεντρικής Αφρικής είναι φριχτό, χωρίς αυτό να σημαίνει ότι αυτά που συμβαίνουν σήμερα είναι καλύτερα. Η όλη κατάσταση επιδεινώνεται από την ακατανόητη στάση που τηρούν τα Ηνωμένα Έθνη. Μήπως θα πρέπει να υπενθυμίσω στο Σώμα ότι τον περασμένο Δεκέμβριο αποφασίστηκε η σύσταση μίας διεθνούς παρεμβατικής δύναμης, η οποία διαλύθηκε μετά από μία εβδομάδα, με το επιχείρημα ότι οι πρόσφυγες από τη Ρουάντα είχαν επιστρέψει στα σπίτια τους τη στιγμή που σήμερα είναι σαφές ότι αρκετές εκατοντάδες χιλιάδες κρύβονται στα δάση του Ζαΐρ. Συνάντησα ανθρώπους οι οποίοι επισήμως δεν ζουν, είπε η Emma Bonino. Και τι να πούμε για το στρατόπεδο στο οποίο βρίσκονται περισσότερα από 5.000 παιδιά χωρίς γονείς; Πεθαίνουν σαν τις μύγες, ποιος ενδιαφέρεται γι'αυτά; Όντως, διακυβεύεται η αξιοπιστία των Ηνωμένων Εθνών. Για ποιο λόγο δεν γνωστοποιήθηκαν οι πληροφορίες που υποτίθεται ότι είχαν στη διάθεσή τους οι Ηνωμένες Πολιτείες; Στις συγκρούσεις μεταξύ των αποκαλούμενων επαναστατών και των υπολειμμάτων του στρατού του Ζαΐρ χρησιμοποιούνται σε μαζική κλίμακα σύγχρονα όπλα. Από που έρχονται τα όπλα αυτά; Για ποιο λόγο δεν αναλαμβάνουμε δράση όταν κυκλοφορούν φήμες; Για ποιο λόγο να τροφοδοτούνται οι φήμες ότι οι δυτικές δυνάμεις έχουν κατά τον ένα ή άλλο τρόπο σχέση με την εισβολή στο Ζαΐρ; Για ποιο λόγο κυκλοφορούν ήδη κείμενα στα οποία αναφέρεται ότι τα λάφυρα που μπορεί να κατακτηθούν στο Ζαΐρ είναι «τεράστια»; Παραθέτω: »les richesses ΰ se partager du Zaοre sont ιnormes». Η φράση αυτή περιλαμβάνεται σε ένα έγγραφο. Και ποιος κατανοεί τη στάση της κ. Ogata; Δεν δήλωσε ο ηγέτης των επαναστατών Kabila ότι πρέπει να συγκληθεί η νέα Διάσκεψη του Βερολίνου; Δεν γνωρίζουν αυτοί που υποστηρίζουν παρόμοιες κοντόφθαλμες προτάσεις ότι, όποιος αντιμετωπίζει την Αφρική με αυτό τον τρόπο προσφέρει στους ανά τον κόσμο εθνικιστές ισχυρά επιχειρήματα για να ζητήσουν τη μετάθεση συνόρων ή τη σύσταση κρατών πάνω σε εθνοτική βάση;
<P>
Σύσσωμο το Κοινοβούλιο ήταν ευθύς εξ αρχής της γνώμης ότι έπρεπε να διακοπούν όλες οι στρατιωτικές δράσεις στο Kivu. Είναι ευνόητο ότι οι πρόσφυγες πρέπει να είναι σε θέση να επιστρέψουν στα σπίτια τους, εφόσον το επιθυμούν, ή να μπορέσουν να βρουν καταφύγιο κάπου αλλού, χωρίς όμως πίεση. Ένα δικαστήριο που είναι άξιο να φέρει το όνομά του πρέπει να μπορεί να εκτελέσει τα καθήκοντα που έχει αναλάβει. Τα Ηνωμένα Έθνη πρέπει να αντιληφθούν ότι η διφορούμενη πολιτική που ασκήθηκε το Δεκέμβριο υπονομεύει το κύρος τους. Όταν θα σιγήσουν τα όπλα, πρέπει να διεξαχθεί η Διεθνής Διάσκεψη για τις χώρες των Μεγάλων Λιμνών. Ή μήπως υπάρχει πρόθεση να κρυφτεί η αλήθεια και σ'αυτήν την περίπτωση; Η αφρικανική πολιτική της Ευρώπης δεν έχει νόημα εφόσον δεν υπάρχει δυνατότητα να διεξαχθεί μία παρόμοια διάσκεψη. Το Κοινοβούλιο θα πρέπει να υψώσει επιτέλους τη φωνή του για να ενημερωθεί όλος ο κόσμος. Το Κοινοβούλιο καταδικάζει τον ιμπεριαλισμό και στην Αφρική, και τάσσεται υπέρ της ειρήνης, της ανάπτυξης, της ανεκτικότητας και της προάσπισης των ανθρωπίνων δικαιωμάτων. Η αλήθεια θα φανεί τώρα.

<SPEAKER ID=115 LANGUAGE="IT" NAME="Pettinari">
Κυρία Πρόεδρε, βρισκόμαστε μπροστά σε μία προφανή πολιτική και ανθρωπιστική αδιαφορία για όσα συμβαίνουν στην περιοχή των Μεγάλων Λιμνών. Εκατοντάδες χιλιάδες πρόσφυγες και εκτοπισμένοι βρίσκονται τώρα στο έλεος γεωπολιτικών στρατηγικών πίσω από τις οποίες βρίσκονται η Ουάσιγκτον και το Παρίσι και εμποδίζουν την παροχή οποιασδήποτε ανθρωπιστικής βοήθειας στην περιοχή αυτή. Οι Ηνωμένες Πολιτείες υποστηρίζουν στρατιωτικά καθεστώτα των Τούτσι που διατηρούνται και αναπτύσσονται πάνω στις ισορροπίες που δημιουργούν οι μονοεθνικοί τους στρατοί και οι εμπορικές διακινήσεις που ελέγχουν. Αντίθετα, η Ευρώπη και η Γαλλία παίζουν το χαρτί του δικτάτορα Μομπούτου που στην πραγματικότητα είναι η ίδια η πηγή των αναρίθμητων καταστροφών στην περιοχή εκείνη.
<P>
Στη μέση βρίσκονται εκατομμύρια Αφρικανοί, αθώα και πεινασμένα πλάσματα, που πληρώνουν το αφόρητο τίμημα των δικών μας παράλογων εξωτερικών πολιτικών. Σχεδόν φαίνεται ότι οι Ηνωμένες Πολιτείες έχουν επιλέξει να επιτείνουν το χάος και να χρησιμοποιήσουν τις ισχυρές δυνάμεις της περιοχής για να επιβάλουν την πολιτική τους, αντί να υποστηρίξουν, όπως θα έπρεπε, μία πολυεθνική δύναμη με μεσολαβητικό ρόλο που θα μπορούσε να ενεργήσει έτσι ώστε η περιοχή των Μεγάλων Λιμνών να κινηθεί προς τη δημοκρατική νομιμοποίηση των καθεστώτων αυτών, μια διεθνή διάσκεψη για μια λύση περιφερειακού χαρακτήρα, την οικονομική ανοικοδόμηση και τη θεσμική μεταρρύθμιση στη Ρουάντα, το Μπουρούντι και το Ζαϊρ.
<P>
Ολα αυτά όμως συμβαίνουν και λόγω των απαράδεκτων διαιρέσεων που υπάρχουν μεταξύ των κρατών της Ευρωπαϊκής Ενωσης η οποία διακυβεύει μέρος της αξιοπιστίας της σε αυτήν ειδικά την κρίση. Αναφέρομαι στο Συμβούλιο της 20 του περασμένου Ιανουαρίου, ένα Συμβούλιο στείρο, γεγονός που λέει πολλά για την ανικανότητα και την αβουλία της Ευρώπης να παρέμβει με αποφασιστικότητα στην περιοχή αυτή. Πρόκειται για μία επιλογή που μας προκαλεί αγανάκτηση και στην οποία είμαστε σφόδρα αντίθετοι, μια μαύρη τρύπα στην παράδοση της ευρωπαϊκής αλληλεγγύης που μας κάνει να παρακολουθούμε απλώς χωρίς να κάνουμε τίποτε σχετικά με τον θάνατο χιλιάδων ανθρώπων κάθε εβδομάδα.
<P>
Το ψήφισμα που θα ψηφίσουμε σήμερα και το οποίο υποστηρίζεται από την Ομάδα μου, αποτελεί μια κραυγή προειδοποίησης και προτείνει μια σειρά μέτρων που ευχόμαστε να επικυρωθούν από το Κοινοβούλιό μας.

<SPEAKER ID=116 LANGUAGE="DE" NAME="Telkδmper">
Κυρία Πρόεδρε, ο συνεχιζόμενος εμφύλιος πόλεμος στο Aνατολικό Ζαΐρ, θα ρίξει τον πληθυσμό και σε νέα φοβερή δυστυχία. O άμαχος πληθυσμός υποφέρει πάντα, οι γυναίκες, τα παιδιά, οι ηλικιωμένοι, οι νέοι. Οι νεότερες ειδήσεις δε λένε μόνο ότι η κυβέρνηση του Ζαΐρ προσέλαβε μισθοφόρους, αλλά και ότι βιάζουν μαζικά γυναίκες και κορίτσια.
<P>
Θα πρέπει να συμβάλουμε στην εξεύρεση μιας πολιτικής λύσης. Ποια μπορεί να είναι αυτή; Θα πρέπει να υποστηρίξουμε τις πρωτοβουλίες του ΟΗΕ. Η πρόσφατη πρωτοβουλία του Nelson Mandela είναι λογική. Λέει ότι υπάρχει στην ίδια την Αφρική μια λύση, την οποία εμείς θα πρέπει να υποστηρίξουμε τεχνικά και οικονομικά. Χρειάζεται ένα σχέδιο δράσης, για την ανθρωπιστική βοήθεια προς το νότιο τμήμα της Αφρικής. Οι ομάδες των μισθοφόρων θα πρέπει να αποσυρθούν. Η πρώτη συνεισφορά που μπορούμε να κάνουμε, είναι να δούμε την κατάσταση στις χώρες μας. Εδώ, στη γειτονιά μας, υπάρχει η Λεγεώνα των Ξένων. Kι αυτή λ.χ. είναι μια ομάδα μισθοφόρων, που την στέλνουν εκεί. Θα πρέπει να πετύχουμε να πάψει να υπάρχει και να υποστηρίξουμε το δικαστήριο εγκλημάτων πολέμου για τη Ρουάντα, ώστε να δράσει αποτρεπτικά.
<P>
Θα πρέπει, επίσης, να μη σταματήσουμε την αναπτυξιακή μας πολιτική. Αν εδώ κάνουμε περικοπές στον προϋπολογισμό, θα λείπουν τα χρήματα για μια ανάπτυξη για πολιτικούς σκοπούς. Και σε τελευταία ανάλυση: Θα πρέπει αμέσως να σταματήσουν να έρχονται λ.χ. όπλα από τη Γερμανία και να εξοπλίζεται η αστυνομία ενός δικτάτορα, όπως είναι ο Mobutu, καθώς λένε οι φήμες, από γερμανικά πολιτικά ιδρύματα. Αυτό θα αποτελέσει σημαντική συμβολή στην ειρήνη.

<SPEAKER ID=117 LANGUAGE="DE" NAME="Gόnther">
Κυρία Πρόεδρε, επιτρέψτε μου να ξεκαθαρίσω αμέσως το τελευταίο θέμα. Ο κ. Telkδmper είπε ότι υπάρχουν φήμες. Θα πρέπει να είμαστε πολύ προσεκτικοί όταν διαδίδουμε φήμες στην oλομέλεια. Όταν σε μια χώρα, στην οποία υπάρχουν δραματικές εξελίξεις, γίνεται προσπάθεια να συμβάλουμε στην εκπαίδευση των δυνάμεων ασφαλείας, ούτως ώστε να γίνουν πολιτικές αστυνομικές δυνάμεις, χωρίς ο εξοπλισμός τους να αφορά τα ιδρύματα, έχω τη γνώμη ότι αυτό αποτελεί συμβολή στα αιτήματα που προβάλλουμε εδώ.
<P>
Αλλά ας έλθουμε τώρα στο θέμα του σημερινού ψηφίσματος: Η απαρίθμηση καταστροφών ανήκει στα συνήθη σχεδόν γεγονότα αυτού του μέρους της συνόδου. Bλέπουμε διαρκώς ότι τα μέτρα που πάρθηκαν παραμένουν χωρίς αποτέλεσμα. Γι' αυτό και θεωρώ πολύ απαραίτητο να προχωρήσουμε σε καινούρια μέτρα. Όταν δεν μπορεί να λυθεί το θέμα των μεγάλων στρατοπέδων προσφύγων, όταν δεν είναι δυνατόν να επιβάλουμε αυτό που ζήτησε η κ. Ogata, τον αφοπλισμό δηλαδή της εθνοφυλακής στα στρατόπεδα, τότε τίθεται το ερώτημα κατά πόσον δε θα πρέπει να στρέψουμε τις προσπάθειές μας στην αποκέντρωση των στρατοπέδων αυτών, ώστε να μην είναι πλέον δυνατόν μεταξύ των 200.000 προσφύγων να κρύβονται τόσοι και τόσοι εθνοφύλακες και οι συμμορίτες να κάνουν εκεί εμπόριο όπλων.
<P>
Ακούμε συνεχώς - και στο έγγραφο της παρούσας προεδρίας αναφέρεται - τις λέξεις: »ανησυχεί», »ζητεί», »καταδικάζει». Μ' αυτές όμως, δεν έχουμε λύσει μέχρι τώρα κανένα πρόβλημα. Και η Ευρώπη θα πρέπει κάποτε να ανασκουμπωθεί και μ' ένα σώμα, με μια στρατιωτική επέμβαση, να εξασφαλίζει τα ανθρωπιστικά δικαιώματα. Και όταν αργότερα θα συζητήσουμε την έκθεση του κ. Fassa, τότε θα έχουμε εκεί αυτό ακριβώς το αίτημα από την Eπιτροπή Aνάπτυξης. Ελπίζω πως με τον τρόπο αυτό θα πετύχουμε να επιβάλουμε το δίκαιο και όχι μόνο να εκφράζουμε παράπονα.

<SPEAKER ID=118 LANGUAGE="ES" NAME="Carnero Gonzαlez">
Κυρία Πρόεδρε, πιστεύω ότι η ευρωπαϊκή κοινή γνώμη αντέδρασε με αγανάκτηση μπροστά σε δύο καταστροφές: εκείνη που συνέβη στην περιοχή των Μεγάλων Λιμνών και, άλλη πολιτική καταστροφή, εκείνη της ίδιας της Ευρωπαϊκής Ένωσης, που στάθηκε ανίκανη να παρέμβει ώστε να τεθεί τέλος στις σφαγές που λαμβάνουν χώρα στην περιοχή των Μεγάλων Λιμνών. Υπάρχουν μάλιστα χώρες όπως η Ισπανία, που πλήρωσε με τη ζωή τριών συνεργατών την παρουσία της κοινωνίας των πολιτών και την πολιτική απουσία της Ευρωπαϊκής Ένωσης σε εκείνη την περιοχή της Αφρικής. Υπάρχει αγανάκτηση για αυτό που συμβαίνει και για την απουσία παρέμβασης, υπάρχει όμως επίσης αγανάκτηση διότι είναι γνωστές οι αιτίες, οι συγκρούσεις νόθων στρατηγικών και μάλιστα η ντε φάκτο συνέχιση της υποστήριξης σε δικτατορίες όπως του Mobutu Sese Seko.
<P>
Ελπίζουμε ότι το Ψήφισμα του Συμβουλίου Ασφαλείας των Ηνωμένων Εθνών που εγκρίθηκε πρόσφατα θα χρησιμεύσει υπέρ της πολιτικής επίλυσης αυτής της κατάστασης και ότι θα μπορέσει επιτέλους να συγκληθεί η Διάσκεψη που αναφέρεται στο ψήφισμά μας, για την οποία θα ήταν επίσης απαραίτητη μια κοινή δράση της Ευρωπαϊκής Ένωσης, όπως ζητά το ίδιο κείμενο.

<SPEAKER ID=119 NAME="de Silguy">
Κυρία Πρόεδρε, η Επιτροπή συμμερίζεται τη συγκίνηση - τη φρίκη, θα έπρεπε να πω - που εξέφρασε το Σώμα για την κατάσταση στις Μεγάλες Λίμνες. Αντιλαμβάνεται τη βούληση του Ευρωπαϊκού Κοινοβουλίου να ευαισθητοποιήσει τη διεθνή κοινότητα για το θέμα αυτό. Και σε αυτό, πραγματοποιείτε χρήσιμο έργο. Η κλιμάκωση της βίας θα μπορούσε πράγματι να επιδεινώσει ακόμη περισσότερο τα πολιτικά προβλήματα και να επεκτείνει στην περιοχή αυτή την έκταση της ανθρωπιστικής κρίσης.
<P>
Εξ ονόματος της Ευρωπαϊκής 'Ενωσης, η Προεδρεία του Συμβουλίου έκανε πρόσφατα μία δήλωση για το Ζαίρ, που καλεί τα μέρη της σύγκρουσης να διαπραγματευτούν χωρίς καθυστέρηση μία κατάπαυση του πυρός και να διευκολύνουν την πρόσβαση των ανθρωπιστικών οργανώσεων για να παράσχουν συνδρομή στους πληθυσμούς που βρίσκονται σε κίνδυνο. Λαμβάνοντας υπόψη τη σοβαρότητα της ανθρωπιστικής κατάστασης στο Ζαίρ, η κ. Bonino πραγματοποίησε, από τις 30 Ιανουαρίου ως τις 2 Φεβρουαρίου, μία αποστολή με προορισμό να διευκολύνει την πρόσβαση στην ανθρωπιστική βοήθεια στο ανατολικό τμήμα της χώρας. Εάν κατάλαβα καλά το περιεχόμενο των προηγούμενων παρεμβάσεών σας, αυτή ήταν μία από τις κύριες ανησυχίες σας. Σας υπενθυμίζω επίσης ότι το ταξίδι της κ. Bonino ήταν η ευκαιρία να διατυπωθεί μία έκκληση η οποία, ωστόσο, αφύπνισε κάπως, νομίζω, τις συνειδήσεις σε διεθνές επίπεδο.
<P>
Εξετάζοντας το έργο της ανθρωπιστικής βοήθειας, η κ. Bonino παρατήρησε σε ποιο βαθμό η εφαρμογή του παρεμποδίζεται σημαντικά επί του παρόντος από τα προβλήματα ασφαλείας και από τις διοικητικές δυσκολίες που συναντώνται. Αυτός είναι ο λόγος για τον οποίο η συνάδελφός μου Emma Bonino επέμεινε προς την κυβέρνηση ώστε να τηρηθούν οι διεθνείς συμβάσεις σε θέματα ανθρωπιστικού δικαίου. Η προστασία των ανθρωπιστικών οργανώσεων, στις χώρες όπου εργάζονται, είναι ένα ζήτημα για το οποίο η Επιτροπή επιδεικνύει τη μεγαλύτερη προσοχή. Σας υπενθυμίζω τις πρόσφατες δολοφονίες που διαπράχθηκαν και όπου σκοτώθηκαν αντιπρόσωποι αυτών των ανθρωπιστικών οργανώσεων, ιδίως στη Ρουάντα. Αυτές οι δολοφονίες είχαν πολύ σοβαρό και κατανοητό αντίκτυπο στο προσωπικό των ανθρωπιστικών οργανώσεων, πολλές από τις οποίες περιόρισαν το πρόγραμμά τους και σκέφτονται μάλιστα να αποσυρθούν.
<P>
Εάν το άμεσο πρόβλημα βρίσκεται σήμερα στην επίλυση μιας κατάστασης που επιδεινώνεται στο Ζαίρ και στο Μπουρούντι, και ορθά υπογραμμίσατε σχετικά τις ανησυχίες σας αναφέροντας το πρόβλημα του εμπορίου όπλων ή τα προβλήματα που συνδέονται με την αδυναμία να δημιουργηθούν για την ώρα ανθρωπιστικοί διάδρομοι, η επείγουσα ανάγκη να υπάρξει μία συνολική λύση πρέπει να παραμείνει ο τελικός στόχος των προσπαθειών της Ευρωπαϊκής 'Ενωσης. Είναι καθήκον της διεθνούς κοινότητας να ωθήσει τα μέρη της σύγκρουσης στη διαπραγμάτευση και στην εξεύρεση λύσεων για να επιλυθεί αυτή η κρίση.
<P>
Η ανθρωπιστική βοήθεια δεν έχει ως αντικείμενο να δώσει λύση στη σύγκρουση. Δυστυχώς, εάν είναι εκεί, αυτό συμβαίνει επειδή δεν υπάρχει λύση σε αυτές τις συγκρούσεις. Για το λόγο αυτό η Επιτροπή εκφράζει την ικανοποίησή της για την πρόσφατη απόφαση του Συμβουλίου Ασφαλείας των Ηνωμένων Εθνών, της 18ης Φεβρουαρίου, που υπογράμμισε την ανάγκη να προστατευθούν οι πρόσφυγες και οι ακουσίως μετατοπισθέντες και να διευκολυνθεί η πρόσβαση της ανθρωπιστικής βοήθειας στα θύματα. Μπορώ να σας διαβεβαιώσω ότι η Επιτροπή δεν θα φεισθεί καμίας προσπάθειας για να υλοποιηθεί η απόφαση αυτή.

<SPEAKER ID=120 LANGUAGE="DE" NAME="Telkδmper">
Κυρία Πρόεδρε, επικαλούμαι το άρθρο 108 του Kανονισμού. Επειδή η κ. Gόnther αναφέρθηκε στην ομιλία μου, θα ήθελα να τονίσω κατηγορηματικά ότι δε συσχέτισα την εκπαίδευση της αστυνομίας ή για την ακρίβεια την υποστήριξη των όπλων της αστυνομίας του δικτάτορα Mobutu, με το ίδρυμα Hans Seidel.

<SPEAKER ID=121 NAME="Πρόεδρος">
Κύριε Telkδmper, αυτή ήταν μάλλον μια δήλωση, παρά μια παρέμβαση επί της διαδικασίας.
<P>
H συζήτηση έληξε.
<P>
H ψηφοφορία θα διεξαχθεί σήμερα, στις 17.30.

<SPEAKER ID=122 NAME="Πρόεδρος">
H ημερήσια διάταξη προβλέπει την κοινή συζήτηση επί των ακολούθων προτάσεων ψηφίσματος:
<P>
B4-0082/97 του κ. Bertens και άλλων, εξ ονόματος της Oμάδας του Eυρωπαϊκού Kόμματος των Φιλελευθέρων Δημοκρατών και Mεταρρυθμιστών, για την κρίση στην Aλβανία;-B4-0089/97 του κ. Pasty και άλλων, εξ ονόματος της Oμάδας Ένωση για την Eυρώπη, για την κατάσταση στην Aλβανία;-B4-0093/97 του κ. Dupuis και του κ. Hory, εξ ονόματος της Oμάδας της Eυρωπαϊκής Pιζοσπαστικής Συμμαχίας, για την κατάσταση στην Aλβανία;-B4-0105/97 του κ. Pουμπάτη και άλλων, εξ ονόματος της Oμάδας του Eυρωπαϊκού Σοσιαλιστικού Kόμματος, για την κατάσταση στην Aλβανία;-B4-0113/97 της κ. Pack και άλλων, εξ ονόματος της Oμάδας του Eυρωπαϊκού Λαϊκού Kόμματος, για την Aλβανία;-B4-0126/97 του κ. Aλαβάνου και άλλων, εξ ονόματος της Συνομοσπονδιακής Oμάδας της Eυρωπαϊκής Eνωτικής Aριστεράς-Bορειοευρωπαϊκής Πράσινης Aριστεράς, για την κατάσταση στην Aλβανία;-B4-0138/97 της κ. Aelvoet και άλλων, εξ ονόματος της Oμάδας των Πρασίνων στο Eυρωπαϊκό Kοινοβούλιο, για την κατάσταση στην Aλβανία;
<SPEAKER ID=123 LANGUAGE="NL" NAME="Bertens">
Κυρία Πρόεδρε, κύριε Επίτροπε, η κατάσταση στην Αλβανία είναι εξαιρετικά εκρηκτική. Τα όνειρα μίας μεγάλης μερίδας του πληθυσμού καταστράφηκαν και η σκληρή πραγματικότητα που επικρατεί σήμερα στην Αλβανία πικραίνει τους ανθρώπους. Δεν είναι βεβαίως καθήκον της Ευρωπαϊκής Ένωσης να υποστηρίξει οικονομικά τους αλβανούς πολίτες για να καταβάλουν άλλη μία αποτυχημένη προσπάθεια να αποκομίσουν κέρδος. Πρέπει όμως να ζητήσουμε το λόγο από την αλβανική κυβέρνηση για τον τρόπο που ενήργησε στην προκειμένη περίπτωση. Η καταπίεση, η άσκηση βίας και οι συλλήψεις μελών της αντιπολίτευσης, το φίμωμα του Τύπου, δεν πρόκειται να θέσουν τέλος στις αναταραχές. Αντίθετα μάλιστα, οι ενέργειες αυτές έχουν τις ίδιες επιπτώσεις όπως όταν κρατά κανείς ένα κόκκινο πανί μπροστά από έναν ταύρο.
<P>
Η Επιτροπή και το Συμβούλιο πρέπει να καλέσουν τον κ. Berisha να εγκαταλείψει τη μέθοδο της καταπίεσης και να υποβάλει στο λαό της χώρας του, που υπήρξε θύμα της κατάστασης, δίκαιες, εφαρμόσιμες και υπεύθυνες προτάσεις. Η κυβέρνηση πρέπει να πραγματοποιήσει διάλογο με την αντιπολίτευση προκειμένου να ανευρεθεί μία λύση για τη σημερινή οικονομική και πολιτική κρίση που επικρατεί.
<P>
Για να αποτελματωθεί η κατάσταση στην Αλβανία, είναι απαραίτητο να προχωρήσει ο εκδημοκρατισμός και η ελευθέρωση των κρατικών δομών. Η δε Ευρωπαϊκή Ένωση πρέπει να είναι διατεθειμένη να συμβάλει στην προσπάθεια αυτή.

<SPEAKER ID=124 LANGUAGE="IT" NAME="Baldi">
Κυρία Πρόεδρε, κύριε Επίτροπε, αξιότιμοι συνλαδελφοι, είμαι εξαιρετικά ανήσυχη για την κατάσταση που έχει δημιουργηθεί στην Αλβανία, όμως ανησυχώ ακόμη περισσότερο για τις ενδεχόμενες συνέπειες και την αντίδραση της απάντησης της Ευρωπαϊκής Ενωσης σε αυτές τις ιδιαίτερα δύσκολες στιγμές που μπορεί να έχουν σοβαρότατες επιπτώσεις και για τη μελλοντική οικονομική ανάπτυξη της χώρας. Δεν θα ήθελα ορισμένοι να την εκμεταλλευθούν για να επιδεινώσουν την ήδη δυσχερή και κρίσιμη κατάσταση της χώρας αυτής.
<P>
Ως Ευρωπαϊκή Ενωση έχουμε το ηθικό και πολιτικό καθήκον να παρέχουμε οποιοαδήποτε δυνατή βοήθεια στην Αλβανία, ώστε να αποφευχθεί η πλήρης αποσταθεροποίηση στη χώρα και την περιοχή. Πρέπει να συνεχίσουμε με την προσοχή και την συνέπεια που δείξαμε στο παρελθόν και υπενθυμίζω την αποστολή παρατηρητών στις τελευταίες εκλογές το 1996 που μας επέτρεψαν να αναγνωρίσουμε τη γνησιότητα και την κανονική διεξαγωγή τους.
<P>
Η Επιτροπή πρέπει, στο πλαίσιο των προγραμμάτων της, να παράσχει τεχνική βοήθεια για τη μεταρρύθμιση του οικονομικού και τραπεζικού συστήματος, έχοντας υπόψη ότι μετά την κατάρρευση των πυραμιδικών επενδυτικών σχεδίων, η Αλβανία βρίσκεται αντιμέτωπη με μία σοβαρότατη οικονομική κρίση. Είναι αναμφίβολο ότι αυτό αποτελεί ένα εξαιρετικά σοβαρό πρόβλημα για μεγάλο τμήμα του πληθυσμού της χώρας.
<P>
Τέλος, είναι απαραίτητο να υποστηριχθεί ο Πρόεδρος Μπερίσα στις εκκλήσεις του για την επαναφορά της τάξης, εκφράζοντας τη λύπη μας και καταδικάζοντας τη βιαιότητα της καταστολής που είχε ως αποτέλεσμα τον θάνατο 4 ατόμων και τον τραυματισμό εκατοντάδων άλλων, και να επιμείνουμε ενώπιον των αλβανικών αρχών ώστε να διεξαχθεί όσο το δυνατόν ταχύτερα μια έρευνα με σκοπό τον εντοπισμό και την καταδίκη των υπευθύνων των πράξεων αυτών οι οποίες οδήγησαν στην οικονομική καταστροφή χιλιάδων μικροαποταμιευτών. Τέλος, πρέπει να υποστηρίξουμε τους υπεύθυνους αλβανούς πολιτικούς, είτε αυτοί ανήκουν στην κυβέρνηση είτε στην αντιπολίτευση, ώστε να προσπαθήσουν να επαναφέρουν τη γαλήνη στον λαό που πράγματι ζει την περίοδο αυτή μια οδυνηρή κατάσταση.

<SPEAKER ID=125 LANGUAGE="FR" NAME="Dupuis">
Κυρία Πρόεδρε, η Αλβανία αριθμεί τρία εκατομμύρια κατοίκους, δηλαδή όσους μία μικρή περιοχή της 'Ενωσης. Και εκεί βλέπουμε ότι η 'Ενωσή μας, η Επιτροπή, αλλά και κράτη μέλη, και ιδιαίτερα ορισμένα, όπως η Ιταλία, είχαν πολλά σχέδια αλλά δεν πραγματοποίησαν σπουδαία πράγματα.
<P>
Διοχετεύσαμε πολλά χρήματα, ως συνήθως, αλλά δεν δώσαμε πολλή προσοχή σε κάτι ουσιώδες για τους κανόνες του παιχνιδιού, δηλαδή στη θέσπιση ενός ορισμένου αριθμού εγυήσεων, συστημάτων που επιτρέπουν να μην εμφανισθούν οι παρεκτροπές που πραγματοποιήθηκαν. Ξέρουμε τις χρηματιστικές πυραμίδες. Τις είδαμε ήδη στη Ρουμανία.
<P>
Ο Επίτροπος κ. Van den Broek μας είπε ότι η Επιτροπή ήταν ενήμερη από πολλούς μήνες, και παρά το μέγεθος των χρηματοδοτικών μέσων που αποδεσμεύσαμε εδώ και πέντε-έξι χρόνια για την Αλβανία, δεν είμασταν σε θέση - είναι απίστευτο - να σταματήσουμε αυτό το πράγμα πριν εκραγεί. Είναι εντελώς καταπληκτικό!
<P>
Πιστεύω ότι είναι πράγματι καιρός να αποκτήσει η Ευρωπαϊκή 'Ενωση μία εξωτερική πολιτική άξια αυτού του ονόματος, διαφορετικά θα συνεχίσουμε να διοχετεύουμε χρήματα, αυτό θα μας κοστίσει πολύ ακριβά, και δεν θα έχουμε καν τα ελάχιστα αποτελέσματα, την ελάχιστη ανάπτυξη στις χώρες αυτές.

<SPEAKER ID=126 LANGUAGE="EN" NAME="Titley">
Κυρία Πρόεδρε, πριν μερικά χρόνια επισκέφθηκα την Αλβανία, αμέσως μετά την ανεξαρτησία της. Ήταν η πλέον καταθλιπτική εμπειρία της ζωής μου. Η κατάθλιψη δεν οφειλόταν στη φτώχεια - έχω επισκεφθεί πολλές φτωχότερες χώρες στη ζωή μου - αλλά στην ταραχή και στην εγκατάλειψη που έβλεπα στα πρόσωπα των κατοίκων.
<P>
Πράγματι, όταν πηγαίνει κανείς σε φτωχές χώρες, βλέπει συχνά εκτεταμένη οικονομική δραστηριότητα σε μικρή κλίμακα. Στην Αλβανία, δεν υπήρχε τίποτε. Οι άνθρωποι ήσαν έκπληκτοι και δεν είχαν ιδέα πώς να αντιμετωπίσουν τις αλλαγές. Συνειδητοποίησα τότε το τεράστιο χάσμα που υπάρχει ανάμεσα στο δικό μας και το δικό τους τρόπο σκέψης.
<P>
Μιλάμε πολύ εύγλωττα για τη δημοκρατία και την οικονομία της αγοράς, χωρίς να καταλαβαίνουμε ότι και τα δύο αυτά απαιτούν τεράστια προσπάθεια και, στην πραγματικότητα, είναι αναπόσπαστο μέρος της ανατροφής μας. Είναι πολύ δύσκολο να εισαχθούν σε μια περιοχή που ουδέποτε γνώρισε τη δημοκρατία, αλλ' ούτε ουσιαστικά και την οικονομία της αγοράς.
<P>
Ήταν ανέκαθεν σαφές ότι η Αλβανία θα αντιμετώπιζε σοβαρά προβλήματα και, ασφαλώς, αυτό ακριβώς συνέβη. Δεν πρέπει να μας εκπλήσσουν ιδιαίτερα οι «πυραμίδες», διότι πρόκειται βασικά για σχήματα πλουτισμού. Ένα από τα μηνύματα που δίνουμε σε αυτές τις χώρες είναι ότι όποιος ασπάζεται τον καπιταλισμό, πλουτίζει πολύ γρήγορα. Η πραγματικότητα όμως του καπιταλισμού είναι ότι πολύ περισσότεροι άνθρωποι φτωχαίνουν πολύ γρήγορα και οι περισσότεροι από εμάς σερνόμαστε στη μέση, αναγκαζόμενοι να δουλεύουμε πολύ σκληρά για να κρατήσουμε τα κεφάλια μας έξω από το νερό. Αυτό είναι ένα πολύ σημαντικό μάθημα που πρέπει να γίνει κατανοητό. Ένα άλλο πολύ σημαντικό μάθημα είναι ότι δημοκρατία δεν σημαίνει απλώς το να πηγαίνει κανείς στην κάλπη για να εκλέξει μια κυβέρνηση που στη συνέχεια συμπεριφέρεται όπως κάθε άλλη κυβέρνηση πριν από αυτή. Δημοκρατία σημαίνει πραγματική αλληλεπίδραση μεταξύ των δυνάμεων κάθε συγκεκριμένης κοινωνίας.
<P>
Έτσι, σε αυτό το ψήφισμα για την Αλβανία, προσπαθήσαμε να καταδικάσουμε - όπως οφείλουμε να κάνουμε - όσους προσπάθησαν να χειραγωγήσουν αυτή την κατάσταση προς ίδιο όφελος. Ανησυχούμε για τις αναφορές ανάμειξης διεθνούς εγκλήματος και εγκληματιών σε αυτά τα σχήματα πλουτισμού και καταδικάσαμε, ασφαλώς, την ενέργεια της κυβέρνησης.
<P>
Πέραν της καταδίκης, αυτό που πρέπει να κάνουμε είναι να δούμε πώς μπορούμε να βελτιώσουμε την κατάσταση. Αυτό που προσπαθήσαμε να κάνουμε με αυτό το ψήφισμα είναι να επισύρουμε την προσοχή στην ανάγκη να παράσχει η ΕΕ ειδικευμένη βοήθεια, ιδίως για τα χρηματοπιστωτικά ιδρύματα και την ίδρυση χρηματοπιστωτικών ιδρυμάτων. Ας μην ξεχνάμε ότι η ιστορία του καπιταλισμού στις Ηνωμένο Βασίλειο είναι στρωμένη με σχήματα πλουτισμού που κατέρρευσαν και τράπεζες που κατέρρευσαν - δεν είναι τίποτε καινούριο.
<P>
Πρέπει να χρησιμοποιήσουμε την εμπειρία μας και να συνεργαστούμε στενά με τον αλβανικό λαό και την κυβέρνησή του σε μια προσπάθεια δημιουργίας πραγματικών χρηματοπιστωτικών ιδρυμάτων που θα ανοίξουν την οικονομία και θα αναπτύξουν την ευημερία. Από τη μια, πρέπει να καταδικάσουμε, από την άλλη, ας δούμε πώς μπορούμε να τους βοηθήσουμε αποτελεσματικότερα. Ελέχθη ότι η Αλβανία έχει ζωτική σημασία για την περιοχή. Αν χάσουμε τον έλεγχο της Αλβανίας, χάνουμε τον έλεγχο της περιοχής.

<SPEAKER ID=127 LANGUAGE="DE" NAME="Pack">
Kυρία Πρόεδρε, αγαπητοί κυρίες και κύριοι συνάδελφοι, ευχαριστώ τον κ. Titley για τη σοφή του παρέμβαση και χαίρομαι που το είπατε αυτό σήμερα, διότι βλέπω το θέμα, όπως κι εσείς. Tο ψήφισμά μας δεν είναι, δυστυχώς, τόσο ισορροπημένο όσο αυτό που είπατε κι αυτό που θα πω εγώ, αλλά έτσι είναι, δυστυχώς, τα ψηφίσματα.
<P>
Ένα σωρό Aλβανοί πολίτες εμπιστεύθηκαν τις αποταμιεύσεις τους σε ποντικοθήρες, επειδή τους υποσχέθηκαν απίστευτα κέρδη. Όπως και στη χρυσοθηρία, οι άνθρωποι αδυνατούσαν να πιστέψουν τις έγκαιρες προειδοποιήσεις. H δήθεν προοπτική για μυθικές αποδόσεις τους τύφλωσε. Ήταν εύκολη λεία, επειδή ακριβώς δεν είχαν καμιά απολύτως εμπειρία με τέτοια άσχημα καπιταλιστικά εκτρώματα. Σήμερα, μετά τη φοβερή αφύπνιση, ψάχνουν το φταίξιμο, όχι στους ίδιους, αλλά στην κυβέρνηση. Mπορεί ίσως αυτή να μην τους προειδοποίησε έγκαιρα, αλλά χωρίς σοβαρές αποδείξεις και ενόψει της ευφορίας των επενδυτών, ίσως να ήταν δύσκολο και γι' αυτήν να το κάνει.
<P>
Όταν στη συνέχεια, το Σεπτέμβριο του 1996, τους προειδοποίησε, μέσω της τηλεόρασης, δεν την πίστευαν. H δυστυχία των ανθρώπων και τα προβλήματα που απορρέουν εξ αυτής και του κράτους της Aλβανίας, είναι ωστόσο πολύ μεγάλα για να συμπεριφέρεται κανείς τυραννικά. Δυστυχώς, η αντιπολίτευση χρησιμοποιεί καταχρηστικά την αναταραχή για κομματικούς σκοπούς. Θα πρέπει να τεθεί τέρμα στους ταραξίες που επιτίθενται εναντίον δημοσίων κτηρίων και της αστυνομίας, και διαταράσσουν έτσι συνεχώς τη δημόσια τάξη. Tο ότι αυτό δε συνέβη πάντα και παντού με τη δέουσα προσοχή, είναι λυπηρό. Tο ότι υπήρξαν νεκροί είναι άσχημο. Φυσικά και οι ένοχοι θα πρέπει να λογοδοτήσουν.
<P>
Ποιος από τους συναδέλφους μας παρακολούθησε με πόση προσοχή και δημοκρατική ωριμότητα διεξήγαγε το Aλβανικό Kοινοβούλιο τη συζήτηση για την αίτηση επιβολής της κατάστασης έκτακτης ανάγκης που τελικά απέρριψε; Όλοι, λίγο ή πολύ, ήταν τυφλωμένοι; και; οι πολιτικοί της αντιπολίτευσης όχι λιγότερο από μερικά μέλη της κυβέρνησης. Mόνον που θα πρέπει τώρα όλοι, να προσπαθήσουν να κολλήσουν γρήγορα τα συντρίμμια και να αφήσουν τις αβάσιμες κατηγορίες και υποψίες. H κυβέρνηση θα συνεχίσει την επιστροφή των λίγων χρημάτων που σώθηκαν. H εξεταστική επιτροπή θα πρέπει να αποκαλύψει τις αιτίες, η Eπιτροπή της EE να βοηθήσει στη μεταρρύθμιση του χρηματοδοτικού και τραπεζικού τομέα, και να στηρίξει την κυβέρνηση στην οικοδόμηση στερεών και αξιόπιστων δομών ελεύθερης οικονομίας.
<P>
Aς μη συγχέουμε παρακαλώ σήμερα το αίτιο με το αιτιατό; ας μη γίνουμε όργανα κομματικής πολιτικής. Θα πρέπει να στρέψουμε την προσοχή μας στη δυστυχία των ανθρώπων, ενώ, παράλληλα, είναι αναγκαία η διαλεύκανση.

<SPEAKER ID=128 NAME="Παπαγιαννάκης">
Κυρία Πρόεδρε, σ'ένα λεπτό το μόνο που μπορώ να κάνω είναι να ρωτήσω τον κ. Επίτροπο δύο πράγματα. Δεν θα σας ζητήσω, κύριε Επίτροπε τη γνώμη σας για την πολιτική κατάσταση, τα ανθρώπινα δικαιώματα, το κράτος δικαίου, όλα αυτά τα εμβρυώδη ζητήματα στην Αλβανία. Μπορείτε να μας πείτε την εκτίμηση της Επιτροπής για το πόσο μεγάλη είναι η ζημιά από τα πυραμιδικά λεγόμενα συστήματα; Ακούω κάτι να λέγεται για δύο δισεκατομμύρια δολλάρια. Πολύ πάνω από το ακαθάριστο εθνικό εισόδημα της ίδιας της χώρας. Το μέγεθος της ζημιάς, κύριε Επίτροπε, δείχνει ότι δεν πρόκειται για ατυχία, όπως λένε μερικοί συνάδελφοι εδώ, ούτε για καμιά παρένθεση. Για σύστημα πρόκειται. Οκτώ είναι οι επίσημες παρατράπεζες, τέσσερις έχουν κηρήξει φαλιμέντο. Περιμένουμε και τις άλλες. Φτιάχνεται μια νέα οικονομική κατάσταση. Και το δεύτερο ερώτημα είναι: με ποιά εικόνα, με ποιά προοπτική η Επιτροπή συνεργάζεται με την Αλβανία; Τι συμβουλές τους δίνει; Σε ποιά προοπτική τους ωθεί; Γιατί μερικοί έχουν μπλέξει τα πράγματα και έχουν μπλέξει τον καπιταλισμό με το τζόγο και τη δημόσια απάτη και τίποτε άλλο.

<SPEAKER ID=129 LANGUAGE="IT" NAME="Tamino">
Κυρία Πρόεδρε, και εγώ επίσης θέλω να εκφράσω με συντομία όλη την ανησυχία μου για την επιδείνωση της πολιτικής κατάστασης που δημιουργήθηκε συην Αλβανία με την κατάρρευση των επενδυτικών σχεδίων τύπου πυραμίδας, αλλά και την ανησυχία για τη δυσανάλογα περιορισμένη αντίδραση της κυβέρνησης και της αλβανικής αστυνομίας. Τα επεισόδια που έλαβαν χώρα έπρεπε με κάποιον τρόπο να παρεμποδιστούν και πριν απ' όλα δεν έπρεπε να δημιουργηθούν καταστάσεις οι οποίες κατέληξαν στον θάνατο ανθρώπων.
<P>
Η κυβέρνηση της Αλβανίας πέρα απ' όλα τα άλλα, στάθηκε ανίκανη να απαντήσει στις κατηγορίες της συμπαιγνίας με τις επιχειρήσεις που πήραν τα ποσά των επενδύσεων. Πρέπει να πω ότι ο Μπερίσα και η κυβέρνησή του δεν μπορούν να μη γνωρίζσουν εκείνα που συνέβησαν, δηλαδή μία τεράστια απάτη με θύμα τον αλβανικό λαό.
<P>
Αυτοί είναι οι λόγοι που πιστεύω ότι με το να τονίσουμε τον κίνδυνο της παρουσίας διεθνών εγκληματικών οργανώσεων, καλό είναι να τονίσουμε επίσης ότι και η κυβέρνηση της Αλβανίας οφείλει να επέμβει με μία πλήρη και διαφανή έρευνα και ταυτόχρονα να ξεκινήσει ένα διάλογο με όλα τα κόμματα της αντιπολίτευσης, επειδή χωρίς αυτόν δεν είναι δυνατό να υπάρξει η κατάσταση σταθρότητας που είναι αναγκαία τη στιγμή αυτή.
<P>
Η Ευρωπαϊκή Ενωση πρέπει να παράσχει στην κυβέρνηση της Αλβανίας όλη την απαιτούμενη βοήθεια για την επαναδιάρθρωση του τωρινού συστήματος αποταμιεύσεως και την υιοθέτηση των κατάλληλων νομοθετικών μέτρων ώστε να αντιμετωπισθεί αυτή η κατάσταση εκτάκτου ανάγκης.

<SPEAKER ID=130 NAME="Λαμπρίας">
Κυρία Πρόεδρε, όταν η κατάσταση σε μια μικρή, βασανισμένη χώρα, την Αλβανία, είναι δραματική, όταν η χώρα αυτή βρίσκεται σε μιαν ευρύτερη εύφλεκτη περιοχή, όταν η οικονομική καταστροφή μυριάδων μικροκαταθετών απειλεί με αποσταθεροποίηση τη νεοπαγή δημοκρατία, όταν υπάρχουν σοβαρές υπόνοιες για τη δραστηριότητα μαφιών, πιστεύω ότι η αντίδρασή μας πρέπει να είναι άμεση και ρεαλιστική. 'Οχι ευχολόγια ή ιερεμιάδες. Ούτε ιδεολογικά χρωματισμένες υποδείξεις. Πρώτιστη ανάγκη είναι η προσφορά τεχνικής βοήθειας, ικανής να ανορθώσει το καταρρακωμένο τραπεζικό σύστημα. Αλλά και αυτή για να αποδώσει πρέπει να συνοδεύεται από γενναία οικονομική υποστήριξη. Σε μια εποχή που όλοι μιλάμε για την παγκοσμιοποίηση της οικονομίας, είναι τραγικό να αφήνεται μια μικρή χώρα σε νευραλγικό σημείο της Ευρώπης να καταρρεύσει οικονομικά και πολιτικά εξ αιτίας ασυνειδήτων κερδοσκόπων και ανικάνων κυβερνητών.

<SPEAKER ID=131 NAME="de Silgue">
Κυρία Πρόεδρε, ασφαλώς η Επιτροπή είναι, όπως και το Κοινοβούλιο, ιδιαίτερα ανήσυχη για τις σοβαρές κοινωνικές ταραχές που έχουν προκληθεί τώρα στην Αλβανία από την κατάρρευση αυτών των πυραμιδικών συστημάτων αποταμίευσης. Ο κ. Παπαγιαννάκης με ρώτησε ποια είναι η έκταση του φαινομένου. Σύμφωνα με τις μελέτες του Διεθνούς Νομισματικού Ταμείου, είναι σημαντική. Γίνεται λόγος για το 30 % του ΑΕΠ, για 1 δισεκατομμύριο δολλάρια. Πρόκειται λοιπόν όντως για μία κρίση μεγάλης σημασίας και αυτός είναι ο λόγος για τον οποίο είμαστε ανήσυχοι, αλλά είμαστε επίσης ανήσυχοι, κύριε Tamino, για τη βία των κοινωνικών κινημάτων στα οποία οδήγησε αυτή η διαμαρτυρία.
<P>
Η κ. Baldi και ο κ. Dupuis είπαν: μα τί κάνει η Ευρωπαϊκή 'Ενωση, γιατί δεν ασχολήθηκε με το θέμα; Το πρόβλημα είναι ότι η Αλβανία, δεδομένου του ιστορικού παρελθόντος της, δεν έχει επαρκές ή επαρκώς επεξεργασμένο νομοθετικό και ρυθμιστικό πλαίσιο για το χρηματοπιστωτικό σύστημά της, για το τραπεζικό σύστημά της. Αυτός είναι ο λόγος για τον οποίο, από το 1922, το πρόγραμμα PHARE παρέχει μία σημαντική βοήθεια στην Αλβανία, βοήθεια που εκτείνεται ακριβώς στη μεταρρύθμιση του τραπεζικού συστήματος και ιδίως στην ιδιωτικοποίηση ενός ορισμένου αριθμού κρατικών τραπεζών.
<P>
Η κατάσταση βελτιώθηκε στη συνέχεια και η Αλβανία γνώρισε σημαντικές επιτυχίες στο οικονομικό επίπεδο, ιδίως τηρώντας τις έννοιες του Διεθνούς Νομισματικού Ταμείου. Το πρόβλημα είναι ότι υπήρξε το 1996 μία σημαντική και γρήγορη επιδείνωση, επιδείνωση που οδήγησε την Επιτροπή, από τα τέλη του Οκτωβρίου 1996, να προτείνει στην Αλβανία μία τεχνική βοήθεια για να επιλύσει τα νομικά προβλήματα που ετίθεντο και τίθενται πάντα όσον αφορά τον έλεγχο αυτών των λεγόμενων πυραμιδικών ταμείων επενδύσεων. Αλλά οι αλαβανικές αρχές αρνήθηκαν την προσφορά της Επιτροπής.
<P>
Κύριε Titley και κύριε Λαμπρία, προσπαθούμε να βοηθήσουμε τους Αλβανούς. Για το λόγο αυτό η Επιτροπή έστειλε στα Τίρανα μία αποστολή, στις 5 και 6 Φεβρουαρίου - επομένως πρόσφατα - προκειμένου να προετοιμάσει το επιχειρησιακό πρόγραμμα PHARE για το 1997. Με αυτή την ευκαιρία, μπορέσαμε να αξιολογήσουμε την επίπτωση της κρίσης και να διατυπώσουμε νέες προτάσεις για βοήθεια. 'Ομως, στο παρόν στάδιο, με λύπη μου πρέπει να διαπιστώσω ότι οι αλβανικές αρχές προτιμούν πάντα να επιλύσουν μόνες τους τα προβλήματα που δημιουργήθηκαν από αυτά τα συστήματα αποταμίευσης.
<P>
Η Επιτροπή εκφράζει τη λύπη της για το γεγονός ότι η αλβανική κυβέρνηση απέριψε την πρότασή της. Αυτή η άρνηση είναι ανησυχητική - πρέπει να έχουμε επίγνωση του γεγονότος - εφόσον υπάρχουν ακόμη τρεις ή τέσσερις από τις αποκαλούμενες πυραμιδικές εταιρείες των οποίων το μέλλον είναι τουλάχιστον αβέβαιο. Αυτό που διαπιστώνω είναι ότι η αλβανική κυβέρνηση αρνήθηκε επίσης τις προσφορές για βοήθεια που διατυπώθηκαν από το Διεθνές Νομισματικό Ταμείο και από τις Ηνωμένες Πολιτείες.
<P>
Εξαιτίας αυτού και στις περιστάσεις αυτές, μπροστά στον κίνδυνο μίας νέας επιδείνωσης της κατάστασης, η Επιτροπή ζήτησε από την Προεδρεία του Συμβουλίου να θέσει το ζήτημα στο Συμβούλιο Γενικών Υποθέσεων, την προσεχή Δευτέρα 24 Φεβρουαρίου. Η Επιτροπή προτείνει στην 'Ενωση να καλέσει καταρχή όλα τα ενδιαφερόμενα μέρη να επιδείξουν συγκράτηση και να αποφύγουν τη βία. Η Επιτροπή εκτιμά επιπλέον ότι θα ήταν καλό να υπενθυμίσουμε στις αλβανικές αρχές ότι η προσφυγή σε μη δημοκρατικές λύσεις για την επίλυση της κρίσης μπορεί να έχει σημαντικές επιπτώσεις στην ποιότητα των σημερινών σχέσεων της 'Ενωσης με την Αλβανία, και ιδίως στη διαπραγμάτευση μίας νέας συμφωνίας ανάμεσα στην 'Ενωση και την Αλβανία. Με άλλα λόγια, στο θέμα αυτό, πρέπει να επιδείξουμε ταυτόχρονα ανθρωπισμό και σταθερότητα εάν θέλουμε να έχουμε αποτελέσματα.

<SPEAKER ID=132 NAME="Πρόεδρος">
Eυχαριστώ πολύ, κύριε Eπίτροπε.
<P>
H συζήτηση έληξε.
<P>
H ψηφοφορία θα διεξαχθεί σήμερα, στις 17.30.

<SPEAKER ID=133 NAME="Πρόεδρος">
H ημερήσια διάταξη προβλέπει την κοινή συζήτηση επί των ακολούθων προτάσεων ψηφίσματος:
<P>
53 Σύνοδος της Eπιτροπής των Hνωμένων Eθνών για τα Δικαιώματα του Aνθρώπου -B4-0063/97 του κ. Bertens και της κ. Larive, εξ ονόματος της Oμάδας του Eυρωπαϊκού Kόμματος των Φιλελευθέρων Δημοκρατών και Mεταρρυθμιστών, για την Kίνα και την Eπιτροπή Aνθρωπίνων Δικαιωμάτων των Hνωμένων Eθνών;-B4-0077/97 του κ. Barros Moura και άλλων, εξ ονόματος της Oμάδας του Eυρωπαϊκού Σοσιαλιστικού Kόμματος, για την 53η σύνοδο της Eπιτροπής Aνθρωπίνων Δικαιωμάτων του OHE;-B4-0091/97 του κ. Pasty και άλλων, εξ ονόματος της Oμάδας Ένωση για την Eυρώπη, για την 53η σύνοδο της Eπιτροπής Aνθρωπίνων Δικαιωμάτων του OHE;-B4-0094/97 του κ. Dupuis και του κ. Dell' Alba, εξ ονόματος της Oμάδας της Eυρωπαϊκής Pιζοσπαστικής Συμμαχίας, επί του ψηφίσματος για την Kίνα/Θιβέτ στην Eπιτροπή Aνθρωπίνων Dικαιωμάτων του OHE και για τη θέση των χωρών της Eυρωπαϊκής Ένωσης;-B4-0111/97 της κ. Lenz και άλλων, εξ ονόματος της Oμάδας του Eυρωπαϊκού Λαϊκού Kόμματος, για την 53η σύνοδο της Eπιτροπής Aνθρωπίνων Δικαιωμάτων του OHE;-B4-0123/97 του κ. Carnero Gonzαlez και άλλων, εξ ονόματος της Συνομοσπονδιακής Oμάδας της Eυρωπαϊκής Eνωτικής Aριστεράς-Bορειοευρωπαϊκής Πράσινης Aριστεράς, για τα ανθρώπινα δικαιώματα - Γενεύη;-B4-0142/97 της κ. Mόller και άλλων, εξ ονόματος της Oμάδας των Πρασίνων στο Eυρωπαϊκό Kοινοβούλιο, για την 53η σύνοδο της Eπιτροπής Aνθρωπίνων Δικαιωμάτων του OHE;-B4-0062/97 του κ. Cars και άλλων, εξ ονόματος της Oμάδας του Eυρωπαϊκού Kόμματος των Φιλελευθέρων Δημοκρατών και Mεταρρυθμιστών, για την κατάργηση της θανατικής ποινής;-B4-0095/97 του κ. Dupuis και άλλων, εξ ονόματος της Oμάδας της Eυρωπαϊκής Pιζοσπαστικής Συμμαχίας, για τον πολλαπλασιασμό της καταφυγής στη θανατική ποινή σε πολλές χώρες του κόσμου;-B4-0124/97 του κ. Carnero Gonzαlez και άλλων, εξ ονόματος της Συνομοσπονδιακής Oμάδας της Eυρωπαϊκής Eνωτικής Aριστεράς-Bορειοευρωπαϊκής Πράσινης Aριστεράς, για την επιτροπή του OHE για τα ανθρώπινα δικαιώματα και την κατάργηση της θανατικής ποινής;-B4-0134/97 της κ. Aglietta και άλλων, εξ ονόματος της Oμάδας των Πρασίνων στο Eυρωπαϊκό Kοινοβούλιο, για την θανατική ποινή;-B4-0098/97 του κ. Dupuis και του κ. Dell'Αlba, εξ ονόματος της Oμάδας της Eυρωπαϊκής Pιζοσπαστικής Συμμαχίας, για τις βαριές παραβιάσεις των ανθρωπίνων δικαιωμάτων στο Aνατολικό Tουρκεστάν (Xinjiang);Iράν
<P>
B4-0059/97 του κ. Cars, εξ ονόματος της Oμάδας του Eυρωπαϊκού Kόμματος των Φιλελευθέρων Δημοκρατών και Mεταρρυθμιστών, για το Iράν;-B4-0075/97 της κ. Garcνa Arias και άλλων, εξ ονόματος της Oμάδας του Eυρωπαϊκού Σοσιαλιστικού Kόμματος, για το Iράν;-B4-0108/97 της κ. Lenz και άλλων, εξ ονόματος της Oμάδας του Eυρωπαϊκού Λαϊκού Kόμματος, για τον ιρανό συγγραφέα και εκδότη Sarkouhi;-B4-0119/97 του κ. Vinci και του κ. Pettinari, εξ ονόματος της Συνομοσπονδιακής Oμάδας της Eυρωπαϊκής Eνωτικής Aριστεράς-Bορειοευρωπαϊκής Πράσινης Aριστεράς, για τα ανθρώπινα δικαιώματα στο Iράν;-B4-0143/97 της κ. Roth και άλλων, εξ ονόματος της Oμάδας των Πρασίνων στο Eυρωπαϊκό Kοινοβούλιο, για την εξαφάνιση του ιρανού εκδότη Faraj Sarkouhi, του αδελφού του Ismail Sarkouhi και της βοηθού του Parvin Ardalan;
<P>
Mordechai Vanunu -B4-0070/97 του κ. Crampton και άλλων, εξ ονόματος της Oμάδας του Eυρωπαϊκού Σοσιαλιστικού Kόμματος, για τη διατήρηση της φυλάκισης σε απομόνωση του Mοrdechai Vanunu;-B4-0144/97 του κ. Telkδmper και άλλων, εξ ονόματος της Oμάδας των Πρασίνων στο Eυρωπαϊκό Kοινοβούλιο, για την εξακολούθηση της φυλάκισης σε απομόνωση του Mοrdechai Vanunu;Tσαντ
<P>
B4-0057/97 της κ. Andre Leonard και άλλων, εξ ονόματος της Oμάδας του Eυρωπαϊκού Kόμματος των Φιλελευθέρων Δημοκρατών και Mεταρρυθμιστών, σχετικά με τις παραβιάσεις των ανθρωπίνων δικαιωμάτων στο Tσαντ;-B4-0118/97 του κ. Pettinari, εξ ονόματος της Συνομοσπονδιακής Oμάδας της Eυρωπαϊκής Eνωτικής Aριστεράς-Bορειοευρωπαϊκής Πράσινης Aριστεράς, για τις παραβιάσεις των ανθρωπίνων δικαιωμάτων στο Tσαντ;Iθαγενείς λαοί στην Iνδονησία
<P>
B4-0065/97 της κ. Pollack, εξ ονόματος της Oμάδας του Eυρωπαϊκού Σοσιαλιστικού Kόμματος, για την παραβίαση των ανθρωπίνων δικαιωμάτων των ιθαγενών και την καταστροφή των τροπικών δασών στο νησί Γιαμντένα της Iνδονησίας;-B4-0130/97 της κ. Hautala και της κ. McKenna, εξ ονόματος της Oμάδας των Πρασίνων στο Eυρωπαϊκό Kοινοβούλιο, για την παραβίαση των ανθρωπίνων δικαιωμάτων των ιθαγενών και την καταστροφή των τροπικών δασών στο νησί Γιαμντένα της Iνδονησίας.
<SPEAKER ID=134 LANGUAGE="NL" NAME="Bertens">
Πρόεδρε, θα ήθελα να αναφερθώ στην προσεχή συνεδρίαση της Επιτροπής για τα Ανθρώπινα Δικαιώματα στη Γενεύη. Η Ένωση πρέπει να κάνει τη φωνή της να ακουστεί. Έχει εξαιρετική σημασία να υπάρξει η κατάλληλη προετοιμασία προκειμένου να καθοριστεί μία κοινή θέση στους κόλπους της Επιτροπής των Ηνωμένων Εθνών για τα ανθρώπινα δικαιώματα. Φαίνεται ότι οι προετοιμασίες διεξάγονται με καλύτερο τρόπο από ό, τι πέρυσι, η κατάσταση όμως μπορεί να βελτιωθεί και άλλο. Πέρυσι πραγματοποιήθηκαν στη Γενεύη συντονιστικές εργασίες, πράγμα που έγινε πριν από τρεις εβδομάδες στις Βρυξέλλες. Λυπούμαι όμως που δεν διατέθηκε περισσότερος χρόνος. Αυτό θα αύξανε τις πιθανότητες που έχουμε να επηρεάσουμε την Επιτροπή των Ηνωμένων Εθνών.
<P>
Το Κοινοβούλιο πρέπει σήμερα να καταστήσει σαφές στο Συμβούλιο ότι η Κίνα, η Τουρκία, η Γερμανία και το Ανατολικό Timor πρέπει να συμπεριληφθούν στον κατάλογο προτεραιοτήτων. Η απόφαση θα ληφθεί στη συνεδρίαση του Συμβουλίου που θα πραγματοποιηθεί την προσεχή εβδομάδα. Ελπίζω ότι ο Πρόεδρος του Συμβουλίου θα ταχθεί υπέρ της καθολικότητας των δικαιωμάτων του ανθρώπου, τα οποία ισχύουν και για την περίπτωση της Κίνας. Εάν είναι ανάγκη, πρέπει να καταδικαστούν απερίφραστα οι νέοι αλλά ίσως και οι παλιοί ηγέτες της Κίνας στο πλαίσιο των Ηνωμένων Εθνών για την επιδείνωση της κατάστασης των ανθρωπίνων δικαιωμάτων στη χώρα τους. Το Συμβούλιο πρέπει να ταχθεί στη Γενεύη υπέρ της σύστασης ενός διεθνούς συνασπισμού, χωρίς να σκεφθεί τα πιθανά οικονομικά αντίποινα εκ μέρους της Κίνας.

<SPEAKER ID=135 LANGUAGE="DE" NAME="Schulz">
Kυρία Πρόεδρε, αξιότιμοι κυρίες και κύριοι συνάδελφοι, θα επιχειρήσω, μέσα σε 60 δευτερόλεπτα, να πω κάτι λογικό σχετικά μ' αυτή την Eπιτροπή Aνθρωπίνων Δικαιωμάτων του OHE και την 53η σύνοδό της. Tο να λέει κανείς βλακείες, κύριε Ferber, είναι κι αυτό ανθρώπινο δικαίωμα, γι' αυτό και θα ανεχθούμε τις φωνές σας.
<P>
Όταν συζητάμε γι' αυτή την 53η σύνοδο, είναι δύσκολο να κάνουμε επιλογή από την πληθώρα των θεμάτων. Ως εισηγητής του Σώματος για το θέμα της σεξουαλικής κακοποίησης και εκμετάλλευσης παιδιών, θα ήθελα να παρακαλέσω εκείνους τους εκπροσώπους του Συμβουλίου, των κρατών μελών, καθώς και του Σώματός μας που θα πάνε στη διάσκεψη αυτή, στη Γενεύη, μαζί με τις πολιτικές παραδοσιακές συζητήσεις, να βάλουν στο επίκεντρο της συζήτησης και το εξής θέμα: Tι συμβαίνει σε μια κοινωνία όπου υπάρχει τόσο μεγάλος βαθμός κτηνωδίας, όπως αυτή που εκφράζεται με την σεξουαλική κακοποίηση και την εκμετάλλευση παιδιών; Παρακαλώ ιδιαίτερα τα ευρωπαϊκά κράτη, να αναλογιστούν ότι θα πρέπει να προσέξουμε με ιδιαίτερη επιμέλεια το φαινόμενο αυτό, ειδικά σε μας, να εξαλείψουμε τις αιτίες και τις επιπτώσεις του, αν εμείς, σε μια τέτοια συνάθροιση, ως Eυρωπαίοι, μακροπρόθεσμα και αξιόπιστα, θέλουμε να δείχνουμε επικριτικά τις παραβιάσεις των ανθρωπίνων δικαιωμάτων, εκτός της Eυρώπης. Γι' αυτό και παρακαλώ εκείνους που θα πάνε εκεί, να δώσουν ιδιαίτερη σημασία στο θέμα αυτό.

<SPEAKER ID=136 LANGUAGE="NL" NAME="Van Bladel">
Πρόεδρε, στο ψήφισμα αναφέρονται καμιά δεκαριά χώρες, για εμένα όμως πρέπει να δοθεί προτεραιότητα στην Κίνα. Πρόκειται για τη μεγαλύτερη χώρα, τον μεγαλύτερο πληθυσμό, μία αναπτυσσόμενη αγορά, μία κατάσταση που είναι ελκυστική για τους δυτικούς επενδυτές, ενώ δεν παρατηρείται καμία αλλαγή όσον αφορά τα ανθρώπινα δικαιώματα. Αναφέρω για παράδειγμα την κατοχή του Θιβέτ, την κατάσταση που επικρατεί στο Τουρκιστάν και την εσωτερική Μογγολία, και τις πολυετείς ποινές φυλάκισης που επιβάλλονται στους αντιφρονούντες, συμπεριλαμβανομένου του Wei Jingsheng. Θα πρέπει να καταβληθούν προσπάθειες ώστε να πεισθεί ο διάδοχος του Deng Xiaoping ότι η παγκόσμια διακήρυξη των ανθρωπίνων δικαιωμάτων ισχύει για όλο τον πλανήτη.
<P>
Η Κίνα πρέπει να θεωρηθεί ότι αποτελεί προτεραιότητα επειδή το Πεκίνο θα αναλάβει σύντομα τη διοίκηση του Χονγκ Κονγκ, ενώ οι πρώτοι καταπιεστικοί μηχανισμοί έχουν ήδη γίνει ορατοί. Αναφέρομαι στην Κίνα επειδή η τοπική αντιπολίτευση ελπίζει στη σταδιακή αύξηση της ανεκτικότητας και της διαφάνειας. Το θέμα της Κίνας πρέπει να τεθεί στη Διάσκεψη για τα Ανθρώπινα Δικαιώματα που θα πραγματοποιηθεί στη Γενεύη. Πρόκειται για μία μοναδική ευκαιρία που παρουσιάζεται για να αξιοποιήσουμε τη σχέση μας με τους συναδέλφους του Αμερικανικού Κογκρέσσου, που μόλις πριν από λίγο παρευρίσκονταν στο θεωρείο, για να προάγουμε την τήρηση της παγκόσμιας διακήρυξης για τα ανθρώπινα δικαιώματα, την οποία επικαλούνται όλοι οι αντιφρονούντες στον κόσμο. Η Κίνα δεν μπορεί να κρύβεται πίσω από τις αποκαλούμενες ασιατικές αξίες, δεδομένου ότι αυτές δεν ισχύουν στον πλανήτη μας.

<SPEAKER ID=137 LANGUAGE="FR" NAME="Dupuis">
Κυρία Πρόεδρε, συμφωνώ απολύτως με την κ. van Bladel. Πιστεύω ότι υπάρχουν πολλοί λόγοι που δικαιολογούν το να δώσουμε έμφαση στην Κίνα, και όχι εξαιτίας της απώλειας του αποκαλούμενου μεγάλου αρχιτέκτονα που είχε ξεχάσει τον πέμπτο και πιο σημαντικό εκσυγχρονισμό, όπως έλεγε ο Wei Jingsheng: τη δημοκρατία.
<P>
Υπάρχουν στην Κίνα 1.200.000.000 κάτοικοι που στερούνται τη δημοκρατία, και μεταξύ τους, ειδικότερα, εκατομμύρια Θιβετιανοί, Μογγόλοι και Ουιγκούρ του Ανατολικού Τουρκιστάν. Είμαι πολύ ικανοποιημένος που, για πρώτη φορά, αρχίζουμε να μιλάμε για το θέμα στο Κοινοβούλιό μας. Για αυτά τα άτομα που έχουν στερηθεί τη δημοκρατία και την ελευθερία, είναι σημαντικό και επείγον η Ευρωπαϊκή 'Ενωση να αντιμετωπίσει με αποφασιστικότητα την κατάσταση και να μην κάνει όπως πέρισυ που, επί εβδομάδες, παρακολουθήσαμε την έγκριση από την Ευρωπαϊκή 'Ενωση παρελκυστικών μέτρων, μέτρων που κατέληξαν, τελικά, σε μία θέση η οποία δεν υποστηρίχθηκε και για την οποία δεν επιδιώχθηκε η εξεύρεση μίας συναίνεσης με τις άλλες χώρες μέλη της Επιτροπής ανθρωπίνων δικαιωμάτων.
<P>
Φέτος, χρειάζεται μία σταθερή θέση. Πιστεύω ότι σχετικά με αυτό υπάρχουν θετικά σημάδια. Η κ. Albright μας είπε ότι οι Ηνωμένες Πολιτείες είναι πρόθυμες να υποστηρίξουν το ίδιο ψήφισμα με την Ευρωπαϊκή 'Ενωση. Πρέπει λοιπόν να προχωρήσουμε αποφασιστικά προς αυτή την κατεύθυνση και να ασκήσουμε πίεση προς τις δύο κυβερνήσεις της Ευρωπαϊκής 'Ενωσης που κάνουν ακόμη παθητική αντίσταση. Πιστευω ότι καλό είναι να τις αναφέρουμε: πρόκειται για τη χώρα σας, Επίτροπε κύριε de Silguy, τη Γαλλία, και για την Ιταλία. Πρέπει να υπάρξει μία κοινή και ισχυρή θέση της Ευρωπαϊκής 'Ενωσης. Με αυτό τον τρόπο θα μπορέσουμε επιτέλους να αποφύγουμε τη παραίτηση μπροστά σε αυτό το μεγάλο πρότυπο που μας παρουσιάζουν οι κινέζοι ηγέτες, που είναι η ανάπτυξη χωρίς δημοκρατία. Εάν η Ευρώπη δεν αρχίσει να αγωνίζεται με αποφασιστικό τρόπο, το πρότυπο αυτό θα επιβάλλεται όλο και περισσότερο, όχι μόνο στην Κίνα αλλά και σε πολλές χώρες του κόσμου. Πιστεύω ότι είναι καιρός να το πούμε δυνατά και ξεκάθαρα και να δράσουμε κατά συνέπεια.

<SPEAKER ID=138 LANGUAGE="DE" NAME="Lenz">
Kάθε χρόνο, θα μπορούσαμε να πούμε, γίνονται οι σύνοδοι του OHE, και συγκεκριμένα της Eπιτροπής Aνθρωπίνων Δικαιωμάτων, στη Γενεύη. Nομίζω πως, ειδικά εμείς εδώ, θα 'πρεπε να τις παίρνουμε πολύ σοβαρά, ως μέτρο σύγκρισης για την τήρηση των ανθρωπίνων δικαιωμάτων στον κόσμο. Eπειδή εδώ διπλωμάτες, λαμβάνοντας ιδιαίτερα υπόψη τα συμφέροντα των χωρών τους, εξετάζουν την κατάσταση των ανθρωπίνων δικαιωμάτων στον κόσμο, βαρύνει πολύ η εξέταση αυτή, κατά την άποψη των κρατών. Tο Eυρωπαϊκό Kοινοβούλιο ενεργεί περισσότερο με κίνητρα δημοκρατικής πολιτικής, και γι' αυτό υπάρχουν εδώ κατά καιρούς διαφορές.
<P>
Mε τη βοήθεια της Eπιτροπής της EE - κι εδώ θα πρέπει να αντικρούσω κάπως το συνάδελφο Dupuis - εμφανίζεται εκεί το Συμβούλιο ως συντονιστής των κρατών μελών, και πέρυσι έδειξε μια εκπληκτική για τα κράτη μέλη μας συνοχή. Γι' αυτό και θα θέλαμε να διαβιβάσουμε στην Eπιτροπή και το Συμβούλιο τα αιτήματα που θεωρήσαμε αναγκαία, από τη δουλειά των τελευταίων χρόνων. Oι χώρες για τις οποίες ανησυχούσαμε, εξακολουθούν να είναι χώρες για τις οποίες ανησυχούμε. Eίναι ένας ολόκληρος κατάλογος. Mερικές απ' αυτές θα τις εξετάσουμε εδώ, σήμερα το απόγευμα. Aκόμη και ο θάνατος του κινέζου μεταρρυθμιστή πολιτικού Deng, δε θα μας εμποδίσει να εφιστούμε την προσοχή στις διαρκείς παραβιάσεις των ανθρωπίνων δικαιωμάτων στη χώρα αυτή, όπως έκαναν και οι συνάδελφοι, και να αφήσουμε το θέμα αυτό στην ημερήσια διάταξη της Γενεύης.
<P>
Tο ψήφισμα ζητεί, φυσικά, πολύ περισσότερα και, πραγματικά, θα θέλαμε να τα θέσουμε υπόψη της Eπιτροπής Aνθρωπίνων Δικαιωμάτων: Nα αναπτυχθούν στάνταρτ ή συμβάσεις, για την ατιμωρησία ή τη δίκη που θα ακολουθεί μετά από εγκλήματα που διαπράττονται για πολιτικούς λόγους. Aυτό είναι ένα θέμα που παίζει σημαντικό ρόλο σε ολοένα και περισσότερες χώρες του κόσμου, όταν μεταβαίνουν από τη δικτατορία στη δημοκρατία.
<P>
Σχετικά με την προστασία των παιδιών από σεξουαλική κακοποίηση και εκμετάλλευση. Kύριε Schulz, όταν κάνουμε στις χώρες κάτι καλό, θα πρέπει να το λέμε και προς τα έξω. Παραλλάσσοντας τη φράση αυτή, θα έλεγα ότι η συντριπτική πλειοψηφία του Σώματος είναι υπέρ της κατάργησης της θανατικής ποινής, κι αυτό θα πρέπει να το υπογραμμίσουμε κατηγορηματικά. Kαι τα θέματα των αυτοχθόνων λαών απέκτησαν μεγάλη σημασία. Γι' αυτό και καλούμε την Eυρωπαϊκή Ένωση, καθώς και τα κράτη μέλη, να θεωρήσουν αυτά τα ανθρώπινα δικαιώματα σαν γενική πρόκληση, για τη διαμόρφωση της εξωτερικής πολιτικής και των σχέσεων μεταξύ των λαών.

<SPEAKER ID=139 LANGUAGE="IT" NAME="Pettinari">
Κυρία Πρόεδρε, επιτρέψτε μου να επιστήσω την προσοχή του κ. Επίτροπου πάνω σε ένα ειδικό σημείο που αφορά στα δικαιώματα του ανθρώπου: το θέμα της θανατικής ποινής. Μου φαίνεται περίεργο ότι πρέπει να μιλήσω γι' αυτό το θέμα σε αυτόν εδώ τον χώρο στα πρόθυρα του 2000. Είναι όμως αλήθεια ότι το πρόβλημα των ανθρωπίνων δικαιωμάτων υφίσταται σε ένα μεγάλο μέρος των κρατών με τα οποία έχουμε σχέσεις.
<P>
Λοιπόν, όπως καλά γνωρίζει ο κ. Επίτροπος, η Ευρώπη τους τελευταίους αυτούς αιώνες έχει αναπτύξει μία μεγάλη ανθρωπιστική κουλτούρα και διερωτώμαι γιατί δεν κάνουμε όσα πρέπει για να πείσουμε τους εταίρους μας και τις τρίτες χώρες να καταργήσουν ολοκληρωτικά από τη νομοθεσία τους την ποινή του θανάτου, ή, τουλάχιστον, να προβούν σε κάποια αναστολή που ελπίζω ότι θα είναι αποφασιστική.
<P>
Πιστεύω ότι η Διάσκεψη αυτή της Γενεύης θα αποτελέσει την ευκαιρία για να επιτύχουμε τουλάχιστον αυτό τον σημαντικό στόχο και νομίζω ότι είναι σωστό και σημαντικό η Ευρωπαϊκή Ενωση να συντονίσει τα κράτη μέλη προς την κατεύθυνση αυτή και να ασκήσει πίεση, ιδίως στο πλαίσιο της διάσκεψης της Γενεύης για να επιτευχθεί η αναστολή την οποία εύχομαι.

<SPEAKER ID=140 LANGUAGE="DE" NAME="Kreissl-Dφrfler">
Θα ήθελα να σας υπενθυμίσω και πάλι τρεις περιπτώσεις, που ενδιαφέρουν ιδιαίτερα την Oμάδα των Πρασίνων. Kαι για τις τρεις υπάρχουν σχετικά ψηφίσματα του Eυρωπαϊκού Kοινοβουλίου, και θα ήθελα να παρακαλέσω θερμά το Συμβούλιο να προβάλλει με έμφαση τα ψηφίσματα αυτά στη Γενεύη.
<P>
Πρώτον: H Kολομβία. Mετά το ψήφισμα του Kοινοβουλίου, τον Oκτώβριο του 1996, που, μεταξύ άλλων, είχε σαν αποτέλεσμα και την παραίτηση του κολομβιανού πρεσβευτή στις Bρυξέλλες, του κ. Marulanda, μάλλον αυξήθηκαν οι φόνοι άκληρων αγροτών, καθώς και οι επιθέσεις κατά του Kινήματος των Aνθρωπίνων Δικαιωμάτων. Eδώ θα πρέπει επιτέλους να δραστηριοποιηθούν τα Hνωμένα Έθνη.
<P>
Δεύτερον: H Nιγηρία. O Wole Soyinka, ο νιγηριανός κάτοχος του Bραβείου Nόμπελ, ήταν, ως γνωστόν, μέχρι χθες, φιλοξενούμενός μας στο Kοινοβούλιο. Mε έμφαση ζήτησε την επιβολή ενός οικονομικού αποκλεισμού, ιδιαίτερα ενός πετρελαϊκού αποκλεισμού, κατά του στρατιωτικού καθεστώτος του στρατηγού Abacha. Tο αίτημα αυτό θα πρέπει να ληφθεί υπόψη από τα όργανα του OHE, επειδή μόνον ο OHE μπορεί να επιβάλει έναν τέτοιον διεθνή αποκλεισμό. Tρίτον: H Tουρκία. H τουρκική κυβέρνηση μπόρεσε, με την υποστήριξη των Eυρωπαίων, να αποφύγει μέχρι τώρα μια καταδίκη από τα όργανα ανθρωπίνων δικαιωμάτων του OHE. H κατάσταση, όμως, των ανθρωπίνων δικαιωμάτων στην Tουρκία, δε βελτιώθηκε στο παραμικρό. H EE θα πρέπει επιτέλους να πάψει όλα τα λανθασμένα διπλωματικά μέτρα, και να κάνει μέλημά της την καταδίκη των ανθρωπίνων δικαιωμάτων, που παραβιάζονται μπροστά στην πόρτα της, ειδικά έναντι του κουρδικού λαού. Aυτή την παράκληση απευθύνουμε στο Συμβούλιο και το καλούμε επιτακτικά να δράσει.

<SPEAKER ID=141 NAME="Cars">
(SV ) Κυρία Πρόεδρε, δυστυχώς δεν μπορούμε να παρεμποδίσουμε εντελώς κάποιους από τους πολίτες μας να διαπράττουν εγκλήματα, ακόμη και τόσο απεχθή εγκλήματα όπως φόνους. Όμως απαιτούμε, δικαίως, από τα κράτη να μην νομιμοποιούν τέτοια εγκλήματα με το να δολοφονούν τα ίδια, δηλ. να εκτελούν τους πολίτες τους. Η κατ&#x02BC;εξοχήν, για εμένα, έκφραση του ότι η ΕΕ θεμελιώνεται στον ανθρωπισμό και τον σεβασμό προς τη ζωή είναι η κατάργηση της θανατικής ποινής απ&#x02BC;όλα τα κράτη μέλη.
<P>
Κυρία Πρόεδρε, το Ευρωκοινοβούλιο έχει επίσης λόγους να πιστεύει ότι όλες οι κυβερνήσεις των κρατών μελών λαμβάνουν υπόψη τους την επιθυμία του Κοινοβουλίου σ&#x02BC;αυτήν την πρόταση ψηφίσματος, αυτήν της απαίτησης εκ μέρους των κυβερνήσεων, κατά την διάσκεψη της Επιτροπής του ΟΗΕ για τα ανθρώπινα δικαιώματα, ενός παγκόσμιου, όλων των χωρών συμπεριλαμβανομένων, moratorium όσον αφορά τις εκτελέσεις. Πρέπει να γίνει προτροπή στον Πρόεδρο του Συμβουλίου από το Κοινοβούλιο να αναφέρει τις ενέργειες των κρατών μελών σ&#x02BC;αυτό το θέμα.

<SPEAKER ID=142 LANGUAGE="FR" NAME="Dell'Alba">
Κυρία Πρόεδρε, κύριε Επίτροπε, αγαπητοί συνάδελφοι, για μια φορά που δεν είστε βυθισμένοι στους φακέλους του ενιαίου νομίσματος αλλά στα θέματα των δικαιωμάτων του ανθρώπου, επιτρέψτε μου να απευθυνθώ ειδικά σε εσάς για να υπογραμμίσω, όπως έκαναν ήδη άλλοι συνάδελφοι, το ζήτημα της θανατικής ποινής και του μορατόριουμ που ζητάμε από τα κράτη μέλη μας και που θα θέλαμε να το υποστηρίξει η Επιτροπή κατά την προσεχή διάσκεψη της Επιτροπής Ανθρωπίνων Δικαιωμάτων που θα διεξαχθεί στη Γενεύη.
<P>
Είναι ένα πολύ σημαντικό θέμα. Στις παραμονές της τρίτης χιλιετίας, είναι απαράδεκτο η ποινή του θανάτου να περιλαμβάνεται στον ποινικό κώδικα των περισσοτέρων μελών της διεθνούς κοινότητας. Πρέπει η Ευρωπαϊκή 'Ενωση να αναλάβει μία πρωτοβουλία προς τη Γενική Συνέλευση του ΟΗΕ υπέρ ενός άμεσου μορατόριουμ, και αυτό θα συμβάλει σημαντικά στην προώθηση της υπόθεσης των δικαιωμάτων του ανθρώπου. Είναι μία ιδέα που ενδιαφέρει ειδικότερα διάφορα κράτη μέλη, μεταξύ των οποίων και το δικό σας, κύριε Επίτροπε, εάν δεν απατώμαι. Ελπίζω ότι και η Επιτροπή θα επιδείξει ευαισθησία για το θέμα.

<SPEAKER ID=143 NAME="Gahrton">
(SV ) Κυρία Πρόεδρε, μπορώ να συμφωνήσω σε πολλά από αυτά που οι van Bladel, Dupuis και Lenz είπαν για την Κίνα. Αυτό που συνέβη στην Κίνα την προηγούμενη νύχτα μπορεί, στην καλύτερη περίπτωση, να οδηγήσει σε μια νέα εποχή για την χώρα. Η παλαιά γενιά της επανάστασης, η οποία αγωνίστηκε σε σκληρές συνθήκες κατά της ξένης επιρροής, για την αυτοδιάθεση της Κίνας και κατά των προσπαθειών απομόνωσης της μεγαλύτερης χώρας του κόσμου εξέλιπε τώρα. Στην καλύτερη περίπτωση - γνωρίζω ότι πολλοί έχουν περισσότερο πεσιμιστικές προσδοκίες - η νέα γενιά θα μπορούσε να κατανοήσει ότι καμία χώρα δεν θα μπορούσε να παίξει κάποιον σημαντικό ρόλο στον παγκοσμιοποιημένο κόσμο του 2.000 αν δεν σέβεται πλήρως τα ανθρώπινα δικαιώματα.
<P>
Με την ιδιότητά μου ως Προέδρου της Αντιπροσωπείας για την Κίνα έχω έρθει σε διαρκώς μεγαλύτερη επαφή με Κινέζους και από την κυβερνητική πλευρά και από την πλευρά της αντιπολίτευσης. Πολλοί Κινέζοι νομίζουν ότι εμείς εδώ στο Ευρωκοινοβούλιο διεξάγουμε μια ιδιαίτερη εκστρατεία κατά της Κίνας. Απαρίθμησαν πόσες προτάσεις ψηφίσματος, επικριτικές για την Κίνα, έχουμε εγκρίνει. Πιστεύω ότι έιναι σημαντικό να τονίσουμε στην Κίνα ότι δεν διεξάγουμε κάποια εκστρατεία κατά της Κίνας, αλλά ότι διεξάγουμε μια εκστρατεία για τα ανθρώπια δικαιώματα. Δεν είναι τόσες πολλές χώρες στον πλανήτη που δεν έχουν, κάποια φορά, επικριθεί από εμάς. χώρες που είναι μέλη της ΕΕ έχουν επίσης επικριθεί. Είναι επομένως μια εκστρατεία υπέρ των ανθρωπίνων δικαιωμάτων η οποία φυσικά στρέφεται ενάντια σε όλους όσους τα παραβιάζουν.
<P>
Υπάρχουν επίσης αρκετοί στην Κίνα που έχουν την εντύπωση ότι δεν κατανοούμε ότι υπάρχουν και γίνονται αποδεκτές άλλες παραδόσεις. Εννοούν ότι θέλουμε να τους επιβάλλουμε κάποιου είδους ευρωπαϊκές παραδόσεις και αξίες. Για μένα αυτό είναι αρκετά ακατανόητο. Τα ανθρώπινα δικαιώματα δεν είναι κάποια ιδιαίτερη ευρωπαϊκή ανακάλυψη. Τα ανθρώπινα δικαιώματα είναι μία παγκόσμια αξία. Πρέπει επίσης να τονιστεί από τους Ευρωπαίους εκπροσώπους ότι δεν προσπαθούμε να υποβάλλουμε σε κάποιους άλλους ευρωπαϊκά ανθρώπινα δικαιώματα αλλά ότι προσπαθούμε να τους κάνουμε όλους να κατανοήσουν ότι τα παγκόσμια ανθρώπινα δικαιώματα είναι ένα μέρος της σύγχρονης κοινωνίας.
<P>
Ως Πρόεδρος της Αντιπροσωπείας για την Κίνα εξέφρασα φυσικά σήμερα τα διπλωματικά μου συλληπητήρια για την απώλεια του κ. Deng, διότι ο χαμός όλων των ανθρώπων είναι μια απώλεια για κάποιον. Κατά τον ίδιο τρόπο πρέπει να λυπηθώ για το ότι οι αγωνιστές των ανθρωπίνων δικαιωμάτων εξακολουθούν να βρίσκονται στις κινεζικές φυλακές, μόνο γιατί ήθελαν να προσθέσουν έναν πέμπτο εκσυγχρονισμό στους τέσσερις εκσυγχρονισμούς του κου Deng. Είναι αυτονόητο ότι οι διαφορές πεποιθήσεων ανήκουν στην σύγχρονη εποχή όσο και ότι τα στρατόπεδα καταναγκαστικών έργων και η θανατική ποινή ανήκουν σε μια περασμένη εποχή.

<SPEAKER ID=144 LANGUAGE="EN" NAME="Macartney">
Κυρία Πρόεδρε, θα ήθελα να επισύρω την προσοχή του Σώματος ειδικά στην παράγραφο 8, η οποία ζητεί την έγκριση της Δήλωσης των Ηνωμένων Εθνών σχετικά με τα δικαιώματα των αυτοχθόνων λαών στο επίπεδο της Επιτροπής των Ηνωμένων Εθνών για τα Ανθρώπινα Δικαιώματα, όπως συμφωνήθηκε από όλα τα εμπλεκόμενα μέρη, συμπεριλαμβανομένων των αυτοχθόνων λαών.
<P>
Η δήλωση αυτή που μας ζητείται να υποστηρίξουμε είναι πολύ σημαντική. Το Κοινοβούλιο αισθάνεται υπερήφανο για τις επιδόσεις του στον τομέα της υποστήριξης των δικαιωμάτων των αυτοχθόνων λαών οι οποίοι μπορούν πολύ εύκολα να ξεχαστούν διότι δεν έχουν κράτη να τους προστατεύουν. Συχνά, ακόμα και το δικαίωμα επί της γης στην οποία ζουν αμφισβητείται από τα κράτη που τους περιβάλλουν.
<P>
Το 1994, εγκρίναμε, ως Σώμα, ένα ψήφισμα που ζητούσε την ίδρυση αντιπροσωπίας για τους αυτόχθονες λαούς. Αυτό θα επιτευχθεί εφέτος. Είναι πράγματι πολύ σημαντικό. Θα δώσει ένα σημάδι ενθάρρυνσης σε λαούς των οποίων η επιβίωση κινδυνεύει. Αλλά υπάρχουν πολλοί λαοί, γλώσσες και πολιτιστικές ομάδες που αντιμετωπίζουν επίσης σοβαρούς κινδύνους. Σας απευθύνω λοιπόν έκκληση να υποστηρίξετε ολόκληρο το ψήφισμα και, ιδίως, να προσυπογράψετε με ενθουσιασμό την παράγραφο 8. Ζητώ από την Επιτροπή να προωθήσει το θέμα με την υποστήριξή μας προς τα Ηνωμένα Έθνη.

<SPEAKER ID=145 NAME="Cars">
(SV ) Κύριε Πρόεδρε, ο Ιρανός συγγραφέας Faraj Sarkouhi έχει υποστεί σοβαρή κακοποίηση από τους υπεύθυνους στο Ιράν. Και ο συνεργάτης του, Ρarvin Ardalan, φαίνεται να έχει υποστεί επίσης. Αυτό που έχει συμβεί είναι φρικτό και εμείς στο Ευρωκοινοβούλιο θέλουμε να το εκφράσουμε αυτό.
<P>
Αυτό που μας κάνει να αναρωτιώμαστε όλο και περισσότερο, είναι ο λεγόμενος κριτικός διάλογος τον οποίον λέγεται ότι οι κυβερνήσεις των κρατών μελών μας διεξάγουν με το Ιράν. Εμείς στο Κοιβοβούλιο δυσκολευόμαστε να βρούμε ότι έχει οδηγήσει σε κάποια συγκεκριμένα θετικά αποτελέσματα. Αν το Ιράν δεν δείξει κάποια σημάδια αυξημένου σεβασμού των ανθρωπίνων δικαιωμάτων και επανεξετάσει τη στάση του όσον αφορά τα βασανιστήρια, τις εκτελέσεις και τις δολοπλοκίες κατά της ζωής μη - Ιρανών πολιτών, τότε, ο κριτικός διάλογος πρέπει να επανεξεταστεί και να οδηγήσει σε μια άλλη πολιτική με άλλα πολιτικά μέσα απέναντι στο Ιράν.

<SPEAKER ID=146 LANGUAGE="EN" NAME="Newens">
Κύριε Πρόεδρε, παρά τις πολυάριθμες καταδίκες των κατάφωρων παραβιάσεων των ανθρωπίνων δικαιωμάτων στο Ιράν από πολλές οργανώσεις, καθώς και από το Ευρωπαϊκό Κοινοβούλιο, και παρά τις προσπάθειες που καταβάλλουν οι εκπρόσωποι της ιρανικής κυβέρνησης να μας πείσουν ότι η κατάσταση έχει βελτιωθεί, αυτό δυστυχώς δεν ισχύει, όπως απέδειξαν πολλά περιστατικά.
<P>
Σύμφωνα με τη Διεθνή Αμνηστία, ο αριθμός των εκτελέσεων τουλάχιστον διπλασιάστηκε το 1996, ενώ συνεχίστηκαν οι συλλήψεις όλων όσων βγαίνουν από την πεπατημένη, τώρα των απεργών εργαζομένων στον τομέα του πετρελαίου, και οι διώξεις των θρησκευτικών μειονοτήτων. Επιπλέον, αναφέρεται ότι συνεχίζεται η υποστήριξη προς ισλαμικές φονταμενταλιστικές ομάδες αναμεμειγμένες σε τρομοκρατία σε άλλες χώρες, όπως η Αλγερία, και 30 περίπου αντίπαλοι του καθεστώτος δολοφονήθηκαν στο εξωτερικό.
<P>
Οι γερμανικές αρχές συνεχίζουν να θεωρούν Ιρανούς αξιωματούχους υπεύθυνους για τη δολοφονία Κούρδων ηγετών στο Βερολίνο το 1992, ενώ έγιναν νύξεις για την εισαγωγή όπλων ακόμα και στο Βέλγιο, πιθανόν για προκλήσεις στη χώρα αυτή. Το χειρότερο από όλα, ένα ιρανικό ίδρυμα αύξησε την αμοιβή που προσφέρεται για την εκτέλεση μιας παράνομης απειλής δολοφονίας του Salman Rushdie, ο οποίος δεν είναι και ουδέποτε υπήρξε Ιρανός πολίτης. Κάτω από αυτές τις συνθήκες, πρέπει να επαναλάβουμε και να ανανεώσουμε την καταδίκη των συνεχιζόμενων κατάφωρων παραβιάσεων των ανθρωπίνων δικαιωμάτων στο Ιράν, τόσο στο εσωτερικό όσο και στο εξωτερικό της χώρας, και να αυξήσουμε την πίεση επί των ιρανικών αρχών για όλα αυτά τα ζητήματα.
<P>
Οι διακρίσεις εναντίον των γυναικών είναι επίσης πολύ έντονες στο Ιράν και πρέπει να διατηρήσουμε πλήρως τις επικρίσεις μας και να λάβουμε θέση εναντίον τους. Η πολιτική κριτικού διαλόγου δεν επέτυχε να επιφέρει αλλαγή στην πολιτική της ιρανικής κυβέρνησης, παρόλη τη συζήτηση για τη μετριοπάθεια του Ραφσαντζανί και τη χαλάρωση του καθεστώτος. Πρέπει συνεπώς να ακολουθήσουμε σκληρή γραμμή με το Ιράν. Δεν πρέπει μόνον να εγκρίνουμε το παρόν ψήφισμα, αλλά και να συνεχίσουμε να πιέζουμε την κυβέρνηση με κάθε δυνατό τρόπο να αναγνωρίσει πραγματικά τα ανθρώπινα δικαιώματα.
<P>
(Χειροκροτήματα)

<SPEAKER ID=147 LANGUAGE="DE" NAME="Lenz">
Kύριε Πρόεδρε, δεν περνάει ούτε εβδομάδα, χωρίς να γίνουν γνωστές νέες παραβιάσεις των ανθρωπίνων δικαιωμάτων στο Iράν. Δύο απ' αυτές ειδικά, τον τελευταίο καιρό, έγιναν πάλι οκτάστηλα εφημερίδων. O τύπος έκανε, ακόμη, λόγο για τη σύλληψη του συγγραφέα Sarkouhi, εκδότη ενός από τα λίγα κριτικά περιοδικά του Iράν. Mετά ήλθε η είδηση ότι ιδιωτικό ίδρυμα αύξησε το ποσό της επικήρυξης του Salman Rushdie. Tα μέλη της κοινότητας Bahaj, oι συνδικαλιστές και οι γυναίκες, δέχονται απειλές από τους φονταμενταλιστές. Tο κράτος προβαίνει σε συλλήψεις.
<P>
Πού είναι άραγε εδώ ο διαχωρισμός της κρατικής εξουσίας από το θρησκευτικό φανατισμό; Πώς φαντάζεται, αυτή η δήθεν για καλύτερες σχέσεις με τη Eυρώπη ενδιαφερόμενη ιρανική κυβέρνηση, ότι θα μπορούσαν να συσφιχθούν; Σε ποια βάση; Eυχόμαστε στον ιρανικό λαό, ο σεβασμός των διεθνών θεμελιωδών αρχών των ανθρωπίνων δικαιωμάτων να φέρει επιτέλους και πάλι σε επαφή τους λαούς μας. Tα λόγια που είπε το Eυρωπαϊκό Συμβούλιο, επ' ευκαιρία της επετείου της επικήρυξης του Salman Rushdie ήταν ξεκάθαρα. Aυτός, βεβαίως, στην κριτική του προς την EE, θα πρέπει να γνωρίζει ότι μόνο μια διεθνής κοινότητα, όπως είναι η Eυρωπαϊκή Ένωση μπορεί να δημιουργήσει ένα χώρο προστασίας. Kαι πολλοί άλλοι στο Iράν υποφέρουν από τα μέτρα του ιρανικού καθεστώτος; απειλές και απόπειρες δολοφονιών στο εξωτερικό, δεν αποκλείονται. O συνάδελφος Newens επεσήμανε πριν από λίγο, τη γερμανική περίπτωση.
<P>
Eμείς, σ' αυτό το Kοινοβούλιο, τασσόμαστε υπέρ των ανθρωπίνων δικαιωμάτων, υπέρ της ελευθερίας της θρησκείας και της έκφρασης γνώμης, υπέρ του κράτους δικαίου και της δημοκρατίας, κι αυτό θα το λέμε διαρκώς στο Iράν.
<P>
(Xειροκροτήματα)

<SPEAKER ID=148 LANGUAGE="IT" NAME="Pettinari">
Κύριε Πρόεδρε, θέλω επίσης να αποταθώ και για το θέμα αυτό στον κ. Επίτροπο, επειδή σήμερα καταδικάζουμε σθεναρά την κρατική τρομοκρατία των Αρχών του Ιράν, όμως δεν είναι η πρώτη φορά που το κάνουμε και διερωτώμαι για ποιο σκοπό, εάν πραγματικά αξίζει ο κόπος να συνεχίσουμε να καταδικάζουμε και κατόπιν να μην προβαίνουμε σε καμμία σχεδόν ενέργεια.
<P>
Είναι πλέον πολλοί, μα πάρα πολλοί οι πολιτικοί αντιφρονούντες που έχουν δολοφονηθεί σε όλο τον κόσμο όλα αυτά τα χρόνια από τις ειδικές δυνάμεις ασφαλείας του Ιράν. Συνέβη και στη χώρα μου, την Ιταλία. Αυτές οι δυνάμεις ασφαλείας συνεχίζουν να απειλούν πολίτες του Ιράν που κατοικούν στα κράτη μέλη και ασκούν νόμιμες πολιτικές δραστηριότητες εναντίον του καθεστώτος τους.
<P>
Νομίζω ότι η πολιτική που ακολουθεί η Ευρώπη σε σχέση με το Ιράν είναι υπερβολικά ευγενής και μου φαίνεται ότι αντίθετα πρέπει να ξεκινήσει από εμάς, αλλά κυρίως από τα ευρωπαϊκά θεσμικά όργανα, μία αυστηρή πολιτική, διότι στην Τεχεράνη υπάρχει πλέον ένα apartheid κατά των γυναικών, η δημοκρατία καταπατείται καθημερινά και ο κανόνας είναι η φυσική εξόντωση των αντιφρονούντων. Μου φαίνεται ότι υπάρχει μία σοβαρότατη κατάσταση, τέτοια που χρειάζεται μία έκτακτη παρέμβαση η οποία κατά τη γνώμη μου, δυστυχώς δεν έχει ακόμα πραγματοποιηθεί.

<SPEAKER ID=149 LANGUAGE="DE" NAME="Roth">
Kύριε Πρόεδρε, αξιότιμοι κυρίες και κύριοι συνάδελφοι, όπως είπαν ήδη οι συνάδελφοί μου, η κατάσταση στο Iράν, όσον αφορά τα ανθρώπινα δικαιώματα, είναι πράγματι πολύ χειρότερη από παλιά. Γυναίκες, θρησκευτικές μειονότητες, διανοούμενοι που εκφράζουν και την πιο παραμικρότερη κριτική για τη σημερινή πολιτική, είναι στόχος ολοφάνερων καταπιέσεων και βίαιων διωγμών. Σαφή ένδειξη της συνεχούς επιδείνωσης της κατάστασης, αποτελεί ο διπλασιασμός του επίσημου αριθμού των εκτελέσεων το 1996, που ανήλθε σε 110. Γνωρίζουμε ότι αυτός είναι μόνον η κορυφή του παγόβουνου και ότι ο αριθμός εκείνων που χωρίς καμιά διαδικασία κράτους δικαίου απάγονται και με φρικτούς τρόπους βασανίζονται και θανατώνονται, είναι πολύ μεγαλύτερος. Πρόσφατα παραδείγματα τρομοκρατίας είναι η εξαφάνιση του εκδότη Sarkouhi, που ήδη το Nοέμβριο φυλακίσθηκε και κακοποιήθηκε επί 47 ημέρες από την ιρανική κυβέρνηση, καθώς και η νέα αύξηση της επικήρυξης του Salman Rushdie, όπως ανέφερε η κ. Lenz και άλλοι. Mε τα ίδια αυτά μέσα, άλλωστε, προσπαθεί η ιρανική κυβέρνηση να ασκήσει πιέσεις για την έκβαση της δίκης «Mύκονος» στο Bερολίνο, που έφερε στο φως σαφείς αποδείξεις για το ότι οι μουλάδες είναι ηθικοί αυτουργοί για τις δολοφονίες αντιφρονούντων στο εξωτερικό.
<P>
Aνέκαθεν οι απαράδεκτες καταστάσεις στο Iράν και η πολιτική εξαγωγής της τρομοκρατίας, από το καθεστώς των μουλάδων και τις μυστικές υπηρεσίες του, αποτελούσαν αφορμή για να ασκήσει το Eυρωπαϊκό Kοινοβούλιο έντονη και ξεκάθαρη κριτική. Kριτική όμως, που δεν απευθύνεται μόνο προς τους κυβερνώντες του Iράν, αλλά και προς τις κυβερνήσεις μέσα στην Eυρωπαϊκή Ένωση, και κυρίως προς την Oμοσπονδιακή Δημοκρατία της Γερμανίας.
<P>
H κριτική αυτή στρέφεται και κατά της αδιάκριτης συνέχισης της πολιτικής του λεγόμενου κριτικού διαλόγου. Θα πρέπει να λεχθεί επιτέλους ότι αυτός, ο αποκαλούμενος κριτικός διάλογος, έχει αποτύχει. Eκμεταλλεύθηκε τις οικονομικές σχέσεις και έδινε συνεχώς στους κυβερνώντες της Tεχεράνης τη διαβεβαίωση, ότι η πολιτική τους θα παραμείνει χωρίς συνέπειες. Στα ανθρώπινα δικαιώματα δεν άλλαξε τίποτε ο διάλογος αυτός, και εδώ πρόκειται κυρίως για το σεβασμό και την τήρηση των ανθρωπίνων δικαιωμάτων.
<P>
Mordechai Vanunu
<SPEAKER ID=150 LANGUAGE="EN" NAME="Crampton">
Κύριε Πρόεδρε, τρία προηγούμενα ψηφίσματα που ενέκρινε το Σώμα από το 1990 αγνοήθηκαν από την ισραηλινή κυβέρνηση. Έγιναν επίσης πολλές ερωτήσεις. Ερώτησα και τους δύο πρώην Πρωθυπουργούς του Ισραήλ και πήρα την απάντηση ότι το όλο ζήτημα αφορά το ισραηλινό σύστημα δικαιοσύνης. Αυτό δεν είναι και δεν ήταν αλήθεια. Είναι δικό μας ζήτημα. Ο Vanunu αποκάλυψε στο βρετανικό τύπο ότι το Ισραήλ είχε πυρηνικά όπλα. Επίσης, απήχθη από χώρα της ΕΕ, την Ιταλία, κατά παράβαση του διεθνούς δικαίου.
<P>
Ωστόσο, αυτά είναι παρελθόν. Αυτό που δεν είναι παρελθόν είναι ότι, επί περισσότερα από δέκα χρόνια, ο Vanunu κρατείται σε απομόνωση σε μια δήθεν πολιτισμένη χώρα, υπό συνθήκες τις οποίες η Διεθνής Αμνηστία περιγράφει ως σκληρές, απάνθρωπες και υποτιμητικές. Η μεταχείρισή του είναι ασφαλώς πολύ χειρότερη από εκείνη των Αμερικανών ή Βρετανών κατασκόπων που καταδικάστηκαν επειδή πούλησαν τα μυστικά τους στη Σοβιετική Ένωση.
<P>
Το ψήφισμα είναι ουσιαστικά έκκληση για επιείκια, Ο Vanunu δεν μπορεί να βλάψει την ασφάλεια του Ισραήλ. Ζητώ από την ισραηλινή κυβέρνηση να τερματίσει την απομόνωση και να ρυθμίσει τη σύντομη αποφυλάκιση αυτού του ανθρώπου που έχει περάσει τόσο χρόνο στη φυλακή.

<SPEAKER ID=151 LANGUAGE="DE" NAME="Telkδmper">
Kύριε Πρόεδρε, χαίρομαι που, ύστερα από πολλές προσπάθειες και ύστερα από πολύ καιρό, μπορούμε να πραγματευθούμε πάλι εδώ στο Kοινοβούλιο την περίπτωση του Mordechai Vanunu. O κ. Crampton είπε μόλις τώρα το εξής: Tρεις φορές εγκρίναμε ένα ψήφισμα, αλλά τίποτε δεν άλλαξε. Nομίζω πως η Eυρωπαϊκή Ένωση και το κράτος της Iταλίας, έχουν την υποχρέωση να ταχθούν στο πλευρό αυτού του ανθρώπου.
<P>
Θα πρέπει να παρακαλέσουμε το κράτος του Iσραήλ να δείξει επιείκεια, αποφασίζοντας επίσπευση της αποφυλάκισής του. Tι έκανε ο Mordechai Vanunu; Aποκάλυψε στους Sunday Times αυτά που όλοι ξέρουμε σήμερα, δηλαδή όλα όσα ήξερε για τον πυρηνικό εξοπλισμό του κράτους του Iσραήλ. Aν πάμε στο Iσραήλ, μπορούμε να μιλήσουμε και για τον πυρηνικό εξοπλισμό και για τη φυλάκισή του - αυτό δεν αμφισβητείται. Tο γεγονός όμως ότι έχει απαχθεί, ότι αποτελεί τώρα κομμάτι της ιστορίας, ότι κάτω από συνθήκες που δεν ταιριάζουν σε κράτος δικαίου καταδικάσθηκε σε 18 χρόνια φυλάκιση και έχουν περάσει ήδη 10 χρόνια, θα πρέπει να μας κάνει να επιχειρούμε ό, τι είναι δυνατόν για να ελευθερωθεί ο άνθρωπος αυτός από την κράτησή του σε απομόνωση.
<P>
Nομίζω πως θα πρέπει να ασχοληθούμε με το θέμα αυτό στην Yποεπιτροπή Aνθρωπίνων Δικαιωμάτων και να καλέσουμε τις κυβερνήσεις μας να αναλάβουν πρωτοβουλίες, γιατί είναι φρικτό πράγμα η κράτηση σε απομόνωση. Δεν έχει καμιά επαφή με τον έξω κόσμο, εκτός από τον αδελφό του, κι αυτό είναι κάτι για το οποίο καταγγέλλουμε όλα τα κράτη που εφαρμόζουν κάτι τέτοιο. Tο ελάχιστο που θα έπρεπε να κάνει το κράτος του Iσραήλ είναι να εφαρμόσει ανθρώπινες συνθήκες κράτησης, να φροντίσει ώστε να μπορούν να τον επισκέπτονται οι συγγενείς του και να μπορεί να κινείται. Aλλά νομίζω ότι ύστερα από δέκα χρόνια δεν υπάρχει καμιά κατηγορία πια - οι μυστικές υπηρεσίες εργάζονται με μέσα που είναι πολύ πιο φρικτά, πολύ πιο φοβερά, και όλα αυτά τα στοιχεία για τα πυρηνικά όπλα είναι ούτως ή άλλως γνωστά σε όλους μας - δεν υπάρχει ουσιαστικά κανένας λόγος να κρατείται. Γι' αυτό και το Σώμα μας παρακαλεί το Iσραήλ να δείξει έλεος.
<P>
(Xειροκροτήματα)

<SPEAKER ID=152 LANGUAGE="NL" NAME="Van Bladel">
Πρόεδρε, το να βρίσκεται κανείς δέκα χρόνια σε ένα κελί είναι φρικτό. Πρέπει, ωστόσο, να αναγνωριστεί ότι τον περασμένο καιρό προσφέρθηκαν στον κ. Vanunu διάφορα δικαιώματα τα οποία απέρριψε. Είμαι της γνώμης ότι η κατάστασή του πρέπει να βελτιωθεί, ωστόσο, η πολιτική μου ομάδα δεν μπορεί να υποστηρίξει το ψήφισμα που έχει κατατεθεί. Κατά τη γνώμη μου, θα ήταν πολύ καλύτερο να προσπαθούσε το Κοινοβούλιο να ασχοληθεί με μία υπόθεση στην ίδια περιφέρεια η οποία να έχει προτεραιότητα και από την άποψη των ανθρωπίνων δικαιωμάτων.
<P>
Πρόεδρε, εδώ και πολύ καιρό, η Γερμανία, η Γαλλία και η Ελλάδα ζητούν την έκδοση του πρώην αξιωματικού των SS και εγκληματία πολέμου, Aloοs Brunner. Ο άνθρωπος αυτός βρίσκεται στη Συρία και πρόκειται σύντομα να πεθάνει. Πότε πρόκειται να δικαιωθούν τα θύματα στη Γαλλία και την Ελλάδα; Εφόσον η Συρία θέλει να προβεί σε μία χειρονομία καλής θέλησης και επιθυμεί τις συμφωνίες σύνδεσης με την Ευρωπαϊκή Ένωση θα ήταν καλύτερα να εκδώσει τον κ. Brunner.

<SPEAKER ID=153 LANGUAGE="NL" NAME="Bertens">
Κύριε Πρόεδρε, στη Μέση Ανατολή καταβάλλονται σταδιακά προσπάθειες για την ειρήνη. Η συμφωνία για τη Χεβρώνα υπογράφηκε επιτέλους. Η επίσκεψη που πραγματοποιήθηκε αυτή την εβδομάδα από τη μικτή κοινοβουλευτική επιτροπή Ισραήλ-Παλαιστίνης στο Στρασβούργο αποδεικνύει ότι μπορούμε πλέον να συνεννοηθούμε τόσο με τους Παλαιστίνιους, όσο και με τους Ισραηλινούς.
<P>
Έφθασε η στιγμή να αλλάξει και μία άλλη κατάσταση. Ο κ. Vanunu είναι απομονωμένος σε ένα μικρό κελί για περισσότερο από δέκα χρόνια, επειδή, δέκα χρόνια μετά, θεωρείται ότι αποτελεί κίνδυνο για τη δημόσια ασφάλεια. Λόγω του ότι έχουν αλλάξει οι συνθήκες, η πολιτική μου ομάδα τάσσεται υπέρ της πρότασης χάρης και υποστηρίζει ότι θα πρέπει να δοθεί προσοχή στις πτυχές αυτής της θλιβερής περίπτωσης που αφορούν τα ανθρώπινα δικαιώματα. Ωστόσο, το Κοινοβούλιο πρέπει να τηρήσει ρεαλιστική στάση. Είμαι αρκετά ειλικρινής για να σας πω ότι θεωρώ γελοία την έκκληση που απευθύνθηκε σε όλους τους εμπλεκόμενους να προσφέρουν αποδείξεις σχετικά με τον τρόπο που συνελήφθη τότε ο κ. Vanunu. Εάν δεν διαγραφεί η παράγραφος 4 - πράξη για την οποία θα καταθέσουμε τροπολογία - η ομάδα των Φιλελευθέρων θα υποχρεωθεί να καταψηφίσει το ψήφισμα.
<P>
Τσαντ
<SPEAKER ID=154 LANGUAGE="FR" NAME="Andrι-Lιonard">
Κύριε Πρόεδρε, από τις 3 ως τις 6 Ιανουαρίου, βρισκόμουν ως ευρωπαίος παρατηρητής στο Τσάντ, για να παρακολουθήσω την εξέλιξη των πρώτων δημοκρατικών εκλογών στη χώρα αυτή.
<P>
Εάν ο πρώτος γύρος της φηφοφορίας διεξάχθηκε ορθά, δεν μπορώ δυστυχώς να εκφράσω την ικανοποίησή μου για την κατάσταση των δικαιωμάτων του ανθρώπου. Πράγματι, μπόρεσα να διαπιστώσω τη βία που χρησιμοποιούν οι δυνάμεις της τάξης εναντίον των πολιτών του Τσάντ, είτε είναι άντρες, είτε γυναίκες ή παιδιά. Η άμεση φυσική εξολόθρευση φαίνεται ότι είναι τρέχουσα πρακτική.
<P>
Εάν μπορώ να κατανοήσω τις δυσχέρειες τις οποίες αντιμετωπίζουν οι πολιτικοί ιθύνοντες του Τσαντ, δηλαδή τη συγκέντρωση όπλων από ορισμένους πολίτες μετά από τριάντα χρόνια πολέμου, τις λεηλασίες, τις επιθέσεις, δεν μπορώ προφανώς να δεχθώ οι ένοχοι, ή οι υποτιθέμενοι ένοχοι, να αποτελούν αντικείμενο βιαιοτήτων και ενεργειών ανάξιων για μία χώρα όπου - και τη συγχαίρω γι'αυτό -βρίσκεται υπό εξέλιξη η δημοκρατική διαδικασία.
<P>
Απευθύνω λοιπόν έκκληση στον Πρόεδρο Dιby και στη μελλοντική κυβέρνηση, να τεθεί τέρμα σε αυτές τις πρακτικές και να λειτουργήσει ένα αποτελεσματικό και δίκαιο δικαστικό σύστημα προς το συμφέρον όλων και με το σεβασμό του καθένα.
<P>
(Χειροκροτήματα)

<SPEAKER ID=155 LANGUAGE="EN" NAME="McGowan">
Κύριε Πρόεδρε, ανησυχώ βαθύτατα για την κατάσταση στο Τσαντ. Οι κατηγορίες που περιέχονται στο ψήφισμα είναι πράγματι πολύ σοβαρές. Είχα μεταβεί κι εγώ στο Τσαντ για τον πρώτο γύρο των βουλευτικών εκλογών και θα επιστρέψω εκεί αυτό το Σαββατοκύριακο για το δεύτερο γύρο, εξ ονόματός σας, μετά από πρόσκληση της κυβέρνησης του Τσαντ.
<P>
Σήμερα, ο Πρωθυπουργός του Τσαντ ήλθε στο Στρασβούργο την παραμονή των εκλογών. Είχα μια συνάντηση μαζί του. Ο Πρωθυπουργός προσέφερε τη δυνατότητα επίσκεψης μιας φυλακής, επιπλέον ορισμένων συναντήσεων στο Τσαντ, την οποία αποδέχθηκα. Ο Πρωθυπουργός συνειδητοποιεί τη σοβαρή ανησυχία του Ευρωπαϊκού Κοινοβουλίου.
<P>
Καλωσορίζω τον Πρωθυπουργό στο Ευρωπαϊκό Κοινοβούλιο και του λέγω ότι γνωρίζουμε την πρόσφατη ιστορία του Τσαντ και ότι έχει σημειωθεί κάποια πρόοδος στα ανθρώπινα δικαιώματα, αλλά δεν είμεθα κατ' ουδένα τρόπο ικανοποιημένοι.
<P>
Η κυβέρνηση του Τσαντ και το Ευρωπαϊκό Κοινοβούλιο οφείλουν να συνεργαστούν ούτως ώστε να υπάρξει ριζική και επείγουσα βελτίωση στα βασικά ανθρώπινα δικαιώματα, να μπορέσουν οι βουλευτές του Ευρωπαϊκού Κοινοβουλίου να συλλέξουν περισσότερες πληροφορίες από πρώτο χέρι στο Τσαντ αυτή την εβδομάδα και να αναβληθεί η σημερινή ψηφοφορία μέχρι το Μάρτιο, ούτως ώστε να μπορέσουμε να σημειώσουμε ουσιαστική πρόοδο. Απευθύνω έκκληση προς όλες τις πλευρές να μας αφήσουν να το κάνουμε, να οριστεί χρονοδιάγραμμα και να αντιμετωπιστεί το θέμα σοβαρότερα από το να εγκρίνουμε απλώς το ψήφισμα, ούτως ώστε να σημειώσουμε πρόοδο στο Τσαντ και να διεξαχθεί η ψηφοφορία, αν χρειαστεί, το Μάρτιο.
<P>
Ιθαγενείς πληθυσμοί στην Ινδονησία
<SPEAKER ID=156 NAME="Hautala">
 Αξιότιμε κύριε Πρόεδρε, ως γνωστόν η Γιαμντένα είναι νήσος η οποία βρίσκεται στην Ανατολική Ινδονησία και η Κυβέρνηση της Ινδονησίας έχει εγκρίνει αριθμό αδειών υλοτόμησης σε ορισμένες επιχειρήσεις εκμετάλευσης των δασών οι οποίες αφορούν ιδιαίτερα εκτεταμένες περιοχές. Μας ανησυχεί το γεγονός ότι οι υλοτομήσεις αυτές πραγματοποιούνται χωρίς να λαμβάνονται υπόψη τα δικαιώματα των αυτοχθόνων. Επιπλέον, δεν πρέπει να λησμονείται ότι η περιοχή αυτή είναι οικολογικά ιδιαιτέρως πολύμορφη και πλούσια.
<P>
Θα επιθυμούσα να πληροφορηθώ εάν η Επιτροπή έχει αναθέσει σε κάποια ειδική αποστολή να πραγματοποιήσει επί τόπου έρευνα στις περιοχές αυτές δεδομένου ότι μια τέτοια υπόσχεση είχε δοθεί το Νοέμβριο, κατά τη διάρκεια ανεπισήμων συζητήσεων, σε ορισμένα μέλη του Κοινοβουλίου. Θα ήθελα, επίσης, να πληροφορηθώ ποιά είναι η θέση της Επιτροπής εν σχέσει με την υπόθεση αυτή. Απ' ότι γνωρίζω, η Επιτροπή έχει υποστηρίξει πολλά έργα για την προστασία των δασών στην Ινδονησία, δραστηριότητα της οποίας η βάση τίθεται σε μεγάλο κίνδυνο εάν δεν ληφθούν αποτελεσματικά μέτρα. Προτίθεται η Επιτροπή να αυξήσει τις προσπάθειές της για την προστασία των δασών και στην περιοχή της Γιαμντένα της Ινδονησίας;

<SPEAKER ID=157 NAME="de Silguy">
Θα απαντήσω με τη σειρά στο σύνολο των ερωτήσεων.
<P>
'Οσον αφορά την 53η σύνοδο της Επιτροπής Ανθρωπίνων Δικαιωμάτων, θα πω στον κ. Dell'Alba ότι πράγματι δεν συνηθίζω ιδιαίτερα, στους φακέλους του εύρου, να ασχολούμαι με τη ρήτρα των ανθρωπίνων δικαιωμάτων, αλλά θα το πράξω σήμερα όσο μπορώ καλύτερα για να απαντήσω στις ερωτήσεις που τέθηκαν. 'Οπως γνωρίζετε, η Επιτροπή παρακολουθεί πολύ προσεκτικά την προετοιμασία αυτής της προσεχούς συνόδου της Επιτροπής Ανθρωπίνων Δικαιωμάτων των Ηνωμένων Εθνών. 'Οπως και ο κ. Schulz, πράγματι, θεωρώ ότι είναι πολύ δύσκολο να γίνει επιλογή μεταξύ όλων αυτών των θεμάτων. Δυστυχώς, οι παραβιάσεις των ανθρωπίνων δικαιωμάτων είναι πολύ διαδεδομένες στη Γη μας, κύριε Kreissl-Dφrfler και, εν πάση περιπτώσει, καταδικάζονται πάντα σθεναρά από την Ευρωπαϊκή 'Ενωση, και με αποτελεσματικότητα άλλωστε, εφόσον σας παραπέμπω στις περισσότερες από τις συμφωνίες μας, που περιλαμβάνουν ρήτρες «ανθρωπίνων δικαιωμάτων». Η Ευρωπαϊκή 'Ενωση αναπτύσσει ιδιαίτερη δραστηριότητα στους κόλπους των Ηνωμένων Εθνών και δεν παραλείπει ποτέ την ευκαιρία να υπενθυμίσει τις ανησυχίες της για το θέμα αυτό.
<P>
'Οσον αφορά την Κίνα, μπορώ να σας πω ότι η 'Ενωση προτίθεται να προσφύγει στα μέσα που κρίνονται καταλληλότερα, μεριμνώντας να μη διακυβευθούν οι πιθανότητες για επανάληψη του διμερούς διαλόγου. Πρέπει να είμαστε αποτελεσματικοί στο θέμα αυτό. Ούτε πρέπει αναγκαστικά να είμαστε γελοίοι ή να χάνουμε την αξιοπιστία μας. Αυτό που μετράει, νομίζω, είναι το αποτέλεσμα. Το ζήτημα ενός ψηφίσματος για την κατάσταση των ανθρωπίνων δικαιωμάτων θα συζητηθεί στο Συμβούλιο Υπουργών Εξωτερικών, την προσεχή Δευτέρα στις Βρυξέλελς, κύριε Dupuis, και μπορώ να σας πω ότι θα μπορούσε να εξετασθεί μία κοινή προσέγγιση με τις Ηνωμένες Πολιτείες. Για το θέμα αυτό βρίσκονται επίσης υπό εξέλιξη διμερείς επαφές με τις κινεζικές αρχές.
<P>
'Οσον αφορά τα άλλα θέματα που σας απασχολούν, μπορώ να σας πω ότι η Ευρωπαϊκή 'Ενωση παρεμβαίνει κατά προτεραιότητα στον τομέα των δικαιωμάτων του παιδιού και των δικαιωμάτων των γυναικών. Ο κ. Dell'Alba, ο κ. Cars και ο κ. Pettinari αναφέρθηκαν στο πρόβλημα της θανατικής ποινής. Δεν νομίζω ότι η Επιτροπή είναι αρμόδια στο θέμα αυτό. Θα διαβιβάσω λοιπόν την επιθυμία σας στην ολλανδική Προεδρία. Μπορώ να σας διαβεβαιώσω, τουλάχιστον όσον αφορά εμένα, ότι συμμερίζομαι πλήρως την ανάλυσή σας και τις ανησυχίες σας και πιστεύω ότι, εν προκειμένω, δεν υπάρχει ούτε ένα ευρωπαϊκό κράτος που εφαρμόζει ακόμη αυτή την ποινή. Πιστεύω ότι θα έπρεπε πράγματι να γίνουμε οι πρωταγωνιστές της κατάργησής της στο διεθνές επίπεδο. Αλλά, δυστυχώς, δε μπορώ στο θέμα αυτό να δεσμεύσω παρά μόνο τον εαυτό μου.
<P>
Η Ευρωπαϊκή 'Ενωση υπέβαλε επίσης ένα σχέδιο ψηφίσματος για τα δικαιώματα του παιδιού, σχέδιο που εξετάζει τα προβλήματα της καταναγκαστικής εργασίας, της σεξουαλικής εκμετάλλευσης, των παιδιών στις συγκρούσεις και των παιδιών του δρόμου. Πιστεύω ότι αυτό το σχέδιο ψηφίσματος υποστηρίζεται από την πλειοψηφία των κρατών μελών της Ευρωπαϊκής 'Ενωσης.
<P>
Δεύτερο θέμα: τα δικαιώματα του ανθρώπου στο Ιράν, συμπεριλαμβανομένης της περίπτωσης του κ. Sarkouhi. Η Επιτροπή έχει επίγνωση, όπως και το Κοινοβούλιό σας, της σοβαρότητας της κατάστασης των ανθρωπίνων δικαιωμάτων στο Ιράν, όπου η καταστολή φαίνεται να έχει σκληρύνει στη διάρκεια των δύο τελευταίων ετών. Ωστόσο, είναι καθήκον μου να σας επισημάνω ότι οι ιρανικές αρχές απηύθυναν στον ειδικό αντιπρόσωπο των Ηνωμένων Εθνών στο Ιράν μία αίτηση με στόχο να λάβουν από τον ΟΗΕ τεχνική βοήθεια σε τομείς όπως η ποινική μεταρρύθμιση, η εκπαίδευση των δικαστικών και η βοήθεια στις γυναικείες ΜΚΟ.
<P>
Πρέπει να καταδικάσουμε τις παραβιάσεις, ασφαλώς, κύριε Pettinari. Η αποσιώπηση τέτοιων καταδικαστέων ενεργειών δε μπορεί, κατά τη γνώμη μου, παρά να ενθαρρύνει τη συνέχισή τους, γεγονός το οποίο θα ήταν απαράδεκτο. Η Ευρωπαϊκή 'Ενωση καταδικάζει λοιπόν σθεναρά αυτές τις έκδηλες παραβιάσεις των θεμελιωδών δικαιωμάτων από το Ιράν. Υπενθυμίζω ότι το Ιράν υπέγραψε την Παγκόσμια Διακήρυξη των Ανθρωπίνων Δικαιωμάτων και πρέπει, τουλάχιστον στο πλαίσιο αυτό, να τηρήσει τις δεσμεύσεις του.
<P>
'Οπως ο κ. Newens, η Επιτροπή εκφράζει λοιπόν ζωηρά τη λύπη της για την αναγγελία από έναν ιδιωτικό οργανισμό της αύξησης της αμοιβής που προσφέρεται για το θάνατο του Σάλμαν Ράσντι. Στο πλαίσιο του κρτιτικού διαλόγου - όχι, κυρία Roth, ο διάλογος αυτός δεν απέτυχε - η Ευρωπαϊκή 'Ενωση προσπαθεί να λάβει από την ιρανική κυβέρνηση περισσότερες διαβεβαιώσεις όσον αφορά την ασφάλεια του κ. Ράσντι. Για το λόγο αυτό η Επιτροπή καλεί την ιρανική κυβέρνηση να καταδικάσει απερίφραστα αυτό το μέτρο και να ενθαρρύνει αυτό τον οργανισμό να αποσύρει την αμοιβή του.
<P>
Τέλος, η Επιτροπή, όπως και ο κ. Lenz, ανησυχεί ιδιαίτερα για την τύχη του κ. Sarkouhi, ιρανού συγγραφέα και εκδότη. Σύμφωνα με ορισμένες από τις πληροφορίες μας - ή, τουλάχιστον, πληροφορίες που έχουμε στην κατοχή μας - ο κ. Sarkouhi συνελήφθη και βασανίσθηκε κατ'επανάλειψη στη διάρκεια των δύο τελευταίων μηνών. Η Επιτροπή καλεί την ιρανική κυβέρνηση να παράσχει όλες τις πληροφορίες που έχει στην κατοχή της σχετικά με την κατάσταση του κ. Sarkouhi και, επιπλέον, έχει την πρόθεση, με τη βοήθεια των κρατών μελών, να ασκήσει πίεση στο Ιράν για να απελευθερωθεί αυτός αμέσως.
<P>
Τρίτη περίπτωση: ο κ. Mordechai Vanunu. Η Επιτροπή παραμένει πάντα σε ιδιαίτερη επαγρύπνηση σχετικά με το ζήτημα της κράτησης σε απομόνωση του κ. Vanunu, και θα απαντήσω στον κ. Telkδmper και στον κ. Crampton ότι οι συνθήκες αυτής της κράτησης μας ανησυχούν. Με τον ίδιο τρόπο, η Επιτροπή είναι ιδιαίτερα προσεκτική όσον αφορά την τήρηση των ανθρωπίνων δικαιωμάτων στο Ισραήλ, στη Δυτική 'Οχθη και στη Γάζα, και τα ζητήματα αυτά βρίσκονται τακτικά στην ημερήσια διάταξη των διμερών συζητήσεων με τις ισραηλινές αρχές. Η ευρωμεσογειακή συμφωνία σύνδεσης που συνήφθη πρόσφατα ανάμεσα στην Ευρωπαϊκή 'Ενωση και το Ισραήλ πρόκειται να κυρωθεί προσεχώς. Στο πλαίσιο του πολιτικού διαλόγου με το Ισραήλ που θέσπισε αυτή η συμφωνία, η Ευρωπαϊκή 'Ενωση θα είναι περισσότερο σε θέση να ασκήσει μία θετική επιρροή στο ζήτημα σχετικά με τα ανθρώπινα δικαιώματα και, ιδίως, στο πρόβλημα της φυλάκισης του κ. Vanunu. Πράγματι, σας υπενθυμίζω ότι η 'Ενωση - ιδιαίτερα η Επιτροπή - θα μπορεί να στηριχθεί στη ρήτρα που καθιστά το σεβασμό των ανθρωπίνων δικαιωμάτων ένα ουσιώδες στοιχείο της συμφωνίας· εάν δεν τηρηθεί αυτή η ρήτρα, η συμφωνία καθίσταται άκυρη.
<P>
'Οσον αφορά το Τσαντ, η Επιτροπή θεωρεί ότι η μετάβαση προς ένα πολυφωνικό καθεστώς συνοδεύθηκε, στη χώρα αυτή, από μία σημαντική βελτίωση του σεβασμού των ανθρωπίνων δικαιωμάτων. Ωστόσο, η κατάσταση παραμένει ανησυχητική. Οι βιαιότητες που διέπραξαν οι δυνάμεις της τάξης, στις οποίες αναφερθήκατε, θέτουν σε κίνδυνο τα δημοκρατικά κεκτημένα. Ειδικότερα, οι πυροβολισμοί κατά εγκληματιών είναι μία σοβαρή προσβολή των ανθρωπίνων δικαιωμάτων, τα οποία αποτελούν ένα ουσιώδες στοιχείο της τέταρτης Σύμβασης του Λομέ η οποία συνδέει το Τσάντ με την Ευρωπαϊκή 'Ενωση.
<P>
Κυρία Andrι-Lιonard, κύριε McGowan, μπορώ να σας βεβαιώσω ότι η Επιτροπή παρενέβη ήδη προς τις αρχές του Τσαντ ώστε οι οδηγίες που δίδονται προς τις δυνάμεις της τάξης να είναι συμβατές με το σεβασμό των ανθρωπίνων δικαιωμάτων. Επιπλέον, η Επιτροπή ζητάει από την κυβέρνηση του Τσαντ να λάβει όλα τα αναγκαία μέτρα για μία σημαντική πρόοδο στον τομέα του σεβασμού των ανθρωπίνων δικαιωμάτων και της δημιουργίας του κράτους δικαίου.
<P>
Τέλος, όσον αφορά τα τροπικά δάση του ινδονησιακού νησιού Yamdena, η Επιτροπή, όπως γνωρίζετε, είναι πάντα πολύ προσεκτική για το ζήτημα αυτό και για το ζήτημα της υλοτομίας στα δάση καθώς και των συνεπειών της για τους πληθυσμούς και το περιβάλλον. Η Επιτροπή δεν έστειλε αποστολή επί τόπου, κυρία Hautala, αλλά συμμετέχει στη χρηματοδότηση υπό εξέλιξη μελετών, διότι η βιώσιμη διαχείριση του δάσους είναι ο ακρογωνιαίος λίθος του προγράμματος συνεργασίας για την ανάπτυξη της Ινδονησίας που διαχειρίζεται η Επιτροπή. Επί του παρόντος, πάνω από 71 εκατομμύρια ECU διατέθηκαν σε σχέδια στον τομέα αυτό. Η Επιτροπή άρχισε επίσης μία επανεξέταση των προτεραιοτήτων του αναπτυξιακού προγράμματος με την Ινδονησία. Στο πλαίσιο αυτό, μελετάται επί του παρόντος η δυνατότητα να πραγματοποιηθούν σχέδια μικρής κλίμακας, ιδίως στον τομέα του ύδατος, των υγειονομικών υποδομών και της εκπαίδευσης. Το περιθώριο ελιγμών - επιτρέψτε μου να επιμείνω ωστόσο στο σημείο αυτό - το οποίο διαθέτει η Επιτροπή για τη γρήγορη αναστροφή της κατάστασης στο νησί είναι, σε τελική ανάλυση, περιορισμένο. Πράγματι, οι διαδικασίες αξιολόγησης και έγκρισης των σχεδίων ανάπτυξης χρειάζονται κανονικά 20 με 30 μήνες και αυτή η προθεσμία δεν επιτρέπει πάντα, δυστυχώς, να ληφθούν υπόψη οι ζημιές που μπορεί να έχουν προκληθεί στο περιβάλλον. Πιστεύω λοιπόν ότι η χορήγηση βοήθειας στις τοπικές ΜΚΟ που ασχολούνται με την υπεράσπιση των δικαιωμάτων των πληθυσμών αξίζει να εξεταστεί.

<SPEAKER ID=158 NAME="Πρόεδρος">
Ευχαριστώ πολύ, κύριε Επίτροπε.
<P>
Η κοινή συζήτηση έληξε.
<P>
Η ψηφοφορία θα διεξαχθεί σήμερα, στις 17.30.

<SPEAKER ID=159 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων προτάσεων ψηφίσματος:
<P>
Β4-0087/97, του κ. Cars και άλλων, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, για την κατάσταση στην πρώην Γιουγκοσλαβία·-Β4-0090/97, των κ. Pasty και Azzolini, εξ ονόματος της Ομάδας 'Ενωση για την Ευρώπη, σχετικά με την κατάσταση στην πρώην Γιουγκοσλαβία·-Β4-0099/97, του κ. Vandemeulebroucke και άλλων, εξ ονόματος της Ομάδας της Ευρωπαϊκής Ριζοσπαστικής Συμμαχίας, σχετικά με την πολιτική κατάσταση στη Σερβία·-Β4-0104/97, του κ. Wiersma και άλλων, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με την κατάσταση στο Μόσταρ και στην Ανατολική Σλαβονία·-Β4-0127/97, του κ. Carnero Gonzalez, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς-Αριστερά των Πρασίνων των Βορείων Χωρών, σχετικά με την κατάσταση στην πρώην Γιουγκοσλαβία·-Β4-0139/97, του κ. Aelvoet και άλλων, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με την κατάσταση στη Βοσνία-Ερζεγοβίνη και στην Ανατολική Σλοβενία·-Β4-0156/97, του κ. Pack και άλλων, εξ ονόματος της Ομάδας του Ευρωπαϊκού Λαϊκού Κόμματος, σχετικά με την κατάσταση στην πρώην Γιουγκοσλαβία.
<SPEAKER ID=160 NAME="Cars">
(SV ) Κύριε Πρόεδρε, ο κ. Carl Bildt, ο οποίος είναι υψηλόβαθμος εκπρόσωπος της ΕΕ στην πρώην Γιουγκοσλαβία, λέει συχνά ότι απαιτείται πολύς καιρός και ότι δεν πρέπει να χάνει κανείς το κουράγιο του. Κατά τον ίδιο τρόπο, ο εκπρόσωπος του ΟΗΕ για τα ανθρώπινα δικαιώματα μιλά συχνά για την ανάγκη χρόνου για να λυθούν τα προβλήματα που υπάρχουν στην πρώην Γιουγκοσλαβία. Θέλω, όπως και αυτοί, να υπογραμμίσω ότι έτσι ακριβώς έχουν τα πράγματα. Ταυτόχρονα είναι ωστόσο σημαντικό να δείξουμε, με διάφορους τρόπους, ότι αυτός ο χρόνος που περνάει, και συνεχίζει να περνάει, και ο οποίος δεν οδηγεί εν τούτοις σε τόσο γρήγορη πρόοδο που θα επιθυμούσαμε, δεν έχει ως αποτέλεσμα να χάνουμε το ενδιαφέρον μας και την ενεργό συμμετοχή μας στην πρώην Γιουγκοσλαβία, για την επίτευξη μιας τελικής λύσης η οποία συνεπάγεται ότι γίνονται σεβαστά τα ανθρώπινα δικαιώματα και ότι οι άνθρωποι μπορούν να εγκατασταθούν ελεύθερα όπου οι ίδιοι επιθυμούν.
<P>
Πιστεύω ότι η πρόταση ψηφίσματος που επεξεργαζόμαστε σήμερα και η συζήτηση την οποίαν διεξάγουμε είναι πρωτίστως μία έκφραση ότι το Κοινοβούλιο βρίσκει ότι θέλει να επιμείνει και να πιέζει για συνεχιζόμενες ενέργειες και δραστηριότητες αναφορικά με την πρώην Γιουγκοσλαβία. Γι&#x02BC;αυτό θέλω, εκ μέρους της Ομάδας των Φιλελευθέρων να εκφράσω την ανησυχία μας γι&#x02BC;αυτό που συνέβη στο Μόσταρ: ότι οι πράξεις βίας εκεί οδήγησαν σε περαιτέρω δυσκολίες εξεύρεσης τελικών λύσεων, και ότι η διεθνής αστυνομική δύναμη καταφανώς δεν ήταν ικανοποιητικά εξοπλισμένη για μπορέσει να αντιμετωπίσει την κατάσταση.
<P>
Μπορούμε επίσης να εκφράσουμε την λύπη μας για το ότι δεν έχει υπάρξει κάποια τελική λύση στο ζήτημα του Μπρτσκό και να ελπίσουμε ότι και εκεί θα μπορέσουν να υπάρξουν καλύτερα αποτελέσματα αργότερα. Θα θέλαμε όμως, όσον αφορά το τελευταίο, να πούμε τελειώνοντας μόνο ότι είναι σημαντικό να ληφθεί υπόψη η θέληση σύμπραξης και συναίνεσης του ΟΗΕ με την Ευρώπη που φάνηκε στο Μπρτσκό, και να ληφθεί αυτό υπόψιν στις τελικές αποφάσεις για το μέλλον του Μπρτσκό.

<SPEAKER ID=161 LANGUAGE="EN" NAME="Macartney">
Κύριε Πρόεδρε, συμφωνώ με τις παρατηρήσεις του προηγούμενου αγορητή. Αυτό που αντιμετωπίζουμε είναι η δυσκολία εξισορρόπησης των δικαιωμάτων των διαφόρων κοινοτήτων που απάρτιζαν τη Γιουγκοσλαβία.
<P>
Στο Μόσταρ, έχουμε την κροατική και τη μουσουλμανική πλευρά και νομίζω ότι ο μόνος τρόπος να επιτύχουμε κάποια λύση είναι να δημιουργήσουμε ένα είδος de facto ομοσπονδίας του Μόσταρ στις δύο όχθες του ποταμού Νερέτβα. Επίσης, νομίζω ότι η λεπτή κατάσταση στο Μπρτσκο μπορεί να επιλυθεί με ανάλογο συμβιβασμό. Εδώ, τουλάχιστον, έχουμε τη λύση του Ντέητον που επιτρέπει να παραμείνει η κατάσταση ως έχει για τουλάχιστον ένα χρόνο υπό σερβικό έλεγχο. Στο παρόν στάδιο, και στις δύο περιπτώσεις, πρέπει να κάνουμε υπομονή και να αφήσουμε την κατάσταση να παγιωθεί κάπως. Μετά από ένα χρόνο, θα την επανεξετάσουμε.
<P>
Κατά την ίδια έννοια, η κατάσταση στο Κοσσυφοπέδιο είναι αυτή τη στιγμή ενδεχομένως επικίνδυνη. Πρέπει να ζητήσουμε τον πλήρη σεβασμό των δικαιωμάτων των αλβανοφώνων στην περιοχή αυτή, ούτως ώστε να μην δημιουργηθεί νέα εστία αναταραχής, ακριβώς τη στιγμή που τα πράγματα τακτοποιούνται αλλού.

<SPEAKER ID=162 LANGUAGE="EN" NAME="Titley">
Κύριε Πρόεδρε, όπως ανέφερε μόλις ο κ. Macartney, υπάρχουν ορισμένα προβλήματα στην πρώην Γιουγκοσλαβία, τα οποία μας ανησυχούν σήμερα, αλλ' ίσως το πλέον συμβολικό πρέπει να είναι η κατάσταση στο Μόσταρ.
<P>
Το Μόσταρ, σε τελευταία ανάλυση, ήταν η πόλη της διοίκησης της ΕΕ και το Μόσταρ δείχνει τα ισχυρά και τα αδύνατα σημεία των πρωτοβουλιών της ΕΕ στην πρώην Γιουγκοσλαβία: τα ισχυρά σημεία, διότι δεν υπάρχει αμφιβολία ότι στο Μόσταρ είδαμε τεράστια τεχνική συνδρομή που βοήθησε στην ανοικοδόμησή του, και τα ασθενή, διότι, ασφαλώς, το Μόσταρ απέδειξε την έλλειψη πολιτικής βούλησης του Συμβουλίου Υπουργών να υποστηρίξει κάποιες από τις ρητορείες του.
<P>
Ασφαλώς, θυμόμαστε όλοι την τρομερή εκείνη ημέρα, όταν ο κ. Koshnick κόντεψε να πεθάνει. Του δόθηκε ελάχιστη υποστήριξη από το Συμβούλιο Υπουργών. Αυτό που συμβαίνει στη Γιουγκοσλαβία δεν είναι ειρήνη, αλλά έλλειψη πολέμου και αυτή τη στιγμή, ελπίζουμε ότι ελλείψει πολέμου, οι κοινότητες θα αρχίσουν να ζουν μαζί και πάλι. Αλλά αυτό είναι περισσότερο ελπίδα, παρά ο, τιδήποτε άλλο.
<P>
Είναι σαφές από τα πρόσφατα γεγονότα, και πολύ περισσότερο στο Μόσταρ, ότι τα πράγματα δεν εξελίσσονται τόσο καλά όσο θα θέλαμε. Είδαμε τις εγγενείς αδυναμίες της Συμφωνίας του Ντέητον, την ανικανότητα κατάλληλης αντιμετώπισης της de facto εθνικής κάθαρσης, την εντύπωση που άφησε το Ντέητον ότι θα ήταν ίσως δυνατόν να δημιουργηθεί ένα είδος κροατικής ομοσπονδίας στο εσωτερικό της βοσνιακής ομοσπονδίας, εντύπωση η οποία στην πραγματικότητα βρίσκεται πίσω από πολλά από όσα συμβαίνουν σήμερα. Την ανικανότητα αντιμετώπισης των μεγάλων κρατών, και ιδίως της Κροατίας, και των δραστηριοτήτων του προέδρου Τούτζμαν, ιδίως σε σχέση με την κροατική κοινότητα του Μόσταρ, καθώς και την αδυναμία αντιμετώπισης αυτών που υποπτεύομαι ότι είναι οι πραγματικοί εγκληματίες πίσω από την κατάσταση στο Μόσταρ, δηλαδή των γκάνγκστερ της Δυτικής Όχθης οι οποίοι σαφώς κρατούν την πόλη δέσμια για τον εαυτό τους και δεν επιθυμούν την επιστροφή της φυσιολογικής ειρήνης. Πρέπει να καταστήσουμε σαφές ότι έχει ζωτική σημασία για τη διεθνή κοινότητα να μην επιτρέψουμε να τεθεί εκτός ελέγχου το Μόσταρ, λόγω της συμβολικής σημασίας του. Η διεθνής αστυνομική δύναμη, αλλά και η δύναμη σταθεροποίησης πρέπει να κρατήσουν τις κοινότητες μακριά τη μια από την άλλη με μεγαλύτερη ενεργητικότητα και να σταματήσουν τις δειλές επιθέσεις που είδαμε πρόσφατα στο Μόσταρ, να τις ερευνήσουν και να αναλάβουν δράση εναντίον των ενόχων.
<P>
Ειλικρινώς, αν θεωρούμε ότι η διεθνής αστυνομική δύναμη δεν έχει αρκετή εξουσία, θα πρέπει να εξετάσουμε το πώς θα αυξήσουμε αυτές τις εξουσίες, ούτως ώστε να μην είναι υποχρεωμένη να στέκεται αβοήθητη και να βλέπει ανθρώπους να πλήττονται, να τραυματίζονται, ή ακόμα και να σκοτώνονται. Θα πρέπει επίσης να απευθύνουμε ένα πολύ σαφές μήνυμα ότι στο Μόσταρ έγιναν πολλά. Η διεθνής κοινότητα ξόδεψε τεράστια ποσά. Αν η δουλειά αυτή χαθεί, αν τα σχέδια αυτά καταστραφούν και πάλι, όσοι βρίσκονται επιτόπου πρέπει να το καταλάβουν πολύ καλά: η διεθνής κοινότητα δεν θα είναι πρόθυμη να βρει τα χρήματα για δεύτερη φορά. Αυτή είναι η τελευταία ευκαιρία για το Μόσταρ. Δεν πρέπει να επιτρέψουμε να καταστραφεί και, στην πραγματικότητα, δεν θα πρέπει να υποστηρίξουμε άλλο τη Δυτική Όχθη, μέχρις ότου προθυμοποιηθούν να συνεργαστούν με το υπόλοιπο Μόσταρ για την οικοδόμηση ειρηνικής κοινότητας.

<SPEAKER ID=163 LANGUAGE="IT" NAME="Pettinari">
Κύριε Πρόεδρε, μου φαίνεται ότι δυστυχώς εμφανίζονται εκ νέου οι κίνδυνοι επανάληψης των συρράξεων στο έδαφος της τέως Γιουγκοσλαβίας. Οι εντάσεις στο Μοστάρ αποδεικνύουν τον εύθραυστο χαρακτήρα της ψυχρής ειρήνης που υπάρχει στις δημοκρατίες αυτές, η δε αδυναμία της διεθνούς μεσολαβητικής επιτροπής να δώσει μία τελική απάντηση στο καθεστώς σημαντικών πόλεων στην περιοχή, αποτελούν ένα σύμπτωμα ότι οι αρχές της τέως Γιουγκοσλαβίας δεν είναι έτοιμες να βασίσουν το μέλλον των χωρών τους πάνω στη διεθνική συμβίωση και στη συμφιλίωση.
<P>
Σε πολλές περιοχές της τέως Γιουγκοσλαβίας φαίνεται μία προφανής έλλειψη πολιτικής βούλησης να λύσουν με το διάλογο και την πολιτική τα αίτια των εντάσεων. Αυτός είναι ο λόγος που η Επιτροπή και το Συμβούλιο οφείλουν, κατά τη γνώμη μου, να τονίσουν με έμφαση ότι η ευρωπαϊκή βοήθεια για την ανοικοδόμιση εξαρτάται από μία πολιτική συμβίωσης, από μία ελεύθερη και εγγυημένη επιστροφή όλων των προσφύγων - ανεξάρτητα από την εθνική τους καταγωγή - στις πόλεις από τις οποίες κατάγονται, και από τον σεβασμό των νέων θεσμικών οργάνων που θεσπίστηκαν στο Ντέητον.
<P>
Ζητώ λοιπόν η Επιτροπή να μην παρίσταται αδρανής μπροστά στην αύξηση της πολιτικής έντασης και να προτρέψει το Συμβούλιο να αναλάβει τις ευθύνες του και να καλέσει όλους τους υπογράψαντες να σεβαστούν πλήρως τις συμφωνίες του Ντέητον.

<SPEAKER ID=164 LANGUAGE="IT" NAME="Tamino">
Κύριε Πρόεδρε, όπως μας έχουν ήδη εξηγήσει οι προηγούμενοι συνάδελφοι, η κατάσταση που δημιουργείται τη στιγμή αυτή στην τέως Γιουγκοσλαβία δείχνει τα όρια των συμφωνιών του Ντέητον, που έχουμε καταγγείλει επανειλημμένα. Τα όρια αυτά έφεραν όχι μία κατάσταση ειρήνης αλλά, το καλύτερο που μπορώ να πώ, την μη ύπαρξη πολέμου. Το πρόβλημα όμως είναι όχι μονάχα να πάμε πέρα από το Ντέητον αλλά και να εφαρμοστούν επίσης οι αποφάσεις του Ντέητον. Παρ' όλα αυτά, βρισκόμαστε μπροστά σε μία κατάσταση στην οποία, ενώ οι συμφωνίες δεν έχουν ακόμα πλήρως επιτευχθεί, δεν γίνεται τίποτα προς την κατεύθυνση εκείνη, δηλαδή προς το ξεπέρασμα της κατάστασης ανάγκης και προς το πέρασμα από τον μη πόλεμο στην ειρήνη.
<P>
Για τους λόγους αυτούς, αισθανόμαστε ιδιαίτερα ανήσυχοι για όσα συνέβησαν στα διάφορα καθεστώτα της τέως Γιουγκοσλαβίας, ιδίως - και είναι συμβολικό αυτό - στο Μοστάρ και στο Brcko. Θέλω ειδικά να πώ ότι είναι ανάγκη να ενισχυθεί η εντολή και να αυξηθεί ο αριθμός της διεθνούς δύναμης ασφαλείας, της οποίας η δράση έχει κρίσιμη σημασία για μια ειρηνική εξέλιξη στη Βοσνία-Ερζεγοβίνη. Είναι συνεπώς ανάγκη, όσον αφορά το Brcko, να συνειδητοποιήσουμε ότι πρέπει να υπάρξουν εγγυήσεις για την επάνοδο των προσφύγων και ότι ο Αναπληρωτής Υπατος Αντιπρόσωπος θα πρέπει να έχει τα μέσα που χρειάζονται για να εκτελέσει την εντολή του.
<P>
Εχοντας αυτά υπόψη μου, θέλω να τονίσω ότι, χωρίς τον επαναπατρισμό των προσφύγων και χωρίς την εγγύηση ότι η επιτροπή που προβλέφθηκε στο Ντέητον για την επιστροφή των ακινήτων θα είναι σε θέση να λειτουργήσει, δεν θα είναι δυνατή η πραγματοποίηση μιας αληθινής ειρήνης. Εκτός των προϋποθέσεων αυτών, είναι φυσικά ανάγκη να υπάρξουν εγγυήσεις για ένα διάλογο τον οποίο, σαν Πράσινοι, έχουμε ζητήσει.

<SPEAKER ID=165 LANGUAGE="DE" NAME="Pack">
Κύριε Πρόεδρε, θα ήθελα, κατ' αρχήν, να καταδικάσω δριμύτατα τις βιαιότητες των βόσνιων Κροατών. Θα ήθελα, δεύτερον, να έχω την προσδοκία ότι όλοι όσοι μπορούν να ασκήσουν επιρροή στους εκεί διοικούντες, ή ακριβέστερα κακοδιοικούντες, να το κάνουν χωρίς χρονοτριβή. Τρίτον, προσδοκώ ακόμη ότι οι δράστες θα τιμωρηθούν και θα απομακρυνθούν από τα αξιώματά τους.
<P>
Σας επισημαίνω όμως, επίσης, ότι τα τωρινά συμβάντα στο Μόσταρ οφείλονται, κυρίως, σε λάθη του Dayton, δηλαδή στην αναγνώριση της Δημοκρατίας Srpska, από την οποία οι Σέρβοι συνάγουν σήμερα ότι δεν έχουν καμία σχέση με τη Bοσνία-Ερζεγοβίνη. Γι' αυτό και ήταν πολύ δύσκολο για τους βόσνιους Κροάτες να παραιτηθούν από το Herceg-Bosna.
<P>
Δεύτερον, επισημαίνω το γεγονός ότι το Σεράγεβο γίνεται ολοένα και περισσότερο μια μουσουλμανική πόλη, η οποία δυσχεραίνει στους άλλους την ισότιμη συμμετοχή. Θα πρέπει να στρέψουμε την προσοχή μας και στα δύο αυτά γεγονότα και να προσέξουμε να μην οδηγεί αυτό σε διαρκώς νέες διαμαρτυρίες στο Μόσταρ.
<P>
Θα ήθελα τρίτον να πω, ότι η χαλαρή στάση της Oμάδας Eπαφής της Ευρωπαϊκής Ένωσης, όσον αφορά τη διατήρηση της κατοχυρωμένης στο Dayton Βοσνίας-Ερζεγοβίνης, ως ένα πολυεθνικό σύνολο, θα πρέπει να καταδικαστεί. Έχει σαν αποτέλεσμα, οι άλλοι υπογράφοντες τη συμφωνία του Dayton, δηλαδή η Κροατία και η Σερβία, να μην κάνουν το παν, οπωσδήποτε, για να υλοποιήσουν τη συνθήκη του Dayton, όσο το δυνατόν πιο γρήγορα.
<P>
Θα ήθελα, τέταρτον, να επισημάνω ότι εκείνοι οι οποίοι σέβονται το Dayton, δηλαδή εκείνοι που θέλουν και επιτρέπουν την επιστροφή των προσφύγων, θα πρέπει να υποστηριχθούν όσο γίνεται πιο γρήγορα και αισθητά. Θα πρέπει να υπολογίζουν ότι οι καλές τους πράξεις a la Dayton θα αποδώσουν, και να φαίνεται ότι αμείβονται. Μόνον έτσι μπορούμε να βάλουμε σε πειρασμό και τους άλλους να κάνουν επιτέλους αυτό που ουσιαστικά υποσχέθηκαν με την υπογραφή τους, δηλαδή να τηρούν τις διατάξεις του Dayton.
<P>
Κυρίες και κύριοι, όσο στο Brcko, στο Μόσταρ, στη Δημοκρατία Srpska, καθώς επίσης και στη Mουσουλμανοκροατική Oμοσπονδία, δεν είναι δυνατόν, σε πολλά σημεία, να επιστρέψουν οι πρόσφυγες πραγματικά, όσο δε βάζουμε μια προθεσμία για την επιστροφή των προσφύγων, τόσο θα έχουμε προβλήματα. Εμείς, στην Ευρωπαϊκή Ένωση, έχουμε καλές εμπειρίες με τις προθεσμίες, με deadlines . Έχουμε, ως γνωστόν, αυτή τη στιγμή, μία με το εύρο.
<P>
Νομίζω ότι και στην περίπτωση του Dayton, θα πρέπει να προσπαθήσουμε να βάλουμε μια προθεσμία μέσα στην οποία θα πρέπει να επιστρέψουν οι πρόσφυγες. Διότι μόνο με την επιστροφή των προσφύγων μπορεί να υπάρξει επιτυχία στη βοήθεια ανασυγκρότησης και να μπορούμε να έχουμε ειρήνη.

<SPEAKER ID=166 LANGUAGE="DE" NAME="Habsburg-Lothringen">
Κύριε Πρόεδρε, θα ήθελα κατ' αρχήν να συμφωνήσω πλήρως μ' αυτά που είπε η κ. Pack, ότι η συμφωνία του Dayton ευθύνεται για πολλά από τα προβλήματα που βλέπουμε στην πρώην Γιουγκοσλαβία και τα οποία, ειδικά στο Μόσταρ και στο Brcko, γίνονται τώρα πολύ σοβαρά. Στην προκειμένη πρόταση ψηφίσματος, με εκπλήσσει, σε ορισμένα σημεία, το ότι κρίνουμε πάντα με δυο μέτρα και σταθμά. Όταν ακούσαμε τις δηλώσεις της 14ης Φεβρουαρίου για την πόλη Brcko, μας είπαν καταρχήν ότι η πόλη αυτή δόθηκε στους Σέρβους. Μόνον όταν δικαιολογημένα υπήρξε σφοδρή διαμαρτυρία από την μουσουλμανική και κροατική πλευρά, γνωστοποιήθηκε αναβολή της απόφασης για ένα χρόνο. Το ποια θα είναι η απόφαση σ' ένα χρόνο, μπορούμε βεβαίως από τώρα να το φανταστούμε. Θα ενδώσει κανείς στους μεγαλόφωνους, και ενδεχομένως ισχυρότερους, που προβάλλουν αξιώσεις, δηλαδή στους Σέρβους, παρόλο που οι Μουσουλμάνοι, μέχρι την εκδίωξή τους, ήταν, με μεγάλη διαφορά, η μεγαλύτερη μειονότητα στο Brcko, οι Κροάτες οι δεύτεροι και οι Σέρβοι μόλις τρίτοι.
<P>
Όλες οι ομάδες του κόσμου που κάνουν γενοκτονίες, στρέφονται αυτή τη στιγμή μαγεμένοι προς το Brcko, επειδή, καλώς εχόντων των πραγμάτων, προσδοκούν ότι εκεί θα δούνε να επιβεβαιώνονται, με μια διεθνή ετυμηγορία, οι επικίνδυνες και απάνθρωπες ενέργειές τους. Εδώ ελλοχεύει, κατά την άποψή μου, ένας από τους κυριότερους κινδύνους.
<P>
Mετά τις εμπειρίες των τελευταίων μηνών με το σερβικό τμήμα της Βοσνίας και τη σοβαρή περιφρόνηση πολλών διατάξεων της συμφωνίας του Dayton, δε θα πρέπει να υποκύψουμε στην αυταπάτη ότι το Brcko, αν βρίσκεται υπό σερβικό έλεγχο, θα λειτουργεί στο μέλλον σαν σταυροδρόμι από το οποίο θα μπορεί να περνάει η ιστορική, και για τους Μουσουλμάνους και τους Κροάτες, ζωτική αρτηρία προς Βορράν. Από τη στιγμή που δε θα υπάρχει ο διεθνής έλεγχος, η πόρτα αυτή θα κλείσει.
<P>
Θα πρέπει όμως να μάθουμε κάτι από την Ιστορία: Όπου δημιουργήθηκε ένας μη νόμιμος διάδρομος, αυτός οδήγησε στον επόμενο πόλεμο. Θα πρέπει μόνο να θυμηθούμε τι κακό απέφερε σε μας ο πολωνικός διάδρομος.
<P>
Μια πρόταση ακόμη, σχετικά με την πρόταση ψηφίσματος για το Μόσταρ. Καλό θα ήταν αν εμείς, τουλάχιστον αραιά και που, σεβόμασταν τη νομική αρχή του audiatur et altera pars αντί, όπως ακούμε συνεχώς εδώ σε μας, να ρίχνουμε όλη την ευθύνη μόνον στους Κροάτες.

<SPEAKER ID=167 NAME="de Silguy">
Κύριε Πρόεδρε, η Επιτροπή δείχνει ιδιαίτερη προσοχή για τα ζητήματα που τέθηκαν από το Σώμα σας σχετικά με την πρώην Γιουγκοσλαβία.
<P>
Καταρχή, θα έλεγα ότι όσον αφορά την εφαρμογή των πολιτικών πτυχών των συμφωνιών του Ντέητον και του Παρισιού, η παρούσα περίοδος είναι η περίοδος της εδραίωσης. Η Peace Implementation Conference υπέδειξε σαφώς, στη διάρκεια της τελευταίας υπουργικής συνόδου που πραγματοποιήθηκε στο Λονδίνο, ποια πρέπει να είναι τα αποτελέσματα που πρέπει να επιτευχθούν στη διάρκεια αυτής της περιόδου. Παρά τις προόδους που πραγματοποιήθηκαν ήδη, πολλά προβλήματα πρέπει ακόμη να επιλυθούν.
<P>
Ορισμένοι αξιότιμοι βουλευτές υπογράμμισαν δικαιολογημένα, πριν λίγο, ότι η επιθυμία της συνεργασίας με το διεθνές ποινικό δικαστήριο παραμένει ακόμη ανεπαρκώς υλοποιημένη. Αυτή η συνεργασία είναι μία από τις κύριες πολιτικές προϋποθέσεις για την πρόσβαση στη βοήθεια για την προσπάθεια ανοικοδόμησης. Η Ευρωπαϊκή Επιτροπή εκτιμά λοιπόν ότι δεν μπορεί να πραγματοποιήσει, για την Republika Srpska, παρά μόνο σχέδια που στοχεύουν στην ανάπτυξη της συνεργασίας μεταξύ των δύο βοσνιακών οντοτήτων.
<P>
Η παράδοση των εγκληματιών πολέμου στις δικαστικές αρχές είναι μία απαρέγκλιτη προϋπόθεση για την επιτυχία αυτής της συμφιλίωσης την οποία χρειάζεται η χώρα. Στο πλαίσιο αυτό, πρέπει επίσης να υπενθυμίσουμε ότι ένα μεγάλο μέρος των προσφύγων προέρχονται από περιοχές που σήμερα βρίσκονται στη Republika Srpska και ότι η παρουσία εγκληματιών πολέμου στις περιοχές αυτές αποτελεί εμπόδιο για την επιστροφή τους.
<P>
Από την άλλη, η κεντρική κυβέρνηση της Βοσνίας-Ερζεγοβίνης λειτουργεί αλλά πρέπει ακόμη να λάβει σημαντικές αποφάσεις, ιδίως στο οικονομικό επίπεδο, σε ζητήματα τόσο σημαντικά όπως η λειτουργία της Κεντρικής Τράπεζας ή η υιοθέτηση ενός ενιαίου νομίσματος για το σύνολο των βοσνιακών οντοτήτων. Αυτά τα μέτρα είναι απαραίτητα για την οικονομική σταθεροποίηση της χώρας και είναι μία αναγκαία προϋπόθεση για την κινητοποίηση των χορηγών.
<P>
Συο πολιτικό επίπεδο, η συνεργασία στο εσωτερικό της ομοσπονδίας έχει ακόμη πολύ δρόμο να διανύσει και, κύριε Titley, τα γεγονότα του Μοστάρ αποτελούν μία σοβαρή υποθήκη για τις σχέσεις μεταξύ των Κροατών και των μουσουλμάνων.
<P>
Η Επιτροπή επέστησε την προσοχή όλων των μερών στο γεγονός ότι η κατάσταση στο Μοστάρ είναι καθοριστική για τη συνοχή της ομοσπονδίας. Η Επιτροπή τόνισε την ανάγκη να καταβληθεί κάθε προσπάθεια προκειμένου να αποτραπεί ο εκφυλισμός της κατάστασης. Σας υπενθυμίζω ωστόσο ότι η Ευρωπαϊκή 'Ενωση κινητοποίησε σημαντικά μέσα σε ανθρώπους και υλικό για να επανασυμφιλιώσει τους κατοίκους του Μοστάρ. Πρέπει να αποφύγουμε το ενδεχόμενο ορισμένα στοιχεία που είναι δύσκολο να ελεγχθούν να εκμηδενίσουν αυτές τις προσπάθειες.
<P>
'Οσον αφορά το Κοσυφοπέδιο, που είναι ένα άλλο πρόσκομμα στις σχέσεις με την πρώην Δημοκρατία της Γιουγοσλαβίας, θα έλεγα ότι, δυστυχώς, δεν διαφαίνεται ακόμη στον ορίζοντα μία λύση. Οι αρχές του Βελιγραδίου πρέπει να κατανοήσουν ότι αυτή η ακινησία εμποδίζει κάθε ανάπτυξη των σχέσεών τους με την 'Ενωση. Η Επιτροπή λυπάται που δεν είναι ακόμη ανεκτή καμία παρουσία της 'Ενωσης στο Κοσυφοπέδιο και που το Βελιγράδι αρνείται ακόμη και να χορηγήσει θεώρηση διαβατηρίου στον κ. Vanderstoel, 'Υπατο Αρμοστή της ΟΑΣΕ για τις μειονότητες.
<P>
Τέλος, η διαιτητική απόφαση σχετικά με το Brejko υιοθετήθηκε προσωρινά. Η διεθνής κοινότητα ανέλαβε τώρα το καθήκον να δημιουργήσει, το προσεχές έτος, τις πολιτικές και οικονομικές συνθήκες που θα επιτρέψουν να καταστεί οριστική η απόφαση αυτή. Η Ευρωπαϊκή Επιτροπή θα συμβάλει στη διαδικασία προωθώντας, στο πλαίσιο της ανοικοδόμησης, σχέδια που μπορούν να συμβάλουν στη βελτίωση της κατάστασης.

<SPEAKER ID=168 NAME="Πρόεδρος">
Ευχαριστώ πολύ, κύριε Επίτροπε.
<P>
Η κοινή συζήτηση έληξε.
<P>
Η ψηφοφορία θα διεξαχθεί σήμερα, στις 17.30.

<SPEAKER ID=169 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων προτάσεων ψηφίσματος:
<P>
Β4-0069/97, του κ. Ford και άλλων, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με το ρατσισμό, την ξενοφοβία και τον αντισημιτισμό·-Β4-0100/97, του κ. Hory και άλλων, εξ ονόματος της Ευρωπαϊκής Ριζοσπαστικής Συμμαχίας, σχετικά με την ενίσχυση της άκρας δεξιάς στην Ευρωπαϊκή 'Ενωση, κυρίως στη Γαλλία·-Β4-0117/97, του κ. Pailler, εξ ονόματος της Συνομοσπονδιακής Ομάδας της Ευρωπαϊκής ΕνωτικήςΑριστεράς-Αριστερά των Πρασίνων των Βορείων Χωρών, σχετικά με τις απειλές για την ελευθερία έκφρασης και δημιουργίας·-Β4-0131/97, της κ. Roth και άλλων, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με την επανεμφάνιση του ρατσισμού και του νεοφασισμού στην Ευρώπη·-Β4-0136/97, της κ. Roth και άλλων, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με την εισαγωγή υποχρεωτικής θεώρησης διαβατηρίου για τα ανήλικα μέλη οικογενειών μεταναστών στην Ομοσπονδιακή Δημοκρατία της Γερμανίας.
<SPEAKER ID=170 LANGUAGE="EN" NAME="Ford">
Κύριε Πρόεδρε, θα ήθελα να εκφράσω την υποστήριξή μου προς το κοινό ψήφισμα και τις δύο τροπολογίες εξ ονόματος μερικών Γάλλων συναδέλφων για το θέμα του ρατσισμού, της ξενοφοβίας και της άκρας δεξιάς.
<P>
Το ψήφισμα αυτό ζητεί από τη μόνη χώρα που δεν το έχει πράξει, το Ηνωμένο Βασίλειο, να συμφωνήσει αμέσως στην ίδρυση ευρωπαϊκού παρατηρητηρίου για την παρακολούθηση του ρατσισμού, της ξενοφοβίας και του αντισημιτισμού. Έχουν ήδη συμφωνήσει να χρησιμοποιηθεί το άρθρο 235 για την ίδρυση τόσο του παρατηρητηρίου ναρκωτικών, όσο και του Ευρωπαϊκού παρατηρητηρίου για την υγεία και ασφάλεια στην εργασία και δεν βλέπουμε κανένα λόγο για τον οποίο θα μπορούσε να υπάρχει οποιοδήποτε πρόβλημα σε αυτό το συγκεκριμένο τομέα. Αν έχουν κάποια αμφιβολία σχετικά με την ανάγκη συνεργασίας σε ευρωπαϊκό επίπεδο, δεν έχουν παρά να δουν τα γεγονότα που συνέβησαν πριν μερικές εβδομάδες, όταν Δανοί νεοναζί, με υποστηρικτές από το βρετανικό Εθνικό Κόμμα, ενώθηκαν μέσω της Σουηδίας και έστειλαν επιστολές με βόμβες σε φυλετικά μικτά ζευγάρια στο Ηνωμένο Βασίλειο. Αν αυτό δεν είναι παράδειγμα ανάγκης συνεργασίας σε ευρωπαϊκό επίπεδο, δεν ξέρω ποιό είναι.
<P>
Δεύτερον, το ψήφισμα επιτίθεται κατά των δραστηριοτήτων ορισμένων κομμάτων της άκρας δεξιάς στην Ευρωπαϊκή Ένωση, και ιδίως του Εθνικού Μετώπου στις πόλεις Toulon, Orange και Marignane. Λόγω της διαδήλωσης του Εθνικού Μετώπου που πρόκειται να πραγματοποιηθεί εδώ στο Στρασβούργο το Μάρτιο, ακούσαμε σήμερα το πρωί τον κ. Gollnisch να απευθύνει μια παθιασμένη έκκληση για ανεκτικότητα και ελευθερία λόγου. Πρέπει να πω ότι δεν έχω ακούσει τόσο μεγάλη υποκρισία εδώ και πολύ καιρό! Μπορούμε να δούμε τι συμβαίνει στην Orange, όπου τα βιβλιοπωλεία λογοκρίνονται, οι επιδοτήσεις κόβονται και δεν επιτρέπεται στους ανθρώπους ούτε καν να παντρευτούν, αν θέλουν να παντρευτούν ξένους. Την τελευταία φορά που πήγα στη Μασσαλία για μια συνέντευξη τύπου σχετικά με το θέμα του ρατσισμού, χρειάστηκαν οι γαλλικές αστυνομικές μονάδες αποκατάστασης της τάξης με ασπίδες και δακρυγόνα για να μπορέσω να δώσω αυτή τη συνέντευξη, λόγω διαδήλωσης του ίδιου Εθνικού Μετώπου στο οποίο ανήκει ο κ. Gollnisch.
<P>
Aυτό που ήθελα να πω συμπερασματικά είναι ότι έμαθα σήμερα με χαρά ότι το Συμβούλιο της Ευρώπης πρόκειται να διαθέσει την αίθουσα αυτή τη Δευτέρα του Πάσχα για να δοθεί στον κόσμο του Στρασβούργου που επιθυμεί να διαμαρτυρηθεί για τις δραστηριότητες του Εθνικού Μετώπου ένα βήμα για να εκφράσει την ανεκτικότητά του και την απόρριψη των κακόβουλων πολιτικών αυτών εκεί των ανθρώπων.
<P>
(Χειροκροτήματα)

<SPEAKER ID=171 LANGUAGE="FR" NAME="Hory">
Κύριε Πρόεδρε, θα μου επιτρέψετε να πώ ότι, αυτή τη φορά, η διαδικασία μας για τα κατεπείγοντα ψηφίσματα άξιζε πραγματικά το όνομά της, διότι όντως είναι εντελώς κατεπείγον θέμα να παρεμποδίσουμε την άνοδο του ρατσισμού, της ξενοφοβίας, του αντισημιτισμού και της ακροδεξιάς στην Ευρώπη, της οποίας παρατηρούμε χιλιάδες εκδηλώσεις. Προσωπικά, θα σταθώ σε τέσσερις.
<P>
Πρώτο, τα εγκλήματα και τα αδικήματα ρατσιστικής έμπνευσης πολλαπλασιάζονται σε ολόκληρη την Ευρώπη. Είναι δυστυχώς συνηθισμένο φαινόμενο, θα μου πείτε, όμως αυτές οι εγκληματικές ενέργειες αποδεικνύουν ότι το χειρότερο μπορεί να επανεμφανισθεί ανά πάσα στιγμή.
<P>
Δεύτερο, καταγράφηκε πριν λίγο στη Γαλλία ένα γεγονός χωρίς προηγούμενο: η νίκη ενός ακροδεξιού ψηφοδελτίου με απόλυτη πλειοψηφία των ψήφων κατά τη διάρκεια των τμηματικών δημοτικών εκλογών στο Vitrolles, κάτι που αποδεικνύει ότι το χειρότερο μπορεί να γίνει αποδεκτό για ένα τμήμα των συμπολιτών μας.
<P>
Τρίτο, σε μία μεγάλη γαλλική πόλη, την Toulon, η ακροδεξιά δημοτική αρχή πολλαπλασιάζει τις επιθέσεις εναντίον της ελευθερίας της έκφρασης και εναντίον της καλλιτεχνικής δημιουργίας, κάτι που αποδεικνύει ότι παρά τις μεταμφιέσεις του, το κακό μοιάζει τελικά πάντα με το χειρότερο.
<P>
Τέταρτο, ο κατεπείγων χαρακτήρας της κατάστασης. Ο κατεπείγων χαρακτήρας της βρίσκεται, κατά τη γνώμη μου, στο γεγονός ότι πολλές ευρωπαϊκές συντηρητικές κυβερνήσεις, και ιδιαίτερα η γαλλική κυβέρνηση, πιστεύουν πως μπορούν να συγκρατήσουν το φασισμό παρέχοντάς του εγγυήσεις. Ιδιαίτερα, η παραδοσιακή γαλλική δεξιά νομιμοποιεί την προβληματική που έθεσε η άκρα δεξιά αφήνοντας να θεωρηθεί ότι υπάρχει σχέση αίτιου και αποτελέσματος μεταξύ, αφενός, της μετανάστευσης, και αυτής ακόμη της συμβολικής μορφής του ξένου και, αφετέρου, των οικονομικών δυσκολιών, της ανεργίας και της ανασφάλειας. Α Αυτό είναι ποταπό και, επιπλέον, εντελώς αναποτελεσματικό.
<P>
'Ολες οι κατασταλτικές νομοθεσίες περί μετανάστευσης που υιοθετήθηκαν στη Γαλλία με στόχο την υποχώρηση της ακροδεξιάς, το μόνο που κατάφεραν ήταν να την ενθαρρύνουν. Ο στιγματισμός της μετανάστευσης τρέφει την ώθηση της ακροδεξιάς με ευθεία σχέση αιτιότητας.
<P>
Σήμερα, εγκρίνοντας την πρόταση ψηφίσματος που υποβλήθηκε από πέντε Ομάδες και τις τροπολογίες μας 1 και 2, το Ευρωπαϊκό Κοινοβούλιο μπορεί να μας βοηθήσει να πετύχουμε την υποχώρηση της γαλλικής κυβέρνησης η οποία επιθυμεί την έγκριση, εναντίον των ξένων, ενός καταδοτικού και αφιλόξενου νόμου, νόμου των περιστάσεων, ασφαλώς, αλλά παλιού, πολύ παλιού νόμου του αποδιοπομπαίου τράγου. Ορισμένοι θα μας βοηθήσουν για να αποφύγουν οι φίλοι τους ένα βαρύ πολιτικό σφάλμα. Αλλά η πλειοψηφία αυτού του Κοινοβουλίου θα έχει κυρίως την καρδιά να επιβεβαιώσει με αυτή την ευκαιρία μία ανθρωπιστική θεώρηση της ευρωπαϊκής οικοδόμησης, το όραμα μιας Ευρώπης θεμελιωμένης επάνω στις αξίες της ανοχής και της ελευθερίας, στις αρχές της οικουμενικότητας: η Ευρώπη του Διαφωτισμού ενάντια στην Ευρώπη του σκοταδισμού.
<P>
(Χειροκροτήματα)

<SPEAKER ID=172 LANGUAGE="FR" NAME="Pailler">
Κύριε Πρόεδρε, ο στόχος αυτού του ψηφίσματος είναι να αποδείξει, μέσα από γεγονότα των οποίων ο κατάλογος είναι δυστυχώς πολύ πιο μακρύς, ότι ο ρατσισμός αποτελεί σήμερα μια πραγματικότητα σε εξέλιξη και μία δράση σε ολόκληρη την Ευρώπη.
<P>
Εάν κάθε χώρα έχει τις εθνικές της ιδιαιτερότητες ως προς το θέμα, τα θεμέλια του ρατσισμού είναι παντού τα ίδια και κυρίως η βαθειά και πρωτογενής απόρριψη του άλλου, του διαφορετικού στο χρώμα του δέρματός του ή στον πολιτισμό, ή ακόμα μία βαθειά κοινωνική κρίση, μακράς διαρκείας, που παρουσιάζεται ως μοιραία από διαδοχικές κυβερνήσεις οι οποίες αρνούνται να αποκτήσουν τα μέσα για να την ελέγξουν.
<P>
Στη Γαλλία, έχουμε τα πρωτεία - αν μπορώ να πώ - της πολιτικής έκφρασης αυτών των δύο θεμελίων του ρατσισμού με τα εκλογικά αποτελέσματα του Εθνικού Μετώπου.
<P>
Η γαλλική κυβέρνηση, η οποία, παρά τις διαμαρτυρίες της, αφήνει να πλήττεται η ελευθερία της έκφρασης και της δημιουργίας και αφήνει την πολιτισμική λογοκρισία να δρά στην Toulon και κάποιες άλλες πόλεις, προσβάλλει τη δημοκρατία. Μία υποκρισία που αποκρύπτει δύσκολα τους υπερφιλελεύθερους προσανατολισμούς οι οποίοι επιδεινώνουν ακόμη περισσότερο την ανασφάλεια και την αθλιότητα. Επίπλέον, τί μπορούμε να περιμένουμε από μία εξουσία η οποία έχει να επιδείξει νόμους σαν τους νόμους Pasqua και τους νόμους Debrι· ποιος εκμεταλλεύεται, νομιμοποιώντας την, τη ρατσιστική θέση των κομμάτων της άκρας δεξιάς, εξομειώνοντας τον ξένο με το λαθρομετανάστη και το λαθρομετανάστη με τον εγκληματία; Η ραπ, το χιπ-χοπ, η σύγχρονη δημιουργία γενικά, όλα αυτά τα καλλιτεχνικά κινήματα που λογοκρίνονται ή απειλούνται, διαπερνώνται και εμπλουτίζονται από την ποικιλία των πολιτισμών του κόσμου και μας προσκαλούν να ανοίξουμε τις καρδιές μας και το πνεύμα μας για να υποδεχθούμε τον ξένο με τα λόγια του Jacques Prιvert: »Παράξενοι ξένοι, είστε της πόλης, είστε από τη ζωή της».

<SPEAKER ID=173 LANGUAGE="DE" NAME="Roth">
Kύριε Πρόεδρε, αγαπητοί κυρίες και κύριοι συνάδελφοι, παντού εορτάζεται πανηγυρικά το ευρωπαϊκό έτος κατά του ρατσισμού. Πανηγυρικές εορτές όμως δεν αρκούν, κι ένα πράγμα, ασφαλώς, δεν επιτρέπεται να κάνουν: Δεν επιτρέπεται να καλύπτουν την πραγματικότητα. Kαι η πραγματικότητα στην Eυρωπαϊκή Ένωση χαρακτηρίζεται από καθημερινή ρατσιστική βία, από αυξανόμενη ξενοφοβία και αυξανόμενο αντισημιτισμό. O απολογισμός της βίας είναι φοβερός. Mόνο στις 7 και 8 Φεβρουαρίου, στη Γερμανία, ένας Bιετναμέζος, ένας Λιβανέζος που ζητούσε άσυλο, και δύο Πολωνοί, έπεσαν θύματα επιθέσεων και τραυματίσθηκαν σοβαρά, ενώ ένας 17χρονος πάνκ, στο Mαγδεμβούργο, έπεσε θύμα ρατσιστικής βίας.
<P>
Πραγματικότητα όμως είναι και η διγλωσσία της πολιτικής, που ενώ από τη μια μεριά μιλάει για αντιρατσισμό, ταυτόχρονα οξύνει το θεσμικό ρατσισμό και τις θεσμικές διακρίσεις. Πρώτο παράδειγμα: H Γαλλία. O προλαλήσας αναφέρθηκε ήδη σ' αυτήν. Tο νομοσχέδιο του Debrι, ως γνωστόν, καθιστά πάρα πολύ πιο αυστηρούς τους περίφημους κακόφημους νόμους του Pasqua και αναβαθμίζει την προδοσία σε καθήκον και νόμο, καθώς ο καθένας που φιλοξενεί ένα αλλοδαπό υποχρεώνεται να δώσει τα στοιχεία του. Aυτό αποτελεί τη βάση της ξενοφοβίας, του νέου διχασμού μέσα στην κοινωνία, της απομόνωσης και της βίας. Δεν πρέπει να απορεί κανείς, λοιπόν, όταν το Eθνικό Mέτωπο, το πρωτότυπο μιας τέτοιας αποτρόπαιας πολιτικής, σημειώνει άνοδο.
<P>
Δεύτερο παράδειγμα: H Γερμανία. Eκεί ο Oμοσπονδιακός Yπουργός Eσωτερικών Kanther αναγορεύεται εθνικός συντονιστής του ευρωπαϊκού έτους κατά του ρατσισμού. Kαι ποια είναι η ενέργεια που κάνει πρώτα-πρώτα; Eπιβάλει την υποχρέωση της βίζας και της άδειας παραμονής για τα παιδιά των μεταναστών που ζουν στη Γερμανία από τις κλασικές χώρες μετανάστευσης, και πρώτα απ' όλα από την Tουρκία. 800.000 παιδιά θίγονται από τη διάταξη αυτή. Eίναι αυτό το γερμανικό μοντέλο ενσωμάτωσης, όταν παιδιά Tούρκων υποβαθμίζονται σε παιδιά δεύτερης κατηγορίας και αποκλείονται, όταν το δικαίωμα της οικογένειας, θα ισχύει προφανώς μόνο για γερμανικές οικογένειες, όταν τα παιδιά αυτά χαρακτηρίζονται σε απειλή για την τάξη και την ασφάλεια;
<P>
Tα ανθρώπινα δικαιώματα είναι αδιαίρετα και σε μας. H διάταξη της Oμοσπονδιακής Kυβέρνησης αποτελεί σοβαρότατη παραβίαση των ανθρωπίνων δικαιωμάτων και δεν επιτρέπεται να γίνει ευρωπαϊκό μοντέλο. H διάταξη αυτή παραβιάζει νόμους, παραβιάζει τη σύμβαση του OHE για τα παιδιά. H επιδείνωση της κοινωνικής κατάστασης των Tούρκων εργαζομένων, είναι διάκριση σε βάρος αυτών των συμπολιτών μας και παραβιάζει τις διατάξεις της συμφωνίας σύνδεσης. Θα ήθελα να μάθω τι σκέπτεται να πράξει ενάντια σ' αυτό η Eπιτροπή, ως προστάτιδα των Συνθηκών και ως προστάτιδα της υλοποίησης της συμφωνίας σύνδεσης.

<SPEAKER ID=174 LANGUAGE="FR" NAME="Fontaine">
Κύριε Πρόεδρε, αναγνωρίζω ότι δεν πρόκειται ίσως ακριβώς για παρατήρηση επί της διαδικασίας, αλλά θυμάμαι πως η γαλλική σοσιαλιστική κυβέρνηση ανακάλυψε τα πιστοποιητικά φιλοξενίας που επιβλήθηκαν στους αλλοδαπούς. Και εάν κάνω λάθος, θα ήθελα να μου το πούν!

<SPEAKER ID=175 LANGUAGE="FR" NAME="Rocard">
Κύριε Πρόεδρε, κύριε Επίτροπε, μπορούμε να υπολογίζουμε στην κυρία Fontaine που είναι πάντα απόλυτα ορθή και αυστηρά ακριβής.
<P>
Απλώς, το πιστοποιητικό φιλοξενίας δεν έχει πια την ίδια έννοια. Το δημιουργήσαμε το 1992 ως μέσο για την τεκμηρίωση από την αστυνομία ότι ο υπό κατηγορία αλλοδαπός είχε σταθερή κατοικία και ήταν ως εκ τούτου δυνατό να του δοθεί ένα τίτλος για την ομαλοποίηση της παραμονής του.
<P>
Από τη στιγμή που αντιστρέφουμε αυτό το μέσο για να το κάνουμε, σε σχέση με ό, τι υπήρξε τη στιγμή της δημιουργίας του από τον Robert Badinter και τον Pierre Bιrιgovoy, με την πλήρη συναίνεσή μου, εργαλείο αστυνομικής δίωξης, εκτελούμε μία μεταβολή, μία πλήρη αντιστροφή. Και φοβάμαι ότι, με βάση αυτή την ερμηνεία, αγαπητή Νικόλ, έχει δίκιο η κ. Roth. Πάντως, ορθά αποκαταστήσατε την ιστορία.

<SPEAKER ID=176 NAME="Πρόεδρος">
Ευχαριστώ πολύ, κύριε Rocard. Οι παρεμβάσεις αυτές, λίγο έξω από τη διάταξη των εργασιών, είναι εξαιρετικά ενδιαφέρουσες, είναι σαν ένα δροσερό αεράκι στη μονοτονία ορισμένων από αυτές τις συζητήσεις και, επομένως, το προεδρείο τις αντιμετωπίζει με κάποια συμπάθεια αλλά, εν πάση περιπτώσει, οφείλει να εκπληρώσει το καθήκον του.

<SPEAKER ID=177 LANGUAGE="FR" NAME="Lindeperg">
Κύριε Πρόεδρε, ο φασισμός γενικά δεν εγκαθίσταται αιφνιδιαστικά. Γι'αυτό πρέπει να είμαστε πολύ προσεκτικοί στα προμηνύματα. Σημαδεύει προηγουμένως το έδαφός του, οργανώνοντας δόλια τη χειραγώγηση των πνευμάτων και, σ'αυτό το στάδιο, ο πολιτισμός παίζει κεφαλαιώδη ρόλο.
<P>
Για τους θιασώτες μιας ολοκληρωτικής ιδεολογίας, ο πολιτισμός δεν νοείται παρά μονάχα περιχαρακωμένος, αποστειρωμένος, επίσημος, και οι καλλιτέχνες είναι, εξ ορισμού, ταραξίες, κοσμοπολίτες, γενναιόδωροι και σχολαστικοί ως προς τις ελευθερίες. Η δημιουργία θεωρείται ανατρεπτική και οι ίδιοι οι συγγραφείς είναι ύποπτοι, εκτός βεβαίως από τους υπαλλήλους της προπαγάνδας. Στη Γαλλία, στις πόλεις όπου η τοπική εξουσία βρίσκεται στα χέρια της ακροδεξιάς, αυτή η αναγκαστική πορεία βρίσκεται σε εξέλιξη. Βέβαια, δεν καίνε τα βιβλία, η καθαρτήρια φλόγα ενεργεί με πιό έξυπνο τρόπο. Απολύουν τους ενοχλητικούς καλλιτέχνες, λογοκρίνουν τους συγγραφείς των οποίων το όνομα ηχεί άσχημα. Επειδή δεν μπορούν, για την ώρα, να εξαλείψουμε τους δημοτικούς βιβλιοθηκάριους, αφαιρούν από το ρόλο τους το περιεχόμενό του. Με λίγα λόγια, η μηχανή αποβλάκωσης βρίσκεται σε λειτουργία.
<P>
Για να πολεμήσουν την ανάπτυξη αυτών των ιδεών, ορισμένοι θεώρησαν έξυπνο να τοποθετηθούν στο ίδιο πεδίο, οι συνάδελφοί μου το ανέφεραν. Αλλοίμονο, σ'αυτό το παιχνιδάκι, χάνει κανείς κάθε φορά και είναι πάντα υποχρεωμένος να ξαναποντάρει περισσότερα. 'Ομως το όριο του ανεκτού ξεπερνιέται γρήγορα και, στη Γαλλία, το τεράστιο κίνημα διαμαρτυρίας το εκδήλωσε πρόσφατα στην κυβέρνηση.
<P>
'Ομως, θα αντιμετωπίσουμε επιτέλους, από σήμερα κιόλας, τα πραγματικά προβλήματα που στρώνουν το δρόμο στους εξτρεμιστές, θα αντιμετωπίσουμε την ανεργία, τις αδικίες του αποχαλινωμένου φιλελευθερισμού και τις καταστροφικές συνέπειές τους για την κοινωνική συνοχή; Βέβαια, η Επιτροπή δεν μένει αδρανής, αλλά μπροστά στην ακινησία του Συμβουλίου, πόσο βαραίνουν οι μαγικές επωδοί του κ. Santer για την καταπολέμηση της ανεργίας; Η υπομονή δεν είναι απαραίτητα αρετή. Χρειάζεται ορισμένες φορές να ξέρουμε να διατρανώνουμε την άποψή μας, να σταματάμε την πολιτική του παπλώματος ώστε να δοθεί επιτέλους απάντηση στα πραγματικά προβλήματα των πολιτών.
<P>
(Χειροκροτήματα)

<SPEAKER ID=178 LANGUAGE="FR" NAME="Schaffner">
Κύριε Hory, φοβάμαι ότι δεν βρίσκομαι σε πλήρη σύμπνοια μαζί σας όσον αφορά αυτή την πρόταση ψηφίσματος, διότι μου φαίνεται ότι εφαρμόζει την τέχνη του αμαλγάματος. Συγκεντρώνοντας διάφορα γεγονότα που συνέβησαν σε πολλές χώρες της Ευρώπης, μπορούμε να κάνουμε μία επιθεώρηση τύπου, ένα δειγματολόγιο, όχι όμως ένα καλό θέμα για ψήφισμα.
<P>
Το βασικό μειονέκτημα είναι αυτό: η παράνομη μετανάστευση. Αυτή η παράνομη μετανάστευση που βλάπτει τους νόμιμους μετανάστες, που ρίχνει επάνω τους υποψίες και δυσπιστία. Αυτή η παρανομία γεννάει το περιθώριο. Και πώς να ζήσεις στο περιθώριο, κυρία Pailler, χωρίς να υποπέσεις δυστυχώς σε μεθόδους οι οποίες μπορεί να γίνουν εγκληματικές.
<P>
Η διάγνωση έχει γίνει από όλους, αλλά χρειάζονται φάρμακα. Υπάρχουν ήδη ορισμένα τα οποία έχουν δώσει δείγματα αποτελεσματικότητας, αλλά το κακό επιδεινώνεται και πρέπει να βελτιωθούν τα φάρμακα και να τροποποιηθεί η δοσολογία. Είμαστε όλοι, ή σχεδόν όλοι, σύμφωνοι σ'αυτή την αίθουσα για να αγωνιστούμε ενάντια στον ρατσισμό, την ξενοφοβία, την άκρα δεξιά. Αλλά, αντιθέτως, δεν είμαστε σύμφωνοι ως προς τα μέσα. Δεν είμαι πεπεισμένη ότι οι αναφορές, έστω κι αν διογκώνονται από μέρα σε μέρα από τα τεχνάσματα της σελιδοποίησης ορισμένων γαλλικών εφημερίδων οι οποίες επαναλαμβάνουν την επομένη τα ίδια επώνυμα προσθέτοντας τα ονόματα, και άλλες πιο ανομολόγητες πονηριές, αρκούν για να αποδείξουν τη γενναιοδωρία της καρδιάς και να προκαλέσουν ένα βαθύ κίνημα του πληθυσμού. Ενός πληθυσμού ο οποίος άλλωστε δεν εξαπατάται εύκολα - το 59 % των Γάλλων υποστηρίζει τους νόμους Debrι - διότι είναι αντιμέτωπος με τη μικρή εγκληματικότητα, τον υπερπληθυσμό ορισμένων διαμερισμάτων, τις συνθήκες στις οποίες ζούν οι λαθρομετανάστες. Μπορούμε άραγε να χρησιμοποιούμε αυτό τον όρο του λαθρομετανάστη για ορισμένους; Πρέπει να αποσιωπήσουμε την εκμετάλλευση της εργασίας τους, από τους ίδιους τους μετανάστες συμπολίτες τους;
<P>
Κάθε ευρωπαϊκή χώρα δοκιμάζει διαφορετική συνταγή. Δεν είναι όλες τέλειες, είναι όμως όλες τελειοποιήσιμες. Ο έλεγχος της παράνομης μετανάστευσης είναι το μοναδικό μέσο για να προχωρήσουμε ώστε να εφαρμοσθούν με ικανοποιητικό τρόπο οι συμφωνίες του Σένγκεν. Η Ομάδα μου εκπλήσσεται που οι υπογράφοντες αυτό το ψήφισμα, τόσο σχολαστικοί όσον αφορά τα δικαιώματα των ευρωπαίων βουλευτών, διεκδικώντας, όπως το πράττουμε όλοι μας, το δικαίωμα τροποποίησης των κειμένων που μας προτείνονται, αρνούνται εξίσου βίαια στους γάλλους βουλευτές τη δυνατότητα να ασκήσουν αυτά τα ίδια δικαιώματα.
<P>
Το κείμενο του νομοσχεδίου Debrι θα έρθει για δεύτερη ανάγνωση στο Κοινοβούλιο. Οι γάλλοι συνάδελφοί μας είναι υπεύθυνοι. Γνωρίζουν τί επιθυμούν οι εκλογείς. 'Ελαβαν μία εντολή για να τους αντιπροσωπεύσουν. Τους κρίνετε ανίκανους να την τηρήσουν; Θα δεχόσασταν να σας δίνει διαταγές το εθνικό κοινοβούλιο; Μήπως όλος αυτός ο σάλος δεν έχει παρά μόνο ένα στόχο: να λησμονηθεί η εκκωφαντική σιωπή των κομμάτων της γαλλικής αντιπολίτευσης κατά τη διάρκεια της εξέτασης του κειμένου αυτού σε πρώτη ανάγνωση;
<P>
(Χειροκροτήματα)

<SPEAKER ID=179 LANGUAGE="FR" NAME="Goerens">
Κύριε Πρόεδρε, η απουσία προοπτικών για τους πολυάριθμους ανέργους, ο φόβος των ατόμων που απειλούνται με απώλεια της εργασίας τους, το αίσθημα της περιθωριοποίησης ή του αποκλεισμού, αποτελούν σε πολύ μεγάλο βαθμό το κεφάλαιο κινήσεως των κινημάτων της άκρας δεξιάς τα οποία, όπως φαίνεται, έχουν ούριο άνεμο στις περισσότερες χώρες της Ευρωπαϊκής 'Ενωσης. Ο φόβος, η ανασφάλεια, η αδιαφορία, πρέπει άραγε να μας εκπλήσσει, χρησιμοποιούνται με ύποπτους σκοπούς από αυτά τα κινήματα.
<P>
Η στάση της πολιτικής τάξης απέναντι σ'αυτή την κατάσταση δεν θα έπρεπε να είναι ούτε απλή, ούτε απλουστευτική. Η πλέον ακατάλληλη στάση, και θα ήθελα να προσθέσω και η πιό επικίνδυνη, θα ήταν να εμπνεόμαστε, στην πολιτική δράση, από μεθόδους που οδηγούν στην εκλογική επιτυχία των εξτρεμιστικών κομμάτων, για τον απλούστατο λόγο ότι οι ψηφοφόροι αργά ή γρήγορα θα προτιμήσουν το γνήσιο από την απομίμηση.
<P>
'Οχι, η δράση κατά του ρατσισμού, της ξενοφοβίας και του αντισημιτισμού πρέπει να προκύπτει από μία πολυτομεακή προσέγγιση, προσφεύγοντας σε φορείς που προέρχονται από τα πιό διαφορετικά περιβάλλοντα, κυρίως από τις ενώσεις των πολιτών, έσχατη δομή όταν όλες οι άλλες αποδεικνύουν την ανικανότητά τους να ανταπεξέλθουν σ'αυτά τα προβλήματα.
<P>
'Οσο για την Ευρωπαϊκή 'Ενωση, θα όφειλε να πολλαπλασιάσει τις προσπάθειες ώστε να ολοκληρώσει τις δράσεις και τις εκστρατείες που έχουν ήδη αρχίσει. Αναφέρομαι κυρίως σε συμπληρωματικές δράσεις μεταξύ του Συμβουλίου της Ευρώπης και της Ευρωπαϊκής 'Ενωσης. Η ανάπτυξη της...
<P>
(Ο Πρόεδρος αφαιρεί το λόγο από τον ομιλητή, ο οποίος έχει υπερβεί το χρόνο ομιλίας του)

<SPEAKER ID=180 LANGUAGE="ES" NAME="Mohamed Alν">
Κύριε Πρόεδρε, τελευταία συζητείται σε αυτό το Σώμα το θέμα του ρατσισμού και της ξενοφοβίας. Πριν από ένα μόλις μήνα, το Κοινοβούλιο εξέφραζε την ικανοποίησή του για την ανακήρυξη του Ευρωπαϊκού Έτους κατά του Ρατσισμού και της Ξενοφοβίας, και σήμερα βρισκόμαστε υποχρεωμένοι να εξετάσουμε και πάλι αυτό το θέμα στη συζήτηση επικαίρων. Και δεν είναι μόνον ότι συνέβησαν και πάλι ανησυχητικά γεγονότα τον τελευταίο καιρό, αλλά αυτό συνοδεύεται από μια συζήτηση στη Γαλλία σχετικά με το νομοσχέδιο Ντεμπρέ που πρόκειται να προκαλέσει ενίσχυση των θέσεων μιας άκρας δεξιάς που προοδεύει, μιας άκρας δεξιάς που τροφοδοτείται από την κοινωνική δυσαρέσκεια, και με τρόπο απλοϊκό και μεροληπτικό συνδέει τη μετανάστευση με την εγκληματικότητα. Διότι το Ευρωπαϊκό Κοινοβούλιο και οι Κυβερνήσεις των Κρατών μελών αντιμετωπίζουν έτσι την πρόκληση, όπως λένε στην πατρίδα μου, »να αρπάξουν τον ταύρο από τα κέρατα», και να αφήσουν τις υποκρισίες και τη διπλή ηθική, και ενώ καταδικάζουν αυτές τις απειλές εναντίον της ελευθερίας των προσώπων, πρέπει παράλληλα να εισέλθουν στην ουσία του προβλήματος και να θέσουν τις βάσεις ώστε να εξαλειφθούν οι αιτίες αυτής της ανόδου της μισαλλοδοξίας.
<P>
Η δημιουργία θέσεων απασχόλησης και η ανάπτυξη συλλογικών δομών που θα επιτρέψουν την ανάπτυξη του ατόμου μέσα από τη συνύπαρξη και την αλληλεγγύη μπορούν να αποτελέσουν ένα σχετικό παράδειγμα.
<P>
(Χειροκροτήματα)

<SPEAKER ID=181 LANGUAGE="FR" NAME="Berthu">
Κύριε Πρόεδρε, το σχέδιο ψηφίσματος που μας υποβάλλεται, σχετικά υποτίθεται με το ρατσισμό, κάνει ένα αμάλγαμα, πάρα πολύ συχνό φαινόμενο σ'αυτή την αίθουσα, μεταξύ της ξενοφοβίας και της θεμιτής βούλησης των λαών της Ευρώπης να συγκρατήσουν την μετανάστευση που ενδέχεται να έρθει για εγκατάσταση στο έδαφός τους. Ειδικότερα, με ανησυχία διαπιστώνουμε ότι το σχέδιο ψηφίσματος μνημονεύει - ως ιδιαίτερα αξιοκατάκριτο - το κείμενο που έχει υποβληθεί επί του παρόντος σε συζήτηση στο γαλλικό Κοινοβούλιο. Η προσοχή επικεντρώνεται, όπως φαίνεται, σε μία διάταξη που θα υποχρεώνει τα άτομα τα οποία φιλοξενούν αλλοδαπούς να δηλώνουν την αναχώρησή τους στο δημαρχείο. Για ποιο λόγο αυτή η διάταξη;
<P>
Καθώς σήμερα οι έλεγχοι των προσώπων στα εσωτερικά σύνορα έχουν σε μεγάλο βαθμό καταργηθεί, θεωρήθηκε δύσκολο να γίνει απογραφή των αλλοδαπών τρίτων χωρών οι οποίοι αναχωρούν με τη λήξη του τίτλου παραμονής του και επομένως να είναι γνωστό ποιοι παραμένουν λαθραία στη Γαλλία. Αυτή η παράλογη κατάσταση χρησιμοποιείται προφανώς από εκείνους που εκμεταλεύονται τους λαθρομετανάστες, εκείνους που αποκαλούμε σήμερα «οι καινούργιοι δουλέμποροι».
<P>
Για να λύσει το πρόβλημα αυτό, το νομοσχέδιο Debrι είχε σχεδιάσει να επιβάλλει στα άτομα που φιλοξενούν ορισμένους αλλοδαπούς την υποχρέωση να δηλώνουν την αναχώρησή τους. Μπορεί κανείς να πιστεύει ό, τι θέλει για την αποτελεσματικότητα ή τον επίκαιρο χαρακτήρα αυτού του μέτρου, αλλά αυτό που είναι βέβαιο είναι ότι απορρέει κατευθείαν από την απουσία ελέγχων στα σύνορα. Καταλήγουμε λοιπόν σ'αυτό το λογικό συμπέρασμα· πρέπει να κάνουμε μία επιλογή: είτε δήλωση αναχώρησης στο δήμαρχο ή στη νομαρχία -την οποία πολλοί θεωρούν ως μία προσβλητική, αστυνομικού χαρακτήρα διατύπωση - είτε την ίδια δήλωση τη στιγμή που ο αλλοδαπός περνάει τα σύνορα για να αναχωρήσει. Αυτή η δεύτερη λύση μοιάζει πράγματι πιό απλή, αλλά απαιτεί την ύπαρξη μιάς ελάχιστης αστυνομικής παρουσίας στα σύνορα.
<P>
Μπορούμε επίσης να εξάγουμε από αυτή την υπόθεση ένα πιό γενικό συμπέρασμα. Οι έλεγχοι στα σύνορα φαίνεται τελικά ότι είναι η πιό φιλελεύθερη, η λιγότερο αντίθετη με τις δημόσιες ελευθερίες μέθοδος για τη συγκράτηση της μετανάστευσης. Εάν καταργήσουμε αυτούς τους περιφερειακούς ελέγχους, είμαστε μαθηματικά υποχρεωμένοι να πολλαπλασιάσουμε τους αστυνομικούς ελέγχους σε όλη την έκταση της εσωτερικής επικράτειας.
<P>
Αυτό είναι που φοβόμαστε και γι'αυτό η Ομάδα μου αγωνίστηκε πάντοτε κατά της ευρωπαϊκής πολιτικής για την κατάργηση των εσωτερικών συνόρων, διότι θεωρούμε, σε τελική ανάλυση, ότι η διαλογή τους αποτελεί τελικά ένα καλό προπύργιο για τις ελευθερίες.

<SPEAKER ID=182 LANGUAGE="NL" NAME="Vanhecke">
Πρόεδρε, ο τίτλος ενός από τα ψηφίσματα που έχουν κατατεθεί ήταν «σχετικά με τις απειλές που αντιμετωπίζει η ελευθερία έκφρασης και η δημιουργική τέχνη», ο οποίος δεν μπορώ παρά να υποθέσω ότι αποτελεί μία χιουμοριστική προσπάθεια, ύψιστο θέατρο του παραλόγου, δεδομένου ότι υποβλήθηκε από το γαλλικό κομμουνιστικό κόμμα που συμπεριλαμβάνεται στους κύριους υπεύθυνους της καταπίεσης της ελευθερίας έκφρασης.
<P>
Όπως και να'χουν τα πράγματα, προσωπικά δεν ασχολούμαι πλέον με το πολλοστό ψήφισμα σχετικά με τον αποκαλούμενο αγώνα ενάντια στον υποτιθέμενο ρατσισμό και την υποτιθέμενη ξενοφοβία. Πρόκειται για φαινόμενα τα οποία αναβιούν στη φαντασία ορισμένων οι οποίοι επιθυμούν να χρησιμοποιήσουν αυτούς τους υβριστικούς όρους για να καταδικάσουν οποιαδήποτε μορφή προστασίας της εθνικής ταυτότητας.
<P>
Κατ'αρχάς θα ήθελα να διαπιστώσω ότι οι υπερασπιστές της εθνικής ταυτότητας αποκτούν ολοένα και περισσότερη υποστήριξη. Απόδειξη αποτελεί ο εντελώς δημοκρατικός εκλογικός θρίαμβος του συναδέλφου μας Bruno Mιgret στη Vitrolles. Το ίδιο αποδεικνύεται όμως και από το ερώτημα του Γερμανού Καγκελλαρίου Kohl κατά πόσο μία χώρα με εκατομμύρια ανέργους μπορεί να επιτρέψει την παρουσία εκατομμυρίων μη Ευρωπαίων φιλοξενούμενων εργαζόμενων.
<P>
Κατά δεύτερον, είμαι υποχρεωμένος να πω ότι κανένας σοβαρός άνθρωπος στην Ευρώπη δεν υπολογίζει την εικονική και άνευ περιεχομένου αγανάκτηση του Κοινοβουλίου. Παράδειγμα: μετά την ψηφοφορία που διεξήχθη στις 30 Ιανουαρίου για το ευρωπαϊκό έτος ενάντια στο ρατσισμό, οι φλαμανδοί Χριστιανοδημοκράτες δήλωσαν ενώπιον των εκλογέων τους ότι υπερψήφισαν το ψήφισμα ενώ στην ουσία είχαν αντίθετη γνώμη.
<P>
Σε περίπτωση λοιπόν που ακόμη και οι Χριστιανοδημοκράτες επιτρέπουν στον εαυτό τους να αστειεύονται κατ'αυτό τον τρόπο σε βάρος του Κοινοβουλίου, δεν μπορείτε να περιμένετε από εμένα να πάρω στα σοβαρά αυτό το τσίρκο.

<SPEAKER ID=183 LANGUAGE="NL" NAME="d'Ancona">
Πρόεδρε, αισθάνομαι ικανοποίηση που, αφού άκουσα τον κ. Vanhecke, μπορώ να πω ποιος είναι κατά τη γνώμη μου ο σημαντικότερος ρόλος που διαδραμίζει το Κοινοβούλιο, το οποίο αποτελεί μία ζώνη ασφαλείας ενάντια στο ρατσισμό, την ξενοφοβία, το νέο φασισμό και το νέο ναζισμό. Αυτός είναι για εμένα ο σημαντικότερος ρόλος του Κοινοβουλίου. Αυτό προέκυψε πριν από περισσότερα από 10 χρόνια, κ. Vanhecke, όταν εμφανίστηκε για πρώτη φορά στο Σώμα ο κ. Le Pen και όταν εμείς απαντήσαμε με μία κοινή και επίσημη δήλωση, η οποία υπογράφηκε από το Συμβούλιο, την Επιτροπή και το Κοινοβούλιο και προέκυψε επίσης από την εντολή στην Επιτροπή Kahn, τα ετήσια ψηφίσματά μας, εδώ στο Σώμα, καθώς και με την καθιέρωση του ευρωπαϊκού έτους κατά του ρατσισμού.
<P>
Κύριε Πρόεδρε, όση εμπιστοσύνη και αν εμπνέει η στάση της μεγάλης πλειοψηφίας των μελών του Κοινοβουλίου, οι δηλώσεις μας έρχονται συχνά σε σκληρή αντίθεση με τα όσα συμβαίνουν στα κράτη μέλη. Δεν αναφέρομαι στο Front National ή στο Vlaamse Blok ή κάποιο άλλο ακροδεξιό κόμμα, δεδομένου ότι οι αποκρουστικές τους εκδηλώσεις είναι όλες προβλέψιμες. Όχι, κύριε Πρόεδρε, αναφέρομαι στα «σοβαρά» κόμματα, στα δημοκρατικά εκλεγμένα κοινοβούλια, τα οποία τείνουν προς έναν ασφυκτικό εθνικισμό, που είναι υπερήφανα για το γεγονός ότι επιτρέπουν σε ολοένα και λιγότερους πρόσφυγες να εισέλθουν στη χώρα τους, που δρουν με ολοένα και περισσότερο απάνθρωπο τρόπο ενάντια στους παράνομους ξένους, για την κατάσταση των οποίων ευθύνονται τα ίδια με την πολιτική που εφαρμόζουν. Δεν έχω την πρόθεση να επαναλάβω τα παραδείγματα που περιλαμβάνονται στο ψήφισμα, είναι αυτονόητα; πιστεύω όμως ότι το αποκορύφωμα είναι η νομοθετική πρόταση Debrι στη Γαλλία. Η πρόταση αυτή με κάνει να σκέφτομαι την πιο μελανή περίοδο της ευρωπαϊκής ιστορίας, μιας ιστορίας την οποία θα πρέπει σήμερα να διατηρούμε στη μνήμη μας και που υπήρξε στην ουσία η αφορμή για την ευρωπαϊκή ολοκλήρωση. Για το λόγο αυτό, κύριε Πρόεδρε, προτείνω να ταχθούμε με το μέρος των Γάλλων που αντιστέκονται.
<P>
(Χειροκροτήματα)

<SPEAKER ID=184 LANGUAGE="FR" NAME="Nordmann">
Κύριε Πρόεδρε, ένα από τα πιό ενδιαφέροντα διδάγματα της εξεταστικής επιτροπής για τον ρατσισμό και την ξενοφοβία της οποίας είχα την τιμή να προεδρεύω κατά την προηγούμενη κοινοβουλευτική περίοδο, είναι ότι ο αγώνας κατά του ρατσισμού και της ξενοφοβίας περνάει μέσα από τον αγώνα κατά της λαθραίας εργασίας και της μετανάστευσης που συνδέεται με αυτή.
<P>
Αυτό το δίδαγμα επιχείρησε θαρραλέα να εφαρμόσει, έπειτα από άλλες, η γαλλική κυβέρνηση. Αυτό είναι το νόημα του νόμου Debrι, ή μάλλον του νομοσχεδίου Debrι. Και προσκαλώ όσους αντιμάχονται αυτό το σχέδιο, δίχως προφανώς να έχουν διαβάσει το κείμενο, να επισκεφθούν ορισμένα παράνομα εργαστήρια και μερικές κατοικίες λαθρομεταναστών όπου, στις πιο απάνθρωπες συνθήκες που υπάρχουν, είναι έγκλειστοι αυτοί οι δυστυχισμένοι. Η πραγματικότητα της συζήτησης, αγαπητοί συνάδελφοι, βρίσκεται στο σημείο αυτό.
<P>
Να γιατί, αντίθετα με αυτούς που είδαν, στην εμφάνιση του Εθνικού Μετώπου, μία ιστορική ευκαιρία να παραμείνουν στην εξουσία ή να επανέλθουν σε αυτή λόγω της αγανάκτησης που προκαλεί αυτός ο σχηματισμός, ανήκω σε εκείνους που υποστηρίζουν την ενέργεια της γαλλικής κυβέρνησης η οποία, με θάρρος και με τόλμη, προσπαθεί να αγωνισθεί στο ίδιο μέτωπο...
<P>
(Ο Πρόεδρος αφαιρεί το λόγο από τον ομιλητή ο οποίος έχει υπερβεί το χρόνο ομιλίας του)
<P>
(Χειροκροτήματα)

<SPEAKER ID=185 LANGUAGE="IT" NAME="Amadeo">
Κύριε Πρόεδρε, η πρόταση κοινού ψηφίσματος αφορά στους κινδύνους της επανάκαμψης ενός καθεστώτος που θα στηρίζεται στον ρατσισμό και την ξενοφοβία σε ορισμένες χώρες της Κοινότητας, και για ακριβολογήσω, στη Γαλλία και στην Γερμανία.
<P>
Εάν η Εθνική Συμμαχία ήταν ένα κίνημα τέτοιο που θα προτιμούσε να κρυφθεί και να καμουφλαριστεί όσον αφορά στο θέμα αυτό, θα είχε επιλέξει, κάνοντας μία επιλογή τακτικής, να μη λάβει τον λόγο σχετικά με αυτό το ψήφισμα. Αντίθετα, ειδικά για να αποδείξουμε την απόλυτα καλή μας πίστη και την επιλογή μας σαν αναμφισβήτητα αντιρατσιστική και αντιξενόφοβη, υποστηρίζουμε ότι το ψήφισμα αυτό είναι ένα κάκιστο πολιτικό κείμενο, ιδίως για τους εξής δύο λόγους: ο πρώτος λόγος είναι ότι η αντιπολίτευση της Αριστεράς σε ορισμένα κράτη μέλη θέλει να επωφεληθεί από μια ενδεχόμενη υπερψήφιση στη Συνέλευσή μας για να τη χρησιμοποιήσει εναντίον των αντίστοιχων κυβερνήσεων της κεντροδεξιάς. Δεν είναι πράγματι τυχαίο ότι δεν αναφέρονται οι πρόσφατες προτάσεις της ιταλικής κυβέρνησης σχετικά με την απέλαση και την απόρριψη των εξωκοινοτικών, και ότι επικαλούνται - και μάλιστα προχωρούν και πάρα πέρα - τις γαλλικές και γερμανικές διατάξεις. Ο δεύτερος λόγος αντιδικίας έγκειται στο γεγονός ότι γίνεται προσπάθεια να αφομοιωθεί ο όρος «δεξιά» από τον όρο «ρατσιστής»· ο τρόπος αυτός σημαίνει ότι όποιος είναι δεξιός εξυπακούεται ότι είναι και ρατσιστής και ότι όποιος είναι ρατσιστής δεν μπορεί να είναι παρά δεξιός.
<P>
Εχουμε να κάνουμε εδώ με μία φραστική στρατηγική που είχε τους δασκάλους της στα κέντρα του κομμουνιστικού κόσμου, τα οποία ήταν ειδικευμένα στην παραπληροφόρηση. Πράγματι, για τους κομμουνιστές όποιος βρίσκονταν στη δεξιά τους ήταν ένας σοσιαλφασίστας, και το να χαρακτηρίζει κανείς τον αντιπαλό του ως σοσιαλδημοκράτη ισοδυναμούσε με ύβρη και αρνητικό χαρακτηρισμό.
<P>
Στην στρατηγική αυτή των μέσων ενημερώσεως εμείς λέμε όχι, επειδή, τόσο ιστορικά όσο και παρατηρώντας την πρόσφατη ειδησεογραφία, σημειώνουμε ότι οι ρατσιστικές και ξενόφοβες θέσεις έχουν υιοθετηθεί από αναρίθμητα κράτη και κυβερνήσεις που αποκαλούνταν και είναι αριστερά. Σας υπενθυμίζω, και πρόκειται μόνο για λίγα παραδείγματα, πώς ο κομμουνιστής Τσαουσέσκου αντιμετώπιζε την ουγγρική μειονότητα, πώς η μειονότητα του Θιβέτ καταπιέζεται από την κομμουνιστική Κίνα, και πώς όλες οι εθνικές μειονότητες της Σοβιετικής Ενωσης είχαν υποστεί ταπεινώσεις και εκτοπισθεί από μία αριστερή και ολοκληρωτική ιδεολογία.

<SPEAKER ID=186 LANGUAGE="DE" NAME="Schulz">
Κύριε Πρόεδρε, αξιότιμοι κυρίες και κύριοι συνάδελφοι, ο συνάδελφος κ. Nordmann είπε μόλις τώρα ότι ο ρατσισμός και η ξενοφοβία μπορούν να καταπολεμηθούν μόνο με την εξάλειψη της παράνομης μετανάστευσης. Eίναι από τις σπάνιες φορές που άκουσα μια τέτοια ανοησία. Προέρχομαι από μια χώρα, όπου, το 1933, ο Xίτλερ πήρε το 43 % των ψήφων; τότε δεν υπήρχε στη Γερμανία καμιά παράνομη μετανάστευση. Aλλά υπήρχε τότε στη Γερμανία μια τεράστια οικονομική ανισορροπία και μια πολύ λανθασμένη κατανομή των οικονομικών πόρων. Aυτά υπάρχουν και σήμερα στο εσωτερικό της Eυρωπαϊκής Ένωσης μεταξύ των μειονοτήτων και των κοινωνικών τάξεων, όπως υπάρχουν και στις σχέσεις, για παράδειγμα, της Ένωσής μας με το νοτιότερο χώρο και με την Aνατολική Eυρώπη. Aυτές είναι οι αιτίες ύπαρξης μιας μεταναστευτικής πίεσης προς την Eυρωπαϊκή Ένωση, την οποία εσείς, κυρίες και κύριοι της δεξιάς πτέρυγας, εκμεταλλεύεστε έντονα για τις αποτρόπαιες προθέσεις σας.
<P>
Θέλω να πω κάτι στο συνάδελφο Vanhecke: Tο ότι δε σας συγκινεί τίποτε, το γνωρίζουμε εδώ και πολύ καιρό. Kαι το ότι χαίρεστε για την εκλογική νίκη του Bruno Megret - όπως λέτε - το πιστεύουμε μάλιστα. Mόνο που ο κ. Megret δε νίκησε στις εκλογές. Στον κ. Megret, συγκεκριμένα, δεν επετράπη καν να θέσει υποψηφιότητα. O κ. Megret δηλαδή, ήταν παραβάτης του νόμου και δεν του επιτρεπόταν να βάλει υποψηφιότητα. H γυναίκα του κέρδισε. Eκεί, απέναντι, κάθονται πάντα κάτι τύποι, που νομίζουν ότι είναι άσπιλοι. Έχουν πολύ περισσότερη βρώμα πάνω τους απ' όση όλο το Kοινοβούλιο μαζί. Aυτό κάποτε θα πρέπει να τους το πούμε ξεκάθαρα.
<P>
Kύριε Berthu, στις τάξεις σας περιλαμβάνονται ένα σωρό άνθρωποι με βαρύτατο ποινικό μητρώο που κάνουν σαν να είναι η creme de la creme της ευρωπαϊκής πολιτικής. Kύριε Berthu, θέλω να σας πω και κάτι ακόμη: Tο καλό στον κ. Vanhecke είναι ότι παραδέχεται ανοικτά ότι είναι φασίστας και ρατσιστής. Oι δηλώσεις που κάνετε εδώ, μπορούν να αποτελέσουν αφορμή για μια παρατήρηση μόνο: O Le Pen είναι βιβλίο; εσείς είσθε εγχειρίδιο. Aυτό θα πρέπει πράγματι να σας το πω.
<P>
(Γέλια) Kυρίες και κύριοι συνάδελφοι, κύριε Πρόεδρε, επειδή στην αρχή μίλησα πολύ σύντομα, θα προσθέσω άλλα δέκα δευτερόλεπτα. Yπάρχει ένα πολύ βασικό σημείο, το οποίο δεν επισημάναμε σήμερα. Eίναι το γεγονός ότι η όλη συζήτηση που κάνουμε εδώ και την οποία μας επιβάλλουν, εν μέρει, οι ακροδεξιοί, παραβλέπει τελείως ένα πράγμα. Yπάρχουν θύματα του ρατσισμού στην Eυρωπαϊκή Ένωση - η κ. Roth το επεσήμανε - καθημερινά θύματα, και αναρωτιέμαι που με ανθρώπους σαν τον κ. Nοrdmann...
<P>
(O Πρόεδρος διακόπτει τον ομιλητή)
<SPEAKER ID=187 LANGUAGE="FR" NAME="Berthu">
Κύριε Πρόεδρε, με μία φράση, θα επιθυμούσα να πάψει ο κ. Schulz να χρησιμοποιεί, ακατάπαυστα, σταλινικές μεθόδους. Το καλύτερο μέσο για να υποδαυλίσουμε το ρατσισμό είναι να είμαστε καταρχή χαλαροί απέναντι στη μετανάστευση και στη συνέχεια να κάνουμε συνεχώς αμαλγάματα ανάμεσα στους ρατσιστές και σε εκείνους που προσπαθούν να υπερασπίσουν τίμια τους πληθυσμούς που έχουμε καθήκον να προστατεύσουμε.

<SPEAKER ID=188 LANGUAGE="NL" NAME="Vanhecke">
Πρόεδρε, ζητώ το λόγο για να αναφερθώ σύντομα σε ένα προσωπικό θέμα. Όπως φαίνεται, ο κ. Schulz θεωρεί ότι με την παρέμβασή μου παραδέχομαι ότι είμαι ρατσιστής και φασίστας. Λοιπόν, θα ήθελα να τον πληροφορήσω ότι δεν αληθεύει ούτε το ένα, ούτε το άλλο και σε περίπτωση που ο κ. Schulz εξακολουθεί να ακούει τέτοιες φωνές θα έλεγα ότι ίσως να ήταν καλύτερο να επισκεφθεί έναν καλό ψυχίατρο.

<SPEAKER ID=189 NAME="de Silguy">
Κύριε Πρόεδρε, δεν νομίζω ότι τα λόγια μου εξεγείρουν τέτοια πάθη.
<P>
Η Επιτροπή έχει πλήρη συνείδηση της άκρως αρνητικής επίδρασης της παράνομης μετανάστευσης στην κοινή γνώμη, και ιδιαίτερα στην ανάπτυξη ρατσιστικών και ξενόφοβων συμπεριφορών. Εκτιμά λοιπόν ότι είναι απαραίτητο να ακολουθήσουμε μία πολιτική στηριγμένη, ταυτόχρονα, στον αγώνα κατά της λαθραίας μετανάστευσης και του δουλεμπόριου, στην ενσωμάτωση των μεταναστών που κατοικούν νόμιμα στην επικράτεια και στον αγώνα κατά του ρατσισμού, της ξενοφοβίας και του αντισημιτισμού.
<P>
'Οσον αφορά τον αγώνα κατά της λαθραίας μετανάστευσης, θα υπενθυμίσω ότι το Συμβούλιο ενέκρινε, το Σεπτέμβριο του 1996, μία σύσταση για τον αγώνα κατά της παράνομης απασχόλησης πολιτών τρίτων χωρών. Εκεί διευκρινίσθηκε ότι η παράνομη διακίνηση εργατικού δυναμικού πρέπει να θεωρείται παράβαση και να τιμωρείται ποινικά. Επιπλέον, είναι αναγκαία η συνεργασία μεταξύ των κρατών μελών για τον εντοπισμό της προέλευσης του δουλεμπόριου και τον καθορισμό του αποτελεσματικότερου μέσου για την καταπολέμησή του. Ως προς αυτό, το Συμβούλιο έχει συστήσει μία ομάδα εργασίας για την ανταλλαγή πληροφοριών.
<P>
Στο πλαίσιο της αστυνομικής συνεργασίας, η εντολή της μονάδας «Ναρκωτικά-Europol» επεκτείνεται και στον αγώνα κατά του δουλεμπόριου.
<P>
Τέλος, η Επιτροπή, σύμφωνα με το σχέδιο της μεσοπρόθεσμης κοινωνικής δράσης 1995-1997, ετοιμάζει μία Πράσινη Βίβλο σχετικά με την προβληματική της παράνομης απασχόλησης. Αυτή η Πράσινη Βίβλος θα επιτρέψει μία ευρεία διαβούλευσης για τη δράση της 'Ενωσης, της οποίας αντικείμενο θα είναι να εξαλειφθεί κάθε πρακτική που προσβάλλει την ευημερία των εργαζομένων ή εμποδίζει την καλή λειτουργία της αγοράς εργασίας.
<P>
'Οσον αφορά την αποδοχή πολιτών τρίτων χωρών στην επικράτεια των κρατών μελών, το Συμβούλιο ενέκρινε τέσσερα ψηφίσματα που εφαρμόζονται, αντίστοιχα, στους εργαζόμενους, στους ελεύθερους επαγγελματίες, στους φοιτητές και στην οικογενειακή επανένωση. Η Επιτροπή έχει την πρόθεση να καταθέσει μία πρόταση σύμβασης σχετικά με την αποδοχή αλλοδαπών. Ο σκοπός μιάς τέτοιας πρωτοβουλίας είναι να προχωρήσουμε στην προσέγγιση των νομοθεσιών και των πρακτικών των κρατών μελών. Μελλοντικά, ο στόχος είναι να θεσπισθεί ένα πραγματικό καθεστώς για τους αλλοδαπούς που διαμένουν από μακρού στην επικράτεια των κρατών μελών.
<P>
Η Ευρωπαϊκή 'Ενωση δεν μπορεί να περιορίσει τη δράση της στον έλεγχο της μετανάστευσης. Οφείλει επίσης να αντιμετωπίσει την ανάπτυξη αισθημάτων ξενοφοβίας στην κοινωνία μας. 'Οπως γνωρίζετε, έχουν ήδη αναληφθεί πολυάριθμες πρωτοβουλίες με την προτροπή του Ευρωπαϊκού Συμβουλίου.
<P>
Το Ευρωπαϊκό 'Ετος κατά του ρατσισμού είναι το πρώτο παράδειγμα συμφωνίας ανάμεσα στα κοινοτικά όργανα και τα κράτη μέλη προκειμένου αναλάβουν συγκεκριμένες δράσεις καταπολέμησης του ρατσισμού. Επιτρέπει να αναπτυχθεί μία δράση ευαισθητοποίησης απέναντι στον κίνδυνο που αντιπροσωπεύει ο ρατσισμός και να τονισθούν τα θετικά μέτρα που στοχεύουν στην καταπολέμησή του. Η δημιουργία ενός Ευρωπαϊκού Παρατηρητηρίου για τα φαινόμενα ρατσισμού και ξενοφοβίας, που προτάθηκε από την Επιτροπή το Νοέμβριο του 1996, θα συμβάλλει επίσης ώστε να συγκεκριμενοποιηθεί η δέσμευση της 'Ενωσης απέναντι στην άνοδο του ρατσισμού. Δυστυχώς, η Επιτροπή εκφράζει τη λύπη της για το γεγονός ότι ένα κράτος μέλος συνεχίζει να εμποδίζει την πραγματοποίησή του.
<P>
Σε ποινικό επίπεδο, το Συμβούλιο ενέκρινε το 1996 μία κοινή δράση η οποία επιδιώκει να βελτιώσει την δικαστική συνεργασία σε θέματα ρατσιστικών εγκλημάτων.
<P>
Τέλος, η Επιτροπή άσκησε επίσης πίεση ώστε να ενταχθεί στη Συνθήκη, με την ευκαιρία της Διακυβερνητικής Διάσκεψης, μία ρήτρα που θα απαγορεύει κάθε μορφή φυλετικών διακρίσεων.
<P>
Το σύνολο αυτών των πρωτοβουλιών επιτρέπει να βελτιωθεί η αποτελεσματική προστασία των ανθρώπινων δικαιωμάτων και των θεμελιωδών ελευθεριών στους κόλπους της 'Ενωσης.
<P>
Το Ευρωπαϊκό 'Ετος κατά του ρατσισμού και της ξενοφοβίας προσφέρει την ευκαιρία για μία έντονη κινητοποίηση, αλλά η δράση πρέπει να επεκταθεί και πέρα από τη λήξη του, και είναι έργο του συνόλου των εδνιαφερομένων φορέων, δηλαδή των κοινοτικών θεσμικών οργάνων, των κρατών μελών, των κοινωνικών εταίρων, των μη κυβερνητικών οργανώσεων, των μέσων επικοινωνίας, αλλά επίσης και των πολιτών, να εγγυηθούν την συνέχιση αυτής της προσπάθειας κατά του ρατσισμού, της ξενοφοβίας και του αντισημιτισμού.
<P>
(Χειροκροτήματα)

<SPEAKER ID=190 LANGUAGE="DE" NAME="Roth">
Mη φοβάστε, κύριε Πρόεδρε; δε θα ξαναρχίσω τη συζήτηση. Έθεσα όμως μια ερώτηση στον κύριο Eπίτροπο. Pώτησα ευγενικά και γι' αυτό παρακαλώ να μου δώσει μια απάντηση. Tι σκέπτεται να κάνει η Eπιτροπή, ως προστάτιδα των Συνθηκών, και συνεπώς και ως προστάτιδα της συμφωνίας σύνδεσης της Eυρωπαϊκής Ένωσης με την Tουρκία, όσον αφορά τη θέσπιση της βίζας για παιδιά και της άδειας παραμονής για παιδιά μεταναστών, για 600.000 περίπου παιδιά Tούρκων; Aυτό, κατά τη γνώμη μου, δεν είναι σύμφωνο με τις διατάξεις της συμφωνίας σύνδεσης. Σας ρώτησα και θα ήθελα να έχω μια απάντηση.

<SPEAKER ID=191 NAME="de Silguy">
Μπορώ να σας πώ ότι, καθώς η Επιτροπή είναι θεματοφύλακας των Συνθηκών, θα επιβάλει αυστηρά την τήρηση της Συνθήκης, σύμφωνα με την αποστολή που της έχει ανατεθεί.
<P>
'Οσο για την συγκεκριμένη ερώτηση που μου ετέθη, λυπάμαι· καθώς δεν έχω τα απαραίτητα στοιχεία, δεν μπορώ να απαντήσω στο αίτημά σας, αλλά το σημείωσα. Θα το αναφέρω στην κ. Gradin και θα σας απαντήσει απευθείας γραπτώς.

<SPEAKER ID=192 LANGUAGE="FR" NAME="Fabre-Aubrespy">
Κύριε Πρόεδρε, παρεμβαίνω βάσει του άρθρου 108. Πρόκειται λοιπόν για ένα προσωπικό ζήτημα επί του οποίου θα ήθελα να παρέμβω στο τέλος αυτής της συζήτησης.
<P>
Ο κ. Schulz έθιξε το σύνολο των μελών της Ομάδας μου προσβάλλοντας προ ολίγου τον κ. Berthu. Το έπραξε, σύμφωνα με τη μετάφραση που άκουσα, επικαλούμενος δήθεν δικαστικά προηγούμενα των μελών της Ομάδας μου. Του ζητώ να ανακαλέσει τα λόγια του. Δεν υπάρχουν για μας υποψίες ότι έχουμε, εμείς, στην Ομάδα μας...
<P>
(Ο πρόεδρος αφαιρεί το λόγο από τον ομιλητή)

<SPEAKER ID=193 LANGUAGE="DE" NAME="Schulz">
Κύριε Πρόεδρε, όλοι οι παρόντες κατάλαβαν πολύ καλά ότι δεν κριτίκαρα την ομάδα του κ. Fabre-Aubrespy. Eίπα μόνο ότι ο κ. Le Pen είναι βιβλίο και ο κ. Berthu εγχειρίδιο, από άποψη πνευματικού δυναμικού. Aν αυτό θίγει ολόκληρη την ομάδα, τότε παρακαλώ να δείξετε επιείκεια.
<P>
(Xειροκροτήματα)

<SPEAKER ID=194 NAME="Πρόεδρος">
Η συζήτηση έληξε.
<P>
Προχωρούμε τώρα στην ψηφοφορία.
<P>
Πριν την ψηφοφορία επί των ψηφισμάτων για το Τσαντ:

<SPEAKER ID=195 LANGUAGE="EN" NAME="McGowan">
Θα ήθελα να ρωτήσω αν οι συντάκτες αυτών των ψηφισμάτων τα διατηρούν στο τραπέζι. Έλαβα αντικρουόμενες πληροφορίες επ' αυτού, λόγω της επίσκεψης στο Στρασβούργο του Πρωθυπουργού του Τσαντ, ο οποίος έκανε συγκεκριμένες προσφορές στην ευρωπαϊκή αντιπροσωπία που θα βρίσκεται στο Τσαντ αυτό το Σαββατοκύριακο. Διατηρούν τα ψηφίσματα οι συντάκτες τους, ή μήπως θα ακολουθήσουν τη συμβουλή μου, την οποία εξέθεσα λεπτομερώς, να τα αποσύρουν για ένα μήνα;

<SPEAKER ID=196 NAME="Πρόεδρος">
Ακουσα κάποιες φήμες, αλλά δεν έχω λάβει τίποτε επίσημο.

<CHAPTER ID=8>
Εργασίες της Συνέλευσης Ίσης Εκπροσώπησης
<SPEAKER ID=197 NAME="Πρόεδρος">
H ημερήσια διάταξη προβλέπει τη συζήτηση της έκθεσης της κ. Baldi, εξ ονόματος της επιτροπής ανάπτυξης και συνεργασίας (Α4-0019/97), σχετικά με τα αποτελέσματα των εργασιών της Συνέλευσης Ίσης Εκπροσώπησης ΑΚΕ-ΕΕ το 1996.

<SPEAKER ID=198 NAME="Baldi">
Κύριε Πρόεδρε, κ. Επίτροπε, αγαπητοί συνάδελφοι, ο ρόλος που διαδραμάτισε η Συνέλευση Ισης Εκπροσώπησης (ΑΚΕ-ΕΟΚ) κατά τη συζήτηση που διεξήχθη σχετικά με τους στόχους και τις προκλήσεις που αποτελεί για την Ενωση και τους εταίρους της η ανανέωση του πλαισίου συνεργασίας είναι βασικός. Σύντομα θα ξεκινήσουν οι προετοιμασίες για τις διαπραγματεύσεις σχετικά με το μέλλον των σχέσεων μεταξύ Ευρωπαϊκής Ενωσης και των κρατών ΑΚΕ μετά το 2000. Σε σχέση με αυτό, τονίζω τον ρόλο και την βασική συμβολή της Συνέλευσης Ισης Εκπροσώπησης στον προβληματισμό που ξεκίνησε το 1996 πάνω στους στόχους και τις προκλήσεις που αποτελεί η ανανέωση του πλαισίου συνεργασίας, το οποίο πέρα από το 2000 και μέσα σε έναν κόσμο που μεταβάλλεται συνεχώς, θα πρέπει να συνεχίσει να καθοδηγεί τις προνομιακές σχέσεις που ενώνουν τις χώρες ΑΚΕ και την Ενωση από την αρχή της ευρωπαϊκής οικοδόμησης.
<P>
Το μέλλον των σχέσεων αυτών, που αφορούν 85 κράτη, έχει εξαιρετικά ουσιαστική σημασία για το Κοινοβούλιο, επειδή η ομάδα αυτή κρατών αποτελεί την πλειοψηφία των υπό ανάπτυξη χωρών και περιλαμβάνει τα τρία τέταρτα των φτωχότερων κρατών. Η αναπτυξιακή πολιτική της Ενωσης στο σύνολό της θα αποτελέσει πεδίο δοκιμής όταν θα κληθούμε να ορίσουμε μια νέα Σύμβαση. Εχοντας υπόψη ότι το θέμα «αναπτυξιακή πολιτική» κινδυνεύει να τεθεί στο περιθώριο επειδή δεν αναγνωρίζονται τα σφαιρικά πλαίσια όπως οι πρόσφυγες, το περιβάλλον, τα ναρκωτικά, η εγκληματικότητα και η αποσταθεροποίηση που ακολουθεί, ούτε τα προβλήματα ασφαλείας, το Ευρωπαϊκό Κοινοβούλιο θα πρέπει να ασκήσει όλη την πολιτική του επιρροή ώστε οι σχέσεις να εξακολουθήσουν σε ένα πρόσφορο επίπεδο και με τα κατάλληλα μέσα. Ειδικότερα, είναι σκόπιμο η Διακυβερνητική Διάσκεψη, στο πλαίσιο της αναθεώρησης της Συνθήκης σχετικά με την Ευρωπαϊκή Ενωση, να αναγνωρίσει στην αναπτυξιακή πολιτική της Ενωσης την αυτόνομη θέση που της αρμόζει.
<P>
Αμφότερες οι συζητήσεις πάνω στο θέμα αυτό, τόσο στο Windhoek όσο και στο Λουξεμβούργο, κατέστησαν σαφές ότι τα μέλη της Συνέλευσης Ισης Εκπροσώπησης έχουν πλήρη συνείδηση της σημασίας του θέματος της μελλοντικής διατύπωσης των σχέσεων μεταξύ των χωρών ΑΚΕ και της Ευρωπαϊκής Ενωσης και είναι διατεθειμένα να καταβάλουν προσπάθειες για τη συνέχιση της αναπτυξιακής βοήθειας. Η συζήτηση του θέματος συνέχισε με την παρουσίαση της Πράσινης Βίβλου της Επιτροπής και περιλαμβάνει τις γενικές μεν αλλά αναγκαίες πλευρές της αναπτυξιακής πολιτικής της Ευρωπαϊκής Ενωσης, καθώς και το συντονισμό με τις διμερείς βοήθειες για την ανάπτυξη των κρατών μελών.
<P>
Στο τέλος των εργασιών της αρμόδιας μόνιμης ομάδας εργασίας σχετικά με την κατάσταση των προσφύγων στις χώρες ΑΚΕ, η Συνέλευση, στο πλαίσιο της πολιτικής ανθρωπιστικής βοήθειας, ενέκρινε στις 20 Μαρτίου 1996 τη σχετική πρόταση ψηφίσματος. Η μαζική άφιξη και η μεγάλη αύξηση των προσφύγων, ιδίως λόγω των γεγονότων στην περιοχή των Μεγάλων Λιμνών, αποτελεί πρόκληση για τη διεθνή κοινότητα και καθιστά προφανή την ανάγκη να βελτιωθεί το νομικό καθεστώς των προσφύγων και των εκτοπισμένων και να ικανοποιηθούν συνεπώς οι υλικές και πνευματικές τους ανάγκες, με μέτρα ανοικοδόμησης, επαναπατρισμού και προσωπικής προστασίας.
<P>
Εχοντας υπόψη τα σοβαρά προβλήματα των μικρών νησιωτικών κρατών που προκαλούνται από κλιματικές αλλαγές - η οικονομική και ούτε λίγο ούτε πολύ η φυσική επιβίωση ορισμένων από αυτά είναι σε κίνδυνο - στη σύνοδο του Λουξεμβούργου ακούστηκαν οι γνώμες ειδικών πάνω στο θέμα αυτό και αποφασίστηκε να συσταθεί μία νέα ομάδα εργασίας που θα εκπονήσει σχετικά μία έκθεση.
<P>
Εξετάζοντας από τη μία πλευρά τη σημαντική οικονομική χρησιμότητα και, από την άλλη, τις μεγάλες δυσκολίες για την επίτευξη του σχεδίου αυτού, η Συνέλευση, στην έκθεση που εγκρίθηκε στη Ναμίμπια σχετικά με τη βιομηχανοποίηση των χωρών ΑΚΕ, υπέδειξε δυνατότητες και τρόπους εκμετάλλευσης των ανθρώπινων και φυσικών πόρων των χωρών αυτών με σκοπό τη δημιουργία μιας υπεραξίας κατά την παραγωγή βιομηχανικών αγαθών. Η υπεραξία αυτή θα ωφελήσει άμεσα τους πληθυσμούς με τη δημιουργία θέσεων εργασίας, την αύξηση της αγοραστικής δύναμης, την ενίσχυση της προσφοράς και της ζήτησης.
<P>
Από την πλευρά της, η Συνέλευση ενέκρινε συγκεκριμένες αποφάσεις στο θέμα των εσωτερικών συγκρούσεων και των σοβαρών παραβιάσεων των ανθρωπίνων δικαιωμάτων σε ορισμένες περιοχές των χωρών ΑΚΕ. Είναι σημαντικό να ακολουθήσουμε την κατεύθυνση αυτή, έχοντας υπόψη ότι η ανάπτυξη, ο σεβασμός των ανθρωπίνων δικαιωμάτων, οι δημοκρατικές αρχές και το κράτος δικαίου είναι στενά συνδεδεμένα μεταξύ τους.
<P>
Οι πολυάριθμες συρράξεις που συνεχίζουν ακόμη να υπάρχουν και το θέμα των προσφύγων και των εκτοπισμένων - αναφέρομαι εκ νέου στην περιοχή των Μεγάλων Λιμνών όπου η κατάσταση είναι εξαιρετικά δύσκολη, όπως είχα την ευκαιρία να το διαπιστώσω προσωπικά - πρέπει να μας παρακινήσουν να συνεχίσουμε με σταθερότητα τον προβληματισμό πάνω στο δικαίωμα ανθρωπιστικής παρέμβασης και τη βοήθεια για την ανάπτυξη που η διεθνής κοινότητα οφείλει να προσφέρει με ένα πραγματικό πνεύμα αλληλεγγύης προς όλους τους ανθρώπους, ώστε να τους εξασφαλίσουμε μια αξιοπρεπή διαβίωση, με δράσεις άμεσες, συντονισμένες και με σαφή προσανατολισμό.
<P>
Είναι ανάγκη να υποστηρίξουμε με σαφή και αποφασιστικό τρόπο όλες τις πρωτοβουλίες που έχουν ως στόχο την κατάργηση των ναρκών κατά προσωπικού που απειλούν καθημερινά τη ζωή και την υγεία του πληθυσμού και την ανάπτυξη των χωρών αυτών. Οι πρωτοβουλίες αυτές πρέπει να υποστηριχθούν με δράσεις αποκατάστασης και δράσεις εξουδετέρωσης των ναρκών.
<P>
Επιθυμώ επίσης να εκφράσω την ικανοποίησή μου λόγω της συνεχούς αύξησης του αριθμού των βουλευτών στη Συνέλευση, η οποία με τον τρόπο αυτό εδραιώνει το κύρος και τη νομιμότητά της και επιβεβαιώνει την αυξημένη προσπάθεια που καταβάλλουν οι χώρες ΑΚΕ στην πορεία εκδημοκρατισμού. Χαίρομαι επίσης για τις δεσμεύσεις που αναλήφθηκαν στο πλαίσιο του άρθρου 32 της 4ης Σύμβασης της Λομέ σχετικά με τη δημοκρατική νομιμότητα του θεσμού αυτού και, τέλος, εύχομαι η Συνέλευση Ισης Εκπροσώπησης να απολαμβάνει μεγάλη αυτονομία στην οργάνωση των δραστηριοτήτων της, ιδίως σχετικά με την επιλογή των χώρων διεξαγωγής των συνόδων, τα ενημερωτικά ταξίδια και τις επαφές, φυσικά στο πλαίσιο των διαθέσιμων κονδυλίων. Ταυτόχρονα, το πρόγραμμα εργασιών του Ευρωπαϊκού Κοινοβουλίου πρέπει να έχει υπόψη του τις ημερομηνίες των συνόδων της Συνέλευσης, που ανακοινώνονται πολύν καιρό πριν τη διεξαγωγή τους.
<P>
Τελειώνω με την ευχή η Ολλανδική Προεδρία να επιτύχει κατά την περίοδο εντολής της τα κράτη μέλη της Ενωσης να επισπεύσουν τη διαδικασία επικύρωσης, όπως προβλέφθηκε στα νησιά του Μαυρικίου, ειδικά για την υπογραφή της Συνθήκης της Λομέ και συνεπώς για την επικύρωση της υπό αναθεώρηση συμφωνίας.
<P>
(Χειροκροτήματα)

<SPEAKER ID=199 LANGUAGE="ES" NAME="Robles Piquer">
Κύριε Πρόεδρε, αγαπητοί συνάδελφοι, φυσικά δεν μπορώ παρά να επαινέσω και να επικυρώσω την πλήρη έγκριση που παρείχαμε ήδη στην Επιτροπή Ανάπτυξης και Συνεργασίας στην εξαίρετη έκθεση της συναδέλφου μας, κ. Baldi. Θα πρέπει να τονίσουμε, διαβάζοντας την έκθεση, την ενσωμάτωση στην ιδέα της εξωτερικής πολιτικής της έννοιας της ανάπτυξης -κάτι όπως εκείνο που συνέβη στον επιστημονικό κόσμο πριν από μερικά χρόνια, όταν συνοψίστηκε η ανάπτυξη στο γράμμα «Α», κάτι τέτοιο συμβαίνει και τώρα.
<P>
Δεν μπορεί να γίνεται αντιληπτή από πλευράς της Ευρώπης μια εξωτερική πολιτική, ούτε μια πολιτική ασφάλειας, που να μη συνοδεύεται από μια έντονη δραστηριότητα προαγωγής της ανάπτυξης των πλέον καθυστερημένων χωρών. Η Κοινότητα, από τους δικούς της πόρους, και το σύνολο των Κρατών μελών, δεν είμαστε μάταια ο πρώτος δωρητής παγκοσμίως. Γι' αυτό και δεν είναι παράλογη, αλλά εντελώς λογική, η απαίτηση που προβάλλει η κ. Baldi ο προϋπολογισμός των πόρων ενίσχυσης στην ανάπτυξη να ενσωματωθεί στον γενικό προϋπολογισμό των Ευρωπαϊκών Κοινοτήτων. Και επίσης να ενισχυθεί η συνεργασία και ο συντονισμός ανάμεσα στην αυστηρά κοινοτική δράση και τη δράση που αναπτύσσουν τα Κράτη μέλη, τα οποία συχνά ακολουθούν κατευθύνσεις όχι πάντοτε αντίθετες, αλλά παράλληλες και μη συγκλίνουσες.
<P>
Είναι επίσης σημαντικό να επισημάνουμε ορισμένες πτυχές που υπογράμμισε η κ. Baldi στο έγγραφό της: Τη δράση της Επιτροπής Ίσης Εκπροσώπησης ΑΚΕ-ΕΕ υπέρ της ειρήνης, μια δράση που πρέπει να αναπτύξουμε μαζί, και όχι χωριστά, όπως συνέβη πολλές φορές -και εδώ πρέπει να διατυπώσουμε μια κριτική. Για παράδειγμα, οι αποστολές θα έπρεπε να προγραμματίζονται για το έτος που βρισκόμαστε με ορθολογικό τρόπο, όπως σκεφτήκαμε να πράξουμε ή να προτείνουμε από την ευρωπαϊκή πλευρά της Επιτροπής Ίσης Εκπροσώπησης. Ένα εξαμηνιαίο πρόγραμμα, ή ακόμη και ένα ετήσιο πρόγραμμα, κοινών ταξιδιών, που θα υπάγεται φυσικά στις επείγουσες ανάγκες που μπορεί να προκύψουν, θα ήταν ένας λογικός τρόπος να δηλώσουμε την παρουσία μας στις χώρες όπου υπάρχει, ή μπορεί να υπάρξει, ή διαφαίνεται, μια διένεξη.
<P>
Συγχρόνως, είναι ικανοποιητικό -όπως επισημαίνει και η εισηγήτρια- το γεγονός ότι σημείωσε αναμφισβήτητη πρόοδο η αντιπροσωπευτικότητα από πλευράς των χωρών ΑΚΕ και ότι βρισκόμαστε πραγματικά έτοιμοι να εφαρμόσουμε μέτρα που θα τείνουν να μας διαβεβαιώσουν για αυτήν την αντιπροσωπευτικότητα, η οποία είναι αντίστοιχη με τη διαδικασία εκδημοκρατισμού η οποία διεξάγεται ευτυχώς, όχι όμως δίχως άλματα και οπισθοδρομήσεις, σε ένα μεγάλο μέρος των χωρών ΑΚΕ. Φυσικά, ανάμεσα σε αυτά τα άλματα και τις οπισθοδρομήσεις, δεν μπορούμε παρά να αναφέρουμε και εκείνα που οφείλονται σε δραματικές καταστάσεις όπως εκείνη που αναλύσαμε μόλις απόψε -των Μεγάλων Λιμνών- ή το δράμα της Νιγηρίας για το οποίο μας μίλησε πριν από λίγες ώρες, εδώ στο Ευρωπαϊκό Κοινοβούλιο, ο επιφανής Νιγηριανός, Βραβείο Νόμπελ, Wole Soyinka.
<P>
Εξάλλου, υπάρχει στο έγγραφο μια ενδιαφέρουσα αναφορά στο ψήφισμα του Συμβουλίου Υπουργών ΑΚΕ, που προορισμό έχει να επεξεργαστεί, να διαμορφώσει, να συγκαλέσει μια σύνοδο κορυφής. Και αναρωτιέμαι μήπως θα ήταν επιθυμητό αυτή η σύνοδος κορυφής να μην είναι μόνον των χωρών ΑΚΕ αλλά μια σύνοδος κορυφής και με εμάς επίσης, την Ευρωπαϊκή Ένωση: Η ευρωπαϊκή συνεισφορά στα πλαίσια της ανάπτυξης, όπως προείπα, είναι τόσο σημαντική, εκφράζεται με τόση σαφήνεια, για παράδειγμα με τη δράση του Γραφείου ECHO, με τη βοήθειά μας στους πρόσφυγες, με την επικείμενη εκπόνηση της Πράσινης Βίβλου, την οποία αναμένουμε με μεγάλο ενδιαφέρον, που θα άξιζε οπωσδήποτε να ανέλθει κάποιες βαθμίδες.

<SPEAKER ID=200 LANGUAGE="FR" NAME="Nordmann">
Κύριε πρόεδρε, θα ήθελα κι εγώ, εξ ονόματος της Φιλελεύθερης Ομάδας, να συγχαρώ ολόθερμα την κ. Baldi για την ποιότητα της έκθεσής της. Είναι όντως ενδιαφέρουσα, διότι παρουσιάζει θαυμάσια την εξέλιξη της Συνέλευσης 'Iσης Eκπροσώπησης, κυρίως εάν προσπαθήσουμε να θυμηθούμε ποιa ήταν η Συνέλευση 'Ισης Εκπροσώπησης, ειδικότερα, και ποια η πολιτική της Eυρωπαϊκής 'Ενωσης, γενικότερα, πριν από λίγα μόλις χρόνια.
<P>
Μέσα από τις γραμμές της έκθεσης της κ. Baldi, μπορούμε πράγματι να γνωρίσουμε μία πολιτική που μετασχηματίζεται, μία πολιτική που εξελίσσεται, και η οποία παίρνει διαδοχικά μία νέα μορφή, λαμβάνοντας υπόψη τις αλλαγές που συνέβησαν στον κόσμο από τα τέλη της δεκαετίας του 1980.
<P>
Ως προς αυτό, είναι σημαντικό, όπως κάνει η κ. Baldi, να επιβεβαιώσουμε την ανάγκη μίας πολύ ισχυρής δέσμευσης της Ευρωπαϊκής 'Ενωσης υπέρ μίας αναπτυξιακής πολιτικής που ορισμένοι θα ήθελαν να ακολουθεί μετά από άλλες πολιτικές, κυρίως μετά τις πολιτικές ανοίγματος προς ανατολάς. Υπογραμμίζεται επίσης έντονα η διαφοροποίηση - δεύτερη πτυχή αυτής της αναπτυξιακής πολιτικής. Η ανάγκη να προσαρμόσουμε όσο το δυνατόν καλύτερα τις δράσεις μας στις τοπικές συνθήκες και στις διαφορές επιπέδου ανάμεσα στους διάφορους εταίρους προυσιάζεται έντονα, κυρίως στο αίτημα για μία πολιτική που να επικεντρώνεται περισσότερο στις ανάγκες των πιο μειονεκτικών πληθυσμών.
<P>
Η Ομάδα μας επιδοκιμάζει επίσης την έμφαση που δίνει ο εισηγητής στην ανάγκη να διατηρηθούν τα προτιμησιακά καθεστώτα που απολαμβάνουν οι χώρες ΑΚΕ για ορισμένο αριθμό προϊόντων τους, ιδιαίτερα τις μπανάνες, τη ζάχαρη, το κακάο, καθεστώτα που παραμένουν μέσα ανάπτυξης και οικολογικής ισορροπίας. Ακούσαμε, ως προς αυτό το θέμα, στην Επιτροπή Ανάπτυξης, άκρως ενδιαφέρουσες δηλώσεις των αντιπροσώπων των κρατών μελών κατά τη διάρκεια συζήτησης για ορισμένα σχέδια, όσον αφορά κυρίως το κακάο.
<P>
Τέλος, η έμφαση που δίνεται στην αντιπροσωπευτικότητα και στην αυξανόμενη προσοχή για τις απαιτήσεις εκδημοκρατισμού εκ μέρους της Ευρωπαϊκής 'Ενωσης, δείχνει ότι η πολιτική της 'Ενωσης βγαίνει από την τριτοκοσμική «ξύλινη γλώσσα» για να προσεγγίσει επιτέλους κατά μέτωπο την ιδέα μίας πραγματικής συνεργασίας.

<SPEAKER ID=201 LANGUAGE="IT" NAME="Pettinari">
Κύριε Πρόεδρε, και εγώ συμφωνώ με την έκθεση της συναδέλφου κ. Baldi επειδή όπως και εσείς πιστεύω ότι η Συνέλευση ΑΚΕ παραμένει ένα κοινοβουλευτικό όργανο μεγίστης σημασίας μεταξύ του Βορρά και του Νότου της υφηλίου μας. Κανένα άλλο θεσμικό όργανο ίσης εκπροσώπησης δεν έχει σε όλα τα επίπεδα εκπροσώπους από τόσες χώρες, που συγκεντρώνονται για να συζητήσουν περί ανάπτυξης, δημοκρατίας και ανθρωπίνων δικαιωμάτων.
<P>
Πρόκειται συνεπώς για μία εμπειρία η οποία πρέπει να διαφυλαχθεί και να ενισχυθεί, όπως αποδεικνύει επίσης η σημασία των πρωτοβουλιών που έλαβαν χώρα στην συνέλευση του 1996. Με την ευκαιρία αυτή θα ήθελα, μεταξύ άλλων, να αξιολογήσω την αποστολή η οποία, την επομένη της συνέλευση ΑΚΕ, έλαβε χώρα στην Αγκόλα και μας έδωσε τη δυνατότητα να αντιληφθούμε εκ των έσω τα προβλήματα της χώρας αυτής και τις τραγικές δυσκολίες στην επίτευξη μιας ειρηνευτικής διαδικασίας.
<P>
Οποια και αν είναι η μοίρα των μελλοντικών σχέσεων μεταξύ ΑΚΕ και Ευρωπαϊκής Ενωσης, για τις οποίες συζητάμε με βάση την περιβόητη Πράσινη Βίβλο που αναφέρθηκε πολλές φορές στη συζήτηση αυτή, η εμπειρία της Συνέλευσης ΑΚΕ πρέπει κατά τη γνώμη μου να θεωρηθεί σαν ένας θησαυρός που πρέπει να πολλαπλασιαστεί. Δεν θα δεχθούμε λοιπόν τον τερματισμό ενός διαλόγου μεταξύ Βορρά και Νότου ο οποίος, ειλικρινά, αποτελεί ένα από τα πραγματικά θετικά στοιχεία που δημιούργησε τις τελευταίες αυτές δεκαετίες η ευρωπαϊκή αναπτυξιακή πολιτική. Αυτός είναι ο λόγος που συμφωνώ επίσης, και το τονίζω αυτό, με τις αναφορές στον προϋπολογισμό που γίνονται στην έκθεση της κας Baldi.

<SPEAKER ID=202 LANGUAGE="DE" NAME="Telkδmper">
Kύριε Πρόεδρε, η κ. Baldi υπέβαλε εδώ μια πολύ διεξοδική έκθεση, που αντικατοπτρίζει τι συνέβη στις δύο συνελεύσεις. Θα πρέπει να την ευχαριστήσουμε γι' αυτό. Xαίρομαι που πραγματεύονται διεξοδικά τα διάφορα θέματα, όπως για παράδειγμα το ότι ήταν σημαντικό που οι εκπρόσωποι MKO από τις χώρες AKE αντάλλαξαν απόψεις μαζί μας, ή ότι δείξαμε σαφή στάση έναντι της Nιγηρίας και ότι ήταν σωστό να αποφασίσουμε κυρώσεις. Aυτό μας έδειξε, την εβδομάδα αυτή, και η επίσκεψη του κατόχου του βραβείου Nόμπελ ειρήνης, Wole Soyinka.
<P>
Nομίζω πως είναι αναγκαίο να τονίσουμε ότι η Συνέλευση του AKE πήρε σαφή στάση, όσον αφορά τις νάρκες ξηράς, και συγκεκριμένα την απαγόρευση τους. H παραγωγή και η εξαγωγή ναρκών ξηράς θα πρέπει να επικηρυχθούν. Nαι, νομίζω πως θα πρέπει να δεχθούμε, ως υποχρέωσή μας, να μη γίνεται πια στα κράτη μέλη μας καμιά παραγωγή ναρκών ξηράς. Aλλά και από την άλλη μεριά, τη μεριά της αναπτυξιακής πολιτικής, είναι σημαντικό. H αποκατάσταση των ζημιών και η φροντίδα των θυμάτων είναι μια υποχρέωση, και νομίζω πως θα 'πρεπε την υποχρέωση αυτή να την αναλάβουν, ουσιαστικά, οι παραγωγοί των ναρκών αυτών.
<P>
Mια άλλη πτυχή που αναφέρει το άρθρο 39, είναι η ζώνη ελεύθερων εμπορικών συναλλαγών με το νότιο τμήμα της Aφρικής. Πιστεύω ότι από τις συνελεύσεις AKE θα προκύψει μια θετική κατάληξη των διαπραγματεύσεων με τη Nότια Aφρική. Tο βασικό σημείο είναι φυσικά η προοπτική της συνέλευσης AKEEE, η ιδέα της ίσης εκπροσώπησης, η ιδέα της συνεργασίας, ως μιας νέας μορφής της μελλοντικής εξωτερικής πολιτικής, καθώς και η διαμόρφωση της εξωτερικής πολιτικής της Eυρωπαϊκής Ένωσης πέρα από την Πράσινη Bίβλο.
<P>
Θα χαιρόμουν αν οι προτάσεις της συνέλευσης αυτής και η νέα Πράσινη Bίβλος, με τις ιδέες της και τις προτάσεις της, συνέβαλαν στο να έχουμε, ενόψει του Mάαστριχτ II, στη μελλοντική εξωτερική, έναν ιδιαίτερο πυλώνα ή ένα ιδιαίτερο κεφάλαιο, που θα λέει το εξής: Θέλουμε μια εξωτερική πολιτική για πολιτικούς σκοπούς. Aυτή τη στιγμή έχουμε, στην πραγματικότητα, περικοπή των χρημάτων της αναπτυξιακής βοήθειας. Δεν έχουμε συναπόφαση για τον προϋπολογισμό προς τις χώρες AKE. Eίναι σωστό που η κ. Baldi το επισημαίνει αυτό.
<P>
Tα κράτη μέλη θα πρέπει να καταλάβουν - κι αυτό είναι ένα παλιό αίτημά μας - ότι ο προϋπολογισμός αυτός θα πρέπει να εγγραφεί στον προϋπολογισμό της EE. Nομίζω πως όλα αυτά θα πρέπει να τα περιλάβει κανείς σ' ένα ιδιαίτερο κεφάλαιο, για πολιτικούς σκοπούς. Kαι μόνον αυτό θα δώσει μια προοπτική στις χώρες αυτές. Γράφουν - και είναι σωστό - ότι τα δύο τρίτα των φτωχότερων χωρών του κόσμου περιλαμβάνονται στα κράτη AKE, και δεν ξέρω καμιά άλλη συνέλευση που να προωθεί αυτές τις ιδέες της ίσης εκπροσώπησης και του διαλόγου, και να διαμορφώνει έτσι ένα κομμάτι εξωτερικής πολιτικής. Θα πρέπει να εξακολουθήσει να υπάρχει.
<P>
Θα πρέπει, σύμφωνα με την Πράσινη Bίβλο, να καταλήξουμε σε μια καινούρια μορφή συνεργασίας με τα κράτη AKE. Nομίζω πως αυτό μπορούμε να το επεκτείνουμε και σε άλλες φτωχές χώρες; και αυτό περιλαμβάνεται στο τμήμα της εξωτερικής πολιτικής της Eυρωπαϊκής Ένωσης, που γίνεται για πολιτικούς σκοπούς.

<SPEAKER ID=203 LANGUAGE="FR" NAME="Souchet">
Κύριε Πρόεδρε, η έκθεση Baldi αντανακλά πιστά τις επιθυμίες και τους φόβους που εκδηλώθηκαν κατά τη διάρκεια των εργασιών της Συνέλευσης 'Ισης Εκπροσώπησης ΑΚΕ/ΕΕ το 1996. 'Εχει το πλεονέκτημα ότι αποτελεί ένα σαφές μήνυμα της προσήλωσης του Κοινοβουλίου μας στο πνεύμα του Λομέ. 'Ισως όμως δεν υπογραμμίζει επαρκώς τον αντιφατικό χαρακτήρα των διάφορων πολιτικών που εφαρμόζει η Ευρωπαική 'Ενωση στους τομείς του εμπορίου και της ανάπτυξης, κάτι που ανησυχεί πολύ τους εταίρους μας.
<P>
Η εμπορική προτίμηση, πραγματική σπονδυλική στήλη του συστήματος του Λομέ, δεν απειλείται άραγε από την εξωτερική οικονομική πολιτική που ακολουθεί η Eυρωπαϊκή Επιτροπή; Γιά ποιο λόγο είμαστε προσηλωμένοι στη διατήρηση μίας κοινοτικής αναπτυξιακής πολιτικής; Διότι θεωρούμε ότι είναι ουσιαστικό να συνεχίσει να αναγνωρίζεται η ανάπτυξη της Αφρικής ως κοινό συμφέρον προτεραιότητας για την Ευρωπαϊκή 'Ενωση. Βέβαια, οφείλουμε να αναζητούμε ακατάπαυστα την ανανέωση των όρων της διαδικασίας του Λομέ, δίνοντας προτεραιότητα, παραδείγματος χάριν, στη βοήθεια προς τους φορείς της κοινωνίας των πολιτών ή στην αποκεντρωμένη συνεργασία, αλλά διατηρώντας το πνεύμα της, που στηρίζεται στην εμπιστοσύνη και την προβλεψιμότητα.
<P>
Οφείλουμε επίσης να επαγρυπνούμε ιδιαίτερα απέναντι σε κάθε απόπειρα με στόχο να αποφευχθεί η διαδικασία του Λομέ και να της αφαιρεθεί προοδευτικά το περιεχόμενό της: ολοένα αυξανόμενες παραχωρήσεις που χορηγούνται αδιάκοπα στους παραγωγούς μπανάνας εκτός ΑΚΕ· αμφισβήτηση του καθεστώτος για το κακάο στην Ευρώπη, την οποία επειδώκουν ορισμένοι όμιλοι βιομηχανικών τροφίμων· στρεβλά αποτελέσματα των εμπορικών προτιμήσεων που παραχωρούνται για στρατηγικούς λόγους σε περιοχές παραγωγής ναρκωτικών. Γνωρίζουμε σήμερα ότι πλανώνται πολλές αμφιβολίες για την πραγματική προέλευση ορισμένων προϊόντων, κυρίως αλιευτικών, που προέρχονται από αυτές τις χώρες. Πρέπει να κάνουμε μία επιλογή.
<P>
Θέλουμε να αφήσουμε μία εξωτερική εμπορική πολιτική, που θα τη χαρακτηρίζει η βουλιμία και θα εφαρμόζει ένα συστηματικό και χωρίς διακρίσεις άνοιγμα, να σαρώσει τα πάντα στο πέρασμά της, ή θέλουμε να επιβεβαιώσουμε ως θεμελιώδη πολιτικό στόχο της 'Ενωσης τη βούληση να εφαρμόσουμε, όλως ιδιαιτέρως με την Αφρική, μία προνομιακή συνεργασία που θα εκφράζει συγχρόνως μία βούληση αλληλεγγύης και μία απαίτηση ασφάλειας;
<P>
Θα υπερψηφίσουμε την έκθεση Baldi, έστω κι αν δεν συμφωνούμε με την κοινοτικοποίηση του ΕΤΑ, διότι επιβεβαιώνει σαφώς τη βασιμότητα, τη νομιμότητα και την αναγκαιότητα μιας στενής συνεργασίας, στο μέλλον, ανάμεσα στην Ευρώπη και στην Αφρική.

<SPEAKER ID=204 NAME="Pinheiro">
Κύριε Πρόεδρε, επιτρέψτε μου, καταρχή, να συγχαρώ την κ. Baldi για την ποιότητα της έκθεσής της, η οποία δεν περιορίζεται σε μία ενδιαφέρουσα και ακριβή παρουσίαση και αξιολόγηση των βασικών εργασιών που πραγματοποίησε η Συνέλευση 'Ισης Εκπροσώπησης το 1996, αλλά οδηγεί επίσης σε έναν ευρύτερο προβληματισμό με σκοπό να καταστεί δυνατή η ενίσχυση του ρόλου και η βελτίωση της λειτουργίας αυτής της Συνέλευσης όπως επίσης και, γενικότερα, ηνεμβάθυνση και η αναζωογόνηση των σχέσεων μεταξύ Ευρωπαϊκής 'Ενωσης και χωρών AΚΕ, για τις οποίες η Συνέλευση 'Ισης Εκπροσώπησης αποτελεί έναν ουσιαστικό μοχλό.
<P>
Θα ήθελα να πω, κύριε Πρόεδρε, κυρίες και κύριοι βουλευτές, ότι η Συνέλευση 'Ισης Εκπροσώπησης ΑΚΕΕυρωπαϊκής 'Ενωσης συγκεντρώνει προοδευτικά μεγαλύτερο ενδιαφέρον και αποκτά μεγαλύτερο αντίκτυπο. Σε μεγάλο βαθμό εξαιτίας της ώθησης και της σοβαρότητας που της έχουν προσδώσει, κυρίως ο Λόρδος Plumb, που βρίσκεται εδώ παρών, αλλά επίσης και εξαιτίας της ποιότητας των εκθέσεων που μας έχουν υποβληθεί στους κόλπους της Συνέλευσης 'Ισης Εκπροσώπησης. Βλέπω, για παράδειγμα, τις κυρίες Baldi και Waij-Weggen, οι οποίες παρουσίασαν εξαιρετικά ενδιαφέρουσες εκθέσεις σχετικά με το ζήτημα των ναρκών ή με τις μεταφορές στις χώρες AΚΕ, και που, τόσο για την Επιτροπή όσο και για τις ίδιες τις συμμετέχουσες χώρες, αποδείχθηκαν μεγάλης σπουδαιότητας και ιδιαίτερου αντίκτυπου.
<P>
Η ποιότητα των εκθέσεων και η δέσμευσή μας σε αυτό το θεσμό μπορούν να βελτιώσουν ακόμη περισσότερο τη Συνέλευση 'Ισης Εκπροσώπησης μεταξύ της Ευρωπαϊκής 'Ενωσης και των χωρών AΚΕ. Προσωπικά, μου αρέσει να συμμετέχω σε αυτή τη Συνέλευση. Για πολλές από αυτές τις χώρες AKE αποτελεί ένα τόπο προφανούς δημοκρατίας και λειτoυργίας της δημοκρατίας. Και, συχνά, ένα καλό παράδειγμα είναι καλύτερο από δέκα βιβλία ή από πολύ ρητορία.
<P>
Κύριε Πρόεδρε, πιστεύω ότι η έκθεση της κ. Baldi αναλύει με πολύ ενδιαφέροντα τρόπο αυτό το θέμα, ώστε οποιαδήποτε προσθήκη εκ μέρους μου θα ήταν περιττή. Θα ήθελα μόνο να ευχαριστήσω το Ευρωπαϊκό Κοινοβούλιο για το ενδιαφέρον και τη δέσμευση που έχει επιδείξει όσον αφορά τη λειτουργία αυτού του θεσμού και που υπήρξε αποφασιστικό στοιχείο για αυτή τη σταθερή βελτίωση που διαπιστώνεται.

<SPEAKER ID=205 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 9.00.

<CHAPTER ID=9>
Πολιτική συνεργασίας και ανάπτυξης
<SPEAKER ID=206 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. McGowan, εξ ονόματος της επιτροπής ανάπτυξης και συνεργασίας (Α4-0028/97), για την ανακοίνωση της Επιτροπής προς το Συμβούλιο και το Ευρωπαϊκό Κοινοβούλιο σχετικά με τη συμπληρωματικότητα μεταξύ της πολιτικής της Κοινότητας σε θέματα αναπτυξιακής συνεργασίας και της πολιτικής των κρατών μελών (COM(95)0160 - C4-0178/95).

<SPEAKER ID=207 NAME="McGowan">
Κύριε Πρόεδρε, θα ήθελα να αρχίσω ευχαριστώντας τους συναδέλφους μου στην επιτροπή ανάπτυξης και συνεργασίας, διότι η έκθεση αυτή είναι κατά μέγα μέρος προϊόν δικής τους εργασίας.
<P>
Θα ήθελα επίσης να ευχαριστήσω ιδιαιτέρως τον Πρόεδρο του Κοινοβουλίου, ο οποίος δέχθηκε κάποια πίεση από τα επαγγελματικά γραφεία του Κοινοβουλίου σχετικά με μια σημαντική παράγραφο της πρότασης ψηφίσματος που περιέχεται στην έκθεση - την παράγραφο 21 - η οποία σκιαγραφεί ολόκληρη τη σειρά πρωτοβουλιών που σκοπεύει να λάβει η επιτροπή ανάπτυξης. Μου ζητήθηκε να τις απαλείψω, αλλά ο Πρόεδρος με υποστήριξε, παρόλο που επεσήμανε ότι, στην πραγματικότητα, η επιτροπή ανάπτυξης θα μπορούσε να αναλάβει αυτές τις πρωτοβουλίες χωρίς να τις υποβάλει στο Κοινοβούλιο. Αλλά υπάρχει η αίσθηση ότι η αναπτυξιακή πολιτική, η συμπληρωματικότητα, ο συντονισμός και ολόκληρο το μέλλον της αναπτυξιακής συνεργασίας είναι τόσο σημαντικά, ώστε θα έπρεπε να υποβληθούν στο Σώμα. Επιθυμώ να ευχαριστήσω το νέο Πρόεδρο γι' αυτό.
<P>
Η έκθεση μιλά μόνη της, αλλά συντάχθηκε, ασφαλώς, με βάση το ότι η συμπληρωματικότητα μεταξύ της Ευρωπαϊκής Ένωσης και των κρατών μελών αποτελεί πλέον υποχρέωση εκ της Συνθήκης. Είναι κάτι για το οποίο φέρουμε ευθύνη και για το οποίο φέρει ευθύνη ο θεματοφύλακας της Συνθήκης - η Επιτροπή -, η οποία, οφείλω να πω, μας βοήθησε πολύ με τις συμβουλές της.
<P>
Η έλλειψη συμπληρωματικότητας και συντονισμού μεταξύ της Ένωσης και των κρατών μελών δεν πρέπει να εκπλήσσει κανέναν μας, όταν βλέπουμε την έλλειψη συμπληρωματικότητας και συντονισμού και, οφείλω να πω, συνεκτικότητας στο εσωτερικό της ίδιας της Ευρωπαϊκής Ένωσης. Πολύ συχνά, η πολιτική αναπτυξιακής συνεργασίας, η εμπορική πολιτική, οι εξωτερικές υποθέσεις, το περιβάλλον και η γεωργία - αν τολμήσω να αναφέρω αυτό το όνομα - πιέζουν προς εντελώς διαφορετικές κατευθύνσεις. Έτσι, το γεγονός είναι ότι στην Ένωση δεν είμαστε πολύ καλοί στο συντονισμό, στη συμπληρωματικότητα και στη συνεκτικότητα.
<P>
Αυτό δίνει την ευκαιρία σε πολλά κράτη μέλη να συνεχίζουν να υποστηρίζουν στα λόγια τη σημασία του συντονισμού. Όλα λέγουν ότι την υποστηρίζουν κατ' αρχήν, αλλ' η πραγματικότητα είναι ότι υπάρχει πολύ λίγος συντονισμός και αναμένω από την προεδρία των Κάτω Χωρών να πάρει το ζήτημα αυτό περισσότερο στα σοβαρά απ' ό, τι κατά το παρελθόν.
<P>
Ο Προεδρεύων κ. Pronk είναι ένας από τους πλέον ικανούς και πεπειραμένους Υπουργούς Ανάπτυξης στην ιστορία της Ευρωπαϊκής Ένωσης. Αλλά πρέπει να πω ότι δεν είμαι πεπεισμένος πως ο κ. Pronk είναι απολύτως πρόθυμος να ακολουθήσει πολιτική συντονισμού στην Ευρωπαϊκή Ένωση και ελπίζω ότι με δεδομένη την ικανότητα και την επιρροή του, μπορούμε να αναμένουμε τόσο από τον ίδιο, όσο και από το Συμβούλιο Υπουργών, καλύτερη συμπεριφορά.
<P>
Τα κράτη μέλη χρησιμοποιούν πολύ συχνά την αναπτυξιακή πολιτική για άλλους σκοπούς: ως μοχλό των εξωτερικών υποθέσεων, μοχλό για στενά εθνικά συμφέροντα, μοχλό της βιομηχανίας όπλων, μοχλό για τη στήριξη της πετρελαϊκής βιομηχανίας. Αυτό αντικατοπτρίζει γενικά το ότι δεν δίδεται προτεραιότητα στην αναπτυξιακή συνεργασία. Οι φτωχότεροι λαοί του κόσμου γίνονται περισσότεροι και φτωχότεροι λόγω της ανεργίας και άλλων προβλημάτων. Λέμε συχνά στην Ευρωπαϊκή Ένωση ότι δεν μπορούμε πραγματικά να αντέξουμε τη δαπάνη των κρατών πρόνοιας και των υπηρεσιών κοινωνικής ασφάλειας. Κατά τον ίδιο ακριβώς τρόπο, μερικά κράτη μέλη λέγουν ότι δεν μπορούμε να συνεχίσουμε τις ευθύνες μας στον υπόλοιπο κόσμο. Η συζήτηση για το ρατσισμό έρριξε φως σε αυτή την αντίληψη. Αλλά δεν μπορούμε, για καθαρά εγωϊστικούς λόγους, να μην συνεργαζόμεθα με ανθρώπους σε κάθε χώρα και ιδίως στις αναπτυσσόμενες χώρες.
<P>
Είναι καιρός να αναμετρηθούμε με μερικά από τα μεγάλα ζητήματα. Μέσω της επιτροπής ανάπτυξης, αναμετρηθήκαμε με το ζήτημα των ναρκών. Γνωρίζουμε ότι όλοι λυπούνται για τις νάρκες, αλλά, ασφαλώς, συνεχίζουν να παράγονται και να εγκαθίστανται σε πολλά μέρη του κόσμου.
<P>
Είναι πλέον καιρός να αναμετρηθούμε με ολόκληρη τη βιομηχανία και το εμπόριο όπλων, διότι έξι από τα μόνιμα μέλη του Συμβουλίου Ασφαλείας των Ηνωμένων Εθνών, συμπεριλαμβανομένης της Βρετανίας και της Γαλλίας, καλύπτουν το 85 % του παγκόσμιου εμπορίου όπλων.
<P>
Είναι καιρός να αναμετρηθούμε με τις πολυεθνικές. Συγχαίρω το συνάδελφό μου, Richard Howitt, για την εργασία που κάνει στην Κολομβία. Εύχομαι η Επιτροπή να μας βοηθήσει ακόμα περισσότερο να αναμετρηθούμε με μερικές εταιρείες πετρελαίου. Το θέμα πραγματικά είναι η πρακτική αυτοβοήθειας εκ μέρους του Ευρωπαϊκού Κοινοβουλίου, όπως συνιστούμε σε αναπτυσσόμενες χώρες.
<P>
Χρειαζόμαστε μια νέα παγκόσμια τάξη βασιζόμενη σε συνειδητοποίηση της αλληλεξάρτησης, αλλά αυτό σημαίνει κινητοποίηση στήριξης σε άμεσο επίπεδο από το κοινό.
<P>
Νομίζω ότι τα κράτη μέλη μας υποτιμούν την ανησυχία που υπάρχει μεταξύ ορισμένων από τους ανθρώπους που εκπροσωπούμε, ορισμένων από τους φτωχότερους ανθρώπους που εκπροσωπούμε, ορισμένων από τους νεώτερους ανθρώπους που εκπροσωπούμε - μερικοί από τους οποίους είναι εδώ απόψε. Αν κάνουμε περισσότερα στις κοινότητές μας και συνεργαστούμε στενότερα με τα εκλεγμένα μέλη στα κράτη μέλη, μπορούμε να επιτύχουμε πολλά μαζί.

<SPEAKER ID=208 LANGUAGE="EN" NAME="Howitt">
Κύριε Πρόεδρε, επιτρέψατέ μου να αρχίσω λέγοντας σαφώς ότι η αποψινή συζήτηση αφορά μια από τις μεγάλες αποτυχίες της αναπτυξιακής πολιτικής της ΕΕ. Ο συντονισμός απλώς δεν λειτουργεί. Το άρθρο 130Ψ της Συνθήκης δεν τηρείται. Ο κ. McGowan έχει απόλυπο δίκιο στην έκθεσή του, όταν λέγει ότι το μόνο που ακούμε σχετικά με το συντονισμό είναι ρητορείες και ότι ο συντονισμός δεν ακολουθείται στην πράξη. Νομίζω ότι φέρουμε το σημαντικό βάρος απόψε, σε αυτή τη συζήτηση, να εξασφαλίσουμε ότι δεν θα προσθέσουμε σε αυτές τις ρητορείες και να επισημάνουμε τους πραγματικούς φραγμούς και τους πραγματικούς λόγους για τους οποίους δεν υπάρχει συντονισμός. Στο χρόνο που διαθέτω, θα αναφερθώ σε τρεις μόνον από αυτούς.
<P>
Πρώτον, πρέπει να επικεντρώσουμε την προσοχή μας στο βαθμό μέχρι του οποίου οι προτεραιότητες αναπτυξιακής βοήθειας συνεχίζουν να καθορίζονται στο εσωτερικό των κρατών μελών από ιστορικά, εμπορικά και πολιτικά συμφέροντα. Συνεχίζουμε να μιλάμε για βοήθεια υπό προϋποθέσεις τα τελευταία χρόνια του παρόντος αιώνα. Για τα κράτη μέλη, το θέμα δεν είναι πώς μπορεί να συντονιστεί καλύτερα η βοήθεια, αλλ' ο ανταγωνισμός των χρηματοδοτών: μέχρι ποίου βαθμού μπορούν να εξαγοράσουν επιρροή με το να είναι οι μεγαλύτεροι χρηματοδότες σε συγκεκριμένες περιπτώσεις. Σε μια εποχή όπου αυξάνει η πίεση στο δημόσιο χρήμα σε τόσες πολλές από τις χώρες μας, παρά πολλοί αξιωματούχοι των κυβερνήσεων των κρατών μελών βλέπουν το θέμα ως πεδίο ανταγωνισμού μεταξύ των προϋπολογισμών αναπτυξιακής βοήθειας της Ευρωπαϊκής Ένωσης και των κονδυλίων που μπορούν οι ίδιοι να εκταμιεύσουν στο εσωτερικό των κρατών μελών.
<P>
Ο δεύτερος φραγμός αφορά το φόβο των κρατών μελών να εκχωρήσουν εξουσίες στην Ευρωπαϊκή Επιτροπή. Το βλέπουμε πίσω από τις παράλογες επιτροπές Επιτροπολογίας, οι οποίες λειτουργούν στις Βρυξέλλες. Τις επικρίνουμε συχνά για το κόστος, τη γραφειοκρατία και τη μυστικοπάθειά τους. Και όμως, αν υπάρχει ένας λόγος γι' αυτές τις επιτροπές, είναι ασφαλώς η ύπαρξη αμφίπλευρου διαλόγου για το συντονισμό της βοήθειας. Αλλά δεν λειτουργεί. Ο διάλογος είναι μονόπλευρος. Η Επιτροπή δίνει πληροφορίες. Τα κράτη μέλη όχι. Το βλέπουμε και στις κατ' ιδίαν αντιπροσωπίες και αποστολές, όπου βρίσκουμε καχυποψία και εχθρικότητα μεταξύ πρεσβειών και μεταξύ αντιπροσωπιών της Ευρωπαϊκής Επιτροπής.
<P>
Τέλος, ο φραγμός είναι η στελέχωση της Επιτροπής. Υπάρχουν δύο μόνον άτομα στη ΓΔ VIII υπεύθυνα για το λειτουργικό συντονισμό και ένα μόνον άτομο στη ΓΔ Ι Β, ενώ αντιμετωπίζουμε μείωση του αριθμού του προσωπικού αντιπροσωπιών σε διάφορες χώρες.
<P>
Αν δεν είμαστε προετοιμασμένοι να ασχοληθούμε με αυτούς τους φραγμούς, δεν θα υπάρξει συντονισμός. Δεν θα έχουμε την απαραίτητη εστίαση στην ποιότητα της βοήθειας, στη συμμετοχή των ίδιων των λιγότερο ανεπτυγμένων χωρών.
<P>
Απόψε, ας ακούσουμε ποιά πρόταση θα γίνει για τη συνέχιση των πειραματικών προγραμμάτων. Πρόκειται να μείνουν απλώς ως έχουν, ή πρόκειται να δούμε κάποια δράση επ' αυτών;

<SPEAKER ID=209 LANGUAGE="NL" NAME="Maij-Weggen">
Πρόεδρε, κατ'αρχάς θα ήθελα να συγχαρώ τον συνάδελφο McGowan για την έξοχη έκθεση που εκπόνησε. Ήθελα επίσης να τονίσω ότι η έκθεση αυτή έρχεται σε μία πάρα πολύ καλή στιγμή, δεδομένου ότι πρόκειται για ένα από τα σημαντικότερα θέματα με τα οποία πρόκειται να ασχοληθεί το ανεπίσημο Συμβούλιο Ανάπτυξης και Συνεργασίας, το οποίο πρόκειται να συνέλθει στις 28 Φεβρουαρίου και 1 Μαρτίου στο Αμστερνταμ. Είναι πάρα πολύ καλό που συζητάμε την έκθεση αυτή τώρα, ενώ θα ήταν ακόμα καλύτερο εάν παρευρισκόταν στην αίθουσα και ο καλός μου φίλος Jan Pronk. Είναι η δεύτερη φορά αυτή την εβδομάδα που απουσιάζει από το Σώμα ένας ολλανδός Υπουργός. Δεν θα ήθελα όμως να ασκήσω κριτική στον Jan Pronk, επειδή γνωρίζω ότι είναι ένας εξαιρετικός Υπουργός στον τομέα της ανάπτυξης και της συνεργασίας με τον οποίο συνεργάστηκα για μία πενταετία στο ολλανδικό Υπουργικό Συμβούλιο. Έχω λοιπόν λόγους να μην τον επικρίνω, θα ήταν όμως καλύτερα να παρευρισκόταν στο Σώμα, ακόμα και μόνο για να ακούσει τα όσα ανέφερε ο κ. McGowan. Ελπίζω, ωστόσο, ότι θα λάβει γνώση των όσων θα αναφερθούν στα πλαίσια της συζήτησης αυτής.
<P>
Πρόεδρε, παρά το γεγονός ότι στον τομέα της ανάπτυξης και συνεργασίας σημειώνονται συχνά επιτυχίες, πρέπει να διαπιστώσουμε ότι υπάρχουν και πολλά παράπονα σχετικά με τις επιπτώσεις της αντίστοιχης πολιτικής. Σε ορισμένες περιπτώσεις τίθεται θέμα κακοδιοίκησης στις ίδιες τις ενδιαφερόμενες χώρες, σε άλλες τα προβλήματα οφείλονται σε πολέμους και φυσικές καταστροφές, δηλαδή σε εξωτερικές αιτίες, ορισμένες φορές όμως τα προβλήματα οφείλονται στον κακό συντονισμό της αναπτυξιακής βοήθειας εκ μέρους των χορηγών. Εάν αυτό αληθεύει, Πρόεδρε, πρέπει να λάβουμε μέτρα. Επιτρέψτε μου να παραθέσω τρία παραδείγματα ενός κάπως περίεργου τρόπου συντονισμού με τα οποία βρέθηκα αντιμέτωπη στις περιοδείες που πραγματοποίησα. Τη δεκαετία του '80, χορηγήθηκε παρά πολλή αναπτυξιακή βοήθεια στη Ζαμπία, επειδή η χώρα ήταν τόσο συμπαθητική. Η βοήθεια που προσφέρθηκε ήταν τόση πολλή, ώστε έφθασε να αντιστοιχεί στο ήμισυ του εθνικού προϋπολογισμού. Όλοι γνωρίζουν ότι αυτό δεν είναι καλό για μία χώρα. Κατ'αυτό τον τρόπο χαλαρώνει ο δυναμισμός της και αποθαρρύνεται η ανάληψη ιδίας ευθύνης. Παρ'όλα αυτά, η βοήθεια δεν μειώθηκε. Πρόκειται για ένα παράδειγμα κακού συντονισμού. Στη Μαυριτανία και τη Σενεγάλη, στα σύνορα των δύο χωρών, υπήρχε ένα ολλανδικό γεωργικό πρόγραμμα η διαχείριση του οποίου έπρεπε να μεταβιβαστεί στον τοπικό πληθυσμό. Οι ενδιαφερόμενοι όμως δεν το ήθελαν αυτό και προσέφυγαν στη Δανία την οποία και ρώτησαν αν επιθυμούσε να αναλάβει τη διαχείριση του προγράμματος. Προφανώς, η Ευρωπαϊκή Ένωση δεν ήταν σε θέση να καλέσει τις δύο χώρες και να φροντίσει να μην συμβεί αυτό. Στο Νεπάλ άκουσα τα παράπονα δύο ΜΚΟ, οι οποίες ισχυρίζονταν ότι υποβάλλονταν προσφορές για ένα ελκυστικό πρόγραμμα για τη λέπρα, κατάσταση η οποία προχώρησε σε τέτοιο βαθμό ώστε να ζητούν να δωροδοκηθούν ακόμη και οι εκπρόσωποι των εθνικών αρχών. Πηγαίναμε βεβαίως γυρεύοντας. Όλα αυτά δεν αποτελούν παρά μερικά παραδείγματα κακού συντονισμού.
<P>
Πρόεδρε, ποια είναι τα σημαντικότερα εμπόδια; Το κυριότερο αναφέρθηκε ήδη από τον κ. McGowan: Η Ένωση διαθέτει από το 1994 μία ολοκληρωμένη εξωτερική πολιτική. Ο Επίτροπος Ανάπτυξης και Συνεργασίας, κ. Pinheiro, είναι αρμόδιος για την εξωτερική πολιτική, για το εμπόριο και για τα ανθρώπινα δικαιώματα και ο συνδυασμός αυτός είναι αποδοτικός. Αυτό όμως δεν συμβαίνει στα κράτη μέλη, όπου όλοι αυτοί οι τομείς αφορούν επιμέρους πολιτικές. Εάν λάβω υπόψη μου τις διαφορές όσον αφορά το μέγεθος της βοήθειας, τον προσανατολισμό, τον τόπο της βοήθειας, καταλήγω στα ίδια συμπεράσματα. Υπάρχουν τέσσερις χώρες οι οποίες ανταποκρίνονται στο πρότυπο του 0, 7 % του ΟΟΣΑ. Οι υπόλοιπες απέχουν πολύ από το να επιτύχουν το στόχο αυτό. Όσον αφορά τον προσανατολισμό, ειπώθηκε ήδη από το σοσιαλιστή συνάδελφο, υπάρχουν μεγάλες διαφορές ανά κράτος μέλος. Ορισμένα θεωρούν ότι η αναπτυξιακή βοήθεια αποσκοπεί στην υποστήριξη των φτωχών χωρών. Αλλα την αντιμετωπίζουν ως επέκταση του εξωτερικού εμπορίου, ενώ άλλα ως ένα μέσο για τη διαιώνιση των σχέσεων εξουσίας. Γνωρίζουμε ποιες χώρες κάνουν τι.
<P>
Πρόεδρε, ένα τρίτο πρόβλημα αφορά τη διαφορετική πορεία που ακολουθείται από τα κράτη μέλη στην περίπτωση συνεργασίας με πολυεθνικούς οργανισμούς, IMEF, Παγκόσμια Τράπεζα, ή με ΜΚΟ. Ορισμένες χώρες συνεργάζονται στενά με ΜΚΟ, ενώ άλλες σχεδόν ποτέ. Ορισμένες χώρες συνεργάζονται στενά με πολυεθνικούς οργανισμούς, ενώ άλλες σχεδόν ποτέ. Η Επιτροπή αποπειράθηκε να συντονίσει την κατάσταση σε ορισμένες χώρες. Ίσως να είναι σωστό που η Επιτροπή δεν προσπάθησε με άμεσο τρόπο να ευθυγραμμίσει τις δράσεις όλων των κρατών μελών. Αντί γι'αυτό άρχισε η εκτέλεση ορισμένων πρότυπων προγραμμάτων στο Μπαγκλαντές, στην Ακτή του Ελεφαντοστού, στην Αιθιοπία, την Κόστα Ρίκα και το Περού και η πρόθεση είναι να γίνει μία προσπάθεια συντονισμού στην αμέσως ενδιαφερόμενη χώρα. Η συνεργασία Πρέσβεων για το συντονισμό της κατάστασης είναι χρήσιμη μέχρι που να διαπιστωθεί ότι τα μηνύματα που καταφθάνουν από τα κράτη μέλη είναι εντελώς διαφορετικά από το αντικείμενο των συντονιστικών προσπαθειών.
<P>
Πρόεδρε, έχει φθάσει η στιγμή να προσπαθήσουν τα κράτη μέλη να αναζητήσουν τρόπους για τον καλύτερο συντονισμό των ενεργειών τους. Αυτό είναι απολύτως απαραίτητο. Αυτό που έχει ιδιαίτερη σημασία είναι ότι κατ'αυτό τον τρόπο μπορεί να αυξηθεί η αποτελεσματικότητα της βοήθειας, δεδομένου ότι η Ευρωπαϊκή Ένωση είναι ο σημαντικότερος χορηγός αναπτυξιακής βοήθειας στον κόσμο. Περισσότερο από το ήμισυ της βοήθειας που προσφέρεται στις αναπτυσσόμενες χώρες προέρχεται από την Ευρωπαϊκή Ένωση. Στην Αφρική το ποσοστό αυτό είναι 65 %. Ελπίζω πραγματικά ότι ο κ. Pronk, παρά την απουσία του, θα μπορέσει να επιτύχει ορισμένα πράγματα στο ανεπίσημο Συμβούλιο και ελπίζω επίσης ότι ο κ. Pinheiro θα θελήσει να του διαβιβάσει τα όσα αναφέραμε εδώ επί του θέματος αυτού. Εάν γίνει αυτό, πιστεύω ότι το Ευρωπαϊκό Συμβούλιο θα έχει προβεί σε μία θετική ενέργεια προς όφελος της Ένωσης και των κρατών μελών, αλλά κυρίως των αναπτυσσόμενων χωρών.

<SPEAKER ID=210 LANGUAGE="NL" NAME="Bertens">
Κυρία Πρόεδρε, κύριε Επίτροπε, θα ήθελα να συγχαρώ τον κ. McGowan για την έκθεση που εκπόνησε. Χαίρομαι για το γεγονός ότι η προηγούμενη ομιλήτρια, συνάδελφος και φίλη ανέφερε ήδη αυτά που ήθελα να πω και εγώ. Γιατί, είτε πρόκειται για την αντιπολίτευση, είτε για τη συμπολίτευση, το θέμα της αναπτυξιακής συνεργασίας είναι εντελώς διαφορετικό.
<P>
Στην έκθεση McGowan επισημαίνονται πάρα πολλά προβλήματα. Τα κράτη μέλη φαίνονται ότι δεν είναι καθόλου διατεθειμένα να συντονίσουν εκατέρωθεν και με την Ευρωπαϊκή Ένωση την πολιτική που εφαρμόζουν στον τομέα της αναπτυξιακής συνεργασίας. Θα μπορούσα και εγώ να αναφερθώ όλο το βράδυ στις εμπειρίες που είχα 27 χρόνια στις αναπτυσσόμενες χώρες, στη διαφορά που υπήρχε μεταξύ της Ευρωπαϊκής Ένωσης, που τότε αποκαλείτο Κοινότητα, και των διμερών συμφερόντων των διαφόρων ευρωπαϊκών κρατών όσον αφορά την πολιτική στον τομέα της ανάπτυξης και της συνεργασίας.
<P>
Όπως ανέφερα ήδη, αυτό που θέλουν τα κράτη μέλη είναι η πολιτική που εφαρμόζουν στον τομέα της ανάπτυξης και της συνεργασίας να είναι αποτελεσματική και αποδοτική. Ο υψηλότερος βαθμός αποτελεσματικότητας επιτυγχάνεται με το συντονισμό - πράγμα το οποίο παρουσιάζεται με έξοχο τρόπο στην έκθεσή σας. Τα κράτη μέλη δεν φαίνονται διατεθειμένα να το κάνουν αυτό. Το συμπέρασμα πρέπει να είναι ότι θυσιάζουν την ποιότητα της βοήθειας για τη διάσωση της εικόνας τους στον κόσμο, ότι θέλουν να διαφυλάξουν τα αποκαλούμενα κυριαρχικά τους δικαιώματα και ότι εξισώνουν την εξωτερική πολιτική με τα εξωτερικά συμφέροντα και τις εξωτερικές σχέσεις.
<P>
Η κατάσταση αυτή μου προξενεί ιδιαίτερες ανησυχίες. Η μείωση της αποτελεσματικότητας περιορίζει τις αναπτυξιακές δυνατότητες στις χώρες αυτές και υπονομεύει το λαϊκό έρεισμα στις δικές μας τις χώρες, κατάσταση η οποία θα αποβεί στο μέλλον για άλλη μία φορά σε βάρος των φτωχών χωρών.
<P>
Για άλλη μία φορά θα ήθελα να πω ότι, εδώ και 30 χρόνια, φωνάζουμε ότι πρέπει να σταματήσει η κατάσταση αυτή. Οι εξωτερικές δράσεις της Ευρωπαϊκής Ένωσης προϋποθέτουν ότι τα κράτη μέλη συμμορφώνονται με την ευρωπαϊκή πολιτική. Ελπίζω ότι η ευρωπαϊκή πολιτική θα μπορεί να καθοριστεί από το Κοινοβούλιο.
<P>
Η εξωτερική πολιτική της Ένωσης έχει ανάγκη από συνοχή, πράγμα που προκύπτει για άλλη μία φορά από την εντύπωση που έχουμε δημιουργήσει με την πολιτική μας στις Μεγάλες Λίμνες, τον τομέα της αλιείας και της γεωργίας, αλλά και για παράδειγμα σχετικά με τον έλεγχο των εξαγωγών όπλων. Ο κ. McGowan αναφέρθηκε σχετικώς.
<P>
Ελπίζω ότι η ολλανδική Προεδρία, η οποία υποσχέθηκε ότι θα ασχοληθεί με τη συνοχή της πολιτικής, θα τοποθετήσει το θέμα στις προτεραιότητες της ημερήσιας διάταξης. Όπως και η κ. Maij-Weggen, έτσι και εγώ λυπούμαι για την απουσία του Υπουργού Pronk από τη συζήτηση με αντικείμενο την έξοχη έκθεση του κ. McGowan.

<SPEAKER ID=211 LANGUAGE="DE" NAME="Telkδmper">
Κυρία Πρόεδρε, κύριε Eπίτροπε, νομίζω πως ο κ. McGowan υπέβαλε εδώ μια σημαντική και ουσιώδη έκθεση για την αναπτυξιακή πολιτική, η οποία θα μπορούσε να αποτελέσει αφορμή για να συζητήσουμε για τη μελλοντική στρατηγική και προοπτική. Έχω τη γνώμη πως δε θα πρέπει να εκφωνούμε μόνον πανηγυρικούς.
<P>
Kατ' αρχήν θα κάνω δύο διαπιστώσεις. Στις κοινωνίες μας, η αναπτυξιακή πολιτική είναι mega-out . H κ. MaijWeggen είπε, μόλις προ ολίγου, ότι μόνο τέσσερις χώρες πετυχαίνουν το στόχο του 0, 7 % του AEΠ που έχουν καθορίσει οι ίδιες. Στον τελευταίο προϋπολογισμό της Kοινότητας είχαμε πραγματική μείωση, όπως έχουμε μείωση και σε άλλα κράτη μέλη.
<P>
Δεύτερον: Δε γίνεται μια ευρωπαϊκή αναπτυξιακή πολιτική. Έχουμε 15 μεμονωμένες πολιτικές συν μία πρόσθετη πολιτική, αυτή της Kοινότητας. Aυτή είναι η πραγματική κατάσταση. O συντονισμός που ζητούσε η Συνθήκη του Mάαστριχτ, δεν ήταν ορατός τα τελευταία χρόνια. Kαι στο Mάαστριχτ II δε συμβαίνει κάτι τέτοιο. Tο Mάαστριχτ II θα πρέπει να ελέγχει θεσμικά θέματα; το άρθρο 130 το προβλέπει. Aλλά τι διαπιστώνουμε; H αναπτυξιακή πολιτική δε βρίσκεται στην ημερήσια διάταξη. Kύριε Pinheiro, θα καταφέρετε να την εγγράψετε ακόμη στην ημερήσια διάταξη; Oι κυβερνήσεις μας δεν έχουν προφανώς κανένα ενδιαφέρον.
<P>
Kαι όταν μετά βλέπω τον προϋπολογισμό, διαπιστώνω ότι, κατά τα τελευταία χρόνια, τα κονδύλια «Περιβάλλον και ανάπτυξη» και «Γυναίκες και ανάπτυξη» έτειναν προς το μηδέν. Oι MKO θα πρέπει να πάρουν περισσότερα. Eνώ είμαστε διατεθειμένοι να προσλάβουμε περισσότερο προσωπικό στην Eπιτροπή, γίνεται οικονομία, λόγω της δημοσιονομικής κατάστασης. Mερικοί μεγάλοι θα ξοδέψουν τα περισσότερα.
<P>
Στη συνέχεια έχουμε και μια εσωτερική διαρθρωτική μετάθεση. Tο μέγα-πρόγραμμα εγκρίθηκε από τις κυβερνήσεις, χωρίς να διαθέσουν τα αντίστοιχα χρήματα; τα χρήματα αυτά τα παίρνουν από την αναπτυξιακή πολιτική. Nαι, διερωτώμαι: Ποια είναι η στρατηγική;
<P>
H κ. Maij-Weggen λέει ότι η Kοινότητα είναι ο μεγαλύτερος χορηγός, σε παγκόσμια κλίμακα. Nαι, η καθαρή εισροή κεφαλαίων στις χώρες αυτές είναι συχνά πολύ μεγαλύτερη από αυτά που παίρνουν πραγματικά, και μπορούμε να πούμε ότι η πείνα μεγαλώνει, η δυστυχία γίνεται μεγαλύτερη, ενώ ο αριθμός των νεκρών αυξάνει. Nαι, χρειαζόμαστε μια εξωτερική πολιτική για πολιτικούς σκοπούς. Tο τελευταίο αίτημά μου είναι μια θεσμική μεταρρύθμιση, με το Mάαστριχτ II. Kύριε Pinheiro, χρειαζόμαστε έναν ισχυρό Yπουργό, έναν ισχυρό Eπίτροπο γι' αυτή την εξωτερική πολιτική για πολιτικούς σκοπούς, σαν συμπλήρωμα της εξωτερικής πολιτικής στον στρατιωτικό τομέα και στον τομέα ασφαλείας, που έχουμε με την KEΠΠA.

<SPEAKER ID=212 LANGUAGE="FR" NAME="Hory">
Κυρία Πρόεδρε, η Ομάδα της Ριζοσπαστικής Συμμαχίας επιδοκιμάζει απολύτως τους όρους της ανακοίνωσης της Επιτροπής καθώς και την έκθεση του κ. McGowan.
<P>
Για μας είναι γεγονός αναμφισβήτητο: θεωρούμε θετικό κάθε τι, στη σύλληψη, στην απόφαση, στη χρηματοδότηση, στην επιτόπια δράση και στην αξιολόγηση, το οποίο επιτρέπει να ενισχύουμε τη συμπληρωματικότητα ανάμεσα στις αναπτυξιακές πολιτικές της 'Ενωσης και των κρατών μελών.
<P>
Επιτρέπεται ωστόσο, προεκτείνοντας τα λόγια του συναδέλφου μας κ. Bertens, να αδράξουμε την ευκαιρία αυτής της έκθεσης για να ονειρευτούμε μία κατάσταση όπου δεν θα τίθεται πλέον αυτό το πρόβλημα διότι τα κράτη θα έχουν εκχωρήσει τις εξουσίες τους και τα μέσα τους για την αναπτυξιακή συνεργασία στην Ευρωπαϊκή 'Ενωση.
<P>
Αντιπροσωπεύω μία χώρα, τη Γαλλία, όπου είμαστε περισσότερο από ό, τι αλλού προσηλωμένοι στη διμερή βοήθεια λόγω της ιστορίας, ίσως, αλλά σίγουρα εξαιτίας των οικονομικών και διπλωματικών επιρροών. Θα ήταν, μου λένε, προς το συμφέρον της Γαλλίας, η διατήρηση και ενίσχυση αυτής της αμοιβαίας συνεργασίας. Διερωτώμαι για ποιο συμφέρον πρόκειται, και σε ποιον αιώνα ζούμε.
<P>
Και αυτό είναι άλλωστε ακόμη πιο επίμονο ερώτημα όταν συμμετέχω στις συζητήσεις μας και στις ψηφοφορίες μας. Βλέπω, εδώ, ότι η Γαλλία καταδικάσθηκε - προ ολίγου, πριν από μία ώρα - για το ρόλο που διαδραμάτισαν οι στρατιωτικοί της κατά την καταστολή των εγκλημάτων αλλά και των πολιτικών αντιθέσεων στο Τσαντ. Ακούω εδώ ότι η Γαλλία, κατηγορείται για επέμβαση στις εσωτερικές υποθέσεις μιας χώρας όπως η Δημοκρατία της Κεντρικής Αφρικής. Αντιλαμβάνομαι εδώ ότι η Γαλλία, μαζί με το Βέλγιο, έπαιξαν όχι αμελητέο ρόλο στην έναρξη και την επιδείνωση της κρίσης στη Ρουάντα και στο Ζαίρ, και μπορώ να σημειώσω επίπλέον ότι η γαλλική βοήθεια για την ανάπτυξη, που προσφέρεται χωρίς όρους σε δικτατορίες, τροφοδοτεί κάθε απάτη και κάθε διαφθορά. Και ο καθένας μπορεί επίσης να παρατηρήσει μαζί μου ότι η Γαλλία, με το πρόσχημα των ιδιαίτερων διμερών σχέσεων, βρίσκεται πολύ συχνά σε νεοαποικιακή θέση, χωρίς να μπορεί να αποκρούσει αυτή την ιδιαίτερα βάσιμη κατηγορία.
<P>
Πού βρίσκεται, λοιπόν, το συμφέρον της Γαλλίας; Πεποίθησή μου είναι ότι θα είχουμε πράγματι συμφέρον να θέσουμε τα μέσα μας στην υπηρεσία μιας ευρωπαϊκής αναπτυξιακής πολιτικής η οποία θα άλλαζε μονομιάς κλίμακα και φιλοδοξία. Αυτό θεωρώ ότι είναι, πέρα από την απαραίτητη συμπληρωματικότητα, το μέλλον των εθνικών μας πολιτικών συνεργασίας, και πιστεύω ότι θα ήταν τιμή για την Επιτροπή να διατυπώσει μία πρόταση με στόχο την προοδευτική κοινοτικοποίηση των μέσων των εθνικών πολιτικών ανάπτυξης.
<P>
Προσθέτω, ως συμπλήρωμα στις συζητήσεις μας προ ολίγου για το ρατσισμό, ότι εάν πραγματικά η Γαλλία, λόγω κοινής ιστορίας και κοινού πολιτισμού, είχε ιδιαίτερους λόγους να διατηρεί μία διμερή συνεργασία με τις αφρικανικές χώρες, τότε θα επιφύλασσε καλύτερη υποδοχή στους μετανάστες που προέρχονται από αυτές τις χώρες.

<SPEAKER ID=213 NAME="Pinheiro">
Κυρία Πρόεδρε, επιτρέψτε μου, καταρχή, να συγχαρώ ειλικρινά τον κ. McGowan για την εξαίρετη έκθεση που εκπόνησε σχετικά με το ουσιώδες ζήτημα όχι μόνο της συμπληρωματικότητας των πολιτικών συνεργασίας, αλλά επίσης και των πτυχών του συντονισμού και της συνεκτικότητας.
<P>
Η Επιτροπή συμμερίζεται, σε μεγάλο βαθμό, την ανάλυση του κ. McGowan σχετικά με την κατάσταση όοσν αφορά την έλλειψη πραγματικών προόδων στην εφαρμογή της Συνθήκης για την Ευρωπαϊκή 'Ενωση στον τομέα αυτό. Πραγματικά, παρά την έγκριση εκ μέρους του Συμβουλίου, το 1992, διαφόρων ψηφισμάτων και συμπερασμάτων σχετικά με την συμπληρωματικότητα, το συντονισμό και τη συνεκτικότητα της βοήθειας της Κοινότητας και των κρατών μελών, τα αποτελέσματα που έχουν επιτευχθεί μέχρι σήμερα, αν και απτά, είναι σαφώς ανεπαρκή.
<P>
Η Επιτροπή συμμερίζεται επίσης τη διαπίστωση που έγινε από τον εισηγητή ότι ένας από τους βασικούς λόγους αυτής της έλλειψης προόδου είναι η έλλειψη ενδιαφέροντος ορισμένων κρατών μελών για την ενίσχυση του συντονισμού. Και, ωστόσο, η λογική της διμερούς συνεργασίας είναι πολύ διαφορετική από τη λογική της κοινοτικής συνεργασίας. Προσανατολιζόμαστε όλο και περισσότερο προς προγράμματα, ολοκλήρωση της στρατηγικής ανάπτυξης των χωρών, σε συμφωνία με την Παγκόσμια Τράπεζα, με το Νομισματικό Ταμείο, με τα Ηνωμένα 'Εθνη, δηλαδή προς μία στρατηγική λογική, ενώ η διμερής βοήθεια προσανατολίζεται σχεδόν πάντα προς σχέδια και όχι προς προγράμματα ή τομείς. Γι'αυτό και η συμπληρωματικότητα, η σύμπραξη, ο συντονισμός είναι λέξεις που θα έπρεπε να ενδιαφέρουν και τις δύο πλευρές. Δυστυχώς, για λόγους που αναφέρθηκαν από άλλους βουλευτές, εξακολουθεί να υπάρχει κάποια μυωπία, εκ μέρους ορισμένων κυβερνήσεων, οι οποίες δεν αντιλαμβάνονται ότι η σύμπραξη και ο συντονισμός βοηθούν τις ίδιες αυτές χώρες να ενισχύσουν τη δική τους δράση.
<P>
Ο υπουργός κ. Jan Pronk και εγώ ο ίδιος, όταν ετοιμαζόταν η ολλανδική Προεδρία, εντοπίσαμε το θέμα αυτό ως ένα από τα βασικά θέματα στα οποία ήταν απαραίτητο να πραγματοποιήσουμε προόδους, παρά τις δυσκολίες που γνωρίζουμε ότι θα συναντήσουμε· γι'αυτό και είχαμε την άποψη να επιδιώξουμε την αντιμετώπιση του προβλήματος αυτού μέσα από συγκεκριμένες περιπτώσεις έλλειψης συντονισμού, έλλειψης συνεκτικότητας ή έλλειψης συμπληρωματικότητας. Στην επόμενη άτυπη συνεδρίαση Υπουργών Ανάπτυξης, που θα διεξαχθεί στο τέλος αυτού του μήνα, θα έχουμε συγκεκριμένα ως κεντρικό θέμα όσα εντοπίζει ο κ. McGowan στην έκθεσή του.
<P>
Θα επιθυμούσα τέλος να πω ότι υπάρχουν ασφαλώς κάποιοι θεμιτοί λόγοι για να μην βρίσκεται το Ευρωπαϊκό Ταμείο Ανάπτυξης στον κοινοτικό προϋπολογισμό. Ωστόσο, πρέπει να πω ότι η Επιτροπή πιστεύει πάντα πως τα πλεονεκτήματα που απορρέουν από αυτό, τόσο στη διαμόρφωση πολιτικών όσο και στην αξιολόγηση ή στην εφαρμογή τους, υποσκελίζουν σε μεγάλο βαθμό τα μικρά μειονεκτήματα, που μπορεί να υπάρξουν για ορισμένα κράτη μέλη, από την ένταξη του ΕΤΑ στον προϋπολογισμό.
<P>
Επιμένω λοιπόν πάντα και επιδιώκω, με τον ένα ή τον άλλο τρόπο, για άλλη μία φορά στο πλαίσιο της ΔΔ να γίνει προσπάθεια επίτευξης αυτής της τροποποίησης. Είμαι βέβαιος ότι, την ημέρα κατά την οποία το Ευρωπαϊκό Κοινοβούλιο θα διαδραματίζει ένα θεμελιώδη ρόλο στη συζήτηση του προϋπολογισμού του ΕΤΑ, ορισμένες από αυτές τις πτυχές συντονισμού των πολιτικών θα επισημαίνονται ιδιαίτερα, όχι μόνο στην έκθεση ορισμένων βουλευτών που ενδιαφέρονται περισσότερο, αλλά στο ίδιο το Κοινοβούλιο στο σύνολό του.
<P>
Κύριε Πρόεδρε, επιτρέψτε μου να ολοκληρώσω λέγοντας ότι ελπίζω πως το θέμα αυτό θα επανέρχεται, διότι ο μόνος τρόπος για να έχουμε και τους δύο εταίρους στο χορό είναι να καταφέρουμε να ασκείται κατ'επανάλειψη η πολιτική πίεση πάνω στον άλλο εταίρο. Εκ μέρους της Επιτροπής, για άλλη μία φορά, οφείλω να ευχαριστήσω το Κοινοβούλιο για το ενδιαφέρον, τη δέσμευση και τη βοήθεια που μας προσέφερε στην προσπάθεια αυτή να συντονίσουμε καλύτερα τη δράση μας με άλλα κράτη μέλη.

<SPEAKER ID=214 NAME="Πρόεδρος">
Eυχαριστώ πολύ, κύριε Eπίτροπε.
<P>
H συζήτηση έληξε.
<P>
H ψηφοφορία θα διεξαχθεί αύριο το πρωί, στις 9.00.

<CHAPTER ID=10>
Aρωγή, αποκατάσταση και ανάπτυξη
<SPEAKER ID=215 NAME="Πρόεδρος">
H ημερήσια διάταξη προβλέπει τη συζήτηση της έκθεσης του κ. Fassa, εξ ονόματος της Eπιτροπής Aνάπτυξης και Συνεργασίας (A4-0021/97), σχετικά με την ανακοίνωση της Eπιτροπής (COM(96)0153 - C4-0265/96) προς το Συμβούλιο και το Eυρωπαϊκό Kοινοβούλιο, για τη σύνδεση αρωγής, αποκατάστασης και ανάπτυξης (ΣAAA).

<SPEAKER ID=216 NAME="Fassa">
Κυρία Πρόεδρε, κ. Επίτροπε, η παραδοσιακή διάκριση μεταξύ ανθρωπιστικής βοήθειας, ανοικοδόμησης και ανάπτυξης θεωρείται με το πέρασμα του χρόνου όλο και πιο τεχνητή, ενώ στη σύνδεση μεταξύ τους δίνεται όλο και μεγαλύτερη προσοχή.
<P>
Η παρούσα έκθεση μαζί με τη συνημμένη πρόταση ψηφίσματος που πρόκειται να συνοψίσω με λίγα λόγια, είναι αφιερωμένη στα δύο αυτά θέματα. Το πρώτο μέρος αφορά στην ανθρωπιστική βοήθεια της Ευρωπαϊκής Ενωσης και ειδικά στον ρόλο που έπαιξε η Υπηρεσία Ανθρωπιστικής Βοήθειας της Ευρωπαϊκής Κοινότητας (ECHO). Δεν μπορούμε να αποκρύψουμε ότι η ανθρωπιστική βοήθεια της Κοινότητας αυξήθηκε σε μεγάλο βαθμό τα τελευταία αυτά χρόνια. Υπάρχουν διάφορες πλευρές, από τις οποίες θα περιοριστώ να αναφερθώ σε τέσσερις. Η πρώτη είναι η ανάγκη συντονισμού. Μια πρώτη πλευρά του συντονισμού είναι η πολιτικο-οργανωτική του διάσταση. Οπως ευχόμασταν και στο αρχικό κείμενο της έκθεσης - και εξ ονόματος της Ομάδας μου προτείνω μια τροπολογία σε σχέση με αυτό - θεωρούμε αναγκαία τη δημιουργία μίας και μόνης επιτροπής που να ασχολείται με το πρόβλημα της μορφής αυτής. Η δεύτερη πλευρά του συντονισμού είναι ο λεγόμενος λειτουργικός συντονισμός, δηλαδή μεταξύ των μη κυβερνητικών οργανώσεων και των αντιπροσωπειών της Επιτροπής. Σχετικά με αυτό, γνωρίζουμε ότι οι συμφωνίες έχουν ήδη τυποποιηθεί και αυτό είναι θετικό, με την έννοια ότι εξασφαλίζουν σταθερές σχέσεις με βάση κανόνες που είναι σαφείς και γνωστοί. Εν τούτοις, με ένα τόσο μεγάλο αριθμό υπογραφόντων και δεδομένων των σημαντικών διαφορών που υπάρχουν μεταξύ τους, θα πρέπει να ληφθεί υπόψη η δυνατότητα να προστεθούν παραρτήματα στις συμβάσεις. Με τον τρόπο αυτό δίνεται μεγαλύτερη ευελιξία στις συμφωνίες με τους μη κυβερνητικούς οργανισμούς.
<P>
Μια δεύτερη πλευρά είναι το θέμα της διαφάνειας και στο πλαίσιο της έκθεσης εκφράζουμε έναν προβληματισμό πάνω στη βαθύτερη σημασία που πρέπει να έχει, ειδικά όταν αυτή απαιτείται τόσο στις χώρες μας όσο και στις δικαιούχες χώρες, όσον αφορά στους δωρητές και τους σκοπούς που θέλουμε να πετύχουμε με αυτή.
<P>
Μια τρίτη πλευρά είναι η λεγόμενη «εξεύρεση πόρων» (fund raising). Ας μας επιτραπεί να προτείνουμε την πρωτοβουλία να συγκεντρώσουμε πόρους απεθείας από τον πληθυσμό. Η πρωτοβουλία αυτή θα παίξει μεγάλο ρόλο στη στρατηγική της διαφάνειας, διότι θα συμβάλλει στην αύξηση της συνειδητοποίησης του πληθυσμού πάνω στα ανθρωπιστικά ζητήματα, χωρίς να ζημιωθούν οι μη κυβερνητικές οργανώσεις που θα μπορέσουν και οι ίδιες να συμμετάσχουν σε αυτή την εκστρατεία. Προς τον σκοπό αυτό προτείνεται μια τροπολογία.
<P>
Μια τέταρτη πλευρά είναι η ίδρυση μιας ευρωπαϊκής εθελοντικής υπηρεσίας στον τομέα της ανθρωπιστικής βοήθειας. Ο υποφαινόμενος θεωρεί ότι οι πρωτοβουλίες που έχουν ήδη αναληφθεί από την Ευρωπαϊκή Ενωση για την ίδρυση μιας ευρωπαϊκης υπηρεσίας του πολίτη μπορούν να ενοποιηθούν δίνοντας έμφαση στις εργασίες που έχουν σχέση με την ανάπτυξη.
<P>
Ερχομαι τώρα στο δεύτερο μέρος που έχει σχέση με τη σύνδεση μεταξύ βοήθειας, ανοικοδόμησης και ανάπτυξης. Τον Απρίλιο του 1996 η Επιτροπή εκπόνησε ένα κείμενο που διαιρείται σε τέσσερα μέρη: το πρώτο αφορά στον τρόπο με τον οποίο οι δράσεις σχετικά με τη βοήθεια θα μπορούν να λάβουν καλύτερα υπόψη τους στόχους και τις απαιτήσεις της ανάπτυξης. Ας μας επιτραπεί στο σημείο αυτό να τονίσουμε ειδικά τη σημασία που δίνεται στο κείμενο για αξιολογήσεις σχετικά με τις επιπτώσεις στην χώρα, πριν ξεκινήσουν οι δράσεις αυτές.
<P>
Μια δεύτερη πλευρά αφορά στην ανοικοδόμηση και στην βοήθεια μετά την κρίση, για την οποία μας φαίνεται σημαντικό να προχωρήσουμε πέρα από το κείμενο της Επιτροπής, το οποίο βέβαια σεβόμαστε, εμπλέκοντας και την τοπική κοινωνία.
<P>
Μια τρίτη πλευρά αφορά στις αναπτυξιακές δράσεις και στον κίνδυνο των καταστάσεων ανάγκης. Η θέση της Επιτροπής που έχει ως άξονα τις έννοιες του κινδύνου και του ευάλωτου είναι μεν ορθή, όμως για να είμαστε βέβαιοι ότι λαμβάνονται υπόψη όλες οι σημαντικές πλευρές, πρέπει να συνειδητοποιήσουμε το γεγονός ότι αυτό αποτελεί τη μία μόνο πλευρά του νομίσματος. Ο μόνος τρόπος για να εξασφαλίσουμε μια ουσιαστική επιτυχία των πρωτοβουλιών, είναι να αποδώσουμε την ίδια σημασία στην ικανότητα των ατόμων που βοηθούμε, επιτυγχάνοντας έτσι τη δική τους συμμετοχή.
<P>
Ενα τέταρτο και τελευταίο σημείο είναι εκείνο που αφορά στις καταστάσεις ανάγκης οι οποίες προκαλούνται από τον ανθρώπινο παράγοντα. Η πρόβλεψη των συρράξεων πρέπει να αποτελέσει ένα ουσιώδες στοιχείο της πολιτικής στο πεδίο αυτό.
<P>
Ενα πρόβλημα που δεν θίγεται στο κείμενο της Επιτροπής, είναι εκείνο της πολιτικής διάστασης των ανθρωπιστικών βοηθειών. Πράγματι, δεν μπορεί να μην αντιλαμβανόμαστε ότι οι ανθρωπιστικές δράσεις, αν και πρέπει να εχουν ουδέτερο χαρακτήρα, μερικές φορές έχουν πολιτικές επιπτώσεις. Κατά συνέπεια, η Επιτροπή πρέπει να τις αξιολογήσει για κάθε περίπτωση ξεχωριστά και, εάν είναι δυνατόν, να προσπαθήσει να εξασφαλίσει ότι οι δράσεις εξυπηρετούν ευρύτερες πρωτοβουλίες σχετικά με την προετοιμασία για την αντιμετώπιση των συρράξεων.

<SPEAKER ID=217 NAME="Dupuis">
Κυρία Πρόεδρε, κύριε Επίτροπε, αγαπητοί συνάδελφοι, καταρχήν τα συγχαρητήριά μου στον εισηγητή και ωστόσο φίλο, τον Raimondo Fassa, για την εξαιρετική έκθεσή του καθώς και τις ευχαριστίες μου στους συναδέλφους της Επιτροπής Εξωτερικών Υποθέσεων, οι οποίοι υποδέχθηκαν ευνοϊκά το σύνολο των προτάσεων της επιτροπής αυτής.
<P>
Αυτές οι προτάσεις αφορούσαν ουσιαστικά δύο πτυχές: πρώτον, την ενίσχυση της πρόληψης, κυρίως υποστηρίζοντας τη δημιουργία του διεθνούς δικαστηρίου για τα εγκλήματα πολέμου και, δεύτερον, την ικανότητα ανάλυσης και εντοπισμού καταστάσεων σύγκρουσης από την 'Ενωση.
<P>
Ως προς την ικανότητα επέμβασης της 'Ενωσης - και θεωρώ ότι είναι ένα πολύ σημαντικό σημείο - αυτή η έκθεση συνηγορεί κυρίως υπέρ της αναθεώρησης της ΚΕΠΠΑ και της δυνατότητας για συνέχιση των διπλωματικών προσπαθειών και των προσπαθειών στρατιωτικής και πολιτικής επέμβασης. Σύμφωνα με αυτή τη λογική, και εδώ θα μου επιτρέψετε να επιμείνω προς τον επίτροπο κ. Pinheiro, η έκθεση ζητά από την Επιτροπή να μελετήσει τη δυνατότητα δημιουργίας ενός ευρωπαϊκού σώματος, που θα αποτελείται από στρατιωτικούς και πολίτες, ικανού να πραγματοποιεί επιχειρήσεις διατήρησης και αποκατάστασης της ειρήνης.
<P>
Τη στιγμή που συνθηκολογούμε ως προς την ανάθεση σε Ευρωπαίο της νότιας διοίκησης του ΝΑΤΟ, τη στιγμή που οι συζητήσεις για τη δημιουργία ενός ευρωπαϊκού στύλου στους κόλπους του ΝΑΤΟ γίνονται ολοένα και πιό δύσκολες, τη στιγμή που οι συζητήσεις για την ενσωμάτωση της ΔΕΕ στους θεσμούς της Ευρωπαϊκής 'Ενωσης γίνονται ολοένα και πιό επίπονες, τη στιγμή που θυμόμαστε την καταστροφή της επιχείρησης Turquoise, τη στιγμή που, εδώ και τέσσερις μήνες, η 'Ενωση εμφανίζεται ανίκανη να αποφασίσει επέμβαση στην περιοχή των Μεγάλων Λιμνών, τη στιγμή που δεν υπάρχει καμμία συγκεκριμένη πρόταση σχετικά με τη μεταρρύθμιση του στύλου κοινής ασφάλειας και άμυνας της Ευρωπαϊκής 'Ενωσης, δεν είναι εξωπραγματικό να πιστεύουμε ότι η 'Ενωση θα μπορούσε να δώσει δείγματα ελάχιστης δημιουργικής φαντασίας και να αποκτήσει ένα ευρωπαϊκό σώμα επέμβασης για τις επιχειρήσεις της διατήρησης και αποκατάστασης της ειρήνης. Αυτό το σώμα θα μπορονα αποτελείται από στρατιωτικούς και πολίτες ειδικά εκπαιδευμένους για τέτοιου είδους καταστάσεις· στρατιωτικοί, γιατροί, άτομα ικανά να οργανώσουν και να διαχειρισθούν ένα στρατόπεδο προσφύγων· ένα στρατιωτικό σώμα λοιπόν το οποίο δεν θα ήταν άθροισμα εθνικών μονάδων αλλά θα αποτελούνταν από ευρωπαίους στρατιωτικούς, με ευρωπαϊκή σημαία.
<P>
Μια τέτοια πρόταση, η οποία βρίσκεται οικονομικά μέσα στις δυνατότητες της Ευρωπαϊκής 'Ενωσης, θα μπορούσε γρήγορα να υλοποιηθεί. Θα αρκούσε να αρχίσουμε αμέσως τη δουλειά, να προβούμε αμέσως στις απαιτούμενες μελέτες και θα μπορούσαμε, εάν είχαμε την πολιτική βούληση, να το αποφασίσουμε ήδη κατά την αναθεώρηση των Συνθηκών, τον προσεχή Ιούνιο στο 'Αμστερνταμ.

<SPEAKER ID=218 LANGUAGE="PT" NAME="Torres Couto">
Κυρία Πρόεδρε, κύριε Επίτροπε, εξ ονόματος μου προσωπικά και εξ ονόματος της Σοσιαλιστικής Ομάδας θέλω να συγχαρώ τον κ. Fassa για την έκθεσή του. Από την ανάγνωσή της καθίσταται σαφές ότι ο παραδοσιακός διαχωρισμός μεταξύ αρωγής, αποκατάστασης και ανάπτυξης είναι όλο και πιο τεχνητός, καθώς είναι απαραίτητο να ενισχυθεί η διασύνδεση μεταξύ αυτών των τριών τύπων δράσεων.
<P>
Πραγματικά, η ανθρωπιστική βοήθεια της Κοινότητας αυξήθηκε σημαντικά μεταξύ 1990 και 1995, δυστυχώς ως συνέπεια του αυξημένου αριθμού κρίσεων που έχουν εμφανιστεί τα τελευταία χρόνια. Αλλά πρέπει να λάβουμε υπόψη την κούραση την οποία έχουν αρχίσει να αισθάνονται οι χορηγοί καθώς και τα οικονομικά προβλήματα που αντιμετωπίζουν πολλά κράτη μέλη. Η διατήρηση υψηλών επιπέδων ανθρωπιστικής βοήθειας, σε συνάρτηση με όλα αυτά, μπορεί να απειλήσει την ανάπτυξη κατά τα προσεχή έτη, πράγμα το οποίο πρέπει να μας ανησυχήσει με τρόπο ιδιαίτερα σοβαρό.
<P>
Είναι επομένως αναγκαίος ο στενός συντονισμός μεταξύ των κρατών μελών και της Επιτροπής για την αποτελεσματικότητα της ανθρωπιστικής βοήθειας της Κοινότητας, και είναι απαραίτητο να απαιτήσουμε τον καθορισμό μίας παγκόσμιας στρατηγικής - όπως πολύ ορθά υποστηρίζει ο εισηγητής - η οποία να είναι συνεκτική ως προς την εφαρμογή αυτής της βοήθειας. Αυτός ο συντονισμός θα πρέπει να συμπεριλάβει τη δράση των τρίτων χωρών, των εξειδικευμένων διεθνών οργανισμών και υπηρεσιών όπως επίσης και των ΜΚΟ.
<P>
Κύριε Πρόεδρε, κύριε Επίτροπε, ενώπιον της στασιμότητας ή ακόμη και της μείωσης του μεγαλύτερου τμήματος των προγραμμάτων βοήθειας, πρέπει η Επιτροπή να δημιουργήσει τις απαραίτητες χρηματοδοτικές προϋποθέσεις με τρόπο ώστε, τελικά και μια για πάντα, να αρχίσει να δίνεται προτεραιότητα στην πρόληψη των συγκρούσεων. Θα είναι σημαντικό να ευαισθητοποιήσουμε την ευρωπαϊκή κοινή γνώμη όσον αφορά τη σημασία μίας μεσοπρόθεσμης βοήθειας στην ανάπτυξη, με τρόπο ώστε να αποδείξουμε την αιτιώδη σχέση μεταξύ φτώχειας και ανθρωπιστικών κρίσεων.
<P>
Σημαντική θα είναι η συμβολή μίας ευρωπαϊκής υπηρεσίας εθελοντών, σε επίπεδο Κοινότητας, για τη μελλοντική κοινοτική δράση στους τομείς της ανάπτυξης και της ανθρωπιστικής βοήθειας. Θα πρέπει επίσης να επιδείξουμε ολοένα και μεγαλύτερη προσοχή - όπως πολύ ορθά προτείνει ο εισηγητής - στη διασύνδεση μεταξύ των βραχυπρόθεσμων, μεσοπρόθεσμων και μακροπρόθεσμων βοηθειών, σε μία δεόντως συνεκτική προσέγγιση.
<P>
Δεν πρέπει να ξεχνάμε - αν και το Συμβούλιο δυστυχώς το ξεχνά - ότι δεν υπάρχει καλύτερο μακροπρόθεσμα μέσο από την πρόληψη των συγκρούσεων για να περιορίσουμε τις ανθρώπινες δυστυχίες, χωρίς να παραλείπουμε να αρχίζουμε, αμέσως μόλις το απαιτεί η κατάσταση μίας χώρας, δράσεις προληπτικού χαρακτήρα: διπλωματικές, οικονομικές, επικοινωνιακές, κλπ.
<P>
Τα μέτρα που προτείνονται από τον εισηγητή, τον κ. Fassa, εντάσσονται στο πλαίσιο της επιτυχίας όλων αυτών των στόχων, αποσπούν την πιο ένθερμη επιδοκιμασία μου, ελπίζοντας ειλικρινά ότι θα λάβουν επίσης τη δέουσα υποδοχή εκ μέρους του κυρίου Επιτρόπου και της Επιτροπής.

<SPEAKER ID=219 LANGUAGE="ES" NAME="Robles Piquer">
Κυρία Πρόεδρε, κύριε Επίτροπε, αγαπητοί συνάδελφοι, ευτυχώς, έχουμε απόψε για τρίτη φορά την ευκαιρία να συζητήσουμε μια έκθεση εξαίρετη, όπως και οι προηγούμενες. Μια έκθεση η οποία, επιπλέον, υποστηρίζεται από την εργασία του κ. Fassa και από δύο καλές γνωμοδοτήσεις που εκδόθηκαν εξ ονόματος της Επιτροπής Εξωτερικών Οικονομικών Σχέσεων από τον κ. Smith και εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής από τον κ. Dupuis.
<P>
Πιστεύω ότι όλα αυτά θα δικαιολογούσαν πράγματι -όπως είπαν και οι Ολλανδοί συνάδελφοί μας- την παρουσία του Υπουργού, κ. Pronk, ο οποίος είναι αναμφισβήτητα πολύ ικανός, ίσως όμως να έμαθε κάτι σχετικά με τα συναισθήματα που τρέφουμε εμείς οι Ευρωπαίοι βουλευτές που μας ενδιαφέρουν αυτά τα προβλήματα.
<P>
Η τελευταία αυτή έκθεση ξεκινά από αυτό που υπενθύμισε μόλις προηγουμένως ο ίδιος ο εισηγητής: Από ένα πολύ καλό έγγραφο της Επιτροπής -και χαίρομαι που το λέω- σχετικά με τη σύνδεση αρωγής, αποκατάστασης και ανάπτυξης, όπου η αποκατάσταση θεωρείται κεντρικό στάδιο ώστε η αρωγή να χρησιμεύει πραγματικά για την ανάπτυξη. Και θα πρέπει να επαναλάβω αυτό που σωστά λέει ο εισηγητής: Ότι πρόκειται για έναν διαχωρισμό ολοένα και πιο τεχνητό, αν και η δομή της Επιτροπής διατηρείται για λόγους που γνωρίζουμε ότι δεν είναι εύκολο να επιλυθούν, το διαχωρισμό μεταξύ των Γενικών Διευθύνσεων I, VIII και του ECHΟ, υπό την ευθύνη τριών διαφορετικών Επιτρόπων.
<P>
Δεν πρέπει ωστόσο να νιώθουμε απαισιόδοξοι για λόγους γραφειοκρατίας. Η Ευρωπαϊκή Ένωση έχει αυξήσει σημαντικά την αρωγή της. Μεταξύ 1992 και 1995 -και το 1994 σε μεγαλύτερο βαθμό- μπορούμε να πούμε ότι διπλασιάστηκε. Και παρά το ότι υπήρξε συγχρόνως απαραίτητο -εφόσον οι Ευρωπαίοι είναι ουσιαστικοί συνεισφέροντες στους πόρους του ΟΟΣΑ- να προσφέρουμε αρωγή ολοένα και σε περισσότερες έκτακτες ανάγκες, να υπενθυμίσουμε ότι η αρωγή σε έκτακτες ανάγκες πέρασε από 500 εκατομμύρια δολάρια το 1988 σε 3, 5 δισεκατομμύρια δολάρια το 1993. Έκτακτες ανάγκες που οφείλονται για παράδειγμα σε κύματα προσφύγων, μεταξύ των οποίων, όπως σωστά αναφέρεται στην έκθεση, υπάρχει μια πλειοψηφία γυναικών. Και είναι καλό ότι τρεις παράγραφοι της έκθεσης -15, 16 και 17- είναι αφιερωμένες στο πρόβλημα αυτό των γυναικών και των παιδιών. Να υπενθυμίσουμε επίσης ότι είναι καλύτερο να προλαμβάνεις παρά να θεραπεύεις, και είναι αλήθεια ότι η Επιτροπή Εξωτερικών Υποθέσεων αυτού του Κοινοβουλίου πέτυχε την υποστήριξη της Ολομέλειας περισσότερο από μια φορά προκειμένου το Συμβούλιο να εξετάσει σοβαρά την εκπόνηση μιας μελέτης για την πρόληψη των διενέξεων. Πάντοτε φτάνουμε αργά, καμιά φορά όμως θα μπορούσαμε να έχουμε φτάσει εγκαίρως.
<P>
Είναι επίσης καλή η ιδέα που περιέχεται στην έκθεση και στην αρχική μελέτη της Επιτροπής, να προωθηθεί η δημιουργία ενός σώματος εθελοντών. Και θα πρέπει να υπενθυμίσουμε ότι στη διάρκεια της ιστορίας υπήρξαν πολλοί εθελοντές. Αναφέρομαι κυρίως στους ιεραπόστολους των χριστιανικών δογμάτων που όχι μόνο συνέβαλαν στην πνευματική και ηθική ανάπτυξη, αλλά πολύ συχνά συνέβαλαν επίσης στην κάλυψη των ελλείψεων των πληθυσμών και πολλές φορές θυσίασαν και τη ζωή τους. Όμως, με διαφορετικό τρόπο ζωής, με κίνητρα μη θρησκευτικά, οι εθελοντές πραγματοποιούν επίσης αξιοθαύμαστη εργασία.
<P>
Είναι προφανές ότι γι' αυτό εξακολουθεί να απουσιάζει η μεγάλη υποστήριξη των Κρατών, καθώς και το ότι η αρωγή και η ανάπτυξη θα πρέπει να συνδυάζονται με τους όρους τους οποίους συνιστούσε η προηγούμενη έκθεση της κ. Baldi και η καλή έκθεση του κ. McGowan. Πιστεύω όμως ότι, κάτω από αυτό, υπάρχει μια κοινωνική πίεση, και καλό είναι να υπάρχει. Η κοινωνική πίεση των ευρωπαϊκών λαών που επιθυμούν πραγματικά να βοηθήσουν.
<P>
Κυρία Πρόεδρε, κύριε Επίτροπε, όλοι συζητάμε το θάνατο ενός σημαντικού ηγέτη, συμφωνούμε ή δεν συμφωνούμε με τις ιδέες του, του Ντενγκ Χσιάο-Πινγκ. Ολοκληρώνω υπενθυμίζοντας ότι αυτός ο ηγέτης έβγαλε κατά ένα μεγάλο μέρος από την υπανάπτυξη τη χώρα με τον μεγαλύτερο πληθυσμό στον κόσμο, και είπε εκείνη τη φράση, ότι «δεν έχει σημασία αν η γάτα είναι άσπρη ή μαύρη, αυτό που έχει σημασία είναι να κυνηγάει ποντίκια». Ας ελπίσουμε ότι, όλοι μαζί, θα διδάξουμε αυτό που μπορούμε εμείς να διδάξουμε ώστε κάποιοι να κυνηγούν όχι μόνο ποντίκια αλλά και τον άρτον τον επιούσιον.

<SPEAKER ID=220 LANGUAGE="IT" NAME="Pettinari">
Κυρία Πρόεδρε, κ. Επίτροπε, θεωρώ ότι η ενίσχυση του ρόλου της ανθρωπιστικής βοήθειας δεν πρέπει μακροπρόθεσμα να αποβεί σε βάρος της αναπτυξιακής δράσης. Πράγματι, εδώ και αρκετό καιρό παρατηρούμε τη μεταφορά τεράστιων χρηματικών ποσών από τη συνεργασία στην ανθρωπιστική βοήθεια, τόσο στα κράτη μέλη όσο και στην Ευρωπαϊκή Ενωση.
<P>
Ειλικρινά, η προοπτική αυτή μου φαίνεται απαράδεκτη και συνεπάγεται από την πλευρά των πλουσίων κρατών μια μεγάλη απώλεια πολιτικής ευθύνης που πρέπει να καταπολεμήσουμε. Πράγματι, η ανθρωπιστική βοήθεια είναι ή φαίνεται ελκυστικότερη στα μάτια της κοινής γνώμης, συγκινεί περισσότερο τους λαούς μας και, εν πάση περιπτώσει, καλύπτεται περισσότερο από τις εφημερίδες και τα μέσα ενημέρωσης. Αντίθετα, πιστεύω ότι πρέπει να καταστήσουμε υπεύθυνη την ευρωπαϊκή κοινή γνώμη και να την πείσουμε ότι ο μόνος δρόμος για την προώθηση της διεθνούς σταθερότητας και της ανάπτυξης στις φτωχές χώρες είναι ο δρόμος της πολιτικής συνεργασίας για την ανάπτυξη και την ουσιαστική χρηματοδότησή της, πράγμα που πριν απ' όλα σημαίνει να καλύψουμε το οικονομικό και πολιτικό δημοκρατικό έλλειμμα που χαρακτηρίζει τις σχέσεις μεταξύ Βορρά-Νότου στον κόσμο.
<P>
Αυτός είναι ο λόγος που συμφωνώ με την έκθεση του κ. Fassa που υποδεικνύει μία σειρά προτάσεων για τη βελτίωση της αποτελεσματικότητας της σύνδεσης μεταξύ της ανθρωπιστικής βοήθειας και της βοήθειας για την ανάπτυξη, την ανοικοδόμηση και την οικονομική εξυγίανση. Η έκθεση υποστηρίζει επίσης με σθένος τις δράσεις των μη κυβερνητικών οργανώσεων αλληλεγγύης οι οποίες συχνά είναι εκείνες που πληρώνουν προσωπικά τη θαρραλέα παρουσία τους στις περιοχές των συρράξεων.
<P>
Επίσης, αξιολογώ θετικά την εμπειρία της ECHO: η αρχή λειτουργίας της αποδεικνύει ότι μόνο ένας ουσιαστικός και αποτελεσματικός συντονισμός της ευρωπαϊκής ανθρωπιστικής βοήθειας επιτυγχάνει τους στόχους που έχουν οριστεί. Πιστεύω ότι από τη μια πλευρά η ECHO είναι το διαμάντι της εξωτερικής παρουσίας των φτωχών κρατών και πως πρέπει να εξασφαλίσουμε ότι θα της χορηγηθούν οι πόροι που αξίζει, αίροντας τη σημερινή ανασφάλεια των πρακτικών σχετικά με τα αποθέματα του προϋπολογισμού οι οποίες δεν έπρεπε να υπάρχουν για ανθρωπιστικά θέματα ούτε για τις πολιτικές που επιχειρούν να βοηθήσουν εκείνους που βρίσκονται σε δυσχερή θέση.
<P>
Ομως, κατά τη γνώμη μου, πρέπει να γίνει μια σκληρή προειδοποίηση σχετικά με την υπονόμευση που έχουν ασκήσει το Συμβούλιο και τα κράτη μέλη όσον αφορά στο συντονισμό των πολιτικών συνεργασίας για την ανάπτυξη σε ευρωπαϊκό επίπεδο, που με θάρρος είχε υποστηρίξει η Επιτροπή. Σήμερα παριστάμεθα σε μία νέα μορφή εθνικισμού της Ευρωπαϊκής συνεργασίας και με τον τρόπο αυτό κάνουμε ένα άλμα προς τα πίσω. Ολα αυτά αποτελούν μία σαφή πολιτική επιλογή των κυβερνήσεων των κρατών μελών, στο όνομα μιας νεο-αποικιακής πολιτικής που δεν πρέπει πλέον να υπάρχει και η οποία οδηγεί στο φαιδρό αποτέλεσμα τα κράτη μέλη να παρεμβαίνουν στις φτωχές χώρες ως ανταγωνιστές, αχρηστεύοντας έτσι τις προσπάθειες.
<P>
Για να επιτευχθούν αυτά που είπαμε χρειάζεται η πολιτική βούληση που το Κοινοβούλιο αυτό οφείλει να επικυρώσει, και πιστεύω ότι η έγκριση της έκθεσης Fassa, η οποία εύχομαι να υπερψηφιστεί, θα αποτελέσει ένα μικρό βήμα προς την κατεύθυνση αυτή.

<SPEAKER ID=221 LANGUAGE="DA" NAME="Sandbζk">
Κυρία Πρόεδρε, έφθασε η ώρα να αρχίσουμε να αξιοποιούμε τις τεράστιες γνώσεις και εμπειρίες που υπάρχουν, αντί να δημιουργούμε συνέχεια νέα όργανα με νέα άτομα, αρχίζοντας πάλι από την αρχή. Εννοώ μεταξύ άλλων την ιδέα για μια εθελοντική ευρωπαϊκή υπηρεσία ανάπτυξης. Οι ΜΚΟ έχουν μακρά εμπειρία και γνωρίζουν ότι πρέπει ακριβώς να αποφεύγεται η αποστολή μη ειδικευμένου προσωπικού στις αναπτυσσόμενες χώρες. Αντίθετα, πρέπει να εξασφαλιστεί η συμμετοχή της τοπικής κοινωνίας. Δεν είναι σωστό να επιβάλλονται στις αναπτυσσόμενες χώρες, ιδίως σε περιπτώσεις καταστροφών, νέοι άπειροι ευρωπαίοι για να μειωθεί η ανεργία στην Ευρώπη.
<P>
Επίσης, οι ΜΚΟ έχουν ορισμένοι πείρα όσον αφορά τις αναλύσεις επιπτώσεων σε συγκεκριμένες χώρες επειδή γνωρίζουν τις τοπικές συνθήκες και συνεργάζονται με τις τοπικές ΜΚΟ. Γιατί λοιπόν δεν ζητείται από τις ΜΚΟ και την ECHO να συμμετάσχουν σε μια στενή συνεργασία για την εκπόνηση των εν λόγω αναλύσεων των επιπτώσεων για συγκεκριμένες χώρες; Θυμάμαι για παράδειγμα ότι η Oxfam, ένα ολόκληρο χρόνο πριν από την καταστροφή στη Ρουάντα υπενθύμιζε κάθε φορά τι επρόκειτο να συμβεί. Κατά τη γνώμη της Oxfam, έπρεπε να γίνει παρέμβαση, αλλά κανένας δεν την άκουγε. Δεν καταλαβαίνω επίσης ούτε για πιο λόγο είναι αναγκαίο να διαφημίζουν η ECHO και η Επιτροπή τους εαυτούς τους, και μάλιστα κατά άσχημο τρόπο, θα ήθελα δε να γνωρίζω ποιά χρηματικά ποσά της ΕΕ ή της ECHO χρησιμοποιούνται για την αυτοδιαφήμιση αυτή.
<P>
Δεν συμφωνώ με το κεφάλαιο για τη μεταρρύθμιση της κοινής εξωτερικής πολιτικής και πολιτικής ασφάλειας και κρίνω επίσης ότι τα σημεία 11 και 12 προκαλούν σύγχυση. Είναι όμως ευχάριστο το γεγονός ότι συμπεριλήφθηκαν στην έκθεση οι τροπολογίες για το ρόλο των γυναικών και την ενεργό συμβολή τους. Δυστυχώς το ενάμισυ λεπτό που έχω στη διάθεσή μου δεν μου επιτρέπει να εγκωμιάσω όσο θα έπρεπε τον κ. Fassa για το έργο του.

<SPEAKER ID=222 LANGUAGE="IT" NAME="Amadeo">
Κυρία Πρόεδρε, αγαπητέ κ. εισηγητά, ο επανασχεδιασμός της υφισταμένης σχέσης μεταξύ των δράσεων έκτακτης ανάγκης, της φάσης αποκατάστασης και των αναπτυξιακών διαδικασιών για να καταστεί αποτελεσματικότερη η ευρωπαϊκή παρέμβαση, είναι το νόημα της υπό συζήτηση ανακοίνωσης.
<P>
Αυτή η σύνδεση μεταξύ κατάστασης ανάγκης, αποκατάστασης και ανάπτυξης πρέπει, κατά τη γνώμη μας, να περάσει αναγκαστικά από έναν προγραμματισμό στρατηγικής που θα αγκαλιάσει στο σύνολό τους τις πολιτικές, κοινωνικές και τεχνικές πλευρές οι οποίες συνιστούν τις διάφορες λογικές ανάπτυξης, και επίσης να ευνοήσει την εναρμόνιση των παρεμβάσεων της Ενωσης, των ίδιων των κρατών μελών και των Ηνωμένων Εθνών.
<P>
Κατά συνέπεια, η ενίσχυση της ΠΕΣΑ (Πολιτική Εξωτερικών Σχέσεων και Ασφαλείας) μας φαίνεται βασική, όπως και η ένταξη των διαφόρων αρμοδίων υπηρεσιών κάτω από μία ενιαία αρχή, που θα εξασφαλίσει τον συντονισμό και τον έγκαιρο χαρακτήρα των παρεμβάσεων. Θεωρούμε πράγματι ότι αυτό θα αποτελέσει στην ουσία το γεγονός που χαρακτηρίζει το πέρασμα από τα λόγια στην ουσιαστική πράξη.
<P>
Από τη στιγμή που σήμερα παριστάμεθα σε κρίσεις τις οποίες μπορούμε δίχως άλλο να θεωρήσουμε χρόνιες και οπωσδήποτε σοβαρές, το ίδιο το γεγονός μάλιστα ότι παρατείνονται στον χρόνο, μας επιτρέπει να εκπονήσουμε τον καλύτερο προγραμματισμό των παρεμβάσεων, τόσο ώστε να μεταβληθούν από την αρχική επείγουσα βοήθεια στην αναλυτικότερη μορφή της βοήθειας με σαφείς στόχους.
<P>
Είμαστε της γνώμης ότι οι παρεμβάσεις του Εκτελεστικού πρέπει να λάβουν υπόψη τις ανάγκες των πιο αδύναμων στρωμάτων όπως είναι οι γυναίκες, οι ηλικιωμένοι και τα παιδιά, και ότι η υλοποίησή τους πρέπει να ευνοεί τις τοπικές αγορές, δίνοντας προτεραιότητα στη δυνατότητα εφοδιασμού σε τοπική κλίμακα.
<P>
Είμαστε συνεπώς υπέρ της δημιουργίας ενός ευρωπαϊκού οργανισμού που να περιλαμβάνει στρατιωτικές μονάδες και ενώσεις πολιτών που θα συνεργαστούν με την Δυτικο-Ευρωπαϊκή Ενωση (ΔΕΕ) για να συμβάλουν στη λύση των κρίσεων και στην αποκατάσταση της ειρήνης, όπως είμαστε πεπεισμένοι και για την ανάγκη ίδρυσης ενός μονίμου διεθνούς δικαστηρίου για την καταστολή του εγκλήματος και την τιμωρία των ενόχων, για την χρησιμότητα ενός αυστηρότερου ελέγχου της εξαγωγής όπλων, για τον απόλυτα επείγοντα χαρακτήρα όσον αφορά στο ξεκίνημα μίας πραγματικής πολιτικής πρόληψης των φυσικών καταστροφών και λύσης των ενόπλων συρράξεων.

<SPEAKER ID=223 LANGUAGE="EN" NAME="Smith">
Κυρία Πρόεδρε, θα ήθελα να αρχίσω εκφράζοντας την υποστήριξή μου για τη γενική κατεύθυνση αυτής της εξαιρετικής έκθεσης και την προσέγγιση που υιοθέτησε ο εισηγητής. Στη συμβολή μου, θα ήθελα απλώς να υπογραμμίσω τα κύρια σημεία της γνωμοδότησης της επιτροπής εξωτερικών οικονομικών σχέσεων. Πρώτον, αναγνωρίζουμε ότι η Επιτροπή κάνει μια πολύτιμη και σημαντική διάκριση μεταξύ των διαφόρων τύπων καταστροφών - από καθαρά φυσικές καταστροφές οι οποίες μπορεί εντούτοις να έχουν διαρθρωτικές αιτίες ή να οφείλονται σε ενδημικούς παράγοντες, έως περιορισμένης κλίμακας φυσικές καταστροφές: πλημμύρες, σεισμούς κλπ και καταστάσεις έκτακτης ανάγκης οφειλόμενες στον ανθρώπινο παράγοντα που εμπεριέχουν βίαιες συγκρούσεις. Στην τελευταία αυτή κατηγορία, συχνά έχει καταρρεύσει το θεσμικό και διοικητικό πλαίσιο της ανάπτυξης, ενώ στις προηγούμενες κατηγορίες, οι βασικές και διοικητικές δομές παραμένουν ως επί το πλείστον σε λειτουργία, έστω και αποδιοργανωμένες ή προσωρινά υπερφορτισμένες από την κατάσταση έκτακτης ανάγκης. Η κατάσταση αυτή είναι προφανώς εξαιρετικά πολύπλοκη, αλλ' εντούτοις απαιτεί ευέλικτη προσέγγιση. Στη συνέχεια, ασφαλώς, υπάρχει η ανάγκη, στην οποία αναφέρθηκε ο τελευταίος αγορητής, να υποστηριχθούν και να ενθαρρυνθούν οι τοπικές αγορές ως εμπορικές δομές, πράγμα που αποτελεί μείζον στοιχείο για την ενίσχυση της αποκατάστασης. Στην πραγματικότητα, σε πολλές περιπτώσεις αποτελεί την ίδια τη βάση της αποκατάστασης.
<P>
Θα ήθελα να τονίσω πόσο σημαντικό είναι να λαμβάνουν όσοι εμπλέκονται στο σχεδιασμό προγραμμάτων αρωγής αποκατάστασης και ανάπτυξης αποφάσεις για την υποστήριξη παρεμβάσεων που προωθούν τη λειτουργία ή την επανασύσταση τοπικών αγορών και εθνικών ή περιφερειακών εμπορικών δομών.
<P>
Καμμία συζήτηση αυτού του είδους δεν είναι πλήρης χωρίς αναφορά στο ρόλο του εμπορίου όπλων. Όταν μιλάμε για μεγάλες ανθρωπιστικές καταστροφές, πολύ συχνά αναφέρεται το εμπόριο όπλων και πιστεύουμε, στην επιτροπή εξωτερικών οικονομικών σχέσεων, ότι είναι ουσιώδες να λάβει η Ευρωπαϊκή Ένωση μέτρα για τη δημιουργία κώδικα συμπεριφοράς για το εμπόριο όπλων σε περιοχές χωρών όπου επικρατεί εμφανής ένταση και η σύγκρουση είτε επίκειται, είτε έχει ήδη αρχίσει.
<P>
Τέλος, όσον αφορά τη σύνδεση μεταξύ του εγγράφου και των τρεχουσών πρακτικών της Ευρωπαϊκής Ένωσης, η προσέγγιση της Επιτροπής στη σύνδεση αρωγής, αποκατάστασης και ανάπτυξης μοιάζει κάπως θεωρητική και εμπεριέχει ορισμένες βασικές υποθέσεις σχετικά με την ικανότητα της Ευρωπαϊκής Ένωσης να θέσει σε εφαρμογή αυτή τη μάλλον φιλόδοξη προσέγγιση. Είχα ορισμένες πολύ καλές ανταλλαγές απόψεων με τους αρμοδίους στην Επιτροπή και με τους συντάκτες του εγγράφου και τους είπα ότι είμαι πολύ ευτυχής που το βλέπω εδώ και ότι νομίζω πως το έγγραφο είναι εξαιρετικό και συμφωνεί κατά μέγα μέρος με τις προτάσεις που υποβάλλει το Ευρωπαϊκό Κοινοβούλιο εδώ και χρόνια. Παρόλα ταύτα, η κύρια ανησυχία μου παραμένει κατά πόσον το έγγραφο αυτό μπορεί να έχει ουσιαστική συνέχεια στην καθημερινή υλοποίηση της αρωγής, της αποκατάστασης και της αναπτυξιακής βοήθειας της Ευρωπαϊκής Ένωσης και ίσως πρέπει να δοθεί περισσότερη προσοχή στο πώς λειτουργούν τα πράγματα σήμερα, πριν προχωρήσουμε σε προτάσεις για το μέλλον.

<SPEAKER ID=224 LANGUAGE="DE" NAME="Gόnther">
Κυρία Πρόεδρε, κύριε Eπίτροπε, αγαπητοί κυρίες και κύριοι συνάδελφοι, κατ' αρχήν θερμές ευχαριστίες προς τον εισηγητή κ. Fassa για τη δουλειά που έκανε εδώ. Θα ήθελα τώρα να αναφερθώ σε ένα-δύο σημεία, εν συντομία. Eπιδοκιμάζω ιδιαίτερα, στην έκθεση αυτή, το ότι ασχολήθηκε με το θέμα της στρατιωτικής προστασίας ανθρωπιστικών ενεργειών. Aυτό, ως γνωστόν, είναι ένα πρόβλημα που αντιμετωπίζουμε διαρκώς, και, ειδικά τον τελευταίο καιρό, πληθαίνουν οι περιπτώσεις που ανθρωπιστικές οργανώσεις αρωγής πέφτουν θύματα βίαιων επιθέσεων. Eκτός τούτου, πιστεύω ότι εμείς εδώ μπορούμε να υλοποιήσουμε ένα μικρό κομμάτι κοινής εξωτερικής πολιτικής της Ένωσης, και γι' αυτό επιδοκιμάζω τη γνωμοδότηση της Eπιτροπής Eξωτερικών Yποθέσεων, σχετικά με τη σύσταση ενός ειρηνευτικού σώματος.
<P>
Συμμερίζομαι την άποψη του προλαλήσαντα, όσον αφορά το πρόβλημα της εξαγωγής όπλων. Aλλά παρόλο που σε μια σειρά ευρωπαϊκών χωρών έχουμε πολύ αυστηρά μέτρα, όσον αφορά την προμήθεια όπλων σε περιοχές συρράξεων, υπάρχουν πάντα κακοποιά στοιχεία που βρίσκουν μέσα και τρόπους για να αποκτήσουν όπλα, τα οποία στη συνέχεια πωλούν σε περιοχές κρίσεων. Συνεπώς, δεν κερδίζονται όλα μόνο με ωραίες διαπραγματεύσεις.
<P>
Ένα άλλο θέμα που έχει σχέση με την παροχή βοήθειας σε περιπτώσεις καταστροφών και με τη διαρκή ανάπτυξη είναι, κατά τη γνώμη μου, ότι στην παροχή της βοήθειας αυτής δεν μπορούμε να λάβουμε υπόψη, με κάποιο τρόπο, τις παραβιάσεις των ανθρωπίνων δικαιωμάτων, αλλά εδώ τα θύματα των καταστροφών έχουν προτεραιότητα. Aλλά και σ' ένα έργο αποκατάστασης διαρκείας - αναπτυξιακή βοήθεια - θα πρέπει να θέτουμε το ερώτημα για τα ανθρώπινα δικαιώματα, και σ' ένα σημείο θα πρέπει δυστυχώς να αντικρούσω τον αξιότιμο συνάδελφό μου Robles Piquer: Aκόμη και μια ορισμένη ευημερία σε μια χώρα, ή οι καλύτερες συνθήκες ζωής, δε δικαιολογούν την ποδοπάτηση των ανθρωπίνων δικαιωμάτων, και δε νοιώθω κανένα σεβασμό προς έναν αρχηγό κράτους που έκανε κάτι τέτοιο, παρόλο που δεν επιτρέπεται να κακολογεί κανείς τους νεκρούς.

<SPEAKER ID=225 NAME="Pinheiro">
Κυρία Πρόεδρε, η Επιτροπή επιθυμεί να συγχαρεί τον εισηγητή, κ. Fassa, για την έκθεσή του και γενικά υποστηρίζει πλήρως τα συμπεράσματα και τις συστάσεις της. Η έκθεση αποτελεί εξαιρετικά θετικό βήμα στη διαδικασία επισημοποίησης μιας προσέγγισης που σημαδεύτηκε καθόλη τη διάρκεια της εξέλιξής της από συνεχείς διαβουλεύσεις με ευρεία κλίμακα ενδιαφερομένων.
<P>
Η Επιτροπή θα ήθελε να ξεχωρίσει ορισμένα από τα σημεία που υπογράμμισε ο εισηγητής για συγκεκριμένα σχόλια, καθώς επίσης και να ενημερώσει τους βουλευτές για τον τρόπο με τον οποίο εφαρμόζεται η προσέγγιση σύνδεσης αρωγής αποκατάστασης και ανάπτυξης και να σχολιάσει ορισμένα σημαντικά θέματα που καλύπτουν την ανθρωπιστική βοήθεια και την ΕCHO.
<P>
Είμαι πεπεισμένος ότι η αποτελεσματικότητα και η απόδοση των προσπαθειών παροχής βοήθειας δεν μπορεί παρά να βελτιωθεί μέσω της δέουσας κατανόησης της ενίσχυσης των δεσμών μεταξύ των διαφόρων φάσεων αρωγής, αποκατάστασης και ανάπτυξης. Εξίσου σημαντική, όπως τονίστηκε στην έκθεση του κ. Fassa, είναι η ανάγκη να συντονιστούν οι δράσεις της Κοινότητας και των κρατών μελών και ακόμα, πέραν αυτού, να εξασφαλιστεί ότι υπάρχει ο δέων συντονισμός μεταξύ της Επιτροπής και άλλων σημαντικών διεθνών οργανισμών και γραφείων. Μόνον τότε θα μπορέσουμε να εξασφαλίσουμε τη συνεκτικότητα και να προωθήσουμε την απόδοση. Ένα άλλο ζωτικό σημείο είναι η ανάγκη μεγαλύτερης εστίασης της βοήθειας σε όσους την έχουν ανάγκη. Αυτό μπορεί να αποδειχθεί πολύ δύσκολο να επιτευχθεί, ιδίως σε ανθρωπιστικές κρίσεις που περιλαμβάνουν μαζικές ροές προσφύγων και ανασφάλεια, αλλ' είναι εντούτοις ουσιώδες, τόσο για να χρησιμοποιηθούν όσο το δυνατόν καλύτερα οι πόροι, όσο και για να διατηρηθεί η υποστήριξη του κοινού προς την παροχή βοήθειας που σώζει ζωές μακροπρόθεσμα.
<P>
Επιπλέον, πολλή ανθρωπιστική βοήθεια χρειάστηκε να παρασχεθεί σε περιοχές συγκρούσεων, όπου ο άμαχος πληθυσμός πλήττεται όλο και περισσότερο από τη βία, ή ακόμα και γίνεται ο άμεσος στόχος της. Σε τέτοιες περιπτώσεις, η ανθρωπιστική βοήθεια αντιμετωπίζει πολλά βασικά, και όμως εξαιρετικά δύσκολα ερωτήματα σχετικά με την ουδετερότητα και την αμεροληψία της βοήθειας. Ερωτάται δικαίως πώς μπορεί να αποφευχθεί η χειραγώγηση και η λεηλασία από τις αντιμαχόμενες παρατάξεις, πώς αντιμετωπίζονται οι παραβιάσεις των ανθρωπίνων δικαιωμάτων, πώς προστατεύονται οι εργαζόμενοι στην παροχή βοήθειας κλπ. Πολλές από αυτές τις εύλογες ανησυχίες βρίσκονται πίσω από τα ζητήματα που θέτει η παρούσα έκθεση. Η Επιτροπή αναγνωρίζει σαφώς τις σοβαρές δυσκολίες που εμπεριέχει η παροχή ανθρωπιστικής βοήθειας στις περιπτώσεις αυτές. Η συνειδητοποίηση των εγγενών κινδύνων και η συνεχιζόμενη ανάλυση των καταστάσεων που ρέπουν προς κρίση, τόσο από πολιτικούς, όσο και από οικονομικούς λόγους, αποτελεί σημαντικό μέρος της εργασίας αυτής. Είναι, ωστόσο, απαραίτητο να γίνει κατανοητό ότι τα προβλήματα που συναντώνται ποικίλλουν σημαντικά από μια κατάσταση κρίσης στην άλλη. Η Επιτροπή καταβάλλει μεγάλες προσπάθειες να συντονίσει με εταίρους όπως οι ΜΚΟ, ο Ερυθρός Σταυρός και οι οργανώσεις του ΟΗΕ, να προσαρμόσει την ανταπόκριση προς κάθε κατάσταση.
<P>
Η έκθεση φέρνει στο προσκήνιο το ζήτημα της πρόληψης των συγκρούσεων, πράγμα που φυσικά χαιρετίζει η Επιτροπή. Η σημασία της πρόληψης δεν μπορεί να τονιστεί αρκετά: η πρόληψη των συγκρούσεων και η προώθηση επιπέδου διαρθρωτικής σταθερότητας έχουν κεντρική σημασία στην προσέγγιση σύνδεσης της αρωγής, της αποκατάστασης και της ανάπτυξης και, όπως γνωρίζετε, η Επιτροπή έχει συντάξει Ανακοίνωση για το θέμα αυτό, η οποία συζητείται σήμερα στο Συμβούλιο.
<P>
Η Επιτροπή είδε επίσης με ικανοποίηση ότι ο εισηγητής ασχολείται ειδικά με το φύλο και ότι το πρόβλημα αυτό υπογραμμίζεται επίσης στη γνωμοδότηση που εξέδωσε η επιτροπή εξωτερικών υποθέσεων, ασφάλειας και αμυντικής πολιτικής. Τα προβλήματα που συνδέονται με το φύλο καταλαμβάνουν προεξάρχουσα θέση στην Ανακοίνωση για τη σύνδεση αρωγής, αποκατάστασης και ανάπτυξης και στην εργασία της ECHO το 1996 και αυτό θα συνεχιστεί, δεδομένου ότι αποτελεί ουσιώδες στοιχείο του να καταστεί η ανθρωπιστική μας βοήθεια δίκαιη και αποτελεσματική. Οι γυναίκες και οι άνδρες έχουν διαφορετική ευαισθησία στις κρίσεις και συχνά τις αντιμετωπίζουν με διαφορετικούς τρόπους. Γενικά, οι άνδρες τείνουν να έχουν περισσότερες εναλλακτικές λύσεις από τις γυναίκες, δεδομένου ότι γενικά έχουν μεγαλύτερο έλεγχο επί των πόρων, μεγαλύτερη κινητικότητα και εξουσία λήψης αποφάσεων. Συνεπώς, πρέπει να διευκρινίσουμε πώς μπορεί να λαμβάνεται αυτό υπόψη κατά το σχεδιασμό και την εκτέλεση ανθρωπιστικών επιχειρήσεων και να εξασφαλίσουμε ότι υλοποιείται όντως στο πεδίο των επιχειρήσεων.
<P>
Η ανησυχία αυτή συνδέεται επίσης με το ζήτημα που θέτει η έκθεση του κ. Fassa σχετικά με τις τοπικές και περιφερειακές ικανότητες. Είναι πάρα πολύ εύκολο να καταστραφούν εύθραυστες και εκκολαπτόμενες αγορές από λανθασμένα ή άσχημα εστιασμένα προγράμματα. Η ανάμειξη του τοπικού προσωπικού και η ενίσχυση των τοπικών θεσμών για την αντιμετώπιση καταστροφών μπορεί να προλάβει πολλές από τις αρνητικές επιπτώσεις της αρωγής για την αντιμετώπιση καταστροφών, οι οποίες παρατηρήθηκαν σε πολλές περιπτώσεις, όταν το αλλοδαπό προσωπικό και οι πόροι υπερφορτίστηκαν ολοκληρωτικά και παρακώλυσαν τις τοπικές προσπάθειες. Στην Επιτροπή, είμαστε ιδιαίτερα ευαίσθητοι στον τομέα αυτό. Πράγματι, στόχος μας είναι να ενθαρρύνουμε τον ιδιωτικό τομέα, τον οποίο θεωρούμε την κινητήριο δύναμη που θα τροφοδοτήσει την ανάπτυξη στις χώρες ΑΚΕ. Στο πνεύμα αυτό, πιστεύουμε ότι η καλύτερη ανάπτυξη περιορίζει την ανάγκη επείγουσας αρωγής, ότι η καλύτερη αρωγή συμβάλλει σε καλύτερη ανάπτυξη και ότι η καλύτερη αποκατάσταση διευκολύνει τη μετάβαση από τη μια στην άλλη.
<P>
Η πρόοδος στην υλοποίηση της προσέγγισης σύνδεσης αρωγής, αποκατάστασης και ανάπτυξης σημαδεύτηκε από πολλά ορόσημα. Πράγματι, δεδομένου ότι η σύνδεση αρωγής, αποκατάστασης και ανάπτυξης θεωρείται κατά μέγα μέρος προσέγγιση ευρέως εφαρμοστέα σε διάφορες καταστάσεις, η επιρροή της υπήρξε καταλυτική και η πρόοδός της ταχεία. Οι αρμόδιοι για την ανάπτυξη και την υλοποίηση προγραμμάτων έχουν στη διάθεσή τους μια τεχνική που συνδέεται με τα υφιστάμενα προγράμματα, διότι το μόνο που απαιτείται είναι να αναπτύσσεται το πρόγραμμα έχοντας υπόψη τις συνδέσεις και με βάση συντονισμό, τόσο εσωτερικό, όσο και εξωτερικό. Το απλό γεγονός της εξέτασης, στα αρχικά στάδια, των μελλοντικών επιπτώσεων δράσεων που αναλαμβάνονται τώρα, βοηθά να εστιαστεί η δράση στη βελτίωση της αποτελεσματικότητας και της απόδοσης της βοήθειας.
<P>
Οι ειδικές ομάδες είναι ίσως ένας από τους περισσότερο απτούς και πραγματιστικούς τρόπους επίτευξης στην πράξη συντονισμού και συνεργασίας στο εσωτερικό της Επιτροπής. Ιδρύθηκαν στις περιοχές εκείνες όπου η προσέγγιση έχει προχωρήσει περισσότερο. Τα δύο καλύτερα παραδείγματα μέχρι σήμερα είναι οι ειδικές ομάδες που λειτουργούν εδώ και αρκετό καιρό για την Αϊτή και την περιοχή των Μεγάλων Λιμνών. Αλλες λειτουργούν για μεγαλύτερο χρονικό διάστημα, όπως στη Λιβερία. Ατύπως και χάρη στην ελκυστικότητα και στην ανάγκη γι' αυτή τη νέα προσέγγιση, ο συντονισμός και η ενδοϋπηρεσιακή συνεργασία είναι καλύτερη από κάθε άλλη φορά με το πλεονέκτημα ότι υποστηρίζεται πλέον από την Ανακοίνωση της Επιτροπής και την καρποφόρο συζήτηση που προκάλεσε. Μετετράπη εσωτερικά από την Επιτροπή σε Κοινή Οδηγία υπογεγραμμένη από τους Γενικούς Διευθυντές όλων των εξωτερικών ΓΔ και το Διευθυντή της ΕCΗΟ και απεστάλη σε όλες τις εξωτερικές υπηρεσίες και αντιπροσωπίες.
<P>
Η σύνδεση αρωγής, αποκατάστασης και ανάπτυξης δεν περιορίζεται στην Επιτροπή. Τα κράτη μέλη καλούνται να συμμετάσχουν πλήρως στο έργο και η Επιτροπή είδε με ικανοποίηση ότι το Συμβούλιο συμφώνησε να συνεργαστεί η Επιτροπή με τα κράτη μέλη για την προετοιμασία γενικών πλαισίων πολιτικής για ορισμένες χώρες και περιοχές.
<P>
Η παρούσα έκθεση υπογράμμισε πολλά σημαντικά ζητήματα ανθρωπιστικής βοήθειας και αποτελεί ευπρόσδεκτο βήμα στη σύνδεση αρωγής, αποκατάστασης και ανάπτυξης, ζήτημα για το οποίο το Κοινοβούλιο επίσης εξέφραζε ανέκαθεν την υποστήριξή του.
<P>
Κυρία Πρόεδρε, ζητώ συγνώμη για το ότι μίλησα δια μακρών, αλλ' η παρούσα έκθεση και το θέμα της είναι από εκείνα όπου διακυβεύεται μεγάλο μέρος της ουσίας της καθημερινής μας δράσης σε πολλούς από τους δυσχερέστερους τομείς. Συνεπώς, θεώρησα ότι η απάντησή μου άξιζε να είναι κάπως μακρύτερη, για να εκφράσει ορισμένες από τις ανησυχίες μας.

<SPEAKER ID=226 NAME="Πρόεδρος">
Eυχαριστώ πολύ, κύριε Eπίτροπε.
<P>
H συζήτηση έληξε.
<P>
H ψηφοφορία θα διεξαχθεί αύριο στις 9.00.
<P>
H συνεδρίαση έληξε.
<P>
(H συνεδρίαση λήγει στις 20.05)

