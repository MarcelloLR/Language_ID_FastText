<CHAPTER ID="1">
<SPEAKER ID="1" LANGUAGE="" NAME="" AFFILIATION="Προέδρου">
<SPEAKER ID="2" LANGUAGE="" NAME="" AFFILIATION="(Η συνεδρίαση αρχίζει στις 9.05)">
<SPEAKER ID="3" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τις δηλώσεις του Συμβουλίου και της Επιτροπής σχετικά με την προετοιμασία του Ευρωπαϊκού Συμβουλίου της 17ης Δεκεμβρίου 2004. 
<SPEAKER ID="4" LANGUAGE="EN" NAME="Nicolaï," AFFILIATION="Συμβούλιο">
<P>
Ο πέμπτος γύροςτης διεύρυνσης δεν ολοκληρώθηκε την 1η Μαΐου του τρέχοντος έτους. Όπως επανέλαβε και το Ευρωπαϊκό Συμβούλιο τον Ιούνιο, η Βουλγαρία και η Ρουμανία αποτελούν αναπόσπαστο μέρος αυτού του γύρου. Στις περιοδικές εκθέσεις που δημοσίευσε τον Οκτώβριο, η Επιτροπή κατέληξε ότι και οι δύο χώρες θα πρέπει να είναι έτοιμες να αναλάβουν όλες τις υποχρεώσεις που απορρέουν από την ιδιότητα του μέλουςέως την 1η Ιανουαρίου 2007 και ότι θα μπορούσαν να υπογράψουν τη Συνθήκη Προσχώρησης στις αρχές του 2005. Το Ευρωπαϊκό Συμβούλιο αναμένεται να συμφωνήσει με αυτά τα συμπεράσματα. Οι ενταξιακές διαπραγματεύσειςκαι με τις δύο χώρες ολοκληρώθηκαν επισήμως στη χθεσινή διάσκεψη για την προσχώρηση. Παράλληλα, η Βουλγαρία και η Ρουμανία θα ενθαρρυνθούν να διατηρήσουν τον ρυθμό των μεταρρυθμίσεών τους έως τη στιγμή της ένταξης. Η στενή παρακολούθηση από την πλευρά της Επιτροπής θα τις βοηθήσει στην προετοιμασία για την ένταξή τους.
<P>
Αναφορικά με την Κροατία, το Ευρωπαϊκό Συμβούλιο αναμένεται να χαιρετίσει την πρόοδο που έχει σημειώσει στην προετοιμασία για την έναρξη ενταξιακών διαπραγματεύσεων, αλλά επίσης θα ενθαρρύνει την Κροατία να προβεί στα απαραίτητα βήματα για πλήρη συνεργασία με το Διεθνές Ποινικό Δικαστήριο για την Πρώην Γιουγκοσλαβία (ICTY). Ο εναπομένων κατηγορούμενος πρέπει να εντοπιστεί και να μεταφερθεί στη Χάγη το συντομότερο δυνατό.
<P>
Το Συμβούλιο έχει αποφασίσει να δημιουργήσει μια υπηρεσία συνοριοφυλακής. Τα διαβατήρια θα είναι ασφαλέστερα μέσω της χρήσης βιομετρικών στοιχείων. Οι δυνατότητες των αντιτρομοκρατικών υπηρεσιών σε εθνικό επίπεδο θα ενισχυθούν, ενώ έχουν συμφωνηθεί αυστηρότεροι έλεγχοι στα χρήματα που εισέρχονται και εξέρχονται από την Ένωση, προκειμένου να καταπολεμηθεί η χρηματοδότηση της τρομοκρατίας. Για την ενοποίηση των πηγών πληροφοριών εντός του Συμβουλίου, έχει επεκταθεί τοΚέντρο Διαχείρισης Κρίσεων και έχει δημιουργηθεί ένας ασφαλής σύνδεσμος επικοινωνίας με τη Europol. Τα κράτη μέλη θα ανταλλάσσουν πληροφορίες από τα ποινικά μητρώα, η Europol και η Eurojust θα ενημερώνονται καλύτερα από τα κράτη μέλη σχετικά με τρομοκρατικές επιθέσεις και θα υπάρχει στενότερη συνεργασία με επιλεγμένες τρίτες χώρες.
<P>
Επισημαίνω επίσης το πρόγραμμα της Χάγης για την ελευθερία, την ασφάλεια και τη δικαιοσύνη, το οποίο εγκρίθηκε από το Ευρωπαϊκό Συμβούλιο στις 5 Νοεμβρίου και θα συμβάλει ουσιαστικά τα επόμενα χρόνια στον αγώνα για την καταπολέμηση της τρομοκρατίας. Αυτό δεν σημαίνει, ωστόσο, ότι μπορούμε να επαναπαυτούμε – τουναντίον! Η ΕΕ παραμένει ευάλωτη και πρέπει ακόμη να γίνει πολλή δουλειά σχετικά με την εφαρμογή του σχεδίου δράσης της ΕΕ. Τους επόμενους έξι μήνες, συνεπώς, η ΕΕ θα συνεχίσει τις προσπάθειές της.
<P>
Στο πλαίσιο του Πολυετούς Στρατηγικού Προγράμματος 2004-2006 δόθηκε η σαφής εντολή στην Προεδρία των Κάτω Χωρών να λάβει μια απόφαση σχετικά με τις αρχές και τις κατευθυντήριες γραμμές, προκειμένου να μπορέσει η ΕΕ να καταλήξει σε πολιτική συμφωνία για τις οικονομικές προοπτικές έως τον Ιούνιο του 2005. Έξι μήνες έντονων διαπραγματεύσεων υπό την Προεδρία των Κάτω Χωρών κατέληξαν σε σαφείς αρχές και κατευθυντήριες γραμμές. Παρέχουν ένα πλαίσιο που θα επιτρέψει στο Συμβούλιο να καταλήξει σε γενική πολιτική συμφωνία. Οι αρχές και οι κατευθυντήριες γραμμές θα συνοδεύονται από μια λεπτομερή έκθεση προόδου, η οποία αποτελεί επισκόπηση των θέσεων των κρατών μελών βάσει των νομοθετικών προτάσεων, της επικοινωνίας και των περαιτέρω τεχνικών διευκρινίσεων της Επιτροπής. Σημαντικό μέρος αυτής της έκθεσης αποτελούν τα “δομικά στοιχεία”, τα οποία παρέχουν μια χρήσιμη δομή για τις συνομιλίες και συμβάλλουν στη διαδικασία επίτευξης μιας κοινής συναινετικής θέσης σύμφωνα με το ισχύον χρονοδιάγραμμα. Το αποτέλεσμα της εν λόγω προσέγγισης είναι μια ανάλυση και μια ξεκάθαρη εικόνα των θέσεων των κρατών μελών αναφορικά με το περιεχόμενο της πολιτικής και των οικονομικών επιπτώσεων. Λαμβάνοντας υπόψη το έργο που επιτελέστηκε και τα αποτελέσματα που επιτεύχθηκαν στο διάστημα της Προεδρίας των Κάτω Χωρών, η πρόοδος έτσι όπως την έχουμε σχεδιάσει είναι εφικτή. Δίνουμε τώρα τη σκυτάλη στο Λουξεμβούργο, το οποίο θα συνεχίσει τις συνομιλίες σε πνεύμα αμοιβαίας κατανόησης, με σκοπό την επίτευξη μιας κοινής συναινετικής θέσης για όλα τα κράτη μέλη. Επιτρέψτε μου εν προκειμένω να επαναλάβω ότι ο σημαντικός ρόλος του Ευρωπαϊκού Κοινοβουλίου στην επίτευξη συμφωνίας με το Συμβούλιο στο επόμενο πολυετές οικονομικό πλαίσιο αναγνωρίζεται από όλους καθώς και ότι τα συμπεράσματα του Συμβουλίου θα είναι διατυπωμένα με την κατάλληλη γλώσσα.
<P>
Στη σύνοδο του Ευρωπαϊκού Κοινοβουλίου θα εγκριθεί η Στρατηγική της ΕΕ κατά των Ναρκωτικών 2005-2012. Η στρατηγική θα αποτελέσει βασικό εργαλείο για την αποτελεσματική αντιμετώπιση της χρήσης και της διακίνησης ναρκωτικών, με σκοπό τη διασφάλιση υψηλού επιπέδου προστασίας της υγείας, ευημερίας και κοινωνικής συνοχής καθώς και υψηλού επιπέδου ασφάλειας για το ευρύ κοινό. Η στρατηγική βασίζεται σε μια εξισορροπημένη προσέγγιση όσον αφορά την προμήθεια και τη μείωση της ζήτησης. Η Επιτροπή θα κληθεί να παρουσιάσει ένα σχέδιο δράσης βάσει αυτής της στρατηγικής για το 2005-2008 στο Συμβούλιο και το Ευρωπαϊκό Κοινοβούλιο το συντομότερο δυνατό. Ανυπομονώ να συνεργαστούμε στενά με το Κοινοβούλιο στον εν λόγω τομέα.
<P>
Τέταρτον, το Ευρωπαϊκό Κοινοβούλιο θα συζητήσει και με τον Κόφι Ανάν, ο οποίος θα εμβαθύνει ορισμένα από τα στοιχεία της έκθεσης που εκπόνησε η ομάδα υψηλού επιπέδου. Στη συνέχεια, οι αρχηγοί κυβερνήσεων θα ανταλλάξουν απόψεις μαζί του, ιδίως αναφορικά με τις απειλές και τις προκλήσεις της εποχής μας και τους αναπτυξιακούς στόχους της Χιλιετίας, ενόψει μάλιστα της σημαντικής εκδήλωσης που προετοιμάζουν τα Ηνωμένα Έθνη το 2005.
<P>
Το Ευρωπαϊκό Συμβούλιο θα συζητήσει επίσης τη σημαντική εκδήλωση των Ηνωμένων Εθνών τον Σεπτέμβριο του 2005, όταν η παγκόσμια κοινότητα θα αξιολογήσει την πρόοδο που έχει σημειωθεί ως προς την επίτευξη των αναπτυξιακών στόχων της Χιλιετίας.
<P>
Με σκοπό την ενίσχυση της συνοχής και της συνέπειας της πολιτικής ανθρωπίνων δικαιωμάτων της ΕΕ, το Ευρωπαϊκό Συμβούλιο αναμένεται να ζητήσει να δοθεί συνέχεια στην απόφαση του Δεκεμβρίου 2003 για τη δημιουργία Επιτροπής Ανθρωπίνων Δικαιωμάτων της ΕΕ.
<P>
Η Προεδρία των Κάτω Χωρών έχει πράξει το καθήκον της προκειμένου να διασφαλίσει την ομαλή και αποτελεσματική συνεργασία μεταξύ της Επιτροπής, του Συμβουλίου και του Κοινοβουλίου που θα επιτρέψει την επίτευξη απτών αποτελεσμάτων στα θέματα που θα συζητηθούν στη σύνοδο του Ευρωπαϊκού Συμβουλίου. Στις 21 Δεκεμβρίου, ο πρωθυπουργός Balkenende θα σας ενημερώσει για το αποτέλεσμα της συνόδου.
<SPEAKER ID="5" LANGUAGE="EN" NAME="Barroso," AFFILIATION="Επιτροπή">
<P>
Τον περασμένο Οκτώβριο, η Επιτροπή κατέστησε σαφές ότι είναι δυνατή η ολοκλήρωση των ενταξιακών διαπραγματεύσεων με τη Βουλγαρία και τη Ρουμανία εντός του 2004. Πράγματι, αυτή η διαδικασία διαπραγματεύσεων έκλεισε χθες χάρη στις έντονες προσπάθειες της Ευρωπαϊκής Ένωσης και των δύο αυτών χωρών. Θα ήθελα να συγχαρώ την Προεδρία των Κάτω Χωρών για το εξαίρετο έργο της και τη στενή συνεργασία με την Επιτροπή στο εν λόγω θέμα. Μένει τώρα να οριστικοποιηθεί η Συνθήκη Προσχώρησηςκαι για τις δύο χώρες, η οποία ελπίζουμε ότι μπορεί να υπογραφεί, αφού λάβει την έγκριση του Κοινοβουλίου, την άνοιξη του επόμενου έτους. Κατά την περίοδο που απομένει έως την προσχώρηση, η Επιτροπή θα παρακολουθεί στενά τις δύο χώρες ώστε να διασφαλίσει ότι τηρούν τις δεσμεύσεις που ανέλαβαν στο πλαίσιο των διαπραγματεύσεων, ενώ σε ορισμένες περιπτώσεις αυτό μπορεί να σημαίνει επιπλέον επιτάχυνση των προσπαθειών τους.
<P>
Κατόπιν αιτήματος του Ευρωπαϊκού Κοινοβουλίου, η Επιτροπή ενέκρινε στις 6 Οκτωβρίου την έκθεσή της για την Τουρκία καθώς και μια σαφή σύσταση. Το βασικό μήνυμα στην αξιολόγηση της Επιτροπής είναι ότι η Τουρκία ικανοποιεί επαρκώς τα πολιτικά κριτήρια της Κοπεγχάγης και ότι πρέπει τώρα να αρχίσουν οι ενταξιακές διαπραγματεύσεις. Θεωρούμε ότι αυτή η σύσταση, η οποία προετοιμάστηκε με μεγάλη προσοχή, είναι ισορροπημένη και αποτελεί καλή βάση για μια απόφαση του Συμβουλίου. Αναμένω ότι η στάση που θα τηρήσει το Κοινοβούλιό σας στο εν λόγω θέμα αργότερα σήμερα θα είναι ανάλογη των προσδοκιών μου.
<P>
Η Κροατία εκπροσωπεί το πρώτο από τα κράτη των Δυτικών Βαλκανίων που ετοιμάζεται να ξεκινήσει τη διαδικασία προσχώρησης στην Ένωση. Η Επιτροπή είναι έτοιμη να υποστηρίξει την έναρξη αυτών των διαπραγματεύσεων, αλλά πιστεύει ότι οποιαδήποτε εξέλιξη θα πρέπει να έχει ως προϋπόθεση μια στενή συνεργασία μεταξύ της κυβέρνησης της Κροατίας και του Διεθνούς Ποινικού Δικαστηρίου Ποινικών για την πρώην Γιουγκοσλαβία. Εάν επιβεβαιωθεί μια τέτοια συνεργασία, οι διαπραγματεύσεις μπορούν να αρχίσουν το 2005. 
<SPEAKER ID="6" LANGUAGE="FR" NAME="" AFFILIATION="">
<P>
Κύριε Πρόεδρε, κυρίες και κύριοι βουλευτές, επιτρέψτε μου να αναφερθώ σε μια από τις σημαντικότερες προκλήσεις του 21ου αιώνα, για την οποία θα συζητήσουμε επίσης κατά τη διάρκεια της συνόδου κορυφής του Συμβουλίου αυτής της εβδομάδας, η οποία δεν είναι άλλη από την αντιμετώπιση της απειλής της διεθνούς τρομοκρατίας.
<SPEAKER ID="7" LANGUAGE="PT" NAME="" AFFILIATION="">
<P>
 Οι συζητήσεις στη διάσκεψη κορυφής θα αποτιμήσουν επίσης την κατάσταση σχετικά με τις δημοσιονομικές προοπτικές για την περίοδο 2007-2013.
<P>
Ωστόσο, αυτό που θέλουμε να προσφέρουμε είναι η πραγματική προστιθέμενη ευρωπαϊκή αξία, πέραν των όσων προσφέρονται σε εθνικό επίπεδο. Βεβαίως, πρέπει να εξασφαλίσουμε την πειθαρχία στη δημοσιονομική διαδικασία, αλλά αυτό δεν μπορεί να επιτευχθεί θέτοντας αυθαίρετα όρια, χωρίς να γίνεται αναφορά σε όσα στοχεύει να επιτύχει ο προϋπολογισμός. Γνωρίζω ότι ορισμένα κράτη μέλη είναι ακόμα πεπεισμένα ότι ο προϋπολογισμός της ΕΕ θα πρέπει να περιοριστεί στο 1% του ακαθάριστου εθνικού εισοδήματος. Δεν πιστεύω ότι οι στόχοι της πολιτικής της ΕΕ συνάδουν με ένα τέτοιο ποσοστό.
<P>
Ένα όριο της τάξεως του 1% θα μας ανάγκαζε να προβούμε σε περικοπές ως προς τους πολιτικούς μας στόχους και να επαναξιολογήσουμε τις δεσμεύσεις που έχουν ήδη αναληφθεί. Η θέση της Επιτροπής είναι, συνεπώς, σαφής: σημείο εκκίνησής μας είναι το πακέτο που υποβλήθηκε πέρυσι τον Φεβρουάριο.
<P>
Παρά το πολύ σκληρό έργο της ολλανδικής Προεδρίας, οι διαπραγματεύσεις δεν έχουν, έως τώρα, αρχίσει πραγματικά. Ελπίζω ειλικρινά ότι η Προεδρία του Λουξεμβούργου θα μπορέσει να προωθήσει αυτή τη διαδικασία και να εξασφαλίσει την προαγωγή αποτελεσματικών διαπραγματεύσεων, διότι είναι σημαντικό να σεβαστούμε το χρονοδιάγραμμα που ορίζεται στο πολυετές στρατηγικό πρόγραμμα του Συμβουλίου. Πρέπει να εξασφαλίσουμε ότι, έως την 1η Ιανουαρίου 2007, τα προγράμματα θα είναι πλήρως έτοιμα και θα βρίσκονται στο στάδιο της υλοποίησής τους. Αυτό σημαίνει ότι πρέπει να καταλήξουμε σε μια πολιτική συμφωνία τον Ιούνιο του προσεχούς έτους.
<SPEAKER ID="8" LANGUAGE="" NAME="" AFFILIATION="(">
<SPEAKER ID="9" LANGUAGE="PT" NAME="Pinheiro, João de Deus (PPE-DE )," AFFILIATION="εξ ονόματος της Ομάδας">
<P>
Κύριε Πρόεδρε, κυρίες και κύριοι, θα ολοκληρώσω αναφέροντας όσα είπα στην αρχή. Είναι σημαντικό να μιλήσουμε για τη στρατηγική της Λισαβόνας, για την καταπολέμηση των ναρκωτικών και του AIDS, για τη νέα πολιτική γειτονίας και για την αειφόρο ανάπτυξη. Ωστόσο, εάν δεν διαθέτουμε τα τρία στοιχεία της φιλοδοξίας, των επαρκών πόρων και των πολιτικών ιδεών, θα μιλάμε σαν αυτιστικοί.
<SPEAKER ID="10" LANGUAGE="DE" NAME="Schulz (PSE )," AFFILIATION="εξ ονόματος της Ομάδας">
<P>
   . – Κύριε Πρόεδρε, κυρίες και κύριοι, θα ήθελα πολύ να είχα παρευρεθεί μια φορά σε μια συγκέντρωση των πορτογάλων Σοσιαλδημοκρατών. Ο Πρόεδρος Barroso μας έχει μιλήσει πολλές φορές για τα “ραντεβού στα τυφλά” που επέσυραν το ιδιαίτερο ενδιαφέρον του Σώματος. Τώρα άκουσα σήμερα το πρωί ότι ο κ. Pinheiro προτιμά άλλες μορφές συμβίωσης από τον γάμο. Οι εξελίξεις στην Πορτογαλία είναι ενδιαφέρουσες. Στην προκειμένη περίπτωση, κύριε Pinheiro, δεν συμφωνούμε με την ελεύθερη συμβίωση της ΕΕ με την Τουρκία. Θέλουμε οι σχέσεις μεταξύ της ΕΕ και της Τουρκίας να είναι δυνατές, ανθεκτικές και σταθερές – σε καλό χριστιανοδημοκρατικό στυλ.
<P>
Ακόμα, κύριε Pinheiro, προειδοποιώ ότι δεν πρέπει να μιλάμε για πολιτισμικές διαφορές. Μπορεί το Ζάγκρεμπ να φαίνεται ευρωπαϊκό, το ίδιο ισχύει όμως και για την Κωνσταντινούπολη. Όμως ούτε αυτό είναι το προκείμενο. Το θέμα είναι –και θέλω να το επαναλάβω αυτό– αν είμαστε σε θέση να ορίσουμε αυτό που περιέγραψε με ακρίβεια ο κ. Eurlings στην έκθεσή του: ότι η Ευρωπαϊκή Ένωση είναι μια κοινότητα αξιών, μια πολιτική κοινότητα αξιών, που στηρίζεται στο σύνταγμα που εκπονήσαμε και στον Χάρτη των Θεμελιωδών Δικαιωμάτων που έχουμε συμπεριλάβει στο σύνταγμα αυτό. Και αυτή η κοινότητα αξιών είναι ανοικτή σε όσους μοιράζονται αυτές τις αξίες, χωρίς πολιτισμικούς σχετικισμούς οποιουδήποτε είδους. Το επαναλαμβάνω και πάλι. Για την Ομάδα μας, αυτό είναι σαφές και χθες αποφασίσαμε στην Ομάδα μας με, νομίζω, σχεδόν 99% των ψήφων·
<P>
όχι κρυφά, με φανερή ψηφοφορία, να εκφράσουμε τη συμφωνία μας με την άποψη του κ. Eurlings ότι, εάν γίνει αποδεκτό αυτό το σύστημα αξιών σε μια μουσουλμανική κοινωνία, θα έχει αποδειχθεί πως αυτό το σύστημα αξιών είναι ανοικτό για κάθε άνθρωπο, ανεξάρτητα από τη θρησκεία, το χρώμα και την πολιτισμική ή εθνοτική καταγωγή του. Αυτό είναι εξαιρετικά σημαντικό, κύριε Pinheiro, γιατί ως γνωστόν σε αυτήν τη σύνοδο του Ευρωπαϊκού Συμβουλίου και στις προκαταρκτικές συζητήσεις θα ασχοληθούμε και με την καταπολέμηση της τρομοκρατίας. Κατ’ εμέ, υπάρχει στενή σχέση ανάμεσα στα ερωτήματα εάν θα καταφέρουμε να αποδείξουμε πως δεν ισχύει η θεωρία ότι το Ισλάμ των πιο επικίνδυνων τρομοκρατών που δρουν σήμερα, δηλαδή των ισλαμιστών φονταμενταλιστών, που το περιγράφουν ως το μόνο Ισλάμ, και το δικό μας σύστημα αξιών που μόλις ανέφερα αλληλοαποκλείονται; Θεωρώ ότι ήδη η έναρξη διαπραγματεύσεων με την Τουρκία –που σημαίνει βέβαια ότι η Τουρκία είναι πρόθυμη να δεχθεί αυτό το σύνταγμα και τους κανόνες του– αποδεικνύει ότι η ανεξαρτητοποιημένη από τη θρησκεία κοινωνική πραγματικότητα δεν έχει καμία σχέση με τη θρησκεία, έχει σχέση μόνο με την πολιτική βούληση ενός λαού. Αυτό είναι το καθοριστικό και αποτελεί σημαντική συμβολή στην καταπολέμηση της τρομοκρατίας.
<P>
Συζητήσαμε κι εμείς χθες κατά την προετοιμασία για τη σημερινή συζήτηση για τη Ρουμανία, τη Βουλγαρία και την περαιτέρω εξέλιξη στις χώρες αυτές. Παραδέχομαι ότι λυπόμαστε ότι δεν κέρδισε τις προεδρικές εκλογές ο φίλος μας κ. Nastase. Η απόφαση ήταν δίκαιη και συγχαίρουμε τον κ. Basescu. Ελπίζουμε ότι θα έχει το υψηλό αίσθημα ευθύνης –που ωστόσο δεν έδειξε κατά τον προεκλογικό αγώνα– να μην συνασπιστεί με κόμματα της χώρας του που δεν θέλουν την Ευρωπαϊκή Ένωση και ποδοπατούν τις θεμελιώδεις αξίες μας. Μπορείτε να είστε βέβαιος, κύριε Watson, ότι θα εξακολουθήσουμε να παρατηρούμε πολύ προσεκτικά τη Ρουμανία, όπως κάνατε εσείς μέχρι τώρα, ειδικά σε σχέση με το εάν ο μελλοντικός Πρόεδρος της χώρας θα συνάψει συνασπισμό με την ακροδεξιά. Να είστε βέβαιος ότι θα παρακολουθήσουμε με ιδιαίτερη προσοχή το θέμα.
<P>
θα πρέπει να παγιώσει όσα πέτυχε η Ευρωπαϊκή Ένωση κατά την ολλανδική Προεδρία ως προς τον διαμεσολαβητικό ρόλο της στην Ουκρανία. Θέλω να πω εδώ ξεκάθαρα, εξ ονόματος της Ομάδας μου, και προς την ολλανδική Προεδρία του Συμβουλίου, ότι αυτά που έγιναν τις τελευταίες εβδομάδες στην Ουκρανία, η θεμελιώδης αλλαγή της εσωτερικής πολιτικής κατάστασης προς όφελος της δημοκρατίας, της ελευθερίας και των ανθρωπίνων δικαιωμάτων, υποστηρίχθηκαν εξαιρετικά από την Ευρωπαϊκή Ένωση. Η ΕΕ διαδραμάτισε ρόλο διαμεσολαβητή στη χώρα, και θεωρώ ότι με τη μεγάλη υποστήριξη όλων των εμπλεκομένων, και της ολλανδικής Προεδρίας του Συμβουλίου, επιτεύχθηκαν πρόοδοι που θα οδηγήσουν σε περισσότερη δημοκρατία και αποδείχτηκε ότι μια ενωμένη Ευρωπαϊκή Ένωση που συγκεντρώνει τις δυνάμεις της και τις χρησιμοποιεί ενωμένες μπορεί πραγματικά να συνεισφέρει στη διεθνή πολιτική. Είμαστε ευγνώμονες γι’ αυτό και θέλουμε να ευχαριστήσουμε ξανά όλους τους εμπλεκόμενους, τον κ. Σολάνα και τον κ. Kwaśniewski, αλλά και την ολλανδική Προεδρία του Συμβουλίου. Κύριε Nicolaï, σας παρακαλώ να διαβιβάσετε και στο Συμβούλιο τις ευχαριστίες της Ομάδας μας.
<SPEAKER ID="11" LANGUAGE="" NAME="Watson (ALDE )," AFFILIATION="εξ ονόματος της Ομάδας">
<P>
   . – Κύριε Πρόεδρε, η Προεδρία των Κάτω Χωρών αναμένεται να μείνει στη μνήμη μας για την απόφαση σχετικά με την Τουρκία. Η πλειοψηφία των μελών της Συμμαχίας των Φιλελευθέρων και Δημοκρατών της Ευρώπης πιστεύει ότι η Τουρκία πληροί τα πολιτικά κριτήρια και ότι πρέπει να ξεκινήσετε τις διαπραγματεύσεις. Θεωρούμε σημαντικό να μην αυτοπροσδιοριστεί η Ευρώπη ως μια χριστιανική ομάδα. Ωστόσο, θα πρέπει παράλληλα να προσέχουμε μια τυχόν επιθετική εκκοσμίκευση, που θα απομακρύνει πολλούς από εκείνους που ανήκουν στην κοινότητά μας. Θα ήθελα να αποδώσω εύσημα στον κ. Eurlings για την εκπόνηση της έκθεσης σχετικά με την Τουρκία για λογαριασμό αυτού του Κοινοβουλίου, μιας έκθεσης που πιστεύω ότι πρέπει να τύχει ευρείας υποστήριξης.
<P>
Το Συμβούλιο θα συζητήσει επίσης το θέμα της Βουλγαρίας και της Ρουμανίας. Η Ομάδα μου πίστευε πάντα ότι για τις δύο αυτές χώρες –καθώς και για άλλες– πρέπει να συναφθούν ειδικές συνθήκες προσχώρησης. Η Βουλγαρία έκλεισε όλα τα κεφάλαια των διαπραγματεύσεων νωρίτερα εφέτος και έχει σημειώσει σημαντική πρόοδο. Στη Ρουμανία, η πρόοδος δεν ήταν τόσο εμφανής. Εγώ πιστεύω ότι τα αποτελέσματα των εκλογών αυτή την εβδομάδα αφήνουν περιθώρια για ελπίδα. Πιστεύω ότι οι ανησυχίες πολλών ανθρώπων μπορούν τώρα να παραμεριστούν και ότι με αποφασιστικότητα και καλή θέληση μπορούμε να φέρουμε τη Ρουμανία στην Ευρωπαϊκή Ένωση με επιτυχία το 2007.
<P>
Απαντώ στον φίλο μου κ. Schulz λέγοντας: για όνομα του Θεού, σταματήστε να υπερασπίζεστε τα διεφθαρμένα σοσιαλιστικά καθεστώτα, είτε πρόκειται για τις Μαλδίβες, τις Σεϋχέλλες ή τη Ρουμανία. Νόμιζα ότι ο κ. Basescu ήταν μέλος της Σοσιαλιστικής Διεθνούς, αλλά μπορεί και να κάνω λάθος.
<P>
Το κατάλληλο δημοσιονομικό πλαίσιο θα συζητηθεί στο κτίριο που εύστοχα πήρε το όνομά του από έναν Ολλανδό, τον Justus Lipsius. Η Ομάδα μου χαιρετίζει τη μεθοδική προσέγγιση της Προεδρίας σας στην προετοιμασία του προϋπολογισμού της Ένωσης από το 2007 έως το 2013, αλλά δεν είμαστε βέβαιοι εάν τα συστατικά στοιχεία σας είναι ανεξάρτητα ή αλληλένδετα όπως τα τουβλάκια του κύβου του Ρούμπικ. Είναι πιθανό να υπάρξει κάποιο άλλο αποτέλεσμα εκτός του 1%, το οποίο η χώρα σας συνυπέγραψε στην επιστολή προς τον κ. Πρόντι; Η Ομάδα μου πιστεύει ότι πρέπει να δώσουμε στην Ευρωπαϊκή Ένωση τους πόρους που χρειάζεται. Είναι προτιμότερο να ξοδέψουμε 1,2% με σωστό τρόπο παρά λιγότερο από 1% με λάθος τρόπο. Ενώ, ως Σκωτσέζος, χαιρετίζω την προσέγγιση των αδελφών ψυχών μου στην Ολλανδία σχετικά με τη χρηματοδότηση της Ένωσης, πιστεύω ότι το Συμβούλιο πρέπει να δώσει στην Ένωση τους πόρους που χρειάζεται. Πρέπει επίσης να δώσετε συνέχεια στην έκθεση του Ευρωπαϊκού Ελεγκτικού Συνεδρίου και να αντιμετωπίσετε την αδυναμία κρατών μελών μας να θεσπίσουν επαρκείς ελέγχους όσον αφορά τη χρήση των πόρων της Ευρωπαϊκής Ένωσης.
<P>
Τέλος, το Συμβούλιο θα συζητήσει την ευρωπαϊκή στρατηγική ασφάλειας. Η επιχείρηση “Althea” λειτουργεί επιτυχώς και άλλες τρεις αποστολές που συνεχίζονται αποτελούν παραδείγματα αληθινής προόδου. Ήρθε η ώρα να ακουστεί η φωνή της Ένωσης στην πολιτική των χωρών της περιοχής μας και στις σχέσεις μας με την Κίνα, τις ΗΠΑ και τη Ρωσία.
<SPEAKER ID="12" LANGUAGE="DE" NAME="Schulz (PSE )." AFFILIATION="">
<P>
   – Κύριε Πρόεδρε, δεν χρησιμοποίησα ποτέ μέχρι τώρα αυτό το άρθρο του Κανονισμού· σας παρακαλώ όμως να μου επιτρέψετε να κάνω μια διευκρίνιση. Δεν θα υπερασπιζόμουν ποτέ μια διεφθαρμένη κυβέρνηση, ανεξάρτητα από το εάν οι αρχηγοί της είναι σοσιαλιστές ή άλλοι, και θέλω να το υπογραμμίσω αυτό. Άλλωστε, δεν υπερασπίστηκα κανέναν αλλά απηύθυνα έκκληση στον κ. Basescu. Δεν μίλησα για κανένα διεφθαρμένο πολιτικό, σε καμία χώρα, και δηλώνω τα εξής: όποιος είναι διεφθαρμένος, πρέπει να τιμωρηθεί και δεν πρέπει να ηγείται κάποιας κυβέρνησης. Όμως είναι επίσης ανεπίτρεπτο να θεωρούνται γενικά ύποπτοι άνθρωποι μόνο επειδή ανήκουν σε κάποια πολιτική οικογένεια. 
<SPEAKER ID="13" LANGUAGE="" NAME="Πρόεδρος." AFFILIATION="">
<P>
   Είναι σαφές ότι ο κ. Schulz έλαβε τον λόγο δυνάμει του άρθρου 145 του Κανονισμού, το οποίο επιτρέπει στους βουλευτές να μιλήσουν για τρία λεπτά απαντώντας σε προσωπικά σχόλια που έγιναν κατά τη διάρκεια της συζήτησης. 
<SPEAKER ID="14" LANGUAGE="DE" NAME="Cohn-Bendit (Verts/ALE )," AFFILIATION="εξ ονόματος της Ομάδας">
<P>
   – Κύριε Πρόεδρε, κυρίες και κύριοι, θα πάρω δύο λεπτά από τον κ. Schulz και θα έχω τώρα πέντε λεπτά χρόνο ομιλίας.
<P>
Τι παράδειγμα δίνουμε στην Τουρκία και στον κόσμο; Ο κ. Poettering υποστηρίζει εδώ ότι αυτή είναι η σημαντικότερη απόφαση που κλήθηκε να λάβει το Ευρωπαϊκό Κοινοβούλιο και η Ευρώπη τα τελευταία χρόνια και, επειδή είναι τόσο σημαντική, πρέπει να την λάβουμε στα κρυφά, ώστε κανένας να μην μπορεί να ανακαλύψει ποια είναι η θέση μας σε αυτό το σημαντικό ζήτημα, να κάνουμε δηλαδή μυστική ψηφοφορία.
<P>
Ησυχάστε τώρα, μετά θα μπορέσετε να μιλήσετε τρία λεπτά όπως ο κ. Schulz. Θα πω ό,τι θέλω, το ίδιο και εσείς. Μπορείτε να μιλήσετε μετά.
<P>
Αναλογιστείτε τι θα σκεφτεί ο κόσμος στην Τουρκία. Ασφαλώς μπορεί κανείς να μην εγκρίνει την ένταξη της Τουρκίας, όμως τι θα πουν οι άνθρωποι στην Τουρκία όταν τους πούμε ότι δεν μπορούν να γνωρίζουν τίποτα γι’ αυτό το ζήτημα; Και θέλουν όντως οι Ευρωπαίοι να συνεδριάζουμε δημόσια και να ανακοινώνουμε τις ψήφους, όπως ακούγεται επανειλημμένα, ιδίως στα ασταμάτητα κηρύγματα του κ. Poettering προς το Συμβούλιο; Θέλουμε να το ξέρουμε αυτό. Είναι κάτι που ορίζεται στο σύνταγμα. Ξαφνικά το Σώμα, ένα πρότυπο ηθικής συμπεριφοράς, θέλει να κάνει το πιο ακατανόητο και αντιδημοκρατικό πράγμα. Αδυνατώ να το καταλάβω.
<SPEAKER ID="15" LANGUAGE="" NAME="Poettering (PPE-DE )." AFFILIATION="(">
<P>
   – · χρήση ενός άρθρου του Κανονισμού που επικαλέστηκαν και άλλοι, πράγμα για το οποίο δεν αμφιβάλλω. Παρά το γεγονός ότι ο κ. Cohn-Bendit υποστηρίζει το αντίθετο, δεν έχω καμία σχέση με αυτό το ζήτημα και δεν δέχομαι να χρησιμοποιεί ψευδεπίγραφα επιχειρήματα, τα οποία δεν ανταποκρίνονται στην πραγματικότητα.
<SPEAKER ID="16" LANGUAGE="DE" NAME="Uca (GUE/NGL )," AFFILIATION="εξ ονόματος της Ομάδας">
<P>
   . – Κύριε Πρόεδρε, στις 17 Δεκεμβρίου θα αποφασιστεί αν θα ξεκινήσουν οι ενταξιακές διαπραγματεύσεις με την Τουρκία. Η ένταξη στην ΕΕ αποτελεί μεγάλη ευκαιρία για την Τουρκία, καθώς αξίες όπως το κράτος δικαίου, η δημοκρατία και τα ανθρώπινα δικαιώματα, τις οποίες εκπροσωπεί η Ευρωπαϊκή Ένωση, δεν έχουν ακόμη επικρατήσει σε αυτή τη χώρα. Ως εκ τούτου, είναι επειγόντως απαραίτητο να γίνουν οι διαπραγματεύσεις με διαφάνεια και να εκτεθούν ξεκάθαρα οι απαραίτητες δημοκρατικές αλλαγές στην Τουρκία.
<P>
Αυτό ισχύει ιδίως για τις περιπτώσεις βίαιων αντιπαραθέσεων στις κουρδικές περιοχές. Καλώ τους Κούρδους και τον στρατό της Τουρκίας να συμφωνήσουν σε εκεχειρία και να αναζητήσουν μια πολιτική λύση. Ανησυχώ πολύ για την αύξηση των παραβιάσεων των ανθρωπίνων δικαιωμάτων και για τους φόνους. Αναφέρω το παράδειγμα του δωδεκάχρονου Urud και του πατέρα του, αλλά και τη νέα διαδικασία για την απαγόρευση της οργάνωσης για την αγωγή και την εκπαίδευση (Union of Education and Science Workers).
<P>
Είναι ουσιαστικό η κυβέρνηση της Άγκυρας να μη θεσπίζει μόνο νόμους για την εκπλήρωση των κριτηρίων της Κοπεγχάγης, αλλά και να τους εφαρμόζει στην πράξη. 20 εκατομμύρια Κούρδοι που ζουν στην Τουρκία ελπίζουν ότι με την έναρξη των ενταξιακών διαπραγματεύσεων θα διασφαλιστούν και τα δικά τους δικαιώματα, ότι θα μπορούν να εκφράζουν ελεύθερα την ταυτότητά τους, ότι θα αναγνωριστούν και θα καταστεί δυνατή η επιστροφή στα χωριά τους. Είναι αναγκαίο να καταργηθεί το σύστημα φύλαξης των χωριών και να μειωθεί η ρήτρα του 10% για τις εκλογές. Το Σαββατοκύριακο, χιλιάδες άνθρωποι διαδήλωσαν στο Diyarbakir υπέρ της έναρξης ενταξιακών διαπραγματεύσεων.
<P>
Ως γερμανίδα βουλευτής κουρδικής καταγωγής, τάσσομαι μαζί με την Ομάδα μου υπέρ των ενταξιακών διαπραγματεύσεων με την Τουρκία και καλούμε όλους τους αρχηγούς κυβερνήσεων να ταχθούν στις 17 Δεκεμβρίου υπέρ της έναρξης διαπραγματεύσεων. Η Ευρωπαϊκή Ένωση δεν πρέπει να φοβάται την Άγκυρα και η Άγκυρα δεν πρέπει να φοβάται το Diyarbakir. Η Τουρκία μπορεί να γίνει η γέφυρα μεταξύ της ΕΕ και του ισλαμικού κόσμου. 
<SPEAKER ID="17" LANGUAGE="EN" NAME="Knapman (IND/DEM )." AFFILIATION="">
<P>
   – Κύριε Πρόεδρε, θα ήθελα να κάνω μια παρέμβαση επί της διαδικασίας, όπως ακριβώς έκανε ο κ. Schulz. Τον περασμένο μήνα αρνηθήκατε μια παρέμβασή μου επειδή δεν ανέφερα το άρθρο του Κανονισμού. Αυτή τη φορά, επιτράπηκε στον κ. Schulz να παρέμβει επί της διαδικασίας χωρίς να αναφέρει άρθρο του Κανονισμού. Μπορείτε να εξηγήσετε ποιοι είναι οι κανόνες και γιατί ισχύει άλλο καθεστώς για εκείνον και άλλο για εμένα; 
<SPEAKER ID="18" LANGUAGE="" NAME="Πρόεδρος." AFFILIATION="">
<P>
   Πιστεύω ότι επικαλείστε το άρθρο 145. 
<SPEAKER ID="19" LANGUAGE="EN" NAME="Knapman (IND/DEM )." AFFILIATION="">
<SPEAKER ID="20" LANGUAGE="" NAME="Πρόεδρος." AFFILIATION="">
<P>
   Κύριε Knapman, παρακαλώ συμπεριφερθείτε σωστά. Αν επιθυμείτε να μιλήσετε, σας παρακαλώ πείτε μου ποιο άρθρο επιθυμείτε να επικαλεστείτε. Αν μου λέτε ότι δεν επιθυμείτε να μιλήσετε βάσει ενός συγκεκριμένου άρθρου, δεν έχετε το δικαίωμα να λάβετε τον λόγο. 
<SPEAKER ID="21" LANGUAGE="FR" NAME="Coûteaux (IND/DEM )," AFFILIATION="εξ ονόματος της Ομάδας">
<SPEAKER ID="22" LANGUAGE="EN" NAME="Crowley (UEN )," AFFILIATION="εξ ονόματος της Ομάδας">
<P>
Ένα από τα σημαντικότερα θέματα που πρέπει να εξετάσουμε ως Κοινοβούλιο και ως Ένωση είναι: τι μήνυμα στέλνουμε εάν αρνηθούμε να ανοίξουμε την πόρτα των διαπραγματεύσεων με την Τουρκία το Σαββατοκύριακο; Καθορίζουμε συγκεκριμένους κανόνες και κριτήρια τα οποία πρέπει να πληροί η Τουρκία πριν επιτραπεί η έναρξη των διαπραγματεύσεων. Η Επιτροπή έχει παρουσιάσει ένα προσχέδιο σχετικά με την πρόοδο που έχει σημειωθεί και το τι πρέπει να γίνει ακόμη πριν φτάσουμε στην τελική ευθεία. Όμως, έχουμε επίσης απαιτήσει από την Τουρκία να τηρήσει τις ευθύνες της και φέρει σε πέρας τα καθήκοντά της. Υπάρχει, για παράδειγμα, το θέμα της αναγνώρισης της Κύπρου και της ανεξαρτησίας και της ακεραιότητας της Κύπρου. Υπάρχουν, επίσης, ορισμένα θέματα σχετικά με ανθρώπινα δικαιώματα, τα οποία επισημάνθηκαν από τον κ. Coûteaux, τον προηγούμενο ομιλητή.
<P>
Η σημερινή Ευρωπαϊκή Ένωση είναι ένας πολύ διαφορετικός οργανισμός από την ενσάρκωσή του το 1973. Πράγματι, κάτι που λείπει από τη σημερινή Ευρωπαϊκή Ένωση είναι το όραμα και η έμπνευση των ιδρυτών που έκαναν τον φοίνικατης ειρήνης, της ευημερίας και της σύμπνοιας να αναγεννηθεί από τις στάχτες του. Η ευθύνη και το βάρος αυτής της γενιάς να τείνουν το χέρι τους σε άλλες χώρες είναι τόσο μεγάλη σήμερα όσο ήταν και στις δεκαετίες του ’40 και του ’50. 
<SPEAKER ID="23" LANGUAGE="NL" NAME="Dillen (NI )." AFFILIATION="">
<P>
   – Κύριε Πρόεδρε, κυρίες και κύριοι, το αίτημα αρκετών βουλευτών της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών στο Ευρωπαϊκό Κοινοβούλιο για μυστική ψηφοφορία επί της έκθεσης Eurlings φανερώνει πολλά σχετικά με τον αδιάντροπο τρόπο με τον οποίο οι υπερασπιστές της ένταξης της Τουρκίας στην ΕΕ –συμπεριλαμβανομένων των κυβερνήσεων των κρατών μελών στο Λονδίνο, το Βερολίνο, τη Ρώμη, αλλά και της βελγικής κυβέρνησης των Βρυξελλών– εφαρμόζουν δουλοπρεπώς τα σχέδια της Ουάσιγκτον και ασκούν πιέσεις σε βουλευτές του κοινοβουλίου και σε πολιτικούς, παρά τη θέληση της μεγάλης πλειοψηφίας του λαού, ώστε να εγκρίνουν μια απόφαση που θα έχει δραματικές ιστορικές και κοινωνικές επιπτώσεις για την Ευρώπη. Πράγματι, αρκετοί βουλευτές της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών επιθυμούν να καταψηφίσουν την έκθεση Eurlings, διότι αντιτίθενται κάθετα στην ένταξη της Τουρκίας, αλλά τολμούν να πράττουν κάτι τέτοιο μόνο όταν ο τρόπος που ψηφίζουν παραμένει κρυφός από το κοινό. Παρ’ όλα αυτά, φοβούμενοι την πιθανή κριτική και όλες τις συνέπειες που κάτι τέτοιο θα έχει για την καριέρα τους στη χώρα τους, όπου οι κυβερνήσεις τους, που αλαζονικά ξεφεύγουν από την κοινή γνώμη, θέλουν μεθαύριο να δώσουν στην Άγκυρα την άδεια να προχωρήσει, δεν θα το πράξουν εάν η ψηφοφορία είναι δημόσια και όχι μυστική. Το ίδιο ισχύει για αρκετούς βουλευτές της Ομάδας των Σοσιαλιστών. Θα σας υπενθυμίσω τις θαρραλέες θέσεις που έλαβαν στη Γαλλία σχετικά με το θέμα της Τουρκίας οι Robert Badinter και Hubert Védrine, και επίσης ο σοσιαλιστής πρώην υπουργός Παιδείας, ο Claude Allègre, οι οποίοι μας προειδοποίησαν για τις καταστροφικές συνέπειες της πιθανής ένταξης της Τουρκίας. Είναι ενδεικτικό της έλλειψης δημοκρατικής διαφάνειας με την οποία αντιμετωπίζεται εδώ και χρόνια αυτό το θέμα.
<P>
Στο Ελσίνκι, χρειάστηκαν μόλις τρία λεπτά για να συζητηθεί το ερώτημα εάν η Τουρκία θα έπρεπε να αποκτήσει το καθεστώς της υποψήφιας χώρας. Αυτό αναφέρει ο πρώην Ευρωπαίος Επίτροπος Εσωτερικής Αγοράς, κ. Bolkestein, ο οποίος ήταν ο μόνος που είχε το θάρρος να πει στον κ. Πρόντι ότι αρνείται να εγκρίνει τη θετική σύσταση της Επιτροπής της 6ης Οκτωβρίου.
<P>
Τρία λεπτά για να αποφασιστεί εάν θα μετακινήσουμε τις εστίες της σύγκρουσης που βρίσκονται στον Καύκασο και τη Μέση Ανατολή στα σύνορα της Ευρώπης. Τρία λεπτά για να αποφασίσουμε εάν αύριο θα προσφέρουμε και πάλι σε εκατομμύρια μετανάστες την ευκαιρία να κατακλύσουν την ήπειρό μας. Τρία λεπτά για να αποφασίσουμε εάν θα επιτρέψουμε σε μια χώρα, όπου τα ανθρώπινα δικαιώματα γενικότερα και τα δικαιώματα των γυναικών ειδικότερα παραβιάζονται σε μεγάλο βαθμό, να εισέλθει στην Ένωσή μας ως ένα δήθεν πρότυπο κοσμικό κράτος, δίνοντάς του αμέσως τις περισσότερες ψήφους στο Συμβούλιο. Τρία λεπτά για να δώσουμε το πράσινο φως σε μια χώρα που αρνείται να αναγνωρίσει ένα άλλο κράτος μέλος και κατέχει μέρος αυτού του κράτους μέλους με 30 000 στρατιώτες αφού πρώτα διέπραξε ανείπωτα εγκλήματα κατά της ανθρωπότητας. Τρία λεπτά για να δώσουμε το πράσινο φως σε μια χώρα όπου η κρατική άρνηση αναγνώρισης της γενοκτονίας των Αρμενίων οργανώνεται από το υπουργείο Παιδείας, ενώ κανείς στην Ευρώπη δεν λέει τίποτα επ’ αυτού. Σε ερωτώ, Ευρώπη, πού είναι οι μεγάλες αρχές σου; 
<SPEAKER ID="24" LANGUAGE="NL" NAME="Eurlings (PPE-DE )." AFFILIATION="">
<SPEAKER ID="25" LANGUAGE="" NAME="" AFFILIATION="(">
<SPEAKER ID="26" LANGUAGE="NL" NAME="" AFFILIATION="">
<SPEAKER ID="27" LANGUAGE="IT" NAME="Napoletano (PSE )." AFFILIATION="">
<P>
   – Κύριε Πρόεδρε, κυρίες και κύριοι, εύχομαι το Ευρωπαϊκό Κοινοβούλιο να υπερψηφίσει την έκθεση Eurlings σχετικά με την Τουρκία, όπως εγκρίθηκε από την Επιτροπή Εξωτερικών Υποθέσεων, και εύχομαι επίσης να το πράξει με μυστική ψηφοφορία. Πιστεύω πως σφάλλουν οι συνάδελφοι που θεωρούν ότι η μυστική ψηφοφορία μπορεί να ευνοήσει τη μεταβολή του προσανατολισμού αυτού και προβλέπω μάλιστα ότι οι βουλευτές του Σώματος θα αποδείξουν ότι δεν δέχονται καμία πίεση στην ελεύθερη άσκηση της εντολής τους.
<P>
Όσον αφορά τις υπόλοιπες εξωτερικές σχέσεις, συμφωνώ με πολλά από όσα είπε ο κ. Nicolaï και θα ήθελα να εκφράσω τη συμφωνία μας με όλα τα μέτρα που ανοίγουν τον δρόμο για τις θεσμικές μεταρρυθμίσεις. Στη δραστηριότητα του Υπάτου Εκπροσώπου στην Ουκρανία διακρίναμε ένα μήνυμα ενίσχυσης της πρωτοβουλίας προς αυτήν την κατεύθυνση. Η πρωτοβουλία αυτή θα έπρεπε ωστόσο να υποστηρίζεται από περισσότερα ουσιαστικά μέσα, τα οποία προβλέπονται από το Σύνταγμα και των οποίων την εφαρμογή θα μπορούσαμε ίσως να επισπεύσουμε.
<SPEAKER ID="28" LANGUAGE="NL" NAME="Maaten (ALDE )." AFFILIATION="de">
<P>
   – Κύριε Πρόεδρε, η ολλανδική Προεδρία βαίνει προς τη λήξη της. Καταρχάς, θα ήθελα να αξιολογήσω τις προσπάθειες που κατέβαλε για τη μείωση των κανονισμών σε ευρωπαϊκό επίπεδο. Στόχος ήταν να δοθεί ένα τέλος στη γραφειοκρατία των Βρυξελλών και να μειωθεί κατά τουλάχιστον 25% ο αριθμός των κανονισμών που αυτή παρήγαγε. Είναι περιττό να αναφέρουμε ότι απέχουμε πολύ από την επίτευξη αυτού του ποσοστού, αλλά έχει δοθεί το στίγμα, και θεωρώ ότι αυτό είναι από μόνο του μεγάλο όφελος. Εξάλλου, εάν υπάρχουν λιγότεροι κανόνες και κανονισμοί, υπάρχει μεγαλύτερο περιθώριο για επιχειρηματικότητα, διότι οι επιχειρηματίες είναι αυτοί που πρέπει να σώσουν την ευρωπαϊκή οικονομία. Παρ’ όλα αυτά, θεωρώ ακόμα επιθυμητό τον ορισμό ενός Ευρωπαίου Επιτρόπου που θα επικεντρωθεί μόνο στη μείωση των περιττών και απαρχαιωμένων κανόνων.
<P>
Συγχαίρω τον κ. Nicolaï για τη συμπερίληψη στην ημερήσια διάταξη της ανάγκης για καλή επικοινωνία σχετικά με την ευρωπαϊκή ολοκλήρωση. Οι πολίτες θεωρούν ακόμα ότι η Ευρώπη απέχει πολύ από τη δική τους προσωπική ζωή και είναι έτοιμοι να της γυρίσουν την πλάτη. Μόνο με τη συχνή επικοινωνία και τον συνεχή διάλογο με τους πολίτες, και όχι μόνο από τους βουλευτές του Σώματος αλλά και από τα μέλη της Επιτροπής και του Συμβουλίου, μπορεί να γεφυρωθεί αυτό το χάσμα.
<P>
Θα ήθελα να ολοκληρώσω με μια παρατήρηση σχετικά με τη συζήτηση για τα πρότυπα και τις αξίες με τις οποίες ξεκίνησε αυτή η Προεδρία. Ως Φιλελεύθερος, είμαι διστακτικός απέναντι σε μια τέτοια συζήτηση, γενικότερα, και απέναντι στην καθαρά χριστιανική φύση που οι Χριστιανοδημοκράτες τείνουν να της δώσουν, ειδικότερα. Επίσης, θεωρώ ότι είναι δυσάρεστο το γεγονός ότι η Αριστερά υποτιμά τους όρους “πρότυπα” και “αξίες”. Είναι σημαντικό να ξεκινήσει αυτή η συζήτηση· εξάλλου, είναι μια συζήτηση σχετικά με τη φύση της Ευρώπης, την κατεύθυνσή της, τα όριά της και τις πράξεις μας αναλόγως με την περίσταση. Εν συντομία, είναι μια συζήτηση σχετικά με τα θεμέλια στα οποία βασιζόμαστε. Πράγματι, τα χρήματα δεν είναι ο μόνος λόγος ύπαρξης της ΕΕ. Φρονώ ότι το άρθρο του κ. Balkenende στην  της 7ης Δεκεμβρίου ήταν εξαιρετικό· ένα από τα συμπεράσματά του ήταν ότι η Ένωση αφορά δυναμικές αξίες. Θεωρώ ότι αυτές περιλαμβάνουν τον σεβασμό, την υπευθυνότητα και την εμπιστοσύνη. Εν πάση περιπτώσει, ξεκινήσαμε τη συζήτηση και, μολονότι το τέλος δεν είναι κοντά, η Προεδρία είναι άξια συγχαρητηρίων για αυτό.
<P>
Τέλος, η Προεδρία έφερε αναμφισβήτητα την Ευρωπαϊκή Ένωση πιο κοντά στον ολλανδικό λαό, ακόμα και στους βουλευτές του ολλανδικού κοινοβουλίου. Γνωρίζω πως αυτό είναι σταυροφορία του κ. Nicolaï και αποδείχτηκε πολύ επιτυχής· ως ολλανδός βουλευτής του ΕΚ, είμαι πολύ ικανοποιημένος με αυτό. 
<SPEAKER ID="29" LANGUAGE="" NAME="" AFFILIATION="Αντιπροέδρου">
<SPEAKER ID="30" LANGUAGE="NL" NAME="Buitenweg (Verts/ALE )." AFFILIATION="">
<P>
Ορισμένα κράτη μέλη επιθυμούν μικρότερο προϋπολογισμό από τον σημερινό, που είναι μόλις πάνω από 1%. Το Συμβούλιο υποστηρίζει ότι δεν πρέπει να γίνουν περικοπές στον αγροτικό προϋπολογισμό, και φαίνεται αδύνατον να επιτευχθεί κάποια συμφωνία σχετικά με τις περικοπές στα διαρθρωτικά ταμεία. Πού πιστεύετε ότι θα γίνουν οι περικοπές; Θα γίνουν στον τομέα της έρευνας και της ανάπτυξης, των ανθρωπίνων δικαιωμάτων, του περιβάλλοντος, των εξωτερικών υποθέσεων, των ανταλλαγών νέων και του πολιτισμού – ακριβώς σε αυτούς τους τομείς για τους οποίους ενδιαφέρονται τόσο πολύ οι πολίτες και που προσφέρουν εμφανή προστιθέμενη αξία σε ευρωπαϊκό επίπεδο. Ένας προϋπολογισμός που γεννάται από τον ευρωσκεπτικισμό θα επιφέρει, απλώς, ακόμα περισσότερο ευρωσκεπτικισμό.
<P>
Τέλος, θα ήθελα να κάνω ένα σύντομο σχόλιο σχετικά με τη διαφάνεια. Η ολλανδική Προεδρία δεσμεύτηκε να προσπαθήσει να δώσει έμφαση στην εφαρμογή της ρήτρας του Συντάγματος βάσει της οποίας τα κράτη μέλη θα έχουν στο εξής δημόσιες συναντήσεις –εξάλλου, όλοι συμφώνησαν επ’ αυτού όταν υπογράφηκε το Σύνταγμα– ή τουλάχιστον θα διεξάγουν τις περισσότερες εξ αυτών δημοσίως. Θα ήθελα να ρωτήσω τον κ. Nicolaï τι έχει επιτύχει σε αυτόν τον τομέα. Ελπίζω ότι κατά τη διάρκεια της Προεδρίας του Λουξεμβούργου οι πόρτες του Συμβουλίου Υπουργών θα είναι πραγματικά ανοιχτές. Θα μπορέσουμε έτσι να δούμε με πάσα διαφάνεια τι συμβαίνει και θα είναι δυνατόν να καθίστανται υπόλογοι οι υπουργοί για τις αποφάσεις που λαμβάνονται, όπως εμείς σήμερα είμαστε πρόθυμοι να αναλάβουμε την ευθύνη για την απόφαση που λαμβάνουμε σχετικά με την Τουρκία. 
<SPEAKER ID="31" LANGUAGE="" NAME="Αδάμου (GUE/NGL )" AFFILIATION="">
<P>
   – Κυρίες και κύριοι συνάδελφοι, τα συμπεράσματα της συνόδου κορυφής της Ευρωπαϊκής Ένωσης που θα πραγματοποιηθεί στις 16 και 17 του Δεκέμβρη, είναι τόσο σημαντικά ώστε να καθορίσουν σε σημαντικό βαθμό τη φυσιογνωμία της Ευρωπαϊκής Ένωσης. Η διεύρυνση, με την ενδεχόμενη έναρξη ενταξιακών διαπραγματεύσεων με την Τουρκία, απαιτεί αποφάσεις των οποίων οι συνέπειες θα είναι καθοριστικές.
<SPEAKER ID="32" LANGUAGE="EN" NAME="Knapman (IND/DEM )." AFFILIATION="(Χειροκροτήματα από την Ομάδα της Ανεξαρτησίας και της Δημοκρατίας)">
<P>
   – Κύριε Πρόεδρε, τίποτα δεν μπορεί να αποδείξει καλύτερα την περιφρόνηση του κ. Barroso προς αυτό το Κοινοβούλιο από το γεγονός ότι παρέστη μόνο για λίγα λεπτά στη συζήτηση και στη συνέχεια εξαφανίστηκε. Αναφορικά με το θέμα της Ουκρανίας, ύστερα από τον τρόπο με τον οποίο πίεσε για την εκλογή των εγκληματιών και Επιτρόπων του, ας σταματήσουμε να προσποιούμαστε ότι μπορούμε με οποιονδήποτε τρόπο να νουθετήσουμε την Ουκρανία στο θέμα της δημοκρατίας.
<P>
Αναφορικά με την Τουρκία, δεν θα υποστηρίξουμε την αίτηση ένταξής της, όπως ακριβώς κάναμε και στο προηγούμενο Κοινοβούλιο, με την αιτιολογία του κόστους και των πιθανών μεταναστευτικών προοπτικών. Εάν υπήρχε εδώ κάποιος αρμόδιος, θα του ζητούσα να επιβεβαιώσει ότι το κόστος μπορεί να είναι της τάξης των 19 δισ. βρετανικών λιρών ή 28 εκατομμυρίων ευρώ. Αυτό σημαίνει ότι η ένταξη της Τουρκίας θα μας κοστίσει όσο κόστισε η ένταξη των δέκα κρατών στην Ένωση εφέτος.
<P>
Μπορούμε παρακαλώ να γνωρίζουμε ποιο θα είναι το κόστος, καθώς για πρώτη φορά ακούμε από ένα κράτος ότι πράγματι θα το πληρώσει. Παρ’ όλο που το Εργατικό Κόμμα στη Βρετανία θέλει να καταβάλει 5 δισ. βρετανικές λίρες για αυτόν τον σκοπό, το Κόμμα των Συντηρητικών πιστεύει ότι τα 5 δισ. βρετανικές λίρες είναι μια καλή τιμή και θεωρεί ότι μπορούν και πάλι να υπάρξουν φοροελαφρύνσεις. Ενδεχομένως να πιστεύει επίσης ότι ο γάιδαρος πετάει. Μπορεί πράγματι να επιβεβαιωθεί ότι το κόστος θα ανέλθει στα 19 δισεκατομμύρια; Επίσης, θα δαπανηθούν 700 εκατομμύρια ευρώ περίπου σε 60 διαφορετικά εκπαιδευτικά προγράμματα στην Τουρκία; Είναι αυτό το πραγματικό κόστος ή υπάρχει ένα αναθεωρημένο ποσό;
<P>
Γνωρίζουμε ότι ο ρυθμός αύξησης του πληθυσμού στην Τουρκία παραμένει εντυπωσιακός, καθώς και ότι η χώρα αντιμετωπίζει σοβαρά οικονομικά προβλήματα, όπως, μεταξύ άλλων, πληθωρισμό 70%. Πληθωρισμός της τάξης του 70% κατά την ψήφιση της Συνθήκης του Μάαστριχτ θα είχε προκαλέσει πολλά ερωτηματικά, αλλά εδώ πρόκειται για ένα πολιτικό σχέδιο, έτσι δεν είναι; Ιδιαίτερα για εκείνους που δεν πληρώνουν. Γνωρίζουμε επίσης ότι οι ανησυχίες για τα ανθρώπινα δικαιώματα είναι ευρύτατα διαδεδομένες.
<SPEAKER ID="33" LANGUAGE="IT" NAME="Foglietta (UEN )." AFFILIATION="">
<P>
   – Κύριε Πρόεδρε, κυρίες και κύριοι, όπως ανέφεραν και οι εκπρόσωποι των δύο οργάνων, το προσεχές Ευρωπαϊκό Συμβούλιο αποκτά ιδιαίτερη βαρύτητα καθώς θα αντιμετωπίσει αναγκαστικά πολύ σημαντικά ζητήματα, όπως η διεύρυνση της Ένωσης προς τη Βουλγαρία και τη Ρουμανία, η ενδεχόμενη έναρξη διαπραγματεύσεων με την Κροατία και την Τουρκία, η εξέταση της προόδου που συντελέσθηκε στην καταπολέμηση της τρομοκρατίας και, προπαντός, η προσθήκη της δυνατότητας ενημέρωσης στο πλαίσιο της Γενικής Γραμματείας του Συμβουλίου και η προετοιμασία του δημοσιονομικού πλαισίου για την περίοδο 2007-2013.
<SPEAKER ID="34" LANGUAGE="PL" NAME="Czarnecki, Ryszard (NI )." AFFILIATION="">
<P>
    Κύριε Πρόεδρε, κύριε Nicolaï, κυρίες και κύριοι, ελπίζω ότι ο κ. Nicolaï δεν θα αποχωρήσει αυτήν τη φορά από την οίθουσα, όπως έκανε κατά την τελευταία συζήτηση σχετικά με τις σχέσεις της ΕΕ με τη Ρωσία. Ο κ. Barroso, που έχει ήδη φύγει, είπε ότι το Συμβούλιο του Δεκεμβρίου θα αποτελέσει ένα σημαντικό βήμα για την οικοδόμηση μιας πιο ευημερούσας Ευρώπης. Κρίνοντας από τα σχόλια του κ. Nicolaï, ωστόσο, είναι πιθανότερο να πρόκειται για ένα μικρό και δειλό παρά για ένα μεγάλο βήμα.
<P>
Υπάρχει κάτι για το οποίο θα ήθελα να ευχαριστήσω τον απόντα κ. Barroso, ήτοι ότι τάχθηκε υπέρ ενός μεγαλύτερου προϋπολογισμού για την Ευρωπαϊκή Ένωση. Μια αύξηση της τάξεως των 114 δισ. ευρώ σε διάστημα επτά ετών θα προαγάγει την ανάπτυξη τόσο της ΕΕ όσο και των νέων κρατών μελών. 
<SPEAKER ID="35" LANGUAGE="EN" NAME="Kirkhope (PPE-DE )." AFFILIATION="">
<P>
Στις αρχές της εβδομάδας, το Σοσιαλιστικό Κόμμα εξέφρασε ανησυχία για τον νεοφιλελεύθερο χαρακτήρα της νέας Επιτροπής. Θα ήθελα να καταστήσω σαφές ότι περιμένουμε από τον κ. Barroso και την ομάδα του να επαληθευτούν οι προηγούμενες δηλώσεις τους σχετικά με την ανάγκη ενίσχυσης της οικονομίας στην Ευρώπη και πάταξης της γραφειοκρατίας και της υπερβολικής ρύθμισης. Το προσφιλέστατο απηρχαιωμένο κοινωνικό πρότυπο της αριστεράς αναμένεται να αντικατασταθεί από ένα ισχυρό, δυναμικό και ριζοσπαστικό πρόγραμμα μεταρρυθμίσεων. Αυτός είναι ο μοναδικός τρόπος αντιμετώπισης του υψηλού ποσοστού ανεργίας και του χαμηλού ρυθμού ανάπτυξης που έκανε την Ευρώπη να υστερεί απέναντι στις ΗΠΑ και τις ανερχόμενες οικονομίες της Κίνας και της Ινδίας. Εάν η Επιτροπή ενεργήσει κατ’ αυτόν τον τρόπο, θα έχει την πλήρη στήριξη των βρετανών Συντηρητικών. 
<SPEAKER ID="36" LANGUAGE="ES" NAME="Dührkop Dührkop (PSE )." AFFILIATION="(Χειροκροτήματα)">
<P>
   – Κύριε Πρόεδρε, το προσεχές Ευρωπαϊκό Συμβούλιο δεν πρόκειται να εκφράσει τη γνώμη του μόνο σχετικά με την Τουρκία και άλλα θέματα, αλλά επίσης –όπως ανέφερε ο κ. Nicolaï– σχετικά με τις γενικές κατευθυντήριες γραμμές για τις επόμενες δημοσιονομικές προοπτικές.
<P>
Η Επιτροπή εχθές και ο Πρόεδρός της, κ. Barroso, σήμερα, επιβεβαίωσαν ότι υιοθετούν απόλυτα την πρόταση των προκατόχων τους. Ο κ. Barroso δήλωσε προ ολίγου ότι η πρόταση της Επιτροπής είναι μια αφετηρία για τις διαπραγματεύσεις σχετικά με τις δημοσιονομικές προοπτικές. Ωστόσο, καλώ την Επιτροπή να επιδιώξει αυτόν τον στόχο ενεργητικά. Με αυτόν τον τρόπο, αυτή η αφετηρία θα μπορούσε επίσης να γίνει σημείο τερματισμού και η Επιτροπή θα απαντούσε έτσι σε αυτή την έκφραση που αναφέρουμε τόσο συχνά: δεν μπορούμε να δημιουργήσουμε περισσότερη Ευρώπη με λιγότερους πόρους.
<P>
Τρίτον, πριν από πέντε χρόνια θέσαμε ορισμένους πολύ φιλόδοξους στόχους. Είμαστε στη μέση του δρόμου και απέχουμε πολύ από το να επιτύχουμε, μέχρι το 2010, μια ανταγωνιστική κοινωνία βασισμένη στη γνώση με πλήρη απασχόληση, όπως προτείναμε στη Λισαβόνα και στο Γκέτεμποργκ.
<SPEAKER ID="37" LANGUAGE="SV" NAME="Malmström (ALDE )." AFFILIATION="">
<P>
    Κύριε Πρόεδρε, κύριε Προεδρεύων του Συμβουλίου, η Προεδρία σας ήταν δύσκολη και περιελάμβανε πολλά αντιφατικά ζητήματα, δραματικά γεγονότα στον γύρω κόσμο, τη διαδικασία που αφορούσε την Επιτροπή και, κυρίως, την εσωτερική πολιτική ανησυχία που προκάλεσε η φοβερή δολοφονία του Theo van Gogh. Αυτοί οι παράγοντες πρέπει να επηρέασαν τις φιλοδοξίες και τις προσπάθειές σας όσον αφορά την ασφάλεια και την καταπολέμηση της τρομοκρατίας. Τα σχέδια και τα προγράμματα δράσης είναι ωραία, αλλά δεν έχουν γίνει πολλά έως σήμερα. Εάν το Ευρωπαϊκό Συμβούλιο μπορέσει να σημειώσει πρόοδο στη διάσκεψη κορυφής, όλα θα είναι καλά. Δεν πρέπει να λησμονούμε ότι η ασφάλεια και η καταπολέμηση της τρομοκρατίας δεν πρέπει ποτέ να θέσουν στο περιθώριο την προστασία της ιδιωτικής ζωής του ατόμου.
<P>
Συζητήσαμε από κοινού τα περισσότερα θέματα της ημερήσιας διάταξης σε αυτό το Σώμα. Ήσασταν εδώ τη Δευτέρα το απόγευμα και ακούσατε τη συζήτηση σχετικά με την Τουρκία. Σε λίγες ώρες, θα ψηφίσουμε επί της έκθεσης του κ. Eurlings. Πιστεύω ότι η μεγάλη πλειοψηφία των βουλευτών του ΕΚ θα ψηφίσει υπέρ του να δοθεί ημερομηνία στην Τουρκία. Σε αυτό το πλαίσιο, θα ήθελα να πω πόσο λυπηρό είναι το γεγονός ότι ορισμένοι σε αυτό το Σώμα προώθησαν μια πολιτική που καθιστά μυστική την τελική ψηφοφορία. Το Κοινοβούλιο βρίσκεται πάντα στο προσκήνιο του ανοίγματος και της διαφάνειας, και οι πολιτικοί που δεν τολμούν να κοιτάξουν στα μάτια τους ψηφοφόρους τους όσον αφορά αυτό το θέμα δεν έχουν θέση σε αυτό το Σώμα.
<SPEAKER ID="38" LANGUAGE="DE" NAME="Harms (Verts/ALE )." AFFILIATION="(Χειροκροτήματα)">
<P>
   – Κύριε Πρόεδρε, κυρίες και κύριοι, κάποιες αγορεύσεις για την Ουκρανία, ειδικά η αγόρευση του κ. Schulz, μου έκαναν περίεργη εντύπωση. Καθώς ακούει κανείς ορισμένες αγορεύσεις των συναδέλφων κατά τις τελευταίες εβδομάδες, μπορεί να σχηματίσει την εντύπωση ότι η Ευρωπαϊκή Ένωση οργάνωσε, προώθησε και κατηύθυνε με συνέπεια το δημοκρατικό κίνημα στην Ουκρανία. Ωραία θα ήταν! Στην πραγματικότητα όμως, ακόμα και τις ημέρες των μαζικών διαδηλώσεων, φαινόταν ότι οι υψηλοί εκπρόσωποι της Ένωσης διακατέχονταν μάλλον από φόβο απέναντι σε μια τέτοια κινητοποίηση, σε μια τέτοια ζωντανή και εμψυχωμένη δημοκρατία. Θεωρώ ότι πρέπει να διδαχθούμε από τις εμπειρίες στην Ουκρανία, και μάλιστα όχι μόνο εμείς ως βουλευτές του παρόντος Σώματος αλλά και οι διπλωμάτες της Ευρωπαϊκής Ένωσης και των εθνικών κρατών.
<P>
Η ασφάλεια στην Ευρώπη εξαρτάται και από την κατάσταση στις γειτονικές χώρες. Τη φράση αυτή την άκουσα πολλές φορές τις τελευταίες εβδομάδες, αλλά το ζητούμενο εδώ δεν είναι πάντα μόνο η δική μας ασφάλεια και ευημερία. Αν παίρνουμε στα σοβαρά αυτές τις ευρωπαϊκές αξίες που συχνά επικαλούμαστε, τότε δεν πρέπει, ανεξάρτητα από τα δικά μας συμφέροντα, να υπάρχει καμία ανοχή ή αποδοχή αυταρχικών, δικτατορικών συστημάτων γύρω μας. Τώρα που η κατάσταση στην Ουκρανία σημειώνει τόσο μεγάλη βελτίωση –εμείς βοηθήσαμε λίγο στο τέλος, αλλά αυτά που κάναμε ήταν πολύ λίγα– πρέπει να συνειδητοποιήσουμε πόσο κακή είναι η κατάσταση των πολιτών της Λευκορωσίας ως προς την ελευθερία και πρέπει επίσης να συζητήσουμε για τη Ρωσία. Δεν είναι σωστό να ταυτίζουμε τον Πρόεδρο Πούτιν με τη Ρωσία, αφού στη Ρωσία υπάρχει η κίνηση “Memorial” και ένα ισχυρό κίνημα υπέρ της ελευθερίας, και αυτό είναι κάτι που πρέπει να επηρεάσει τις διπλωματικές σχέσεις μας και την πολιτική μας απέναντι στη Ρωσία.
<SPEAKER ID="39" LANGUAGE="PT" NAME="Figueiredo (GUE/NGL )." AFFILIATION="">
<P>
   – Κύριε Πρόεδρε, λίγες ημέρες πριν από την κατάργηση των σημερινών ποσοστώσεων σχετικά το διεθνές εμπόριο υφασμάτων και ρούχων, υπάρχει μεγάλη ανησυχία για το μέλλον των χιλιάδων εταιρειών και των πάνω από 2,5 εκατ. εργαζομένων που βρίσκονται κυρίως στις χώρες της Νότιας Ευρώπης. Αυτός ο τομέας έχει ήδη χάσει πάνω από 1 εκατ. θέσεις εργασίας τα τελευταία δέκα χρόνια.
<SPEAKER ID="40" LANGUAGE="DA" NAME="Bonde (IND/DEM )." AFFILIATION="">
<SPEAKER ID="41" LANGUAGE="PL" NAME="Libicki (UEN )." AFFILIATION="(Χειροκροτήματα)">
<P>
    Κύριε Πρόεδρε, κυρίες και κύριοι, κύριε Barroso, όλοι αναφερόμαστε συχνά σε μια ευρωπαϊκή ταυτότητα. Κύριε Barroso, εσείς ιδιαίτερα αναφερθήκατε εκτεταμένα σε αυτό ενώπιον του Σώματος. Ωστόσο, πρέπει να πούμε ότι η ευρωπαϊκή ταυτότητα πρέπει να οικοδομηθεί καταρχάς στην κοινή ασφάλεια και στον κοινό οικονομικό τομέα. Δεν μπορεί να υπάρχει θέμα ευρωπαϊκής ταυτότητας εάν δεν υπάρχει αλληλεγγύη, και αυτή η έλλειψη εκδηλώνεται κάθε φορά που λαμβάνονται οικονομικές αποφάσεις. Θα σας υπενθυμίσω ότι αναφερθήκατε στον βασικό ρόλο του Κοινοβουλίου στην κατάρτιση των δημοσιονομικών προοπτικών. Αναρωτιέμαι τι θα απογίνουν η οικονομική αλληλεγγύη και τα θεμέλια για την οικοδόμηση μιας ευρωπαϊκής ταυτότητας, εάν η πρόταση του Κοινοβουλίου περικοπεί από 111 δισ. ευρώ σε 106 δισ. ευρώ. Εάν επιθυμούμε να οικοδομήσουμε μια ευρωπαϊκή ταυτότητα υπό τη μορφή ενός κοινού χώρου ασφάλειας ή ενός κοινού οικονομικού χώρου, πρέπει να είμαστε σαφείς ως προς το πού βρίσκονται τα όρια για τη διεύρυνση της ΕΕ. Δεδομένου ότι προτάθηκε η ένταξη της Τουρκίας και ότι ορισμένοι ίσως προτείνουν σύντομα την ένταξη του Μαρόκου, παραβλέποντας την Ουκρανία, είναι πιθανόν να καταστεί αδύνατον να μιλούμε για μια ευρωπαϊκή ταυτότητα, καθώς δεν θα υπάρχει τέτοια ταυτότητα.
<SPEAKER ID="42" LANGUAGE="EN" NAME="Allister (NI )." AFFILIATION="">
<P>
   – Κύριε Πρόεδρε, θα ήθελα να εστιάσω αυτή τη συζήτηση στη συνεχή ενασχόληση του Συμβουλίου με την προετοιμασία και την ίδρυση της υπηρεσίας εξωτερικών σχέσεων ενόψει της επικύρωσης και της έγκρισης του Συντάγματος, καθώς το Σύνταγμα είναι εκείνο που προσδίδει νομική ισχύ στην υπηρεσία. Έχω στην κατοχή μου μια επιστολή της κ. Wallström –αντιπροέδρου της Επιτροπής, η οποία είναι παρούσα σήμερα το πρωί– στην οποία επιβεβαιώνει ότι το αποτέλεσμα της συζήτησης για το Σύνταγμα δεν πρέπει να θεωρείται δεδομένο ή να προδικάζεταιμε οποιονδήποτε τρόπο. Όμως, αυτό ακριβώς συμβαίνει σε αυτή τη συνεχή ενασχόληση με τη σύσταση της νέας υπηρεσίας εξωτερικών σχέσεων. Αυτό είναι σφάλμα. Ως ανεξάρτητο μέλος αυτού του Κοινοβουλίου, διαμαρτύρομαι γι’ αυτό. Είτε αναγνωρίζουμε και δεχόμαστε το δικαίωμα των εθνικών κρατών να καθορίσουν τη μοίρα του Συντάγματος, των νέων θεσμών του και των μηχανισμών εργασίας, όπως η υπηρεσία εξωτερικών σχέσεων, είτε όχι.
<SPEAKER ID="43" LANGUAGE="FR" NAME="Grossetête (PPE-DE )." AFFILIATION="">
<P>
   – Κύριε Πρόεδρε, δεν υπάρχει αμφιβολία ότι η σύνοδος κορυφής του Συμβουλίου της 17ης Δεκεμβρίου θα μείνει στην ιστορία σαν μια μνημειώδης ημερομηνία στην ιστορία της οικοδόμησης της Ευρώπης. Θα ήθελα, ωστόσο, να πω στον Προεδρεύοντα του Συμβουλίου ότι οι συμπολίτες μας είναι ανήσυχοι γι’ αυτές τις μελλοντικές διευρύνσεις, και κυρίως για τη συνεχιζόμενη απουσία απαντήσεων στο κρίσιμο ερώτημα πού βρίσκονται τα σύνορα της Ευρώπης. Υποστηρίζουμε βεβαίως την ένταξη της Βουλγαρίας και της Ρουμανίας στην ΕΕ, παρά το γεγονός ότι οι χώρες αυτές χρειάζονται ακόμη βοήθεια στις προσπάθειές τους, και είμαστε επίσης υπέρ της ένταξης και της Κροατίας, καθώς αυτή η ένταξη θα στείλει ένα ισχυρό μήνυμα στα Βαλκάνια.
<P>
Η κατάσταση ωστόσο, είναι διαφορετική, όσον αφορά την Τουρκία, μια χώρα η οποία δεν αναγνωρίζει ένα κράτος μέλος της Ευρωπαϊκής Ένωσης, την Κυπριακή Δημοκρατία, την οποία η Τουρκία διατηρεί υπό κατοχή επί 30 χρόνια. Η Τουρκία τιμωρεί οποιονδήποτε αναφέρεται στη γενοκτονία των Αρμενίων, ενώ το έδαφός της βρίσκεται κατά 97% εκτός Ευρώπης, πράγμα που σημαίνει ότι δεν έχει δικαίωμα να ενταχθεί στην Ευρωπαϊκή Ένωση. Αυτός είναι ο λόγος για τον οποίο ελπίζουμε ότι το Συμβούλιο θα συμφωνήσει με την ιδέα που προτείνει η Γαλλία για μια προνομιακή εταιρική σχέση με την ΕΕ. Η ένταξη της Τουρκίας στην ΕΕ θα ισοδυναμούσε με την απερίφραστη απόρριψη μιας πολιτικής Ευρώπης πριν καν αυτή γεννηθεί και τη διαιώνιση της εικόνας μιας Ευρώπης που υφίσταται εκβιασμούς και πιέσεις. Θα ήταν αυτή μια λογική τακτική;
<P>
Προχωρώ σε ένα άλλο θέμα, εξίσου σημαντικό. Είχα επικροτήσει τα αποφασιστικά λόγια του κ. Barroso για τις δημοσιονομικές προοπτικές της Ευρώπης. Εξακολουθώ ωστόσο να παραμένω ανήσυχη για το μέλλον της Ευρώπης. Χωρίς τους αναγκαίους πόρους, η ΕΕ δεν μπορεί να επιδιώξει την ενίσχυση της κοινωνικής συνοχής ή να υποστηρίξει τον ανταγωνισμό, την απασχόληση, την έρευνα και την περιβαλλοντική πολιτική, ούτε επίσης θα είναι σε θέση να δώσει τη δέουσα προσοχή στη γήρανση του πληθυσμού –με άλλα λόγια να τηρήσει τη στρατηγική της Λισαβόνας– ή να συνεχίσει τον αγώνα κατά της τρομοκρατίας, των ναρκωτικών και της εγκληματικότητας. Αν συνεχίσουμε να λειτουργούμε με ξεπερασμένους προϋπολογισμούς, δεν θα είμαστε σε θέση να αντιμετωπίσουμε τις προκλήσεις οι οποίες μας περιμένουν, όπως για παράδειγμα τον εκρηκτικό ανταγωνισμό της Κίνας.
<P>
Κατά συνέπεια, το Συμβούλιο πρέπει να πάψει να ζητά να οριστεί ο ευρωπαϊκός προϋπολογισμός στο 1%, καθώς διαφορετικά η Ευρώπη δεν θα μπορέσει πλέον να εγγυηθεί τη χρηματοδότηση της περιφερειακής πολιτικής της, μιας πολιτικής τόσο προσφιλούς στους ευρωπαίους πολίτες. Από το Συμβούλιο αναμένουμε να λάβει υπόψη του τις προτεραιότητες που ανέφερα προηγουμένως, και μετά να διαθέσει τους πόρους που είναι αναγκαίοι για την επίτευξη των στόχων μας. Ας μην ξεχνούμε ότι η Ευρώπη δεν μπορεί να οικοδομηθεί χωρίς τη συνεισφορά κάθε ατόμου και κάθε ευρωπαίου πολίτη. Η Ευρώπη οφείλει να εξάγει τις αξίες της στον υπόλοιπο κόσμο, αλλά οφείλει επίσης και να σέβεται τους άνδρες και τις γυναίκες που της επιτρέπουν να υπάρχει. Δυστυχώς, φοβάμαι ότι οι αποφάσεις οι οποίες θα ληφθούν στις 17 Δεκεμβρίου θα είναι ακατανόητες για πολλούς από τους συμπολίτες μας. 
<SPEAKER ID="44" LANGUAGE="NL" NAME="Van den Berg (PSE )." AFFILIATION="cherchez la vérité dans la situation">
<P>
Θα αναφερθώ τώρα στην Τουρκία. Θα μετέφερα ορθώς τα λόγια του Προεδρεύοντος του Συμβουλίου, του κ. Balkenende, εάν έλεγα: όχι σε ένα υποδεέστερο καθεστώς, όπως μια προνομιακή εταιρική σχέση, και όχι σε καταληκτική ημερομηνία; Εξακολουθεί να είναι αυτή η σημερινή σας θέση; Είστε επίσης διατεθειμένος να πείτε: όχι στην ένταξη κατά τη λήξη των διαπραγματεύσεων εάν συνεχιστεί η παραβίαση των ανθρωπίνων δικαιωμάτων; Θα εφαρμόσετε μηδενική ανοχή; Παρεμπιπτόντως, όσον αφορά τη μυστική ψηφοφορία την οποία απειλούμε να διεξαγάγουμε σήμερα για την Τουρκία, έχω την αίσθηση ότι κάτι τέτοιο θα εξαπατούσε το κοινό. Ελπίζω ότι δεν θα χρειαστεί να καταφύγουμε σε αυτό.
<P>
Οι φιλοδοξίες σας που αφορούν τη Λισαβόνα, το Κυότο την Ευρώπη και όλο τον κόσμο είναι υπέροχες και σας στηρίζουμε σε αυτές, αλλά οι χρηματοδοτικοί πόροι που προορίζονται γι’ αυτές είναι αξιοθρήνητοι. Αυτή την αντίφαση, βεβαίως, δεν θα την αντιπαρέλθει το κοινό. Η τρομοκρατία είναι και πάλι θέμα έντονων συζητήσεων σε πολύ υψηλό επίπεδο. Μόλις την περασμένη εβδομάδα, όλοι οι ευρωπαίοι αστυνομικοί αρχηγοί συγκεντρώθηκαν εδώ και μας είπαν ότι, λόγω των διαφόρων εθνικών πρακτικών, η πραγματική ανταλλαγή πληροφοριών ακόμα δεν πραγματοποιείται όπως θα έπρεπε. Δεν υπάρχει ακόμα υπεύθυνος στη Europol, οι τρομοκράτες ακόμα διαφεύγουν από τα δίχτυα του νόμου και δεν υπάρχει εναρμόνιση στον τομέα των ποινικών ερευνών. Παραμένει το ερώτημα εάν ο Gijs de Vries θα συνεχίσει να σημειώνει πρόοδο, ή εάν θα του επιτρέψετε να κάνει σωστά τη δουλειά του.
<P>
Τέλος, σας εύχομαι καλή επιτυχία στη θέση σας για την Τουρκία. Η γραμμή που θα ακολουθήσω είναι η εξής: όχι σε υποδεέστερο καθεστώς και όχι σε εναλλακτικές λύσεις· είμαστε έτοιμοι για πραγματικές διαπραγματεύσεις. Ελπίζω ότι με αυτό, από κοινού με τον κ. Balkenende, θα δώσετε στην Ομάδα του κ. Poettering μια ικανοποιητική απάντηση. 
<SPEAKER ID="45" LANGUAGE="EN" NAME="Joan i Marí (Verts/ALE )." AFFILIATION="">
<P>
Ο υπουργός Εξωτερικών της ισπανικής κυβέρνησης, κ. Miguel Angel Moratinos, παρουσίασε ένα μνημόνιο στις 13 Δεκεμβρίου σχετικά με τις επίσημες γλώσσες των αυτόνομων κοινοτήτων. Η εν λόγω πρόταση δεν προβλέπει, όπως επιθυμούσαμε, πλήρη αναγνώριση της καταλανικής, της βασκικής και της γαλικιανής γλώσσας. Δεν αναγνωρίζει, σε καμιά περίπτωση, την αστουριανή ή την αραγονική. Αυτό το μνημόνιο δίνει τη δυνατότητα να μιλήσει κανείς στα καταλανικά στο Ευρωπαϊκό Κοινοβούλιο, αλλά πάντα με πρότερη ενημέρωση 15 ημερών. Πώς μπορώ να κάνω κάτι τέτοιο, εάν δεν γνωρίζω έως την προηγούμενη ημέρα ότι θα μου δοθεί η ευκαιρία να μιλήσω;
<SPEAKER ID="46" LANGUAGE="SV" NAME="Sjöstedt (GUE/NGL )." AFFILIATION="">
<SPEAKER ID="47" LANGUAGE="DE" NAME="Martin, Hans-Peter (NI )." AFFILIATION="">
<SPEAKER ID="48" LANGUAGE="NL" NAME="Oomen-Ruijten (PPE-DE )." AFFILIATION="">
<P>
   – Κύριε Πρόεδρε, κύριε Nicolaï, η ολλανδική Προεδρία έχει σχεδόν λήξει. Βεβαίως, δεν ήταν η πιο εύκολη περίοδος για να ηγηθεί κανείς της Ευρώπης, αλλά δεν είχαμε άλλη επιλογή. Ήδη ξεκινήσαμε αργά λόγω της διακοπής· εν συνεχεία, υπήρξε το μειονέκτημα ενός νεοεκλεγέντος Κοινοβουλίου που μόλις άρχισε να στέκεται στα πόδια του, και έπειτα ακολούθησε η Επιτροπή που άλλαξε σπασμωδικά. Υπό αυτές τις όχι πολύ ευτυχείς συνθήκες, οι Κάτω Χώρες προσπάθησαν, παρ’ όλα αυτά, να αρχίσουν το έργο τους. Για τον λόγο αυτόν, φρονώ ότι οι Κάτω Χώρες θα πρέπει να αισθάνονται ευγνωμοσύνη, διότι, παρά το σύντομο χρονικό διάστημα, έγιναν πολλά, για παράδειγμα, όσον αφορά το πρόγραμμα της Χάγης για την εσωτερική ασφάλεια, την ασφάλεια των πολιτών μας. Από αυτή την άποψη, ο υπουργός Donner, ο οποίος δέχεται συχνά πυρά στις Κάτω Χώρες, πραγματοποίησε, από κοινού με τους συναδέλφους του, εξαιρετικό έργο.
<P>
Ο κ. Eurlings είπε ήδη ορισμένα πράγματα για την Τουρκία· δεν προτείνω να τα επαναλάβουμε. Κάτι με το οποίο έχω πρόβλημα και φρονώ ότι αξίζει σχολιασμού είναι η de facto αποδοχή της ένταξης της Ρουμανίας και της Βουλγαρίας. Φρονώ ότι πρέπει να γνωστοποιήσουμε στο Συμβούλιο, στη διάσκεψη κορυφής, ότι το θέμα, κυρίως όσον αφορά τη Ρουμανία, σίγουρα δεν έχει κλείσει, διότι σε αυτή τη χώρα τα ανθρώπινα δικαιώματα, τα δικαιώματα των γυναικών και τα δικαιώματα των παιδιών, εξακολουθούν να παραβιάζονται και η διαφθορά είναι ακόμα ανεξέλεγκτη. Εν πάση περιπτώσει, εφαρμόζοντας ίσους όρους, δεν πιστεύω ότι είναι βέβαιο πως το Κοινοβούλιο θα πει “ναι” σε κάτι τέτοιο. Έχοντας αυτό υπόψη, θα ήθελα επίσης να κάνω μια παρατήρηση σχετικά με την Κροατία. Φαίνεται ότι υπάρχουν πολύ περισσότερες επιφυλάξεις όσον αφορά αυτή τη χώρα, και θα ήθελα να ρωτήσω την ολλανδική Προεδρία εάν αυτή η στάση θα αποθαρρύνει οποιαδήποτε πρωτοβουλία.
<P>
Τέλος, θα αναφερθώ στη στρατηγική της Λισαβόνας, οι φιλοδοξίες της οποίας πρέπει, βεβαίως, να εκτιμηθούν σε σχέση με τη χρηματοδότηση που προορίζεται για τον σκοπό αυτόν. Κατά τη γνώμη μου, στη διάσκεψη κορυφής, όσοι υποστηρίζουν το 1% θα πρέπει σε κάθε περίπτωση να εξασφαλίσουν ότι θα μπορέσουν να εξεταστούν πιο αποτελεσματικά οι απαιτήσεις για τη Λισαβόνα και το ερώτημα για το πώς θα επιτευχθεί καλύτερα η κοινωνική συνοχή με τα δέκα νέα κράτη μέλη. Οι φιλοδοξίες και η χρηματοδότηση θα πρέπει να συμφωνούν μεταξύ τους. 
<SPEAKER ID="49" LANGUAGE="FR" NAME="Roure (PSE )." AFFILIATION="">
<P>
Πιστεύουμε, ειδικότερα, ότι τα κράτη μέλη πρέπει να αναλάβουν τις αναγκαίες δεσμεύσεις με σκοπό να θέσουν σε εφαρμογή το σχέδιο δράσης για την καταπολέμηση της τρομοκρατίας, ενώ θα τηρούν το χρονοδιάγραμμα γι’ αυτό το σχέδιο δράσης, και, επίσης, να αναλάβουν δεσμεύσεις με σκοπό την εξάλειψη των εμποδίων τα οποία ορισμένες εθνικές διοικήσεις προβάλλουν στη διαδικασία ανταλλαγής πληροφοριών. Οφείλουμε επίσης να δώσουμε τη δυνατότητα στη Europol και τη Eurojust να προσφέρουν ευρωπαϊκή προστιθέμενη αξία στον αγώνα κατά της τρομοκρατίας θέτοντας αυτές τις δύο υπηρεσίες στο επίκεντρο της συνεργασίας και της ανταλλαγής πληροφοριών μεταξύ των κρατών μελών. Υπενθυμίζουμε όμως ότι ο αγώνας κατά της τρομοκρατίας οφείλει να τηρεί μια ισορροπία μεταξύ, αφενός, των αναγκαίων μέτρων ασφάλειας, και, αφετέρου, του σεβασμού των θεμελιωδών δικαιωμάτων.
<P>
Όσον αφορά τη στρατηγική της ΕΕ κατά των ναρκωτικών, έχει ήδη επιτευχθεί πολιτική συμφωνία στους κόλπους του Συμβουλίου και απομένει μόνον να εγκριθεί επισήμως κατά τη διάρκεια του Συμβουλίου της 16ης και 17ης Δεκεμβρίου. Θεωρώ απαράδεκτο, για ακόμη μια φορά, το Συμβούλιο να μην αναμείνει τη γνωμοδότηση του Ευρωπαϊκού Κοινοβουλίου και να αρνείται να ενημερώσει την Επιτροπή Πολιτικών Ελευθεριών, Δικαιοσύνης και Εσωτερικών Υποθέσεων για την πρόοδο που έχει σημειωθεί στις διαπραγματεύσεις του, όταν η κοινοβουλευτική επιτροπή συζητούσε αυτό ακριβώς το ζήτημα.
<SPEAKER ID="50" LANGUAGE="" NAME="Δημητρακόπουλος (PPE-DE )." AFFILIATION="">
<P>
Για τη διεύρυνση, θέλω καταρχήν να υπογραμμίσω θετικά τις παραγράφους των συμπερασμάτων που αφορούν την επικείμενη ένταξη της Ρουμανίας και της Βουλγαρίας, τονίζοντας ότι η ένταξη αυτών των δύο χωρών δημιουργεί μια νέα γεωπολιτική πραγματικότητα και, συνεπώς, θεωρώ ότι είναι πάρα πολύ σημαντικό –το αναφέρετε άλλωστε στα συμπεράσματα– να υπογραφούν οι σχετικές συμφωνίες και οι συνθήκες πολύ νωρίς το 2005.
<P>
Για την περίπτωση της Τουρκίας βεβαίως έχουν ειπωθεί πάρα πολλά. Εγώ, κύριε Προεδρεύοντα του Συμβουλίου, θα επιμείνω στο να διατηρηθεί η παράγραφος 20 του σχεδίου συμπερασμάτων που έχω μπροστά μου διότι εκεί αντιμετωπίζεται το ζήτημα της ειρηνικής επίλυσης των διαφορών με γειτονικά κράτη και θα σας παρακαλέσω να εξετάσετε πολύ σοβαρά τη συμπερίληψη μιας παραγράφου που να αφορά την Κύπρο, δηλαδή την αποχώρηση των τουρκικών στρατευμάτων και, βεβαίως, την αναγνώριση της Κυπριακής Δημοκρατίας.
<SPEAKER ID="51" LANGUAGE="EN" NAME="Titley (PSE )." AFFILIATION="">
<P>
   – Κύριε Πρόεδρε, η χρονιά που τελειώνει υπήρξε δύσκολη. Για μένα ξεκίνησε με μια επιστολή-βόμβα που εξερράγη στο γραφείο μου. Στη συνέχεια, είχαμε τις βομβιστικές επιθέσεις στη Μαδρίτη. Ελπίζω ότι αυτή την περίοδο η σκέψη μας βρίσκεται κοντά στα θύματα και τις οικογένειές τους. Εκτός της Ευρωπαϊκής Ένωσης, είχαμε την τραγωδία του Μπεσλάν, ενώ σήμερα έχουμε μια λεωφορειοπειρατία στην Ελλάδα. Όλα αυτά ενισχύουν την άποψη ότι η ασφάλεια των πολιτών μας πρέπει να έχει απόλυτη προτεραιότητα στην ΕΕ, αλλά, όπως έχουν ήδη επισημάνει πολλοί συνάδελφοί μου, αυτό απαιτεί ενεργό δράση. Πολύ συχνά, η συνεργασία μεταξύ των αστυνομικών και των δικαστικών υπηρεσιών καθώς και των υπηρεσιών πληροφοριών είναι συνεργασία μόνο στα λόγια. Αρκεί μια σύντομη συζήτηση με οποιονδήποτε εργαζόμενο στη Europol για να επιβεβαιωθεί αυτό. Τα κράτη μέλη πρέπει να τηρήσουν τις υποσχέσεις τους. Χρειαζόμαστε ενεργό δράση και όχι λόγια.
<P>
Το ίδιο ισχύει και για την οικονομική ατζέντα. Τα κράτη μέλη πρέπει να κληθούν να αποδώσουν λογαριασμό στην Προεδρία για τις δεσμεύσεις που έχουν αναλάβει. Συγκεκριμένα, πρέπει να επενδύσουμε περισσότερο στους ανθρώπους. Χρειάζεται, κυρίως, να εφαρμόσουμε τιςενεργέςπολιτικές για την αγορά εργασίας, τις οποίες έχει αναφέρει ο κ. Wim Kok στο παρελθόν. Πολύς κόσμος στην Ευρωπαϊκή Ένωση αδρανεί. Είμαστε πολύ καλά προετοιμασμένοι για να πληρώνουμε ανθρώπους να είναι ανενεργοί. Χρειαζόμαστε πολύ πιο ενεργές πολιτικές προκειμένου να αποδώσει η εργασία, και αυτές περιλαμβάνουν μεγαλύτερη φροντίδα για τα παιδιά και περισσότερη εκπαίδευση και κατάρτιση. Δεν μπορούμε απλώς να διαγράφουμε τους ανθρώπους ως ακατάλληλους προς εργασία.
<P>
Τα υγιή δημοσιονομικά είναι η βάση για μια καλή οικονομία και συνεπώς έχουμε δίκιο να αναθεωρήσουμε τον προϋπολογισμό. Όπως είπε η συνάδελφός μου, κ. Dührkop Dührkop, δεν πρέπει να αποτελεί ένα είδος μαθηματικής άσκησης. Πρέπει να κοιτάζουμε τι κάνουμε. Ποια είναι η προστιθέμενη αξία όταν κάνουμε κάτι σε ευρωπαϊκό επίπεδο; Ποιος είναι ο καλύτερος τρόπος για να αυξήσουμε την αξία των χρημάτων για τους πολίτες μας; Ταυτόχρονα, πρέπει να θυμόμαστε πάντα ότι η σύμπνοια είναι ο ακρογωνιαίος λίθος της Ευρωπαϊκής Ένωσης. Μετακινώντας αυτόν τον ακρογωνιαίο λίθο, υπονομεύουμε τα θεμέλια της Ένωσης. Γι’ αυτόν τον λόγο, η συζήτηση περί των δημοσιονομικών είναι σημαντική για το μέλλον της Ευρωπαϊκής Ένωσης. 
<SPEAKER ID="52" LANGUAGE="HU" NAME="Becsey (PPE-DE )." AFFILIATION="">
<P>
    Θα ήθελα να σχολιάσω τη διαδικασία ένταξης των δύο γειτονικών χωρών. Στην περίπτωση της Κροατίας, έχουμε έναν καλά προετοιμασμένο λαό και μια χώρα με ευρωπαϊκές παραδόσεις που εργάζεται για την ένταξη στην Ευρωπαϊκή Ένωση. Καθώς οι Κροάτες έζησαν υπό την ίδια μορφή διακυβέρνησης με τους Ούγγρους για πάνω από 800 χρόνια, 400 χρόνια εκ των οποίων ως μέρος της μοναρχίας των Αψβούργων, η δέσμευσή τους στο νομικό σύστημα, καθώς και η κοινωνική και οικονομική τους οργάνωση είναι παρόμοιες με αυτές των Ούγγρων. Πήγα στο Ζάγκρεμπ αρκετές φορές στη δεκαετία του ’90 και το επισκέφθηκα και πρόσφατα, και έχω καταλήξει στο συμπέρασμα ότι, βάσει της θεσμικής τους προετοιμασίας στο επίπεδο της διακυβέρνησης, της οικονομίας και του κοινοβουλίου, οι ελπίδες τους για διαπραγματεύσεις είναι εξίσου δικαιολογημένες με αυτές που είχε η Ουγγαρία στην αρχή των διαπραγματεύσεών της το 1998. Η οικονομική και κοινωνική ετοιμότητα της Κροατίας καθιστά επίσης εφικτή όχι μόνο τη έναρξη των ενταξιακών διαπραγματεύσεων την άνοιξη του 2005, αλλά και την ολοκλήρωσή τους, ανεξάρτητα από άλλους παράγοντες και άλλες χώρες, όπως η Τουρκία. Αυτό μπορεί επίσης να εξυπηρετήσει ως θετικό μήνυμα προς άλλους λαούς και κυβερνήσεις των Δυτικών Βαλκανίων που στρέφονται προς την Ευρώπη.
<SPEAKER ID="53" LANGUAGE="DE" NAME="Swoboda (PSE )." AFFILIATION="">
<P>
Δεύτερον, ελπίζω ότι η κυβέρνηση δεν θα αρκεστεί σε δηλώσεις, αλλά θα κάνει πραγματικά τα πάντα για να προσαχθεί στο δικαστήριο της Χάγης ο κατηγορούμενος στρατηγός Ante Gotovina. Εκτός από παρόμοια μέτρα, πρέπει επίσης να καταστρέψει τα δίκτυα που ίσως εξακολουθούν να υπάρχουν και να τον υποστηρίζουν και να διασφαλίσει ότι όντως καταστράφηκαν.
<P>
Τέλος, κύριε Πρόεδρε, θεωρώ ότι αν ο Ante Gotovina είναι τόσο πατριώτης όσο υποστηρίζει, δεν πρέπει να κρατά τη χώρα του σε ομηρία. Πρέπει να παρουσιαστεί ο ίδιος στο δικαστήριο της Χάγης, γιατί θα ήταν πολύ θλιβερό να εξαρτάται η μοίρα μιας τόσο σημαντικής χώρας όπως η Κροατία από την απόφαση ενός και μόνο ανθρώπου να μην παρουσιαστεί στη δικαιοσύνη. Γι’ αυτό ελπίζω ότι, λαμβανομένων υπόψη όλων αυτών, θα δοθεί ένα θετικό μήνυμα στη Χάγη. 
<SPEAKER ID="54" LANGUAGE="" NAME="Κράτσα-Τσαγκαροπούλου (PPE-DE )." AFFILIATION="">
<P>
Υπέρ ή κατά της ένταξης της Τουρκίας εκφράστηκαν επιχειρήματα κατά κόρον τις τελευταίες μέρες. Ένας είναι ο κοινός μας παρονομαστής: ζητούμε από το Ευρωπαϊκό Συμβούλιο να υπερασπιστεί την αξιοπρέπεια της Ευρωπαϊκής Ένωσης. Να σεβαστεί την Τουρκία αλλά και τις αξίες που ενώνουν τους λαούς της Ευρώπης. Κανένας πολιτικός ρεαλισμός δεν μπορεί να χρησιμοποιηθεί ως άλλοθι για να παραμερίσουμε τις αξίες μας ή να τις προσαρμόσουμε στα τουρκικά αιτήματα, είτε αυτό έχει να κάνει με το πνεύμα και το γράμμα των κριτηρίων της Κοπεγχάγης, είτε με την αναγνώριση και των 25 μελών της Ευρωπαϊκής Ένωσης – και καταλαβαίνετε ότι εννοώ την αναγνώριση της Κυπριακής Δημοκρατίας. Αυτό, κυρίες και κύριοι, δεν αποτελεί μόνο μια ηθική επιλογή, αλλά και την καλύτερη βάση για μια βιώσιμη πολιτική που θα εξασφαλίζει τη συνοχή μας, θα εμπνεύσει τον σεβασμό και την εμπιστοσύνη της Ένωσης στους πολίτες της και, σε κάθε περίπτωση, οι πολίτες περιμένουν σαφή αιτιολόγηση των αποφάσεων του Ευρωπαϊκού Συμβουλίου και ένα δημόσιο διάλογο που δεν έχει γίνει δυστυχώς μέχρι τώρα, με ουσία και βάθος για το μέλλον των ευρωτουρκικών σχέσεων.
<SPEAKER ID="55" LANGUAGE="EN" NAME="Hegyi (PSE )." AFFILIATION="">
<P>
   – Κύριε Πρόεδρε, οι πολίτες της Ουγγαρίας ψήφισαν υπέρ της ένταξης στην Ευρωπαϊκή Ένωση σε ποσοστό 83%. Ψήφισαν κατ’ αυτόν τον τρόπο πιστεύοντας ότι, μετά από πολλές χαμένες δεκαετίες, η κοινωνία της Ουγγαρίας μπορεί να γίνει μέλος του κοινού ευρωπαϊκού κοινωνικού προτύπου, συμπεριλαμβανομένων των σημαντικών κοινωνικών πολιτικών για όλους, πραγματικών βελτιώσεων σε περιβαλλοντολογικά θέματα, της ελεύθερης κυκλοφορίας των εργαζομένων και της αλληλεγγύης για κοινές προδιαγραφές μεταξύ των 25 κρατών.Αυτός είναι ο στόχος για το μεγάλο αυτό ευρωπαϊκό οικοδόμημα.
<P>
Είναι το 1,24% του Ακαθάριστου Εθνικού Εισοδήματος των κρατών μελών μας αρκετό για να καθιερώσει ένα ενιαίο κοινωνικό πρότυπο για όλους μας; Είναι αρκετό για να καλύψει τις δαπάνες της γενναίας περιβαλλοντολογικής πρωτοβουλίας Natura 2000, που έχει σκοπό να διασώσει τη φύση και τη βιοποικιλία της; Εάν είμαστε τόσο περήφανοι για τις πολιτιστικές μας αξίες, όπως έχει αναφερθεί στην εν λόγω συζήτηση, γιατί δαπανάμε μόνο το 1% του προϋπολογισμού για τον πολιτισμό, την εκπαίδευση κλπ.; Εάν το 1,24% του Ακαθάριστου Εθνικού μας Εισοδήματος είναι τόσο λίγο για να οικοδομήσουμε ένα ενιαίο ευρωπαϊκό κοινωνικό, περιβαλλοντολογικό και πολιτιστικό πρότυπο, γιατί ορισμένα κράτη μέλη σκέφτονται ακόμη και να μειώσουν αυτό το ποσό;
<SPEAKER ID="56" LANGUAGE="SV" NAME="Hökmark (PPE-DE )." AFFILIATION="">
<SPEAKER ID="57" LANGUAGE="CS" NAME="Rouček (PSE )." AFFILIATION="">
<P>
Η διαδικασία της ιστορικής διεύρυνσης της Ευρώπης, ωστόσο, δεν είναι πλήρης. Αναφερθήκαμε σε αυτό το Σώμα και θα αναφερθούμε και πάλι σήμερα το απόγευμα στη Ρουμανία και τη Βουλγαρία. Είμαι πεπεισμένος ότι τόσο η Βουλγαρία όσο και η Ρουμανία βρίσκονται στον σωστό δρόμο για την ένταξη στην Ευρωπαϊκή Ένωση και πιστεύω ότι, με τη βοήθεια της Ευρωπαϊκής Ένωσης, θα μπορέσουν να ενταχθούν επιτυχώς στην Κοινότητά μας το 2007.
<SPEAKER ID="58" LANGUAGE="DE" NAME="Sommer (PPE-DE )." AFFILIATION="">
<P>
Βασικά θα έπρεπε να θεωρείται δεδομένο πως ακριβώς οι αρχηγοί κρατών και κυβερνήσεων εκπροσωπούν τη βούληση του λαού, όμως ειδικά τώρα αυτό δεν φαίνεται να συμβαίνει σε υπαρξιακά ερωτήματα. Ας πάρουμε για παράδειγμα την πατρίδα μου, τη Γερμανία. Έγινε μια νέα δημοσκόπηση για το θέμα της Τουρκίας. Μόνο το 15% των Γερμανών είναι υπέρ του να γίνει η Τουρκία πλήρες μέλος της Ευρωπαϊκής Ένωσης, 60% των Γερμανών προτιμούν την ειδική συνεργασία που ονομάζουμε προνομιακή εταιρική σχέση, 22% είναι εν γένει κατά της συνεργασίας της Ευρωπαϊκής Ένωσης με την Τουρκία και μόνο 3% δεν εξέφρασαν γνώμη. Παρ’ όλα αυτά, ο καγκελάριός μας εκπροσωπεί τη δική του κομματική άποψη στο Συμβούλιο. Είναι ο ισχυρότερος υπερασπιστής της ένταξης της Τουρκίας, αυτής της τεράστιας τρέλας. Είναι σωστό αυτό; Είναι υπεύθυνο; Όχι, δεν είναι. Την ίδια ακριβώς κατάσταση συναντάμε σε άλλα κράτη μέλη. Το Συμβούλιο ασφαλώς έχει επίγνωση του γεγονότος ότι η απόφαση που θα ληφθεί τώρα για την έναρξη διαπραγματεύσεων με την Τουρκία δεν είναι μόνο ζήτημα της περαιτέρω διεύρυνσης της ΕΕ. Είναι υπαρξιακό ζήτημα για την ΕΕ, για την πολιτική ένωση που είναι τόσο σημαντική για εμάς και για τη μελλοντική διατήρηση της ειρήνης.
<SPEAKER ID="59" LANGUAGE="DE" NAME="Leinen (PSE )." AFFILIATION="">
<P>
   – Κύριε Πρόεδρε, βασικά δεν σκόπευα να μιλήσω κι εγώ για την Τουρκία. Έχουν ήδη ειπωθεί όλα, αλλά η κ. Sommer με προκάλεσε να το πράξω. Ο καθένας παρουσιάζει τις δημοσκοπήσεις που τον εξυπηρετούν. Γνωρίζω δημοσκοπήσεις από τη Γερμανία που λένε ότι ο κόσμος δεν έχει αντίρρηση να γίνει η Τουρκία μέλος. Το μόνο που μπορώ να κάνω είναι να προειδοποιήσω να μην δραματοποιούμε και να μην υπερβάλλουμε τόσο όσο κάνατε εσείς μόλις τώρα. Είναι εντελώς λάθος και άτοπο να συσχετίζεται η ύπαρξη της Ευρώπης και η επιβίωση της Ευρωπαϊκής Ένωσης με την ένταξη της Τουρκίας. Αφήστε να περάσουν δέκα χρόνια και περιμένετε να τελειώσουν οι διαπραγματεύσεις – τότε ίσως η Τουρκία να είναι το 30ό κράτος μέλος μιας μεγάλης Ένωσης με πληθυσμό 500 εκατομμυρίων. Παρακαλώ λοιπόν να δείξουμε ψυχραιμία και ηρεμία και να μην υπάρχει τόση δραματοποίηση και φόρτιση σε αυτή τη συζήτηση.
<P>
Το θέμα που ήθελα να θίξω έχει βασικά κι αυτό σχέση με τη διευρυμένη Ευρώπη, κύριε Πρόεδρε του Συμβουλίου. Θα ήθελα δηλαδή να σας επαινέσω γιατί διεξαγάγατε μια σειρά διασκέψεων για την ευρωπαϊκή ταυτότητα. Αυτό ήταν πολύ καλό, αλλά και πολύ αναγκαίο. Ασφαλώς πρέπει να αναρωτηθούμε τι είναι αυτό που κρατάει ενωμένους 450 εκατομμύρια Ευρωπαίους, τι είναι αυτό που μας ενώνει από την Εσθονία ώς την Πορτογαλία κι από τη Σκωτία ώς την Ελλάδα. Όλοι ξέρουμε πως είναι οι ευρωπαϊκές αξίες. Ακόμη, είναι οι θετικοί στόχοι της Ευρωπαϊκής Ένωσης, η κινητοποίησή της για την ειρήνη, την ελευθερία και τη δικαιοσύνη. Αυτά είναι που μας ενώνουν στην Ευρώπη. Ειδικά τα επόμενα δύο χρόνια, κατά τη φάση επικύρωσης του συντάγματος, είναι πολύ σημαντικό να μεταδώσουμε αυτά τα πράγματα και να μην χανόμαστε σε λεπτομέρειες.
<P>
Γι’ αυτό επικροτώ ιδιαιτέρως το γεγονός ότι στη σύνοδο κορυφής της Παρασκευής, στα σημεία 66 και 67 των συμπερασμάτων, απευθύνετε έκκληση στην Επιτροπή να θέσει τα θέματα αυτά στο προσκήνιο της επικοινωνιακής στρατηγικής της. Πιστεύω πως έτσι μπορούμε να κερδίσουμε τον κόσμο και η κ. Wallström εργάζεται επίσης καλά προς αυτήν την κατεύθυνση. Σας ενθαρρύνω λοιπόν να το εγκρίνετε αυτό γιατί είναι πραγματικά αναγκαίο.
<P>
Σε συνάρτηση με αυτό, θεωρώ επίσης ότι τα σημεία 69 και 52, όπου διακηρύσσουμε την πίστη μας στα ανθρώπινα δικαιώματα, είναι πολύ καλά. Ο ευρωπαϊκός οργανισμός για τα ανθρώπινα δικαιώματα που όλοι αποφάσισαν ότι πρέπει να συσταθεί, πρέπει τώρα να υλοποιηθεί. Η Ευρώπη τον χρειάζεται και οι αξίες μας είναι σημαντικές για την εσωτερική μας ταυτότητα, αλλά και για το κύρος μας στον εξωτερικό κόσμο, και με αυτό το πνεύμα θα ήθελα να σας συγχαρώ, αλλά και να σας ενθαρρύνω να προωθήσετε τα σημεία αυτά. 
<SPEAKER ID="60" LANGUAGE="PL" NAME="Jałowiecki (PPE-DE )." AFFILIATION="">
<SPEAKER ID="61" LANGUAGE="PT" NAME="Queiró (PPE-DE )." AFFILIATION="">
<P>
   – Κύριε Πρόεδρε, από τα διάφορα προς συζήτηση θέματα που άπτονται του προσεχούς Ευρωπαϊκού Συμβουλίου –πέρα από την Τουρκία, για την οποία συζητήσαμε επανειλημμένως– το θέμα της καταπολέμησης της τρομοκρατίας παραμένει εξαιρετικά σημαντικό. Η αποτίμηση της ολλανδικής Προεδρίας για το πρόγραμμα δράσης του Ιουνίου του 2004 είναι απόδειξη αυτού.
<P>
Δεδομένου ότι αποτελεί απειλή για όλους μας, η πιο κατάλληλη στρατηγική είναι αυτή που μας οδηγεί στην από κοινού δράση, παρακάμπτοντας το εθνικό επίπεδο ακόμα και στους τομείς της εσωτερικής δικαιοσύνης και ασφάλειας. Πράγματι, ο τρόπος αντιμετώπισης της τρομοκρατίας είναι σήμερα εντελώς διαφορετικός από αυτόν της δεκαετίας του ’70 και του ’80. Τα γεγονότα της 11ης Σεπτεμβρίου 2001 επέφεραν ριζική αλλαγή στον τομέα της ασφάλειας. Οι ευρωπαϊκές χώρες έχουν νέες ευθύνες και νέες προκλήσεις, των οποίων ο επείγων χαρακτήρας και η σοβαρότητα επιβεβαιώθηκαν από την 11η Μαρτίου.
<P>
Ως πορτογάλος βουλευτής αυτού του Σώματος, θα ήθελα να επισημάνω ότι η κυβέρνησή μου –υπό τον τότε πρωθυπουργό, κ. Durão Barroso, ο οποίος είναι τώρα Πρόεδρος της Επιτροπής– μετέφερε όλη την κοινοτική νομοθεσία στον τομέα της καταπολέμησης της τρομοκρατίας και έλαβε τα αναγκαία επιχειρησιακά μέτρα. Επί του ιδίου θέματος, θέλω να τονίσω την εισαγωγή βιομετρικών στοιχείων στα διαβατήρια, ένα μέτρο που εγκρίθηκε μόλις πρόσφατα από το Κοινοβούλιο. Με την προϋπόθεση ότι συνοδεύεται από σημαντικές προφυλάξεις, αυτό το μέτρο θα εξυπηρετήσει στην ενίσχυση της πρόληψης του εγκλήματος και, εν συνεχεία, στην ενίσχυση της ασφάλειας των πολιτών, η οποία είναι ο πρωταρχικός μας στόχος.
<SPEAKER ID="62" LANGUAGE="ET" NAME="Kelam, Tunne (PPE-DE )." AFFILIATION="">
<P>
Δεύτερον, είναι σημαντική η αρχή ότι κάθε διεύρυνση της ΕΕ πρέπει να εξισορροπείται από την ενίσχυση των εσωτερικών δυναμικών μας και της ενότητάς μας. Όπως ανέφερε ο συνάδελφός μου κ. Pinheiro: “Η Τουρκία αποτελεί ειδική περίπτωση για τη διεύρυνση”. Μπορεί να εγκριθεί η έναρξη των διαπραγματεύσεων με την προϋπόθεση ότι πληρούνται σαφώς όλα τα κριτήρια της Κοπεγχάγης, όπως συμβαίνει με τις χώρες της ένταξης στον τελικό γύρο των διαπραγματεύσεων. Ωστόσο, δεν ισχύει ακόμα κάτι τέτοιο. Ένα θεμελιώδες ερώτημα για τις κυβερνήσεις, παρ’ όλα αυτά, είναι το ακατανόητο της έναρξης διαπραγματεύσεων με μια υποψήφια χώρα της οποίας οι στρατιωτικές δυνάμεις κατέχουν εδάφη ενός κράτους μέλους της ΕΕ και η οποία ούτε καν αναγνωρίζει την ύπαρξη αυτού του κράτους. Η θέση αυτή πρέπει να ξεκαθαριστεί πλήρως πριν από την έναρξη των διαπραγματεύσεων. Πρόκειται για σημαντικό στοιχείο και δεν μπορεί απλώς να είναι συμβουλευτικό· ειδάλλως, η σημερινή αμφιβολία όσον αφορά τα κριτήρια θα δημιουργήσει ένα προηγούμενο με το οποίο ίσως ξεκινήσουν να επαναλαμβάνονται τέτοιες διευκολύνσεις όσον αφορά μεγάλες υποψήφιες χώρες. Ωστόσο, κάτι τέτοιο θα υπονομεύσει στο μέλλον την έννοια της ασφάλειας άλλων, μικρότερων χωρών.
<P>
Καλώ επίσης την Επιτροπή να εξετάσει τις μελλοντικές προοπτικές της Ουκρανίας, διότι στην Ουκρανία αποφασίζεται σήμερα το ζήτημα των ανατολικών συνόρων της ΕΕ. Εχθές, παρευρέθηκε εδώ μια εκπρόσωπος του ουκρανικού λαού – η ουκρανή νικήτρια του διαγωνισμού της Eurovisiοn, η Ρουσλάνα, η οποία έχει ίσως μεγαλύτερο αριθμό υποστηρικτών από οποιονδήποτε ουκρανό πολιτικό. Το μήνυμά της ήταν το εξής: “Δείξτε μου πού βρίσκεται σε αυτό το κτήριο η αίθουσα όπου θα μπορούσαμε να καταθέσουμε την αίτηση ένταξης της Ουκρανίας”. Δεν υπάρχει σήμερα τέτοια αίθουσα, αλλά για όσους στηρίζουμε τη δημοκρατική αναγέννηση της Ουκρανίας, είναι καθήκον μας να λάβουμε υπόψη αυτό το μήνυμα και να εξασφαλίσουμε ότι θα βρεθεί αυτή η αίθουσα και θα είναι έτοιμη προς χρήση στο εγγύς μέλλον. 
<SPEAKER ID="63" LANGUAGE="DE" NAME="Rack (PPE-DE )." AFFILIATION="">
<P>
   – Κύριε Πρόεδρε, η σημερινή συζήτηση για την ευρωπαϊκή σύνοδο κορυφής του σαββατοκύριακου κατέληξε να γίνει συνέχεια της συζήτησής μας για την Τουρκία, την οποία ξεκινήσαμε τη Δευτέρα το βράδυ και θα ολοκληρώσουμε με την ψηφοφορία για την έκθεση Eurlings αμέσως μετά από αυτήν τη συζήτηση.
<P>
Ο Πρόεδρος της Επιτροπής φαίνεται ότι διάβασε προσεκτικότερα την τελευταία έκθεση προόδου της Επιτροπής. Λέει, αντί για το παραπάνω, ότι η Τουρκία πληροί επαρκώς –“sufficiently”– τα πολιτικά κριτήρια. Αυτό προφανώς σημαίνει ότι, μεταξύ άλλων, στις τουρκικές φυλακές δεν γίνεται πλέον συστηματική χρήση βασανιστηρίων και ότι οι γυναίκες μπορούν να ελπίζουν ότι κάποια μέρα θα έχουν τα ίδια δικαιώματα με τους άντρες στην τουρκική κοινωνία. Σε αυτήν την αρχή της ελπίδας στηρίζονται προφανώς και πολλοί συνάδελφοι εδώ στο Σώμα, κυρίως εκείνοι που κάθονται στα αριστερά από το κέντρο και που υποθέτω ότι θα αποτελέσουν και την πλειοψηφία.
<P>
Οι κύριοι Schulz, Cohn-Bendit και άλλοι υποστήριξαν ότι μια κοσμική Τουρκία με σεβασμό στο κράτος δικαίου θα ενίσχυε την ευρωπαϊκή κοινότητα αξιών. Αυτό είναι σωστό. Πραγματικά, μια Τουρκία όπου η θρησκεία θα είναι χωρισμένη από το κράτος και θα γίνεται σεβαστό το κράτος δικαίου θα ενίσχυε την ευρωπαϊκή κοινότητα αξιών. Όμως η σημερινή Τουρκία είναι ακόμα πολύ μακριά από αυτές τις αξίες. Αν δεν το ομολογήσουμε αυτό, δεν εξαπατούμε μόνο τους πολίτες μας, αλλά θέτουμε σε κίνδυνο και το μέτρο σταθερότητας και ασφάλειας που επιτύχαμε έως τώρα από κοινού στην Ένωση.
<SPEAKER ID="64" LANGUAGE="NL" NAME="Nicolaï," AFFILIATION="Συμβούλιο">
<P>
   .  Κύριε Πρόεδρε, είμαι ευγνώμων για τις παρατηρήσεις πολλών, τις οποίες έλαβα υπόψη μου στο πλαίσιο της προετοιμασίας του Ευρωπαϊκού Συμβουλίου που θα διεξαχθεί την Πέμπτη και την Παρασκευή. Επιτρέψτε μου να ξεκινήσω με τη σημαντική συζήτηση στην οποία αναφέρθηκαν πολλοί βουλευτές του Σώματος, ήτοι τη συζήτηση σχετικά με τον χαρακτήρα της Ευρωπαϊκής Ένωσης, τον χαρακτήρα της Ευρώπης. Συμφωνώ αρκετά με πολλούς βουλευτές, εκ των οποίων ο κ. Watson ήταν ο πρώτος και ο πιο ειλικρινής και ο οποίος δήλωσε ότι η Ευρωπαϊκή Ένωση δεν είναι μια θρησκευτική κοινότητα. Συμφωνώ επίσης με τον κ. Cohn-Bendit, ο οποίος επεσήμανε ότι η Ευρώπη δεν είναι επίσης πολιτιστική κοινότητα. Όπως δήλωσε ο κ. Schulz και άλλοι, η Ευρώπη, η Ευρωπαϊκή Ένωση, είναι μια κοινότητα αξιών. Η ευρωπαϊκή ολοκλήρωση είναι περισσότερο πολιτικό παρά θρησκευτικό σχέδιο. Σε αυτό το πλαίσιο, η κ. Uca έκανε τη χρήσιμη παρατήρηση ότι, έχοντας υπόψη την Τουρκία, το συμπέρασμα αυτό μπορεί να είναι επίσης η γέφυρα προς το Ισλάμ και, πράγματι, μπορούμε να το χρησιμοποιήσουμε για να αποδείξουμε ότι η Ευρώπη είναι ένα πολιτικό και όχι ένα θρησκευτικό σχέδιο. Αντιστρόφως, η Τουρκία μπορεί να το χρησιμοποιήσει για να αποδείξει ότι μια κυρίως ισλαμική χώρα μπορεί επίσης να είναι ένα δημοκρατικό και λειτουργικό συνταγματικό κράτος.
<P>
Ορισμένοι εξ υμών, μεταξύ αυτών ο κ. Maaten και ο κ. Lehne, αναφέρθηκαν με σαφείς όρους και με εκτίμηση στη σειρά διασκέψεων σχετικά με τη φύση της Ευρώπης και την ουσία των κοινών μας αξιών. Ένα από τα σημαντικά διδάγματα που μπορούμε να αντλήσουμε από τη συζήτηση σχετικά με τις ευρωπαϊκές αξίες και την ευρωπαϊκή ταυτότητα είναι ότι πρέπει, πραγματικά, να είμαστε προσεκτικοί όσον αφορά την επικέντρωση στην ευρωπαϊκή ταυτότητα. Όλοι γνωρίζουμε, από τον περασμένο αιώνα, ποια μπορεί να είναι τα αρνητικά αποτελέσματα μιας ταυτότητας που επιβλήθηκε άνωθεν. Όλοι συνειδητοποιούμε ότι, όσον αφορά τις κοινές ευρωπαϊκές αξίες, πολλές εξ αυτών είναι, στην πραγματικότητα, παγκόσμιες αξίες, και αυτό ακριβώς θέλουμε να είναι. Παρ’ όλα αυτά, υπάρχουν διακριτά ευρωπαϊκά γνωρίσματα όσον αφορά τον τρόπο με τον οποίο εφαρμόζουμε αυτές τις αξίες, τον τρόπο που μπορούμε να τις επικαλεστούμε και τον τρόπο που τις οργανώνουμε. Δίνεται σίγουρα κάποια ιδιαίτερη ευρωπαϊκή έμφαση που είναι εμφανής σε αυτές τις αξίες, και ένα χαρακτηριστικό παράδειγμα είναι η ανοχή.
<P>
Και έτσι έρχομαι στη συζήτηση σχετικά με τη διεύρυνση, η οποία προσέλκυσε πολλούς ομιλητές, ξεκινώντας με τη συζήτηση για την Τουρκία. Διεξήγαμε εχθές τη συζήτηση και συμπεράναμε ότι, λόγω των ανησυχιών για αυτήν, θα πρέπει, εν καιρώ, να αποδείξουμε με σαφήνεια τα τεράστια πλεονεκτήματα της πιθανής ένταξης της Τουρκίας. Ο κ. Schulz ανέφερε την ασφάλεια ως ένα από τα πλεονεκτήματα. Ο κ. Watson επεσήμανε ότι η Τουρκία πληροί επαρκώς τα κριτήρια, και αυτό επίσης συμφωνεί με τα συμπεράσματα της Επιτροπής, τη θέση της Προεδρίας μετά τη θέση σε ισχύ των έξι νόμων. Ο κ. Eurlings και άλλοι τόνισαν και πάλι ότι είναι σημαντικό να συνεχίσουμε να ασκούμε πιέσεις στην Τουρκία όσον αφορά τις εξελίξεις που απαιτούνται σε αυτήν τη χώρα σχετικά με τα ανθρώπινα δικαιώματα, τη θρησκευτική ελευθερία και άλλα πολιτική κριτήρια. Για αυτόν ακριβώς τον λόγο, η Προεδρία αποφάσισε, βάσει των προτάσεων της Επιτροπής, να καταλήξει σε ένα νέο πλαίσιο για τις μελλοντικές ενταξιακές διαπραγματεύσεις. Το πλαίσιο αυτό επιτρέπει την άσκηση μεγαλύτερης πίεσης και προσφέρει περισσότερες εγγυήσεις για ομαλή πρόοδο. Αυτή η αποκαλούμενη “επιλογή επείγουσας παύσης”, με άλλα λόγια μια επιλογή αναβολής, προσφέρει εγγυήσεις σχετικά με τα ευαίσθητα πολιτικά κριτήρια.
<P>
Είναι κατανοητό ότι πολλοί βουλευτές του Σώματος έθεσαν, για μια ακόμα φορά, το ζήτημα της Κύπρου. Ο κ. Barroso το συμπεριέλαβε στην εισαγωγή του, και ο κ. Αδάμου και ο κ. Δημητρακόπουλος επίσης το υπαινίχθηκαν. Θα ήθελα να επαναλάβω τη βασική θέση της ολλανδικής Προεδρίας για το θέμα αυτό κατά την προετοιμασία του Συμβουλίου που θα πραγματοποιηθεί στο τέλος αυτής της εβδομάδας. Πράγματι, θέλουμε να αναγνωρίσει η Τουρκία το γεγονός ότι η Κύπρος είναι κράτος της Ευρωπαϊκής Ένωσης και ότι είναι μια από τις είκοσι πέντε χώρες. Θέλουμε να το επιτύχουμε αυτό πείθοντας την Τουρκία να υπογράψει το πρωτόκολλο για τη συμφωνία ένταξης.
<P>
Ο κ. van den Berg ρώτησε συγκεκριμένα εάν η Προεδρία μπορεί να επιβεβαιώσει ότι στόχος είναι να μην οριστεί ημερομηνία ένταξης. Μπορώ να επιβεβαιώσω με μεγάλη έμφαση ότι αυτός είναι πράγματι ο στόχος της Προεδρίας. Ένα ακόμα ερώτημα, που αφορά τα πολιτικά κριτήρια, είναι εάν η Προεδρία μπορεί να επιβεβαιώσει ότι η Τουρκία δεν θα ενταχθεί αν δεν είναι έτοιμη. Και εδώ, μπορώ να επιβεβαιώσω αναμφισβήτητα ότι αυτό ισχύει.
<P>
Τέλος, όσον αφορά την Τουρκία, θα ήθελα να θέσω το ευαίσθητο θέμα που θα συζητηθεί τώρα στο Κοινοβούλιο, ήτοι τις λεγόμενες διαπραγματεύσεις ανοικτής έκβασης. Και πάλι, ο κ. van den Berg ρώτησε συγκεκριμένα ποιος είναι ο στόχος της Προεδρίας. Επιτρέψτε μου να καταστήσω σαφές για μια ακόμα φορά ότι στόχος της Προεδρίας είναι ότι αυτές οι ενταξιακές διαπραγματεύσεις πρέπει να λαμβάνουν υπόψη την ένταξη. Αυτή είναι η πρώτη παρατήρησή μου. Η δεύτερη παρατήρησή μου είναι ότι, κατόπιν των σχολίων της Επιτροπής, είναι μια διαδικασία ανοικτής έκβασης. Δεν υπάρχουν εγγυήσεις για το αποτέλεσμα. Το τρίτο στοιχείο είναι ότι οι εγγυήσεις για την ευρωπαϊκή συνοχή πρέπει σε κάθε περίπτωση να παραμείνουν επαρκείς, αλλά η πληροφόρηση της ολλανδικής Προεδρίας για τα συμπεράσματα της Πέμπτης και της Παρασκευής είναι ότι πραγματικά δεν υπάρχει εναλλακτικό σχέδιο.
<P>
Καθώς θα συζητήσουμε αργότερα για τη Ρουμανία και τη Βουλγαρία, θα περιοριστώ τώρα σε λίγες σημαντικές παρατηρήσεις εις απάντηση των ερωτήσεων επί του θέματος. Ο κ. Watson και ο κ. Becsey, μεταξύ άλλων, επέμειναν σε μια ξεχωριστή προσέγγιση για τη Βουλγαρία, αφενός, και τη Ρουμανία, αφετέρου. Σε αυτό το πλαίσιο, είναι χρήσιμο να επισημάνουμε ότι, όπως γνωρίζετε, δεν μπορεί να υπάρξει διάκριση στη συμφωνία, αλλά μπορεί, εάν είναι αναγκαίο, να υπάρξει κάποια διάκριση όσον αφορά την ημερομηνία ένταξης, διότι έχει εισαχθεί και συμφωνηθεί η επιλογή, εάν υπάρχει λόγος για κάτι τέτοιο, να αποφασιστεί η αναβολή της ένταξης της εν λόγω χώρας το πολύ για ένα έτος. Αυτή είναι επίσης η απάντηση στις ερωτήσεις του κ. Eurlings, της κ. Oomen-Ruijten και του κ. Kirkhope, οι οποίοι ακόμα ανησυχούν πολύ για την κατάσταση στη Ρουμανία και τονίζουν ότι είναι σημαντικό να συνεχιστεί η άσκηση των μέγιστων πιέσεων για τις εκεί εξελίξεις. Συμμερίζομαι αυτή την άποψη, και για τον λόγο αυτόν εμείς στην Προεδρία προτείναμε να καταλήξει το Συμβούλιο στο συμπέρασμα ότι επιθυμούμε επιπλέον διατάξεις όσον αφορά την παρακολούθηση και συγκεκριμένα κριτήρια αξιολόγησης για τη Ρουμανία, από κοινού με ενδεχόμενη κύρωση, εάν είναι απαραίτητο, ετήσιας αναβολής.
<P>
Πολλοί βουλευτές αναφέρθηκαν στην Κροατία και, καθώς δεν αποτελεί ξεχωριστό θέμα στην ημερήσια διάταξη, φρονώ ότι, παρά τον θόρυβο στην αίθουσα, θα ήταν χρήσιμο να σας δώσω μια ακριβή απάντηση επ’ αυτού. Ο κ. Pinheiro και ο κ. Becsey δήλωσαν ότι η Κροατία έχει σημειώσει μεγάλη πρόοδο όσον αφορά την προσέγγισή της προς την Ευρώπη και ότι είναι μια ευρωπαϊκή χώρα. Θα ήθελα να επικροτήσω με έμφαση και τις δύο αυτές δηλώσεις. Έχει σημειωθεί μεγάλη πρόοδος και η χώρα βρίσκεται στο κέντρο της Ευρώπης. Επιπλέον, ο κ. Watson, ο κ. van den Berg και ο κ. Swoboda ορθώς επεσήμαναν ότι η πλήρης συνεργασία με το Διεθνές Ποινικό Δικαστήριο για την Πρώην Γιουγκοσλαβία (ICTY) είναι πολύ σημαντική. Θα πω στους κκ. Swoboda και Becsey ότι θα ήταν, βεβαίως, καλό εάν μπορούσαμε να κάνουμε ένα θετικό βήμα, λαμβάνοντας επίσης υπόψη την εκπλήρωση του ρόλου της Κροατίας ως μοντέλου στα Βαλκάνια. Συμφωνώ με τον κ. Swoboda ότι πρέπει να προσπαθήσουμε να λάβουμε μια θετική απόφαση. Αυτή είναι η δέσμευση της Προεδρίας και αυτό σημαίνει ότι, πράγματι, μπορούμε να αποφασίσουμε υπέρ της έναρξης των διαπραγματεύσεων στις αρχές του επόμενου έτους, με την προϋπόθεση ότι αυτές θα συνδέονται συγκεκριμένα με την πλήρη συνεργασία με το ICTY.
<P>
Άλλο ένα σημαντικό θέμα που θέσατε πολλοί εξ υμών είναι η καταπολέμηση της τρομοκρατίας, τη μεγάλη σημασία της οποίας υπογράμμισε επίσης ο Πρόεδρος Barroso και ο κ. Pinheiro, μεταξύ άλλων. Επιπλέον, ο κ. Watson, η κ. Malmström και η κ. Buitenweg ορθώς, κατά τη γνώμη μου, επεσήμαναν τη σημασία της επίτευξης ισορροπίας μεταξύ της καταπολέμησης της τρομοκρατίας και της προστασίας των θεμελιωδών δικαιωμάτων. Συμφωνώ μαζί τους και φρονώ ότι ο κ. Maaten ορθώς επεσήμανε ότι εμείς, στο πρόγραμμα της Χάγης, καταδείξαμε την επιθυμία του Συμβουλίου να διατηρήσει αυτήν την ισορροπία. Ο κ. Eurlings ρώτησε συγκεκριμένα για τρόπους απαγόρευσης οργανώσεων. Θα γνωρίζει ότι αυτή είναι ευθύνη, αρμοδιότητα, των κρατών μελών, αλλά σίγουρα θα διασφαλίσουμε την ανταλλαγή σχετικών πληροφοριών μεταξύ τους. Ο κ. Eurlings, και άλλοι, θεωρεί ότι η ανταλλαγή πληροφοριών είναι σημαντική για την καταπολέμηση της τρομοκρατίας. Είναι ο θεμέλιος λίθος αυτής της Προεδρίας και περιλαμβάνεται επίσης στην ημερήσια διάταξη του Συμβουλίου για την Πέμπτη και την Παρασκευή. Τους τελευταίους έξι μήνες, σημειώσαμε πραγματική πρόοδο καθιστώντας πιο εύκολη την ανταλλαγή ποινικών μητρώων, συγκρίνοντας μυστικές πληροφορίες και, επίσης, όσον αφορά κέντρα επιχειρήσεων και αναλύσεις κινδύνου που μπορούν να πραγματοποιηθούν σε αυτά τα κέντρα. Όπως γνωρίζετε, θα ζητήσουμε από την Επιτροπή να καταθέσει μια πιο λεπτομερή πρόταση για την ανταλλαγή πληροφοριών, όπως προβλέπεται στο πρόγραμμα της Χάγης.
<P>
Πολλοί σε αυτό το Σώμα αναφέρθηκαν στις δημοσιονομικές προοπτικές. Στις εισαγωγικές του παρατηρήσεις, ο κ. Barroso ανέφερε τη σημασία της προστιθέμενης αξίας όσον αφορά τον πολυετή προϋπολογισμό και τη δημοσιονομική πειθαρχία, και δικαιολογημένα το έπραξε, αλλά εξέφρασε επίσης την ανησυχία του, στην οποία δόθηκε στη συνέχεια από άλλους μεγαλύτερη έμφαση, σχετικά με την προσέγγιση του 1% και τη σημασία της επαρκούς χρηματοδότησης για τις πρωτοβουλίες της Ευρώπης. Συνεπώς, είναι χρήσιμο να δηλώσουμε τη θέση του Συμβουλίου για το θέμα αυτό. Επιδοκιμάζουμε πολλές από τις προτεραιότητες που αναφέρονται εδώ, αλλά παραμένει σημαντικό σε κάθε οικονομική συζήτηση, πέρα από τις προτεραιότητες, να καθορίζονται οι μελλοντικοί στόχοι και να μην υπολογίζονται μόνο οι προτεραιότητες. Αυτό ακριβώς πράξαμε στην Προεδρία με τη λεγόμενη προσέγγιση “των δομικών στοιχείων”, στην οποία προσπαθήσαμε να συντάξουμε μια σύνοψη και να συλλέξουμε μελλοντικούς στόχους και όχι μόνο προτεραιότητες. Μπορώ να διαβεβαιώσω αρκετούς βουλευτές που ανησυχούν σχετικά με το τι πρόκειται να συμβεί την Πέμπτη και την Παρασκευή. Η κ. Grossetête φοβάται ότι θα λάβουμε μια απόφαση για το 1% την οποία δεν θα κατανοήσουν οι πολίτες. Το Συμβούλιο δεν έχει εγκρίνει κάποια θέση για το 1%, και αυτό είναι σαφέστατο. Βάσει των προτάσεων της Επιτροπής, οι οποίες εξακολουθούν να είναι η κατευθυντήρια αρχή –διότι, εξάλλου, το νέο Κοινοβούλιο ορθώς τις εκτιμά πολύ– το Συμβούλιο περιέγραψε απλώς τις θέσεις των κρατών μελών, τόσο τις προτεραιότητες όσο και τους μελλοντικούς στόχους, και σε αυτές θα βασίσουμε τις αποφάσεις μας.
<P>
Συμφωνώ πλήρως με τον κ. Watson όσον αφορά τις ανησυχίες του σχετικά με την οικονομική ευθύνη και το γεγονός ότι, για δέκατη φορά πλέον, το Ελεγκτικό Συνέδριο δεν εξέδωσε δήλωση αξιοπιστίας για τις δαπάνες. Κατά τη διάρκεια της Προεδρίας μας, κάναμε βήματα για τη βελτίωση αυτής της κατάστασης μέσω ενιαίων ελέγχων, και θα συζητήσουμε το θέμα με περισσότερες λεπτομέρειες την άνοιξη.
<P>
Όσον αφορά την εξωτερική πολιτική της ΕΕ, φρονώ ότι ζήσαμε μια ιστορική στιγμή, μια στιγμή που ανέφεραν πολλοί. Ο κ. Schulz ήταν ο πρώτος που αναφέρθηκε σε αυτήν, και ήταν πολύ ειλικρινής, όπως ήταν και ο κ. Napoletano. Αυτή η στιγμή αφορούσε την Ουκρανία. Φρονώ ότι η στάση που όλοι τηρήσαμε –το Ευρωπαϊκό Κοινοβούλιο, η Επιτροπή και το Συμβούλιο– απέδειξε την ικανότητά μας να μιλούμε ομόφωνα όσον αφορά την εξωτερική πολιτική. Κατά τη γνώμη μου, πρόκειται για ένα πολύ σημαντικό βήμα στην πρόοδο που μπορέσαμε να επιφέρουμε στη διαδικασία εκδημοκρατισμού της Ουκρανίας. Είναι επίσης ένα πολύ σημαντικό βήμα προς τη διατήρηση ομόφωνης στάσης στην εξωτερική πολιτική. Είναι ένα πρώτο βήμα και σκοπεύουμε να κάνουμε ακόμα περισσότερα βάσει της νέας Συνθήκης.
<P>
Μπορώ να είμαι σύντομος σχετικά με το επόμενο θέμα, ήτοι τη στρατηγική της Λισαβόνας, το οποίο τέθηκε από πολλούς βουλευτές, μεταξύ άλλων από τους κκ. Maaten, Kirkhope και Titley. Γνωρίζετε ότι αυτό το θέμα δεν περιλαμβάνεται στην ημερήσια διάταξη αυτού του Συμβουλίου, καθώς θα τεθεί την άνοιξη. Ωστόσο, θα επιμείνουμε, και είναι αλήθεια ότι η υλοποίηση της στρατηγικής της Λισαβόνας είναι ένα από τα βασικά συστατικά. Όπως δήλωσαν ο κ. Maaten και ο κ. Kirkhope, είναι επίσης αλήθεια ότι η απορύθμιση και η μείωση του διοικητικού φόρτου είναι σημαντικά στοιχεία για την ανταγωνιστικότητά μας στον κόσμο.
<P>
Τέλος, θα αναφερθώ στο θέμα της συμμετοχής του κοινού και στη σημασία της διαφάνειας και του ανοίγματος. Θα ήθελα να πω στην κ. Buitenweg αναφορικά με το άνοιγμα ότι, κατά τη διάρκεια της Προεδρίας μας, προσπαθήσαμε να είναι πολύ πιο ανοικτές οι συνεδριάσεις του Συμβουλίου, όπου αυτό ήταν δυνατόν. Επιπλέον, πραγματοποιήθηκε στο Άμστερνταμ μια μοναδική συνεδρίαση με τη συμμετοχή όλων των ευρωπαίων υπουργών Εξωτερικών. Η συνεδρίαση αυτή ήταν στο σύνολό της δημόσια, καθώς επρόκειτο για μια ανεπίσημη βιομηχανική συνεδρίαση.
<P>
Θα ήθελα να ολοκληρώσω με μια αισιόδοξη παρατήρηση. Ο κ. Maaten συνεχάρη την Προεδρία για την προαγωγή της συμμετοχής του κοινού μέσω της καλής επικοινωνίας. Δεν είμαι βέβαιος εάν αυτό έχει σχέση, αλλά, σύμφωνα με την πρόσφατη έρευνα του Ευρωβαρομέτρου, υπάρχει αύξηση της θετικής συμμετοχής του κοινού. Το ποσοστό των πολιτών που υποστηρίζουν ότι η ένταξη στην ΕΕ είναι θετική έχει αυξηθεί από 48% σε 56%. Αυτό δεν αρκεί, αλλά είναι, παρ’ όλα αυτά, ένα σημαντικό βήμα προόδου, και θα ήθελα να ολοκληρώσω με αυτήν την ευχάριστη παρατήρηση.
<SPEAKER ID="65" LANGUAGE="SV" NAME="Wallström," AFFILIATION="Επιτροπή">
<P>
   .  Κύριε Πρόεδρε, εξ ονόματος του Προέδρου Barroso και ολόκληρης της Επιτροπής, θα ήθελα να σας ευχαριστήσω για αυτήν τη συζήτηση, η οποία μας έδωσε πολλές αξιόλογες και εποικοδομητικές προτάσεις και απόψεις. Η συζήτηση απεικόνισε επίσης τη φιλόδοξη και απαιτητική ατζέντα της ΕΕ για τα επόμενα έτη.
<P>
Θα ήθελα να προσθέσω ένα μόνο στοιχείο σε όσα έχουν ήδη λεχθεί από τον Πρόεδρο Barroso και την Προεδρία του Συμβουλίου. Αυτό αφορά μια πτυχή της πρότασης της Επιτροπής σχετικά με την Τουρκία. Παράλληλα με τις διαπραγματεύσεις τις οποίες η Επιτροπή επιθυμεί να ξεκινήσει με την Τουρκία, προτείνεται επίσης ένας πολιτιστικός διάλογος. Αυτό θα εξυπηρετήσει ως δίοδος για την αγωνία και τις προκαταλήψεις που θα υπάρξουν, καθώς και για τις πραγματικές διαφορές που υφίστανται μεταξύ της ΕΕ και της Τουρκίας, και θα εξασφαλίσει ότι θα μπορέσουμε να υπερκεράσουμε όλα αυτά τα προβλήματα ξεκινώντας διμερή διάλογο και με την κοινωνία των πολιτών.
<SPEAKER ID="66" LANGUAGE="" NAME="Πρόεδρος." AFFILIATION="">
<SPEAKER ID="67" LANGUAGE="" NAME="" AFFILIATION="Προέδρου">
<SPEAKER ID="68" LANGUAGE="" NAME="Πρόεδρος." AFFILIATION="">
<P>
Ο κ. Watson έχει τον λόγο για ένα θέμα επί της διαδικασίας. Ποιο άρθρο του Κανονισμού επικαλείστε κύριε Watson; 
<SPEAKER ID="69" LANGUAGE="EN" NAME="Watson (ALDE )." AFFILIATION="">
<P>
   – Κύριε Πρόεδρε, διαμαρτύρομαι γιατί στη δεκαετή θητεία μου σε αυτό το Κοινοβούλιο δεν μπορώ να θυμηθώ κάποια περίσταση παρόμοια με τη σημερινή ψηφοφορία για την έκθεση του κ. Eurlings·
<SPEAKER ID="70" LANGUAGE="" NAME="Πρόεδρος." AFFILIATION="(Χειροκροτήματα)">
<SPEAKER ID="71" LANGUAGE="EN" NAME="Watson (ALDE )." AFFILIATION="(Χειροκροτήματα)">
<P>
   – Ζητώ συγγνώμη, κύριε Πρόεδρε, αλλά θα ήθελα να κάνω μια διαδικαστική παρέμβασηβάσει του άρθρου 162 του Κανονισμού. Όπως έλεγα, στη δεκαετή θητεία μου δεν μπορώ να θυμηθώ περίσταση παρόμοια με αυτή που αντιμετωπίζουμε σήμερα. Ζητάμε συνεχώς από το Συμβούλιο και την Επιτροπή εξωστρέφειακαι διαφάνεια στις πολιτικές αποφάσεις·
<P>
· και δεν αποτελεί συνήθη πρακτική των βουλευτών αυτού του Κοινοβουλίου να ζητούν μυστική ψηφοφορία για μια πολιτική απόφαση βάσει του άρθρου 162 του Κανονισμού, το οποίο αφορά τον διορισμό ατόμων. Πώς μπορούμε να είμαστε υπόλογοι στους εκλογείς μας; Πώς μπορούμε να αμυνθούμε απέναντι σε κατηγορίες ντροπής και υποκρισίας;
<SPEAKER ID="72" LANGUAGE="FR" NAME="Cohn-Bendit (Verts/ALE )." AFFILIATION="(Χειροκροτήματα από την αριστερά πτέρυγα)">
<P>
   – Κύριε Πρόεδρε, ζήτησα τον λόγο βάσει του άρθρου 162, παράγραφος 2 και 3, του Κανονισμού μας.
<P>
Όπως μόλις είπε ο κ. Watson, και για να σχολιάσω τις παρατηρήσεις του κ. Poettering, είναι καθήκον της Ευρωπαϊκής Ένωσης να λάβει την ιστορική απόφαση αποφασίζοντας για το αν θα αρχίσει ή όχι διαπραγματεύσεις με την Τουρκία.
<P>
Θέλω να ζητήσω από τον κ. Poettering να μας δηλώσει δημόσια αν είναι κατά ή υπέρ της μυστικής ψηφοφορίας σε αυτή την αίθουσα σήμερα. Ο ίδιος είναι υπέρ ή κατά της μυστικής ψηφοφορίας;
<SPEAKER ID="73" LANGUAGE="" NAME="Πρόεδρος." AFFILIATION="(Χειροκροτήματα)">
<P>
   Κύριε Cohn-Bendit, μπορείτε να ζητήσετε από τους αξιότιμους βουλευτές να κάνουν ησυχία, αλλά πρέπει να σας υπενθυμίσω ότι μιλάτε για ένα θέμα επί της διαδικασίας. Επομένως, σας παρακαλώ να περιοριστείτε σε αυτό.
<SPEAKER ID="74" LANGUAGE="FR" NAME="Cohn-Bendit (Verts/ALE )." AFFILIATION="(Ο Πρόεδρος">
<SPEAKER ID="75" LANGUAGE="DE" NAME="Schulz (PSE )." AFFILIATION="(Χειροκροτήματα)">
<P>
   – Κύριε Πρόεδρε, γνωρίζουμε το άρθρο 162 και γνωρίζουμε επίσης από τον κατάλογο ψηφοφορίας ότι προφανώς 147 βουλευτές το επικαλούνται για να δικαιολογήσουν τη διεξαγωγή μυστικής ψηφοφορίας για διάφορες τροπολογίες και για την τελική ψηφοφορία. Γι’ αυτό, θα ήθελα να διασαφηνίσω τη θέση της Ομάδας μας σχετικά με το άρθρο 162: η Ομάδα των Σοσιαλιστών προτιμά την ονομαστική ψηφοφορία γιατί είναι της γνώμης ότι οι ευρωπαίοι πολίτες έχουν δικαίωμα να ξέρουν πώς ψηφίζουν οι βουλευτές του Ευρωπαϊκού Κοινοβουλίου για το βασικό αυτό ζήτημα.
<P>
Επιπλέον, διαπιστώνουμε ότι η Ομάδα ΕΛΚ προφανώς δεν μπορεί να τηρήσει εδώ στο Σώμα μια συνεπή και ενιαία γραμμή. Οι 147 υπογραφές προέρχονται κατά κύριο λόγο από αυτήν την Ομάδα και ευχαριστώ τον πρώην πρωθυπουργό του Βελγίου κ. Dehaene, ο οποίος είπε ξεκάθαρα σε μέλη αυτής της Ομάδας πως αυτό το άρθρο μπορεί να είναι αποδεκτό από νομική άποψη, από πολιτική όμως άποψη είναι εντελώς απαράδεκτο.
<SPEAKER ID="76" LANGUAGE="" NAME="Πρόεδρος." AFFILIATION="">
<P>
   Γίνεται σαφές ότι το διαδικαστικό θέμα αφορά την εφαρμογή του άρθρου 162 του Κανονισμού σχετικά με τη μυστική ψηφοφορία, σύμφωνα με το αίτημα που διατυπώθηκε. 
<SPEAKER ID="77" LANGUAGE="EN" NAME="Corbett (PSE )." AFFILIATION="">
<P>
   – Κύριε Πρόεδρε, πρώτον, αυτό είναι ένα άρθρο το οποίο δεν συνέταξα εγώ. Δεύτερον, επιτρέψτε μου να υπογραμμίσω –πριν προβείτε στην έκδοση της απόφασής σας– τη σημασία της λέξης “μπορεί”. Το άρθρο 162, παράγραφος 2, του Κανονισμού αναφέρει ότι “μπορεί” να διεξαχθεί μυστική ψηφοφορία, εάν ζητηθεί τουλάχιστον από το ένα πέμπτο των βουλευτών. Δεν λέει “πρέπει”. Η προηγούμενη παράγραφος λέει “πρέπει” αναφερόμενη στην ψηφοφορία για τον διορισμό των ατόμων. Υπάρχει σαφής διαφορά μεταξύ των δύο περιπτώσεων του “μπορεί” και του “πρέπει”·
<SPEAKER ID="78" LANGUAGE="" NAME="Πρόεδρος." AFFILIATION="">
<P>
   Κύριε Corbett, πρέπει να σεβαστούμε τον Κανονισμό. Αντιλαμβάνομαι ότι είστε εξαιρετικός γνώστης του θέματος, αλλά δεν σας ζήτησα συμβουλές. Σημειώνω την άποψή σας και θα την λάβω υπόψη.
<SPEAKER ID="79" LANGUAGE="FR" NAME="Wurtz (GUE/NGL )." AFFILIATION="Χειροκροτήματα.">
<SPEAKER ID="80" LANGUAGE="" NAME="Πρόεδρος." AFFILIATION="">
<SPEAKER ID="81" LANGUAGE="EN" NAME="Landsbergis (PPE-DE )." AFFILIATION="(Χειροκροτήματα από την αριστερή πτέρυγα)">
<SPEAKER ID="82" LANGUAGE="" NAME="Πρόεδρος." AFFILIATION="">
<SPEAKER ID="83" LANGUAGE="IT" NAME="Speroni (IND/DEM )." AFFILIATION="">
<P>
   – Κύριε Πρόεδρε, πρόθεσή μου δεν είναι να πάρω τη θέση σας ούτε να σας δώσω συμβουλές. Ωστόσο, αν και υποβλήθηκε αίτηση διεξαγωγής της ψηφοφορίας με ονομαστική κλήση, βάσει του άρθρου 162, παράγραφος 3, του Κανονισμού, η αίτηση μυστικής ψηφοφορίας προηγείται της αίτησης διεξαγωγής ονομαστικής ψηφοφορίας. 
<SPEAKER ID="84" LANGUAGE="FR" NAME="Toubon (PPE-DE )." AFFILIATION="(Ανάμικτες αντιδράσεις)">
<P>
   – Κύριε Πρόεδρε, το μόνο που ζητώ είναι να εφαρμόσετε τις διατάξεις του άρθρου 162, παράγραφος 3, βάσει του οποίου το ένα πέμπτο των μελών του Κοινοβουλίου μπορεί να ζητήσει τη διεξαγωγή μυστικής ψηφοφορίας. Θα ήθελα επίσης να υπενθυμίσω στον κ. Cohn-Bendit, στη Σοσιαλιστική Ομάδα του Ευρωπαϊκού Κοινοβουλίου και σε εσάς, κύριε Πρόεδρε, ότι ο σκοπός αυτής της διαδικασίας είναι η διαφύλαξη της ύψιστης προτεραιότητάς μας, δηλαδή της ελευθερίας της συνείδησης και της έκφρασης. Η συζήτηση, κύριε Πρόεδρε·
<SPEAKER ID="85" LANGUAGE="DE" NAME="Posselt (PPE-DE )." AFFILIATION="(Χειροκροτήματα)">
<P>
   – Κύριε Πρόεδρε, επικαλούμαι το ίδιο άρθρο με τον κ. Wurtz. Το δικαίωμα σε μυστική ψηφοφορία είναι ένα παραδοσιακό δικαίωμα της μειοψηφίας το οποίο υπερασπίζομαι, μολονότι δεν κρύβω ότι θα ψηφίσω κατά της ένταξης της Τουρκίας.
<SPEAKER ID="86" LANGUAGE="" NAME="Πρόεδρος." AFFILIATION="(">
<P>
Το Προεδρείο έχει λάβει τρεις αιτήσεις διεξαγωγής μυστικής ψηφοφορίας που υποβλήθηκαν σύμφωνα με το άρθρο 162, παράγραφος 2, του Κανονισμού, το οποίο λέει και παραθέτω – θα το διαβάσω στα ισπανικά και φυσικά θα πρέπει να μεταφραστεί: “Η ψηφοφορία μπορεί επίσης να είναι μυστική αν αυτό ζητηθεί από το ένα πέμπτο τουλάχιστον των βουλευτών που απαρτίζουν το Κοινοβούλιο. Η αίτηση πρέπει να υποβληθεί πριν από την έναρξη της ψηφοφορίας.”.
<P>
Όσον αφορά την εφαρμογή αυτής της διάταξης, εν προκειμένω, αφού άκουσα τους βουλευτές που μίλησαν υπό το πρόσχημα θεμάτων επί της διαδικασίας και φυσικά αφού ζήτησα τη γνώμη και τη συμβουλή των νομικών υπηρεσιών του Κοινοβουλίου και της Γενικής Γραμματείας, πράγμα που είμαι υποχρεωμένος να κάνω, μπορώ να σας πω τα ακόλουθα: πρώτον, ότι οι αρμόδιες υπηρεσίες μου επιβεβαίωσαν ότι αυτές οι αιτήσεις υπογράφονται από επαρκή αριθμό βουλευτών και ότι πραγματικά υποβλήθηκαν εγκαίρως. Δεύτερον, έχουμε το θέμα, που έθιξαν ορισμένοι βουλευτές, της ερμηνείας του κατά πόσον είμαστε υποχρεωμένοι ή όχι να διεξαγάγουμε μυστική ψηφοφορία, εφόσον το άρθρο 162, παράγραφος 2, το οποίο αναφέρθηκε τόσο συχνά σήμερα το πρωί, λέει ότι “η ψηφοφορία μπορεί επίσης να είναι μυστική” και όχι “η ψηφοφορία θα είναι επίσης μυστική”. Υπάρχει, επομένως, περιθώριο ερμηνείας αυτού που λέει ο Κανονισμός.
<P>
Γνωρίζοντας ότι αυτό το θέμα θα υπόκειτο σε συζήτηση, πριν από αυτή τη συνεδρίαση, το Προεδρείο μελέτησε τα σχετικά προηγούμενα και τις αποφάσεις του Δικαστηρίου και, ανεξάρτητα από τις προσωπικές μου απόψεις για το πώς θα έπρεπε να γίνουν τα πράγματα, η υποχρέωσή μου είναι να προσπαθήσω να ερμηνεύσω τον Κανονισμό κατά τρόπο που θα είναι όσο το δυνατόν πιο κοντά στο δίκαιο και, για τον σκοπό αυτόν, πρέπει να επισημάνω στο Σώμα ότι υπάρχει το προηγούμενο του Προέδρου Cox που δήλωσε, στη συνεδρίαση της 12ης Ιουνίου 2002, ότι ο όρος “μπορεί να είναι μυστική” υπονοούσε ότι η πρόταση θα έπρεπε να γίνεται αυτόματα αποδεκτή και ότι, αν το ζητούσε επαρκής αριθμός βουλευτών, το αίτημά τους θα έπρεπε να ικανοποιηθεί.
<P>
Επιπλέον, το Πρωτοδικείο των Ευρωπαϊκών Κοινοτήτων εξέδωσε μια απόφαση τον Οκτώβριο 2001 στην οποία ερμηνεύεται επίσης ο όρος “μπορεί” ως υποχρεωτική προϋπόθεση σε σχέση με ένα άρθρο του Κανονισμού παρόμοιο με εκείνο που εξετάζουμε τώρα.
<P>
Όσον αφορά τον τρόπο διεξαγωγής της ψηφοφορίας, πρέπει να ενημερώσω τους αξιότιμους βουλευτές ότι έχω αποφασίσει να χρησιμοποιήσουμε το ηλεκτρονικό σύστημα σύμφωνα με το άρθρο 161, παράγραφος 1, και δεν υπάρχει, επομένως, κανένας λόγος να οριστούν ψηφολέκτες. Η ψηφοφορία θα είναι μυστική, αλλά ηλεκτρονική.
<SPEAKER ID="87" LANGUAGE="FR" NAME="Rocard (PSE )." AFFILIATION="">
<P>
   – Κύριε Πρόεδρε, θα ήθελα να προτείνω μια προφορική τροπολογία στην τροπολογία 71, καθώς αυτή αναφέρει ορισμένα στοιχεία με τα οποία ουδείς είναι εξοικειωμένος. Εξ ονόματος της Ομάδας μου, θα ήθελα να προτείνω την αντικατάσταση της φράσης “να ξανανοίξει για τους προσκυνητές το εθνικό αρμενικό μαυσωλείο στη βόρεια Ανατολία” –στην οποία η λέξη “μαυσωλείο” είναι μια ανακριβής μετάφραση– με τη φράση “να ξανανοίξουν για τους προσκυνητές οι ερειπωμένες αρμενικές εκκλησίες της περιοχής Ani, κοντά στο Kars της ανατολικής Ανατολίας”. Κανείς από τους αρμένιους φίλους μας δεν γνώριζε αυτή την τοποθεσία, ούτε ότι ήταν ανοικτή για τους προσκυνητές.
<P>
Το ίδιο μπορούμε να πούμε και για τη δεύτερη προφορική τροπολογία την οποία θα ήθελα να προτείνω. Υπάρχει μια αμφιβολία ως προς το αν όντως ενδιαφέρονται οι τούρκοι ιστορικοί να διεξάγουν έρευνες για τη γενοκτονία, και κατά συνέπεια προτείνω να απαλείψουμε τον όρο “τούρκοι ιστορικοί” στον πληθυντικό, και να συμπεριλάβουμε απλώς το όνομα του επικεφαλής της σχολής τους, “Halil Berktay”, το όνομα του τούρκου ιστορικού ο οποίος κατέβαλε μεγάλη προσπάθεια για να εμπλουτίσει τις γνώσεις μας όσον αφορά την αρμενική γενοκτονία. Κυρίες και κύριοι βουλευτές, πολλοί από εσάς είπατε ότι δεν γνωρίζατε αυτό το όνομα, και ότι η τροπολογία ήταν άτοπη, αλλά θα πρέπει τώρα να γνωρίζετε ότι η αναφορά αφορά τον Halil Berktay. Το υπόλοιπο κείμενο παραμένει αμετάβλητο· αυτές ήσαν απλές διευκρινίσεις. 
<SPEAKER ID="88" LANGUAGE="" NAME="" AFFILIATION="(Το Σώμα εγκρίνει την τροπολογία 71 με την τροποποίηση που πρότεινε ο κ. Rocard)">
<SPEAKER ID="89" LANGUAGE="" NAME="" AFFILIATION="(Το Σώμα εγκρίνει το ψήφισμα όπως τροποποιήθηκε)">
<SPEAKER ID="90" LANGUAGE="" NAME="" AFFILIATION="Αντιπροέδρου">
<SPEAKER ID="91" LANGUAGE="" NAME="" AFFILIATION="Πριν από την ψηφοφορία">
<SPEAKER ID="92" LANGUAGE="PT" NAME="Coelho (PPE-DE )," AFFILIATION="εισηγητής">
<P>
   . – Κύριε Πρόεδρε, κυρίες και κύριοι, η κλοπή οχημάτων αυξάνεται στην Ευρώπη, όπως και το αίσθημα ανασφάλειας μεταξύ των πολιτών μας. Η Europol μας πληροφορεί ότι από το 1 εκατομμύριο και πλέον αυτοκίνητα που εκλάπησαν το 2002, ανεβρέθηκε λιγότερο από το 39%.
<P>
Μια τελευταία λέξη για να ευχαριστήσω τους βουλευτές του Σώματος που συνέβαλαν με προτάσεις και συμβουλές, ιδιαίτερα τα μέλη της Επιτροπής Μεταφορών, καθώς επίσης τον κ. Jardim Fernandes και την κ. Wortmann-Kool. 
<SPEAKER ID="93" LANGUAGE="" NAME="" AFFILIATION="(Το Σώμα εγκρίνει την πρόταση ψηφίσματος)">
<SPEAKER ID="94" LANGUAGE="ES" NAME="Díaz de Mera García Consuegra (PPE-DE )." AFFILIATION="">
<P>
   – Κύριε Πρόεδρε, η προφορική μας τροπολογία αριθ. 28 αποσκοπεί στην παροχή καλύτερης και πιο αποτελεσματικής προστασίας για τα δικαιώματα που επιδιώκουμε να προστατεύσουμε, και να το κάνει κατά ρεαλιστικό τρόπο, όχι μέσω ουτοπικών προτάσεων.
<SPEAKER ID="95" LANGUAGE="" NAME="" AFFILIATION="(Το Σώμα δέχεται την προφορική τροπολογία του κ. D">
<SPEAKER ID="96" LANGUAGE="ES" NAME="Díaz de Mera García Consuegra (PPE-DE )." AFFILIATION="">
<P>
   – Κύριε Πρόεδρε, προκειμένου να μην γίνω κουραστικός, θα πω απλώς ότι τα επιχειρήματά μου είναι τα ίδια με εκείνα που παρουσίασα για την προφορική τροπολογία αριθ. 28. 
<SPEAKER ID="97" LANGUAGE="" NAME="" AFFILIATION="(Το Σώμα δέχεται την προφορική τροπολογία του κ. D">
<SPEAKER ID="98" LANGUAGE="" NAME="" AFFILIATION="">
<SPEAKER ID="99" LANGUAGE="IT" NAME="Fatuzzo (PPE-DE )." AFFILIATION="">
<P>
Θα ήθελα να δηλώσω καταρχάς ότι ψήφισα κατά της ένταξης της Τουρκίας στην Ευρωπαϊκή Ένωση, αλλά επιθυμώ να εξηγήσω πώς κατέληξα σε αυτήν την απόφαση. Στις 9 Δεκεμβρίου βρέθηκα στο Ρέτζιο της Καλαβρίας προσκεκλημένος από τον εκπρόσωπο του Κόμματος των Συνταξιούχων Carlo Rositani, για μια διάλεξη στο Ινστιτούτο Κατάρτισης Δασκάλων “Tommaso Gulli” και ζήτησα από μια τάξη αποτελούμενη από 120 περίπου κορίτσια ηλικίας από δεκαέξι έως δεκαεννέα ετών να ψηφίσουν υπέρ ή κατά της ένταξης της Τουρκίας στην Ευρωπαϊκή Ένωση. Το αποτέλεσμα αυτής της ψηφοφορίας ήταν το εξής: εκατό από τα εκατόν είκοσι κορίτσια ψήφισαν κατά της ένταξης, ενώ τα υπόλοιπα είκοσι απείχαν. Κατά συνέπεια, ακολούθησα ευχαρίστως την ψήφο των νέων. 
<SPEAKER ID="100" LANGUAGE="DE" NAME="Konrad (PPE-DE )." AFFILIATION="(Χειροκροτήματα)">
<P>
   – Κύριε Πρόεδρε, κυρίες και κύριοι, ψήφισα κατά της έναρξης ενταξιακών διαπραγματεύσεων με την Τουρκία. Για μένα είναι θέμα αρχής. Η Ευρωπαϊκή Ένωση που ιδρύθηκε το 1957 στη Ρώμη ήταν ανέκαθεν χριστιανική και δημοκρατική, βασιζόμενη στην ελληνική φιλοσοφία, το ρωμαϊκό δίκαιο και τη χριστιανική πίστη.
<P>
Με τη σημερινή, κατάφωρα λανθασμένη απόφαση του Ευρωπαϊκού Κοινοβουλίου αποχαιρετάμε το πνεύμα της Ρώμης. Εδώ έχει απόλυτο δίκιο ο πρώην πρόεδρος της Γαλλίας Giscard d’Estaing: θα ήταν πραγματικά το τέλος της ΕΕ όπως την ξέρουμε σήμερα. Ο Θεός να προστατεύσει τον Δυτικό χριστιανικό πολιτισμό.
<SPEAKER ID="101" LANGUAGE="EN" NAME="Martin, David (PSE )." AFFILIATION="">
<P>
Έχουμε επίσης αποστείλει ένα ηχηρό μήνυμα στα 15 εκατομμύρια Μουσουλμάνους που ήδη ζουν εντός της Ευρωπαϊκής Ένωσης ότι αυτή δεν είναι μια αποκλειστικά χριστιανική ομάδα. Άρα, είμαι εν γένει πολύ ικανοποιημένος από την εργασία μας σήμερα το πρωί. 
<SPEAKER ID="102" LANGUAGE="PL" NAME="Czarnecki, Ryszard (NI )." AFFILIATION="">
<SPEAKER ID="103" LANGUAGE="IT" NAME="Borghezio (IND/DEM )." AFFILIATION="">
<SPEAKER ID="104" LANGUAGE="NL" NAME="Claeys (NI )." AFFILIATION="Le Monde">
<P>
   – Κύριε Πρόεδρε, στη εφημερίδα της 8ης Δεκεμβρίου, ο κ. Ερντογάν, ο τούρκος πρωθυπουργός, δήλωσε ότι, εάν η ΕΕ δεν είναι μια χριστιανική λέσχη, τότε θα πρέπει να είναι δυνατή η ένταξη ενός ισλαμικού κράτους όπως η Τουρκία. Αυτό σημαίνει ότι η Ευρώπη θα πρέπει να εγκαταλείψει την ιδιαιτερότητά της, ή τουλάχιστον μεγάλο μέρος αυτής, ενώ θα επιτραπεί στην Τουρκία να παραμείνει ισλαμική λέσχη. Λίγες ημέρες αργότερα, ο κ. Ερντογάν, στην εφημερίδα , προειδοποίησε τους ευρωπαίους ηγέτες για το γεγονός ότι η βία από ισλαμιστές εξτρεμιστές θα μπορούσε να κλιμακωθεί εάν η Ευρώπη απορρίψει την Τουρκία ως υποψήφια χώρα. Καθώς ο κ. Ερντογάν προέρχεται ο ίδιος από ένα τέτοιο υπόβαθρο, μπορούμε να θεωρήσουμε ότι αυτό είναι προφανής απειλή, εκβιασμός απλός και ξεκάθαρος.
<SPEAKER ID="105" LANGUAGE="DE" NAME="Posselt (PPE-DE )." AFFILIATION="">
<P>
Επίσης, είναι θετικό ότι δεν ζητήσαμε την εισδοχή της Τουρκίας, αλλά απλώς την έναρξη ενταξιακών διαπραγματεύσεων, την οποία εγώ καταψήφισα. Βλέποντας ότι μεταξύ εκείνων που τάσσονται υπέρ των ενταξιακών διαπραγματεύσεων υπάρχουν πολλοί που τελικά είναι κατά της ένταξης, μπορεί κανείς να πει ότι βρισκόμαστε στον σωστό δρόμο. Αρχικά ήμασταν μια μειοψηφία, σήμερα όμως υιοθέτησε αυτήν την άποψη η μεγαλύτερη Ομάδα του Σώματος, η Ομάδα ΕΛΚ-ΕΔ, και τώρα χρειαζόμαστε μόνο 40 ακόμη συναδέλφους εδώ στο Σώμα που θα λάβουν σαφή θέση τα επόμενα χρόνια προκειμένου να μην υπάρχει στο Σώμα πλέον πλειοψηφία για την ένταξη της Τουρκίας στην Ευρωπαϊκή Ένωση όταν θα ψηφίσουμε δεσμευτικά για το θέμα αυτό.
<SPEAKER ID="106" LANGUAGE="NL" NAME="Brepoels (PPE-DE )," AFFILIATION="γραπτώς">
<SPEAKER ID="107" LANGUAGE="FR" NAME="Carlotti (PSE )," AFFILIATION="γραπτώς">
<P>
   .– Παρά το γεγονός ότι η έκθεση της Επιτροπής ήταν επαρκώς θεμελιωμένη, οι συστάσεις της 6ης Οκτωβρίου δεν απαιτούσαν πλέον από την Τουρκία να αναγνωρίσει τη γενοκτονία των Αρμενίων του 1915.
<P>
Το έγκλημα αυτό εκτελέστηκε με πρόθεση και οδήγησε σε ευρεία και συστηματική καταστροφή Υπήρξε η πρώτη γενοκτονία του 20ού αιώνα. Και όμως, ακόμη και σήμερα το τουρκικό κράτος εξακολουθεί να αντιτίθεται σε κάθε αναφορά σε αυτήν.
<SPEAKER ID="108" LANGUAGE="FR" NAME="Castex (PSE )," AFFILIATION="γραπτώς">
<P>
   . – Απείχα από την ψηφοφορία για την τακτική έκθεση και τις συστάσεις της Ευρωπαϊκής Επιτροπής, για το 2004, σχετικά με την πρόοδο που σημείωσε η Τουρκία όσον αφορά την πορεία προσχώρησης, για τους εξής λόγους:
<SPEAKER ID="109" LANGUAGE="DE" NAME="Ferber (PPE-DE )," AFFILIATION="γραπτώς">
<P>
   . – Θα ήθελα να διασαφηνίσω για άλλη μια φορά εξ ονόματος των βουλευτών του κόμματος CSU στο Ευρωπαϊκό Κοινοβούλιο τη θέση μας για την ενδεχόμενη έναρξη ενταξιακών διαπραγματεύσεων με την Τουρκία. Η σημερινή ψηφοφορία έδειξε ότι πολλοί συνάδελφοι από όλα τα κράτη μέλη της ΕΕ προτιμούν το πρότυπο της προνομιακής εταιρικής σχέσης. Αυτό αντικρούει τα επιχειρήματα ιδίως αυτών που ισχυρίζονται ότι τα κόμματα CDU και CSU είναι απομονωμένα στην Ευρώπη ως προς το θέμα αυτό. Ελπίζω ότι το Ευρωπαϊκό Συμβούλιο θα το λάβει αυτό υπόψη στις διαβουλεύσεις της Παρασκευής. Εξακολουθούμε να είμαστε της γνώμης ότι η επιτυχημένη πορεία της Ευρωπαϊκής Ένωσης διατρέχει σοβαρό κίνδυνο από μια ένταξη της Τουρκίας. Όποιος θέλει να υποβαθμίσει την Ευρώπη σε μια ζώνη ελευθέρου εμπορίου, θα το πετύχει με την ένταξη της Τουρκίας. Όποιος όμως θέλει μια Ευρώπη ισχυρή και ικανή για δράση, θα το πετύχει με ειδικές σχέσεις όπως η προνομιακή εταιρική σχέση. Το Συμβούλιο πρέπει να έχει την Παρασκευή συναίσθηση αυτής της ευθύνης. 
<SPEAKER ID="110" LANGUAGE="FR" NAME="Ferreira, Anne (PSE )," AFFILIATION="γραπτώς">
<P>
   . – Απείχα από την ψηφοφορία για την τακτική έκθεση και τις συστάσεις της Ευρωπαϊκής Επιτροπής για το 2004 σχετικά με την πρόοδο που σημείωσε η Τουρκία όσον αφορά την ενταξιακή πορεία, για τους εξής λόγους:
<SPEAKER ID="111" LANGUAGE="EN" NAME="Ford (PSE )," AFFILIATION="γραπτώς">
<SPEAKER ID="112" LANGUAGE="PT" NAME="Gomes (PSE )," AFFILIATION="γραπτώς">
<SPEAKER ID="113" LANGUAGE="SV" NAME="Goudin, Lundgren και Wohlin (IND/DEM )," AFFILIATION="γραπτώς">
<P>
Προκειμένου να εξασφαλίσουμε θεμελιώδη στήριξη, οι ενταξιακές διαπραγματεύσεις θα πρέπει, επιπλέον, να ξεκινήσουν μόνο όταν το θέμα συζητηθεί στις προεκλογικές εκστρατείες των κρατών μελών έως το 2008. Τέλος, το θέμα του Συντάγματος της ΕΕ πρέπει να επιλυθεί πριν η ΕΕ εγκρίνει κάποια θέση σχετικά με το θέμα των διαπραγματεύσεων για την ένταξη της Τουρκίας. 
<SPEAKER ID="114" LANGUAGE="FR" NAME="Grossetête (PPE-DE )," AFFILIATION="γραπτώς">
<P>
Η Τουρκία δεν αναγνωρίζει την Κυπριακή Δημοκρατία, κράτος μέλος της Ευρωπαϊκής Ένωσης το οποίο διατηρεί υπό κατοχή επί 30 χρόνια, και τιμωρεί οποιονδήποτε αναφερθεί στη γενοκτονία των Αρμενίων. Το 97% του εδάφους της Τουρκίας βρίσκεται εκτός των συνόρων της Ευρώπης, κατά συνέπεια η Τουρκία δεν έχει δικαίωμα ένταξης στην Ευρώπη. Η ένταξη της Τουρκίας στην ΕΕ θα ισοδυναμούσε με αυτόματη απόρριψη μιας πολιτικής Ευρώπης, πριν καν αυτή δημιουργηθεί, και με τη διαιώνιση της εικόνας μιας Ευρώπης που θα υφίσταται εκβιασμούς και πιέσεις. Θα ήταν αυτή μια λογική τακτική;
<SPEAKER ID="115" LANGUAGE="FR" NAME="Hortefeux (PPE-DE )," AFFILIATION="γραπτώς">
<P>
Καταψήφισα το σχέδιο έκθεσης του κ. Eurlings, διότι κατέληξε στο συμπέρασμα ότι “το ευρωπαϊκό Συμβούλιο (θα έπρεπε) να αρχίσει χωρίς περιττή καθυστέρηση τις διαπραγματεύσεις” και ότι “στόχος των διαπραγματεύσεων είναι όντως η ένταξη της Τουρκίας στην ΕΕ”.
<P>
Καταρχάς, η Τουρκία από γεωγραφική άποψη δεν ανήκει στην ευρωπαϊκή ήπειρο, καθώς πάνω από το 90% του εδάφους της βρίσκεται στην Ασία και το 90% των συνόρων της γειτνιάζει με ασιατικές χώρες.
<SPEAKER ID="116" LANGUAGE="EN" NAME="Howitt (PSE )," AFFILIATION="γραπτώς">
<SPEAKER ID="117" LANGUAGE="FR" NAME="Isler Béguin (Verts/ALE )," AFFILIATION="γραπτώς">
<P>
   . – Ως πρόεδρος της Αντιπροσωπείας του Ευρωπαϊκού Κοινοβουλίου για τις χώρες του Νότιου Καυκάσου, καλωσορίζω την έγκριση με μεγάλη πλειοψηφία της έκθεσης Eurlings για την έναρξη ενταξιακών διαπραγματεύσεων με την Τουρκία, και θα επαναλάβω τη μεγάλη σημασία που έχει για τους λαούς της Ευρώπης, καθώς και για τη σταθερότητα μιας ολόκληρης ηπείρου, το άνοιγμα των θυρών της Ευρωπαϊκής Ένωσης στη χώρα αυτή.
<SPEAKER ID="118" LANGUAGE="FR" NAME="Lang (NI )," AFFILIATION="γραπτώς">
<P>
Αυτός είναι ο λόγος για τον οποίο επιμένουν ότι η έναρξη ενταξιακών διαπραγματεύσεων δεν θα οδηγούσε αυτόματα στην ένταξη της Τουρκίας. Αυτή η διαβεβαίωση, η οποία επαναλαμβάνεται και στην έκθεση του κ. Eurlings, είναι αναληθής: από την πρώτη διεύρυνση του 1972, κάθε διαπραγμάτευση έχει ακολουθηθεί από την ένταξη της υποψήφιας χώρας. Το ίδιο θα συμβεί και με την Τουρκία, πολύ δε περισσότερο που οι ισλαμιστές ιθύνοντές της μας προειδοποίησαν ότι δεν θα κάνουν οποιαδήποτε παραχώρηση.
<P>
Αν στις 17 Δεκεμβρίου το ευρωπαϊκό Συμβούλιο αποφασίσει, ενάντια στη βούληση των λαών, την έναρξη ενταξιακών διαπραγματεύσεων με την τουρκική κυβέρνηση, το δημοψήφισμα για το Ευρωπαϊκό Σύνταγμα θα είναι η έσχατη ευκαιρία προκειμένου η Γαλλία να αποφύγει την απορρόφησή της μέσα σε μια ένωση η οποία μόνο κατ’ όνομα θα είναι ευρωπαϊκή και στην οποία η Τουρκία, η πολυπληθέστερη χώρα, θα έχει κυρίαρχο ρόλο. 
<SPEAKER ID="119" LANGUAGE="FR" NAME="Lienemann (PSE )," AFFILIATION="γραπτώς">
<P>
Αυτό το οικοδόμημα σήμερα απειλείται διότι περιορίζεται σε έναν χώρο ελευθέρων συναλλαγών, με ολοένα και λιγότερη ρύθμιση. Θα πρέπει να εξετάσουμε λεπτομερώς την αρχιτεκτονική της Ευρώπης και να έχουμε έναν ομοσπονδιακό πυρήνα, έπειτα την Ένωση με 27 χώρες και στη συνέχεια μια ζώνη ενισχυμένης συνεργασίας με γειτονικές χώρες όπως η Τουρκία, καθώς και με άλλες χώρες όπως οι χώρες του Μαγκρέμπ, με τις οποίες μας ενώνουν στενοί δεσμοί. Η έγκριση της έναρξης διαπραγματεύσεων απομακρύνει αυτή την προοπτική και συνεχίζει μια πολιτική συνεχούς διεύρυνσης. Στην Τουρκία τίθενται εύλογες απαιτήσεις, αλλά είναι αυτονόητο ότι αν η χώρα αυτή τις εκπληρώσει τότε θα είναι αδύνατο να της αρνηθούμε την ένταξη. Πριν από οποιεσδήποτε πιθανές ενταξιακές διαπραγματεύσεις, χρειάζεται να καθορίσουμε τη μελλοντική μορφή της Ευρώπης. Οφείλουμε να αρνηθούμε τη διεύρυνση και να αρχίσουμε ένα διαφορετικό είδος συνεργασίας με την Τουρκία. 
<SPEAKER ID="120" LANGUAGE="" NAME="Lulling (PPE-DE )," AFFILIATION="γραπτώς">
<P>
Όταν συνήψαμε το 1963 συμφωνία σύνδεσης με την Τουρκία με προοπτική ένταξης, δεν είμαστε Ευρωπαϊκή Ένωση αλλά μόνο μια Ευρωπαϊκή Οικονομική Κοινότητα. Επειδή έχουμε από το 1996 τελωνειακή ένωση με την Τουρκία, είμαστε πολύ κοντά σε μια οικονομική κοινότητα όπου τα ενδεχομένως υφιστάμενα ακόμη εμπορικά εμπόδια θα μπορούσαν να αρθούν σύντομα.
<SPEAKER ID="121" LANGUAGE="" NAME="Μάτσης (PPE-DE )," AFFILIATION="γραπτώς">
<P>
   . – Έδωσα θετική ψήφο στην έκθεση του συναδέλφου Camiel Εurlings για την ενταξιακή πορεία της Τουρκίας στην Ευρωπαϊκή Ένωση, διότι, αποτελεί προϊόν συμβιβασμών μεταξύ των διαφόρων πολιτικών ομάδων του Ευρωπαϊκού Κοινοβουλίου. Όμως, ουδόλως με δεσμεύει η φράση της παραγράφου 38 περί χρήσης και του σχεδίου Ανάν ως βάση για τις προσπάθειες επίλυσης του Κυπριακού, αφού το σχέδιο αυτό έχει απορριφθεί από το 76% των Ελληνοκυπρίων και το 67% του συνόλου των Κυπρίων. Λύση όπως ορθά αναφέρεται στο άρθρο 38 μπορεί να εξευρεθεί στη βάση των αρχών επί των οποίων θεμελιώθηκε η Ευρωπαϊκή Ένωση.
<P>
Επιφυλάξεις διατυπώνω και για το ακριβές περιεχόμενο της παραγράφου 39, το οποίο θεωρώ ότι είναι ασύμβατο με την έκθεση της κ. Mechtild Rothe, η οποία ψηφίστηκε προ ενός περίπου μηνός από το Ευρωπαϊκό Κοινοβούλιο. (Βλέπε έκθεση Rothe τροπολογία 2, αιτιολογική σκέψη 4α (νέα) (4α) σελίδα 6/15). 
<SPEAKER ID="122" LANGUAGE="NL" NAME="Meijer (GUE/NGL )," AFFILIATION="γραπτώς">
<P>
   . – Μετά την επανάσταση του Ατατούρκ το 1923, η Τουρκία υπήρξε μια τυπικά ευρωπαϊκή χώρα, παρά την παλιομοδίτικη, αυταρχική μορφή που δεν επιθυμούμε πλέον σήμερα στην Ευρώπη. Η δύναμη του στρατού είναι τεράστια· υπάρχουν πολιτικοί κρατούμενοι· τα κόμματα και οι εφημερίδες συχνά απαγορεύονται και ένα εκλογικό όριο της τάξεως του 10% κρατά ακόμα περισσότερα νόμιμα κόμματα εκτός κοινοβουλίου. Οι Κούρδοι, οι Αρμένιοι και οι Ασσύριοι μπορούν να επιλέξουν να φύγουν από τη χώρα ή να υιοθετήσουν τη γλώσσα, τον πολιτισμό και τη θρησκεία της τουρκικής πλειονότητας. Η Τουρκία πρέπει να αλλάξει πολύ προτού μπορέσουμε να την καλωσορίσουμε, όχι μόνο όσον αφορά τη νομοθεσία της αλλά και όσον αφορά την καθημερινή ζωή. Μετά από 40 και πλέον έτη, προτείνεται τώρα το άνοιγμα των διαπραγματεύσεων σε σύντομο χρονικό διάστημα με στόχο την πλήρη ένταξή της στην ΕΕ. Αυτό επίσης επιθυμούν εκατομμύρια ευρωπαίοι τουρκικής καταγωγής. Η απόφαση για το εάν η Τουρκία μπορεί να ενταχθεί θα ληφθεί όχι πριν αλλά κατά τη διάρκεια των διαπραγματεύσεων. Υπάρχει ο κίνδυνος να θεωρήσει η τουρκική κυβέρνηση ότι, μετά από τρία ή πέντε χρόνια διαπραγματεύσεων, η Τουρκία αξίζει την ένταξη στην ΕΕ, χωρίς να έχουν επιλυθεί έως τότε τα προβλήματα της δημοκρατίας, των ανθρωπίνων δικαιωμάτων και των εθνικών μειονοτήτων, με κίνδυνο συγκρούσεων και ενδεχόμενης ρήξης. Τα κριτήρια της Κοπεγχάγης δεν πρέπει να αντικατασταθούν από τα κριτήρια της Άγκυρας. 
<SPEAKER ID="123" LANGUAGE="EN" NAME="Morgan (PSE )," AFFILIATION="γραπτώς">
<SPEAKER ID="124" LANGUAGE="IT" NAME="Muscardini (UEN )," AFFILIATION="γραπτώς">
<P>
    Η αντιπροσωπεία της Εθνικής Συμμαχίας ψήφισε υπέρ της έκθεσης Eurlings σχετικά με την έναρξη της διαδικασίας ένταξης της Τουρκίας, διαδικασία η οποία θα διαρκέσει αρκετά χρόνια και η έναρξη της οποίας αποτελεί αναμφίβολα μια αλλαγή πλεύσης στην πολιτική της τουρκικής κυβέρνησης, όχι μόνο σε σχέση με το κοινοτικό κεκτημένο και τα κριτήρια της Κοπεγχάγης, αλλά και όσον αφορά την επίλυση του αρμενικού και του κουρδικού ζητήματος.
<P>
Η Εθνική Συμμαχία θεωρεί ότι η απόφαση του Συμβουλίου της 17ης Δεκεμβρίου πρέπει να τονίζει απερίφραστα ότι η έναρξη διαπραγματεύσεων με την Τουρκία συνεπάγεται την αναγνώριση από την τουρκική κυβέρνηση του κυπριακού κράτους, που είναι πλήρες μέλος της Ευρωπαϊκής Ένωσης, και, κατά συνέπεια, τη λύση του κυπριακού ζητήματος με την απόσυρση των 35 000 τούρκων στρατιωτών που συνεχίζουν την κατοχή της Κύπρου, και ως εκ τούτου την κατοχή εδάφους της Ευρωπαϊκής Ένωσης.
<SPEAKER ID="125" LANGUAGE="IT" NAME="Musumeci (UEN )," AFFILIATION="γραπτώς">
<SPEAKER ID="126" LANGUAGE="FR" NAME="Patrie (PSE )," AFFILIATION="γραπτώς">
<P>
   . – Απείχα από την τελική ψηφοφορία για την έκθεση Eurlings.
<P>
Η αποχή μου λοιπόν συνιστά προειδοποίηση προς τη σύνοδο κορυφής του Ευρωπαϊκού Συμβουλίου της 17ης Δεκεμβρίου: ουδεμία περαιτέρω διεύρυνση χωρίς εμβάθυνση της ολοκλήρωσης! Οφείλουμε να σταματήσουμε να θέτουμε τους λαούς της Ευρώπης ενώπιον τετελεσμένων και να τους ζητούμε να εγκρίνουν ειλημμένες αποφάσεις που ελήφθησαν χωρίς τη συμμετοχή τους αρκετά χρόνια πριν από τους αρχηγούς κρατών και κυβερνήσεων. 
<SPEAKER ID="127" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<P>
   . Η έκθεση αυτή ενημερώνει τα στοιχεία σχετικά με την εξέλιξη της Τουρκίας ενόψει της ενδεχόμενης ένταξής της στην ΕΕ, σε συνδυασμό με την έκθεση του κ. Oostlander που εγκρίθηκε την 1η Απριλίου.
<SPEAKER ID="128" LANGUAGE="FR" NAME="Ries (ALDE )," AFFILIATION="γραπτώς">
<P>
Οφείλουμε βέβαια να παραμείνουμε σταθεροί, στο όνομα της ιστορικής αλήθειας, και αυτός είναι ο λόγος για τον οποίο συνεχίζω, όπως και στο παρελθόν, να ζητώ από τις τουρκικές αρχές να αναγνωρίσουν τον ρόλο τους στη γενοκτονία των Αρμενίων. Μια αλήθεια και μια ιστορία: στο όνομα αυτής της ίδιας της ιστορίας οφείλουμε να θυμηθούμε ότι επί 50 χρόνια η Τουρκία έχει παίξει ουσιαστικό ρόλο πιστού συμμάχου στις πύλες της Ευρώπης.
<P>
Παραμένοντας σταθεροί, στέλνουμε ένα ισχυρό μήνυμα: ο γάμος δεν θα γίνει παρά μόνον αν σημειωθεί περαιτέρω σημαντική πρόοδος σε θέματα σεβασμού των μειονοτήτων και ισότητας μεταξύ των φύλων. Είμαι ευτυχής για το γεγονός ότι το Ευρωπαϊκό Κοινοβούλιο στήριξε την τροπολογία μου στην παράγραφο 26, για μηδενική ανοχή έναντι των εγκλημάτων τιμής.
<SPEAKER ID="129" LANGUAGE="PL" NAME="Szymański (UEN )," AFFILIATION="γραπτώς">
<P>
Εάν επιθυμούμε να αποφύγουμε συγκρούσεις σχετικές με τη μετανάστευση, δεν πρέπει να συντελέσουμε στο να γίνει μια μουσουλμανική χώρα το μεγαλύτερο κράτος μέλος της Ευρωπαϊκής Ένωσης στο εγγύς μέλλον. Υπολογίζεται ότι ο πληθυσμός της Τουρκίας θα είναι γύρω στα 90 εκατομμύρια το 2020.
<P>
Όλοι αυτοί είναι καλοί λόγοι για τους οποίους δεν μπορούμε να υπερψηφίσουμε την έκθεση Eurlings. Θεωρούμε ότι είναι απερίσκεπτη, καθώς, παρά τα σοβαρά ερείσματα για αντίθεση στην ένταξη της Τουρκίας στην ΕΕ, συνεχίζει να υποστηρίζει μια τέτοια ένταξη. Οι συνεχιζόμενες συζητήσεις για τις πιθανότητες ένταξης της Τουρκίας στην Ευρωπαϊκή Ένωση θα πυροδοτήσουν μεγαλύτερη έχθρα στην Τουρκία. 
<SPEAKER ID="130" LANGUAGE="NL" NAME="Thyssen (PPE-DE )," AFFILIATION="γραπτώς">
<P>
   . Στήριξα την έκθεση Eurlings και θα ήθελα να συγχαρώ τον εισηγητή για το εξαιρετικό του έργο. Θα το πω αυτό δημοσίως, καθώς δεν μπορέσαμε να επιδείξουμε τη θέση μας με άλλο τρόπο λόγω της ατυχούς μυστικής ψηφοφορίας. Η ψήφος μου υπέρ του ανοίγματος των διαπραγματεύσεων σίγουρα δεν σημαίνει ότι αναμένω με ανυπομονησία την έναρξή τους.
<P>
Η Ομάδα μου ορθώς πιστεύει ότι είναι στην πραγματικότητα πολύ νωρίς, και συμμερίζομαι αυτήν την άποψη. Ταυτόχρονα, ωστόσο, θα θέλαμε να παραμείνουμε ρεαλιστές, διότι, εξάλλου, οι διαδικασίες ξεκίνησαν το 1999 και το 2002. Επιπλέον, αναμένουμε ότι το Ευρωπαϊκό Συμβούλιο θα δώσει το πράσινο φως στις διαπραγματεύσεις. Το σημαντικό για εμάς στην ψηφοφορία είναι ότι η Ένωση θα πρέπει να διατηρήσει την αξιοπιστία της και ότι θα πρέπει να στείλουμε ένα σαφές μήνυμα σχετικά με τις προϋποθέσεις υπό τις οποίες θα προχωρήσουν αυτές οι ανοιχτού άκρου διαπραγματεύσεις. Οι προϋποθέσεις της έκθεσης είναι αυστηρές αλλά δίκαιες. Τις στηρίζουμε ανεπιφύλακτα και, για τον λόγο αυτόν, ψήφισα υπέρ. 
<SPEAKER ID="131" LANGUAGE="" NAME="" AFFILIATION="">
<SPEAKER ID="132" LANGUAGE="PT" NAME="Queiró (PPE-DE )," AFFILIATION="γραπτώς">
<P>
Επιπλέον, παρά το γεγονός ότι η δυνατότητα άμεσης πρόσβασης στο SIS ίσως φαίνεται αντίθετη με τον κανόνα ότι “τα δεδομένα δεν μπορούν να χρησιμοποιούνται για διοικητικούς σκοπούς”, είναι αλήθεια ότι υπάρχουν οι απαραίτητες δικλίδες ασφαλείας ώστε να μην συμβεί κάτι τέτοιο σε αυτήν την περίπτωση. 
<SPEAKER ID="133" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<SPEAKER ID="134" LANGUAGE="" NAME="" AFFILIATION="">
<SPEAKER ID="135" LANGUAGE="PT" NAME="Figueiredo (GUE/NGL )," AFFILIATION="γραπτώς">
<SPEAKER ID="136" LANGUAGE="EN" NAME="Martin, David (PSE )," AFFILIATION="γραπτώς">
<SPEAKER ID="137" LANGUAGE="PT" NAME="Queiró (PPE-DE )," AFFILIATION="γραπτώς">
<SPEAKER ID="138" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<SPEAKER ID="139" LANGUAGE="" NAME="" AFFILIATION="">
<SPEAKER ID="140" LANGUAGE="DE" NAME="Posselt (PPE-DE )." AFFILIATION="">
<SPEAKER ID="141" LANGUAGE="PT" NAME="Queiró (PPE-DE )," AFFILIATION="γραπτώς">
<SPEAKER ID="142" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<P>
Σημειώνω και εκτιμώ την επιθυμία που επέδειξε η Ρωσία για τον εορτασμό της 60ής επετείου του Δευτέρου Παγκοσμίου Πολέμου, αλλά απορρίπτω πλήρως τον τρόπο με τον οποίο συγκρίνεται η νίκη για δημοκρατία και ελευθερία με την εγκληματική απολυταρχική υποδούλωση που υπέστησαν όλοι οι λαοί που βρίσκονταν ανατολικά από το σιδηρούν παραπέτασμα. 
<SPEAKER ID="143" LANGUAGE="" NAME="" AFFILIATION="">
<SPEAKER ID="144" LANGUAGE="PT" NAME="Coelho (PPE-DE )," AFFILIATION="γραπτώς">
<P>
Ωστόσο, δεν μπορώ να συμφωνήσω με ορισμένες από τις προτάσεις που διατυπώνει η κ. Lambert στην έκθεσή της και, συνεπώς, θα ψηφίσω κατά. Ένας από τους κύριους λόγους για τους οποίους απορρίπτω την έκθεση είναι ότι σχεδιάζει να διευρύνει το πεδίο της οδηγίας σχετικά με ελάχιστες προδιαγραφές για τις διαδικασίες·
<SPEAKER ID="145" LANGUAGE="EN" NAME="de Brún (GUE/NGL )," AFFILIATION="γραπτώς">
<P>
    Υποστήριξα, μίλησα και ψήφισα υπέρ της έκθεσης του κ. Jean Denise Lambert σχετικά με τη διαδικασία χορήγησης ασύλου και προστασία στις περιοχές προέλευσης (2004/2121(INI)) περί ασύλου. Το μεγαλύτερο μέρος της έκθεσης ήταν θετικό και συμβάδιζε με την πολιτική του κόμματός μας. Ωστόσο, έχω έντονες επιφυλάξεις αναφορικά με το σημείο 19 που αναφέρει: “θεωρεί ότι μια αποφασιστική κοινή εξωτερική πολιτική και πολιτική ασφάλειας δεσμεύει την ΕΕ να δώσει προτεραιότητα στην επίλυση των μακροχρόνιων προστριβών και την αποτροπή των προστριβών·”
<P>
Το Sinn Féin πιστεύει ότι η ΕΕ μέσω των κρατών μελών πρέπει να διαδραματίσει σημαντικότερο ρόλο στην αποτροπή και επίλυση των προστριβών καθώς και στην προώθηση του διαλόγου και των διαπραγματεύσεων ως εναλλακτική λύση στη στρατιωτική παρέμβαση. Ωστόσο, ανησυχούμε για τις κινήσεις εντός της ΕΕ προς την ανάπτυξη μιας κοινής εξωτερικής πολιτικής και πολιτικής ασφάλειας, καθώς αυτό θα υπονόμευε την εθνική κυριαρχία. Το καταλληλότερο όχημα για την αντιμετώπιση τέτοιων θεμάτων είναι μέσω της συνεργασίας των κρατών μελών και υπό την αιγίδα των Ηνωμένων Εθνών. Η ΕΕ πρέπει να διαδραματίσει περισσότερο ενεργό ρόλο στην επίλυση των προστριβών και την πρόληψη εντός αυτού του πλαισίου. 
<SPEAKER ID="146" LANGUAGE="PT" NAME="Figueiredo (GUE/NGL )," AFFILIATION="γραπτώς">
<SPEAKER ID="147" LANGUAGE="SV" NAME="Goudin, Lundgren και Wohlin (IND/DEM )," AFFILIATION="γραπτώς">
<SPEAKER ID="148" LANGUAGE="FR" NAME="Lang (NI )," AFFILIATION="γραπτώς">
<P>
   . – Η έκθεση αυτή αποτελεί ένα νέο επιπλέον βήμα για την υιοθέτηση μιας ενιαίας διαδικασίας χορήγησης ασύλου. Κατά περίεργο τρόπο, αυτή δεν αφορά μόνον τους πολιτικούς πρόσφυγες, οι οποίοι ωστόσο θα έπρεπε να είναι οι μόνοι που θα δικαιούνταν να υποβάλλουν αίτηση χορήγησης ασύλου βάσει της Σύμβασης της Γενεύης. Αφορά επίσης όλους εκείνους οι οποίοι θα μπορούσαν να τύχουν “επικουρικής προστασίας”, δηλαδή όσους δεν μπορούν να επιστρέψουν στις εστίες τους λόγω της γενικής κατάστασης στη χώρα προέλευσής τους. Η μελλοντική διαδικασία χορήγησης ευρωπαϊκού ασύλου θα αφορά κατά συνέπεια όλους εκείνους οι οποίοι επιθυμούν να μεταναστεύσουν. Είναι αλήθεια ότι, στη χωρίς σύνορα Ευρώπη των Βρυξελλών, υπάρχει η πολιτική παράδοση να ευνοείται συστηματικά η μετανάστευση. Εξάλλου, η παράγραφος 25 της εν λόγω έκθεσης αναφέρει ότι χρειάζεται “μια κοινή διαδικασία χορήγησης ασύλου εντός της ΕΕ, βασιζόμενη σε υψηλά πρότυπα παροχής”.
<SPEAKER ID="149" LANGUAGE="PT" NAME="Marques (PPE-DE )," AFFILIATION="γραπτώς">
<P>
   . Θα ήθελα να συγχαρώ την κ. Lambert για τη σημαντική και επίκαιρη έκθεσή της σχετικά με τη διαδικασία παροχής ασύλου και προστασίας στις περιοχές καταγωγής. Επικροτώ την έκθεση, ιδιαίτερα στο σημείο όπου προτείνει, πέρα από τη σημερινή ευρωπαϊκή κοινή πολιτική ασύλου, τη δημιουργία μέτρων για την ανάπτυξη πιο εύτακτης και οργανωμένης εισόδου στην ΕΕ ατόμων που χρήζουν διεθνούς προστασίας και την ενίσχυση της δυνατότητας προστασίας των περιοχών καταγωγής.
<P>
Οι στατιστικές αποδεικνύουν ότι το 2003 περίπου το 70% των μεταναστών σε όλο τον κόσμο παρέμειναν στην περιοχή καταγωγής τους. Συνεπώς, είναι σημαντικό να προσφέρουμε μεγαλύτερη και καλύτερης ποιότητας προστασία σε αυτές τις περιοχές, αλλά πρέπει να είμαστε σαφείς ότι αυτό είναι πέραν της σημερινής ευθύνης της ΕΕ να προσφέρει προστασία στο πλαίσιο διεθνών συμφωνιών. 
<SPEAKER ID="150" LANGUAGE="EN" NAME="Martin, David (PSE )," AFFILIATION="γραπτώς">
<SPEAKER ID="151" LANGUAGE="EN" NAME="McDonald (GUE/NGL )," AFFILIATION="γραπτώς">
<P>
    Υποστήριξα, μίλησα και ψήφισα υπέρ της έκθεσης του Jean Denise Lambert σχετικά με τη διαδικασία χορήγησης ασύλου και προστασίας στις περιοχές προέλευσης (2004/2121(INI)) περί ασύλου. Το μεγαλύτερο μέρος της έκθεσης ήταν θετικό και συνάδει με την πολιτική του κόμματός μας. Ωστόσο, έχω έντονες επιφυλάξεις αναφορικά με το σημείο 19 που αναφέρει: “θεωρεί ότι μια αποφασιστική κοινή εξωτερική πολιτική και πολιτική ασφάλειας δεσμεύει την ΕΕ να δώσει προτεραιότητα στην επίλυση των μακροχρόνιων προστριβών και την αποτροπή των προστριβών·”
<P>
Το Sinn Féin πιστεύει ότι η ΕΕ μέσω των κρατών μελών πρέπει να διαδραματίσει σημαντικότερο ρόλο στην αποτροπή και επίλυση των προστριβών καθώς και στην προώθηση του διαλόγου και των διαπραγματεύσεων ως εναλλακτική λύση στη στρατιωτική παρέμβαση. Ωστόσο, ανησυχούμε για τις κινήσεις εντός της ΕΕ προς την ανάπτυξη μιας κοινής εξωτερικής πολιτικής και πολιτικής ασφάλειας, καθώς αυτό θα υπονόμευε την εθνική κυριαρχία. Το καταλληλότερο όχημα για την αντιμετώπιση τέτοιων θεμάτων είναι μέσω της συνεργασίας των κρατών μελών και υπό την αιγίδα των Ηνωμένων Εθνών. Η ΕΕ πρέπει να διαδραματίσει περισσότερο ενεργό ρόλο στην επίλυση των προστριβών και την πρόληψη εντός αυτού του πλαισίου. 
<SPEAKER ID="152" LANGUAGE="PT" NAME="Queiró (PPE-DE )," AFFILIATION="γραπτώς">
<SPEAKER ID="153" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<SPEAKER ID="154" LANGUAGE="" NAME="Τούσσας (GUE/NGL )," AFFILIATION="γραπτώς">
<SPEAKER ID="155" LANGUAGE="" NAME="" AFFILIATION="">
<SPEAKER ID="156" LANGUAGE="SV" NAME="Goudin, Lundgren και Wohlin (IND/DEM )," AFFILIATION="γραπτώς">
<SPEAKER ID="157" LANGUAGE="FR" NAME="Le Pen, Marine (NI )," AFFILIATION="γραπτώς">
<P>
   . – Παντού στην Ευρώπη, η χρήση ναρκωτικών αυξάνεται. Ο αριθμός των θανάτων που οφείλονται σε υπερβολική δόση στην Ευρωπαϊκή Ένωση ανέρχεται περίπου σε 7 000 ετησίως, ενώ τριπλάσιος είναι ο αριθμός θανάτων που συνδέονται έμμεσα με τη χρήση ναρκωτικών (αυτοκτονίες, βία, AIDS, τροχαία, κ.ο.κ).
<P>
Τέλος, δεν πρέπει να διαχωρίζουμε τα ναρκωτικά σε μαλακά και σκληρά, διότι κανένα δεν είναι ακίνδυνο. Εξάλλου, αυτή η υπερβολικά απλουστευτική ταξινόμηση είχε ως συνέπεια σημαντική αύξηση της κατανάλωσης κάνναβης. Ας μην ξεχνάμε ότι η σχέση ανάμεσα στη χρήση αυτών των ναρκωτικών και την ψυχική υγεία αποδείχθηκε επιστημονικά με το ποσοστό περιπτώσεων σχιζοφρένιας να είναι κατά 30 έως 50% υψηλότερο στους χρήστες κάνναβης. 
<SPEAKER ID="158" LANGUAGE="NL" NAME="Maaten (ALDE )," AFFILIATION="γραπτώς">
<SPEAKER ID="159" LANGUAGE="EN" NAME="Martin, David (PSE )," AFFILIATION="γραπτώς">
<P>
Τα μέτρα για την καταπολέμηση της εμπορίας ναρκωτικών θα απειλούσαν μια από τις σημαντικότερες πηγές εισοδήματος του οργανωμένου εγκλήματος και των τρομοκρατικών οργανώσεων. Για παράδειγμα, σύμφωνα με την έκθεση της Europol για το οργανωμένο έγκλημα, η παραγωγή και η διακίνηση ναρκωτικών συνεχίζουν να αποτελούν τη βασική δραστηριότητα των εγκληματικών ομάδων στην ΕΕ. Κανένας άλλος τομέας οργανωμένου εγκλήματος δεν είναι τόσο προσοδοφόρος.
<SPEAKER ID="160" LANGUAGE="EN" NAME="Moraes (PSE )," AFFILIATION="γραπτώς">
<P>
    Η αντιπροσωπεία του Εργατικού Κόμματος στο Ευρωπαϊκό Κοινοβούλιο ψήφισε υπέρ της έκθεσης Catania σχετικά με τη στρατηγική της ΕΕ κατά των ναρκωτικών γιατί πιστεύουμε ότι παρέχει μια αναλυτική προσέγγιση για την αντιμετώπιση των βλαβών που προκάλεσαν συγκεκριμένα ναρκωτικά στους ανθρώπους και για το φαύλο κύκλο του εγκλήματος, της βίας και της διακίνησης που προκαλείται από το εμπόριο ορισμένων ουσιών. Αναφέρεται στη μείωση των βλαβών, του εθισμού και του εγκλήματος.
<P>
Όσον αφορά την τροπολογία 2 περί διανομής ορισμένων ουσιών υπό ελεγχόμενες συνθήκες, η αντιπροσωπεία του Εργατικού Κόμματος στο Ευρωπαϊκό Κοινοβούλιο καταψήφισε και τα δύο τμήματά της, καθώς δεν πιστεύουμε ότι η τροπολογία αυτή εμπλουτίζει την έκθεση ή συμβαδίζει με τη στρατηγική για την καταπολέμηση των ναρκωτικών της βρετανικής κυβέρνησης, την οποία στηρίζει πλήρως η αντιπροσωπεία του Εργατικού Κόμματος στο Ευρωπαϊκό Κοινοβούλιο. 
<SPEAKER ID="161" LANGUAGE="PT" NAME="Queiró (PPE-DE )," AFFILIATION="γραπτώς">
<P>
   . Το θέμα που έχουμε ενώπιόν μας είναι η στρατηγική της ΕΕ ενάντια στα ναρκωτικά, την οποία το Συμβούλιο αποφάσισε να θεσπίσει τον Ιούνιο του 2004 και η οποία θα τεθεί προς έγκριση στο επόμενο Ευρωπαϊκό Συμβούλιο. Η έκθεση αυτή είναι αντίθετη προς τον χαρακτήρα των θεμελιωδών εννοιών της ΕΕ, καθώς επιλέγει να στηρίξει την άποψη ότι η στρατηγική που εφαρμόζεται τώρα δεν αποδίδει καρπούς, ότι παραβιάζει ενίοτε τα δικαιώματα των πολιτών και ότι, κατά συνέπεια, πρέπει να ακολουθήσουμε έναν διαφορετικό δρόμο· προτείνει ακόμα και την αποποινικοποίηση ορισμένων ναρκωτικών. Επιπλέον –και αυτό έχει νόημα με τη λογική της έκθεσης– υποστηρίζει ότι η αρχή της επικουρικότητας δεν είναι πολύ σημαντική σε αυτόν τον τομέα.
<SPEAKER ID="162" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<SPEAKER ID="163" LANGUAGE="FR" NAME="Roure (PSE )," AFFILIATION="γραπτώς">
<P>
   . – Το Συμβούλιο θα αποφασίσει στις 16 και 17 Δεκεμβρίου σχετικά με τη νέα στρατηγική καταπολέμησης των ναρκωτικών στην Ευρωπαϊκή Ένωση για την περίοδο 2005-2012. Μια πολιτική συμφωνία έχει ήδη επιτευχθεί στους κόλπους του Συμβουλίου με αδιαφάνεια και χωρίς τον δημοκρατικό έλεγχο του Κοινοβουλίου. Πράγματι, το Συμβούλιο τήρησε επιφυλακτική στάση στα επαναλαμβανόμενα αιτήματά μας για ενημέρωση σχετικά με την πρόοδο των διαπραγματεύσεων, παρά το γεγονός ότι, την ίδια στιγμή, εμείς συζητούσαμε το ίδιο θέμα στην Επιτροπή Πολιτικών Ελευθεριών, Δικαιοσύνης και Εσωτερικών Υποθέσεων.
<P>
Σήμερα, υπερψήφισα την έκθεση του κ Catania διότι το Ευρωπαϊκό Κοινοβούλιο οφείλει να δείξει στο Συμβούλιο ποιο είναι το όραμά του για τη νέα στρατηγική καταπολέμησης των ναρκωτικών για τα επόμενα χρόνια.
<SPEAKER ID="164" LANGUAGE="" NAME="Τούσσας (GUE/NGL )," AFFILIATION="γραπτώς">
<SPEAKER ID="165" LANGUAGE="" NAME="Πρόεδρος." AFFILIATION="">
<SPEAKER ID="166" LANGUAGE="" NAME="Πρόεδρος." AFFILIATION="(Η συνεδρίαση διακόπτεται στις 13.55 και συνεχίζεται στις 15.05)">
<SPEAKER ID="167" LANGUAGE="" NAME="" AFFILIATION="Αντιπροέδρου">
<SPEAKER ID="168" LANGUAGE="LV" NAME="Kristovskis (UEN )." AFFILIATION="">
<P>
    Κυρία Πρόεδρε, θα ήθελα να κάνω μια προσωπική δήλωση σύμφωνα με τις διατάξεις του άρθρου 145 του Κανονισμού.
<SPEAKER ID="169" LANGUAGE="" NAME="Πρόεδρος." AFFILIATION="">
<P>
   Ευχαριστώ, κύριε Kristovskis, γι’ αυτήν την προσωπική δήλωση. Οι υπηρεσίες του Κοινοβουλίου θα εξετάσουν αυτό που είπατε και θα εξετάσουν κατά πόσον μπορεί να αρχίσει σχετική έρευνα. 
<SPEAKER ID="170" LANGUAGE="" NAME="Πρόεδρος." AFFILIATION="">
<P>
   –Η ημερήσια διάταξη προβλέπει τη συζήτηση της έκθεσης (A6-0065/2004) του κ. Van Orden σχετικά με την πρόοδο της Βουλγαρίας στην πορεία προς την ένταξη (COM (2004)0657 – C6-0150/2004 – 2004/2183(INI)). 
<SPEAKER ID="171" LANGUAGE="EN" NAME="Van Orden (PPE-DE )," AFFILIATION="εισηγητής">
<P>
   . – Κυρία Πρόεδρε, πέρασαν σχεδόν εννέα χρόνια από την ημερομηνία που η Βουλγαρία υπέβαλε επίσημη αίτηση για ένταξη στην Ευρωπαϊκή Ένωση. Από τότε, σημειώθηκαν στη χώρα σημαντικές πολιτικές και οικονομικές αλλαγές: έγινε μέλος του ΝΑΤΟ στις αρχές του έτους και τώρα βρίσκεται στο δρόμο για προσχώρηση στην Ευρωπαϊκή Ένωση την 1η Ιανουαρίου 2007. Δεν βλέπω σημαντικά εμπόδια σε αυτό και έχω τη βεβαιότητα ότι το Ευρωπαϊκό Συμβούλιο, όταν θα συνεδριάσει στο τέλος αυτής της εβδομάδας, δεν θα επικυρώσει απλώς αυτή την άποψη, αλλά θα ορίσει και ημερομηνία για υπογραφή της Συνθήκης Προσχώρησης στις αρχές του νέου έτους. Η Βουλγαρία πρέπει να αξιολογηθεί ανάλογα με τις δικές της επιδόσεις και η πρόοδός της δεν πρέπει απαραίτητα να συνδέεται με εκείνη άλλων κρατών μελών. Γι’ αυτόν τον λόγο, μπορεί να χρειαστεί να υπογραφεί μια μεμονωμένη Συνθήκη Προσχώρησης για τη Βουλγαρία.
<P>
Επιτρέψτε μου να αναφερθώ σε ορισμένες από τις αλλαγές που έγιναν στη Βουλγαρία. Από τη μια πλευρά, αναγνωρίζουμε ότι τα κριτήρια προσχώρησης και οι προθεσμίες που ορίζονται από την Ευρωπαϊκή Επιτροπή έχουν αποτελέσει έναν εξωτερικό καταλύτη για αλλαγή. Ωστόσο, από την άλλη πλευρά, η εσωτερική δυναμική της χώρας έχει αλλάξει σημαντικά το πολιτικό και κοινωνικό τοπίο στη Βουλγαρία, καθώς άλλαξε πρόσωπομετά την κατάρρευση του κομμουνισμού το 1990. Αυτές οι αλλαγές πραγματοποιούνται όχι μόνο επειδή επιμένει η Ευρωπαϊκή Ένωση, αλλά γιατί είναι θετικές για τη Βουλγαρία και είναι αυτό που επιθυμούν οι ίδιοι οι Βούλγαροι.
<P>
Η Βουλγαρία είναι πλέον μια οικονομία της αγοράς σε πλήρη λειτουργία και έχει αναγνωριστεί ως τέτοια από το 2002. Έχει επιτευχθεί μακροοικονομική σταθερότητα, περιλαμβανομένης της επαρκούς σταθερότητας των τιμών και βιώσιμων δημοσίων οικονομικών και εξωτερικών λογαριασμών. Εξετάζοντας για παράδειγμα ορισμένους βασικούς οικονομικούς δείκτες, το ΑΕγχΠ της Βουλγαρίας αυξήθηκε κατά 6% το πρώτο τρίμηνο του 2004 έναντι 4,3% το 2003, κατέχοντας ένα από τα μεγαλύτερα ποσοστά μεταξύ των υποψηφίων για ένταξη στην ΕΕ χωρών και των νέων κρατών μελών. Το ποσοστό ανεργίας υποχωρεί συνεχώς από το 2002: παραμένει σε πολύ υψηλά επίπεδα, καθώς βρίσκεται στο 12%, αλλά συνεχίζει να υποχωρεί. Οι ξένες άμεσες επενδύσεις ανήλθαν σε επίπεδα ρεκόρ το τρέχον έτος. Τεράστια πρόοδος έχει επίσης σημειωθεί στον τομέα των ιδιωτικοποιήσεων: το 80% της οικονομίας ανήκει πλέον στον ιδιωτικό τομέα.
<P>
Ωστόσο, η υπόθεση δεν είναι εύκολη. Υπάρχουν ακόμη τομείς ανησυχίας τους οποίους επισημαίνω από το 1999. Το οργανωμένο έγκλημα και η διαφθορά αποτελούν εμπόδιο στις μεταρρυθμίσεις στη Βουλγαρία, με συνέπειες σε όλους τους κλάδους της οικονομίας και της κοινωνίας. Έχω επιστήσει ιδιαίτερη προσοχή στην αύξηση των πόρων που θα στοχεύουν στη βελτίωση της κοινωνικής πρόνοιας των παιδιών και των ιδρυμάτων που φιλοξενούν παιδιά. Έχω απευθύνει έκκληση για σύσταση μιας αυτόνομης υπηρεσίας που θα διαθέτει τους απαραίτητους πόρους ώστε να διασφαλίσει την υλοποίηση των μεταρρυθμίσεων που σχετίζονται με την κοινωνική πρόνοια για παιδιά.
<P>
Η ίδια στρατηγική προσέγγιση πρέπει να υιοθετηθεί για την ενσωμάτωση της κοινότητας των Ρόμα στη βουλγαρική κοινωνία. Η Βουλγαρία, με τη βοήθεια της Ευρωπαϊκής Επιτροπής, πρέπει να καταβάλει μια ακόμη πιο αποφασιστική προσπάθεια για να επισπεύσει την ενσωμάτωση των Ρόμα στην ευρύτερη κοινωνία, ιδίως μέσω ευκαιριών εκπαίδευσης και απασχόλησης, να βελτιώσει τις συνθήκες διαβίωσης και την πρόσβαση σε υγειονομική περίθαλψη και οικογενειακό προγραμματισμό. Υπάρχει επίσης μια άλλη πλευρά στο πρόβλημα: οι ίδιοι οι Ρόμα πρέπει να προσαρμοστούν. Αυτό το σημείο μπορεί να μην είναι δημοφιλές σε ορισμένους κύκλους, αλλά είναι ο μοναδικός τρόπος που μπορεί να επιφέρει πραγματικές αλλαγές στο ζήτημα των Ρόμα. Την τελευταία τετραετία, έχουν διατεθεί για το ζήτημα των Ρόμα περισσότερα από 160 εκατομμύρια ευρώ από κοινοτικούς πόρους. Ωστόσο, η αλλαγή πρέπει να πραγματοποιηθεί εκ των έσω καθώς και από την πλευρά της κυβέρνησης.
<P>
Τέλος, θα ήθελα να εκμεταλλευτώ αυτή την ευκαιρία για να τονίσω τη δοκιμασία που περνούν οι Βουλγάρες νοσοκόμες που φυλακίστηκαν στη Λιβύη και τώρα απειλούνται με θανατική ποινή. Καλώ όλους τους βουλευτές να υπογράψουν τη γραπτή δήλωση αριθ. 61 που ζητά την άμεση απελευθέρωσή τους.
<P>
Η Βουλγαρία γνωρίζει τις προκλήσεις που θα παρουσιαστούν. Πιστεύω ότι το Ευρωπαϊκό Συμβούλιο θα ολοκληρώσει επισήμως στις 17 Δεκεμβρίου τις διαπραγματεύσεις με τη Βουλγαρία και θα θέσει ημερομηνία για υπογραφή της Συνθήκης Προσχώρησης την άνοιξη του 2005. Αυτό θα αποτελέσει σημαντικό επίτευγμα, αλλά οι μεταρρυθμίσεις και οι αλλαγές πρέπει να συνεχιστούν τόσο στη Βουλγαρία όσο και στην ίδια την ΕΕ. 
<SPEAKER ID="172" LANGUAGE="EN" NAME="Nicolaï," AFFILIATION="Συμβούλιο">
<P>
    Κυρία Πρόεδρε, βρισκόμαστε στην ιδιαιτέρως ευχάριστη θέση να σας ενημερώσουμε επισήμως ότι στις 13 Δεκεμβρίου 2004 το Συμβούλιο Γενικών Υποθέσεων έκλεισε τις διαπραγματεύσεις με τη Βουλγαρία. Θα ξεκινήσουμε τώρα την τελευταία, πολύ σημαντική φάση πριν από την ένταξη στην ΕΕ. Τα δύο εναπομείναντα έτη πρέπει να αξιοποιηθούν για την προσεκτική προετοιμασία για την ένταξη.
<P>
Οι διαπραγματεύσεις με τη Βουλγαρία έκλεισαν σε τεχνικό επίπεδο τον Ιούνιο του 2004. Αυτό αντικατοπτρίζει την πρόοδο που έχει σημειώσει τα τελευταία χρόνια η βουλγαρική κυβέρνηση, η οποία αύξησε την εμπιστοσύνη των συμμετεχόντων και οδήγησε στην ανάληψη όλων των υποχρεώσεων για την ένταξη έως τον Ιανουάριο του 2007. Ωστόσο, όπως αναφέρει σαφέστατα η Επιτροπή Εξωτερικών Υποθέσεων στην πρόταση ψηφίσματος του ΕΚ σχετικά με την πρόοδο που έχει σημειωθεί στην πορεία προς την ένταξη, πρέπει να παρακολουθήσουμε στενά την πρόοδο που μένει ακόμη να σημειώσει η Βουλγαρία. Οι δεσμεύσεις που αναλήφθηκαν στο κεφάλαιο για τη Δικαιοσύνη και τις Εσωτερικές Υποθέσεις ίσως απαιτήσουν αναθεώρηση του Συντάγματος, στο πλαίσιο μιας μακράς και δύσκολης διαδικασίας.
<P>
Ένα ιστορικό βήμα θα πραγματοποιηθεί στις 17 Δεκεμβρίου, όταν λήξουν οι διαπραγματεύσεις του πέμπτου γύρου διεύρυνσης. Η παρακολούθηση του τελευταίου μέρους της πέμπτης διεύρυνσης θα συνεχιστεί έως το 2007, προκειμένου να καλωσορίσουμε τα δύο νέα, αναμενόμενα με ενθουσιασμό, μέλη που θα είναι τότε έτοιμα να ενταχθούν στην Ευρωπαϊκή Ένωση. Όπως επεσήμανε η κ. Kuneva τον Οκτώβριο, θα ήθελε να δημοσιεύσει την έκθεση παρακολούθησης σε έναν μεγάλο τοίχο στη Σόφια, προκειμένου να συνεχιστεί η διαδικασία. Πιστεύω ότι η Βουλγαρία έχει σημειώσει σημαντική πρόοδο, κάτι το οποίο μας εμπνέει εμπιστοσύνη για το πολυσχιδές έργο που απομένει να γίνει.
<P>
Το Συμβούλιο ανυπομονεί για την οριστικοποίηση της Συνθήκης Προσχώρησης, με σκοπό την υπογραφή της την άνοιξη του 2005, ύστερα από την κατάθεση της Συνθήκης στο Ευρωπαϊκό Κοινοβούλιο. 
<SPEAKER ID="173" LANGUAGE="EN" NAME="Rehn," AFFILIATION="Επιτροπή">
<P>
    Κυρία Πρόεδρε, έχει περάσει πολύς καιρός από τότε που η Βουλγαρία υπέβαλε αίτηση για ένταξη στην ΕΕ το 1995 και εγκαινίασε τις διαπραγματεύσεις το 2000. Εχθές, η ΕΕ οριστικοποίησε τις ενταξιακές διαπραγματεύσεις με τη Βουλγαρία στη διάσκεψη προσχώρησης, με σκοπό να πραγματοποιηθεί η προσχώρηση την 1η Ιανουαρίου του 2007 και να μπορέσει να υπογραφεί η Συνθήκη Προσχώρησης την άνοιξη του προσεχούς έτους.
<P>
Θα ήθελα επίσης να ευχαριστήσω το Ευρωπαϊκό Κοινοβούλιο για τη συνεχή και σταθερή του στήριξη στη φιλοδοξία της Βουλγαρίας να προσχωρήσει στην Ευρωπαϊκή Ένωση και να συγχαρώ τον εισηγητή, κ. Van Orden, για την ορθή και αμερόληπτη έκθεση που έχει εκπονήσει.
<P>
Γενικά, η Βουλγαρία έχει εδραιώσει και εμβαθύνει τη σταθερότητα των θεσμών της. Η συνέχιση αυτής της πορείας μεταρρυθμίσεων θα καταστήσει τη χώρα ικανή να αντιμετωπίσει τις ανταγωνιστικές πιέσεις και δυνάμεις της αγοράς εντός της Ευρωπαϊκής Ένωσης. Θα χρειαστεί, ωστόσο, να παρακολουθήσουμε στενά ορισμένους τομείς. Σκοπός μας τώρα είναι η εντατικοποίηση της παρακολούθησης των δεσμεύσεων που έχουν αναληφθεί και η συνέχιση των προετοιμασιών γενικότερα, προκειμένου να διασφαλιστεί ότι η πρόοδος θα συνεχιστεί μετά το κλείσιμο των διαπραγματεύσεων, καθώς και ότι η Βουλγαρία θα είναι πραγματικά έτοιμη για ένταξη το 2007.
<P>
Από τον Νοέμβριο του 2005, η Επιτροπή θα παρουσιάζει ετήσιες αναλυτικές εκθέσεις παρακολούθησης για το Συμβούλιο και το Κοινοβούλιο, ακολουθώντας την ίδια μεθοδολογία που χρησιμοποιήθηκε για τα νέα κράτη μέλη που εντάχθηκαν στην Ένωση τον Μάιο του 2004. Αυτές οι εκθέσεις θα επικεντρώνονται ιδιαίτερα στη δημόσια διοίκηση, στο δικαστικό σώμα και στον αγώνα για την καταπολέμηση της διαφθοράς, καθώς και στις προηγούμενες επιδόσεις αναφορικά με τις οικονομικές μεταρρυθμίσεις.
<P>
Χρειάζεται επίσης να υπολογίσουμε μια μεγαλύτερη περίοδο μεταξύ της ολοκλήρωσης των διαπραγματεύσεων και της επίσημης ημερομηνίας ένταξης από ό,τι στα προηγούμενα κύματα προσχωρήσεων νέων κρατών μελών. Συμφωνήθηκε ένας συγκεκριμένος μηχανισμός διασφάλισης, ο οποίος επιτρέπει στην Επιτροπή να προτείνει στο Συμβούλιο να αποφασίσει ομόφωνα και οποιαδήποτε στιγμή την αναβολή της ημερομηνίας ένταξης κατά ένα έτος έως τον Ιανουάριο του 2008, εάν υπάρχουν σαφείς ενδείξεις ότι η Βουλγαρία είναι καταφανώς απροετοίμαστη.
<P>
Επιτρέψτε μου να ολοκληρώσω λέγοντας ότι συμμερίζομαι τα συμπεράσματα της έκθεσης του εισηγητή σας, κ. Van Orden, τα οποία συμβαδίζουν σε γενικές γραμμές με την περιοδική έκθεση 2004. Η Επιτροπή θα συνεχίσει να τηρεί ενήμερο το Ευρωπαϊκό Κοινοβούλιο σχετικά με την πρόοδο της Βουλγαρίας στην πορεία προς την προσχώρηση.
<P>
Η Βουλγαρία προβλέπεται να προσχωρήσει την 1η Ιανουαρίου 2007. Με την προσχώρηση της Βουλγαρίας και της Ρουμανίας, θα ολοκληρωθεί ο πέμπτος γύρος της διεύρυνσης της ΕΕ. Συνεπώς, η Μαύρη Θάλασσα θα γίνει μια νέα παράκτια ζώνη για μια διευρυμένη και ενωμένη Ευρώπη. 
<SPEAKER ID="174" LANGUAGE="ES" NAME="Dührkop Dührkop (PSE )," AFFILIATION="συντάκτρια της γνωμοδότησης της Επιτροπής Προϋπολογισμών">
<P>
   . – Κυρία Πρόεδρε, ως συντάκτρια της γνωμοδότησης της Επιτροπής Προϋπολογισμών, θα ήθελα να ξεκινήσω επισημαίνοντας ότι η οικονομική προενταξιακή συνδρομή που χορηγήθηκε στη Βουλγαρία για την περίοδο 2000-2004 ανήλθε σε περίπου 178 εκατομμύρια ευρώ ετησίως από το πρόγραμμα PHARE, το SAPARD και το μέσο ISPA.
<P>
Η Επιτροπή Προϋπολογισμών υποστηρίζει επίσης ένα επιπλέον ποσό 200 εκατομμυρίων ευρώ από το πρόγραμμα PHARE για την περίοδο 2000-2006 για την παύση της λειτουργίας του πυρηνικού σταθμού του Κοζλοντούι.
<P>
Εκφράζει επίσης ικανοποίηση διότι την άνοιξη του 2004 θεσπίστηκε ένα νέο χρηματοδοτικό πλαίσιο για τη Βουλγαρία και η Επιτροπή υιοθέτησε μια συνεπή προσέγγιση περιορίζοντας τη δέσμη βοήθειας σε μια περίοδο τριών ετών από την προσχώρηση της Βουλγαρίας το 2007 προκειμένου να μπορέσουμε να την προσαρμόσουμε σε μελλοντικές πολιτικές μεταρρυθμίσεις που ενδέχεται να είναι απαραίτητες ως αποτέλεσμα των νέων δημοσιονομικών προοπτικών.
<SPEAKER ID="175" LANGUAGE="DE" NAME="Posselt (PPE-DE )," AFFILIATION="εξ ονόματος της Ομάδας">
<P>
   . – Κυρία Πρόεδρε, η Βουλγαρία είναι, σε αντίθεση με την Τουρκία, μια σαφώς ευρωπαϊκή χώρα η οποία σημειώνει τεράστια πρόοδο. Ήμουν παρών το 1990, όταν η Βουλγαρία επιχείρησε για πρώτη φορά να διεξαγάγει ελεύθερες εκλογές. Υπήρχε ακόμη κάποια νοθεία, αλλά και ένα εντυπωσιακό δημοκρατικό κίνημα. Υπήρχαν πολλά που θυμίζουν τη σημερινή κατάσταση στην Ουκρανία.
<P>
Θα ήθελα να επωφεληθώ της ευκαιρίας για να απευθύνω έκκληση και στον Πρόεδρο του Συμβουλίου να κάνει δεκτή την Κροατία στην επόμενη σύνοδο κορυφής χωρίς υπεκφυγές και ειδικούς όρους και να καταβάλει έντονες προσπάθειες προκειμένου να εξασφαλιστεί ότι θα αρχίσουν χωρίς καθυστέρηση οι διαπραγματεύσεις με την Κροατία. Και οι δύο αυτές χώρες πρέπει να γίνουν μέλη της Ευρωπαϊκής Ένωσης εντός της τρέχουσας δεκαετίας και η εξαίρετη έκθεση του κ. Van Orden αποτελεί σημαντική συμβολή σε αυτό. Η Βουλγαρία κατάφερε κυρίως να υπάρχει υπερκομματική συνεργασία μεταξύ του πρωθυπουργού Saxe-Coburg-Gotha και του προέδρου της χώρας. Αυτό συνιστά την προϋπόθεση για να μπορέσει αυτή η χώρα τα επόμενα χρόνια να διανύσει με επιτυχία τον δρόμο που οδηγεί στην ΕΕ. Υπάρχει εσωτερική δημοκρατική σταθερότητα και ομοψυχία, παρά κάποιες κρίσεις, και στην οικονομία. Θα ήθελα να πω ότι χαίρομαι γι’ αυτήν την εξέλιξη και ότι η Βουλγαρία είναι σε καλό δρόμο. Θα μπορούσα να συνοψίσω την αγόρευσή μου λέγοντας: “ναι” στη Βουλγαρία. 
<SPEAKER ID="176" LANGUAGE="HU" NAME="Dobolyi (PSE )," AFFILIATION="εξ ονόματος της Ομάδας">
<P>
   .  Θέλω να συγχαρώ τον κ. van Orden για την εξαίρετη έκθεσή του, που πιστεύω ότι είναι καρπός πολύ σκληρής δουλειάς, θέλω δε να ευχαριστήσω επίσης την Επιτροπή για το έξοχο έργο που επιτέλεσε σε σχέση με τις υποψήφιες χώρες. Από τεχνική σκοπιά, η Βουλγαρία εκπλήρωσε όλα τα κεφάλαια της διαπραγμάτευσης για την ένταξη και οδεύει σαφώς να γίνει πλήρες μέλος της Ευρωπαϊκής Ένωσης τον Ιανουάριο του 2007. Σύμφωνα με την έκθεση, η Βουλγαρία συνεχίζει να εκπληρώνει τα κριτήρια της Κοπεγχάγης και τα μέτρα που λαμβάνει για την επιτυχή εφαρμογή τους είναι αποτελεσματικά. Ωστόσο, αυτή η έκθεση τονίζει επίσης ότι εξακολουθούν να υφίστανται ελλείψεις, οι οποίες πρέπει αναπόφευκτα να αντιμετωπιστούν. Πιστεύουμε ότι η Βουλγαρία βρίσκεται στον δρόμο της ένταξης και θα συνεχίσει να καταβάλλει προσπάθειες για την επιτυχή εφαρμογή των μεταρρυθμίσεων, για τις οποίες δεσμεύτηκε στο εγγύς μέλλον. Αυτά περιλαμβάνουν κυρίως τη δικαστική μεταρρύθμιση και περαιτέρω ενισχυμένες προσπάθειες για την καταπολέμηση του οργανωμένου εγκλήματος και της διαφθοράς.
<P>
Η έκθεση χαιρετίζει τις θετικές αλλαγές, που πραγματοποιούνται στον τομέα των μειονοτικών δικαιωμάτων, που είχαν ως αποτέλεσμα την έγκριση, την 1η Ιανουαρίου 2004, της λεγόμενης νομοθεσίας κατά των διακρίσεων. Η έκθεση τονίζει επίσης τη σημασία των πρακτικών συνεπειών της νομοθεσίας, καθώς οι διακρίσεις κατά των Ρόμα εξακολουθούν να υφίστανται σε ευρεία κλίμακα. Η έκθεση επιβεβαιώνει ότι η Βουλγαρία ανταποκρίνεται στα οικονομικά κριτήρια και επισημαίνει ότι είναι λειτουργούσα οικονομία της αγοράς και την ώρα της ένταξης θα είναι σε θέση να αντιμετωπίσει την πίεση του ανταγωνισμού και τις δυνάμεις της αγοράς εντός της Ένωσης. Το Ευρωπαϊκό Κοινοβούλιο και η Σοσιαλιστική Ομάδα θα συνεχίσουν το σύστημα παρακολούθησης, διασφαλίζοντας παράλληλα ότι το εγχείρημα εξελίσσεται ικανοποιητικά και ότι εκπληρώνονται οι υποχρεώσεις. Βάσει των προσπαθειών και της προόδου των μεταρρυθμίσεων στη Βουλγαρία, η Σοσιαλιστική Ομάδα ελπίζει ότι η Βουλγαρία θα υπογράψει και θα επικυρώσει τη Συνθήκη Ένταξης το συντομότερο δυνατόν και θα καταστεί μέλος της Ευρωπαϊκής Ένωσης το 2007. 
<SPEAKER ID="177" LANGUAGE="DE" NAME="Lambsdorff (ALDE )," AFFILIATION="εξ ονόματος της Ομάδας">
<P>
   . – Κυρία Πρόεδρε, κύριε Επίτροπε, κύριε Προεδρεύων του Συμβουλίου, κυρίες και κύριοι, η εξέλιξη της ενταξιακής διαδικασίας της Βουλγαρίας αξιολογείται και από την Ομάδα μου ως επιτυχής, με κάποιους απαραίτητους περιορισμούς που αφορούν λεπτομέρειες. Ως εκ τούτου θεωρούμε ότι το Σώμα μπορεί να εγκρίνει με ήσυχη συνείδηση την εισδοχή αυτής της χώρας στην Ευρωπαϊκή Ένωση το 2007.
<P>
Υποστηρίζουμε την έκθεση του κ. Van Orden και θα ήθελα να τον συγχαρώ προσωπικά για την καλή συνεργασία, το ίδιο και την κ. Dobolyi του ΕΣΚ. Όπως είπε ο κ. Van Orden, η έκθεση είναι σκοπίμως σύντομη. Ως εκ τούτου, προτείνω να συζητήσουμε όλες τις άλλες τροπολογίες, μερικές εκ των οποίων είναι πολύ αναλυτικές, του χρόνου σε συνάρτηση με τη μεγαλύτερη σε έκταση έκθεση που προβλέπεται.
<P>
Η Βουλγαρία βρίσκεται σε καλό δρόμο αναφορικά με την ένταξή της στην Ευρωπαϊκή Ένωση μέχρι το 2007. Γι’ αυτό θα ήθελα να εκμεταλλευτώ την ευκαιρία για να επισημάνω ένα θεμελιώδες πρόβλημα, συγκεκριμένα το θέμα της πραγματικής τήρησης της αρχής της αξιοκρατίας. Βάσει ταυτόσημων δηλώσεων της Επιτροπής και του Συμβουλίου, η ένταξη κάθε υποψηφίας χώρας πρέπει να εξαρτάται από τις δικές της επιδόσεις. Όμως το να καθυστερεί η ένταξη μιας υποψηφίας χώρας που πληροί τις προϋποθέσεις εξαιτίας της βραδυπορίας άλλων χωρών δεν συνάδει με την εν λόγω αρχή. Αυτή η προσέγγιση έχει ως αποτέλεσμα να εντάσσονται οι μεν πιο γρήγορες χώρες αργότερα, οι δε πιο αργές ενωρίτερα. Με απλά λόγια, όποιος σημειώνει καλές επιδόσεις τιμωρείται και όποιος καθυστερεί ανταμείβεται. Αυτό πρέπει να αλλάξει.
<P>
Αν η ευρωπαϊκή πράξη βρίσκεται σε αντίθεση με την αρχή της αξιοκρατίας, πλήττεται η αξιοπιστία της Ένωσης γενικότερα. Αυτό το έδειξε καθαρά ο Επίτροπος Verheugen με τη διεύρυνση τύπου του Μαΐου τρέχοντος έτους που προκάλεσε ζημιά στην Ένωση. Καλό θα ήταν να μπορούσαν να έχουν βρεθεί ενωρίτερα εδώ οι πιο γρήγορες υποψήφιες χώρες, όπως η Εσθονία και η Σλοβενία. Η Ομάδα μου ανέκαθεν ζητούσε χωριστές συνθήκες προσχώρησης για τη Βουλγαρία και τη Ρουμανία, μόνο για τον παραπάνω λόγο, δηλαδή προς χάριν της αξιοπιστίας της Ευρωπαϊκής Ένωσης και όχι, ασφαλώς, γιατί αμφιβάλλει για την ευρωπαϊκή προοπτική των χωρών αυτών. Ο κ. Watson υποστήριξε ξανά τη θέση αυτή σήμερα το πρωί στην Ολομέλεια.
<SPEAKER ID="178" LANGUAGE="NL" NAME="Meijer (GUE/NGL )," AFFILIATION="εξ ονόματος της Ομάδας">
<P>
Σε αντίθεση με τη Ρουμανία, τα προβλήματα στη Βουλγαρία δεν είναι μεγαλύτερα από ό,τι σε ορισμένα από τα τωρινά κράτη μέλη της ΕΕ. Για αυτό και το σωστό είναι να δοθεί στη Βουλγαρία καθεστώς πλήρους μέλους στην ΕΕ από το 2007. Υπάρχει ισχυρός ιστορικός και γλωσσικός δεσμός μεταξύ της Βουλγαρίας και του σλαβόφωνου τμήματος της Μακεδονίας. Το 1878, μια δυτικοευρωπαϊκή παρέμβαση της τελευταίας στιγμής απέτρεψε την ένωση των δύο μερών. Θα ήταν χρήσιμο αν οι διαπραγματεύσεις για την ένταξη της Μακεδονίας –σε σχέση με την οποία η Επιτροπή Εξωτερικών Υποθέσεων με όρισε εισηγητή– γίνουν παράλληλα με εκείνες για την Κροατία, που επίσης έχει τις ρίζες της στην πρώην Γιουγκοσλαβία, ούτως ώστε να καλωσορίσουμε ταυτόχρονα τους Βούλγαρους και τους Μακεδόνες στην Ευρωπαϊκή Ένωση. 
<SPEAKER ID="179" LANGUAGE="PL" NAME="Czarnecki, Ryszard (NI )." AFFILIATION="">
<P>
    Κυρία Πρόεδρε, κυρίες και κύριοι, ελπίζω ο κ. Posselt να με εγκωμιάσει το ίδιο σύντομα. Δεν είμαι ιδιαίτερα ενθουσιώδης θιασώτης της ασπρόμαυρης ταινίας που παρουσίασε η Ευρωπαϊκή Επιτροπή με τον τίτλο “η καλή Ρουμανία και η κακή Βουλγαρία”. Οι ασπρόμαυρες ταινίες δεν είναι δημοφιλείς ούτε στην πολιτική ούτε στην πραγματική ζωή. Στη Ρουμανία δεν είναι όλα κακώς κείμενα, ούτε στη Βουλγαρία όλα καλώς κείμενα, όπως φαίνεται από την εικόνα που σκιαγράφησαν οι ερασιτέχνες καλλιτέχνες της Ευρωπαϊκής Επιτροπής.
<P>
Είναι γεγονός ότι η Βουλγαρία σημείωσε πρόοδο και ότι πρέπει να ενταχθεί στην Ευρωπαϊκή Ένωση την 1η Ιανουαρίου 2007. Ταυτόχρονα, όμως, η Βουλγαρία δεν έχει πράξει πολλά από εκείνα που θα όφειλε να είχε πράξει. Θέλω να αναφέρω ορισμένα συγκεκριμένα σημεία. Πρώτον, ποιο είναι, άραγε, το νόημα της συμμόρφωσης της βουλγαρικής νομοθεσίας προς την κοινοτική νομοθεσία, αν η υλοποίηση αυτής της νομοθεσίας εξακολουθεί να καθυστερεί; Δεύτερον, η εμπορία ανθρώπων, ιδίως γυναικών και παιδιών, συνεχίζει να αποτελεί σοβαρό πρόβλημα. Τρίτον, το σύστημα υιοθεσίας και η έλλειψη σχετικής διαφάνειας, καθώς και η κατάσταση στα βουλγαρικά ορφανοτροφεία και τα ειδικά σχολεία, εξακολουθούν να αποτελούν πηγή ανησυχίας. Τέταρτον, υπάρχουν επίσης ανησυχίες όσον αφορά την κατάσταση των ενηλίκων σε ψυχιατρικά νοσοκομεία, και αυτό περιλαμβάνεται στην πρόταση ψηφίσματος του Ευρωπαϊκού Κοινοβουλίου. Πέμπτον, η συνεχιζόμενη απουσία μεταρρυθμίσεων του δικαστικού συστήματος, που υστερεί σημαντικά έναντι των ευρωπαϊκών προτύπων, αποτελεί την αχίλλειο πτέρνα της Σόφιας. Το έκτο σημείο που θέλω να αναφέρω είναι η εκτεταμένη διαφθορά, που αποτελεί αγκάθι στο πλευρό της Βουλγαρίας καθώς εισέρχεται στην ΕΕ, δεδομένου ότι πλήττει πολλούς τομείς και επίπεδα της κυβέρνησης και είναι παντού αισθητή. Τις τελευταίες εβδομάδες, επισκέφθηκα τη Βουλγαρία δύο φορές, και οι παρατηρήσεις μου σε καμία περίπτωση δεν είναι απλή επανάληψη αναφορών από εκθέσεις, αλλά αντανακλούν εκείνο που είναι πρόδηλο στον καθένα. Το έβδομο σημείο είναι το οργανωμένο έγκλημα. Η βουλγαρική κυβέρνηση συμπεριφέρεται σαν χορωδία κινέζικης όπερας, όπου η χορωδία τραγουδά “να ξεφύγουμε, να ξεφύγουμε” σε τρία μέρη του έργου, αλλά παραμένει στο ίδιο σημείο όλη την ώρα. Η βουλγαρική κυβέρνηση επαναλαμβάνει συνεχώς ότι λαμβάνει μέτρα για την καταπολέμηση της μαφίας, φαίνεται όμως ότι διεξάγει κυρίως πόλεμο λέξεων. Η μαφία εξακολουθεί να αποτελεί σοβαρό πρόβλημα. Ταυτόχρονα, όμως, και η ΕΕ λαμβάνει ενίοτε μέτρα που είναι ακατανόητα για τη βουλγαρική κοινή γνώμη. Για παράδειγμα, πρόσφατα ζήτησε να κλείσει ένα εργοστάσιο πυρηνικής ενέργειας στο Κοζλοντούι, έστω και αν τεράστια ποσά από τα χρήματα των βουλγάρων φορολογουμένων δαπανήθηκαν για τον εκσυγχρονισμό του τα τελευταία χρόνια.
<P>
Συνοψίζοντας, κυρία Πρόεδρε, κυρίες και κύριοι συνάδελφοι, παρά τις επιφυλάξεις αυτές πρέπει να χαιρετίσουμε το γεγονός ότι στην ευρωπαϊκή μας οικογένεια πρόκειται να ενταχθεί ένα έθνος με ιστορία άνω των 1300 ετών. Η ιστορία της Βουλγαρίας είναι μακρύτερη εκείνης πολλών από τα παρόντα κράτη μέλη της ΕΕ. Θέλω να καλωσορίσω τη Βουλγαρία σε κάτι στο οποίο θα έπρεπε να βρίσκεται εδώ και πολλά χρόνια. Είμαι βέβαιος ότι η Βουλγαρία θα νιώσει σαν στο σπίτι της στην ΕΕ, που αποτελεί Ένωση πατρίδων. 
<SPEAKER ID="180" LANGUAGE="" NAME="Παπαστάμκος (PPE-DE )." AFFILIATION="">
<P>
Ως προς το θέμα μας τώρα, η Βουλγαρία είχε αξιοσημείωτη πρόοδο για τη μετάβασή της σε μια πλουραλιστική δημοκρατία και λειτουργική οικονομία της αγοράς συμμορφούμενη προς τις ευρωπαϊκές επιταγές τόσο σε πολιτικό όσο και σε οικονομικό επίπεδο. Η ένταξη της Βουλγαρίας στην Ευρωπαϊκή Ένωση το 2007, σε συνδυασμό με την πρόσφατη ένταξή της στο ΝΑΤΟ, είναι μια ιδιαίτερα θετική εξέλιξη τόσο για την ίδια τη χώρα όσο και για την ευρύτερη περιοχή της Νοτιοανατολικής Ευρώπης. Θέλω να πιστεύω ότι η περίπτωση της Βουλγαρίας θα αποτελέσει παράδειγμα και για τις χώρες των Δυτικών Βαλκανίων στην πορεία του ευρωπαϊκού προσανατολισμού τους.
<P>
Στο σημείο αυτό, θα ήθελα να ζητήσω από την Ευρωπαϊκή Επιτροπή, στο πλαίσιο της κοινοτικής πολιτικής για τις συνορεύουσες περιοχές (border regions) με υποψήφια κράτη, την εκπόνηση νέας μελέτης σχετικά με τις επιπτώσεις που θα επιφέρει η ένταξη της Βουλγαρίας και της Ρουμανίας στις συνορεύουσες περιοχές των κρατών μελών. Θα πρέπει υπενθυμίσω σχετικά, ότι η ίδια η Ευρωπαϊκή Επιτροπή, διά στόματος του αρμοδίου Επιτρόπου κ. Verheugen, έχει κρίνει ότι περιοχές, όπως παραδείγματος χάριν της Βορειοανατολικής Ελλάδας οι οποίες μάλιστα συνορεύουν και με τις δύο χώρες, αντιμετωπίζουν μακράν την πιο δύσκολη κατάσταση σε ευρωπαϊκό επίπεδο.
<P>
Οι πολιτικές και οι δράσεις της Ευρωπαϊκής Ένωσης για την προώθηση της διακρατικής, διαπεριφερειακής και διασυνοριακής συνεργασίας, καθώς και για την αντιμετώπιση των επιπτώσεων της διεύρυνσης στην ανάπτυξη και απασχόληση των όμορων περιοχών, θα πρέπει να συνεχιστούν και να ενισχυθούν. Επίσης, ειδική μέριμνα θα πρέπει να ληφθεί κατά την κατανομή των πόρων και την εκπόνηση των προγραμμάτων για την εδαφική συνεργασία της νέας προγραμματικής περιόδου 2007-2013. 
<SPEAKER ID="181" LANGUAGE="ES" NAME="Riera Madurell (PSE )." AFFILIATION="">
<P>
Όπως έχει επίσης επισημανθεί, προτείνεται να εκσυγχρονιστούν οι μονάδες 5 και 6 του πυρηνικού σταθμού του Κοζλοντούι, και γι’ αυτό θα απαιτηθούν επιπρόσθετα κονδύλια, εφόσον οι συνεισφορές της Ευρωπαϊκής Ένωσης είναι σαφώς ανεπαρκείς. Απαιτούνται κεφάλαια από διεθνείς χορηγούς, μολονότι δεν βλέπουμε την κυβέρνηση να θέτει αυτό το θέμα ως προτεραιότητά της, όπως θα έπρεπε να κάνει.
<SPEAKER ID="182" LANGUAGE="SL" NAME="Kacin, Jelko (ALDE )," AFFILIATION="εξ ονόματος της Ομάδας">
<SPEAKER ID="183" LANGUAGE="" NAME="Παφίλης (GUE/NGL )." AFFILIATION="">
<P>
Οι συνέπειες της ενταξιακής διαδικασίας και των ταπεινωτικών όρων που δέχθηκαν οι κυβερνήσεις αυτών των χωρών είναι ήδη ορατές. Μας μιλήσατε για επιτυχίες. Ακούστε λοιπόν τις επιτυχίες: Στη Βουλγαρία ο κατώτατος μισθός είναι 61 ευρώ και 69 ευρώ στη Ρουμανία, έναντι 1173 ευρώ στη Γαλλία και 605 ευρώ στην Ελλάδα. Η αλματώδης αύξηση των εισαγωγών, σε συνδυασμό με την κατακόρυφη μείωση των εξαγωγών, οδήγησε σε αύξηση των ελλειμμάτων. Η αγοραστική δύναμη, κυρίες και κύριοι, στη Ρουμανία βρίσκεται στο 60% της αντίστοιχης του 1989. Η βιομηχανία έχει καταστραφεί, η αγροτική παραγωγή υπολειτουργεί.
<SPEAKER ID="184" LANGUAGE="NL" NAME="Maat (PPE-DE )." AFFILIATION="">
<P>
   – Κυρία Πρόεδρε, αυτή η συζήτηση αποτελεί δείγμα έκφρασης συγχαρητηρίων στη Βουλγαρία, μολονότι είναι αυτονόητο ότι υπάρχουν ακόμα πολλά προβλήματα, και μένει να γίνουν πολλά ακόμα. Πολλά, βεβαίως, μένουν να γίνουν ακόμα στο πεδίο των ανθρωπίνων δικαιωμάτων και της εμπορίας ανθρώπων, κάνουν όμως ό,τι μπορούν, πράγμα που στο παρελθόν δεν ήταν προφανές. Αυτός είναι ο λόγος που πιστεύω ότι η Βουλγαρία πρέπει να μπορέσει να ενταχθεί στην Ευρωπαϊκή Ένωση το 2007. Είναι μέλος της οικογένειά μας. Θέλω, επίσης, να στρέψουμε περισσότερο την προσοχή μας στη συζήτηση για την ένταξη της Βουλγαρίας από ό,τι στη συζήτηση για την Τουρκία. Εν τέλει, η Βουλγαρία είναι μια πραγματικά ευρωπαϊκή χώρα, που βρίσκεται μεταξύ της παλαιάς και της νέας Ευρώπης, και αξίζει την αμέριστη προσοχή μας.
<P>
Μπορώ να διαβλέψω ορισμένα προβλήματα όσον αφορά την ένταξή της. Αν και υπάρχουν, βεβαίως, προβλήματα στην ίδια τη Βουλγαρία, το μεγαλύτερο πρόβλημα ενδεχομένως να το έχει η Ευρωπαϊκή Ένωση. Γεγονός είναι ότι η χρηματοδότηση για την ένταξή της δεν είναι ακόμα ολοκληρωμένη. Μετά το 2007, θα συζητήσουμε για τις δημοσιονομικές προοπτικές μέχρι το 2013, και εκπλήσσομαι με τη συζήτηση που διεξάγεται στο Συμβούλιο και αλλού, όπου αναφέρεται ότι ενδεχομένως να καταφέρουμε να εξασφαλίσουμε ένα ποσοστό 1% του Ακαθάριστου Εγχωρίου Προϊόντος. Αν δείτε όλες τις προβλέψεις που έγιναν, δεν αναφέρεται καμία χρηματοδότηση για την ένταξη της Βουλγαρίας.
<P>
Θέλω να προβώ σε ένα καίριας σημασίας σχόλιο απευθυνόμενος στην Επιτροπής, η οποία είχε δίκιο που είπε ότι χρειάζεται περισσότερα χρήματα από 1%. Εάν, πάντως, κοιτάξουμε επί παραδείγματι τις προτάσεις για τη γεωργία, διαπιστώνουμε ότι αυτές δεν περιλαμβάνουν προϋπολογισμό για τη βουλγαρική γεωργία, ενώ η ανάπτυξη της υπαίθρου στη Βουλγαρία θα διαδραματίσει καίριο ρόλο στην ανάπτυξη αυτής της χώρας. Όποιος αγαπά την ύπαιθρο, αγαπά την ίδια τη χώρα και κάνει όντως κάτι για το μέλλον αυτής της χώρας. Συνεπώς, με ενδιαφέρει να ακούσω με ποιόν τρόπο το Συμβούλιο προτίθεται να χρηματοδοτήσει αυτή την ένταξη και πώς μπορούμε να διασφαλίσουμε κατά τον σωστό και δέοντα τρόπο ότι η Βουλγαρία θα γίνει μια πραγματικά ευρωπαϊκή χώρα το 2007.
<SPEAKER ID="185" LANGUAGE="" NAME="Μπεγλίτης (PSE )." AFFILIATION="">
<P>
Πρώτον, είναι ο τομέας της προστασίας του περιβάλλοντος, της πυρηνικής ασφάλειας, της διαχείρισης των πυρηνικών αποβλήτων και της ποιότητας των υδάτων των ποταμών. Οι αντιδραστήρες 3 και 4 του πυρηνικού σταθμού στο Κοσλοντούι πρέπει να κλείσουν το 2006, σύμφωνα με τη δέσμευση που έχουν αναλάβει οι βουλγαρικές αρχές, και να προχωρήσει κανονικά ο εκσυγχρονισμός των πυρηνικών εγκαταστάσεων με κοινοτική χρηματοδότηση από το πρόγραμμα PHARE και από την Ευρωπαϊκή Τράπεζα Ανασυγκρότησης και Ανάπτυξης.
<P>
Η Ευρωπαϊκή Επιτροπή πρέπει, με τους μηχανισμούς που προβλέπονται, με τις ετήσιες αξιολογικές εκθέσεις και με τις ρήτρες διασφάλισης να παρακολουθεί στενά και μετά την ένταξη της Βουλγαρίας την 1η Ιανουαρίου 2007, την αποτελεσματική εφαρμογή του κοινοτικού κεκτημένου και να διασφαλίζει τα κοινοτικά συμφέροντα. 
<SPEAKER ID="186" LANGUAGE="EN" NAME="Nicolaï," AFFILIATION="Συμβούλιο">
<P>
    Κυρία Πρόεδρε, εκτιμώ τα θετικά σχόλια των βουλευτών του Κοινοβουλίου σχετικά με την προσχώρηση της Βουλγαρίας. Ο κ. Posselt, ο κ. Maat, η κ. Dobolyi και άλλοι ήταν σαφέστατοι στο θέμα. Οι βουλευτές είπαν ότι υπάρχουν ακόμη πολλές ανησυχίες. Αυτό αληθεύει. Για αυτόν ακριβώς τον λόγο έχουμε το πλαίσιο, τη διαδικασία της περαιτέρω παρακολούθησης και ενός επιπλέον σημείου αναφοράς και, εάν χρειαστεί, περαιτέρω κυρώσεις, περαιτέρω διασφάλιση για ένα επιπλέον έτος πριν από την προσχώρηση.
<P>
Αναφορικά με το οικονομικό θέμα που επισημάνθηκε από τον κ. Maat και άλλους, δεν νομίζω ότι πρέπει να ανησυχούμε. Οι οικονομικές επιπτώσεις της προσχώρησης καλύπτονται ήδη στο επονομαζόμενο οικονομικό πακέτο για τα έτη 2007-09. Αυτό είναι ανεξάρτητο από τις νέες δημοσιονομικές προοπτικές.
<P>
Θα ήθελα να ευχαριστήσω τον εισηγητή, τον κ. Van Orden, για την ικανοποιητική και ισορροπημένη έκθεσή του. Χαιρετίζω πραγματικά τα συμπεράσματά της. 
<SPEAKER ID="187" LANGUAGE="FI" NAME="Rehn," AFFILIATION="Επιτροπή">
<P>
Πρώτα θα μιλήσω για τη διασύνδεση Ρουμανίας και Βουλγαρίας. Είναι γεγονός ότι συντάσσεται σχέδιο κοινής Συμφωνίας Ένταξης για αυτές τις χώρες. Από την άλλη μεριά, όπως εξήγησε με πολλή σαφήνεια ο κ. Nicolaï, η κάθε χώρα αντιμετωπίζεται βάσει διαφοροποιημένης προσέγγισης, και ιδίως τώρα η διαδικασία είναι στα τελευταία της στάδια και το σύστημα παρακολούθησης και οι ρήτρες διασφάλισης είναι μέσα που εξασφαλίζουν ότι η κάθε χώρα αξιολογείται σε συνάρτηση με την ικανότητά της να υλοποιεί τις μεταρρυθμίσεις και τις υποχρεώσεις που χρειάζεται να εκπληρώσει προτού ενταχθεί στην Ένωση.
<P>
Θέλω, επίσης, να τονίσω ότι ούτε η Βουλγαρία είναι ακόμα έτοιμη να γίνει μέλος: απαιτείται να περατώσει σημαντικό ακόμα έργο, την ίδια στιγμή όμως, η Βουλγαρία έχει όλες τις δυνατότητες να εκπληρώσει τις υποχρεώσεις της ούτως ώστε να μπορέσει να ενταχθεί στην Ευρωπαϊκή Ένωση την 1η Ιανουαρίου 2007.
<P>
Θα μιλήσω, τώρα, για τη διαφθορά, στην οποία εστίασαν το ενδιαφέρον τους πολλοί ομιλητές. Όντως, έτσι συμβαίνει και συμφωνώ με τις απόψεις που εκφράστηκαν. Η Βουλγαρία εκπόνησε προσφάτως μια αποφασιστική στρατηγική καταπολέμησης της διαφθοράς. Στοχεύει ιδίως στη βελτίωση των συνοριακών ελέγχων, στη βελτίωση του έργου της τροχαίας και των θεσμών, εν γένει, και στην καταπολέμηση της διαφθοράς στη βουλγαρική δημόσια διοίκηση. Σε αυτό, μάλιστα, επικεντρώνεται κατεξοχήν το υποπρόγραμμα 4 του προγράμματος PHARE και σε αυτό προφανέστατα θα επικεντρωθεί ακόμα περισσότερο την ερχόμενη διετία, το 2005-2006.
<P>
Τρίτο και τελευταίο, θέλω να μιλήσω για την κατάσταση των μειονοτήτων, ιδίως δε εκείνης των Ρόμα. Στη Βουλγαρία, ψηφίστηκε προσφάτως και τέθηκε σε ισχύ νέα νομοθεσία κατά των διακρίσεων. Τέθηκε σε εφαρμογή φέτος τον Ιανουάριο και στην παρούσα φάση υλοποιείται σε συνδυασμό με ένα πρόγραμμα δράσης κατά των διακρίσεων προκειμένου να βελτιωθεί το καθεστώς των μειονοτήτων. Παρακολουθούμε πολύ προσεκτικά τη νέα αυτή νομοθεσία και την υλοποίηση του προγράμματος δράσης για να το υποστηρίξουμε. Χαίρομαι, επίσης, που και άλλοι ευρωπαϊκοί οργανισμοί, όπως το Συμβούλιο της Ευρώπης, στο διπλανό μας κτίριο, στρέφει την προσοχή του σε αυτό το θέμα και εργάζεται για τη βελτίωση του καθεστώτος των Ρόμα. Θα ήμασταν βεβαίως όλοι παρόντες στην εναρκτήρια τελετή του Φόρουμ του Συμβουλίου της Ευρώπης για τους Ρόμα, σήμερα στις 12.00, την ίδια όμως ώρα συζητούσαμε και διεξήγατε ψηφοφορία για την πολύ σημαντική έκθεση σχετικά με την Τουρκία· δυστυχώς, λοιπόν, δεν μπορέσαμε να παρευρεθούμε.
<P>
Θέλω να ευχαριστήσω το Ευρωπαϊκό Κοινοβούλιο για την υποστήριξη και τη συμβολή του, και συγχαίρω τον εισηγητή, τον κ. Van Orden, καθώς και τη Βουλγαρία, η οποία ευελπιστούμε να αποτελέσει παράδειγμα για ολόκληρη τη Βαλκανική. 
<SPEAKER ID="188" LANGUAGE="" NAME="Πρόεδρος." AFFILIATION="">
<P>
   –Η συζήτηση έληξε. Η ψηφοφορία θα διεξαχθεί αύριο στις 11.30. 
<SPEAKER ID="189" LANGUAGE="" NAME="" AFFILIATION="Αντιπροέδρου">
<SPEAKER ID="190" LANGUAGE="" NAME="Πρόεδρος." AFFILIATION="">
<P>
   –Η ημερήσια διάταξη προβλέπει τη συζήτηση της έκθεσης (A6-0061/2004) του κ. Moscovici, εξ ονόματος της Επιτροπής Εξωτερικών Υποθέσεων, σχετικά με την πρόοδο της Ρουμανίας στην πορεία προς την ένταξη [2004/2184(INI)]. Καλώ τον κ. Moscovici να λάβει τον λόγο, και τον ενημερώνω ότι ο χρόνος ομιλίας του είναι πέντε λεπτά. 
<SPEAKER ID="191" LANGUAGE="FR" NAME="Moscovici (PSE )," AFFILIATION="εισηγητής">
<P>
Ταυτόχρονα, δεν μπορούμε να αγνοήσουμε την αδιαμφισβήτητη πρόοδο σε πολλούς τομείς. Η Επιτροπή αναγνώρισε ότι η Ρουμανία πληροί τα πολιτικά κριτήρια της Κοπεγχάγης· η χώρα έχει αρχίσει τη μεταρρύθμιση της δημόσιας διοίκησης ενώ έχει επίσης ξεκινήσει η μεταρρύθμιση του Συντάγματος. Το δικαστικό σύστημα, το έχω πει, αρχίζει να βελτιώνεται και διαπιστώνουμε επίσης πρόοδο σε θέματα προστασίας του παιδιού –ζήτημα που έθεσε εξάλλου και το Κοινοβούλιό μας– μολονότι θα μπορούσαν να προχωρήσουν ακόμη περισσότερο. Συνολικά λοιπόν, πιστεύω ότι η Ρουμανία άκουσε τις συστάσεις της Επιτροπής και του Κοινοβουλίου μας, ιδιαίτερα τις συστάσεις οι οποίες είχαν διατυπωθεί με την παρότρυνση της προηγούμενης εισηγήτριας, κ. Nicholson.
<P>
Όμως, είναι αναγκαίο να εφαρμοστεί η εγκριθείσα νομοθεσία, ιδιαίτερα η νομοθεσία για την ελεύθερη κυκλοφορία εμπορευμάτων και κεφαλαίων, για τον οικονομικό έλεγχο, το περιβάλλον, τη βιομηχανική παραγωγή, την περιφερειακή πολιτική και τα θέματα δικαιοσύνης και εσωτερικών υποθέσεων. Αυτή η εκτίμηση, την οποία ελπίζω ισορροπημένη, αιτιολογεί τα συμπεράσματα τα οποία συνιστώ, και τα οποία είναι τα εξής: τίποτε δεν εμποδίζει σήμερα την υπογραφή μιας κοινής συνθήκης ένταξης –επιμένω, κοινής συνθήκης ένταξης– με τη Ρουμανία και τη Βουλγαρία, στις αρχές του 2005, για ένταξη το 2007. Πρόκειται σαφώς για πολιτική απόφαση, αλλά το Κοινοβούλιο και η Επιτροπή πρέπει να παρακολουθούν εκ του σύνεγγυς τις εξελίξεις μέσω όλων αυτών των δράσεων παρακολούθησης και λοιπών εκθέσεων τις οποίες μπορούμε να παρουσιάσουμε εδώ.
<SPEAKER ID="192" LANGUAGE="EN" NAME="Nicolaï," AFFILIATION="Συμβούλιο">
<P>
    Κύριε Πρόεδρε, βρίσκομαι στην ιδιαιτέρως ευχάριστη θέση να σας ενημερώσω επισήμως ότι στις 14 Δεκεμβρίου 2004 το Συμβούλιο Γενικών Υποθέσεων έκλεισε τις διαπραγματεύσεις και με τη Ρουμανία. Όπως είπα αναφερόμενος στη Βουλγαρία, γίνεται ένα νέο βήμα προς μια πραγματικά επανενωμένη Ευρώπη, που βασίζεται σε αμοιβαία αποδεκτές αρχές δημοκρατίας και κράτους δικαίου.
<P>
Τα δύο εναπομείναντα κεφάλαια, τα οποία θεωρούνται και τα πιο δύσκολα –πολιτική ανταγωνιστικότητας και δικαιοσύνη και εσωτερικές υποθέσεις– έκλεισαν τεχνικά από το Συμβούλιο Γενικών Υποθέσεων στις 14 Δεκεμβρίου 2004. Πιστεύω ότι καταφέραμε να βρούμε σωστές λύσεις για όλα τα θέματα που θίχτηκαν τις τελευταίες εβδομάδες μέσω μιας στενής και εποικοδομητικής συνεργασίας ανάμεσα στην Επιτροπή και το Συμβούλιο.
<P>
Η Ευρωπαϊκή Ένωση αναμένει από τη Ρουμανία να τηρήσει όλες τις δεσμεύσεις της και να λάβει όλα τα απαραίτητα μέτρα εντός των προθεσμιών που αναφέρονται στη θέση της ΕΕ. Σε αυτό το πλαίσιο, θα πρέπει να υπενθυμίσω τη δικλείδα ασφαλείας που έχουμε στη διάθεσή μας. Τον Οκτώβριο του 2005, η Επιτροπή θα παρουσιάσει στο Συμβούλιο μια γραπτή έκθεση στην οποία θα αξιολογεί την πρόοδο της Ρουμανίας στον τομέα της πολιτικής ανταγωνισμού. Τυχόν σοβαρές παραλείψεις στην εν λόγω έκθεση για τις δεσμεύσεις που έχει αναλάβει η Ρουμανία βάσει της ευρωπαϊκής συμφωνίας και/ή την τήρηση των δεσμεύσεων μπορεί να αποτελέσουν τη βάση για μια σύσταση της Επιτροπής να τεθούν σε εφαρμογή οι ρήτρες διασφάλισης, ιδίως η ρήτρα αναβολής της προσχώρησης της Ρουμανίας κατά ένα έτος. Σε αυτή την περίπτωση, το Συμβούλιο μπορεί να αποφασίσει με ειδική πλειοψηφία.
<P>
Οι διαπραγματεύσεις στο εν λόγω κεφάλαιο είναι εκτενείς και λεπτομερείς. Η Ρουμανία έχει αναλάβει σημαντικό αριθμό δεσμεύσεων σε όλους τους τομείς του κεκτημένου δικαιοσύνης και εσωτερικών υποθέσεων. Υπάρχουν πολλοί τομείς στους οποίους πρέπει να δοθεί ιδιαίτερη προσοχή, όπως η εφαρμογή του σχεδίου δράσης του Σένγκεν, η διασφάλιση υψηλού επιπέδου ελέγχου και παρακολούθησης των εξωτερικών συνόρων της Ένωσης, η εφαρμογή των μεταρρυθμίσεων στο δικαστικό σώμα, η εντατικοποίηση του αγώνα για την καταπολέμηση της διαφθοράς ώστε να διασφαλιστεί ότι οι περιπτώσεις διαφθοράς αντιμετωπίζονται με ταχύτητα και διαφάνεια, η επίτευξη σημαντικής προόδου στη συμπλήρωση ενός μεγάλου αριθμού κενών θέσεων στις αστυνομικές δυνάμεις, καθώς και η ανάπτυξη και εφαρμογή μιας συνεκτικής πολυετούς στρατηγικής για την καταπολέμηση του εγκλήματος. Αυτά τα θέματα αναφέρθηκαν επίσης στην έκθεση του κ. Moscovici για τη Ρουμανία.
<P>
Χαιρετίζω τη δήλωση του κ. Moscovici στην έκθεση που αναφέρει ότι το Ευρωπαϊκό Κοινοβούλιο θα παρακολουθεί επίσης τις εξελίξεις στη Ρουμανία και ενθαρρύνω τη νέα ρουμανική κυβέρνηση να εκπληρώσει τις δεσμεύσεις που ανέλαβε κατά τη διάρκεια των διαπραγματεύσεων.
<P>
Καθίσταται απολύτως σαφές ότι η έκθεση που εγκρίθηκε από το Ευρωπαϊκό Κοινοβούλιο τον Μάρτιο του 2004 έχει εκπληρώσει τον σκοπό της ως μέσο αφύπνισης της ρουμανικής κυβέρνησης. Έτσι το αντιλήφθηκε η ρουμανική κυβέρνηση και πείστηκε να εντατικοποιήσει τη στρατηγική και τις πολιτικές προσχώρησης. Με χαροποίησε το γεγονός ότι το Κοινοβούλιο στην τελευταία του έκθεση για τη Ρουμανία μπόρεσε να συμφωνήσει με τις συστάσεις της περιοδικής έκθεσης της Επιτροπής.
<P>
Από τότε –και παραφράζοντας τα λόγια της Επιτροπής– καταβάλλουμε όλοι μεγάλη προσπάθεια για να ικανοποιήσουμε τους στόχους του Ευρωπαϊκού Κοινοβουλίου, ώστε η έκβαση των διαπραγματεύσεων με τη Βουλγαρία και τη Ρουμανία το 2004 να είναι επιτυχής, βάσει των δικών τους επιδόσεων, με σκοπό την υπογραφή της Συνθήκης Προσχώρησης όσο το δυνατόν συντομότερα εντός του 2005, και όλοι αναμένουμε ότι η Βουλγαρία και η Ρουμανία θα εκπληρώσουν τα οικονομικά κριτήρια και τα κριτήρια του κεκτημένουκαι θα είναι έτοιμες για ένταξη την 1η Ιανουαρίου 2007. 
<SPEAKER ID="193" LANGUAGE="FR" NAME="Rehn," AFFILIATION="Επιτροπή">
<P>
    Κύριε Πρόεδρε, κυρίες και κύριοι βουλευτές, θέλω καταρχάς να ευχαριστήσω τον κ. Moscovici για την κατάθεση μιας ισορροπημένης και εμπεριστατωμένης έκθεσης. Η Επιτροπή θεωρούσε πάντα ευπρόσδεκτη την εποικοδομητική συμμετοχή του Ευρωπαϊκού Κοινοβουλίου κατά τη διαδικασία ένταξης της Ρουμανίας στην Ευρωπαϊκή Ένωση. Θα ήθελα επίσης να ευχαριστήσω το Συμβούλιο για τη γόνιμη συνεργασία του. 
<SPEAKER ID="194" LANGUAGE="EN" NAME="" AFFILIATION="">
<P>
 Κύριε Πρόεδρε, η έκθεσή σας που δημοσιεύτηκε τον Μάρτιο του 2004 ήταν ένα πραγματικό “εγερτήριο σάλπισμα” για τη Ρουμανία. Το γεγονός ότι φανήκατε σκληροί και αρκετά απαιτητικοί, βοήθησε τελικά να σημειωθεί περαιτέρω πρόοδος στις ενταξιακές διαπραγματεύσεις. Οδήγησε, με την ώθηση της Επιτροπής, σε μια σειρά μεταρρυθμίσεων, οι οποίες προβλέπονταν στον περίφημο “Κατάλογο Υποχρεώσεων” της Ρουμανίας, στο πλαίσιο του οποίου οι ρουμανικές αρχές δίνουν μεγαλύτερη έμφαση στη βελτίωση της πολιτικής και οικονομικής διακυβέρνησης.
<P>
Όπως είπε ο κ. Nicolaï, η Ένωση θα ολοκληρώσει τις ενταξιακές διαπραγματεύσεις με τη Ρουμανία την Παρασκευή. Εντούτοις, η ολοκλήρωση των διαπραγματεύσεων δεν σημαίνει το τέλος του έργου. Αντιθέτως, η Ρουμανία πρέπει να χρησιμοποιήσει τη διετία μέχρι το 2007 προκειμένου να γίνει πλήρες μέλος: απαιτείται πολλή σκληρή δουλειά, δέσμευση και κυρίως απόδοση. Θα παρακολουθούμε πολύ προσεκτικά τη συμμόρφωση με τις ανειλημμένες δεσμεύσεις και την πρόοδο των προετοιμασιών γενικώς.
<P>
Επιτρέψτε μου επίσης να επισημάνω ότι στο κεφάλαιο το οποίο αφορά τον ανταγωνισμό και τις κρατικές ενισχύσεις, η Επιτροπή δεν ήταν σε θέση να προτείνει προσωρινή ολοκλήρωση των διαπραγματεύσεων. Εντούτοις, το Συμβούλιο, λόγω πρότερων πολιτικών δεσμεύσεων, επέλεξε να ολοκληρώσει τις διαπραγματεύσεις μέχρι τα τέλη του 2004. Ως εκ τούτου, σε στενή συνεργασία με την Προεδρία των Κάτω Χωρών, η Επιτροπή εκπόνησε πρόταση για έναν ενισχυμένο μηχανισμό ελέγχου σχετικά με τις ρήτρες διασφάλισης στους εξής δύο τομείς: δικαιοσύνη και εσωτερικές υποθέσεις, και ανταγωνισμός και κρατικές ενισχύσεις.
<P>
Επιτρέψτε μου να ολοκληρώσω λέγοντας ότι προσυπογράφω τα πορίσματα της έκθεσης του εισηγητή σας, κ. Moscovici, τα οποία ευθυγραμμίζονται, εν γένει, με την περιοδική έκθεση του 2004. Η Επιτροπή θα συνεχίσει να τηρεί ενήμερο το Κοινοβούλιο για την πρόοδο της Ρουμανίας προς την ένταξη. 
<SPEAKER ID="195" LANGUAGE="ES" NAME="Dührkop Dührkop (PSE )," AFFILIATION="συντάκτρια της γνωμοδότησης της Επιτροπής Προϋπολογισμών">
<P>
   . – Κύριε Πρόεδρε, η Επιτροπή Προϋπολογισμών θα ήθελε να επισημάνει ότι η οικονομική προενταξιακή συνδρομή που χορηγήθηκε στη Ρουμανία το 2004 ανήλθε σε 825 εκατομμύρια ευρώ, τα οποία προέρχονται από το εθνικό πρόγραμμα PHARE και τα μέσα SAPARD και ISPA. Θα ήθελα επίσης να επισημάνω ότι το συνολικό ποσό αυτής της βοήθειας ισοδυναμεί με το 1,4% του ΑΕγχΠ της χώρας.
<P>
Όπως και στην περίπτωση της Βουλγαρίας, η Επιτροπή Προϋπολογισμών εκφράζει την ικανοποίησή της για τη θέσπιση την άνοιξη του 2004 του νέου χρηματοδοτικού πλαισίου για την προσχώρηση της Ρουμανίας. Χαίρεται επίσης διότι, όπως και για τη Βουλγαρία, η Επιτροπή πρότεινε τον περιορισμό αυτής της δέσμης βοήθειας σε μια περίοδο τριών ετών προκειμένου να προσαρμοστεί στις μελλοντικές πολιτικές ανάγκες που απορρέουν από τις νέες δημοσιονομικές προοπτικές που πρόκειται να εγκριθούν. Όλη η οικονομική βοήθεια θα εξαρτάται από αυτές τις νέες δημοσιονομικές προοπτικές, αλλά από το 2009 και εξής.
<P>
Σε αντίθεση με αυτό που συνέβη στην περίπτωση της έκθεσης για τη Βουλγαρία, εν προκειμένω η Επιτροπή Προϋπολογισμών επιθυμεί να υπογραμμίσει την ανάγκη να γίνουν διαρκείς προσπάθειες για την ενίσχυση της διοικητικής ικανότητας της Ρουμανίας σε σχέση με τους βασικούς τομείς των τελωνείων, του ΦΠΑ, και των στατιστικών σχετικά με το ακαθάριστο εγχώριο προϊόν. Αυτό σημαίνει ότι πρέπει να αποκτηθεί η απαραίτητη ικανότητα είσπραξης και ελέγχου του ΦΠΑ και των τελωνειακών δασμών, καθώς και αξιόπιστου, ακριβούς και λεπτομερούς υπολογισμού του ακαθάριστου εγχωρίου προϊόντος σύμφωνα με τους κανόνες SEC 95. 
<SPEAKER ID="196" LANGUAGE="ES" NAME="Millán Mon (PPE-DE )," AFFILIATION="εξ ονόματος της Ομάδας">
<P>
   . – Κύριε Πρόεδρε, θα ήθελα καταρχάς να συγχαρώ τον εισηγητή, κ. Moscovici, για την εξαιρετική εργασία που επιτέλεσε σε αυτή την έκθεση για τη Ρουμανία. Θα ήθελα επίσης να τον ευχαριστήσω για την ανοιχτή του στάση και το συναινετικό του πνεύμα.
<P>
Στην πραγματικότητα, η Ρουμανία έχει σημαντικό έργο να επιτελέσει πριν από την προσχώρηση που προβλέπεται για το 2007. Δεν αναφέρομαι μόνο στις διαδικασίες που είναι απαραίτητες για την πλήρη επικύρωση της Συνθήκης· πρέπει επίσης να εντείνει τις προσπάθειές της σε μια σειρά σημαντικών τομέων. Για τον σκοπό αυτόν, πρέπει να πραγματοποιήσει μεταρρυθμίσεις στον τομέα της δημόσιας διοίκησης, πρέπει να βελτιώσει τη δικαστική διοίκηση και να διασφαλίσει την ανεξαρτησία της – ένας τομέας στον οποίο υιοθετήθηκε μια σημαντική δέσμη νομοθετικών μέτρων μερικούς μήνες πριν· πρέπει να ενισχύσει την καταπολέμηση της διαφθοράς, ένα σημαντικό πρόβλημα που εξακολουθεί να επηρεάζει τη χώρα. Και χρειάζονται επίσης προσπάθειες στον τομέα της προστασίας του περιβάλλοντος.
<SPEAKER ID="197" LANGUAGE="CS" NAME="Rouček (PSE )," AFFILIATION="εξ ονόματος της Ομάδας">
<P>
Φυσικά, η Ρουμανία πρέπει να καταβάλει ακόμα σημαντικές προσπάθειες και να σημειώσει αξιοσημείωτη πρόοδο προτού μπορέσει να γίνει δεκτή στην Ευρωπαϊκή Ένωση. Τόσο ο κ. Nicolaï όσο και ο κ. Rehn αναφέρθηκαν λεπτομερώς σε ορισμένες πτυχές. Θέλω να αναφερθώ σε μερικές από αυτές: οι τομείς της δικαιοσύνης και των εσωτερικών υποθέσεων, όπως και παντού στην Ανατολική Ευρώπη, η καταπολέμηση της διαφθοράς και του οργανωμένου εγκλήματος, καθώς και οι συνοριακοί έλεγχοι. Προβλήματα εξακολουθούν να υφίστανται στους τομείς του οικονομικού ανταγωνισμού, των κρατικών ενισχύσεων και, βεβαίως, στην προστασία του φυσικού περιβάλλοντος.
<P>
Παρ’ όλα αυτά, όμως, πιστεύω ότι η Ρουμανία βρίσκεται σε καλό δρόμο. Εναπόκειται στη Ρουμανία και μόνο στη Ρουμανία το αν θα καταφέρει να καλύψει όλες τις ελλείψεις στους ερχόμενους μήνες. Αν όντως επιτύχει, είμαι της γνώμης ότι η Συνθήκη πρέπει να υπογραφεί το 2005, ούτως ώστε Ρουμανία και Βουλγαρία να μπορέσουν να γίνουν δεκτές στην Ευρωπαϊκή Ένωση το 2007. 
<SPEAKER ID="198" LANGUAGE="" NAME="Nicholson of Winterbourne (ALDE )" AFFILIATION="">
<P>
   . – Κύριε Πρόεδρε, ήταν χαρά μου να συνεργαστώ με τον κ. Moscovici για αυτή την εξαιρετική έκθεση. Πράγματι είχα απολαύσει και εκτιμήσει το έργο του στην πρότερή του ιδιότητα ως υπουργού. Είναι το ίδιο ευχάριστο να συνεργάζεται κανείς μαζί του με την ιδιότητα του εισηγητή. Ευχαριστώ τον κ. Moscovici γι’ αυτό το έξοχο έργο.
<P>
Πιστεύω ότι ο πρόεδρος Iliescu –ο οποίος αποσύρεται μετά τη δεύτερη και τελευταία θητεία του– και η κυβέρνησή του, καθώς και ο πρωθυπουργός Nastase, έχουν ολοκληρώσει το έργο τους σε μια ευτυχή συγκυρία. Θα πρέπει να είναι περήφανοι για την επιτυχή ολοκλήρωση της διαδικασίας διεύρυνσης για τη Ρουμανία.
<P>
Έχω καταθέσει μια τροπολογία, την οποία θα ζητούσα από τον κ. Moscovici και τους άλλους συναδέλφους να εξετάσουν προσεκτικά. Αναγνωρίζουν ότι έχω επικεντρώσει την προσοχή μου κυρίως στο θέμα των παιδιών. Ενώ κατάλαβα και σεβάστηκα την υποστήριξη του κ. Moscovici στο αίτημα του πρωθυπουργού Raffarin για την επανεξέταση από μια διεθνή επιτροπή κάποιων ευαίσθητων από ανθρωπιστικής απόψεως περιπτώσεων όπου υπήρξαν προβλήματα με την υιοθεσία σε διεθνές επίπεδο, ωστόσο, παρακαλώ τους συναδέλφους να δεχτούν την τροπολογία μου επί της παραγράφου 17.
<P>
Η έκθεση του κ. Moscovici ζητά τη σύσταση μιας διεθνούς επιτροπής. Δηλαδή μιας επιτροπής εκτός της Ευρωπαϊκής Ένωσης. Η δική μου τροπολογία ζητά από την Επιτροπή να αναλάβει αυτό το θέμα από κοινού με τη ρουμανική κυβέρνηση –πράγμα που είναι και σωστό και πρέπον– καθώς και να υποβάλει τα συμπεράσματά της στην κυβέρνηση της Ρουμανίας και –καθόσον γνωρίζω τις ανησυχίες των συναδέλφων επ’ αυτού– επίσης στο Ευρωπαϊκό Κοινοβούλιο. Ίσως θα μπορούσα να το συζητήσω με τον κ. Moscovici. Είμαι βέβαιη ότι θα βρει ότι αυτό συνάδει περισσότερο με το πνεύμα της Συνθήκης. 
<SPEAKER ID="199" LANGUAGE="NL" NAME="Lagendijk (Verts/ALE )," AFFILIATION="εξ ονόματος της Ομάδας">
<P>
   . – Κύριε Πρόεδρε, κυρίες και κύριοι συνάδελφοι, πρέπει να γίνει σαφές ότι δεν πρόκειται για μια συζήτηση μεταξύ εκείνων που είναι υπέρ της ένταξης της Ρουμανίας στην Ευρωπαϊκή Ένωση και εκείνων που αντιτίθενται. Ούτε η Ομάδα μου έχει ουσιώδεις αντιρρήσεις για την ένταξη της Ρουμανίας, ούτε καν για την 1η Ιανουαρίου 2007.
<P>
Θα σας δώσω δύο παραδείγματα. Τα τελευταία χρόνια, δεν υπήρξε βελτίωση στην κατάσταση των δημοσιογράφων και των μέσων ενημέρωσης στη Ρουμανία· τουναντίον, η κατάσταση επιδεινώθηκε. Αυξήθηκε ο αριθμός των επιθέσεων σε εξέχοντες δημοσιογράφους και οι επικρίσεις που δέχθηκαν συχνά αφορούσαν περιπτώσεις διαφθοράς. Όλες οι ΜΚΟ, όλες οι οργανώσεις που εγκωμιάζουμε –η Διεθνής Διαφάνεια (Transparency International), το Ινστιτούτο για την Ανοικτή Κοινωνία (Open Society Institute), ο ΟΟΣΑ– όλες στέλνουν ένα μήνυμα: η διαφθορά εξακολουθεί να ενδημεί στη Ρουμανία και δεν πρέπει να υποτιμάται. Βέβαια, όλοι εδώ θα διακηρύξουν ότι η διαφθορά θα καταπολεμηθεί· ωστόσο, πόσο στα σοβαρά μπορούμε να πάρουμε τα λόγια ενός κόμματος που έχει την πλειοψηφία στο ρουμανικό κοινοβούλιο και του οποίου ένας βουλευτής –και πρώην υπουργός– υποχρεώθηκε σε παραίτηση πριν από λίγα χρόνια λόγω διαφθοράς, και τώρα είναι αντιπρόεδρος του ιδίου κόμματος και υποψήφιος για τη Γερουσία;
<SPEAKER ID="200" LANGUAGE="NL" NAME="Meijer (GUE/NGL )," AFFILIATION="εξ ονόματος της Ομάδας">
<P>
   . – Κύριε Πρόεδρε, η Ρουμανία έχει μακρά παράδοση αυταρχικών και αντιδημοκρατικών κυβερνήσεων, αριστερών και δεξιών εναλλάξ. Αυτή η παράδοση είναι άρρηκτα συνδεδεμένη με μια μισαλλόδοξη στάση προς τις εθνικές μειονότητές της – τους Ούγγρους, τους Ρόμα και τους Γερμανούς. Ανέκαθεν η προσοχή στρεφόταν σε μεγάλα φράγματα, τεράστια εργοστάσια, κολοσσιαία οικοδομήματα, όχι όμως στα παιδιά του δρόμου, που απειλούνται από την εισπνοή κόλλας ή την πορνεία, ή στη σοβαρή περιβαλλοντική μόλυνση. Στη Rosia Montana, εξακολουθεί να υφίσταται ο κίνδυνος υλοποίησης ενός έργου εξόρυξης χρυσού με τη χρήση χημικών ουσιών ικανών να μολύνουν μακροπρόθεσμα σοβαρά το έδαφος και τον ποταμό. Στις πόλεις, οι εντυπωσιακές προσόψεις κρύβουν παρακμή, εγκατάλειψη και ένδεια. Η ελευθεροτυπία και η ανεξαρτησία της δικαιοσύνης δεν πληρούν τις ευρωπαϊκές προδιαγραφές. Στη γειτονική Μολδαβία, που πέρασε στην εξουσία της Ρωσίας το 1940, αρχικά υπήρχε υποστήριξη για επανένωση, καθώς όμως η Ρουμανία έχει ελάχιστα να προσφέρει σε αυτή τη φάση, η υποστήριξη πλέον μειώθηκε δραστικά.
<P>
Στην προηγούμενη σύνθεσή του, το Ευρωπαϊκό Κοινοβούλιο άσκησε δριμεία κριτική ενόψει του ενδεχομένου η Ρουμανία να εκπληρώσει βραχυπρόθεσμα τα τρέχοντα κριτήρια της ΕΕ όσον αφορά τη δημοκρατία, τα ανθρώπινα δικαιώματα και το περιβάλλον. Αυτός είναι ο λόγος που η Ρουμανία θα ενταχθεί αργότερα από τη Βουλγαρία, το νωρίτερο μαζί με την Κροατία. Με εκπλήσσει η πρόσφατη στροφή 180 μοιρών της Επιτροπής Εξωτερικών Υποθέσεων και η απόρριψη ορισμένων κρίσιμων τροπολογιών. Ο φόβος μήπως και γελοιοποιηθεί η Ρουμανία και η φιλοδοξία της ΕΕ για ταχεία εδαφική επέκταση φαίνονται τώρα πιο επιτακτικής σημασίας από την επίλυση των προβλημάτων. Η Συνομοσπονδιακή Ομάδα της Ευρωπαϊκής Ενωτικής Αριστεράς/Αριστερά των Πρασίνων των Βορείων Χωρών θέλει να καλωσορίσει τη Ρουμανία στην Ευρωπαϊκή Ένωση το συντομότερο δυνατόν, υπό τον όρο ότι, όπως και στην περίπτωση της Τουρκίας, θα εξευρεθούν λύσεις στα προβλήματα στους τομείς της δημοκρατίας, των ανθρωπίνων δικαιωμάτων και του περιβάλλοντος, και αυτό παραμένει για την ώρα τεράστιο εμπόδιο. 
<SPEAKER ID="201" LANGUAGE="NL" NAME="Belder (IND/DEM )," AFFILIATION="εξ ονόματος της Ομάδας">
<P>
   . – Κύριε Πρόεδρε, ως πρώην πλοίαρχος, ο νεοεκλεγείς Πρόεδρος της Ρουμανίας, ο κ. Traian Basescu, κάτι ξέρει από ταραγμένες θάλασσες, γεγονός που του δίνει σημαντικό πλεονέκτημα, καθώς η κατάσταση της χώρας του, της οποίας θα αναλάβει τώρα το πηδάλιο, αντιμετωπίζει στην παρούσα φάση τρικυμισμένες θάλασσες. Επιπλέον, ο Basescu θα είναι ο πρώτος που θα το παραδεχθεί αυτό με ειλικρίνεια. Σε μια συνέντευξή του στη της 26ης Νοεμβρίου, ο Basescu, που είναι νυν δήμαρχος του Βουκουρεστίου, έδωσε την ακόλουθη εξήγηση για τον λόγο που επιχειρεί να αλλάξει την πολιτική πορεία της χώρας του: “Το πρόβλημα είναι η διαφθορά, που σε αυτή τη χώρα έχει αναχθεί σε μορφή διακυβέρνησης”.
<P>
Η έκθεση του κ. Moscovici είναι το ίδιο σαφής για την αποτυχία του Βουκουρεστίου, καθώς αυτό πορεύεται προς τις Βρυξέλλες, και ειλικρινά εκτιμούμε τον τρόπο με τον οποίο το έπραξε κ. Moscovici, ιχνηλατώντας σωστά τις ελλείψεις της Ρουμανίας όσον αφορά τα κριτήρια ένταξης, περιλαμβανομένων των πολιτικών κριτηρίων. Κατά τη συζήτηση προηγούμενων εκθέσεων του Ευρωπαϊκού Κοινοβουλίου για τη Ρουμανία ως υποψήφια χώρα, επέστησα την προσοχή σε παραβιάσεις της ελευθερίας του Τύπου. Δυστυχώς, αυτή η έκθεση αναφέρει εκ νέου αυτές τις παραβιάσεις στην παράγραφο 8. Είναι ολοφάνερο ότι ασκείται φυσική βία σε δημοσιογράφους που ασκούν ερευνητική δημοσιογραφία και ότι η κυβέρνηση ασκεί πίεση σε ασθενή από οικονομικής απόψεως ΜΜΕ.
<P>
Στο πρόσφατο βιβλίο του “Απειλούμενοι δημοσιογράφοι, κακοποιημένοι δημοσιογράφοι”, ο συγγραφέας και δημοσιογράφος Malin Bot επιβεβαίωσε αυτή τη ζοφερή εικόνα. Το βιβλίο είναι μια άμεση καταγγελία για τις συνθήκες περιορισμού του Τύπου που επικρατούν στη Ρουμανία. Συνεπώς, το έργο που πρέπει να επιτελέσει ο κ. Basescu και οι πολιτικοί υποστηρικτές του είναι τεράστιο. Παρεμπιπτόντως, στα καθ’ ημάς, στη Δυτική Ευρώπη, πρέπει να λάβουμε υπόψη τι λέει ο Malin Bot για τον αμφιλεγόμενο ρόλο των δυτικών εκδοτών, που εξαγόρασαν πολλές ρουμανικές εφημερίδες, και που, όπως λέει, “δεν έρχονται στη Ρουμανία για να προασπίσουν τη δημοκρατία, αλλά απλώς για να βγάλουν χρήματα”.
<P>
Ελπίζω η νέα ρουμανική κυβέρνηση να αντιμετωπίσει με απόλυτη σοβαρότητα τα ευρωπαϊκά κριτήρια ένταξης αμέσως μόλις αναλάβει καθήκοντα. Σε τελική ανάλυση, δεν είναι σωστό να τους κατηγορήσουμε για τις δεσμεύσεις που δεν εκπληρώθηκαν από την κυβέρνηση Nastase. Αυτός ο κατάλογος είναι μακρύς και γεμάτος. Επιπλέον, ο καιρός περνάει· λαμβάνοντας υπόψη την ποθητή ημερομηνία ένταξης της 1ης Ιανουαρίου 2007, είναι ευτυχής συγκυρία που ο νεοεκλεγείς Πρόεδρος Basescu τα αντιλαμβάνεται όλα αυτά πολύ καλά. Για αυτό και αξίζει όλη την προσοχή και στήριξή μας σε αυτή την αναμφίβολα δύσκολη περίοδο. Το ΕΚ αναμένει από την Επιτροπή να εφαρμόσει αυστηρά τον μηχανισμό εγγυήσεων που συμφωνήθηκε με το Βουκουρέστι.
<P>
Εν κατακλείδι, θέλω να επιστήσω την προσοχή του Βουκουρεστίου σε μια παράγραφο της έκθεσης Moscovici: “την καλεί να επιταχύνει την επιστροφή περιουσιών και να θεσπίσει νομοθεσία για την αποζημίωση των εκκλησιών”. Παράλληλα, θέλω να παρακαλέσω το Συμβούλιο και την Επιτροπή να παρακολουθήσουν στενά την υλοποίηση αυτού του θέματος που είχε παραγκωνιστεί επί μακρόν. Η ολλανδική Προεδρία ήδη ανέλαβε σχετική δέσμευση στο ολλανδικό κοινοβούλιο. Σε ένα πολύ καλό χθεσινό άρθρο μιας γερμανικής ποιοτικής εφημερίδας, διάβασα μια καυστική σάτιρα για τον πολιτικό εκφυλισμό της Ρουμανίας στη μετακομμουνιστική εποχή. Ο συγγραφέας παρωδεί εύστοχα το μανιφέστο της προεκλογικής εκστρατείας του πρωθυπουργού Nastase, που φέρει τον τίτλο: “Από τον Κάρολο Μαρξ στην Coca Cola”, υποστηρίζοντας ότι ένα μανιφέστο υπό τον τίτλο “Από τον Κάρολο Μαρξ στον Αλ Καπόνε” θα ανταποκρινόταν εξίσου στην αλήθεια. Ελπίζουμε πραγματικά ότι η Ρουμανία, υπό τον Πρόεδρο Basescu, θα έλθει σε ρήξη με αυτή τη μακρά πολιτική περίοδο. Η απρόσμενη έκβαση του δεύτερου γύρου των προεδρικών εκλογών φαίνεται να είναι ενθαρρυντικό σημάδι προς αυτή την κατεύθυνση. 
<SPEAKER ID="202" LANGUAGE="IT" NAME="Battilocchio (NI )." AFFILIATION="">
<P>
   – Κύριε Πρόεδρε, κυρίες και κύριοι, το νέο Ιταλικό Σοσιαλιστικό Κόμμα εύχεται καλή επιτυχία στον νεοεκλεγέντα Πρόεδρο Basescu.
<P>
Ο Basescu έχει να αντιμετωπίσει ένα δύσκολο και παράλληλα συναρπαστικό καθήκον: τη μετάβαση της χώρας του στη νέα πορεία του εκσυγχρονισμού, της καταπολέμησης της διαφθοράς, του πλήρους σεβασμού των ανθρωπίνων και ατομικών δικαιωμάτων, καθώς και της εμπέδωσης των δημοκρατικών θεσμών. Ευχόμαστε –ή μάλλον είμαστε βέβαιοι– ότι η κατάληξη αυτής της πορείας δεν μπορεί παρά να είναι η πλήρης ένταξη της Ρουμανίας στην πολιτική και κοινωνικοοικονομική ομάδα της Ευρωπαϊκής Ένωσης.
<P>
Αναφέρομαι ειδικότερα στο αναγκαίο και επείγον ποιοτικό άλμα στον τομέα της προστασίας των ανθρωπίνων δικαιωμάτων, και ιδίως στα αιτήματα της μειονότητας των Ρομ, η οποία υφίσταται συχνά διακρίσεις με τη συγκατάθεση των κυβερνητικών αρχών. Πρόκειται για 2 500 000 πολίτες που ζουν στο περιθώριο της κοινωνίας και σε απαράδεκτες συνθήκες.
<P>
Αναφέρομαι επίσης στον σεβασμό των αιτημάτων και των φιλοδοξιών της ουγγρικής μειονότητας που απαριθμεί 1 500 000 μέλη, στη μεταχείριση των ατόμων με ειδικές ανάγκες, στις άθλιες συνθήκες των νοσοκομειακών υποδομών, και ιδίως των ιδρυμάτων που φιλοξενούν διανοητικά πάσχοντες, στις βίαιες μεθόδους και στη σωματική κακοποίηση από τα σώματα ασφαλείας, στη δικαιοσύνη που δεν πληροί τα κριτήρια αποτελεσματικότητας και ανεξαρτησίας, καθώς και στην ενημέρωση που δεν είναι ακόμη απολύτως ελεύθερη.
<SPEAKER ID="203" LANGUAGE="EN" NAME="Tannock (PPE-DE )." AFFILIATION="">
<P>
   – Κύριε Πρόεδρε, παρακολουθώ τη Ρουμανία εδώ και πέντε χρόνια, αφότου ανέλαβα την υπόθεση ενός Λονδρέζου ψηφοφόρου μου, του πρίγκιπα Carol Mircea. Μου απέδειξε περίτρανα ότι η ρουμανική πυβέρνηση, μέσω του Γενικού της Εισαγγελέα, είχε παρέμβει επανειλημμένα υπέρ της μιας πλευράς –υποτίθεται κατόπιν οδηγιών του προέδρου Iliescu– στην αστική αγωγή κατά του ετεροθαλούς αδελφού του Carol, τέως βασιλιά Μιχαήλ της Ρουμανίας.
<P>
Ως εκ τούτου, διαπίστωσα προς μεγάλη μου ευχαρίστηση την ανεξαρτησία του δικαστικού συστήματος της Ρουμανίας. Η Ρουμανία δεν έχει πλέον απλώς καταργήσει το σοβιετικού τύπου δικαίωμα του κράτους να παρεμβαίνει σε αστικές υποθέσεις, αλλά προσφάτως, όταν η προηγούμενη κυβέρνηση προσπάθησε να παρέμβει στο ζήτημα της διεκδίκησης της βασιλικής περιουσίας με ένα νομοσχέδιο αποζημίωσης στο Κοινοβούλιο, η Γερουσία το απέρριψε, δηλώνοντας ότι η υπόθεση εκκρεμούσεενώπιον του Ανωτάτου Δικαστηρίου. Συνεπώς, τα πράγματα βελτιώνονται όσον αφορά την ανεξαρτησία του δικαστικού συστήματος της Ρουμανίας. Σαφώς, η νίκη του κ. Basescu στις προεδρικές εκλογές δείχνει ότι η Ρουμανία προχωρά με γοργούς ρυθμούς στο μέτωπο των μεταρρυθμίσεων. Το αιφνιδιαστικό αποτέλεσμα κατατρόπωσε οριστικά όλους τους ισχυρισμούς ότι η εκλογή θα ήταν προϊόν νοθείας από τις αρχές.
<P>
Ως Αντιπρόεδρος της αντιπροσωπείας για την Ουκρανία, πιστεύω ότι οι εκκρεμείς διαφορές, όπως το ζήτημα των εδαφικών διεκδικήσεων της Ρουμανίας για το μικροσκοπικό Snake Island στη Μαύρη Θάλασσα, το οποίο βρίσκεται επί του παρόντος υπό τον έλεγχο της Ουκρανίας, πρέπει να επιλυθούν πριν από το 2007. Εδώ, η κατοχή της ζώνης αποκλειστικού οικονομικού ενδιαφέροντος είναι ζωτική, καθώς πιστεύεται ότι υπάρχει πετρέλαιο. Οι καλές σχέσεις με την Ουκρανία, η οποία εδραιώνεται τώρα ως κανονική ευρωπαϊκή δημοκρατία, είναι σημαντικές για το μέλλον.
<P>
Ένα άλλο θέμα είναι η μεθοριακή περιοχή του Δέλτα του Δούναβη, όπου υπάρχουν ανησυχίες ότι μια πλωτή διώρυγα ουκρανικής κατασκευής αναστατώνει τις περιβάλλουσες ελώδεις περιοχές και ως εκ τούτου και τον μοναδικό τοπικό βιότοπο για σπάνια είδη πουλιών. Ακόμη πιο απόμακρο είναι το όλο θέμα της συνεργασίας και της σταθεροποίησης με τη Μολδαβία, καθώς και το ζήτημα της Υπερδνειστερίας που το συνοδεύει. Περιέργως, εάν ο κ Yuschenko αναλάβει την εξουσία στο Κίεβο την 26η Δεκεμβρίου, οι μέρες για το καθεστώς Tiraspol της Υπερδνειστερίας είναι μετρημένες, εξ ου και η επιθυμία των Ρώσων να μην αφήσουν τον κ. Yuschenko να κερδίσει τις εκλογές. Έχει κανείς ερευνήσει εάν το καθεστώς Tiraspol έπαιξε επίσης κάποιο ρόλο στη δηλητηρίαση του κ. Yuschenko;
<P>
Πιστεύω ότι η Ρουμανία θα είναι έτοιμη να ενταχθεί στην Ευρωπαϊκή Ένωση μέχρι την 1η Ιανουαρίου μαζί με τη Βουλγαρία. Χαιρετίζω και τις δύο ως κράτη μέλη της ΕΕ, αν και δεν θεωρώ ότι συμπορεύονται αυτομάτως χρονικά.
<P>
Τέλος, φυσικά, υπάρχουν ρήτρες διασφάλισης οι οποίες επιτρέπουν διαφοροποίηση των ημερομηνιών εάν η Ρουμανία δεν ανταποκριθεί στις απαιτήσεις που της επιβάλλει το κεκτημένο· ωστόσο, υποστηρίζω πλήρως την έκθεση του κ. Moscovici και ανυπομονώ να ενταχθεί η Ρουμανία στα 25 κράτη μέλη της Ένωσής μας μέχρι το 2007. 
<SPEAKER ID="204" LANGUAGE="FR" NAME="Tabajdi (PSE )." AFFILIATION="">
<P>
   – Κύριε Πρόεδρε, κυρίες και κύριοι βουλευτές, θα ήθελα να συγχαρώ τον κ Moscovici για την έκθεσή του η οποία ήταν πολύ αντικειμενική και ισορροπημένη. Συμφωνώ απολύτως με τον κ. Rehn και τον κ. Nicolaï, οι οποίοι, κατά τη γνώμη μου, εξέφρασαν πολύ αντικειμενικές απόψεις.
<P>
Κυρίες και κύριοι, θα ήθελα να ευχαριστήσω την κυβέρνηση Nastase η οποία έπραξε πολλά για την ιστορική συμφιλίωση μεταξύ της Ρουμανίας και της Ουγγαρίας. Έχουμε σήμερα μια στρατηγική σχέση συνεργασίας. Βεβαίως, για να είμαστε ειλικρινείς, πολλά μένουν ακόμη να γίνουν, όμως κατά τη διάρκεια αυτών των δέκα τελευταίων ετών σημειώθηκε ουσιαστική πρόοδος.
<P>
Βεβαίως, δεν επιθυμώ η εφαρμογή των διαφόρων μορφών αυτονομίας να αποτελέσει προϋπόθεση για την ένταξη της Ρουμανίας, αλλά θα ήταν χρήσιμο να αρχίσουν διαπραγματεύσεις με τη νέα κυβέρνηση, δηλαδή τριμερείς διαπραγματεύσεις μεταξύ της ρουμανικής κυβέρνησης, του ουγγρικού κοινοβουλευτικού κόμματος και της ουγγρικής κυβέρνησης, όπως έγινε και για το Νότιο Τυρόλο ή τις νήσους Åland της Φινλανδίας. Η Ευρωπαϊκή Ένωση έχει να παρουσιάσει καλά παραδείγματα στον τομέα αυτόν. Θα ήταν λοιπόν επιθυμητό να αρχίσουν διαπραγματεύσεις και υποστηρίζω πλήρως τη χωρίς καθυστέρηση προσχώρηση της Ρουμανίας. 
<SPEAKER ID="205" LANGUAGE="HU" NAME="Szent-Iványi (ALDE )." AFFILIATION="">
<P>
    Από όλες τις πρώην κομμουνιστικές χώρες, ενδεχομένως η Ρουμανία είναι εκείνη που κουβαλάει τη χειρότερη κληρονομιά. Ο Τσαουσέσκου και ο κύκλος του κατέστρεψαν τη χώρα, κατακρήμνισαν την οικονομία, διέσπασαν την κοινωνία και εκφόβισαν τους πολίτες. Τα τελευταία δεκαπέντε χρόνια αποτελούν κάθε άλλο παρά επιτυχή ιστορία, καθώς η αναβολή των μεταρρυθμίσεων σήμανε πολλά χαμένα, πλην όμως κρίσιμα, χρόνια. Συνεπώς, ελπίζω ότι οι νεοεκλεγέντες ηγέτες, ο Πρόεδρος και η κυβέρνηση της Ρουμανίας, θα αρχίσουν να αντιμετωπίζουν τις προκλήσεις που έχουν μπροστά τους καταβάλλοντας διπλάσιες προσπάθειες. Θέλω να αναφερθώ ιδίως σε δύο καθήκοντα. Το πρώτο, ως προς το οποίο διαπιστώνονται σοβαρές ελλείψεις, είναι η κοινωνική ενσωμάτωση της μειονότητας των Ρόμα της Ρουμανίας, που περιλαμβάνει περισσότερα από δύο εκατομμύρια άτομα, τα οποία βρίσκονται σε πολύ δυσχερή θέση. Το δεύτερο είναι να δοθεί μεγαλύτερη προτεραιότητα στα περιβαλλοντικά θέματα, καθώς η κατάσταση του περιβάλλοντος στη Ρουμανία υπολείπεται σημαντικά εκείνης των υπολοίπων υποψηφίων κρατών. Δεν πρέπει μόνο να θεσπιστούν κανονισμοί, αλλά και να υλοποιηθούν. Να σας υπενθυμίσω το πολύ επικίνδυνο έργο εξόρυξης χρυσού, της Rosia Montana, που μας απειλεί με σοβαρή περιβαλλοντική καταστροφή.
<P>
Ο δρόμος που οδηγεί στην ολοκλήρωση των διαπραγματεύσεων είναι μακρύς και τραχύς, και συγχαίρω την ηγεσία της Ρουμανίας για την επιτυχία της. Εφεξής πρέπει να επικεντρωθεί στην υιοθέτηση του κοινοτικού κεκτημένου. Ελπίζω η Ρουμανία να εκπληρώσει τις υποχρεώσεις και να καταστεί κράτος μέλος το 2007. Αυτό είναι προς το συμφέρον μας και προς το συμφέρον της Ρουμανίας. Συνεπώς, πιστεύω ότι το αίτημα του κ. Basescu να ανοίξουν πάλι δύο κεφάλαια των διαπραγματεύσεων είναι εξαιρετικά επικίνδυνο. Θέτει σε κίνδυνο την ένταξη της Ρουμανίας το 2007, και η καθυστέρηση δεν είναι προς το συμφέρον ούτε της Ρουμανίας, ούτε της Ευρωπαϊκής Ένωσης. Η Ρουμανία προέβη σε μεγάλες θυσίες στην προσπάθειά της να γίνει μέλος της Ευρωπαϊκής Ένωσης. Πιστεύω ακράδαντα ότι είναι προς το μέγιστο συμφέρον μας να ενταχθεί η Ρουμανία το νωρίτερο δυνατόν, το 2007, αλλά και η Ρουμανία πρέπει να αντιληφθεί ότι πολλές υποχρεώσεις πρέπει σαφώς να έχουν εκπληρωθεί μέχρι τότε. Αυτός είναι ο λόγος που θεωρώ αυτό το θέμα τόσο κρίσιμο και ζητώ από την Επιτροπή να παρακολουθεί, εν προκειμένω, αδιαλείπτως την πρόοδο της Ρουμανίας, δεδομένου ότι αυτό δεν είναι μόνο προς το μέγιστο συμφέρον μας αλλά και προς το συμφέρον των ρουμάνων πολιτών. 
<SPEAKER ID="206" LANGUAGE="SV" NAME="Sjöstedt (GUE/NGL )." AFFILIATION="">
<P>
Υπάρχει ένα ειδικό έργο στο οποίο νομίζω ότι η Επιτροπή πρέπει να προσδώσει ιδιαίτερη προσοχή στα προσεχή χρόνια. Αφορά τη Rosia Montana, μια πρόταση για την κατασκευή του μεγαλύτερου χρυσωρυχείου της Ευρώπης στη Ρουμανία. Πρόκειται για ένα έργο που θα έχει τεράστιες περιβαλλοντικές επιπτώσεις. Μεταξύ άλλων, θα χρησιμοποιηθούν τεράστιες ποσότητες κυανίου σε αυτή την ευαίσθητη περιοχή. Το θέμα είναι αν η Ρουμανία θα συμμορφωθεί με την τρέχουσα κοινοτική νομοθεσία, για παράδειγμα με τις διατάξεις που διέπουν τις μελέτες περιβαλλοντικών επιπτώσεων και την οδηγία για το νερό. Το θέμα είναι, επίσης, αν η Ρουμανία θα συμμορφωθεί επιτυχώς με την επικείμενη νέα οδηγία για τα απόβλητα ορυχείων και τις περιβαλλοντικές της επιπτώσεις. Θέλω να ζητήσω από την Επιτροπή να εξετάσει με ιδιαίτερη προσοχή το έργο της Rosia Montana για να δει να όντως υπάρχει επιτυχής συμμόρφωση προς τις περιβαλλοντικές απαιτήσεις της ΕΕ, τις οποίες θεωρώ ως τις ελάχιστες προδιαγραφές και προς τις οποίες ζητεί συμμόρφωση και ο τοπικός πληθυσμός της περιοχής. 
<SPEAKER ID="207" LANGUAGE="IT" NAME="Borghezio (IND/DEM )." AFFILIATION="">
<P>
   – Κυρία Πρόεδρε, κυρίες και κύριοι, συμμερίζομαι τις πολυάριθμες θετικές επισημάνσεις προς το πρόσωπο του κ. Moscovici για την ισορροπημένη του έκθεση, η οποία, αν και δεν αποσιωπά κανένα από τα κρίσιμα σημεία της διαδικασίας προσέγγισης της Ρουμανίας στην Ευρωπαϊκή Ένωση, αφήνει να διαφανεί μια σαφής θετική εκτίμηση για τις σημαντικές προσπάθειες και για τα, ελλιπή έστω, αποτελέσματα που επετεύχθησαν από τη Ρουμανία σε αυτή τη διαδικασία.
<P>
Είναι ωστόσο απολύτως αναγκαίο να επισημάνουμε στις ρουμανικές αρχές το επείγον ζήτημα της παράνομης μετανάστευσης. Κάποιος συνάδελφος αναφέρθηκε στους ανηλίκους που ορθώς έθιξαν την ευαισθησία του κατά τη διάρκεια της επίσκεψής του στη Ρουμανία. Πιστεύω ότι δεν είναι αναγκαία η επίσκεψη στη Ρουμανία, γιατί αρκεί μια βόλτα στους δρόμους του Τορίνου, του Μιλάνου, της Γένοβας και της Ρώμης για να δει κανείς ανήλικους ρουμάνους που γίνονται αντικείμενο εκμετάλλευσης από εγκληματικές οργανώσεις. Πρέπει να τεθεί φραγμός στην παράνομη μετανάστευση και η Ρουμανία πρέπει να προστατεύσει τα εξωτερικά της σύνορα και να συνεργαστεί ενεργά για την καταπολέμηση αυτού του φαινομένου που δεν τιμά τον πολιτισμό του Ionesco, του Mircea Eliade και πολλών άλλων μεγάλων συγγραφέων και στοχαστών ενός πολιτισμού με τον οποίο μοιραζόμαστε πολλές κοινές αξίες. 
<SPEAKER ID="208" LANGUAGE="HU" NAME="Gál (PPE-DE )." AFFILIATION="">
<P>
    Οι πολίτες της Ρουμανίας έχουν θέση στην Ευρωπαϊκή Ένωση και επ’ αυτού δεν τίθεται ζήτημα. Ένας από τους λόγους που χρειαζόμαστε ο ένας τον άλλο είναι ότι, μέσω της ένταξης, οι βασικές αρχές της Ευρωπαϊκής Ένωσης, η αποκέντρωση και η τοπική αυτοδιοίκηση ενδέχεται να βελτιώσουν τις προοπτικές για το μέλλον της εκεί ουγγρικής μειονότητας, που περιλαμβάνει ενάμιση εκατομμύριο ανθρώπους. Το ζήτημα αφορά την εκπλήρωση των υποχρεώσεων: θα μπορέσει, άραγε, η Ρουμανία να υιοθετήσει το κεκτημένο που υποχρεούνται να ενσωματώσουν όλα τα κράτη μέλη; Η Ένωση φαίνεται να είναι πιο επιεικής έναντι της Ρουμανίας σε σχέση με τις χώρες που εντάχθηκαν τον Μάιο. Η έκθεση του κ. Moscovici εξετάζει με κριτική ματιά τον τρόπο που εκπλήρωσε τα κριτήρια μέχρι τώρα η Ρουμανία. Θέλω να τον συγχαρώ για την ικανότητά του στον συμβιβασμό, δεδομένου ότι συμπεριέλαβε αρκετές από τις προτεινόμενες τροπολογίες μου στην έκθεσή του, ενισχύοντας τα επιχειρήματά του. Η έκθεση εξετάζει τους τομείς με τα μεγαλύτερα ελλείμματα: την ανεξαρτησία του δικαστικού συστήματος, τις διακρίσεις της νομοθεσίας που διέπει τα εκλογικά δικαιώματα και την επιστροφή των περιουσιακών στοιχείων των εκκλησιών.
<P>
Επιτρέψτε μου να προχωρήσω ένα ακόμα βήμα και να επισημάνω μερικές από τις ελλείψεις της Ρουμανίας όσον αφορά την εκπλήρωση των κριτηρίων της Κοπεγχάγης, ελλείψεων που καταδεικνύονται από τις παραβιάσεις στις εκλογές της 28ης Νοεμβρίου. Ως Ούγγρος αντιπρόσωπος, είμαι υποχρεωμένος να παραθέσω τις προσωρινές εξαιρέσεις που ζήτησε η Ρουμανία στον τομέα της περιβαλλοντικής προστασίας. Οι Ούγγροι ανησυχούν για αυτές τις εξαιρέσεις, δεδομένου ότι θα έχουν άμεσες συνέπειες στην ποιότητα των υδάτων στην Ουγγαρία· συνεπώς, ζήτησαν από την ουγγρική κυβέρνηση να ανοίξει και πάλι κεφάλαια της περιβαλλοντικής προστασίας, τα οποία είχαν μόλις κλείσει. Ακριβώς λόγω των αβεβαιοτήτων αυτών των δεσμεύσεων θέλω να τονίσω πόσο σημαντική είναι η αυστηρή παρακολούθηση της περιόδου που μεσολαβεί ανάμεσα στην υπογραφή της συνθήκης ένταξης και την ένταξη αυτή καθεαυτή. Αν παραστεί ανάγκη, θα πρέπει να διαχωριστούν οι διαδικασίες των δύο υποψηφίων χωρών και θα πρέπει να λάβουν αξιολόγηση βάσει της ατομικής τους απόδοσης. Οι τακτικοί έλεγχοι προόδου είναι πολύ σημαντικοί, το δε Ευρωπαϊκό Κοινοβούλιο πρέπει επίσης να συμμετάσχει σε αυτή τη διαδικασία, ούτως ώστε, μέχρι να ενταχθεί η Ρουμανία στην Ευρωπαϊκή Ένωση, να είμαστε καθησυχασμένοι και πεπεισμένοι για την ετοιμότητά της. Ανήκω σε εκείνους που ελπίζουν ειλικρινέστατα ότι η θετική απόδοση της Ρουμανίας στο προσεχές μέλλον θα διαλύσει τις αμφιβολίες μας. 
<SPEAKER ID="209" LANGUAGE="DE" NAME="Leinen (PSE )." AFFILIATION="">
<P>
Υπήρξα μέλος της αντιπροσωπείας της Μικτής Κοινοβουλευτικής Επιτροπής ΕΕ-Ρουμανίας από το 1999 έως το 2004. Αν συγκρίνει κανείς το διάστημα από το 1999 έως σήμερα, διαπιστώνει ότι η χώρα σημείωσε μεγάλη πρόοδο. Παρά την κριτική σε ορισμένους τομείς, πρέπει να παραδεχτούμε ότι η τελευταία κυβέρνηση Anastase έκανε πολλά για τη Ρουμανία. Η χώρα έκανε όντως μεγάλα άλματα σε πολλούς τομείς. Δεν πρέπει ωστόσο να παραβλέπουμε πως η Ρουμανία έχει ακόμα πολλά να κάνει. Δεν έχουν γίνει ακόμα όλα όσα χρειάζονται για να επιτύχει πραγματικά τις προδιαγραφές που ισχύουν στην Ευρωπαϊκή Ένωση. Δεν μπορώ παρά να επαναλάβω όσα είπαν πολλοί συνάδελφοι: βασική προϋπόθεση για τη συμμετοχή στην ΕΕ είναι μια ανεξάρτητη δικαιοσύνη, ανεξάρτητη δηλαδή από την εκτελεστική εξουσία και από επιμέρους πολιτικές δυνάμεις. Εδώ πρέπει να γίνουν ακόμα αρκετά. Επίσης, ελπίζω ότι θα μπορέσει να καταπολεμηθεί καλύτερα η διαφθορά. Πρόκειται για κλοπή εις βάρος των πολιτών και ο νέος Πρόεδρος έχει ως γνωστόν ανακοινώσει πολλά σχετικά μέτρα. Ας ελπίσουμε ότι δεν θα πιάσει μόνο τα μικρά, αλλά και τα μεγάλα ψάρια. Η διαφθορά πρέπει να καταπολεμηθεί ανεξάρτητα από αξιώματα και θέσεις, γιατί είναι κλοπή εις βάρος των πολιτών.
<P>
Θεωρώ ότι θα ήταν εντελώς εσφαλμένο να ορθωθούν τώρα νέα εμπόδια τόσο από την πλευρά της Ρουμανίας όσο και από τη δική μας πλευρά. Οι διαπραγματεύσεις πρέπει να ολοκληρωθούν και ευχαριστώ τον εισηγητή Moscovici που υπέβαλε μια τόσο εξαίρετη έκθεση. Το έτος 2007 πρέπει να είναι το έτος που θα καλωσορίσουμε τη Ρουμανία στην ευρωπαϊκή οικογένεια και θα την εντάξουμε και στις ευρωπαϊκές προδιαγραφές. 
<SPEAKER ID="210" LANGUAGE="NL" NAME="Hennis-Plasschaert (ALDE )." AFFILIATION="">
<P>
Φαίνεται ότι και ο εισηγητής του ΕΚ δεν έχει πρόβλημα να αναφέρει στην πρώτη παράγραφο της έκθεσής του ότι η Ρουμανία πληροί τα πολιτικά κριτήρια, ενώ συνεχίζοντας παρακάτω στην έκθεσή του –και ορθώς– εκφράζει την ανησυχία του για ορισμένα κρίσιμα σημεία. Ο εισηγητής συνεχίζει καταλήγοντας στο συμπέρασμα –το οποίο θεωρώ απίθανο– ότι η ικανοποιητική ολοκλήρωση των διαπραγματεύσεων πριν από το τέλος του 2004 είναι και ευκταία και εφικτή.
<P>
Η κοινή μου λογική με οδηγεί σε τελείως διαφορετικό συμπέρασμα, ότι δηλαδή η Ρουμανία δεν έχει προχωρήσει ακόμα τόσο πολύ, και κατά συνέπεια δεν μπορούν να ολοκληρωθούν επιτυχώς οι διαπραγματεύσεις πριν από το τέλος του 2004. Προς τούτο καταθέσαμε την τροπολογία αριθ. 7. Οι τροπολογίες μας αριθ. 6 και 25 είναι επίσης σημαντικές· η τροπολογία αριθ. 6 υπογραμμίζει ότι η πρόοδος όλων των υποψηφίων κρατών εξαρτάται από την αξιολόγηση των επιδόσεών τους και ότι ακριβώς για τον λόγο αυτόν προτείνεται να συναφθούν ατομικές συμφωνίες ένταξης ως βάση για την ένταξη της Ρουμανίας και της Βουλγαρίας. Η τροπολογία αριθ. 25 επιτελεί το αναγκαίο έργο να επαναφέρει την παράγραφο 1 της έκθεσης στην πραγματικότητα.
<P>
Ελπίζω ειλικρινά να μπορέσουμε να βασιστούμε στην υποστήριξή σας, ούτως ώστε να φθάσουμε στο Ευρωπαϊκό Συμβούλιο πριν να είναι αργά, διότι μόλις επιβεβαιώθηκε και πάλι ότι το Συμβούλιο ολοκλήρωσε τώρα τις επίσημες διαπραγματεύσεις με τη Ρουμανία. Κατά συνέπεια, αυτή η συζήτηση και η αυριανή ψηφοφορία είναι στημένες διαδικασίες· πριν όμως από την υπογραφή της συμφωνίας ένταξης την άνοιξη του 2005, το Κοινοβούλιο πρέπει να δώσει τη σαφή του έγκριση, και αυτό με κανέναν τρόπο δεν το θεωρώ κάτι τετελεσμένο. Θα το έβλεπα ως κάτι θετικό, αν το Σώμα μιλήσει ξεκάθαρα για την πρόωρη και τεχνηέντως πραγματοποιηθείσα περάτωση των διαπραγματεύσεων με τη Ρουμανία, αν μπορέσει να θέσει ένα τέρμα στον σε σημαντικό βαθμό αυθαίρετο χαρακτήρα των διαδικασιών ένταξης και αν θέλει να τηρήσει τις συμφωνίες που έγιναν. Η μέθοδος εργασίας που βλέπουμε τώρα στη διαδικασία με τη Ρουμανία, αργά ή γρήγορα, θα καταλήξει αφενός μεν στη διάβρωση της κοινότητάς μας, που βασίζεται στο κράτος δικαίου, αφετέρου δε στην αποδυνάμωση της Ευρωπαϊκής Ένωσης. 
<SPEAKER ID="211" LANGUAGE="SV" NAME="Lundgren (IND/DEM )." AFFILIATION="">
<SPEAKER ID="212" LANGUAGE="IT" NAME="Podestà (PPE-DE )." AFFILIATION="">
<P>
   – Κύριε Πρόεδρε, κυρίες και κύριοι, ευχαριστώ τον εισηγητή κ. Moscovici, γιατί παρουσίασε μια ισορροπημένη έκθεση στην οποία επισημαίνονται οι πρόοδοι που συντελέσθηκαν από τη Ρουμανία τα τελευταία χρόνια. Η βαρόνη Nicholson ορθώς μας υπενθύμισε από ποια θέση ξεκίνησε η Ρουμανία και ποιοι λόγοι δυσχέραναν τόσο την πορεία αυτής της χώρας. Ωστόσο, ο κ. Moscovici υπογραμμίζει επίσης τα όρια και τις αδυναμίες που χαρακτηρίζουν τη σημερινή κατάσταση στη Ρουμανία.
<P>
Ορισμένοι συνάδελφοι των χωρών που εντάχθηκαν στην Ένωση την 1η Μαΐου ζήτησαν περισσότερη αυστηρότητα. Θα ήθελα να ξαναδιαβάσουμε όσα ελέχθησαν σε αυτό το Σώμα πριν από την ένταξη των χωρών αυτών, όταν εξετάζαμε την κατάσταση προόδου της πορείας τους για την προσέγγιση στην Ευρωπαϊκή Ένωση. Πολύ πιθανόν οι αδυναμίες να ήταν και τότε σημαντικές, αλλά θεωρήσαμε σκόπιμο να επιτρέψουμε την ένταξή τους εντός του συμφωνημένου χρονικού πλαισίου.
<P>
Είναι αναμφίβολο πως υπάρχουν θέματα που ανησυχούν τους συμπολίτες μας, πρώτο μεταξύ των οποίων είναι η ανεπάρκεια στην καταπολέμηση του οργανωμένου εγκλήματος. Εάν ζητούσαμε από τους απλούς πολίτες των χωρών μας να εκφράσουν τον φόβο που πολλές φορές αισθάνονται για τις εγκληματικές συμμορίες, θα είχαμε ασφαλώς ένα επιπλέον κίνητρο για να ενισχύσουμε τη ρουμανική κυβέρνηση σε αυτήν την προσπάθειά της. Όπως ορθώς υπενθύμισε ο κ. Leinen, ο αγώνας κατά της διαφθοράς είναι πολύ εκτεταμένος στις χώρες που επιθυμούν να ενταχθούν στην Ένωση.
<P>
Θα ήθελα να αναφερθώ επίσης στο θέμα των παιδιών. Πρόκειται για ένα θέμα που μας απασχόλησε ευρέως τα προηγούμενα χρόνια, μαζί με τη βαρόνη Nicholson. Θα ήταν σκόπιμο η προστασία των παιδιών να τεθεί στο επίκεντρο του προβληματισμού μας. Πιστεύω ωστόσο ότι η πρόταση του εισηγητή για τη σύσταση διεθνούς επιτροπής αποτελεί μια ικανοποιητική λύση. Εάν δεν θέλουμε τα παιδιά αυτά να ζήσουν την εφηβεία και τη νεότητά τους στους δρόμους των πόλεών μας ή κλεισμένα σε ιδρύματα, θα πρέπει να λάβουμε υπόψη τις δεκάδες των οικογενειών που έχουν έλθει ήδη σε επαφή με αυτούς τους ανηλίκους και επιθυμούν να τους προσφέρουν στοργή. Δεχόμαστε συνεπώς ευνοϊκά στη σχετική πρόταση του κ. Moscovici.
<SPEAKER ID="213" LANGUAGE="FR" NAME="Neyts-Uyttebroeck, Annemie (ALDE )." AFFILIATION="">
<P>
   – Κύριε Πρόεδρε, κύριε Επίτροπε, κύριε Nicolaï, κυρίες και κύριοι συνάδελφοι, θα ήθελα καταρχάς να συγχαρώ τον κ. Moscovici για την εξαίρετη έκθεσή του, η οποία είναι, πράγματι, όπως το είπε, έντιμη και ταυτόχρονα σαφής και η οποία δεν αγνοεί τις ελλείψεις και τις παραλείψεις τις οποίες μπορούμε όλοι μας να διαπιστώσουμε στη Ρουμανία, όπως αυτές που αφορούν την ελευθερία του Τύπου, η οποία πάσχει σοβαρά –και προσέχω τη διατύπωσή μου– τις καθυστερήσεις σε θέματα ανεξάρτητης λειτουργίας του δικαστικού και αστυνομικού συστήματος και τη διαφθορά, η οποία είναι ακόμη πάρα πολύ διαδεδομένη.
<P>
Όπως και η πλειοψηφία των μελών της πολιτικής ομάδας μου, θα ψηφίσω υπέρ των συστάσεων της έκθεσης Moscovici. Θα το πράξω όχι μόνο λόγω των αισθημάτων που τρέφω για τη Ρουμανία, όπου έχω εκλεκτές φίλες και εκλεκτούς φίλους, αλλά διότι, έχοντας επισκεφθεί τη χώρα ήδη από τον Φεβρουάριο του 1990 και έχοντας δει τα ίχνη, ακόμη νωπά, των βιαιοτήτων του τέλους του προηγούμενου έτους, μπορώ να εκτιμήσω πλήρως την πρόοδο που έχει σημειωθεί.
<SPEAKER ID="214" LANGUAGE="DE" NAME="Ferber (PPE-DE )." AFFILIATION="">
<P>
   – Κύριε Πρόεδρε, κύριε Προεδρεύων του Συμβουλίου, κύριε Επίτροπε, κυρίες και κύριοι, θεωρώ ότι χρειαζόμαστε περισσότερη ειλικρίνεια. Ευχαριστώ πολύ τον κ. Lagendijk που το ζήτησε αυτό, έστω κι αν καταλήξαμε σε διαφορετικά συμπεράσματα σχετικά με την Τουρκία. Έχει απόλυτο δίκιο, πρέπει να ζητήσουμε ειλικρίνεια και για τη Ρουμανία.
<P>
Αυτό για μένα σημαίνει σαφώς ότι πρέπει να εγκαταλείψουμε ορισμένα δόγματα. Το πρώτο είναι ότι οι προθεσμίες που ορίστηκαν κάποτε θεωρούνται σήμερα πιο ιερές από την πρόοδο ή την εικόνα της πραγματικότητας. Το λέω ξεκάθαρα αυτό. Δεν κάνουμε καλό στον εαυτό μας αν εμμείνουμε στην ένταξη της Ρουμανίας την 1η Ιανουαρίου 2007.
<P>
Δεύτερον –και απευθύνομαι ειδικά σε εσάς, κύριε Προεδρεύων του Συμβουλίου, γιατί είχαμε την ευχαρίστηση να συζητήσουμε μεταξύ άλλων και για τον προϋπολογισμό– συζητάμε για μια περίοδο για την οποία δεν έχουμε ακόμα προϋπολογισμό, αφού θα πρέπει να εγκρίνουμε νέες δημοσιονομικές προοπτικές για το διάστημα από 1ης Ιανουαρίου 2007. Εάν εμμείνετε στο δεύτερό σας δόγμα, δηλαδή το 1%, τότε δεν θα μπορέσουμε να επωμιστούμε όλα αυτά τα οικονομικά βάρη. Δεν μπορούμε από τη μια να υποστηρίζουμε ότι η Ευρώπη μεγαλώνει διαρκώς, τα καθήκοντα αυξάνονται διαρκώς, ενώ μειώνονται διαρκώς τα χρήματα. Φανείτε ειλικρινής, σας παρακαλώ, και πείτε καθαρά ότι δεν υπάρχει χρηματοδότηση. Ας διαπραγματευθούμε πρώτα τις δημοσιονομικές προοπτικές κι ας αποφασίσουμε ύστερα αν ταιριάζουν όλα.
<SPEAKER ID="215" LANGUAGE="" NAME="Davies (ALDE )." AFFILIATION="(">
<P>
   – Κύριε Πρόεδρε, αρεσκόμαστε να μιλάμε για μια Ευρώπη αξιών. Πώς συνάδει αυτό με την απόφαση να δεχτούμε τη Ρουμανία στην Ευρωπαϊκή Ένωση σε δύο μόλις χρόνια, εκτός εάν, με λίγη τύχη, δοθεί αναβολή μόλις 12 μηνών, κάτι μάλλον απίθανο δεδομένου ότι ακούσαμε σήμερα ότι το Συμβούλιο έχει παραμερίσει τις ανησυχίες της Επιτροπής όσον αφορά την ολοκλήρωση των διαπραγματεύσεων για τα κεφάλαια, ένα αξιοθρήνητο παράδειγμα για το οποίο θα έπρεπε να αισχύνεται η Προεδρία των Κάτω Χωρών.
<SPEAKER ID="216" LANGUAGE="" NAME="Παπαστάμκος (PPE-DE )." AFFILIATION="">
<SPEAKER ID="217" LANGUAGE="FI" NAME="Jäätteenmäki (ALDE )." AFFILIATION="">
<P>
   – Κύριε Πρόεδρε, θέλω καταρχάς να ευχαριστήσω τον συνάδελφό μου, τον κ. Moscovici, για την έξοχη έκθεσή του, η οποία λαμβάνει υπόψη της διαφορετικές απόψεις. Οι υποψήφιες χώρες πρέπει να αντιμετωπίζονται ισότιμα και δίκαια. Η Ρουμανία πρέπει να εκπληρώσει τους όρους που της επιβλήθηκαν, όπως έπραξαν οι άλλοι, όταν εντάσσονταν στην Ευρωπαϊκή Ένωση. Δεν παλεύουμε για την τελειότητα εδώ: κανένα από τα τωρινά κράτη μέλη δεν είναι τέλειο.
<P>
Σήμερα έγινε αναφορά στο Σώμα σε προβλήματα σε σχέση με τις εσωτερικές υποθέσεις και τη δικαιοσύνη στη Ρουμανία. Ο κ. Basescu, νικητής των ρουμανικών προεδρικών εκλογών, υποσχέθηκε στους Ρουμάνους, στη νικητήρια ομιλία του, μια αποκαθαρμένη διοίκηση και ανεξάρτητες δημόσιες υπηρεσίες. Αυτή η υπόσχεση πρέπει να αντιμετωπιστεί με σοβαρότητα και πρέπει να τηρηθεί. Πρέπει να ενθαρρύνουμε τη Ρουμανία να προβεί σε μεταρρυθμίσεις.
<P>
Τέλος, θέλω να εκφράσω τις ευχαριστίες μου στον Επίτροπο κ. Rehn, καθώς υποσχέθηκε να τηρεί πλήρως ενήμερο το Ευρωπαϊκό Κοινοβούλιο. Κατά τη γνώμη μου, αυτό είναι πολύ σημαντικό θέμα. Η Ρουμανία πρέπει να είναι έτοιμη για ένταξη, τα τωρινά κράτη μέλη, όμως, πρέπει να είναι επίσης έτοιμα να δεχθούν τη Ρουμανία ως μέλος, και ο διάλογος μεταξύ Επιτροπής και Κοινοβουλίου δεν μπορεί παρά να ενισχύσει αυτό το εγχείρημα. 
<SPEAKER ID="218" LANGUAGE="FR" NAME="Hennicot-Schoepges (PPE-DE )." AFFILIATION="">
<P>
Αυτός είναι ο λόγος για τον οποίο η Ρουμανία δεν μπορεί να συγκριθεί με άλλες χώρες, διότι οι συνέπειες της διπλής καταπίεσης δεν έχουν εξαφανιστεί ακόμη. Θα χρειαστούν ακόμη αρκετές γενιές πριν οι παράφρονες αποφάσεις ενός δικτάτορα και μιας μυστικής αστυνομίας, της Securitate, πάψουν να έχουν επίδραση στη συμπεριφορά των ανθρώπων.
<P>
Η έκθεσή μας δεν αναφέρει το πρόβλημα της Securitate, το οποίο ωστόσο είναι ένα σημαντικό πρόβλημα όσον αφορά τους ανθρώπινους πόρους. Στην πραγματικότητα η Ρουμανία δεν έχει ξεπεράσει αυτή τη δύσκολη περίοδο. Κύριε Πρόεδρε, σκεφτήκαμε μήπως ότι οι νέοι οι οποίοι έχουν γεννηθεί μετά τη δικτατορία δεν έχουν ακόμη ενηλικιωθεί; Αυτός ο λαός από πού θα αντλούσε αστιγμάτιστα, ανεξάρτητα στελέχη, τα οποία να μην ανήκαν στον στενό κύκλο του δικτάτορα, τα οποία να μην ανήκαν στην κομμουνιστική νομενκλατούρα ή τα οποία να μην ήσαν τμήμα της Securitate, ώστε να επανδρώσουν αυτές τις διοικήσεις, για να εξασφαλίσουν την ανεξαρτησία την οποία ζητούμε;
<P>
Η πρόταση να καθυστερήσει η ένταξη της Ρουμανίας, πρόταση προερχόμενη ακριβώς από εκείνους οι οποίοι σήμερα το πρωί ήσαν υπέρ της εισδοχής της Τουρκίας, είναι κάτι που δυσκολεύομαι να κατανοήσω, και το βρίσκω εξαιρετικά αλαζονικό. Έχουν περάσει μόλις 15 χρόνια από την επανάσταση στη Ρουμανία και αυτή η επανάσταση θα μπορούσε κάλλιστα να καταλήξει σε εμφύλιο πόλεμο. Θα πρέπει λοιπόν να ελπίσουμε ότι ο Πρόεδρος Basescu θα επιτύχει να σχηματίσει κυβερνητικό συνασπισμό του οποίου μέλημα θα είναι το εθνικό συμφέρον και όχι τα χαρακτηριστικά των διαφόρων πολιτικών κομμάτων. Παρότι ο Πρόεδρος Iliescu και ο Πρόεδρος Constantinescu, ο οποίος ανήκε κάποτε σε αυτό το Ευρωπαϊκό Λαϊκό Κόμμα, δεν πέτυχαν να εφαρμόσουν όλες τις απαραίτητες μεταρρυθμίσεις, θα πρέπει ωστόσο να αναγνωρίσουμε ότι εξασφάλισαν μια σχετική θεσμική σταθερότητα στη χώρα.
<P>
Κύριε Πρόεδρε, το 2007 θα είναι οπωσδήποτε μια μεγάλη στιγμή για τη Ρουμανία, διότι το 2007, μια ρουμανική πόλη, το Sibiu, θα είναι, μαζί με το Λουξεμβούργο, η πολιτιστική πρωτεύουσα της Ευρώπης. Είναι μια πρόταση της λουξεμβουργιανής κυβέρνησης, και υπήρξε αντικείμενο κοινής απόφασης του Συμβουλίου Υπουργών και της Επιτροπής.
<SPEAKER ID="219" LANGUAGE="IT" NAME="Sbarbati (ALDE )." AFFILIATION="">
<P>
   – Κύριε Πρόεδρε, κυρίες και κύριοι, ευχαριστώ τον κ. Moscovici για την εξαιρετική του έκθεση.
<P>
Αυτό επιβεβαιώνουν το πνεύμα και το γράμμα της Συνταγματικής Συνθήκης και του Χάρτη της Νίκαιας. Κατά συνέπεια, όπως επεσήμανε ο κ. Moscovici, θεωρούμε θετικές τις επιτυχίες και τη σταδιακή βελτίωση της Ρουμανίας στους διαφόρους τομείς σύμφωνα με τα κριτήρια της Κοπεγχάγης, δίνοντας έμφαση, μεταξύ άλλων, στον σεβασμό τόσο για την ουγγρική μειονότητα όσο και για τους Ρομ. Η Ρουμανία θα πρέπει ωστόσο να πραγματοποιήσει ταχεία πρόοδο για να εκπληρώσει όλες τις υποχρεώσεις που απορρέουν από την ένταξη, ιδίως στον τομέα του κοινοτικού κεκτημένου.
<SPEAKER ID="220" LANGUAGE="" NAME="Nicolaï," AFFILIATION="Συμβούλιο">
<P>
Υπήρξαν επίσης αρκετές επικριτικές παρατηρήσεις, με τις οποίες δεν συμφωνώ, από τον κ. Ferber, τον κ. Lagendijk και άλλους, ότι η Ρουμανία δεν είναι έτοιμη να ολοκληρώσει τις διαπραγματεύσεις. Τονίζω ότι, ως Προεδρία και ως Συμβούλιο, βασίζουμε τη θέση μας στην αποτίμηση της Ευρωπαϊκής Επιτροπής.
<P>
Απαντώντας στις παρατηρήσεις του κ. Lagendijk, δεν χρειαζόμαστε ομοφωνία στο Συμβούλιο για να κάνουμε χρήση της επιπλέον ρήτρας διασφάλισης – τη δυνατότητα αναβολής της ένταξης για ένα έτος κατ’ ανώτατο όριο. Όχι, ακριβώς στον τομέα της δικαιοσύνης και των εσωτερικών υποθέσεων τους οποίους αναφέρει –όπως έκαναν αρκετοί βουλευτές– καθώς και στον ευαίσθητο τομέα του ανταγωνισμού, χρειαζόμαστε μόνο ειδική πλειοψηφία για να κάνουμε χρήση της επιπλέον ρήτρας διασφάλισης.
<P>
Ο εισηγητής της έκθεσης, κ. Moscovici, ο κ. Meijer και άλλοι έκαναν κάποιες παρατηρήσεις για ενδείξεις από τη Ρουμανία ότι ο εκλεγείς πρόεδρος θέλει να επαναδιαπραγματευτεί τα αποτελέσματα. Ο εκλεγείς πρόεδρος φαίνεται ότι έχει αντιληφθεί επικριτικά σχόλια όσον αφορά την ιδέα για το εκ νέου άνοιγμα κάποιων κεφαλαίων. Πληροφορηθήκαμε από το Βουκουρέστι ότι ο κ. Basescu δίνει έμφαση στο να γίνουν οι προσπάθειες πριν από τον Ιανουάριο του 2007, γεγονός το οποίο δεν αφήνει περιθώριο για να ανοιχθούν εκ νέου τα τελικά αποτελέσματα των διαπραγματεύσεων.
<P>
Απαντώντας σύντομα στον κ. Ferber όσον αφορά τις οικονομικές συνέπειες της ένταξης, επαναλαμβάνω όσα είπα για τη Βουλγαρία. Οι οικονομικές συνέπειες έχουν ήδη διευθετηθεί στο οικονομικό πακέτο για το 2007-2009, ανεξαρτήτως των νέων δημοσιονομικών προοπτικών.
<P>
Επιτρέψτε μου να ολοκληρώσω εκφράζοντας τα συγχαρητήριά μου στον κ. Moscovici. Η έκθεσή του πραγματεύεται όλους τους σημαντικούς τομείς με εποικοδομητικό και δίκαιο τρόπο. 
<SPEAKER ID="221" LANGUAGE="FI" NAME="Rehn," AFFILIATION="Επιτροπή">
<P>
   . Κύριε Πρόεδρε, θέλω και εγώ, όπως ο Προεδρεύων του Συμβουλίου, να ευχαριστήσω τον κ. Moscovici, αλλά και να προβώ σε ένα-δύο σχόλια και να απαντήσω στα ερωτήματα που τέθηκαν σε αυτή τη συζήτηση.
<P>
Πρώτον, ο κ. Tabajdi είπε ότι εκτίμησε την αντικειμενικότητα και αμεροληψία της Επιτροπής. Τον ευχαριστώ γι’ αυτό και θέλω να υπογραμμίσω ότι στο μέλλον αυτή θα είναι η καθοδηγητική αρχή σε όλη την πολιτική διεύρυνσης. Η γνώμη μου είναι ότι, μετά τη μείζονα υποχώρηση του περασμένου έτους, θα προχωρήσουμε τώρα σταδιακά και σταθερά στη διεύρυνση του ευρωπαϊκού χώρου ειρήνης και δημοκρατίας. Οι διαπραγματεύσεις μας με τις υποψήφιες χώρες θα είναι σταδιακές, σταθερές, προσεκτικές και ενδελεχείς.
<P>
Εν προκειμένω, σε γενικές γραμμές κατανοώ τις απόψεις που εξέφρασε ο κ. Ferber. Είναι κρίμα που δεν είχε χρόνο να ακούσει την απάντησή μου. Καθώς ο κ. Ferber ζήτησε εντιμότητα από την ΕΕ, δηλαδή από εμάς, συμφωνώ ότι πρέπει να εκτιμήσουμε τις συνέπειες όλων των αποφάσεων που ελήφθησαν για τη διεύρυνση και πρέπει να σεβαστούμε τα κριτήρια. Αυτός ακριβώς είναι ο λόγος που προτείναμε μια ρήτρα διασφάλισης στα κεφάλαια που αφορούν τη δικαιοσύνη και τις εσωτερικές υποθέσεις και τον ανταγωνισμό. Αυτή η ρήτρα διασφάλισης μπορεί να εγκριθεί με ειδική πλειοψηφία, πράγμα που την καθιστά αξιόπιστη, και θα ενθαρρύνει τη Ρουμανία να εργαστεί και να καταβάλει κάθε δυνατή προσπάθεια για την επίτευξη αποτελεσμάτων.
<P>
Ο κ. Davies και η κ. Jäätteenmäki επεσήμαναν ότι τα τωρινά κράτη μέλη οφείλουν να πράξουν πολλά ακόμη για την ανάπτυξη του κράτους δικαίου. Δεν μπορεί παρά να συμφωνήσει κανείς με αυτό. Ωστόσο, αυτά τα θέματα δεν εμπίπτουν στην αρμοδιότητα του Επιτρόπου για τη Διεύρυνση. Αυτά τα προβλήματα θα πρέπει μάλλον να αντιμετωπιστούν μέσω της διαδικασίας επί παραβάσει ή να γίνει παραπομπή υποθέσεων με τη χρήση του μηχανισμού του Ευρωπαϊκού Δικαστηρίου Ανθρωπίνων Δικαιωμάτων.
<P>
Εν κατακλείδι, θέλω να ευχαριστήσω τον εισηγητή, τον κ. Moscovici. Συμφωνώ με την άποψη που εξέφρασαν τόσο ο ίδιος όσο και ο κ. Szent-Ivány, ότι είναι προς το συμφέρον τόσο της Ευρωπαϊκής Ένωσης όσο και της Ρουμανίας η τελευταία να είναι έτοιμη το 2007. Αυτό, σε πρώτη φάση, εξαρτάται από τη βούληση και ικανότητα της Ρουμανίας να μεταρρυθμίσει τη χώρα και την κοινωνία. Η Επιτροπή, από την πλευρά της, θα παράσχει κάθε δυνατή υποστήριξη προκειμένου να διασφαλίσει ότι η Ρουμανία θα ενισχύσει τις προσπάθειές της, ούτως ώστε να αποτραπεί η χρήση των ρητρών διασφάλισης, στις οποίες έγινε αναφορά προηγουμένως. 
<SPEAKER ID="222" LANGUAGE="" NAME="Πρόεδρος." AFFILIATION="">
<P>
   Η συζήτηση έληξε. Η ψηφοφορία θα διεξαχθεί αύριο στις 11.30. 
<SPEAKER ID="223" LANGUAGE="" NAME="" AFFILIATION="Αντιπροέδρου">
<SPEAKER ID="224" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει την Ώρα των Ερωτήσεων προς το Συμβούλιο (B6-0136/2004).
<P>
Θέλω καταρχάς να διευκρινίσω τα ακόλουθα: βάσει του Κανονισμού του ΕΚ, όταν ένας βουλευτής που έχει προγραμματιστεί να υποβάλει ερώτηση αδυνατεί να παρίσταται, τότε πρέπει να ζητήσει ο ίδιος αντικαταστάτη που θα μιλήσει εκ μέρους του. Συνεπώς, το Προεδρείο δεν μπορεί να δεχθεί αντικατάσταση από τρίτα μέρη, όπως από τους Γενικούς Γραμματείς των πολιτικών ομάδων. Κατά συνέπεια, απορρίπτονται οι αιτήσεις για αντικατάσταση των βουλευτών που υπέβαλαν τις ερωτήσεις αριθ. 4 και 7, του κ. Aylward και του κ. Ryan αντίστοιχα, και, αν την ώρα των εν λόγω ερωτήσεων οι εν λόγω βουλευτές δεν είναι παρόντες, θα θεωρηθεί ότι οι ερωτήσεις καθίστανται άκυρες.
<P>
Προτού απαντήσετε στην πρώτη ερώτηση, κύριε Nicolaï, θέλω να υπενθυμίσω εν πάση περιπτώσει στο Σώμα ό,τι μας είπε ο κ. Vidal-Quadras σήμερα το πρωί – ότι αυτή η συνεδρίαση πρέπει να τελειώσει στις 18.30, λόγω ανειλημμένων υποχρεώσεων του εκπροσώπου του Συμβουλίου που δεν επιδέχονται αναβολή. 
<SPEAKER ID="225" LANGUAGE="" NAME="Πρόεδρος." AFFILIATION="">
<P>
Πολλές επιχειρήσεις από τα νέα κράτη μέλη της ΕΕ, που εισάγουν αλουμίνιο από τη Ρωσία και τα κράτη της ΚΑΚ, έχουν απευθύνει έκκληση στους βουλευτές για να αναλάβουν δράση με στόχο την κατάργηση ή μείωση του δασμού του 6%, δεδομένου ότι, λόγω του χρηματοπιστωτικού αυτού περιορισμού, η οικονομική κατάσταση αυτού του κλάδου στην Πολωνία έχει επιδεινωθεί σημαντικά, τα έξοδα παραγωγής έχουν αυξηθεί όπως και οι τιμές των προϊόντων, και ταυτόχρονα έχει μειωθεί η ανταγωνιστικότητα των πολωνικών επιχειρήσεων στη δυσχερή ευρωπαϊκή αγορά.
<SPEAKER ID="226" LANGUAGE="" NAME="Nicolaï," AFFILIATION="Συμβούλιο">
<P>
     Το Συμβούλιο παραπέμπει τον αξιότιμο βουλευτή στην απάντηση την οποία έδωσε στην ερώτηση H-0399/04, του Ryszard Czarnecki, κατά την Ώρα των Ερωτήσεων της 17ης Νοεμβρίου 2004, στην οποία πρότεινε στον αξιότιμο βουλευτή να υποβάλει την ερώτησή του στην Επιτροπή. 
<SPEAKER ID="227" LANGUAGE="PL" NAME="Tomczak (IND/DEM )." AFFILIATION="">
<P>
    Κύριε Πρόεδρε, κύριε Nicolaï, θέλω να σας ενημερώσω ότι υπέβαλα την ερώτησή μου στην Ευρωπαϊκή Επιτροπή, δυστυχώς όμως δεν έλαβα ικανοποιητική απάντηση. Με όλο το θάρρος, θέλω να εκφράσω την απογοήτευσή μου για το άκρως ανησυχητικό μπέρδεμα που υφίσταται σε σχέση με το εν λόγω θέμα, καθώς και για τα γραφειοκρατικά εμπόδια, που κάλλιστα μπορεί να είναι και σκόπιμα. Δεν είναι εύκολο να διακριβώνει κανείς ποιο ακριβώς είναι το αρμόδιο όργανο που λαμβάνει τις αποφάσεις σε σχέση με τις εισαγωγές αλουμινίου από τη Ρωσία και την Κοινοπολιτεία Ανεξαρτήτων Κρατών. Η Πολωνία ζήτησε επανειλημμένα από την Ευρωπαϊκή Επιτροπή τη μείωση αυτών των δασμών, δυστυχώς όμως, τα αιτήματά της απορρίφθηκαν χωρίς να έχει γίνει επίκληση σαφών ή βάσιμων λόγων. Για αυτό, κύριε Nicolaï, απευθύνομαι σε εσάς και σας ζητώ να αναλάβετε δράση σε σχέση με αυτό το θέμα, ούτως ώστε να βοηθηθούν τόσο οι Πολωνοί επιχειρηματίες όσο και οι επιχειρηματίες από άλλες χώρες. 
<SPEAKER ID="228" LANGUAGE="" NAME="Nicolaï," AFFILIATION="Συμβούλιο">
<SPEAKER ID="229" LANGUAGE="" NAME="Πρόεδρος." AFFILIATION="">
<P>
Στις 29 Οκτωβρίου συστάθηκε η Ευρωπεριφέρεια Πυρηναία - Μεσόγειος (Καταλονία - Αραγονία - Βαλεαρίδες Νήσοι - Midi Pyrénees και Languedoc-Rosellón) ως χώρος συνεργασίας μεταξύ περιφερειών, κυρίως όσον αφορά τις υποδομές σιδηροδρομικής, αεροναυτιλιακής και διαχειριστικής υποστήριξης, καινοτομίας και έρευνας, και με διάθεση να ανοίξει τις πύλες της σε νέες περιφέρειες.
<SPEAKER ID="230" LANGUAGE="" NAME="Nicolaï," AFFILIATION="Συμβούλιο">
<P>
     Το Συμβούλιο υπενθυμίζει ότι ο κανονισμός (ΕΚ) αριθ. 1260/1999 του Συμβουλίου, ο οποίος περιλαμβάνει γενικές διατάξεις όσον αφορά τα διαρθρωτικά ταμεία, προβλέπει κοινοτικές πρωτοβουλίες ως ένα από τα μέσα περιφερειακής πολιτικής στο πλαίσιο των διαρθρωτικών ταμείων.
<P>
Την τρέχουσα περίοδο προγραμματισμού 2000-2006 υπάρχουν τέσσερις κοινοτικές πρωτοβουλίες. Μία από αυτές είναι το Interreg που καλύπτει τη διασυνοριακή διακρατική και διαπεριφερειακή συνεργασία η οποία αποσκοπεί στην ενθάρρυνση μιας αρμονικής, ισορροπημένης και αειφόρου ανάπτυξης ολόκληρου του κοινοτικού χώρου. Το Interreg III έχει τρία τμήματα τα οποία αφορούν αντίστοιχα τη διασυνοριακή συνεργασία: την προώθηση ολοκληρωμένης περιφερειακής ανάπτυξης μεταξύ ομόρων περιοχών, τη διακρατική συνεργασία η οποία συμβάλλει σε μια ολοκληρωμένη και αρμονική επικράτεια στο έδαφος της Ευρωπαϊκής Ένωσης, και τη διαπεριφερειακή συνεργασία για τη βελτίωση των πολιτικών και των τεχνικών της διαπεριφερειακής οικονομικής ανάπτυξης. Ως εκ τούτου, η Ευρωπεριφέρεια Πυρηναία-Μεσόγειος θα μπορούσε να επωφεληθεί από τη στήριξη εκ μέρους της εν λόγω κοινοτικής πρωτοβουλίας, με την επιφύλαξη των διαδικασιών που προβλέπει η Επιτροπή.
<SPEAKER ID="231" LANGUAGE="ES" NAME="Ayala Sender (PSE )." AFFILIATION="">
<P>
   – Θα ήθελα να επισημάνω ότι υπάρχουν περισσότερες από εκατό ευρωπεριφέρειες στην Ευρώπη και ότι, πράγματι, μέσω της ώθησης του INTERREG, της κοινοτικής πρωτοβουλίας που αυτή τη στιγμή πρόκειται να γίνει επίσης στόχος, έχουν ιδιαίτερο ενδιαφέρον.
<P>
Θα ήθελα να ρωτήσω τον Προεδρεύοντα του Συμβουλίου αν πιστεύει ότι ευρωπεριφέρειες όπως η περιφέρεια Πυρηναία-Μεσόγειος είναι βασικές, τόσο από άποψη προώθησης της κατάργησης των συνόρων που αποτελούν εμπόδιο στην οικονομική και κοινωνική ανάπτυξη, όσο και από άποψη εμβάθυνσης στην ουσία της αρχής της εδαφικής συνοχής, η οποία τώρα θεσπίζεται στο Ευρωπαϊκό Σύνταγμα, που έχει υπογραφεί από τους 25 εκπροσώπους των κυβερνήσεων των κρατών μελών, και επομένως αξίζει κάθε δυνατή υποστήριξη από την Ένωση; 
<SPEAKER ID="232" LANGUAGE="ES" NAME="Ortuondo Larrea (ALDE )." AFFILIATION="">
<P>
Ο κ. Barnier, ο τότε αρμόδιος για την περιφερειακή πολιτική Επίτροπος, μας ανακοίνωσε ένα μέσο στο οποίο οι περιφέρειες θα μπορούσαν να έχουν άμεση πρόσβαση χωρίς να χρειάζεται να καταφεύγουν στον ενδιάμεσο δίαυλο των κυβερνήσεων των κρατών. Δεν γνωρίζω αν η πρωτοβουλία για τους ευρωπαϊκούς ομίλους διασυνοριακής συνεργασίας, που συζητείται στο Συμβούλιο και θα έρθει επίσης στο Κοινοβούλιο, είναι το μέσο στο οποίο αναφερόταν ο κ. Barnier.
<SPEAKER ID="233" LANGUAGE="" NAME="Nicolaï," AFFILIATION="Συμβούλιο">
<SPEAKER ID="234" LANGUAGE="" NAME="Πρόεδρος." AFFILIATION="">
<SPEAKER ID="235" LANGUAGE="" NAME="Nicolaï," AFFILIATION="Συμβούλιο.">
<P>
Στην πρώτη συνεδρίαση του Συμβουλίου Σταθεροποίησης και Σύνδεσης μεταξύ της ΕΕ και της πρώην Γιουγκοσλαβικής Δημοκρατίας της Μακεδονίας τον Σεπτέμβριο του 2004, το Συμβούλιο διαπίστωσε ότι οι διαφορές όσον αφορά το όνομα της πρώην Γιουγκοσλαβικής Δημοκρατίας της Μακεδονίας εξακολουθούσαν να υφίστανται και ενθάρρυνε την αναζήτηση μιας κοινά αποδεκτής λύσης, στο πλαίσιο των ψηφισμάτων 817/93 και 845/93 του Συμβουλίου Ασφαλείας των Ηνωμένων Εθνών, από την Ελλάδα και την πρώην Γιουγκοσλαβική Δημοκρατία της Μακεδονίας. Πράγματι, σε μια κοινή συνέντευξη Τύπου του Φόρουμ ΕΕ-Δυτικών Βαλκανίων τον Νοέμβριο του 2004, οι υπουργοί εξωτερικών τόσο της ΕΕ όσο και της πρώην Γιουγκοσλαβικής Δημοκρατίας της Μακεδονίας μνημόνευσαν την ανάγκη να συμφωνήσουν όλοι οι συμμετέχοντες στην εξεύρεση κοινά αποδεκτών λύσεων και υπογραφή συμφωνιών για τα εκκρεμή θέματα με τις γείτονες χώρες. 
<SPEAKER ID="236" LANGUAGE="" NAME="Παπαδημούλης (GUE/NGL )." AFFILIATION="">
<SPEAKER ID="237" LANGUAGE="" NAME="Nicolaï," AFFILIATION="Συμβούλιο">
<SPEAKER ID="238" LANGUAGE="" NAME="Πρόεδρος." AFFILIATION="">
<P>
   Δεδομένου ότι ο συντάκτης της απουσιάζει, η ερώτηση αριθ. 4 καθίσταται άκυρη.
<P>
Προκειμένου η Ευρωπαϊκή Ένωση να καταστεί πλέον ανταγωνιστική θα πρέπει όλες οι κοινότητες στην Ευρώπη να διαθέτουν πρόσβαση στις νέες τεχνολογίες. Η Ευρωπαϊκή Ένωση έχει δεσμευθεί να εφαρμόσει το επονομαζόμενο πρόγραμμα ΙDABC που αποσκοπεί στην προώθηση της χρησιμοποίησης του Διαδικτύου στις δημόσιες και κυβερνητικές υπηρεσίες. Το πρόγραμμα αυτό αποτελεί μέρος της Πανευρωπαϊκής Πρωτοβουλίας Ηλεκτρονικών Κυβερνητικών Υπηρεσιών.
<SPEAKER ID="239" LANGUAGE="" NAME="Nicolaï," AFFILIATION="Συμβούλιο">
<P>
   .  Το Συμβούλιο θα ήθελε να πληροφορήσει τον αξιότιμο βουλευτή ότι η υλοποίηση του προγράμματος IDABC εμπίπτει στη δικαιοδοσία της Επιτροπής, η οποία επικουρείται από την Πανευρωπαϊκή Επιτροπή Ηλεκτρονικών Κυβερνητικών Υπηρεσιών. Το Συμβούλιο θα ήθελε επίσης να υπενθυμίσει στον αξιότιμο βουλευτή ότι η απόφαση του προγράμματος IDABC θα τεθεί σε ισχύ την 1η Ιανουαρίου 2005 και συνεπώς η υλοποίηση του προγράμματος αυτού καθεαυτού δεν έχει αρχίσει ακόμα.
<P>
Το Συμβούλιο καλεί τον αξιότιμο βουλευτή να θέσει το εν λόγω ζήτημα στην Επιτροπή για περαιτέρω πληροφορίες όσον αφορά την προετοιμασία του προγράμματος. Το Συμβούλιο γνωρίζει δύο μελέτες οι οποίες ανατέθηκαν από την Επιτροπή στο πλαίσιο του προγράμματος IDA. Η μια μελέτη αποσκοπεί να αποδείξει τις ανάγκες και τα οφέλη στις επιχειρήσεις και τους πολίτες από τις Πανευρωπαϊκές Ηλεκτρονικές Κυβερνητικές Υπηρεσίες προκειμένου να ενισχύσει μια κατάλληλα προσανατολισμένη προσέγγιση για τη δημιουργία μιας Πανευρωπαϊκής Υπηρεσίας. Η δεύτερη αποσκοπεί να προσδιορίσει τις μελλοντικές υπηρεσίες υποδομής οι οποίες απαιτούνται για να στηρίξουν τις Πανευρωπαϊκές Ηλεκτρονικές Κυβερνητικές Υπηρεσίες.
<P>
Παρομοίως, κατά την προετοιμασία του προγράμματος IDABC, το Συμβούλιο αναγνωρίζει επίσης τη διοργάνωση από την Επιτροπή μιας διάσκεψης η οποία πρόκειται να πραγματοποιηθεί στις Βρυξέλλες την 17η και 18η Φεβρουαρίου του 2005 και θα επικεντρωθεί στις απαιτήσεις για τις Πανευρωπαϊκές Ηλεκτρονικές Κυβερνητικές Υπηρεσίες για τους πολίτες και τις επιχειρήσεις και στους απαιτούμενους παράγοντες για την εφαρμογή τους. 
<SPEAKER ID="240" LANGUAGE="" NAME="Crowley (UEN )." AFFILIATION="(">
<SPEAKER ID="241" LANGUAGE="" NAME="Nicolaï," AFFILIATION="Συμβούλιο">
<P>
     Εκτός από τις σημαντικές αυτές δράσεις, η Μονάδα IDA (Ανταλλαγή Στοιχείων μεταξύ Δημοσίων Διοικήσεων) ετοιμάζεται να εφαρμόσει πλήρως το πρόγραμμα εντός του πρώτου εξαμήνου του 2005. Για τον σκοπό αυτόν, αναλύονται προσδοκώμενες δραστηριότητες και αναπτύσσονται σχήματα για συμμετοχές σε προγράμματα εργασίας, σχέδια μελετών εφαρμογής κλπ. 
<SPEAKER ID="242" LANGUAGE="" NAME="Πρόεδρος." AFFILIATION="">
<SPEAKER ID="243" LANGUAGE="" NAME="Nicolaï," AFFILIATION="υμβούλιο">
<P>
Άλλα μέτρα περιλαμβάνουν εκείνα τα οποία προορίζονται για τη βελτίωση της ασφάλειας των πλοίων εκτός των δεξαμενόπλοιων, όπως τα επιβατηγά πλοία, για τη διασφάλιση ενός ελάχιστου επιπέδου ναυτικής εκπαίδευσης και για τη μείωση της ρύπανσης από τα πλοία. Για τη βελτίωση της ασφάλειας στον απόηχο ορισμένων τρομοκρατικών ενεργειών, εκδόθηκε πριν από λίγους μήνες κανονισμός για την ενίσχυση της ασφάλειας των πλοίων και των λιμενικών εγκαταστάσεων, ο οποίος ενσωμάτωσε τα μέτρα SOLAS ISPS (Διεθνής Σύμβαση για την Ασφάλεια της Ανθρώπινης Ζωής στη Θάλασσα – Διεθνής Κώδικας Ασφάλειας Πλοίων και Λιμενικών Εγκαταστάσεων) στη νομοθεσία της ΕΕ και τα επεξέτεινε ούτως ώστε να συμπεριλάβουν και τις εγχώριες μεταφορές.
<P>
Τελικά, ενόψει των μελλοντικών προοπτικών, την άνοιξη του 2005 αναμένεται να υποβληθεί προς εξέταση από το Συμβούλιο μια νέα δέσμη μέτρων ασφαλείας. 
<SPEAKER ID="244" LANGUAGE="" NAME="Ó Neachtain (UEN )." AFFILIATION="(">
<SPEAKER ID="245" LANGUAGE="" NAME="Παπαδημούλης (GUE/NGL )." AFFILIATION="">
<SPEAKER ID="246" LANGUAGE="" NAME="Nicolaï," AFFILIATION="Συμβούλιο">
<SPEAKER ID="247" LANGUAGE="" NAME="Πρόεδρος." AFFILIATION="">
<P>
   Δεδομένου ότι ο συντάκτης της απουσιάζει, η ερώτηση αριθ. 7 καθίσταται άκυρη.
<P>
Θα μπορούσε να αναφέρει το Συμβούλιο ποια ποσά έχουν δαπανηθεί κατά το 2004 από την Ευρωπαϊκή Ένωση για τη διακοπή της καλλιέργειας φυτών από τα οποία παράγονται ναρκωτικά στο Αφγανιστάν και ποια ποσά προτίθεται να δαπανήσει το Ευρωπαϊκό Συμβούλιο γι’ αυτή τη συγκεκριμένη πολιτική κατά τα δύο προσεχή έτη;
<SPEAKER ID="248" LANGUAGE="" NAME="Nicolaï," AFFILIATION="Συμβούλιο">
<SPEAKER ID="249" LANGUAGE="" NAME="Moraes (PSE )." AFFILIATION="(">
<SPEAKER ID="250" LANGUAGE="" NAME="Martin, David (PSE )." AFFILIATION="(">
<SPEAKER ID="251" LANGUAGE="" NAME="Nicolaï," AFFILIATION="Συμβούλιο.">
<SPEAKER ID="252" LANGUAGE="" NAME="Πρόεδρος." AFFILIATION="">
<P>
Στο Νταρφούρ, εκατοντάδες άνθρωποι πεθαίνουν κάθε μέρα από την πείνα, τις αρρώστιες και τη συνεχιζόμενη βία, χωρίς να υπάρχουν σημάδια βελτίωσης της κατάστασης. 70 000 άνθρωποι έχουν ήδη χάσει τη ζωή τους και εκατοντάδες χιλιάδες ζωές είναι σε κίνδυνο. Αθώοι πολίτες δέχονται καθημερινά επιθέσεις και ο αριθμός των εκτοπισμένων μεγαλώνει σε μια προσπάθεια να διαφύγουν τη βία. Οι πολίτες ζουν μέσα στο συνεχή φόβο επιθέσεων και στηρίζονται μόνο στην ανθρωπιστική βοήθεια για τροφή, νερό και μέσα επιβίωσης.
<SPEAKER ID="253" LANGUAGE="" NAME="Nicolaï," AFFILIATION="Συμβούλιο">
<P>
Τα κράτη μέλη και η Κοινότητα έχουν συνεισφέρει στις προσπάθειες ανθρωπιστικής βοήθειας περισσότερα από 325 εκατομμύρια ευρώ. Η Ένωση έχει στηρίξει σθεναρά τον ηγετικό ρόλο της Αφρικανικής Ένωσης στην αντιμετώπιση της κρίσης. Η ΕΕ έχει συνεπώς διαδραματίσει σημαντικό ρόλο στη στήριξη μιας αποστολής για την επιτήρηση της κατάπαυσης του πυρός υπό την αιγίδα της Αφρικανικής Ένωσης και τώρα στηρίζει ενεργά την ανάπτυξη της διευρυμένης αποστολής.
<P>
Σχεδόν το 60% του συνολικού κόστους της διευρυμένης αποστολής της Αφρικανικής Ένωσης χρηματοδοτείται από μια εισφορά περίπου 80 εκατομμυρίων ευρώ από τη διευκόλυνση για την ειρήνη, ενώ αρκετά κράτη μέλη παρέχουν πρόσθετη οικονομική και υλικοτεχνική υποστήριξη για την αποστολή, καθώς και υπεύθυνους σχεδιασμού και στρατιωτικούς παρατηρητές.
<P>
Το Συμβούλιο έχει επανειλημμένα επιβεβαιώσει, όπως συνέβη προσφάτως επ’ ευκαιρία της συνεδρίασής του την 22η Νοεμβρίου, ότι είναι πρόθυμο να συνεχίσει να παρέχει χρηματοδοτική και υλικοτεχνική υποστήριξη, καθώς και προσωπικό, αν ζητηθεί, για την ανάπτυξη της αποστολής.
<P>
Σε ευθυγράμμιση με τα ψηφίσματα 1556 και 1564 του Συμβουλίου Ασφαλείας των Ηνωμένων Εθνών, το Συμβούλιο έχει επίσης επαναλάβει με αρκετές ευκαιρίες την προθυμία του να λάβει τα κατάλληλα μέτρα, περιλαμβανομένων και κυρώσεων, εάν δεν σημειωθεί πρόοδος στις δεσμεύσεις που έχει αναλάβει η κυβέρνηση του Σουδάν. 
<SPEAKER ID="254" LANGUAGE="" NAME="McGuinness (PPE-DE )." AFFILIATION="(">
<SPEAKER ID="255" LANGUAGE="" NAME="Nicolaï," AFFILIATION="Συμβούλιο">
<P>
Το Συμβούλιο θα συνεχίσει να παρακολουθεί την κατάσταση στο Νταρφούρ και θα εξετάσει το ενδεχόμενο λήψης των κατάλληλων μέτρων, τα οποία θα περιλαμβάνουν κυρώσεις σύμφωνα με τα ψηφίσματα 1556 και 1565 του Συμβουλίου Ασφαλείας των Ηνωμένων Εθνών εάν δεν σημειωθεί ουσιαστική πρόοδος προς αυτή την κατεύθυνση. Για τον λόγο αυτόν, η κατάσταση είναι και παραμένει ψηλά στην ημερήσια διάταξη της Ευρωπαϊκής Ένωσης. 
<SPEAKER ID="256" LANGUAGE="" NAME="Πρόεδρος." AFFILIATION="">
<P>
Προσφάτως στη Σουηδία συνέβη τραγικό δυστύχημα όταν οδηγός φορτηγού με ρυμουλκό, υπό την επίδραση σοβαρής αλκοολαιμίας, έχοντας μόλις απομακρυνθεί από το φεριμπότ στο Trelleborg μπήκε στο αντίθετο ρεύμα με αποτέλεσμα το θάνατο πέντε ατόμων που ήταν επιβάτες δύο αυτοκινήτων. Οι διαφορετικές απόψεις που επικρατούν σχετικά με το οινόπνευμα, τα διαφορετικά όρια για την επιτρεπόμενη περιεκτικότητα οινοπνεύματος στο αίμα στις διάφορες ευρωπαϊκές χώρες καθιστούν δύσκολη την αντιμετώπιση και δίωξη των ατόμων που οδηγούν κάτω από την επίδραση οινοπνεύματος. Τούτο δε ισχύει κυρίως όταν πρόκειται για τη διασυνοριακή οδική κυκλοφορία.
<P>
Το 2001 το Συμβούλιο Υπουργών αποφάσισε, κατόπιν προτάσεως της Επιτροπής ΕΕ, να συστήσει σε όλα τα κράτη μέλη να καθορίσουν σε 0,2 το ανώτατο όριο αλκοολαιμίας για επαγγελματίες οδηγούς. Η σύσταση αυτή εγκρίθηκε αντί μιας οδηγίας που θα καθόριζε κοινό ανώτατο όριο περιεκτικότητας οινοπνεύματος στο αίμα για την οδική κυκλοφορία. Ποια κράτη μέλη έχουν έως σήμερα εισαγάγει το εν λόγω ανώτατο όριο; Προτίθεται άραγε το Συμβούλιο Υπουργών να αξιολογήσει τη σύστασή του επί της ουσίας; Σε ποια αποτελέσματα οδήγησε η κοινοτικού επιπέδου παρακολούθηση, την οποία προβλέπει η σύσταση; 
<SPEAKER ID="257" LANGUAGE="" NAME="Nicolaï," AFFILIATION="Συμβούλιο.">
<P>
     Το Συμβούλιο θα ήθελε να επισημάνει ότι, σε γενικές γραμμές, στα συμπεράσματα που ενέκρινε το Συμβούλιο κατά τις συνεδριάσεις του στις 4 και 5 Απριλίου 2001 όσον αφορά τη σύσταση της Ευρωπαϊκής Επιτροπής σχετικά με το μέγιστο επιτρεπτό όριο περιεκτικότητας αλκοόλ στο αίμα για τους οδηγούς οχημάτων, το Συμβούλιο ενθάρρυνε την Επιτροπή να παρακολουθεί στενά και να αξιολογεί τα αποτελέσματα της σύστασής του για μια περίοδο τριών ετών, δίνοντας ιδιαίτερη σημασία στις προτάσεις της σύστασης σχετικά με το επιτρεπόμενο ποσοστό αλκοόλ στο αίμα και, εάν κριθεί αναγκαίο, να εκπονήσει νέα σχετική νομοθεσία. Μέχρι στιγμής, το Συμβούλιο δεν έχει πληροφορηθεί το αποτέλεσμα μιας τέτοιας εκτίμησης.
<P>
Ως εκ τούτου, το Συμβούλιο υπογραμμίζει ότι αυτά τα πορίσματα δεν απαιτούν συγκεκριμένα τη θέσπιση μεγίστου επιτρεπτού ποσοστού αλκοόλ στο αίμα 0,2 mg για τους επαγγελματίες οδηγούς. Επιπροσθέτως, το Συμβούλιο θα ήθελε να πληροφορήσει την αξιότιμη βουλευτή ότι δεν έχει καμία ενημέρωση σχετικά με το πόσα κράτη μέλη έχουν υιοθετήσει τα προαναφερθέντα επιτρεπτά επίπεδα αλκοόλ στο αίμα έως τώρα.
<P>
Εντούτοις, το Συμβούλιο θα ήθελε να επιστήσει την προσοχή της αξιότιμης βουλευτού στη σύσταση της Επιτροπής της 6ης Απριλίου 2004 για την επιβολή του νόμου στον τομέα οδικής ασφάλειας, η οποία, στη σύσταση 6, ζητά εντατικοποιημένη εφαρμογή της λήψης τυχαίου δείγματος με συσκευή ανίχνευσης αλκοόλ ως πρώτιστη αρχή για την επιτήρηση της οδήγησης υπό την επήρεια αλκοόλ.
<P>
Υπό το φως της σταθερής αυτής δέσμευσης, το Συμβούλιο αντάλλαξε απόψεις κατά τη διάρκεια της συνεδρίασής του στις 9 και 10 Δεκεμβρίου 2004 και υιοθέτησε τα συμπεράσματα του Συμβουλίου όσον αφορά την οδική ασφάλεια, στα οποία συμφώνησε για την ανάγκη να εστιαστούν οι πολιτικές οδικής ασφάλειας σε τέσσερις σημαντικούς τομείς, κυρίως την επιβολή και τις βέλτιστες πρακτικές, την ασφάλεια του οχήματος, τη βελτίωση της ασφάλειας στους ευρωπαϊκούς δρόμους και τη διάθεση κονδυλίων για την οδική ασφάλεια.
<SPEAKER ID="258" LANGUAGE="SV" NAME="Hedkvist Petersen (PSE )." AFFILIATION="">
<P>
    Κύριε Πρόεδρε, θέλω να ευχαριστήσω το Συμβούλιο για την απάντησή του, σίγουρα όμως με λυπεί που ακούω ότι το θέμα πέφτει σε μια μαύρη τρύπα μεταξύ Επιτροπής και Συμβουλίου. Υπάρχουν, εν προκειμένω, άπειρες αφορμές να αναλάβει την πρωτοβουλία το Συμβούλιο. Γνωρίζουμε ότι περίπου 10 000 άνθρωποι πεθαίνουν στον δρόμο κάθε χρόνο επειδή οδηγούν υπό την επήρεια οινοπνεύματος. Γνωρίζουμε, επίσης, ότι η επαγγελματική οδήγηση είναι σημαντικός τομέας σε ό,τι αφορά την αντιμετώπιση της οδήγησης σε κατάσταση μέθης. Για αυτό και είναι σημαντική αυτή η σύσταση, και δεν βλέπω για ποιον λόγο τα κράτη μέλη δεν πρέπει να αναλάβουν πρωτοβουλίες.
<SPEAKER ID="259" LANGUAGE="" NAME="Nicolaï," AFFILIATION="Συμβούλιο.">
<SPEAKER ID="260" LANGUAGE="" NAME="Πρόεδρος." AFFILIATION="">
<P>
Η φιλοδοξία της ΕΕ να μετατραπεί στην πιο ανταγωνιστική οικονομία του κόσμου (Ατζέντα της Λισαβόνας) επιβάλλει σημαντική αύξηση των κονδυλίων για την ευρωπαϊκή πολιτική έρευνας. Οι δαπάνες για την έρευνα είναι στρατηγικές για την ΕΕ, υπό την έννοια ότι αποτελούν επενδύσεις για την επιβίωσή της σε ένα έντονα ανταγωνιστικό διεθνές περιβάλλον. Όμως, οι διακηρύξεις περί φιλόδοξης ευρωπαϊκής πολιτικής έρευνας δύσκολα συμβιβάζονται με τους περιορισμούς του Συμφώνου Σταθερότητας και Ανάπτυξης (ΣΣΑ), το οποίο απαγορεύει στα κράτη μέλη δημόσιες δαπάνες που να αυξάνουν το δημοσιονομικό έλλειμμα άνω του 3% του ΑΕγχΠ.
<P>
Για να υπάρξουν κίνητρα στα κράτη μέλη να διαθέσουν το ποσόν του 1% επί του ΑΕγχΠ ως δημόσια χρηματοδότηση για την πολιτική έρευνας, θα έπρεπε, κατά τη γνώμη μου, το ποσοστό αυτό να μην συνυπολογίζεται στο όριο του 3% επί του ΑΕγχΠ που προβλέπεται από το ΣΣΑ. Συμφωνείτε ότι οι δημόσιες δαπάνες για την έρευνα αποτελούν στρατηγικές δαπάνες υψίστης προτεραιότητας για την ΕΕ και ότι ως τέτοιες δικαιολογείται να εξαιρεθούν από τα κριτήρια του Συμφώνου; Το επιχείρημα ότι μια τέτοια απόφαση θα ανοίξει το δρόμο για σωρεία άλλων εξαιρέσεων (π.χ. στρατιωτικές δαπάνες) καταρρίπτεται, δεδομένου ότι η ενίσχυση της έρευνας είναι ένας καταγεγραμμένος ευρωπαϊκός στρατηγικός στόχος, χωρίς καμία αναλογία με άλλους εθνικούς ή ευρωπαϊκούς στόχους. 
<SPEAKER ID="261" LANGUAGE="" NAME="Nicolaï," AFFILIATION="Συμβούλιο">
<P>
Το Συμβούλιο και τα κράτη μέλη έχουν επανειλημμένως δεσμευθεί ότι θα επιτύχουν μέσο ποσοστό δαπάνης για την έρευνα και ανάπτυξη 3% του ΑΕγχΠ μέχρι το 2010. Η πρόσφατη έκθεση του κ. Kok τόνισε ακόμη μια φορά την ανάγκη να αναπληρωθούν οι χαμηλές επιδόσεις σε σχέση με αυτόν τον στόχο.
<P>
Τρίτον, θα ήθελα να σημειώσω ότι το επίπεδο της δαπάνης για την έρευνα και ανάπτυξη δεν εξαρτάται αποκλειστικά από τη δημοσιονομική πολιτική. Ο στόχος καλύπτει επίσης και την ιδιωτικά χρηματοδοτούμενη έρευνα και ανάπτυξη, η οποία πρέπει να ενθαρρυνθεί με έναν αριθμό μέσων πέραν των δημοσίων δαπανών. Το κλειδί για την επίτευξη του στόχου του 3% είναι τα δύο τρίτα των δαπανών για έρευνα και ανάπτυξη τα οποία θα έπρεπε να προέρχονται από ιδιωτικές επενδύσεις και όχι το ένα τρίτο το οποίο θα έπρεπε να προέρχεται από δημόσια κονδύλια.
<P>
Τέλος, θέλω να υπενθυμίσω ότι το Σύμφωνο είναι ένα πλαίσιο διαχείρισης των δημοσιονομικών πολιτικών σε συνολικό επίπεδο, με σκοπό τη διασφάλιση της βιωσιμότητας των δημοσίων οικονομικών μακροπρόθεσμα. Όλες οι δαπάνες πρέπει να καταβάλλονται ακόμη και αν μακροπρόθεσμα έχουν θετικά αποτελέσματα. Όταν το Συμβούλιο Ecofin συζήτησε το Σύμφωνο στις 16 Νοεμβρίου 2004 και ανέκυψε το εν λόγω θέμα, υπήρχε μεγάλη πλειοψηφία των κρατών μελών η οποία ήταν αντίθετη στο να επιδιωχθεί η δυνατότητα την οποία πρότεινε ο βουλευτής και στο να αποκλειστούν κάποιες κατηγορίες δαπανών από τους υπολογισμούς του ελλείμματος.
<SPEAKER ID="262" LANGUAGE="" NAME="Βακάλης (PPE-DE )." AFFILIATION="">
<P>
   – Κύριε Πρόεδρε, θα μπορούσα να είχα συμφωνήσει με τον κύριο Nicolaï σε όλα όσα έχει πει εάν δεν πίστευα ότι δεν είναι δυνατόν να πετύχουμε τους στόχους της Λισαβόνας χωρίς η έρευνα να προχωρήσει πάρα πολύ μπροστά. Ως εκ τούτου, αν η απάντηση αφορούσε οποιοδήποτε άλλο αντικείμενο, θα ήμουν σύμφωνος μαζί σας. Όμως λυπάμαι, αλλά πρέπει να διαφωνήσω γιατί η έρευνα είναι το θεμέλιο της Λισαβόνας. 
<SPEAKER ID="263" LANGUAGE="" NAME="Nicolaï," AFFILIATION="Συμβούλιο.">
<P>
     Μόνο δύο κράτη μέλη έχουν ήδη επιτύχει τον στόχο που τέθηκε στη Λισαβόνα για δαπάνη του 3% για την έρευνα και ανάπτυξη – η Φινλανδία και η Σουηδία. Το έχουν επιτύχει παρουσιάζοντας δημοσιονομικά πλεονάσματα. Είναι προφανώς δυνατό να διατίθενται κονδύλια στην έρευνα με τήρηση του Συμφώνου. Αυτό είναι ένα σημαντικό σημείο.
<P>
Δεύτερον, ακόμη και η Γερμανία και η Γαλλία με τα πασίγνωστα δημοσιονομικά προβλήματα έχουν ήδη επιτύχει ποσοστά 2,5% και 2,2% αντιστοίχως. Πάλι, φαίνεται ότι το Σύμφωνο δεν είναι ο παράγοντας ο οποίος περιορίζει τις επενδύσεις στην έρευνα. Φαίνεται ότι είναι θέμα εθνικών προτεραιοτήτων. 
<SPEAKER ID="264" LANGUAGE="" NAME="Πρόεδρος." AFFILIATION="(Η συνεδρίαση διακόπηκε στις 18:35 και συνεχίστηκε στις 21:00)">
<P>
   Αυτό μας φέρνει στη λήξη της Ώρας των Ερωτήσεων. Φθάνουμε, επίσης, στη λήξη της ολλανδικής Προεδρίας. Πιστεύω ότι αυτή είναι η τελευταία φορά που θα είστε μαζί μας για ερωτήσεις προς το Συμβούλιο, κύριε Νikolaï, και θέλω να σας απευθύνω τις καλύτερες ευχές και ευχαριστίες μου για το έργο σας σε σχέση με το Ευρωπαϊκό Κοινοβούλιο στη διάρκεια της Προεδρίας. Σας εύχομαι κάθε επιτυχία στο τέλος αυτής της περιόδου, ιδίως στις αμέσως επόμενες ημέρες, που δεν αμφιβάλω ότι θα είναι άκρως απαιτητικές.
<P>
Οι ερωτήσεις αριθ. 12 έως 31 θα απαντηθούν γραπτώς.
<SPEAKER ID="265" LANGUAGE="" NAME="" AFFILIATION="Αντιπροέδρου">
<SPEAKER ID="266" LANGUAGE="" NAME="Πρόεδρος." AFFILIATION="">
<P>
   Καταρχάς, πρέπει να σας ενημερώσω ότι, μετά τις προσκλήσεις για την υποβολή υποψηφιοτήτων για τη θέση του Ευρωπαίου Διαμεσολαβητή, η προθεσμία της οποίας έληγε στις 30 Σεπτεμβρίου, υποβλήθηκαν τέσσερις υποψηφιότητες, εκ των οποίων δύο κρίθηκαν παραδεκτές, δηλαδή, εκείνες του κ. Νικηφόρου Διαμαντούρου και του κ. Giuseppe Fortunato. Οι υποψήφιοι θα εμφανιστούν ενώπιον της αρμόδιας επιτροπής στις 29 Νοεμβρίου και η εκλογή θα διεξαχθεί στις 11 Ιανουαρίου του επόμενου έτους, σύμφωνα με τη διαδικασία που προβλέπεται στον Κανονισμό μας. 
<SPEAKER ID="267" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης του κ. McMillan-Scott σχετικά με την πρόταση κανονισμού του Συμβουλίου που τροποποιεί τον κανονισμό (ΕΚ) αριθ. 976/1999 για τον καθορισμό των προϋποθέσεων για την εφαρμογή των κοινοτικών δράσεων, πλην των δράσεων συνεργασίας για την ανάπτυξη, οι οποίες συμβάλλουν, στο πλαίσιο της κοινοτικής πολιτικής για τη συνεργασία, στον γενικό στόχο της ανάπτυξης και της εδραίωσης της δημοκρατίας και του κράτους δικαίου καθώς και του σεβασμού των δικαιωμάτων του ανθρώπου και των θεμελιωδών ελευθεριών στις τρίτες χώρες. 
<SPEAKER ID="268" LANGUAGE="DE" NAME="Ferrero-Waldner," AFFILIATION="Επιτροπή">
<P>
Το Κοινοβούλιο είναι ένας εξαιρετικά σημαντικός εταίρος για την Επιτροπή στα θέματα αυτά και γι’ αυτό θέλω κι εγώ, ακολουθώντας τα ίχνη του προκατόχου μου κ. Patten, να έχω αναλυτικό και τακτικό διάλογο για τις κοινές μας ανησυχίες και μελήματα στον τομέα αυτόν.
<P>
Η σημερινή απόφαση αφορά τη διασφάλιση της νομικής βάσης για τη συνέχιση της Ευρωπαϊκής Πρωτοβουλίας για τη Δημοκρατία και τα Ανθρώπινα Δικαιώματα και μετά το τέλος του χρόνου. Εδώ μας χρειάζεται η –θετική ελπίζω– γνωμοδότηση του Κοινοβουλίου για την πρόταση που κατέθεσε εδώ και καιρό η Επιτροπή για την παράταση κατά δύο έτη του κανονισμού (ΕΚ) αριθ. 976/1999. Μόνο δύο εβδομάδες απομένουν μέχρι τη λήξη ισχύος αυτού του κανονισμού και τον κίνδυνο να μην είναι διαθέσιμοι τον ερχόμενο χρόνο δημοσιονομικοί πόροι για προγράμματα και δράσεις στο πλαίσιο της ευρωπαϊκής αυτής πρωτοβουλίας.
<SPEAKER ID="269" LANGUAGE="" NAME="McMillan-Scott (PPE-DE )," AFFILIATION="εισηγητής">
<P>
   . – Κύριε Πρόεδρε, ευχαριστώ την Επίτροπο για τις εναρκτήριες παρατηρήσεις της. Είμαι πολύ χαρούμενος που βλέπω στην αίθουσα την κ. Morgantini, πρόεδρο της Επιτροπής Ανάπτυξης, την κ. Flautre, πρόεδρο της Υποεπιτροπής Ανθρωπίνων Δικαιωμάτων, τον σκιώδη εισηγητή και συνεισηγητή μου στην Επιτροπή Ανάπτυξης, κ. Fernández Martín.
<P>
Πριν από δώδεκα χρόνια, ήμουν εισηγητής και, όπως με περιέγραψε ο κ. Patten, “πατέρας” της ευρωπαϊκής πρωτοβουλίας για τη δημοκρατία και τα ανθρώπινα δικαιώματα, η οποία αποδείχθηκε ότι συνέβαλε αποφασιστικά στη μεταβατική φάση των χωρών του πρώην σοβιετικού συνασπισμού. Θεωρήθηκε από πολλούς ως το κύριο σχέδιο της Ευρωπαϊκής Ένωσης για την προώθηση της δημοκρατίας. Προσέδωσε νόημα στο προοίμιο της Συνθήκης του Μάαστριχτ όσον αφορά τις προτεραιότητες της εξωτερικής πολιτικής της ΕΕ.
<P>
Στην αρχική του φάση διοικείτο από ένα μικρό ίδρυμα με έδρα τις Βρυξέλλες, με το Ευρωπαϊκό Κοινοβούλιο και την Επιτροπή να διαδραματίζουν και τα δύο ενεργό ρόλο στην κατανομή και την παρακολούθηση των σχεδίων. Στο απόγειό της το 1997, η πρωτοβουλία χρηματοδοτούσε και διαχειριζόταν περίπου 1200 σχέδια. Το 1999 επισκέφθηκα ορισμένα από αυτά στο Βελιγράδι, περιλαμβανομένων βασικών δημοκρατικών μέσων μαζικής ενημέρωσης, όπως ο ραδιοφωνικός σταθμός Radio B92. Το ίδιο έτος η πρωτοβουλία τέθηκε υπό την αιγίδα της Επιτροπής.
<P>
Αν και η πρωτοβουλία έχει επί του παρόντος έναν προϋπολογισμό περίπου 137 εκατομμυρίων ευρώ, στερείται διαφάνειας και αποτελεσματικότητας. Και πείθομαι ολοένα και περισσότερο γι’ αυτό κατόπιν επιτόπιων συναντήσεων και συζητήσεων με περισσότερες από 30 οργανώσεις. Πολύ πρόσφατα, μίλησα στην Ένωση Δημοσιογράφων της Λευκορωσίας –που βρίσκεται αυτές τις μέρες εδώ για να παραλάβει το Βραβείο Ζαχάρωφ– καθώς και με τον υπεύθυνο Διευθυντή για την Ευρασία ενός οργανισμού των ΗΠΑ για την προώθηση της δημοκρατίας. Δεν γνώριζαν καν την ύπαρξη της ευρωπαϊκής πρωτοβουλίας για τη δημοκρατία.
<P>
Σε ένα έγγραφο σχετικά με τη στρατηγική ασφαλείας της ΕΕ το 2003, ο Χαβιέ Σολάνα υπογράμμισε τη σημασία και την ευαισθησία τη νέας γειτονιάς της Ευρώπης. Η συναφής πολιτική καλεί τους ανατολικούς και νότιους γείτονές μας να μοιραστούν και εκείνοι την ειρήνη, τη σταθερότητα και την ευημερία που απολαμβάνουμε εμείς στην Ευρωπαϊκή Ένωση. Αποσκοπεί στη δημιουργία ενός “δακτυλίου φίλων” γύρω από τα σύνορα της νέας διευρυμένης Ευρωπαϊκής Ένωσης. Δυστυχώς, η μόνη ορατότητα των δημοκρατικών δραστηριοτήτων της ΕΕ στη νέα γειτονιά φαίνεται ότι είναι σύντομες αποστολές παρατήρησης βουλευτών του Ευρωπαϊκού Κοινοβουλίου, όπως αυτές που πραγματοποιήθηκαν προσφάτως στην Ουκρανία. Πιστεύω ότι όλες οι σημαντικές εκλογές στη νέα γειτονιά πρέπει να γίνουν αντικείμενο ολοκληρωμένων αποστολών παρατήρησης της ΕΕ.
<P>
Υπάρχει η αίσθηση στις Βρυξέλλες ότι η δημοκρατία δεν μπορεί να εξαχθεί και ότι η αλλαγή πρέπει να έλθει εκ των έσω. Ωστόσο, το Εθνικό Κληροδότημα για τη Δημοκρατία των Ηνωμένων Πολιτειών έχει δείξει από το 1982 ότι αυτά τα δύο μπορούν να συνδυαστούν. Λειτουργεί ως ανεξάρτητη αντιπροσωπεία πραγματογνωμόνων, χρησιμοποιώντας τοπικές ΜΚΟ, και χαίρει του σεβασμού για τα προγράμματά του και τη μεθοδολογία του. Όπως οι δραστηριότητες των Ηνωμένων Πολιτειών, το Ίδρυμα Westminster, ή τα γερμανικά Stiftungen, και άλλες ΜΚΟ έχουν μεγαλύτερη ορατότητα και πολύ λιγότερη γραφειοκρατία από την Ευρωπαϊκή Πρωτοβουλία.
<P>
Συνέταξα προσφάτως ένα έγγραφο το οποίο αναφέρει λεπτομερώς τις δραστηριότητες του Ευρωπαϊκού Κοινοβουλίου για την προώθηση της δημοκρατίας τόσο εντός όσο και εκτός της ΕΕ. Ως βουλευτές συμμετέχουμε σε μια πλειάδα διακοινοβουλευτικών αντιπροσωπειών, επιτροπών διαβούλευσης και άτυπων ομάδων. Επιτελείται πολύτιμο έργο, αλλά το έργο είναι αποσπασματικό. Το ίδιο μπορεί να λεχθεί και για την Ευρωπαϊκή Πρωτοβουλία. Κατά τη γνώμη μου, η συμμετοχή μας θα έπρεπε να συντονίζεται σε ένα κέντρο για τη δημοκρατία, με έδρα αυτό το Κοινοβούλιο, με την εντολή να δρα ως μονάδα έρευνας, ένα όργανο εποπτείας όλων των δραστηριοτήτων της ΕΕ για την προώθηση της δημοκρατίας. Για παράδειγμα, η ιστοσελίδα του Γραφείου για τη Δημοκρατία του αμερικανικού Υπουργείου Εξωτερικών διατείνεται ότι οι Ηνωμένες Πολιτείες έχουν επιβλέψει τη μετάβαση 87 χωρών σε δημοκρατικά πολιτεύματα. Πρόκειται για στατιστικά στοιχεία τα οποία η ΕΕ επιθυμεί να αφήσει εξ ολοκλήρου στα χέρια των Ηνωμένων Πολιτειών; Η διάσκεψη της “ομάδας των οκτώ” στο Ραμπάτ το περασμένο Σαββατοκύριακο –και χαίρομαι που η Επίτροπος ήταν παρούσα– η οποία συγχρηματοδοτείται από την Ευρωπαϊκή Ένωση, ανέπτυξε περαιτέρω σχέδια για το Φόρουμ για το Μέλλον, τα οποία εισήχθηκαν για πρώτη φορά στη διάσκεψη του Sea Island τον Ιούνιο του 2004, για την προώθηση της δημοκρατίας στην Εγγύς Ανατολή και τη Νότιο Αφρική. Παρά την οικονομική συνεισφορά της Ευρωπαϊκής Ένωσης σε ένα τόσο σημαντικό γεγονός, μάλλον οι Αμερικανοί παρά η Ευρωπαϊκή Ένωση ηγούνται αυτής της δραστηριότητας. Αναγνωρίζουμε ότι το πρόγραμμα των Ηνωμένων Πολιτειών ουσιαστικά απηχεί τις αρχές της διαδικασίας της Βαρκελώνης και τώρα της ευρωπαϊκής πολιτικής γειτονίας.
<P>
Το 2005, το Ηνωμένο Βασίλειο θα αναλάβει την Προεδρία τόσο της “ομάδας των οκτώ” όσο και της Ευρωπαϊκής Ένωσης. Ελπίζω ειλικρινά ότι θα δοθεί μεγαλύτερη βαρύτητα στα 250 εκατομμύρια Αράβων που επιθυμούν τη δημοκρατία, όπως κατέδειξε η έκθεση των Ηνωμένων Εθνών για την ανάπτυξη το 2002, καθώς και τις χώρες με προφανές δημοκρατικό έλλειμμα στα ανατολικά μας.
<SPEAKER ID="270" LANGUAGE="ES" NAME="Fernández Martín (PPE-DE )," AFFILIATION="συντάκτης της γνωμοδότησης της Επιτροπής Ανάπτυξης">
<P>
Ο κ. McMillan-Scott έχει εξετάσει αυτόν τον κανονισμό, έναν κανονισμό που δείχνει σαφέστατα όλες τις αρετές μας –τις πολλές αρετές μας– και επίσης πολλά από τα προβλήματά μας. Είναι ένας μετριοπαθής κανονισμός όσον αφορά τον προϋπολογισμό του, αλλά πολύ φιλόδοξος όσον αφορά τους στόχους του· συμφωνούμε όλοι για την ανάγκη να εγκριθεί αλλά, παρ’ όλα αυτά, έχουμε περάσει ενάμισι χρόνο –ίσως πολύ περισσότερο– αντιμετωπίζοντας διαδικαστικά και γραφειοκρατικά προβλήματα που δεν έχουν καμία σχέση με το ουσιαστικό θέμα, που είναι να εγκριθεί εγκαίρως και κατά τον ενδεδειγμένο τρόπο προκειμένου να μπορέσει η Επιτροπή να διαθέτει ένα μέσο που θα της επιτρέψει να διατηρήσει τον κανονισμό.
<P>
Ήταν μια πολύ περίπλοκη διαδικασία. Στο τέλος της τελευταίας κοινοβουλευτικής περιόδου εγκρίναμε έναν κανονισμό παρόμοιο με αυτόν, μέσω της διαδικασίας της συναπόφασης, σχετικά με τρίτες χώρες. Και τώρα, πλησιάζουμε την έναρξη ισχύος της απαραίτητης παράτασης, η οποία αρχίζει την 1η Ιανουαρίου και λήγει στα τέλη του 2006.
<P>
Η Επιτροπή και το Συμβούλιο γνωρίζουν πολύ καλά ότι το Κοινοβούλιο αποδίδει ιδιαίτερη σημασία σε αυτόν τον κανονισμό. Θα ήθελα να επισημάνω ότι η γραμμή του προϋπολογισμού που επιτρέπει τη χρηματοδότησή του –όπως είπε μόλις ο κ. McMillan-Scott– στο κεφάλαιο “Ευρωπαϊκή Πρωτοβουλία για τη Δημοκρατία και τα Ανθρώπινα Δικαιώματα” δημιουργήθηκε με πρωτοβουλία αυτού του Κοινοβουλίου –πολλοί από εμάς που ήμασταν παρόντες τότε είμαστε ακόμη εδώ– και η Επιτροπή επισημαίνει στην αιτιολογική της έκθεση την πλήρη εγκυρότητα και την ορθή εφαρμογή που προσυπογράφεται από την αξιολόγηση των επιπτώσεων, η οποία υπογραμμίζει τα θετικά αποτελέσματα που αφορούν την ανάπτυξη της ικανότητας των ΜΚΟ οι οποίες ειδικεύονται στα ανθρώπινα δικαιώματα και τις οργανώσεις της κοινωνίας των πολιτών.
<SPEAKER ID="271" LANGUAGE="PT" NAME="Ribeiro e Castro (PPE-DE )," AFFILIATION="εξ ονόματος της Ομάδας">
<SPEAKER ID="272" LANGUAGE="IT" NAME="Fava (PSE )," AFFILIATION="εξ ονόματος της Ομάδας">
<P>
Δεν επιθυμούμε να παραβιάσουμε τους ιερούς κανόνες της επιτροπολογίας, αλλά θα πρέπει να βρεθεί ένα modus operandi για μια σχέση που δεν θα βασίζεται μόνο στην προφορική εκδήλωση καλής θέλησης. Κυρία Επίτροπε, εκτιμούμε την προσφορά σας για συνεργασία και η συναίνεσή μας στην παράταση της διάρκειας αυτού του προγράμματος πρέπει να ερμηνευθεί ως πράξη εμπιστοσύνης. Είναι σημαντικό να καταστεί σαφές πως το Ευρωπαϊκό Κοινοβούλιο δεν πρέπει να θεωρείται, όπως συχνά συμβαίνει, ως ένας συμβολαιογράφος που καλείται να εγκρίνει τυπικά τις δαπάνες, αλλά οφείλει να περιορίζεται μόνο σε αυτό. Αυτό δεν ωφελεί ούτε το Κοινοβούλιο ούτε τα κοινοτικά όργανα.
<SPEAKER ID="273" LANGUAGE="FR" NAME="Flautre (Verts/ALE )," AFFILIATION="εξ ονόματος της Ομάδας">
<P>
   . – Κύριε Πρόεδρε, κυρία Επίτροπε, κυρίες και κύριοι συνάδελφοι, θα ήταν ίσως σκόπιμο να αρχίσουμε με το λίαν επίκαιρο ζήτημα το οποίο έθεσε πολύ σωστά ο κ. Fava, δηλαδή το ζήτημα του διαλόγου ανάμεσα στα θεσμικά μας όργανα. Είναι ένα θέμα που επανέρχεται και για το οποίο άλλωστε αξίζει τον κόπο αυτή η καθυστερημένη συνεδρίαση σε αυτό το τέλος της περιόδου του έτους. Ως προς αυτό το θέμα, κυρία Επίτροπε, ακούσαμε να λέτε και διαβάσαμε –και το δηλώσατε επίσης κατά τη διάρκεια της ακρόασής σας– ότι επιθυμείτε να διατηρήσετε έναν διάλογο, τον οποίο μπορούμε να χαρακτηρίσουμε όπως θέλουμε, αλλά ο οποίος σε κάθε περίπτωση εγώ κατάλαβα ότι θα ήταν ένας διάλογος τακτικός, σχετικός με τα θέματα, ανοικτός και παρατεταμένος, ή, με λίγα λόγια, ένας διαρθρωμένος διάλογος.
<P>
Θα ήθελα να ολοκληρώσω λέγοντας ότι αυτή η συζήτηση δεν θα χρησίμευε σε τίποτε αν δεν είχαμε στο μυαλό μας τις προοπτικές πέραν του 2007. Και εδώ, όπως έκαναν δικαίως και άλλοι συνάδελφοι, εφιστώ την προσοχή στο γεγονός ότι θα πρέπει να εργαστούμε στους κόλπους αυτού του Κοινοβουλίου για να διασφαλίσουμε ότι αυτό το πολύτιμο αγαθό, το οποίο μπορούμε πάντοτε να βελτιώσουμε, να μπορεί να διαρκέσει πέραν του 2006. Αυτό είναι που διακυβεύεται στις συζητήσεις τις οποίες θα πρέπει να διεξαγάγουμε σε διάφορα επίπεδα στους κόλπους του Κοινοβουλίου. 
<SPEAKER ID="274" LANGUAGE="IT" NAME="Morgantini (GUE/NGL )," AFFILIATION="εξ ονόματος της Ομάδας">
<P>
Συμφωνώ απόλυτα με την ανάγκη να παραταθούν οι προϋποθέσεις εφαρμογής που αφορούν τα δικαιώματα, την ανάπτυξη και τη δημοκρατία. Συγχαίρω τον κ. McMillan-Scott και προπαντός –συνεπής με την ψήφο μου στην επιτροπή– συμφωνώ με την άποψη του κ. Fernández Martín και ειδικότερα με την τροπολογία η οποία ζητά από την Επιτροπή την υποβολή ετήσιας έκθεσης που θα παρουσιάζει τον προγραμματισμό και θα ενημερώνει το Ευρωπαϊκό Κοινοβούλιο για την εφαρμογή του.
<P>
Ωστόσο, στα λόγια της κ. Ferrero-Waldner διέκρινα τη διάθεση της Επιτροπής να συνεργαστεί και να συζητήσει με σοβαρό και εμπεριστατωμένο τρόπο όχι μόνο τις γενικές γραμμές, αλλά και την υλοποίηση των σχεδίων. Εξάλλου, εύχομαι ειλικρινά ο διάλογος αυτός να διεξαχθεί σε άμεση επαφή και με την Επιτροπή Ανάπτυξης της οποίας προεδρεύω, δεδομένου ότι τα προβλήματα των ανθρωπίνων δικαιωμάτων, της χειραφέτησης των γυναικών και της δημοκρατίας συνδέονται στην πραγματικότητα στενά και με το ζήτημα της ανάπτυξης.
<P>
Στον συμπαθέστατο συνάδελφο κ. McMillan-Scott θα ήθελα να πω ότι κατανοώ την απογοήτευσή του και ότι συμφωνώ με το πολύτιμο αυτό σχέδιο, όπως το χαρακτήρισε και η κ. Flautre. Στην πραγματικότητα, είναι καμιά φορά δύσκολο για τους γονείς να βλέπουν τα παιδιά τους να μεγαλώνουν.
<SPEAKER ID="275" LANGUAGE="PL" NAME="Czarnecki, Ryszard (NI )." AFFILIATION="">
<P>
    Κύριε Πρόεδρε, κυρίες και κύριοι συνάδελφοι, χαίρομαι ιδιαιτέρως που μπορώ να πω ότι η κ. Ferrero-Waldner είναι το κατάλληλο άτομο στην κατάλληλη θέση. Δεν μπορεί να ειπωθεί το ίδιο για όλους τους συναδέλφους της, αυτό όμως δεν είναι δικό της σφάλμα.
<P>
Ο ρόλος του Ευρωπαϊκού Κοινοβουλίου γίνεται ολοένα και πιο σημαντικός στο πλαίσιο των ευρωπαϊκών θεσμικών οργάνων, και το κύρος του ενισχύεται ακόμα περισσότερο στην κοινή γνώμη των 25 κρατών μελών. Μετά από 25 χρόνια άμεσης εκλογής του, η σημασία του Ευρωπαϊκού Κοινοβουλίου βρίσκεται σήμερα στο απόγειό της. Ωστόσο, δεν πρέπει να αντλούμε ικανοποίηση από την ενίσχυση του ρόλου του Ευρωπαϊκού Κοινοβουλίου, που υπήρξε αποτέλεσμα μαχών αρμοδιοτήτων ή διαδικασιών εντός της Ευρωπαϊκής Ένωσης. Σε βαθμό μεγαλύτερο από πριν, ο ρόλος του Ευρωπαϊκού Κοινοβουλίου πρέπει να είναι η προώθηση της δημοκρατίας στον κόσμο και η παροχή πληροφοριών για τις αξίες και τα πρότυπα. Αυτές οι αξίες και τα πρότυπα διασφαλίζουν ότι, παρ’ όλο που οι κοινωνίες μας και τα πολιτικά μας συστήματα δεν είναι ιδανικά, υπάρχουν λιγότεροι πόλεμοι και περισσότερος διάλογος στην ήπειρό μας, λιγότερη βία και περισσότερος συμβιβασμός, και λιγότερη επιθετικότητα και περισσότερη διεθνής και θεσμική συνεργασία.
<P>
Δεν τίθεται θέμα προώθησης ευρωπαϊκών αξιών. Το θέμα είναι η ενημέρωση των ανθρώπων για ένα είδος πολιτικής που βασίζεται στην αναζήτηση του κοινού καλού και στην ευρύτερη συμμετοχή στη διακυβέρνηση σε όλα τα επίπεδα. Αυτός είναι ο ρόλος τόσο της Ευρωπαϊκής Ένωσης όσο και του Ευρωπαϊκού Κοινοβουλίου σήμερα. Είναι, άραγε, υπερβολικά μεγάλο ποσό τα 100 εκατομμύρια ευρώ ως δαπάνη για την προώθηση της δημοκρατίας στον κόσμο; Αναμφίβολα δεν είναι αρκετά· ωστόσο, ακόμα και ένα πενταπλάσιο ποσό θα ήταν πολύ φθηνότερο από τις δαπάνες αποκατάστασης των συνεπειών της έλλειψης δημοκρατίας. Θα κόστιζε πολύ περισσότερο να παρέχουμε βοήθεια σε θύματα εμφυλίων ή διεθνών πολέμων, που ξεσπούν επειδή οι πολιτικοί σε πολλές χώρες δεν καταλαβαίνουν το νόημα της δημοκρατίας. Το γνωρίζουν μόνο ως έννοια που βρίσκει κανείς σε λεξικά ξένων γλωσσών. Αν χορηγούνταν περισσότερα από 100 εκατομμύρια ευρώ, θα ήταν βεβαίως αναγκαίο να παρακολουθούμε και τα δικά μας θεσμικά όργανα και τις οργανώσεις που λαμβάνουν τη χρηματοδότηση.
<P>
Εν κατακλείδι, θέλω να εκφράσω τις ειλικρινείς μου ευχαριστίες στον κ. McMillan-Scott, τον εισηγητή, για το έργο του. Ελπίζω ότι το Σώμα θα συνεχίσει να εργάζεται από κοινού σε αυτό το θέμα, ανεξαρτήτως πολιτικών παρατάξεων, και ότι θα εργαστεί στην κατεύθυνση των στόχων που ανέφεραν η κ. Ferrero-Waldner και ο εισηγητής. 
<SPEAKER ID="276" LANGUAGE="" NAME="Howitt (PSE )." AFFILIATION="(">
<P>
   – Κύριε Πρόεδρε, καλωσορίζω κι εγώ, όπως οι συνάδελφοί μου, τη νέα Επίτροπο σε αυτή τη συζήτηση. Περιμένουμε με ανυπομονησία να εργαστούμε μαζί της και, πράγματι, περιμένουμε με ανυπομονησία τα σχέδια της Επιτροπής το 2005 και το 2006 όσον αφορά αυτό το κονδύλιο του προϋπολογισμού, τη νομική βάση του οποίου περιμένουμε να εγκρίνουμε αύριο. Υποστηρίζω το γεγονός ότι πρόκειται για ένα δημοσιονομικό κονδύλι το οποίο φθάνει στον απλό λαό και ότι η κοινωνία των πολιτών στις χώρες έχει προτεραιότητα ως αποδέκτης των κονδυλίων. Υποστηρίζω επίσης το γεγονός ότι η Επιτροπή σχεδιάζει να κάνει την πρόληψη των συγκρούσεων μόνιμη προτεραιότητα για αυτό το δημοσιονομικό κονδύλιο. Σίγουρα η δημοκρατία είναι το καλύτερο μέσο πρόληψης των συγκρούσεων στον πλανήτη μας.
<P>
Εάν θα μπορούσα να διατυπώσω μια επίκριση, είναι ότι κάθε χρόνο ο προκάτοχος της Επιτρόπου συνήθιζε να μιλά για τα ανθρώπινα δικαιώματα και μετά ερχόταν με ένα προσχέδιο προϋπολογισμού το οποίο μείωνε αυτό το κονδύλιο – πέρυσι από 127 εκατομμύρια ευρώ σε 105 εκατομμύρια ευρώ. Ίσως η Επίτροπος θα επιλέξει να μην το κάνει τα ερχόμενα χρόνια. Πράγματι, όπως είπε η κ. Flautre, ελπίζω ότι, ενώ υπάρχουν κατάλληλοι στόχοι για απλοποίηση του προϋπολογισμού, αυτό το συγκεκριμένο κονδύλιο έχει συμβολική σημασία και θα διατηρηθεί μεσοπρόθεσμα και μακροπρόθεσμα.
<P>
Επέστησα επίσης την προσοχή της στις αυξανόμενες απαιτήσεις των διεθνών οργανώσεων, όπως τα ad hoc Δικαστήρια για τη Γιουγκοσλαβία και τη Ρουάντα, και το Διεθνές Ποινικό Δικαστήριο. Εντούτοις, εάν πρόκειται να χρηματοδοτηθούν από αυτό το κονδύλιο του προϋπολογισμού, πρέπει να υπάρξει σημαντική αύξηση, ειδάλλως οι ΜΚΟ θα αποτύχουν. Είμαι αντίθετος στην προσπάθεια να ελαττωθεί η προτεραιότητα η οποία έχει δοθεί παγκοσμίως σε προγράμματα χρηματοδοτούμενα από το κονδύλιο του προϋπολογισμού και να επικεντρωθεί και πάλι η προσοχή στην εγγύς Ευρώπη. Αυτό είναι λάθος: τα ανθρώπινα δικαιώματα είναι παγκόσμια.
<P>
Τέλος, εκφράζω τον σεβασμό μου στον εισηγητή της έκθεσης, κ. McMillan-Scott, και το ειλικρινές του ενδιαφέρον για αυτό το κονδύλιο του προϋπολογισμού· όμως χαίρομαι διότι απέσυρε τις τροπολογίες του, οι οποίες πιστεύω ότι αντανακλούσαν μικρόψυχη διαχείριση αυτού του δημοσιονομικού κονδυλίου. Η δέσμευση της Επιτροπής στον εποικοδομητικό διάλογο, όπως το θέτει, είναι ευπρόσδεκτη, και, με τους συναδέλφους μου στην Υποεπιτροπή του Κοινοβουλίου για τα Ανθρώπινα Δικαιώματα, περιμένω με μεγάλη ανυπομονησία να ξεκινήσουμε αυτή τη συνεργασία με τη νέα Επίτροπο. 
<SPEAKER ID="277" LANGUAGE="DE" NAME="Ferrero-Waldner," AFFILIATION="Επιτροπή">
<P>
    Κύριε Πρόεδρε, κυρίες και κύριοι, σας ευχαριστώ πολύ γι’ αυτήν τη συζήτηση. Από τη μια, επιτρέψτε μου να πω ότι, εάν δεν είχατε επινοήσει αυτή την ενδιαφέρουσα διαδικασία, κύριε McMillan-Scott, τότε θα έπρεπε να την επινοήσουμε τώρα. Πιστεύω απόλυτα ότι είναι κάτι καλό γιατί πάντα ενδιαφερόμουν πολύ για τα ανθρώπινα δικαιώματα. Επομένως, μπορείτε να είστε βέβαιοι ότι συζητάτε εδώ με κάποιον που πιστεύει πραγματικά στον ρόλο τους.
<P>
Επαναλαμβάνω λοιπόν ότι θα υπάρξει εδώ ένας αυθεντικός διάλογος στο δικό μου προσωπικό επίπεδο, αλλά και σε επίπεδο εργασίας. Θα ήθελα να το υπογραμμίσω με σαφήνεια για άλλη μια φορά. Δεν νομίζω ότι προσφέραμε πάντα απλώς παρατήρηση των εκλογών. Μπορώ να αναφέρω μια ολόκληρη σειρά σχετικών παραδειγμάτων. Ας θυμηθούμε ότι στην Ουκρανία έχει δρομολογηθεί μια ολόκληρη σειρά σχεδίων. Θα απαριθμήσω μόνο μερικά για να σας δείξω πως δεν μπορεί κανείς να βλέπει το θέμα τόσο στενά. Η Επιτροπή έκανε ήδη κάποια πράγματα. Για παράδειγμα 300 000 ευρώ για το “European Center for Common Ground” (ευρωπαϊκό κέντρο για τη γεφύρωση των διαφορών), 334 000 ευρώ για το “International Helsinki Federation for Human Rights, Improving the Human Rights Situation in Ukraine through Legal Aid Provided by NGOs” (“Διεθνής Ομοσπονδία Ελσίνκι για τα ανθρώπινα δικαιώματα – Βελτίωση της κατάστασης των ανθρωπίνων δικαιωμάτων στην Ουκρανία μέσω της παροχής νομικής συνδρομής από ΜΚΟ”), 787 000 ευρώ για το “European Roma Right Center, defending the rights of Roma in Ukraine” (“Ευρωπαϊκό Κέντρο Δικαιωμάτων των Ρόμα – Προστασία των δικαιωμάτων των Ρόμα στην Ουκρανία”) και 685 000 ευρώ για το “Kharkiv, Human Rights Protection Group” (ομάδα προστασίας των ανθρωπίνων δικαιωμάτων) κλπ. Αυτά είναι λοιπόν μερικά τέτοια σχέδια. Σχετικά με μια άλλη περιοχή του κόσμου, που ενδιαφέρει πάρα πολύ και εσάς και εμένα, δηλαδή τον χώρο της νότιας Μεσογείου, τον αραβικό χώρο, αλλά φυσικά όχι μόνο αυτόν αλλά και το Ισραήλ, μπορώ επίσης να αναφέρω ενδεικτικά το πρόγραμμα “Palestine, Democratization from the Grassroots, Media and Networking as a Tool for Community Development” (“Παλαιστίνη – Εκδημοκρατισμός από τη βάση – Μέσα ενημέρωσης και δίκτυα ως μέσο ανάπτυξης των κοινοτήτων”), ένα επίσης σημαντικό πρόγραμμα που απευθύνεται κυρίως στην κοινωνία των πολιτών.
<SPEAKER ID="278" LANGUAGE="EN" NAME="" AFFILIATION="">
<P>
 Η εκστρατεία 1 φέρει την ονομασία “Προώθηση, δικαιοσύνη και αξιοπρέπεια”. Στοχεύει στην ποινική δικαιοσύνη, υποστηρίζει την παγκόσμια κατάργηση της θανατικής ποινής, και υποστηρίζει το έργο διεθνών μηχανισμών οι οποίοι ελέγχουν και υποβάλλουν εκθέσεις όσον αφορά τον σεβασμό των ανθρωπίνων δικαιωμάτων και των σχετικών υποχρεώσεων που απορρέουν από τις διεθνείς συνθήκες.
<P>
Η εκστρατεία 2, η οποία μου είναι ιδιαίτερα προσφιλής, φέρει την ονομασία “Ενθάρρυνση ενός πολιτισμού ανθρωπίνων δικαιωμάτων”: εκπαίδευση, κατάρτιση, έλεγχος και αφύπνιση σχετικά με τα ανθρώπινα δικαιώματα με στόχο την προαγωγή των δικαιωμάτων ευάλωτων ή περιθωριοποιημένων κοινωνικών ομάδων –ήτοι των δικαιωμάτων των γυναικών και των παιδιών– συμπεριλαμβανομένου του γυναικείου γεννητικού ακρωτηριασμού, του εμπορίου γυναικών, των υποστηρικτών των ανθρωπίνων δικαιωμάτων· πρόληψη των βασανιστηρίων και την αποκατάσταση των θυμάτων βασανισμού, προγράμματα ανώτερης εκπαίδευσης και επαγγελματικής κατάρτισης, υποστήριξη διαλόγων για τα ανθρώπινα δικαιώματα. Συνεπώς, πρόκειται για μια συνολικά πολύ σημαντική εκστρατεία.
<P>
Η εκστρατεία 3 φέρει την ονομασία “Προώθηση της δημοκρατικής διαδικασίας”. Αυτό είναι θεμελιώδες για όλες αυτές τις κοινωνίες, ειδικά για τη Μέση Ανατολή ή την ευρύτερη Μέση Ανατολή, στην οποία θα αναφερθώ αργότερα. Άρα υπάρχει σημαντική εξέλιξη της συμμετοχικής δημοκρατίας, η οποία ενθαρρύνει τον ενημερωμένο πολυφωνικό διάλογο με την κοινωνία των πολιτών, αποσκοπεί στην ελευθερία του συνεταιρίζεσθαι, την ελευθερία της έκφρασης, στην ανεξαρτησία του Τύπου, των τηλεοπτικών και ραδιοφωνικών μεταδόσεων, στην απρόσκοπτη πρόσβαση στο Διαδίκτυο, και σε αποστολές εκλογικής παρατήρησης.
<P>
Η εκστρατεία 4 φέρει την ονομασία “Προαγωγή της ισότητας, της ανοχής και της ειρήνης”: περιλαμβάνει τα θέματα των φυλετικών διακρίσεων, της ξενοφοβίας, των δικαιωμάτων των μειονοτήτων και των αυτοχθόνων.
<P>
Στη συνέχεια, ακολουθεί η επιλογή των περιοχών και των χωρών και η αντιστοίχισή τους με μια από τις τέσσερις εκστρατείες. Όλα αυτά προβλέπονται για το 2007, και στις επόμενες δημοσιονομικές προοπτικές θα υπάρξουν μόνο έξι δημοσιονομικοί κανονισμοί, τέσσερις εκ των οποίων είναι πολύ σημαντικοί: διεύρυνση, εξέλιξη, πολιτική καλής γειτονίας και σταθερότητα. Σε όλους αυτούς, η δημοκρατία και τα ανθρώπινα δικαιώματα είναι οι δεσπόζουσες τάσεις, γεγονός το οποίο είναι ένα πραγματικό επίτευγμα στη βάση του οποίου μπορούμε να εργαστούμε. Εδώ υπάρχει θεματικός προγραμματισμός.
<P>
Τώρα επανέρχομαι σε κάποια πιο τυπικά ζητήματα. Σύμφωνα με την ενημέρωση που έχω, για λόγους νομικής συνοχής, το Συμβούλιο έχει τώρα επαναφέρει τις τροπολογίες οι οποίες είχαν κατατεθεί από το Κοινοβούλιο όταν οι κανονισμοί (ΕΚ) αριθ. 975/1999 και 976/1999 ήταν σε προπαρασκευαστικό στάδιο. Ελπίζω ότι αυτή η πληροφορία είναι ευπρόσδεκτη από τους βουλευτές που έθεσαν αυτό το θέμα.
<SPEAKER ID="279" LANGUAGE="" NAME="McMillan-Scott (PPE-DE )," AFFILIATION="εισηγητής">
<P>
Θα ήθελα να κάνω μια τελική παρατήρηση, καθόσον γνωρίζω ότι η Επίτροπος βρισκόταν στο Ραμπάτ το Σαββατοκύριακο και έχουμε να κάνουμε με μια τεράστια και σημαντική ατζέντα: τη διαδικασία μεταρρύθμισης στη Μέση Ανατολή. Όταν άρχισα να εκπονώ αυτή την έκθεση, τα διαθέσιμα κονδύλια από την Ευρωπαϊκή Πρωτοβουλία για τη Δημοκρατία και τα Ανθρώπινα Δικαιώματα σε ολόκληρη τη Μέση Ανατολή ήταν το 4% του συνόλου. Δεδομένων των συνθηκών των τελευταίων τριών ετών, επρόκειτο για εξαιρετικά χαμηλό ποσοστό. Χαίρομαι που η Επιτροπή αναπροσαρμόζει τώρα αυτό το ποσό, και χρειάζεται να επαναπροσδιορίσουμε το πρόγραμμα. Παρά τα όσα ανέφερε ο κ. Howitt, έχουμε στρατηγικούς στόχους και στρατηγικές προτεραιότητες. Χαίρομαι που διαπιστώνω ότι η Επιτροπή αρχίζει πλέον να εστιάζει την προσοχή της σε αυτές.
<SPEAKER ID="280" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί αύριο στις 11.30. 
<SPEAKER ID="281" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης του κ. Παπαδημούλη σχετικά με την πρόταση απόφασης του Συμβουλίου για την τροποποίηση της απόφασης 1999/847/ΕΚ σχετικά με τη θέσπιση κοινοτικού προγράμματος δράσης στον τομέα της πολιτικής άμυνας. 
<SPEAKER ID="282" LANGUAGE="" NAME="Ferrero-Waldner," AFFILIATION="Επιτροπή.">
<P>
     Κύριε Πρόεδρε, χαίρομαι που το Κοινοβούλιο υποστηρίζει την πρόταση της Επιτροπής για την επέκταση του προγράμματος δράσης της Κοινότητας σχετικά με την πολιτική προστασία για τα έτη 2005 και 2006. Εκτιμώ πολύ τις προσπάθειες που έχουν καταβληθεί γι’ αυτή την έκθεση, ιδιαίτερα το έργο του κ. Παπαδημούλη, του εισηγητή της έκθεσης.
<P>
Πριν υπεισέλθω σε λεπτομέρειες σχετικά με αυτή την έκθεση, πιστεύω ότι αξίζει να μνημονεύσουμε το έργο που επιτελέστηκε υπό την αιγίδα αυτού του σχεδίου δράσης από την έγκρισή του τον Δεκέμβριο του 1999. Οι στόχοι του προγράμματος δράσης πολιτικής προστασίας είναι να διασφαλιστεί η καλύτερη προστασία των πολιτών, του περιβάλλοντος και της ιδιοκτησίας σε περιπτώσεις φυσικών ή τεχνολογικών καταστροφών στην κοινοτική επικράτεια. Το πρόγραμμα δράσης έχει χρηματοδοτήσει μια σειρά χρήσιμων σχεδίων, ανταλλαγές επιστημόνων και ημερίδων οι οποίες οικοδομούν την πολύτιμη συνεργασία και την αμοιβαία βοήθεια μεταξύ των υπηρεσιών πολιτικής προστασίας των κρατών μελών.
<P>
Τα τελευταία χρόνια έχουμε γίνει μάρτυρες μεγάλων καταστροφών. Θυμάστε τις πλημμύρες στην κεντρική και ανατολική Ευρώπη το καλοκαίρι του 2002, τη διαρροή πετρελαίου από το, επίσης το ίδιο έτος, το άνευ προηγουμένου κύμα καύσωνα και τις καταστροφικές πυρκαγιές στα δάση της νότιας Ευρώπης το καλοκαίρι του 2003. Φέτος συγκλονιστήκαμε από τη βίαιη τρομοκρατική επίθεση στη Μαδρίτη και λυπηθήκαμε για τους σεισμούς στο Ιράν και το Μαρόκο. Αυτά τα γεγονότα καταδεικνύουν ολοφάνερα την ανάγκη να αναληφθεί περαιτέρω δράση προκειμένου να ενισχυθεί η πρόληψη και τα μέτρα ετοιμότητας καθώς και η ικανότητά μας να ανταποκρινόμαστε γρήγορα και με αλληλεγγύη ως Ευρωπαϊκή Ένωση.
<P>
Η έκθεση υποστηρίζει ένα βελτιωμένο επιχειρησιακό πλαίσιο για εθελοντές και τη θέσπιση κατευθυντηρίων γραμμών για το έργο τους. Πρόκειται για μια χρήσιμη υπόδειξη και αντανακλά την έμφαση την οποία δίνει τώρα η Επιτροπή στο έργο που επιτελείται σε αυτόν τον τομέα, ο οποίος θα παραμείνει προτεραιότητα για χρηματοδότηση κατά το 2005.
<P>
Τέλος, η έκθεση ζητά από την Επιτροπή να υποβάλει έκθεση για το πρόγραμμα το 2006. Δεν έχουμε καμία δυσκολία να δεχθούμε αυτό το αίτημα.
<SPEAKER ID="283" LANGUAGE="" NAME="Παπαδημούλης (GUE/NGL )," AFFILIATION="Εισηγητής">
<P>
   . – Κύριε Πρόεδρε, κυρία Επίτροπε, αγαπητοί συνάδελφοι, η συζήτηση αυτής της έκθεσης έρχεται, όπως σημείωσε και η κυρία Επίτροπος, μετά από μια σειρά αυξανόμενων φυσικών καταστροφών τα τελευταία χρόνια που θέτουν επί τάπητος την ανάγκη ενίσχυσης του προγράμματος κοινοτικής δράσης. Πλημμύρες, καύσωνες, πυρκαγιές, σεισμοί, περιστατικά μεγάλης ρύπανσης με τοξικά απόβλητα ή με πετρελαιοκηλίδες, όπως αυτή του Prestige, αλλά και σοβαρά εργατικά ατυχήματα, ακόμη και τρομοκρατικές επιθέσεις.
<P>
Η κοινοτική απάντηση σ’ αυτό το πρόβλημα είναι το κοινοτικό πρόγραμμα δράσης στον τομέα της πολιτικής άμυνας. Αυτό το πρόγραμμα τελειώνει σε λίγες μέρες, στις 31 Δεκεμβρίου του 2004, και είναι ανάγκη να εγκρίνουμε αυτή την πρόταση που έχω ετοιμάσει για να αποφύγουμε το κενό μέχρις ότου ετοιμαστεί το καινούργιο πρόγραμμα. Γι’ αυτό υποστηρίζω την πρόταση της Επιτροπής για την παράταση του προγράμματος αυτού για τα επόμενα δύο χρόνια, όπως επίσης υποστηρίζω και την πρόταση της Επιτροπής για την αναγκαία αύξηση του προϋπολογισμού για το σχέδιο δράσης στον τομέα της πολιτικής άμυνας, από 1,5 εκατομμύριο ευρώ ετησίως –που ήταν το 2004– σε 2,4 εκατομμύρια ευρώ ετησίως για τα δύο επόμενα χρόνια. Θα μου πείτε, δεν είναι μεγάλη η αύξηση αυτή. Συμφωνώ. Είναι όμως απολύτως αναγκαία για να χρηματοδοτηθούν οι αυξημένες ανάγκες που προκύπτουν από τη διεύρυνση αλλά και για να χρηματοδοτηθεί το πρόγραμμα δράσης για την καταπολέμηση της θαλάσσιας ρύπανσης που στο μεταξύ έχει αποφασιστεί.
<SPEAKER ID="284" LANGUAGE="IT" NAME="Vernola (PPE-DE )," AFFILIATION="εξ ονόματος της Ομάδας">
<P>
   . – Κύριε Πρόεδρε, κυρίες και κύριοι, συμφωνώ με την έκθεση του κ. Παπαδημούλη όσον αφορά την απόλυτη ανάγκη παράτασης του κοινοτικού προγράμματος δράσης για τη διετία 2005-2006, ώστε να διευκολυνθεί η διασυνοριακή κυρίως συνεργασία για την ανταλλαγή εμπειριών και την αμοιβαία υποστήριξη μεταξύ των κρατών μελών σε αυτόν τον τομέα.
<P>
Επισημαίνω ότι αποφασίσθηκε η παράταση του κοινοτικού προγράμματος δράσης για τη διετία 2005-2006, χωρίς να διαβιβασθούν στο Κοινοβούλιο η ενδιάμεση και η τελική έκθεση που προέβλεπε η απόφαση 1999/847/ΕΚ σχετικά με τη θέσπιση κοινοτικού προγράμματος δράσης στον τομέα της πολιτικής προστασίας για την περίοδο από την 1η Ιανουαρίου 2000 έως την 31η Δεκεμβρίου 2004. Μέχρι σήμερα, δεν έχουμε λάβει καν συγκεκριμένες αιτιολογήσεις για την καθυστέρηση. Αυτό είναι πολύ σοβαρό γιατί πλήττει το προνόμιο του Κοινοβουλίου να εκφέρει γνώμη και το αναγκάζει να αποφασίσει χωρίς να λάβει γνώση των ποιοτικών και ποσοτικών στοιχείων των επεμβάσεων και των αποτελεσμάτων που επετεύχθησαν.
<P>
Ωστόσο, η εμπιστοσύνη μας προς τη νέα Επιτροπή μας κάνει να ελπίζουμε ότι οι εκθέσεις αυτές θα διαβιβασθούν, όπως ζητήσαμε, μέχρι τις 30 Ιουνίου 2006, με τον σκοπό –και την ελπίδα– της προώθησης της πλήρους συνεργασίας μεταξύ του Ευρωπαϊκού Κοινοβουλίου και της Επιτροπής. Τα έγγραφα αυτά θα μας προσφέρουν μια εκτίμηση της έκτασης του κοινοτικού προγράμματος δράσης στον τομέα της πολιτικής προστασίας, παράλληλα με τις επεμβάσεις που προβλέπουν τα άλλα δύο εγκριθέντα προγράμματα, τα οποία θα προσφέρουν στην κοινοβουλευτική επιτροπή για το περιβάλλον χρήσιμες υποδείξεις για να ενταχθούν στο προσδοκώμενο ενιαίο πρόγραμμα δράσης που ελπίζουμε ότι θα εκπονήσει η Επιτροπή για την περίοδο 2007-2013. 
<SPEAKER ID="285" LANGUAGE="PT" NAME="Estrela (PSE )," AFFILIATION="εξ ονόματος της Ομάδας">
<P>
Πιστεύουμε ότι είναι καίριας σημασίας να επεκτείνουμε αυτό το πρόγραμμα δράσης και θεωρούμε επίσης σημαντικό τα δύο αντίστοιχα έτη, το 2005 και το 2006, η Επιτροπή να μπορέσει να προβεί σε ακριβή εκτίμηση του τρέχοντος προγράμματος και να μπορέσει να ετοιμάσει ένα νέο και πιο φιλόδοξο μέσο δράσης, λαμβάνοντας υπόψη τις δημοσιονομικές προοπτικές για την περίοδο 2007-2013 και τυχόν ανάγκες που θα επισημανθούν στο μεταξύ διάστημα. Τα νέα προβλήματα απαιτούν νέες λύσεις.
<P>
Όπως ανέφερα, ευχής έργον θα ήταν να υπάρξει μεγαλύτερη χρηματοδότηση, ούτως ώστε να βελτιωθεί η πρόληψη και η αποκατάσταση σε τέτοιες καταστροφές. Μόνο στην Πορτογαλία, για παράδειγμα, το 2003, κάηκαν 400 000 εκτάρια δασών, και άλλα 170 000 εκτάρια το 2004. Συνεπώς, είναι βασικό το επόμενο μέσο δράσης να προβλέπει μεγαλύτερη χρηματοδοτική στήριξη. Το περιβάλλον είναι ανεκτίμητο και δεν πρέπει να συνεχιστεί ο αφανισμός των δασών μας. Υποχρέωσή μας είναι να τα διαφυλάξουμε ούτως ώστε να τα κληροδοτήσουμε στις μελλοντικές γενιές. Δεν πρέπει να λησμονούμε ότι η Γη δεν μας ανήκει, αλλά τη δανειστήκαμε από τα παιδιά μας. Συνεπώς, πρέπει να ενισχύσουμε τα μέτρα που στοχεύουν στην πρόληψη και τη θεραπεία. Όσον αφορά την πρόληψη, πρέπει να υπάρξει μεγαλύτερη εμπλοκή της ΕΕ, σε συνδυασμό με τις εθνικές, περιφερειακές και τοπικές διοικήσεις, μαζί με τεχνική και χρηματοδοτική στήριξη, προκειμένου να προληφθούν αυτές οι καταστροφές που συμβαίνουν κάθε χρόνο.
<SPEAKER ID="286" LANGUAGE="IT" NAME="Musumeci (UEN )," AFFILIATION="εξ ονόματος της Ομάδας">
<P>
Φθάσαμε στο τέλος του σημερινού προγράμματος χωρίς μια βιώσιμη και συγκεκριμένη λύση του προβλήματος. Αυτό από μόνο του αποδεικνύει πόσο είναι περιθωριοποιημένο το θέμα της πολιτικής προστασίας στην Ευρώπη. Στον τομέα αυτόν πιστεύω πως έχω συσσωρεύσει κάποια εμπειρία ως πρόεδρος της επιτροπής πολιτικής προστασίας στην επαρχία της Κατάνιας, η οποία είναι η πλέον εκτεθειμένη περιοχή της Ιταλίας σε σεισμικούς και ηφαιστειακούς κινδύνους, αλλά και ως συντονιστής της κατάστασης έκτακτης ανάγκης με εντολή της ιταλικής κυβέρνησης κατά τη δραματική έκρηξη της Αίτνας το καλοκαίρι του 2001.
<SPEAKER ID="287" LANGUAGE="" NAME="Κράτσα-Τσαγκαροπούλου (PPE-DE )." AFFILIATION="">
<SPEAKER ID="288" LANGUAGE="" NAME="Higgins (PPE-DE )." AFFILIATION="(">
<P>
Προερχόμενος από μια χώρα η οποία έχει επωφεληθεί στο παρελθόν από κονδύλια της ΕΕ προκειμένου να αντιμετωπίσει φυσικές καταστροφές, εκτιμώ πλήρως τη σπουδαιότητα του προγράμματος. Πράγματι, ως τέως υπουργός της δικής μου κυβερνήσεως, επισκέφθηκα το 1999 τις Βρυξέλλες ζητώντας βοήθεια για την ανακούφιση των συνεπειών μιας μεγάλης πλημμύρας σε όλη την έκταση της Ιρλανδίας. Κατάφερα να αποσπάσω σημαντική οικονομική βοήθεια.
<P>
Παρατηρώ την αύξηση στον προϋπολογισμό από το πρόγραμμα δράσης στον τομέα της πολιτικής προστασίας για το 2005 και 2006 αλλά, όπως και άλλοι ομιλητές που συμμετείχαν σε αυτή τη συζήτηση, όταν εξετάζω την αύξηση διαπιστώνω ότι είναι μόνο 0,9 εκατομμύρια ευρώ για ένα από τα έτη 2005 και 2006. Διαβάζω προσεκτικότερα την έκθεση και η αιτιολόγηση της αύξησης είναι η “διεύρυνση της ΕΕ”. Αν ληφθεί υπόψη ότι αυξάνουμε το μέγεθος της Κοινότητάς μας υποδεχόμενοι την προσχώρηση 10 νέων κρατών μελών σε αυτή, στην πραγματικότητα, η υποτιθέμενη αύξηση είναι ουσιαστικά μείωση· και αυτό χωρίς να συνυπολογίζουμε τον πληθωρισμό.
<P>
Θα ήθελα να δω ένα ταμείο για επείγουσες καταστάσεις –γνωρίζω ότι αναφέρατε το Ταμείο Αλληλεγγύης– για μη στρατιωτικές καταστροφές, όπου θα δίνεται άμεση βοήθεια σε περιοχές από τις νεοενταχθείσες χώρες, κατά τον ίδιο τρόπο που ελάμβανε βοήθεια η Ιρλανδία στο παρελθόν. Αυτές οι χώρες απελευθερώθηκαν από τον σιδερένιο κλοιό της Μόσχας. Όλες τους πληρούν τις προϋποθέσεις για το καθεστώς του στόχου 1· οι οικονομίες τους είναι σε σημαντικό βαθμό εμβρυακές. Όπως ακριβώς η Ιρλανδία αντιμετώπισε μη στρατιωτικές καταστροφές, αυτές οι νέες χώρες θα αντιμετωπίσουν αναπόφευκτα καταστάσεις φυσικών καταστροφών. Πιστεύω ουσιαστικά ότι πρέπει κάθε χρόνο να εξοικονομούμε ένα σημαντικό κονδύλιο για να βοηθούμε αυτές τις χώρες χορηγώντας τους άμεση βοήθεια.
<SPEAKER ID="289" LANGUAGE="" NAME="Ferrero-Waldner," AFFILIATION="Επιτροπή.">
<P>
Απαντώντας στην ερώτηση σχετικά με το τι ακριβώς θα πράξουμε στο άμεσο μέλλον, μπορώ να σας πω ότι δεν θα υπάρξει πρόβλημα – θα δοθεί παράταση. Η Επιτροπή των Μονίμων Αντιπροσώπων συζήτησε την πρόταση της Επιτροπής στις 15 Δεκεμβρίου, και θα περάσει ως σημείο “Α” –δηλαδή, ως σημείο χωρίς προβλήματα– από το Συμβούλιο Περιβάλλοντος πριν από τα Χριστούγεννα.
<P>
Επιτρέψτε μου επίσης να πω ότι, εν τω μεταξύ, η Επιτροπή σκοπεύει να παρουσιάσει πρόταση για ένα νέο νομικό μέσο με στόχο να τεθεί σε ισχύ τον Ιανουάριο του 2007. Αυτό σημαίνει ότι αυτή η νέα πρόταση θα βασιστεί στις διατάξεις της νέας συνταγματικής Συνθήκης για μεγαλύτερες δυνατότητες ανάπτυξης της ευρωπαϊκής συνεργασίας στον τομέα της πρόληψης που όλοι αναφέρατε, αλλά και στον τομέα της ανταπόκρισης.
<SPEAKER ID="290" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί αύριο στις 11.30. 
<SPEAKER ID="291" LANGUAGE="" NAME="" AFFILIATION="(Η συνεδρίαση λήγει στις 22.30)">
