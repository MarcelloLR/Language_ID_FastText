<CHAPTER ID=0>

<SPEAKER ID=1 LANGUAGE="EN" NAME="Billingham">
Κυρία Πρόεδρε, θα ήθελα να ζητήσω την υποστήριξη σας και μάλιστα την υποστήριξη του Προέδρου του Κοινοβουλίου για τις καταστροφικές πλημμύρες και τις συνέπειές τους στην εκλογική μου περιφέρεια κατά τη διάρκεια του Σαββατοκύριακου του Πάσχα. Επλήγησαν περίπου δύο χιλιάδες σπίτια και τώρα εκατονταδες οικογένειες ζουν σε προσωρινά καταλύματα. Και ακόμη χειρότερα: το Northampton μόνο, η περιοχή η οποία επλήγει, ήταν κοινωνικά μειονεκτούσα και οι κάτοικοι έχουν πολύ περιορισμένη ασφαλιστική κάλυψη. Γνωρίζω ότι θα έχετε υπόψη σας για τις πλημμύρες. Έπληξαν ολόκληρη την περιοχή των Midland. Έχω ήδη αποστείλει επιστολή ζητώντας την υποστήριξη της Επιτροπής και ζητώ και τη δική σας συμπαράσταση για τη χορήγηση ενισχύσεων για την ανακούφιση από αυτή την πραγματικά τραγική κατάσταση, όπου δεν χάθηκαν μόνο περιουσίες αλλά υπήρξε και τραγική απώλεια ανθρώπινων ζωών. Ζητώ λοιπόν, σήμερα το πρωί, την υποστήριξή σας για αυτό το πολύ σημαντικό ζήτημα.

<SPEAKER ID=2 NAME="Πρόεδρος">
Σας ευχαριστώ, κυρία Billingham. Λυπάμαι ιδιαίτερα για αυτή την καταστροφή, και σημειώνω, βεβαίως, με μεγάλη προσοχή τη δήλωσή σας. Θα τη μεταβιβάσω βέβαια στον Πρόεδρο και θα ληφθούν τα απαραίτητα μέτρα. Μπορείτε να βασιστείτε πάνω μου.

<SPEAKER ID=3 LANGUAGE="EN" NAME="Perry">
Κυρία Πρόεδρε, ένα θέμα επί της διαδικασίας στο οποίο είχα αναφερθεί και πέρισυ τον Σεπτέμβριο μετά από τον τραγικό θάνατο της Πριγκήπισσας της Ουαλίας, Νταϊάνας. Ανέφερα ότι τέθηκε το θέμα της πιθανής παρείσφρησης του Τύπου στην ιδιωτική ζωή των ατόμων. Σε αυτό το σημείο, μετά από πρόταση της κυρίας Pauline Green, αποφασίσθηκε το ζήτημα να παραπεμφθεί σε επιτροπή. Έθεσα το ζήτημα και πάλι νωρίτερα φέτος. Πρόκειται για ζήτημα το οποίο, από όσο γνωρίζω δεν έχει παραπεμφθεί σε καμία επιτροπή του Κοινοβουλίου, αν και υπήρξε απόφαση του Σώματος, όπως ανέφερα, πέρισυ το Σεπτέμβριο. Αναρωτιέμαι αν σε αυτό το σημείο μπορείτε να μας δώσετε πληροφορίες για το αν υπάρχει πρόθεση να τηρηθεί η επιθυμία του Σώματος και να παραπεμφθεί σε επιτροπή ή αν γίνεται προσπάθεια συγκάλυψης.

<SPEAKER ID=4 NAME="Πρόεδρος">
Σε γενικές γραμμές, κύριε Perry, είμαι σε θέση να σας πω ότι πρόθεσή μας είναι να σεβαστούμε τις επιθυμίες του Κοινοβουλίου. Αυτό είναι σαφές. Όσον αφορά το συγκεκριμένο θέμα που θίγετε, τι συνέβη; Δεν έχω τη δυνατότητα άμεσα να σας δώσω την οποιαδήποτε πληροφορία, αλλά θα δούμε τι έχει συμβεί ώστε πράγματι να ικανοποιηθεί η επιθυμία του Κοινοβουλίου στο θέμα αυτό, και θα φροντίσω για αυτό.

<CHAPTER ID=1>
·Εγκριση των συνοπτικών πρακτικών
<SPEAKER ID=5 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=6 LANGUAGE="EN" NAME="Collins, Gerard">
Κυρία Πρόεδρε, το όνομα μου δεν υπάρχει στον χθεσινό κατάλογο παρουσίας, και αυτό οφείλεται μόνο σε δικό μου σφάλμα. Ήμουν παρών στην Αίθουσα και συμμετείχα στη συζήτηση για τη Βόρεια Ιρλανδία. Θα επιθυμούσα το όνομά μου να συμπεριληφθεί στον κατάλογο παρουσίας.

<SPEAKER ID=7 NAME="Πρόεδρος">
Μάλιστα, κύριε Collins, πρόκειται για ένα λάθος. Διαπιστώσαμε ότι είσασταν παρών και θα το διορθώσουμε.

<SPEAKER ID=8 LANGUAGE="DE" NAME="Rόbig">
Κυρία Πρόεδρε, θα ήθελα να ρωτήσω πότεθα εμφανισθούν στα συνοπτικά πρακτικά τα συμπεράσματα σχετικά με τη δήλωση περί εγκληματικότητας στις Βρυξέλλες. Σύμφωνα με τα συνοπτικά πρακτικά, ο κύριος Schulz αναφέρει ότι η προσοχή μας συγκεντρώνεται μόνο στην προστασία όσων συνεργάζονται με τα ευρωπαϊκά θεσμικά όργανα. Θα ήθελα όμως να τονίσω ότι προφανώς μας ενδιαφέρει, στον ίδιο βαθμό, και η προστασία όλων των πολιτών στις Βρυξέλλες.
<P>
(Χειροκροτήματα)

<SPEAKER ID=9 NAME="Πρόεδρος">
Μάλιστα, κύριε Rόbig. Εάν πράγματι υπήρξε μια δήλωση και δεν καταγράφηκε στα συνοπτικά πρακτικά, θα το φροντίσουμε.
<P>
(Εγκρίνονται τα συνοπτικά πρακτικά)

<CHAPTER ID=2>
Υπηρεσίες με υπό όρους πρόσβαση ή εξασφάλισης υπό όρους πρόσβασης
<SPEAKER ID=10 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0136/98) του κ. Αναστασόπουλου, εξ ονόματος της Επιτροπής Νομικών Θεμάτων και Δικαιωμάτων των Πολιτών, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου για την έννομη προστασία των υπηρεσιών που βασίζονται ή συνίστανται στην παροχή προσβάσεως υπό όρους. (COM(97)0356 - C4-0475/97-97/0198(COD)).

<SPEAKER ID=11 NAME="Αναστασόπουλος">
Κυρία Πρόεδρε, δεν βλέπω εκπρόσωπο της Ευρωπαοκής Επιτροπής στην αίθουσα αυτήν την στιγμή και δεν θα ήμουν διατεθειμένος να προχωρήσουμε στην συζήτηση εάν δεν υπάρχει Επίτροπος για να την παρακολουθήσει. Θα ήθελα να υποβάλω το αίτημα να διακόψουμε ίσως για ένα ή δύο λεπτά έως ότου να έλθει ο Επίτροπος, διότι δεν είναι δυνατόν να κάνουμε συζήτηση χωρίς την παρουσία Επιτρόπου.

<SPEAKER ID=12 NAME="Πρόεδρος">
Κύριε Αναστασόπουλε, είχα όντως διαπιστώσει την απουσία της Επιτροπής. Είχα σκεφτεί, και ομολογώ ότι πρόκειται για μια αδυναμία εκ μέρους μου, ότι η Επιτροπή θα έφτανε κατά τη διάρκεια των προτάσεων επί της διαδικασίας. Αυτό όμως δεν έγινε. Λυπάμαι ιδιαίτερα και δεν είμαι ικανοποιημένη για αυτό. Είναι προφανές ότι προέκυψαν προβλήματα με τις αεροπορικές πτήσεις. Οι επικοινωνίες δεν είναι παντού το ίδιο εύκολες ...
<P>
Κύριος Martens: ( "Η Επιτροπή είναι στις Βρυξέλλες.») Πλάκα έκανα, κύριε Martens.
<P>
Ο κ. Αναστασόπουλος απευθύνει ένα αίτημα, το οποίο συμμερίζομαι προσωπικά, εφόσον δεν υπάρχουν αντιρρήσεις. Η συνεδρίαση θα διακοπεί για μερικά λεπτά, για να περιμένουμε τον αρμόδιο Επίτροπο. Ελπίζω ότι θα φτάσει πολύ γρήγορα ώστε να συνεχίσουμε τη συνεδρίαση.
<P>
(Η συνεδρίαση, διακοπείσα στις 9.10, επαναλαμβάνεται στις 9.15)
<SPEAKER ID=13 NAME="Πρόεδρος">
Αγαπητοί συνάδελφοι, η συνεδρίαση μπορεί να συνεχιστεί. Ο Επίτροπος κ. Μonti καθυστέρησε λόγω της απεργίας των υπαλλήλων της Επιτροπής. Κύριε Επίτροπε, σας συγχωρούμε απόλυτα. Γνωρίζοντας πόσο ακριβής είσαστε και γνωρίζοντας πόσο χρόνο διαθέτετε στο Ευρωπαϊκό Κοινοβούλιο, δεν είχαμε καμία αμφιβολία ότι πολύ σοβαροί λόγοι σας είχαν κάνει να καθυστερήσετε.
<P>
Το λόγο έχει ο εισηγητής, κ. Αναστασόπουλος.

<SPEAKER ID=14 NAME="Αναστασόπουλος">
Κυρία Πρόεδρε, ένας χρόνος έχει σχεδόν περάσει από την στιγμή που το Ευρωπαοκό Κοινοβούλιο άναβε το πράσινο φως στην Επιτροπή να προχωρήσει στην λήψη μέτρων για την καταπολέμηση της πειρατείας στον τομέα των κρυπτογραφημένων υπηρεσιών στην εσωτερική αγορά.
<P>
Μία προηγούμενη έκθεση του ομιλητή σας είχε οδηγήσει στο ψήφισμα της 13ης Μαΐου 1997. Η ανταπόκριση της Ευρωπαοκής Επιτροπής ήταν άμεση. Εκδηλώθηκε με την πρόταση οδηγίας που εξετάζουμε με την σημερινή μας έκθεση σε μία προσπάθεια να αρθρωθούν οι διαπιστώσεις και τα συμπεράσματα που είχαν στοιχειοθετηθεί στην Πράσινή της Βίβλο. Η πρόταση αυτή της Επιτροπής αξίζει να χαιρετισθεί:
<P>
πρώτον, γιατί έδειξε πόσο η Ευρωπαοκή Επιτροπή κατανόησε την ανάγκη της ταχύτερης δυνατής αντιμετώπισης του προβλήματος της πειρατείας και στους αποκωδικοποιητές, ώστε να μην προσλάβει την έκταση που το διακρίνει ήδη σε άλλες εκφάνσεις του οπτικοακουστικού τομέα, όπως π.χ. στο εμπόριο των φωνογραφημάτων και των εικονογραφημάτων;-δεύτερον, γιατί η Επιτροπή διεύρυνε το πεδίο εφαρμογής της προτάσεως οδηγίας κατά τρόπο ώστε να καλύπτει όλες τις υπηρεσίες της κοινωνίας των πληροφοριών και δημιουργήθηκε έτσι το κατάλληλο νομικό πλαίσιο για μία πρόσφορη έννομη προστασία κάθε υπηρεσίας που βασίζεται ή συνίστατει στην παροχή προσβάσεως υπό όρους.Η ικανοποίηση που εκφράζουμε με τις διαπιστώσεις που αναφέρθηκαν χρειάζεται όμως, δυστυχώς, να τροχοπεδηθεί στο σημείο αυτό, γιατί τα άλλα σημεία της προτάσεως εμφανίζουν μίαν επιφυλακτικότητα, μία διστακτικότητα και μίαν ατολμία που δεν είναι δυνατόν να συμμερισθούμε. Είναι, έτσι, πολύ αδύναμη η πρόταση της Επιτροπής για να αντέξει στο πέρασμα του χρόνου σε ένα τομέα όπου οι εξελίξεις μετρούν με έτη φωτός και όπου η πειρατική βιομηχανία αποδεικνύει διαρκώς την ευελιξία και την προσαρμοστικότητά της. Και ας μην μας αντιταχθεί ότι ο αυτοπεριορισμός της συνδέσεως της παράνομης ή αθέμιτης δραστηριότητας, που επιχειρούμε να καταπολεμήσουμε, με τον εμπορικό μονάχα σκοπό της πράξεως αντιπροσωπεύει το εφικτό. Δεν μπορούμε σε καμμία περίπτωση να δεχθούμε η Ευρωπαοκή Επιτροπή να εγκλωβίζεται από την αβουλία κάποιων ενδεχομένως εκπροσώπων κρατών μελών στα όρια του κατώτερου κοινού παρονομαστή.
<P>
Επιστρατεύθηκαν, ωστόσο, και άλλα το ίδιο σαθρά, κατά την εκτίμησή μου, επιχειρήματα για να δικαιολογηθεί η αδυναμία της Επιτροπής να δεχθεί ουσιαστικές τροποποιήσεις στην πρότασή της, ότι δήθεν διαφορετικά θα κινδύνευε να διασπασθεί η εσωτερική αγορά, ότι δήθεν θα μπορούσαν να πληγούν οι φορείς της ακαδημαοκής έρευνας και οι καταναλωτές, ότι δήθεν θα ήταν δυνατόν να θιγεί το δικαίωμα της ελευθερίας της εκφράσεως. Ουδέν τούτων αναληθέστερον, κυρία Πρόεδρε. Δεν αποτελεί συνεκτικό ιστό της εσωτερικής αγοράς η ανοχή της παρανομίας και οι καταναλωτές δεν επωφελούνται από την πειρατεία. Είναι, αντιθέτως, εκείνοι στους οποίους θα μετακυλισθεί το επί πλέον κόστος. 'Οσο για την προάσπιση της ελευθερίας της εκφράσεως, δεν είναι δυνατόν προς τους περιστασιακούς επιτηδευμένους ζηλωτές της να μην λεχθεί από την πλευρά μου: »Απάγετε της βλασφημίας». Ο ομιλητής σας έχει επί 30 σχεδόν χρόνια ως δημοσιογράφος αγωνισθεί για την ελευθερία αυτήν. Αλλά ποτέ δεν την συνέδεσε με την ασυδοσία.
<P>
Το συμπέρασμα είναι σαφές: η πρόταση οδηγίας χρειαζόταν να ενδυναμωθεί και στην εκτίμηση αυτή συνέπεσαν και η αρμόδια Νομική Επιτροπή και οι γνωμοδοτικές επιτροπές Οικονομικής Πολιτικής και Πολιτισμού με τοποθετήσεις και αναλύσεις που αξίζει να επικροτηθούν. 'Υστερα από μία ιδιαίτερα διεξοδική θεώρηση των πραγμάτων, συμπεράναμε ότι το κριτήριο που χαρακτηρίζει την παράνομη δραστηριότητα θα έπρεπε να είναι ευρύτερο, ώστε να περιληφθεί και η έννοια του άμεσου ή έμμεσου οικονομικού οφέλους και να καλυφθούν έτσι και οι δημόσιοι τηλεοπτικοί οργανισμοί. Και με τις 25 τροπολογίες μας, χαράξαμε και τα καινούργια όρια της έννομης προστασίας και το επίπεδο των κυρώσεων.
<P>
Το πρόβλημα που εμφανίσθηκε από το 1995 είναι ήδη σημαντικό. 'Οταν μέσα σε πέντε μονάχα μήνες το γνωστό Internet δημοσίευσε άνω του ενός εκατομμυρίου διαφημίσεις για πειρατικές συσκευές και όταν οι οργανισμοί που παρέχουν κρυπτογραφημένες υπηρεσίες στερούνται εσόδων άνω των 240 εκατομμυρίων ECU τον χρόνο, ποιός μπορεί να αμφισβητήσει την άνθιση της πειρατείας; Και είναι χαρακτηριστική η περίπτωση του DVB που επλήγει από την πειρατεία στις Κάτω Χώρες με συσκευές που κατασκευάζονταν στην μη κοινοτική Τουρκία, διαφημίζονταν μέσω του Internet και διανέμονταν στο κοινοτικό Ηνωμένο Βασίλειο. Η ανάγκη εναρμονίσεως των κανόνων της έννομης προστασίας σε ευρωπαοκό επίπεδο προκύπτει αυτονόητη, κυρία Πρόεδρε, μετά τις διαπιστώσεις αυτές. Χρειάζεται να γίνει, κατά την εκτίμησή μας, στον υψηλότερο κοινό παρονομαστή. Αυτήν την έννοια υπηρετούν οι τροπολογίες της νέας εκθέσεώς μου που έχω την τιμή να παρουσιάσω σήμερα στο Σώμα. Η πειρατεία χρειάζεται να καταπολεμηθεί και προς αυτήν την κατεύθυνση το Κοινοβούλιο αταλάντευτα θα δώσει την μάχη του.

<SPEAKER ID=15 NAME="Wolf">
Κυρία Πρόεδρε, αγαπητοί συνάδελφοι, το ζήτημα της παροχής πρόσβασης υπό όρους - conditional access - είναι ένα κεντρικό σημείο - τομή όσον αφορά τον συνολικό τομέα των υπηρεσιών της κοινωνίας των πληροφοριών. Το βασικό ζήτημα εδώ αφορά τις προϋποθέσεις κάτω από τις οποίες θα εισαχθεί η παροχή πρόσβασης υπό όρους. Πρόκειται, επομένως, για ζήτημα καθορισμού των προϋποθέσεων για την παροχή πρόσβασης υπό όρους και συνεπώς ανακύπτουν μια σειρά από βασικά ερωτήματα.
<P>
Πρώτον. Θα πρέπει να καθοριστεί η σχέση μεταξύ της γενικευμένης και αποκλειστικής, ιδιοποίησης, διότι δεν είναι δυνατόν κάποιος να ιδιοποιηθεί τα πνευματικά δικαιώματα για το έργο του Σαίξπηρ και, στη συνέχεια, να ζητά για πάντα την καταβολή αντιτίμου για κάθε παράσταση του εν λόγω έργου στο μέλλον. Πράγματι, το περιεχόμενο της πολιτιστικής μας ταυτότητας είναι πάντοτε και οι ατομικές μας επιδόσεις αφενός, αλλά, αφετέρου, είναι πάντα και οι συλλογικές επιδόσεις. Εδώ πρέπει να υπάρξουν αντίστοιχες οριοθετήσεις.
<P>
Δεύτερον. Πρόκειται για τη σχέση μεταξύ των φτωχών και των πλουσίων σε ό, τι αφορά την πληροφόρηση. Δεν πρέπει να επιτρέψουμε το ενδεχόμενο, η πρόσβασης υπό όρους να οδηγήσει σε μία κατάσταση όπου μόνο μία προνομιακή μειοψηφία θα έχει πρόσβαση σε ουσιαστικά περιεχόμενα του πολιτισμού μας και σε ουσιαστικά περιεχόμενα της δημοσιότητας, δηλαδή, η μειονότητα εκείνων που είναι σε θέση να πληρώνουν. Εν τέλει, πρόκειται για φαινόμενο επιμερισμού της κοινής γνώμης σε ομάδες, που μπορεί, πράγματι, να περιορίσει την ελευθερία της έκφρασης. Στην προκειμένη περίπτωση πρέπει να τεθούν οι ανάλογοι όροι, ούτως ώστε, όπου είναι αναγκαία και σημαντική η αποκλειστική απόκτηση δικαιωμάτων, αυτή να μπορεί πράγματι να γίνει, και ώστε να μπορεί να πραγματοποιηθεί και η αξιοποίηση των αντίστοιχων δικαιωμάτων. Αρκεί μόνο να υπενθυμίσουμε το γεγονός ότι συζητάμε πάντοτε για σύγκλιση και αυτό, ασφαλώς, θα ήταν το κατάλληλο πλαίσιο. Ωστόσο, σε αυτό το σημείο - τομή μάς δίνεται ουσιαστικά μία πρώτη ευκαιρία να συζητήσουμε και για το πρόβλημα της σύγκλισης.
<P>
Διαμαρτυρήθηκα επίσης για τον «ρυθμιστικό μινιμαλισμό» που επέδειξε η Επιτροπή αντί να εκμεταλλευθεί επαρκώς τούτο το σημείο - τομή. Δύο ζητήματα μας προκάλεσαν ιδιαίτερη εντύπωση. Πρώτο, το ζήτημα της κατάρρευσης των εθνικών συνόρων και της εμβέλειας που επιτυγχάνεται μέσω της τεχνολογίας. Και τα δύο οδηγούν σε κάθε είδους αντιφάσεις στην πράξη, που δεν έχουν αντιμετωπιστεί ικανοποιητικά. Αν π.χ. ένας άνθρωπος που ομιλεί την αγγλική γλώσσα χρησιμοποιήσει στο Βέλγιο έναν κωδικοποιητή για το Sky Channel, μήπως αυτό σημαίνει ότι είναι από τη δομή του συστήματος παράνομος; Αυτό, ασφαλώς, δεν μπορεί να συμβαίνει.
<P>
Δεύτερο.Υπάρχει μια άκρως επικίνδυνη τάση σύμφωνα με την οποία εκείνοι που εκμεταλλεύονται τα δικαιώματα θέτουν τον εαυτό τους στη θέση του κατόχου των διακαιωμάτων και του δημιουργού, και εμφανίζονται ως διαμεσολαβητές των εν λόγω δικαιωμάτων. Πρέπει να διασφαλιστεί επίσης η προστασία του κατόχου δικαιωμάτων καθώς και του δημιουργού. Τούτο, θεωρώ, ότι είναι αναγκαίος όρος. Εάν ομιλούμε για παροχή προσβάσεως υπό όρους, τότε ομιλούμε προφανώς για όρους που επιθυμούμε να θέσουμε στην ιδιωτική βιομηχανία προκειμένου να υιοθετηθεί η παροχή προσβάσεως υπό όρους. Συνεπώς, θεωρώ ότι θα πρέπει καταρχήν να αντιμετωπίσουμε το ζήτημα με αυτόν τον τρόπο.

<SPEAKER ID=16 NAME="Whitehead">
Κυρία Πρόεδρε, θα ήθελα και εγώ να συγχαρώ τον εισηγητή και τους συναδέλφους του της Επιτροπής Νομικών Θεμάτων οι οποίοι παρουσίασαν το θέμα αυτό σήμερα.
<P>
Η άποψή μας στην Επιτροπή Πολιτισμού είναι ότι εξετάζουμε εδώ ζητήματα μετάδοσης και όχι περιεχομένου. Υπάρχουν πολλές ανησυχίες ως προς το περιεχόμενο, και θα αναφερθώ σε αυτές σε ένα λεπτό. Όμως κυρίως σήμερα, εξετάζουμε την προστασία ορισμένων υπηρεσιών από το θέμα της μετάδοσης του σήματος στον καταναλωτή. Για τον λόγο αυτό δεν μπορούμε να ψηφίσουμε το τελευταίο σημείο της τροπολογίας 20, παρά τις πραγματικές ανησυχίες για τα δικαιώματα του παραγωγού. Είναι θεμιτές ανησυχίες, αλλά χρειαζόμαστε μια οδηγία για τα δικαιώματα του δημιουργού, προκειμένου να ασχοληθούμε με τις οδηγίες αυτές και χρειάζεται επειγόντως να κινηθούμε ταυτόχρονα με το ζήτημα το οποίο εξετάζουμε σήμερα.
<P>
Συμφωνούμε όλοι ότι το πρόβλημα της πειρατείας είναι ουσιαστικό και πως γίνεται όλο και μεγαλύτερο. Τελικά, τα ζητήματα περιεχομένου στην οδηγία αυτή συνίστανται στο ότι, για να χρηματοδοτηθεί το περιεχόμενο, αλλά και η προσφορά προγραμμάτων για τον αυξανόμενο αριθμό ψηφιακών υπηρεσιών, οι περισσότεροι ραδιοτηλεοπτικοί οργανισμοί βασίζονται στα έσοδα από την υπό όρους και υπό πληρωμή πρόσβαση. Αν επιτραπεί στους πειρατές να επεκταθούν, το έσοδο αυτό θα μειωθεί. Αν το έσοδο αυτό μειωθεί θα υπάρχουν λιγότερες διαθέσιμες πληροφορίες για το κοινό εν γένει.
<P>
Ωστόσο, επιθυμούμε να εξασφαλίσουμε ότι στην προσπάθεια αντιμετώπισης του προβλήματος της πειρατείας, θα σκιαγραφήσουμε ακριβώς ποιές δράσεις προτείνουμε. Δεν είμαστε υπέρ των περιορισμών στους πολίτες ούτε υπέρ δρακόντιων ποινών για την απλή παράνομη κατοχή μιας "έξυπνης» κάρτας η οποία έχει δημιουργηθεί για άλλους λόγους, ίσως σε άλλο κράτος. Είμαστε υπέρ της δίωξης όσων σκοπίμως κατασκευάζουν τις συσκευές αυτές με στόχο το κέρδος. Για τον λόγο αυτό υποστηρίζουμε τη διατύπωση της τροπολογίας αριθ. 22.
<P>
Η τελευταία μου επισήμανση είναι ότι πρέπει να εξετάσουμε τους κρατικούς ραδιοτηλεοπτικούς οργανισμούς και τις ελεύθερες μεταδόσεις. Τίποτε στην οδηγία αυτή δεν θα πρέπει να εξαναγκάσει τους ραδιοτηλεοπτικούς οργανισμούς σε κωδικοποίηση και σε άλλα μέτρα προστασίας τα οποία δεν είναι απαραίτητα για τους σκοπούς τους οποίους υπηρετούν. Αυτός είναι και ο στόχος της τροπολογίας αριθ. 25, όπως και πολλών αιτιολογικών σκέψεων, όπου έχει πολύ σωστά προσεγγισθεί το θέμα και από τις τρεις επιτροπές τις οποίες απασχόλησε το ζήτημα. Και βέβαια συνιστώ την οδηγία στο Κοινοβούλιο.

<SPEAKER ID=17 LANGUAGE="ES" NAME="Medina Ortega">
Κυρία Πρόεδρε, πιστεύω πως στην πρωινή συζήτηση έγινε εκτενής χρήση της λέξης "πειρατία». Ο εισηγητής, ο κ. Αναστασόπουλος, είναι Έλληνας, και γνωρίζει ότι οι πειρατές ήταν οι ναυτικοί οι οποίοι έκαιγαν τα πλοία άλλης χώρας ή άλλων ατόμων, σκοτώνοντας ανθρώπους, και πως επρόκειτο για πάρα πολύ σοβαρή ενέργεια. Φαίνεται πως, τώρα, μιλάμε υπερβολικά εύκολα για την πειρατία. Εδώ δεν έχουμε πειρατία, γιατί ασχολούμαστε με την προστασία συγκεκριμένων οικονομικών συμφερόντων. Τα οικονομικά συμφέρονται αξίζουν προστασία. Αλλά, ενώπιον αυτών των οικονομικών συμφερόντων υπάρχουν και άλλα δικαιώματα τα οποία επίσης πρέπει να προστατευθούν, για παράδειγμα, το δικαίωμα για ενημέρωση, το δικαίωμα για προσωπική ζωή, το δικαίωμα στην ιδιωτικότητα. Τα λέω αυτά διότι φαίνεται πως υπήρξε, τουλάχιστον στις συζητήσεις στην Επιτροπή Νομικών θεμάτων, ο πειρασμός να προστατευθούν οι κωδικοποιημένες μεταδόσεις σαν να επρόκειτο για θεμελιώδες δικαίωμα. Αλλά υπάρχουν και άλλα θεμελιώδη δικαιώματα. Εδώ απλώς προσφέρουμε κάποια προστασία με στόχο αυτή η δραστηριότητα να μπορεί να αναπτυχθεί και να μπορούν να ανταμειφθούν οι παραγωγοί. Πρόκειται για ένα απλό οικονομικό θέμα. Εγώ πιστεύω πως, από αυτήν την άποψη, η πρόταση της Επιτροπής είναι καλή και ισορροπημένη γιατί αφενός προστατεύει αυτά τα οικονομικά συμφέροντα και, αφετέρου, δεν περιορίζει τα δικαιώματα.
<P>
Θέλω να συγχαρώ τον εισηγητή για το πνεύμα κατανόησης που επέδειξε κατά τη συζήτηση αυτού του θέματος, γιατί πιστεύω ότι, σε τελική ανάλυση, οι είκοσι και πλέον τροπολογίες που έχουν γίνει αποδεκτές είναι λογικές και ισορροπημένες. Αλλά, στην Ομάδα του Ευρωπαϊκού Σοσιαλιστικού Κόμματος, έχουμε αντιρρήσεις όσον αφορά το δεύτερο σκέλος της τροπολογίας 20 και το δεύτερο σκέλος της τροπολογίας 22. Σε ό, τι αφορά το δεύτερο σκέλος της τροπολογίας 20, ο κ. Whitehead έχει ήδη αναφερθεί στη δυσκολία που παρουσιάζει αυτή η προστασία του "περιεχομένου» που, σίγουρα, μπορεί να οδηγήσει στην αιτιολόγηση μιας προστασίας που ξεπερνά την απλή προστασία των οικονομικών αποδοχών. Κατά δεύτερον, έχουμε αντιρρήσεις για το δεύτερο σκέλος της τροπολογίας 22 διότι, αφού αναφέρεται στον "αποκλειστικό σκοπό της παροχής μη εξουσιοδοτημένης πρόσβασης σε μια προστατευμένη υπηρεσία», εξασθενίζει την προστασία μιας και δεν καλύπτει την περίπτωση ενός μέσου που έχει έναν σκοπό χρήσης. Δηλαδή, εκτός από αυτό το δεύτερο σκέλος της τροπολογίας 20, συγκεκριμένα τις λέξεις "ή το περιεχόμενό του», και εκτός από το δεύτερο σκέλος της τροπολογίας 22 - "με τον αποκλειστικό σκοπό της παροχής μη εξουσιοδοτημένης πρόσβασης σε μια προστατευμένη υπηρεσία» -, η Ομάδα του Ευρωπαϊκού Σοσιαλιστικού Κόμματος συμφωνεί με τις τροπολογίες και, φυσικά, συμφωνούμε με την έγκριση της έκθεσης του κυρίου Αναστασόπουλου ως έχει, και συγχαίρουμε επίσης την Επιτροπή για την ισορροπημένη άσκηση της εξουσίας της που έφερε εις πέρας στην πρόταση που μας υπέβαλε.

<SPEAKER ID=18 LANGUAGE="ES" NAME="Palacio Vallelersundi">
Κυρία Πρόεδρε, θέλω να ξεκινήσω λέγοντας - και δεν πρόκειται για ρητορικό σχήμα - ότι είναι τιμή για εμένα να έχω τον λόγο ως πρώτη ομιλήτρια της Ομάδας του ΕΛΚ έπειτα από έναν εισηγητή ο οποίος ανήκει στην Ομάδα μας. Είναι τιμή για εμένα γιατί ο εισηγητής ευθυγραμμίζεται προς την καλύτερη παράδοση των ευρωβουλευτών που υπερασπίζονται τις ιδέες τους, τις ιδέες τους για την προστασία των συμφερόντων των πολιτών, με σθένος και καταβάλλοντας κάθε προσπάθεια και, συγχρόνως, με τον ζήλο για την κατάληξη σε αποτελέσματα μέσω του διαλόγου.
<P>
Κυρία Πρόεδρε, βρισκόμαστε εδώ - και πολύ σωστά το είπε ο εισηγητής - μπροστά σε μια πρόταση της Επιτροπής που, σε αυτό το Κοινοβούλιο, κατανοούμε πως ανταποκρίνεται σε ένα ψήφισμα αυτού του Σώματος. Και, από αυτή την άποψη, πρέπει να παραδεχθούμε ότι ο εισηγητής έχει δίκιο όταν δηλώνει πως δεν έχει ασκηθεί, εκ μέρους της Επιτροπής, όλη η εντολή που της είχε ανατεθεί από αυτό το Σώμα, δηλαδή να αντιμετωπίσει τα προβλήματα που υπάρχουν με τις μη πληρωτέες κωδικοποιημένες υπηρεσίες και, πιθανώς, να ενισχύσει με κάποιο μέτρο την προστασία των δικαιωμάτων του δημιουργού.
<P>
Με αυτά, κυρία Πρόεδρε, και τώρα προσωπικά - δεδομένου ότι το Ευρωπαϊκό Λαϊκό Κόμμα θα ψηφίσει σύμφωνα με τον κατάλογο ψηφοφορίας που θα υποδείξει ο εισηγητής -, θα εκφράσω κάποιες αμφιβολίες. Κυρία Πρόεδρε, το πρόβλημα με κάποιες από τις τροπολογίες που έχει προτείνει ο εισηγητής, και που έγιναν αποδεκτές από την Επιτροπή Νομικών θεμάτων και με κάποιες που η υποφαινόμενη διαφωνεί, έγκειται σε έναν πολύ απλό λόγο. Σήμερα στην Ευρώπη είμαστε υπέρ του "λιγότερη νομοθεσία για καλύτερη νομοθεσία». Υπάρχει μια δήλωση στη Συνθήκη του Αμστερνταμ η οποία υποχρεώνει να είναι η νομοθεσία σαφής, συνοπτική και να ασχολείται με κάποιο συγκεκριμένο πρόβλημα. Η πρόταση της Επιτροπής πληρούσε αυτές τις προϋποθέσεις. Σαφώς θα έπρεπε να είχε επισημανθεί στον τίτλο της πρότασης πως αυτή αναφέρεται στις "πληρωτέες κωδικοποιημένες υπηρεσίες». Η αναφορά αυτή στην υποχρέωση πληρωμής θα έπρεπε να είχε συμπεριληφθεί στις αιτιολογικές σκέψεις 5 και 12, στο άρθρο 1 και σε άλλα σημεία, ώστε να είχε καταστεί σαφέστατο ποιο ήταν το πρόβλημα. Και με στόχο αυτήν τη σαφήνεια που υποστηρίζουμε, επίσης θα έπρεπε να είχε γίνει αναφορά σε αυτές τις αιτιολογικές σκέψεις πως υπάρχουν και άλλοι ευρείς τομείς προβλημάτων, όπως στις μη πληρωτέες κωδικοποιημένες υπηρεσίες, οι οποίοι πρέπει να αντιμετωπιστούν μέσω άλλων κανονιστικών μέσων.
<P>
Κατόπιν τούτου, υπάρχουν κάποιες τροπολογίες μεταξύ αυτών που εγκρίθηκαν οι οποίες δεν θα εναρμονίσουν τις νομοθεσίες, δεν θα επιλύσουν τα υπάρχοντα προβλήματα, αλλά, αν ενσωματώνονταν σε ένα οριστικό κείμενο, θα δημιουργούσαν ακόμη μεγαλύτερα προβλήματα. Δεν θα αναφερθώ σε ό, τι έχει ήδη ειπωθεί σχετικά με τον "αποκλειστικό σκοπό», αλλά οι μη εγγεγραμμένες κασέτες δεν απαγορεύονται και, από αυτήν την άποψη, δεν υπάρχει λόγος να σκεφτόμαστε πως ένα μέσο γενικής χρήσης και το οποίο μπορεί να χρησιμοποιηθεί για παράνομους σκοπούς, πρέπει να απαγορευτεί.
<P>
Αλλάζοντας θέμα, στην Ισπανία λέμε ότι όποιος θέλει τα πολλά χάνει και τα λίγα. Και με τη συμπερίληψη εννοιών όπως τα άμεσα ή έμμεσα οικονομικά οφέλη, εννοιών όπως αυτή του περιεχομένου, δημιουργούμε περιθώρια εισαγωγής διακρίσεων που, αν ερμηνευθούν σε τελική ανάλυση από τα δικαστήρια καθενός από τα κράτη μέλη, μπορεί να απομακρυνθούν περισσότερο, κατά περίπτωση, από το θέμα στο οποίο θέλουμε να έχουμε εναρμόνιση ...
<P>
Ευελπιστώ, λοιπόν, κυρία Πρόεδρε, ότι κατά τη διαδικασία εισαγωγής ρυθμίσεων, θα καταλήξουμε σε μια καλή λύση η οποία να πληροί τις προϋποθέσεις που εξέφρασε ο εισηγητής, αναμφίβολα με την εισαγωγή άλλων ρυθμίσεων.

<SPEAKER ID=19 LANGUAGE="SV" NAME="Thors">
Κυρία Πρόεδρε, κύριε Επίτροπε, σ' αυτήν την οδηγία είναι σημαντικό το υπόβαθρο, ότι δηλαδή θα προσπαθήσουμε να παρέχουμε μια δίκαιη προστασία στις οικονομικές αξίες που συνδέονται με την πνευματική δραστηριότητα. Αυτό θα πρέπει να ισχύει, και όχι η παρεμπόδιση της πρόσβασης στις πληροφορίες, κάτι που επίσης αναφέρθηκε από κάποιον από τους συναδέλφους μας.
<P>
Θα πρέπει να αναγνωρίσουμε ότι η προστασία των υπηρεσιών δημιουργεί επίσης ένα ενδιαφέρον για την ανάπτυξη προϊόντων υψηλών προδιαγραφών. Η θέση των Φιλελευθέρων είναι ότι οι ιδιωτικές υπηρεσίες θα πρέπει, σε επίπεδο αρχών, να έχουν την ίδια προστασία όπως οι δημόσιες σ' αυτόν τον τομέα. Δεν θα πρέπει να συμβεί αυτό που συμβαίνει σε ορισμένα μέρη, δηλαδή ότι υπάρχει ετοιμότητα προσφυγής σε κατασταλτικά μέτρα αν δεν έχει πληρωθεί η άδεια που αφορά τις δημόσιες υπηρεσίες, αλλά, αντιθέτως, όχι για την προστασία της ιδιωτικής τηλεοπτικής δραστηριότητας. Δικαίως επεσήμανε η επιτροπή του Κοινοβουλίου και ο εισηγητής την πτυχή της ελευθερίας του λόγου, κάτι που είναι σημαντικό.
<P>
Ελπίζω ότι αυτή η οδηγία θα βοηθήσει πραγματικά στην δημιουργία μια ενιαίας αγοράς για προϊόντα που είναι αναγκαία για την κοινωνία των πληροφοριών. Έχουμε πρόβλημα με το ότι πρόκειται για μια αγορά που δεν είναι αποτελεσματική σήμερα, π.χ. όσον αφορά την κρυπτογράφηση για την προστασία των ιδιωτικών συμφερόντων.
<P>
Είναι σημαντικό να δημιουργήσουμε κανόνες που δεν θα αποτελούν εμπόδιο για το μέλλον. Η τροπολογία που προτείνουμε, η υπ' αριθ.22, προσδοκά ακριβώς στο να έχουμε μια τέτοια εξέλιξη. Γι' αυτό η Ομάδα μου θα την στηρίξει. Αλλά, όπως επίσης είπε κάποιος από την Ομάδα του ΕΣΚ νωρίτερα, δεν μπορούμε να στηρίξουμε την πρόταση τροπολογίας αριθ. 20, διότι θα δημιουργούσε σύγχυση και δεν θα αποσαφήνιζε την οδηγία.

<SPEAKER ID=20 LANGUAGE="EN" NAME="Oddy">
Κύριε Πρόεδρε, θα ήθελα να ευχαριστήσω τον εισηγητή και τους συναδέλφους μου από την Επιτροπή Νομικών Θεμάτων και Δικαιωμάτων των Πολιτών, καθώς και τους εισηγητές, για αυτή την μάλλον πολύπλοκη οδηγία. Ιδιαίτερα, θα ήθελα να ευχαριστήσω τον Phillip Whitehead με τον οποίο συνεργάσθηκα στενά σε αυτό το θέμα. Πρόκειται για ένα σημαντικό ζήτημα για τους πολίτες της Ευρώπης καθώς η τηλεόραση είναι ένα πολύ δημοφιλές μέσο ψυχαγωγίας.
<P>
Η οδηγία αυτή αναγνωρίζει ότι η νέα τεχνολογία εισέρχεται στον τομέα αυτόν και ότι θα κινηθεί προς την ψηφιακή τεχνολογία. Παρέχει προστασία από τις έξυπνες κάρτες, επιτρέποντας την παροχή τηλεοπτικών υπηρεσιών επί πληρωμή. Η πρόταση αυτή έχει στόχο να προστατεύσει όποιον παρέχει τις υπηρεσίες αυτές. Είχα μεγάλο όγκο αλληλογραφίας για την πρόταση αυτή και οι αντιδράσεις ήταν ανάμικτες. Ουσιαστικά χρειάζεται ισορροπία ανάμεσα στην προστασία και την πρόσβαση των καταναλωτών στις υπηρεσίες. Ο εισηγητής προσπάθησε να το επιτύχει αυτό.
<P>
Μία από τις ανησυχίες που τέθηκαν στην αλληλογραφία από διάφορες πηγές - απόάτομα και από εταιρίες - ήταν ότι η κατοχή έξυπνης κάρτας δεν θα πρέπει να είναι παράνομη, και συμφωνώ ως προς αυτό. Υπάρχει επίσης ανησυχία ως προς τις πολιτικές ελευθερίες στην οδηγία αυτή και ορισμένοι δημιουργοί θεωρούν ότι η πρόταση αυτή είναι δρακόντια. Είναι σημαντικό να ακουστούν οι φωνές των απλών πολιτών στην Αίθουσα αυτή και στην Επιτροπή.
<P>
Ένα άλλο σημείο ανησυχίας - ως προς το οποίο δεν ήταν επαρκής η ανταπόκριση της Επιτροπής, και ίσως ο Επίτροπος Monti θα ήθελε να το θίξει στην απάντηση του - είναι γιατί η οδηγία αφορά μόνο τις τηλεοπτικές υπηρεσίες επί πληρωμή. Ορισμένες δημόσιες ραδιοφωνικές και τηλεοπτικές υπηρεσίες είναι επί πληρωμή και συνεπώς σε περίπτωση διαφοράς θα υπάρξει πρόβλημα ποιές υπηρεσίες είναι επί πληρωμή και ποιές όχι. Προς το συμφέρον της σωστής νομοθεσίας θα πρέπει να αποφύγουμε τις περιττές διαφορές.
<P>
Συμπερασματικά, υποστηρίζω εν γένει την πρόταση και τις τροπολογίες αν και εκφράζω ανησυχίες ως προς ορισμένα σημεία.

<SPEAKER ID=21 LANGUAGE="NL" NAME="Pex">
Κυρία Πρόεδρε, εκφράζω τις ευχαριστίες μου και τον σεβασμό μου στον εισηγητή για την εξαιρετική του έκθεση. Θα ήθελα όμως να επιστήσω την προσοχή σας στην προστασία των δικαιωμάτων των καλλιτεχνών και των συγγραφέων. Χρειάζονται οπωσδήποτε ισχυρή νομική προστασία. Τη δικαιούνται. Υποστηρίζω λοιπόν θερμά στο σύνολό της την τροπολογία αριθ. 20. Πρέπει να καταπολεμηθεί δραστήρια η πειρατεία. Δεν αρκεί να απαγορεύονται μόνον τα μέσα που έχουν φτιαχθεί ειδικά για παράνομη πρόσβαση. Καμιά φορά και με νόμιμα και φαινομενικά αθώα προγράμματα είναι δυνατόν να παραβιασθούν τα συγγραφικά δικαιώματα· πρέπει και αυτό το φαινόμενο να καταπολεμηθεί. Με την τροπολογία αριθ. 22 η προστασία περιορίζεται σε εξοπλισμό με μοναδικό σκοπό την παράνομη πρόσβαση. Πρέπει να απορριφθεί, και όπωσδήποτε να διαγραφούν οι λέξεις "μοναδικός επδιωκόμενος σκοπός». Ο ευρωπαϊκός πολιτιστικός κόσμος πρέπει να προστατεύεται, όχι μόνο με ειδικές οδηγίες για τα συγγραφικά δικαιώματα - όσο σημαντικές αν είναι - αλλά και με την παρούσα οδηγία.
<P>
Ζητώ λοιπόν από το Σώμα να υποστηρίξει την τροπολογία αριθ. 20 και να απορρίψει την τροπολογία αριθ. 22. Και πάλι τα συγχαρητήριά μου προς τον εισηγητή. Ζητώ από τους Επιτρόπους κ. Bangemann και κ. Monti, που παρίστανται εδώ, να λαμβάνουν υπόψη την πολιτιστική διάσταση κατά την διατύπωση της πολιτικής τους. Είναι σημαντικό, διότι η πολιτιστική πολυμορφία της Ευρώπης είναι και η δύναμή της. Ας το λάβουν λοιπόν δεόντως υπόψη.

<SPEAKER ID=22 LANGUAGE="DE" NAME="Berger">
Κυρία Πρόεδρε, ανήκω σε εκείνους τους, ομολογουμένως, λίγους βουλευτές της Επιτροπής Νομικών Θεμάτων και Δικαιωμάτων των Πολιτών που καταψηφίσανε στην επιτροπή κάποιες προτάσεις τροπολογίας του εισηγητή μας και ομοίως την τροποποιημένη οδηγία στη συνέχεια. Θα ήθελα εδώ να αποσαφηνίσω ότι η ανωτέρω απόρριψη δεν αφορά όλες τις τροπολογίες. Ολες οι προτάσεις τροπολογίας που αποσκοπούν στην προστασία όχι μόνο εκείνων των υπηρεσιών που για λόγους εμπορικούς έχουν περιορισμό στην πρόσβαση, αλλά και όσες περιορίζονται για λόγους ασφάλειας της ακεραιότητας των μεταδιδόμενων πληροφοριών, έχουν την αμέριστη συμπαράστασή μου.
<P>
Απεναντίας, πιστεύω ότι το προτεινόμενο στην έκθεση δικαίωμα προσφυγής των δημιουργών δεν θα έπρεπε, για συστηματικούς λόγους, να εξεταστεί στην παρούσα οδηγία. Θα έπρεπε να εξεταστεί από κοινού με την οδηγία που αφορά τα δικαιώματα πνευματικής ιδιοκτησίας που εξετάζεται στην τρέχουσα περίοδο από την Επιτροπή Νομικών Δικαιωμάτων και Δικαιωμάτων των Πολιτών με βάση τις αντικειμενικές νομικές πτυχές του θέματος. Διαφορετικά, φοβούμαι ότι θα έχουμε μία χαώδη, διάσπαρτη σε διάφορες οδηγίες και πολύ λίγο φιλική νομοθεσία σε ό, τι αφορά τους δημιουργούς.
<P>
Ωστόσο, το μεγαλύτερό μου πρόβλημα με το περιεχόμενο της οδηγίας αφορά την, λίγο έως πολύ, σαφώς διατυπωμένη παρότρυνση στα κράτη μέλη να ποινικοποιήσουν ακόμη και την ιδιωτική κατοχή των «έξυπνων» καρτών ή παρόμοιων μέσων. Δημιουργούμε, μέσω αυτού, ένα νέο κλίμα κατασκοπείας ως προς την ιδιωτική σφαίρα και ζωή των πολιτών και πιστεύω ότι, και από γενική άποψη, δεν λαμβάνονται όσο θα έπρεπε υπόψη τα δικαιώματα που αφορούν την ελεύθερη πρόσβαση στην πληροφόρηση.

<SPEAKER ID=23 NAME="Monti">
Κυρία Πρόεδρε, αξιότιμοι συνάδελφοι, επιθυμώ πρώτα από όλα να ζητήσω συγγνώμη για την καθυστέρηση που υπήρξε σήμερα το πρωί, η οποία οφείλεται στις δυσκολίες αυτής της ιδιαίτερης ημέρας. Λυπάμαι πολύ για αυτό και ευχαριστώ την κυρία Πρόεδρο για την κατανόησή της.
<P>
Θα ήθελα να ευχαριστήσω τους εισηγητές των διαφόρων κοινοβουλευτικών επιτροπών και ιδιαίτερα τον εισηγητή της Επιτροπής Νομικών Θεμάτων, τον αντιπρόεδρο κ. Αναστασόπουλο, για την πολυσύνθετη και ιδιαίτερα εμπεριστατωμένη εργασία που πραγματοποίησε για αυτήν την πρόταση, που είναι σημαντική και δύσκολη. Η πρόταση για οδηγία προτίθεται να προστατεύσει τους ραδιοτηλεοπτικούς σταθμούς και τους φορείς παροχής νέων υπηρεσιών της κοινωνίας των πληροφοριών από τις πειρατικές ενέργειες, δηλαδή από την παραγωγή και διάδοση συσκευών που επιτρέπουν την δωρεάν λήψη υπηρεσιών που κανονικά παρέχονται έναντι αμοιβής. Πρέπει να θυμίσουμε ότι το ξεκίνημα της συνδρομητικής τηλεόρασης αποτέλεσε επίσης το ξεκίνημα μιας ανθηρής βιομηχανίας εμπορικής πειρατείας η οποία, παρέχοντας στους χρήστες πειρατικές συσκευές, προκάλεσε τεράστιες απώλειες για τους φορείς παροχής υπηρεσιών και εμπόδισε την ανάπτυξη αυτού του πρωτοεμφανιζόμενου τομέα. Μερικά από τα κράτη μέλη αντέδρασαν εισάγοντας μια ειδική έννομη προστασία κατά των πειρατικών ενεργειών, ενώ άλλα, για διάφορους λόγους, δεν το έκαναν. Επιπλέον, οι εθνικές νομοθεσίες, που εγκρίθηκαν πρόσφατα, είναι εξαιρετικά διϊστάμενες. Κατά συνέπεια δεν υπάρχει ένα ίσο επίπεδο προστασίας και η Ένωση γίνεται έτσι καταφύγιο για τους πειρατές και προσφέρει διάφορες δυνατότητες καταστρατήγησης της έννομης προστασίας που εγγυώνται μερικά κράτη μέλη. Η πρόταση για οδηγία προσπαθεί να λύσει αυτό το πρόβλημα εισάγοντας εναρμονισμένους κανόνες στο πλαίσιο της ενιαίας αγοράς.
<P>
Χαίρομαι για το γεγονός ότι η έκθεση της Επιτροπής Νομικών Θεμάτων και οι τροπολογίες που προτείνονται είναι γενικά ευνοϊκές προς την πρόταση της Επιτροπής και δεν πρέπει να ξεχνάμε ότι αυτή είναι η απάντηση στο αίτημα που επαναδιατύπωσε το Κοινοβούλιο, το οποίο ανανεώθηκε την τελευταία φορά στην προηγούμενη έκθεση που παρουσίασε ο κ. Αναστασόπουλος σχετικά με την Πράσινη Βίβλο της Επιτροπής του 1996.
<P>
Με ευχαριστεί επίσης το γεγονός ότι η έκθεση του κ. Αναστασόπουλου, όπως και οι εκθέσεις της Επιτροπής Πολιτισμού, περιέχει πολλές τροπολογίες που βοηθούν στο να διευκριστεί καλύτερα ή να ενισχυθεί η πρόταση της Επιτροπής. Αναφέρομαι στις τροπολογίες αριθ. 1, 2, 3, 4, 6, 7, 8, 10, 12, 13, 14, 15, 16, 17, 19, 23, 24 και 25 τις οποίες η Επιτροπή θα αποδεχθεί πλήρως, εάν όχι κατά γράμμα αλλά τουλάχιστον όσον αφορά το πνεύμα τους.
<P>
Ωστόσο, υπάρχουν και μερικές τροπολογίες που η Επιτροπή, έπειτα από προσεκτική μελέτη και λαμβάνοντας υπόψη τις απόψεις των διαφόρων ενδιαφερομένων μερών, δεν μπορεί να αποδεχτεί. Αυτό αφορά, για παράδειγμα, την τροπολογία αριθ.20, που προτίθεται να διευρύνει το πεδίο εφαρμογής της έννομης προστασίας στις υπηρεσίες που χρησιμοποιούν συστήματα που συνίστανται στην παροχή πρόσβασης υπό όρους για λόγους διαφορετικούς από την εξασφάλιση της καταβολής ενός κατάλληλου αντιτίμου για την πρόσβαση αυτή. Αυτό το είδος τροπολογίας προχωρά πέρα από τον σκοπό της πρότασης, που είναι η αντιμετώπιση του βασικού προβλήματος των πειρατικών ενεργειών, η επιθυμία δηλαδή ορισμένων χρηστών να λαμβάνουν, με χαμηλό ή μηδενικό κόστος, υπηρεσίες που κανονικά θα προσφέρονταν έναντι αμοιβής και το ενδιαφέρον της πειρατικής βιομηχανίας να ικανοποιήσει αυτήν την ζήτηση, παρέχοντας στους χρήστες παράνομες συσκευές.
<P>
Αυτές οι τροπολογίες αντίθετα στοχεύουν στην διεύρυνση της προστασίας στις υπηρεσίες που χρησιμοποιούν συστήματα παροχής πρόσβασης υπό όρους για λόγους διαφορετικούς από την εξασφάλιση της καταβολής αντιτίμου για αυτήν, όπως για παράδειγμα η ανάγκη να γίνουν σεβαστές συμβατικές συμφωνίες που συνήφθησαν μεταξύ των φορεών παροχής υπηρεσίων και των φορέων παροχής περιεχομένου, οι οποίες έχουν στόχο το να αποτρέψουν να γίνει δυνατή η λήψη μιας υπηρεσίας σε εδάφη διαφορετικά από αυτά για τα οποία ζητήθηκαν τα δικαιώματα. Αυτό προχωρά πέρα από το πεδίο εφαρμογής της πρότασης και δεν μπορεί να γίνει αποδεκτό στο πλαίσιο της παρούσας πρότασης.
<P>
Θέλω όμως, επί τη ευκαιρία, να υπογραμμίσω, κυρία Πρόεδρε, αξιότιμε κυριε εισηγητή, ότι προσωπικά είμαι πεπεισμένος για το ενδιαφέρον και την ανάγκη να εμβαθύνουμε την ανάλυση αυτού του θέματος και πιστεύω ότι είναι χρήσιμο, για αυτόν τον σκοπό, να ξεκινήσουμε μια μελέτη για να καθορίσουμε με μεγαλύτερη σαφήνεια τους όρους του ζητήματος, την συμβατότητά του με το κοινοτικό δίκαιο και τα ενδεχόμενα μέσα που έχουμε στην διάθεσή μας για να προσφέρουμε μια κατάλληλη λύση που θα λαμβάνει όπως πρέπει υπόψην της το συμφέρον όλων των εμπλεκόμενων μερών.
<P>
Μία άλλη τροπολογία που η Επιτροπή δεν μπορεί να αποδεχτεί είναι η υπ' αριθ. 22, διότι περιορίζοντας τον ορισμό των παράνομων πειρατικών συσκευών κινδυνεύει να προσφέρει υπεκφυγές και να εξασθενίσει σημαντικά την προστασία.
<P>
Η Επιτροπή δεν μπορεί να αποδεχτεί και μερικές άλλες τροπολογίες που, κατά την γνώμη μας, δεν είναι αρκετά σαφείς και θα μπορούσαν να προκαλέσουν σύγχυση ή λανθασμένες ερμηνείες. Αναφέρομαι στις τροπολογίες αριθ. 5, 9, 11, 18, 21 και μέρος της 23. Ωστόσο, επιθυμώ να τονίσω ότι, παρά το γεγονός ότι διάφορες τροπολογίες δεν μπορούν να γίνουν αποδεκτές από την Επιτροπή, η συναίνεση μεταξύ των Οργάνων σχετικά με τους σκοπούς και τους στόχους του αγώνα κατά των πειρατικών ενεργειών και σχετικά με την ανάγκη να υπάρξει επειγόντως αντίδραση είναι ευρεία και πολύ ενθαρρυντική. Είμαι σίγουρος ότι η εποικοδομητική συνεργασία μεταξύ Κοινοβουλίου, Επιτροπής και Συμβουλίου θα επιτρέψει να πετύχουμε τον στόχο και εύχομαι να γίνει κάθε δυνατή προσπάθεια για αυτό.
<P>
Μια μόνο λέξη, κυρία Πρόεδρε, σχετικά με το θέμα που έθιξε ο κ. Pex, για να τον διαβεβαιώσω ότι η Επιτροπή έλαβε ιδιαίτερα υπόψη της την πολιτιστική διάσταση, την αξία της πολιτισμικής ποικιλότητας στην Ευρώπη: αυτό το πνεύμα εκφράζεται εξάλλου στο γεγονός ότι δεχόμαστε όλες τις τροπολογίες της Επιτροπής Πολιτισμού. Όσον αφορά, τέλος, το σημείο που έθιξε η κ. Oddy, ξεκαθάρισα ήδη εν μέρει ότι η πρόταση της Επιτροπής εγγυάται την προστασία μόνο για τις υπηρεσίες που χρησιμοποιούν την υπό όρους πρόσβαση για να εγγυηθούν την καταβολή αντιτίμου, αφού μόνο σε αυτές τις περιπτώσεις υπάρχει ένα νόμιμο συμφέρον και μια πραγματική ανάγκη προστασίας.
<P>
Θα ήθελα να προσθέσω ότι το δικαίωμα πνευματικής ιδιοκτησίας δεν βλάπτεται διότι η απλή λήψη, χωρίς αναπαραγωγή ή αναμετάδοση, δεν μπορεί να αποτελεί παραβίαση ενός δικαιώματος πνευματικής ιδιοκτησίας. Επιπλέον, όταν η υπηρεσία δεν παρέχεται έναντι αμοιβής, ο φορέας παροχής υπηρεσιών δεν μπορεί να υποστεί κάποια άμεση οικονομική απώλεια συνεπεία της αθέμιτης πρόσβασης.
<P>
Είναι ένα θέμα που θα άξιζε περαιτέρω εξέταση αλλά, λόγω των χρονικών πιέσεων, προς το παρόν σταματώ εδώ.

<SPEAKER ID=24 NAME="Αναστασόπουλος">
Κυρία Πρόεδρε, θα ήθελα να ευχαριστήσω ιδιαιτέρως και τον Επίτροπο και όλους τους συναδέλφους οι οποίοι μετέσχον σε αυτήν την δύσκολη συζήτηση για ένα πάρα πολύ δύσκολο θέμα, το οποίο μας απησχόλησε στην Νομική Επιτροπή -το γνωρίζετε και η ίδια, γιατί μετέχετε στην Νομική Επιτροπή- επί αρκετούς μήνες, με πάρα πολλές αντιτιθέμενες απόψεις από πάρα πολλές πλευρές οι οποίες επέμεναν, μάλιστα, μέχρι τώρα στις απόψεις τους.
<P>
'Ηθελα να υπογραμμίσω δύο σημεία μετά την παρέμβαση του Επιτρόπου Monti. Υπάρχει μία βασική διαφωνία ανάμεσά μας ακόμη ακριβώς ως προς τα όρια στα οποία πρέπει να επεκταθεί ή όχι η έννομη προστασία. Και η διαφωνία αυτή εκφράσθηκε και με την παρέμβαση του Επιτρόπου και με την διαφωνία του στην βασική τροπολογία αριθ. 20 ή τουλάχιστον, όπως τον άκουσα, σε ένα τμήμα της τροπολογίας αυτής, οπότε ίσως η διαφωνία κάπως περιορίζεται. Αλλά σημειώνω την αποδεικνύουσα την καλή του πρόθεση δήλωση του Επιτρόπου ότι είναι διατεθειμένος, μαζί με τους συναδέλφους του της Ευρωπαοκής Επιτροπής, να ξεκινήσει μία μελέτη ακριβώς για να δει εάν μπορεί μελλοντικά να καλύψει και πέραν του ορίου το οποίο η ίδια η Επιτροπή έθεσε και το οποίο, βεβαίως, το Κοιοβούλιο, ζητεί να διευρυνθεί. Μετά από την δήλωση αυτή του Επιτρόπου Monti εγώ δεν θα έχω πρόβλημα να αφήσω την έκθεση να ψηφισθεί, ενώ δεν υπήρχε, θα είχα πρόβλημα, θα έπρεπε ίσως να ζητήσω από την Ολομέλεια να την επαναπέμψει στην Νομική Επιτροπή. Και θα δούμε μέχρι την δεύτερη ανάγνωση πώς θα μπορέσουμε να λύσουμε αυτό το πρόβλημα της διαφωνίας.
<P>
Σημειώνω, φυσικά, ότι η Επιτροπή δέχθηκε 16-17 τροπολογίες -είναι ένα στοιχείο το οποίο δεν μπορώ να παραβλέψω- και, φυσικά, νομίζω, κυρία Πρόεδρε, ότι η προσπάθεια που κάνουμε όλοι είναι ακριβώς να υπάρχουν συνθέσεις οι οποίες να εξυπηρετούν όλες τις δυνατές ισορροπίες. 'Εχουμε υπ'όψη μας πάντοτε ότι θίγονται δικαιώματα κι έτσι κι αλλιώς κι αλλιώτικα και προσπαθούμε να βρούμε την καλύτερη λύση και σημειώνω ότι από την πλευρά μου -το ετόνισα και επανειλημμένα- η πρόθεσή μου είναι να καλυφθούν και οι δημόσιοι τηλεοπτικοί οργανισμοί, διότι αποδίδω πολύ μεγάλη σημασία στους δημόσιους τηλεοπτικούς σταθμούς για πάρα πολλούς λόγους.
<P>
Με αυτές τις παρατηρήσεις, θα ήθελα να σας ευχαριστήσω, κυρία Πρόεδρε, γιατί μπορούμε να έχουμε μία εικόνα πλήρη πάνω σε αυτό το πάρα πολύ δύσκολο θέμα το οποίο θα εισαχθεί προς ψηφοφορία το μεσημέρι.

<SPEAKER ID=25 NAME="Πρόεδρος">
Η κοινή συζήτηση έληξε.
<P>
Η ψηφοφορία θα διεξαχθεί σήμερα, στις 11.00.

<CHAPTER ID=3>
Εσωτερική αγορά του φυσικού αερίου
<SPEAKER ID=26 NAME="Πρόεδρος">
Η ημερήσια διάταξη προβλέπει τη σύσταση για τη δεύτερη ανάγνωση (A4-0140/98), εξ ονόματος της Επιτροπής Έρευνας, Τεχνολογικής Ανάπτυξης και Ενέργειας σχετικά με την κοινή θέση που καθόρισε το Συμβούλιο για τη θέσπιση της οδηγίας του Ευρωπαϊκού Κοινοβουλίου και του Συμβουλίου σχετικά με τους κοινούς κανόνες για την εσωτερική αγορά φυσικού αερίου (C4-0103/98-00/0385(COD)) (Εισηγητής: ο κ. Desama)

<SPEAKER ID=27 NAME="Desama">
Κυρία Πρόεδρε, η ψηφοφορία που θα διεξαχθεί ύστερα από τη σημερινή συζήτηση κλείνει στην πραγματικότητα ένα θέμα που έχει ανοίξει εδώ και έξι χρόνια, το θέμα που αφορά την εσωτερική αγορά του φυσικού αερίου, με τα δύο σκέλη που το αποτελούν, την ηλεκτρική ενέργεια και το αέριο. Θα ήθελα να επισημάνω σχετικά με το θέμα αυτό τη συνέπεια του Ευρωπαϊκού Κοινοβουλίου, εφόσον κατά τη διάρκεια αυτών των έξι χρόνων, ένας και μοναδικός εισηγητής του Ευρωπαϊκού Κοινοβουλίου ασχολήθηκε με αυτό το ζήτημα και, κατά τη διάρκεια αυτή, ολοκλήρωσαν τη θητεία τους τρεις επίτροποι και ένας πολύ πιο σημαντικός αριθμός Προεδριών του Συμβουλίου.
<P>
Κατά συνέπεια, θα πρέπει άραγε να αντιμετωπίσουμε αυτή την οδηγία για το αέριο με την πρόταση για κοινή θέση που εκδόθηκε σήμερα; Κατ' αρχάς πρέπει να αναγνωρίσουμε ότι, όπως και στο φάκελο "ηλεκτρική ενέργεια», ξανασυναντάμε τα σημαντικότερα στοιχεία που είχε ψηφίσει το Ευρωπαϊκό Κοινοβούλιο σε πρώτη ανάγνωση από τον Νοέμβριο του 1993. Δεν θα τα καταγράψω ούτε θα τα απαριθμήσω, θα αρκεστώ σε ορισμένα καίρια σημεία που αποτελούν τη δομή της μέλλουσας οδηγίας. Προέχει, βέβαια, η δημιουργία της νέας αντίληψης σχετικά με την πρόσβαση στο δίκτυο κατόπιν διαπραγματεύσεων. Είναι γεγονός ότι την ιδέα αυτή την διατύπωσε πρώτο το Ευρωπαϊκό Κοινοβούλιο. Έχει ενσωματωθεί στην οδηγία, και το γεγονός αυτό μας ικανοποιεί.
<P>
Δεύτερο σημαντικό στοιχείο είναι ότι ξαναβρίσκουμε μέσα σε αυτή την οδηγία τη βούληση για ένα σταδιακό άνοιγμα των αγορών, ώστε να ληφθεί υπόψη η ύπαρξη μεγάλων διαφορών όσον αφορά τη διάρθρωση των συστημάτων.
<P>
Τρίτο στοιχείο, η εφαρμογή της αρχής της επικουρικότητας, η οποία είναι απαραίτητη, όχι για να διαφυλάξει τα εθνικά συμφέροντα αλλά για να προσφέρει τον απαραίτητο χρόνο για μια κοινή προσέγγιση της οργάνωσης και των συστημάτων, τα οποία παρουσιάζουν τόσες διαφορές στους κόλπους της Ευρωπαϊκής Ένωσης.
<P>
Τέταρτο στοιχείο, τέλος, οι αποστολές παροχής δημόσιας υπηρεσίας. Πιστεύω ότι στην οδηγία που αφορά την ενέργεια, τόσο για το θέμα του ηλεκτρισμού όσο και του αερίου, καταλήξαμε προφανώς στην καλύτερη λύση όσον αφορά την προάσπιση των αποστολών παροχής δημόσιας υπηρεσίας. Πρόκειται για πολύ καλύτερες λύσεις, τουλάχιστον σε σχέση με εκείνες που αφορούν τις τηλεπικοινωνίες. Είμαστε λοιπόν ικανοποιημένοι.
<P>
Στο πλαίσιο του συμβιβασμού που επετεύχθη σήμερα, σημειώνουμε επίσης δύο θετικά στοιχεία, για τα οποία θα ήθελα να συγχαρώ τόσο την Επιτροπή και τις Προεδρίες που αγωνίστηκαν για αυτά, την ολλανδική, τη λουξεμβουργιανή και τη βρετανική Προεδρία. Οι δύο αυτοί συμβιβασμοί αποτελούν σημαντικά στοιχεία για την ασφάλεια και την παροχή του φυσικού αερίου στην Ευρωπαϊκή Ένωση Πρώτον ο συμβιβασμός σχετικά με την αποθήκευση και για τη χρήση των εγκαταστάσεων, όπως επίσης και κυρίως όσον αφορά την εφαρμογή των συμβάσεων take or pay, δηλαδή των συμβάσεων μεγάλης διάρκειας, που εγγυώνται την ασφάλεια της παροχής αερίου σε μια Ευρωπαϊκή Ένωση που βρίσκεται σε μεγάλη εξωτερική εξάρτηση όσον αφορά τις προμήθειες σε αέριο.
<P>
Βέβαια αν, αν και κατά 80 ή 85 % συμφωνούμε με αυτή την οδηγία, παραμένει κάποιο περιθώριο όπου δεν συμφωνούμε, αλλά εν πάσει περιπτώση, όπως έλεγε και ο Alfred de Musset: "Η ικανοποίηση είναι μεγαλύτερη όταν δεν είναι απόλυτη». Η ικανοποίηση θα ήταν πλήρης και απόλυτη εάν σήμερα είχε επιτευχθεί η επιλεξιμότητα των διανομέων και η επιλεξιμότητα της συνδυασμένης παραγωγής. Δεν μας προκαλεί έκπληξη το γεγονός ότι ορισμένοι συνάδελφοι υπέβαλαν τροπολογίες πάνω στο θέμα αυτό. Πρόκειται για ένα δυναμικό αίτημα του Ευρωπαϊκού Κοινοβουλίου που θα πρέπει αναμφίβολα να ικανοποιηθεί κατά την επανεξέταση της οδηγίας μετά από λίγα χρόνια, αλλά οι καιροί θα έχουν τότε αλλάξει και τα πνεύματα θα είναι οπωσδήποτε πιο ώριμα.
<P>
Όσον αφορά τις τροπολογίες που υπεβλήθησαν σε δεύτερη ανάγνωση, υπάρχουν συγκεκριμένα τρεις, εφόσον δύο από αυτές είναι παρόμοιες. Η πρώτη αφορά την προθεσμία, και καλούμε την Επιτροπή να δώσει μια εκτίμηση όσον αφορά την εξέλιξη του ζητήματος. Θελήσαμε να υπενθυμίσουμε αυτή την αναγκαιότητα στην Επιτροπή, είμαι όμως διατεθειμένος να ζητήσω από τους συναδέλφους μου να ψηφίσουν κατά των τροπολογιών αυτών εάν ο Επίτροπος κ. Παπουτσής μάς παράσχει τις απαραίτητες εγγυήσεις πάνω στο θέμα αυτό.
<P>
Η δεύτερη τροπολογία αφορά την επιλεξιμότητα των διανομέων. Είχαμε ήδη υποστηρίξει αυτό το σημείο σχετικά με την οδηγία για την ηλεκτρική ενέργεια. Σήμερα, αν και όσον αφορά την ουσία συμμερίζομαι αυτή τη βούληση, ωστόσο, ως εισηγητής, καλούμαι να σας υποδείξω να ψηφίσετε κατά της τροπολογίας αυτής, εφόσον η τελευταία θα είχε ως αποτέλεσμα να τεθεί υπό αίρεση ο συμβιβασμός και συνεπώς θα εμπόδιζε ταυτόχρονα τη νομοθετική ασφάλεια και τον απαραίτητο σύνδεσμο με την οδηγία για την ηλεκτρική ενέργεια.. Για τον ίδιο αυτό λόγο αντιτίθεμαι στην τροπολογία που αφορά την συνδυασμένη παραγωγή, παρά το γεγονός ότι υπεβλήθη από την Ομάδα μου, αλλά, και σε αυτή την περίπτωση, ο συμβιβασμός ήταν αποτέλεσμα δύσκολων διαπραγματεύσεων. Το να τον αμφισβητήσουμε σημαίνει ότι θέτουμε υπό αίρεση την οδηγία στο σύνολό της, και για αυτό θα ζητήσω βέβαια να καταψηφίσουμε όλες τις τροπολογίες.

<SPEAKER ID=28 LANGUAGE="EN" NAME="McNally">
Κύριε Πρόεδρε, θα ήθελα κατ' αρχήν να εκφράσω τα πιό θερμά συγχαρητήρια στον κ. Claude Desama γιατί ολοκλήρωσε αυτό το ημιτελές ζήτημα μέσα στις προβλεπόμενες προθεσμίες. Φυσικά απολαμβάνει της υποστήριξης της Ομάδας του Ευρωπαϊκού Σοσιαλιστικού Κόμματος. Αυτό είναι προφανές. Θα στηρίξουμε την τροπολογία για τη συνδυασμένη παραγωγή και θα εξηγήσω τον λόγο αμέσως. Το χρονικό διάστημα είναι πραγματικά πολύ μεγάλο και κατά τη διάρκεια αυτή συνέβησαν πολλά. Παραδείγματος χάριν, η εμπειρία στο Ηνωμένο Βασίλειο μιας εξαιρετικά γοργής ελευθέρωσης της αγοράς στη χώρα, απέδειξε ότι υπάρχει όφελος από τη σταδιακή διαδικασία, από την με αργότερο ρυθμό υλοποίηση της διαδικασίας. Η εμπειρία του Ηνωμένου Βασιλείου ήταν τόσο ταχεία ώστε η σημαντική απώλεια θέσεων εργασίας και οι δυσχέρειες σχετικά με το διαχωρισμό συνέβησαν σε πολύ σύντομο χρονικό διάστημα. Αυτό δεν πρόκειται να συμβεί στην οδηγία αυτή.
<P>
Ωστόσο, η εμπειρία αυτή για το φυσικό αέριο, όπως και στην περίπτωση της οδηγίας για την ηλεκτρική ενέργεια, θα είναι μια ταχύτερη ελευθέρωση από αυτήν που απαιτεί πραγματικά η οδηγία. Κατά κάποιο τρόπο, τα έξι χρόνια την έκαναν κάπως αναχρονιστική και θα υπάρξουν εξελίξεις που δεν προβλέπονται στην οδηγία. Στα έξι αυτά χρόνια αναπτύχθηκαν ανησυχίες σχετικά με το περιβάλλον, οι οποίες εκφράστηκαν ιδίως στις συμφωνίες του Κυότο όπου η απόφαση για από κοινού αποφάσεις έχει σημαντικό ρόλο. Για το λόγο αυτό παρουσιάζουμε την τροπολογία αυτή. Η πλειοψηφία της Ομάδας του Ευρωπαϊκού Σοσιαλιστικού Κόμματος δεν θεωρεί ότι το άρθρο 18.2 είναι ενδεδειγμένο. Πιστεύω πράγματι ότι έρχεται σε κατάφωρη αντίφαση με την ανακοίνωση της Επιτροπής σχετικά με τη συνδυασμένη παραγωγή. Συνεπώς, κατά την ψηφοφορία θα δώσουμε ευκαιρία να καταστεί σαφές ότι υπάρχει υποστήριξη στην συνδυασμένη παραγωγή. Ωστόσο, όπως και οποιοσδήποτε άλλος, επιθυμούμε να ολοκληρωθεί σύντομα η οδηγία. Δεν θέλουμε να υπάρχουν εμπόδια.

<SPEAKER ID=29 LANGUAGE="DE" NAME="Mombaur">
Κυρία Πρόεδρε, μετά το πέρας τριών κοινοβουλευτικών περιόδων επαναπροσδιορίζουμε σήμερα τον τελευταίο μεγάλο οικονομικό τομέα της Ευρωπαϊκής Ενωσης. Τα κράτη μέλη ανέθεσαν στην Ευρωπαϊκή Ένωση το εγχείρημα της ενιοποίησης των αγορών σε μία ενιαία εσωτερική αγορά και την επιβολή ελευθεριών που ορίζει η Συνθήκη σε όλους του κλάδους. δηλαδή την ελευθερία των εμπορικών συναλλαγών και την ελευθερία εγκατάστασης. Ο κλάδος του φυσικού αερίου είναι αναμφιβόλως ο τελευταίος τομέας όπου δεν επιβλήθηκαν ακόμη οι δύο ανωτέρω νομικοί στόχοι. Συνεπώς, η εν λόγω οδηγία αποτελεί τον τελευταίο λίθο στην οικοδόμηση της ενιαίας αγοράς. Θα ήθελα να υπενθυμίσω ότι η οικονομολογική γνώση του ζητήματος μας διδάσκει: όπου κυριαρχούν μονοπώλια, γίνονται πιο εύκολα λάθη, διότι το κόστος καταβάλλεται από τον αγοραστή που είναι δέσμιός τους. Αντιθέτως, ο ανταγωνισμός αποκαλύπτει λάθη, διότι παραγκωνίζει από τον ανταγωνισμό επιχειρήσεις που λαμβάνουν εσφαλμένες αποφάσεις. Για το λόγο αυτό ο ανταγωνισμός μειώνει τις τιμές και υποκινεί τους προσφέροντες να επιλέξουν τις καλύτερες δυνατές λύσεις.
<P>
Πότε όμως υπάρχει ανταγωνισμός; Όταν ο αγοραστής μπορεί και επιλέγει ανάμεσα σε διαφορετικούς προμηθευτές το ίδιο αγαθό. Τούτο προσφέρει η οδηγία, εισάγοντας αυτή τη δυνατότητα, δηλαδή την ελευθερία προμηθειών και συνεπώς την ελευθερία επιλογής που έχει ο αγοραστής. Στο τομέα της παραγωγής το ανωτέρω οδήγησε ήδη στην ανάγκη μίας άλλης οδηγίας. Η οδηγία για το φυσικό αέριο παρέχει εφεξής αυτή τη δυνατότητα στο τομέα της μεταφοράς και διανομής, και μάλιστα βαθμιαία, διατηρώντας τα μονοπώλια από νομική άποψη και εισάγοντας τη δυνατότητα παράκαμψης των πραγματικών μονοπωλίων των αγωγών. Και τούτο διότι μπορούν να κατασκευαστούν αγωγοί που παρεμβάλλονται στους κύριους αγωγούς και υπάρχει το δικαίωμα για τη μη δεσμευμένη παροχή άδειας κατασκευής παράλληλης υποδομής. Με αυτόν τον τρόπο όμως γίνεται σαφές και αποκτά μεγάλη σημασία το γεγονός ότι αίρονται τα πραγματικά μονοπώλια. Ότι με το άνοιγμα των αγωγών για λογαριασμό όλων υπάρχει η δυνατότητα χρησιμοποίησής τους από τρίτους, και τούτο με την επαρκή ασφάλεια για τον ιδιοκτήτη μέσω της παροχής αποζημίωσης που να καλύπτει τα έξοδά του, και παρέχοντας επαρκή προστασία στις μακροπρόθεσμες συμβάσεις προμηθειών. Από πολλά κράτη μέλη δόθηκε στο σημείο αυτό ιδιαίτερη σημασία - κατά την προσωπική μου γνώμη η εν λόγω οδηγία προβλέπει, σε υπερβολικό θα έλεγα βαθμό, το θέμα της προστασίας. Εν τέλει, υπάρχει και η προστασία για τα κράτη μέλη, τα οποία προσδίδουν ιδιαίτερη σημασία στη δυνατότατα επιβολής της υποχρέωσης των επιχειρήσεων για παροχή δημόσιας υπηρεσίας.
<P>
Μετά από τρία έτη συζητήσεων, το Συμβούλιο ψήφισε ομόφωνα έναν περίτεχνο συμβιβασμό, έναν καλά ζυγισμένο και ευαίσθητο συμβιβασμό. Αποφασίσαμε - και το λέω εν ονόματι της Ομάδας μου στην επιτροπή και εδώ στο Σώμα - να αποδεχθούμε και να υποστηρίξουμε τον εν λόγω συμβιβασμό, διότι έτσι θα οικοδομηθεί η Ευρώπη, προχωρώντας δηλαδή σταδιακά. Τί θα μπορούσε να γίνει καλύτερα; Κατά την άποψή μου, δεν θίξαμε επαρκώς το θέμα των διανομέων και θα μπορούσαν να ήταν καλύτερα τα πράγματα στον τομέα της της ενεργειακής διασύνδεσης. Αναγνωρίζουμε ωστόσο ότι υπάρχουν σημαντικά συμφέροντα κρατών μελών που αιτιολογούν την προταθείσα ρύθμιση.
<P>
Κύριε Επίτροπε, κυρίες και κύριοι. Πώς προχωράμε; Σαν πρώτο, αναμένουμε μία σαφή δήλωση της Επιτροπής για τακτές και έγκαιρες εκθέσεις, ούτως ώστε να ακολουθήσουν περαιτέρω βήματα. Δεύτερο, αναμένουμε στη συνέχεια, στην περίπτωση που κάποια κράτη κάνουν χρήση της ρύθμισης παρέκκλισης από την ενεργειακή διασύνδεση, την υποβολή μιας έκθεσης προς το Κοινοβούλιο, προκειμένου να μπορέσει το Σώμα να τη συζητήσει. Το Κοινουβούλιο επιθυμεί να παρακολουθήσει το θέμα. Τρίτο, αναμένουμε συντόμως εκθέσεις της Επιτροπής για την ανάγκη εναρμόνισης στον τομέα του περιβάλλοντος και του φορολογικού συστήματος. Τέταρτο, θα ήθελα να καταστεί σαφές το γεγονός ότι ψηφίζουμε με την εν λόγω οδηγία για ένα επίπεδο, το οποίο θα πρέπει να τηρήσουν τα κράτη στην Κεντρική και Ανατολική Ευρώπη που έχουν επιτύχει μεταρρυθμίσεις και επιθυμούν να ενταχθούν στην ΕΕ, ένα επίπεδο για το οποίο πρέπει τώρα να προετοιμαστούν. Πέμπτο, θα ήθελα να εκφράσω την ελπίδα ότι οι επιχειρήσεις που θα προσαρμοσθούν και θα λειτουργήσουν με τον καλύτερο δυνατό τρόπο στην αγορά του φυσικού αερίου θα σταθούν ικανές να αναλάβουν την πρόκληση της διεθνούς αγοράς, στην οποία, έως τώρα, θεωρώ ότι δεν εκπροσωπούνται επαρκώς.
<P>
Οφείλω να ευχαριστήσω τον κ.Επίτροπο, συνολικά την Επιτροπή και όλους τους βουλευτές τα οποία στη διάρκεια όλων αυτών των ετών επέδειξαν - πρωτίστως o συνάδελφος Desama - τόσο μεγάλο ενδιαφέρον σχετικά με την εν λόγω οδηγία.

<SPEAKER ID=30 LANGUAGE="IT" NAME="Malerba">
Κύριε Πρόεδρε, αξιότιμοι συνάδελφοι, παίρνω τον λόγο για να ανακοινώσω την θετική στάση της ομάδας μου, της Ένωσης για την Ευρώπη, σχετικά με την οδηγία για την αγορά του φυσικού αερίου και την έκθεση του κ. Desama. Αυτή η θετική στάση είναι καρπός διαβούλευσης με τις άλλες πολιτικές ομάδες του Ευρωπαϊκού Κοινοβουλίου και μιας μεσολάβησης στο εσωτερικό της δικής μας πολιτικής Ομάδας. Θα προτιμούσα η οδηγία να ήταν πιο φιλόδοξη, να έδινε μεγαλύτερο χώρο στην αποκεντρωμένη παραγωγή, να εισήγαγε κάποια πιο φιλόδοξα στοιχεία ανταγωνισμού ιδιαίτερα υπέρ των μονάδων και των συνεταιρισμών μικρών και μεσαίων επιχειρήσεων. Ακούσαμε όμως με ικανοποίηση τις δεσμεύσεις που η Επιτροπή ανέλαβε κατά τις συζητήσεις στα πλαίσια της Επιτροπής Έρευνας, Τεχνολογικής Ανάπτυξης και Ενέργειας και κατά συνέπεια το στοιχείο που παραμένει και που μας κάνει πιο αβέβαιους είναι η μεταχείρηση των γεννητριών συμπαραγωγής, σχετικά με τις οποίες θεωρούμε ότι η οδηγία παραμένει ακόμα ασαφής και αφήνει μια πλήρη διακριτική εξουσία σχετικά με τα όρια εισόδου.
<P>
Παρ' ότι ωστόσο άκουσα τις αιτίες των διαφόρων εμπλεκομένων μερών και την ανάλυση του εισηγητή πιστεύω, τελικά, ότι πρέπει να υπερισχύσει η κατεύθυνση του καλού σχετικά με το καλύτερο - όπως εξάλλου κάναμε και για την οδηγία σχετικά με την ηλεκτρική ενέργεια - και ότι πρέπει να ξεκινήσουμε το συντομότερο μια καλή αναρρύθμιση της αγοράς του φυσικού αερίου, παρά να αγωνιζόμαστε ακόμα με το Συμβούλιο, και για χρόνια ίσως, για μια καλύτερη.
<P>
Από την άλλη πλευρά, η τροπολογία που εισήγαγε ο συνάδελφος μας κ. Pompidou και που περιλήφθηκε στην έκθεση Desama, η οποία ζητά μια αξιολόγηση των αποτελεσμάτων αυτής της οδηγίας μέσα σε έναν ορισμένο αριθμό ετών, προσφέρει στο Ευρωπαϊκό Κοινοβούλιο μια σίγουρη οδό για την επιδίωξη των στόχων μας.
<P>
Θα ήθελα να τελειώσω συγχαίροντας τον συνάδελφο Desama και την Επιτροπή για την εξαίρετη εργασία.

<SPEAKER ID=31 LANGUAGE="NL" NAME="Plooij-van Gorsel">
Κύριε Πρόεδρε, κύριε Επίτροπε, η ομάδα μου, η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, χαιρετίζει την οδηγία για το φυσικό αέριο. Επιτέλους θα σχηματισθεί εσωτερική αγορά για το φυσικό αέριο βάσει της λειτουργίας της ελεύθερης αγοράς και βεβαίως του ανταγωνισμού. Αυτό σημαίνει τιμές βάσει της λειτουργίας της αγοράς, άρα χαμηλότερες, για τις ευρωπαϊκές επιχειρήσεις και αργότερα επίσης για τους καταναλωτές. Φυσικά συγχαίρω τον Claude Desama για την επιτυχία του. Μολονότι το άνοιγμα της αγοράς είναι ακόμα πολύ περιορισμένο, η ομάδα μου μπορεί να συμφωνήσει με την κοινή θέση του Συμβουλίου. Υποστηρίζουμε τον κ. Desama με εξαίρεση δύο θέματα, για τα οποία η ομάδα μου υπέβαλε τροπολογίες. Στο κάτω-κάτω, είναι καθήκον μας να φροντίζουμε για σωστή νομοθεσία για την Ευρώπη.
<P>
Τα κράτη μέλη της Ευρωπαϊκής Ένωσης εξαρτώνται για τις ανάγκες τους σε ενεργεία όλο και περισσότερο από το φυσικό αέριο σαν πηγή θέρμανσης και παραγωγής ρεύματος. Το φυσικό αέριο είναι μεν σχετικά καθαρή πηγή ενέργειας, αλλά κατα την καύση του ελευθερώνεται όντως CO2 . Έχοντας υπόψη τα όσα συμφωνήσαμε στο Κυότο για τη μείωση των εκπομπών CO2 , πρέπει να χρησιμοποιήσουμε το αέριό μας όσο πιο λειτουργικά γίνεται. Σε αυτό συμβάλλει η τεχνολογία της συνδυασμένης παραγωγής, της σύγχρονης παραγωγής θερμότητας και ηλεκτρικού ρεύματος. Οι μονάδες με αυτήν την τεχνολογια επιτυγχάνουν απόδοση 80-90 %, σχεδόν τη διπλάσια από τις παραδοσιακές μονάδες. Πρέπει άρα να προωθήσουμε αυτή την τεχνολογία και να επωφεληθουν αυτές οι μονάδες από την ελευθεροποίηση της αγοράς.
<P>
Με την κοινή θέση του Συμβουλίου, παραχωρείται μόνο σε μεγάλες μονάδες σύγχρονης παραγωγής το δικαίωμα να αγοράζουν πάντα ελεύθερα φυσικό αέριο. Στην πράξη όμως, χτίζονται όλο και περισσότερο μικρές μονάδες σύγχρονης παραγωγής, για μια επιχείρηση για παράδειγμα η οποία παράγει το δικό της ρεύμα και χρησιμοποιεί τη θερμότητα για βιομηχανικούς σκοπόυς.
<P>
Στις Κάτω Χώρες, χρησιμοποιούνται στην κηπουρική τη θερμότητα, το ρεύμα και ακόμα και το CO2 μιας μονάδας σύγχρονης παραγωγής, σε ένα εντελώς κλειστό κύκλωμα που είναι και οικονομικό, και περιβαλλοντικά ήπιο. Δεν είχαμε συμφωνήσει με το Συμβούλιο ότι πρέπει να προωθήσουμε τις τεχνολογίες με οικονομική κατανάλωση ενέργειας; Η ομάδα μου είναι λοιπόν της άποψης ότι όλες οι μονάδες σύγχρονης παραγωγής με καύσιμο το φυσικό αέριο, πρέπει να έχουν ελεύθερη πρόσβαση στην προμήθεια φυσικού αερίου. Είμαστε κατά του άρθρου 18, παραγράφου 2, και θα υποστηρίξουμε μαζί με τους σοσιαλιστές τις σχετικές τροπολογίες.
<P>
Η δεύτερη τροπολογία μας αφορά τη θέση των επιχειρήσεων διανομής στην αγορά φυσικού αερίου. Με την αποκέντρωση, οι επιχειρήσεις διανομής μπορούν να αναπτύσσουν πρωτοβουλίες, όπως η δημιουργία μιας μονάδας σύγχρονης παραγωγής για παράδειγμα. Οπότε αυτές οι επιχειρήσεις πρέπει να θεωρούνται από όλα τα κράτη μέλη ισότιμοι εταίροι της αγοράς και να αγοράζουν ελεύθερα το φυσικό αέριό τους. Μόνο μια σωστή λειτουργία της αγοράς υπό ισότιμες συνθήκες μπορεί να επιτύχει μια όσο γίνεται περισσότερο αποτελεσματική χρήση ενέργειας. Για να ανταποκριθούμε στις συμφωνίες του Κυότο, αυτό αποτελεί απαραίτητη προϋπόθεση. Για την ομάδα μου αποτελεί θέμα αρχής και θα εμμείνει σε αυτό.
<P>
Τέλος, κύριε Προεδρε, το Συμβούλιο δεν νοιάζεται πολύ για την περιστολή της χρήσης στερεών καυσίμων, άρα για τη μείωση των εκπομπών CO2 · το αποδεικνύει ο προϋπολογισμός για το πρόγραμμα ALTENER για το οποίο θα συζητήσουμε αργότερα. Η Ομάδα μου συμφωνεί απόλυτα με την άποψη της εισηγήτριας κ. Bloch von Blottnitz ότι ο προϋπολογισμός είναι τόσο μικρός, ώστε όλες οι δηλώσεις του Συμβουλίου για μεγαλύτερη προσπάθεια για την προστασία του κλίματος, φαίνονται σχεδόν γελοίες.

<SPEAKER ID=32 LANGUAGE="FR" NAME="Elmalan">
Κύριε Πρόεδρε, παρ' όλη την έλλειψη μιας κοινής πολιτικής όσον αφορά την ενέργεια, οι οδηγίες διαδέχονται η μία την άλλη για να προσαρμόσουν την αγορά της ενέργειας στις αρχές των ελεύθερων συναλλαγών και του ανταγωνισμού. Ύστερα από την ηλεκτρική ενέργεια, όπως έχει άλλωστε ειπωθεί, προχωράμε στην ελευθέρωση της αγοράς αερίου.
<P>
Είναι γεγονός ότι μια συμβιβαστική συμφωνία επετεύχθη στις 8 Δεκεμβρίου 1997 μεταξύ διαφόρων κυβερνήσεων, Πρόκειται για έναν συμβιβασμό τον οποίο η Επιτροπή Ενέργειας δεν θέλησε να αμφισβητήσει με τροπολογίες, θεωρώντας την κοινή θέση του Συμβουλίου ισορροπημένη και λογική. Θα ήθελα με τη σειρά μου να συγχαρώ τον κ. Desama για την εργασία του. Ωστόσο, το άνοιγμα προς την ελευθέρωση είναι σταδιακό και λιγότερο έντονο από εκείνο που πρότεινε αρχικά η Επιτροπή. Οι μακροπρόθεσμες συμβάσεις προμηθειών παραμένουν και οι ρυθμίσεις που αφορούν τις δεσμεύσεις του Δημοσίου αναγνωρίζονται, κυρίως όσον αφορά τη διανομή.
<P>
Ωστόσο, παρά το γεγονός ότι η ελευθέρωση είναι σταδιακή και ελεγχόμενη, το άνοιγμα των συμβάσεων στον ανταγωνισμό παραμένει μια πραγματικότητα και οπωσδήποτε θα έχει ολοένα και περισσότερες επιπτώσειςστην εξέλιξη του τομέα αυτού. Οι βιομήχανοι θα επωφεληθούν από τις πτώσεις των τιμών που οφείλονται στον ανταγωνισμό μεταξύ των διανομέων και σε αντιστάθμισμα οι πελάτες θα υποστούν μια αύξηση των τιμών τους. Το γεγονός αυτό το παραδέχθηκε άλλωστε και ο Πρόεδρος της Eurogaz κατά τη διάρκεια μιας ακροαματικής διαδικασίας ενώπιον της Επιτροπής Ενέργειας. Η πίεση της αγοράς θα ασκηθεί σχετικά με τις αρχές και τις αποστολές παροχής δημόσιας υπηρεσίας, οι οποίες κινδυνεύουν προοδευτικά να κατακερματιστούν λόγω των επιθέσεων του ανταγωνισμού. Κατ' αυτό τον τρόπο, πριν ακόμη την οριστική έγκριση της οδηγίας, η γαλλική κυβέρνηση έθεσε υπό αμφισβήτηση το μονοπώλιο της Gaz de France ανοίγοντας στον ιδιωτικό τομέα την αγορά των δήμων και κοινοτήτων όπου προς το παρόν δεν γίνεται διανομή. Επίσης, λόγω μιας γοργής επιστροφής στις επενδύσεις, η ελευθέρωση κινδυνεύει να οδηγήσει σε μια προνομιακή θέση την παραγωγή ηλεκτρικής ενέργειας από το φυσικό αέριο, σε βάρος άλλων πηγών ενέργειας, όπως είναι η πυρηνική ενέργεια.
<P>
Για όλους αυτούς τους λόγους, η πλειοψηφία της Ομάδας μας, και κυρίως οι Γάλλοι βουλευτές αντιτίθεται στην οδηγία που ανοίγει τις συμβάσεις του φυσικού αερίου στον ανταγωνισμό. Κατά τη γνώμη μας, εν απουσία μιας κοινής πολιτικής για την ενέργεια, τίποτα δεν δικαιολογεί την ελευθέρωση της αγοράς του τομέα της ενέργειας, είτε πρόκειται για τον ηλεκτρισμό, είτε για το φυσικό αέριο. Η θέση μας θεμελιώνεται ταυτόχρονα στο άρθρο 90.2 της Συνθήκης που αναγνωρίζει στο κάθε κράτος τη δυνατότητα να οργανώνει τις δημόσιες υπηρεσίες του σε παρέκκλιση προς τους κανόνες του ανταγωνισμού, αλλά επίσης στην αρχή της επικουρικότητας που θα πρέπει να δίνει τη δυνατότητα να λαμβάνεται υπόψη η ιδιαιτερότητα της ενέργειας, η οποία δεν είναι ένα οποιοδήποτε προϊόν και, κατά συνέπεια δεν θα πρέπει να υπάγεται στην ελεύθερη κυκλοφορία.

<SPEAKER ID=33 LANGUAGE="SV" NAME="Holm">
Κύριε Πρόεδρε, θέλω να ευχαριστήσω τον κ. Desama που συνέταξε αυτήν την εκτενή έκθεση όχι με πολλά λόγια, αλλά σύντομη και περιεκτική, κάτι που μας διευκολύνει.
<P>
Αυτή η ελευθέρωση της αγοράς φυσικού αερίου προσφέρει βέβαια αρκετά πλεονεκτήματα, αλλά έχει επίσης και μειονεκτήματα. Ο κ. Desama έθιξε ορισμένα από τα κρίσιμα σημεία. Θα ήθελα όμως να προσθέσω ότι θα θέλαμε πολύ να δούμε να ευνοούνται τα αποκεντρωμένα προϊόντα πολύ περισσότερο απ' ότι αναφέρεται σ' αυτήν την οδηγία. Πέραν αυτού υπάρχει ένα πρόβλημα με τα κριτήρια που υπάρχουν για να μπεί κανείς στην αγορά, π.χ. το όριο των 25 εκατομ. κυβικών μέτρων, για τους πελάτες της βιομηχανίας. Πρέπει να επιτύχουμε εν καιρώ κάποια βελτίωση αναφορικά μ' αυτό.
<P>
Το φυσικό αέριο είναι σε πολλές περιπτώσεις καλύτερο τόσο από την πυρηνική ενέργεια όσο και από τον άνθρακα, αλλά παρ' όλα αυτά δεν είναι ό, τι καλύτερο από οικολογικής σκοπιάς. Γι' αυτό πρέπει να εργαστούμε ακόμη περισσότερο με τις ανανεώσιμες μορφές ενέργειας - ακριβώς για να ανταποκριθούμε στους στόχους που εγκρίθηκαν στην Διάσκεψη του Κυότο. Απαιτούμε πολύ περισσότερους πόρους για αυτό.

<SPEAKER ID=34 LANGUAGE="FR" NAME="Sainjon">
Κύριε Πρόεδρε, είμαι ικανοποιημένος από τον συμβιβασμό, τον οποίο θα χαρακτήριζα ως ελαστικό γιατί επιτρέπει σε κάθε κράτος της Ένωσης να προοδεύσει προς την κατεύθυνση της εσωτερικής αγοράς του φυσικού αερίου, δίνοντας τη δυνατότητα ενός ελεγχόμενου ανοίγματος που αναγνωρίζει την υποχρέωση παροχής δημόσιας υπηρεσίας ως μια αναγκαιότητα..
<P>
Ο συμβιβασμός λαμβάνει υπόψη του τις διάφορες παρατηρήσεις που έγιναν από όλους τους παράγοντες που παρενέβησαν σε αυτό το θέμα από το 1993. Το Κοινοβούλιο έχει συνεισφέρει σημαντικά στην κατάληξη αυτή, και δεν πιστεύω, όπως θα το επιθυμούσαν κάποιοι συνάδελφοι, ότι πρέπει με κάθε τρόπο να βαδίσουμε προς τη συνδιαλλαγή. Αυτή η διαδικασία αποτελεί μια τελευταία προσφυγή που τείνει, είναι αλήθεια, να αποδείξει κατά καιρούς το ρόλο και την αποφασιστικότητα του Κοινοβουλίου. Ωστόσο, ένα όπλο είναι πραγματικά αποτρεπτικό μόνον εάν το χρησιμοποιούμε με φειδώ. Τουναντίον, σε αυτό το ζήτημα του φυσικού αερίου, μπορούμε να πούμε ότι φτάσαμε σε μια ικανοποιητική ισορροπία κατά τη δεύτερη ανάγνωση. Είναι ουσιαστικής σημασίας, παραδείγματος χάρη, τα κράτη μέλη να μπορούν να διαλέξουν τους επιλέξιμους πελάτες. Όπως συμβαίνει και στην οδηγία για την ηλεκτρική ενέργεια, έτσι και η μέλλουσα οδηγία για το φυσικό αέριο αφήνει ανοιχτό αυτό το πρόβλημα στον τομέα της επικουρικότητας.
<P>
Είναι επίσης θεμελιώδους σημασίας αυτή η συμφωνία να είναι, όπως έλεγα, ελαστική, δηλαδή να μπορούν τα κράτη μέλη να βαδίζουν το καθένα με το ρυθμό του όσον αφορά το άνοιγμα των αγορών τους, δεδομένου ότι ορισμένα κράτη επιθυμούν να βαδίσουν πιο γρήγορα από άλλα. Θα πρέπει λοιπόν να ληφθούν υπόψη οι διαρθρωτικές διαφορές μεταξύ των διαφόρων χωρών, όσον αφορά την κατανάλωση. Και το ελάχιστο επίπεδο ανοίγματος που θα έχει καθοριστεί από τη συμφωνία, μου φαίνεται ως εκ τούτου αποδεκτό.
<P>
Η Ομάδα της Ευρωπαϊκής Ριζοσπαστικής Συμμαχίας ευχαριστεί τον κ. Desama και συμφωνεί με την έκθεσή του που θα καθορίσει σαφείς κανόνες σε έναν τομέα στρατηγικής σημασίας, γιατί εάν βραχυπρόθεσμα η Ευρώπη βρεθεί στη θέση υπερβαίνουσας προσφοράς με έναν αυξημένο ανταγωνισμό μεταξύ των παραδοσιακών διανομέων, ας μην ξεχνάμε ότι νέες πηγές προμηθειών θα χρειαστούν κατά το 2005 και ότι η εξάρτηση της Ένωσης όσον αφορά τις εξωτερικές πηγές φυσικού αερίου θα αυξάνεται.

<SPEAKER ID=35 LANGUAGE="DE" NAME="Linkohr">
Κύριε Πρόεδρε, θα ήθελα και εγώ να ευχαριστήσω θερμά τον Claude Desama. Σε σχέση με όσα είπε προηγουμένως θα μπορούσαν να προστεθούν τα εξής. Οι Πρόεδροι του Συμβουλίου έρχονται και παρέρχονται, όμως ο εισηγητής Claude Desama παραμένει. Πάντως, εργάσθηκε για μεγάλο χρονικό διάστημα με το αντικείμενο και εξασφάλισε μία θέση στα χρονικά της ευρωπαϊκής πολιτικής. Το βασικό μας πρόβλημα εδώ αφορά το άρθρο 18 παράγραφος 2. Επιδίωξή μας είναι η ενεργειακή διασύνδεση να έχει τη δυνατότητα να αγοράζει όσο το δυνατόν φθηνότερα το φυσικό αέριο, που σημαίνει να γίνει αποδεκτή ως πελάτης παντού και σε κάθε χώρα.
<P>
Εντούτοις, υπάρχει η εξής ένσταση: Μα τούτο αμφισβητεί το συμβιβασμό στο Συμβούλιο, όπου κατεβλήθη μεγάλη προσπάθεια. Ποιός ο λόγος να επεκτείνουμε τώρα τη διαδικασία μέσω μιας συνδιαλλαγής; Λυπάμε, αλλά δεν μπορώ να αποδεχθώ αυτό το επιχείρημα. Αν υιοθετήσουμε αυτό το επιχείρημα, τότε όλες οι προτάσεις του Συμβουλίου είναι κατά βάση σωστές και λογικές, οπότε μπορούμε να κάνουμε σχετικά απλά τα πράγματα για τους εαυτούς μας. Η μεταφορά του συλλογισμού αυτού στα εθνικά κοινοβούλια θα σήμαινε το εξής: αν η κυβέρνηση της χώρας προτείνει κάποιο νομοσχέδιο, τότε θα έχει προφανώς του λόγους της, όποτε το κοινοβούλιο θα πρέπει να συμφωνήσει. Δεν μπορώ να συμμεριστώ απόλυτα αυτή τη λογική, έστω και εάν παραδεχθώ ότι, εξαιτίας αυτού, προφανώς θα επεκτεινόταν η διαδικασία. Ωστόσο, υπάρχει σχετικά με αυτό το θέμα και ένα δεύτερο σημείο. Η Επιτροπή υπέβαλε, την ίδια στιγμή που συζητάμε την οδηγία για το φυσικό αέριο, ένα έγγραφο, μια ενδιαφέρουσα ανακοίνωση σχετικά με την ενεργειακή διασύνδεση. Και εμείς, το Κοινοβούλιο, θα ζητήσουμε - αρμόδια εισηγήτρια είναι η κυρία Estevan Bolea - τον διπλασιασμό ή τριπλασιασμό της ενεργειακής διασύνδεσης στους κόλπους της Ευρωπαϊκής Ενωσης.
<P>
Ωστόσο, αυτό που κάνει το Κοινοβούλιο είναι αντιφατικό. Από τη μία πλευρά απαιτεί έναν διπλασιασμό ή τριπλασιασμό του ρόλου της ενεργειακής διασύνδεσης, ενώ από την άλλη, αποφεύγουμε να γράψουμε μέσα στην οδηγία μας: μπορούν να προμηθευθούν το φυσικό αέριο όπου θέλουν. Αν συμπεριφερθούμε με αυτόν τον τρόπο σαν Κοινοβούλιο, τότε κινδυνεύουμε να χάσουμε την αξιοπιστία μας, που είναι ό, τι χειρότερο μπορεί να συμβεί στην πολιτική και για όλα αυτά μας καταδικάζουν σήμερα εδώ και εκεί, στα κράτη μέλη. Για το λόγο αυτό, θα σας παρακαλούσα να υποστηρίξετε την πρόταση των Σοσιαλιστών και θα δούμε τα αποτελέσματα. Εξάλλου, έχουμε να κάνουμε με λογικούς ανθρώπους.
<P>
(Χειροκροτήματα)

<SPEAKER ID=36 LANGUAGE="FI" NAME="Matikainen-Kallstrφm">
Αξιότιμε κύριε Πρόεδρε, μετά από μια συζήτηση σχεδόν δέκα χρόνων, το άνοιγμα της αγοράς του φυσικού αερίου αρχίζει να γίνεται πραγματικότητα. Θέλω να ευχαριστήσω τον κύριο Desama για την προσφορά του σχετικά με το θέμα αυτό. Η πρόταση οδηγίας είναι καλή, όμως θέλω να αναφερθώ σε ενα μειονέκτημα. Πρέπει να ληφθεί υπόψη το γεγονός ότι στη σχετική οδηγία για το φυσικό αέριο, η συνδυασμένη παραγωγή θέρμανσης και ηλεκτρισμού τίθεται σε πιο μειονεκτική θέση από τις άλλες μορφές παραγωγής ενέργειας. Οι φορείς παραγωγής ηλεκτρικής ενέργειας επιτρέπεται να μεταφέρουν φυσικό αέριο μέσα στο δίκτυό τους ανεξάρτητα από το μέγεθος της μονάδας, όμως σε περίπτωση που η μονάδα παρέχει συνδυασμένη παραγωγή ηλεκτρισμού και θέρμανσης, παρέχεται η δυνατότητα στα κράτη μέλη να ορίσουν ενα μέγεθος μονάδας, κάτω από το οποίο οι μονάδες δεν θα έχουν το δικαίωμα να μεταφέρουν φυσικό αέριο. Κατά τη γνώμη μου αυτό δεν είναι σωστό. Η συνδυασμένη παραγωγή θέρμανσης και ηλεκτρισμού αποτελεί αναμφισβήτητα εναν από τους καλύτερους τρόπους να πετύχουμε τους στόχους που τέθηκαν στο Κυότο, επειδή μειώνει τις εκπομπές αερίων θερμοκηπίου, βελτιώνοντας τη συνολική σχέση κόστους - ωφέλειας. Επιπλέον, θεωρώ πολύ σημαντικό, η εφαρμογή της σχετικής οδηγίας να παρακολουθείται στα κράτη μέλη, όπως επίσης να συνταχθεί μια έκθεση από την Επιτροπή προς το Ευρωπαϊκό Κοινοβούλιο και το Συμβούλιο, σχετικά με τις εμπειρίες που θα αποκομιστούν.

<SPEAKER ID=37 NAME="Εφραιμίδης">
Κύριε Πρόεδρε, μπορεί αυτό να είναι κάποια δυσαρμονία, αλλά εγώ είμαι υποχρεωμένος να πω ότι είμαι αντίθετος με την οδηγία, με την σύσταση, και φυσικά δεν μπορώ να συγχαρώ τον κ. Desama. Και αυτό γιατί και η οδηγία και η σύσταση κινούνται μέσα στο πλαίσιο της ιδιωτικοποίησης, της έσχατης φιλελευθεροποίησης, του ελεύθερου ανταγωνισμού μέσα στην ασύδοτη ελεύθερη αγορά. Η οδηγία κατευθύνεται στον βαθμιαίο αποκλεισμό του δημοσίου τομέα ενώ, από την άλλη, ενθαρρύνει, προωθεί το ιδιωτικό μονοπώλιο πάνω στο φωταέριο, μέσω της μορφής της ολοκληρωμένης επιχείρησης, είτε κάθετης, είτε οριζόντιας. Και όταν μάλιστα είναι οριζόντια μπορούν να μπουν στο φωταέριο και επιχειρήσεις που ασχολούνταν με άλλον τομέα, π.χ. τον ηλεκτρισμό, και να έχουμε γιγάντια μονοπωλιακά επιχειρησιακά συγκροτήματα που να καταδυναστεύουν την κοινωνία, κρατώντας αυτόν τον αποφασιστικό παράγοντα που λέγεται ενεργειακός και έχει σχέση και σημασία για την ανάπτυξη, για την προσφορά κοινωνικής υπηρεσίας, για την προστασία του περιβάλλοντος. Και για τα τρία αυτά χαρακτηριστικά, κύριε Πρόεδρε, το ιδιωτικό μονοπώλιο είναι ασυμβίβαστο, διότι επιδιώκει μόνον το κέρδος και τίποτε άλλο . Θα καταδυναστεύσει, λοιπόν το κοινωνικό σύνολο, που θα είναι υποχρεωμένο, φορολογούμενο, να πληρώνει και έργα υποδομής για αυτές τις επιχειρήσεις και ακόμα ασφάλεια και περιφρούρηση. Γι'αυτούς τους λόγους, εμείς θα καταψηφίσουμε.

<SPEAKER ID=38 NAME="Παπουτσής">
Κύριε Πρόεδρε, κυρίες και κύριοι βουλευτές, όπως όλοι γνωρίζουμε, η σημασία της πρότασης για την εσωτερική αγορά του φυσικού αερίου είναι πάρα πολύ μεγάλη. Η σταδιακή απελευθέρωση της αγοράς αυτής, που έχει ετήσιο κύκλο εργασιών άνω των 100 δισεκατομμυρίων ECU, συνδέεται οργανικά με τον στόχο μας για την αύξηση της ανταγωνιστικότητας της ευρωπαοκής οικονομίας, αλλά και για την μείωση της ανεργίας.
<P>
Θα ήθελα να ευχαριστήσω, κύριε Πρόεδρε, το Ευρωπαοκό Κοινοβούλιο για την απόφασή του, πρώτα από όλα, να επιταχύνει την εξέταση της κοινής θέσης για το φυσικό αέριο, έτσι ώστε να καταστεί δυνατή η έγκαιρη υποβολή της δεύτερης ανάγνωσης στο Συμβούλιο Ενέργειας που θα πραγματοποιηθεί στις 11 Μαΐου. Η κοινή θέση για την εσωτερική αγορά του φυσικού αερίου, η οποία υποβάλλεται σε δεύτερη ανάγνωση στο Ευρωπαοκό Κοινοβούλιο, αποτελεί τον καρπό εντατικών διαπραγματεύσεων. Στην διάρκεια των διαπραγματεύσεων αυτών κατορθώσαμε να θέσουμε τα θεμέλια της νέας ανταγωνιστικής αγοράς ηλεκτρικής ενέργειας, καθώς επίσης και της αντίστοιχης αγοράς του φυσικού αερίου, που συνιστούν τους βασικούς άξονες της εσωτερικής ενεργειακής αγοράς. Τα σημαντικά αυτά αποτελέσματα δεν θα ήταν δυνατά χωρίς την προσωπική συμβολή του εισηγητή σας κ. Desama. Θα ήθελα λοιπόν να ευχαριστήσω τον κ. Desama για το εξαιρετικό του έργο όλα αυτά τα χρόνια.
<P>
Το τοπίο της εσωτερικής αγοράς ενέργειας είναι αλήθεια ότι έχει μεταβληθεί ριζικά. Η έκδοση της οδηγίας για την ηλεκτρική ενέργεια κατέδειξε την αποφασιστικότητα των κρατών μελών, την αποφασιστικότητα της βιομηχανίας, των καταναλωτών, αλλά και των δυνάμεων της αγοράς, για το άνοιγμα του ενεργειακού τομέα στον ανταγωνισμό. Στην πραγματικότητα, και όπως προκύπτει από την πρόσφατη έκθεση της Επιτροπής προς το Ευρωπαοκό Κοινοβούλιο και το Συμβούλιο, τα κράτη μέλη επιλέγουν το ταχύτερο και μεγαλύτερης εμβέλειας άνοιγμα σε σχέση με αυτό που απαιτεί η οδηγία της αγοράς ηλεκτρικής ενέργειας. Το γεγονός αυτό δικαιώνει τις επιλογές μας κατά την έκδοση της οδηγίας για την ηλεκτρική ενέργεια.
<P>
Πιστεύω ότι είναι προς το συμφέρον της βιομηχανίας, αλλά και των καταναλωτών, να τεθεί το ταχύτερο δυνατόν σε ισχύ η οδηγία για το φυσικό αέριο. Να μην καθυστερήσει σε σχέση με εκείνην της αγοράς ηλεκτρικής ενέργειας. Το άνοιγμα της αγοράς του αερίου στον ανταγωνισμό δεν πρέπει να καθυστερήσει. Η κοινή θέση όσον αφορά την οδηγία για το φυσικό αέριο, που υιοθετήθηκε ομόφωνα από το Συμβούλιο της 12ης Φεβρουαρίου, συνιστά ένα σημαντικό επίτευγμα και αντανακλά το πνεύμα της γενικής συμφωνίας που διαπιστώθηκε μεταξύ των κρατών μελών. Περιλαμβάνει μεγάλο αριθμό κοινών κανόνων που πρέπει να εφαρμοσθούν από τα κράτη μέλη, σύμφωνα όμως με τις επί μέρους ιδιομορφίες τους.
<P>
Σύμφωνα με τις προθέσεις της Ευρωπαοκής Επιτροπής, αλλά και του Κοινοβουλίου, η παρούσα οδηγία διαμορφώνει ένα κοινό πλαίσιο σε ολόκληρη την Ευρώπη, αφήνοντας τον καθορισμό των επί μέρους διατάξεων στην αρχή της επικουρικότητας. Ειδικότερα, προβλέπει την ύπαρξη ελάχιστων επιπέδων ανταγωνισμού στην αγορά του φυσικού αερίου. Η οδηγία εγγυάται επίσης ότι ευθύς εξ αρχής ένας μεγάλος τουλάχιστον αριθμός βιομηχανικών καταναλωτών, καθώς και όλοι οι ηλεκτροπαραγωγοί, θα είναι ελεύθεροι να επιλέξουν τον δικό τους προμηθευτή αερίου. Η επιλεξιμότητα αυτή περιλαμβάνει και τις επιχειρήσεις συνδυασμένης παραγωγής ηλεκτρισμού και θερμότητας και, ως εκ τούτου, ευθυγραμμίζεται πλήρως με την προτεραιότητα που δίνεται σε αυτόν τον τομέα. Μόνον σε πολύ ειδικές και εξαιρετικές περιστάσεις δύναται ένα κράτος μέλος να θεσπίσει περιορισμένα ανώτατα όρια τα οποία όμως, ούτως ή άλλως, θα κοινοποιούνται στην Επιτροπή και, κατά συνέπεια, θα ελέγχονται προσεκτικά από αυτήν όσον αφορά την πραγματική αιτιολόγηση σχετικά με τις ανισορροπίες των εγχώριων αγορών ηλεκτρισμού.
<P>
Υπάρχουν ήδη ενδείξεις ότι πολλά κράτη μέλη δεν θα περιορισθούν στις βασικές απαιτήσεις της οδηγίας, αλλά θα ανοίξουν περαιτέρω τις αγορές τους στον ανταγωνισμό. Σύμφωνα με αυτές τις ενδείξεις, τα αποτελέσματα της απελευθέρωσης θα είναι σημαντικότερα από ό, τι αναμενόταν.
<P>
Η οδηγία προβλέπει επίσης την προστασία των υποχρεώσεων παροχής δημόσιας υπηρεσίας, τις οποίες τα κράτη μέλη δύνανται να επιβάλουν προς το γενικότερο οικονομικό συμφέρον στις επιχειρήσεις φυσικού αερίου στην αγορά τους. Και δεν θα πρέπει να ξεχνάμε ότι η απελευθέρωση της αγοράς δεν σημαίνει ιδιωτικοποίηση. Απελευθέρωση της αγοράς σημαίνει ότι οι κρατικές δημόσιες επιχειρήσεις, αλλά και οι ιδιωτικές επιχειρήσεις πρέπει να λειτουργούν μέσα στο πλαίσιο της εσωτερικής αγοράς, σεβόμενες τις αρχές του υγιούς ανταγωνισμού. Οι υποχρεώσεις αυτές θα καθορισθούν από τα κράτη μέλη στο πλαίσιο του κοινοτικού πλαισίου και στην συνέχεια θα κοινοποιηθούν στην Επιτροπή, η οποία και θα τις ελέγξει βάσει των διατάξεων της κοινοτικής νομοθεσίας. Ο μηχανισμός αυτός θα επιτρέψει στα κράτη μέλη να εξισορροπήσουν τον ανταγωνισμό με την δημόσια υπηρεσία όταν αυτό κρίνεται ότι εξυπηρετεί το γενικότερο δημόσιο συμφέρον.
<P>
'Οσον αφορά την αποθήκευση, θεωρούμε ότι η αποθήκευση δεν μπορεί να θεωρηθεί μέρος ενός φυσικού μονοπωλίου, αφού είναι ήδη εμπορική δραστηριότητα, και για αυτόν τον λόγο η Επιτροπή θεωρεί ότι δεν υπάρχει λόγος για ειδικές διατάξεις άλλες από ό, τι έχει ήδη περιληφθεί στην πρόταση.
<P>
'Οσον αφορά το σημαντικό ζήτημα των συμβάσεων τύπου take or pay, είμαι πολύ ικανοποιημένος από την ομόφωνη και ευρεία υποστήριξη για την λύση η οποία επιτεύχθηκε. Η λύση αυτή επιτρέπει στην Επιτροπή να διεξάγει αποτελεσματικό έλεγχο, βάσει σαφών και αντικειμενικών κριτηρίων. Είμαι αποφασισμένος να καθιερώσω αποδοτική μέθοδο συνεργασίας μεταξύ της Επιτροπής και των κρατών μελών για αυτό το ζήτημα. Η Επιτροπή και τα κράτη μέλη καλούνται τώρα να διαδραματίσουν ένα πολύ σημαντικό ρόλο σε αυτήν την κατεύθυνση. Η κοινή θέση ενσωματώνει ένα μεγάλο αριθμό τροπολογιών που υπεβλήθησαν κατά την πρώτη ανάγνωση του Κοινοβουλίου και οι οποίες είχαν ήδη ληφθεί υπ'όψη από την Επιτροπή στην τροποποιημένη πρότασή της. Αυτές, πρέπει να πω, ότι συνέβαλαν στην αποσαφήνιση μιας σειράς σημαντικών σημείων, καθώς επίσης και στην γενικότερη ισορροπία του κειμένου. Εκτιμώ ιδιαίτερα το έργο της Επιτροπής Ενέργειας του Κοινοβουλίου στην δεύτερη αυτή ανάγνωση. Και θα ήθελα να επισημάνω ότι σε γενικές γραμμές αναγνωρίσθηκε η ισόρροπη δομή και η αξία της κοινής θέσης.
<P>
'Οσον αφορά την τροπολογία για την υποβολή μιας έκθεσης μετά από τριετή εφαρμογή της οδηγίας, θα ήθελα να πω ότι η Ευρωπαοκή Επιτροπή έχει την θέληση να αποδεχθεί αυτήν την τροπολογία εάν το Κοινοβούλιο θεωρεί ότι είναι πράγματι αναγκαία. Θα ήθελα να καταστήσω σαφές ότι σε κάθε περίπτωση η Επιτροπή προτίθεται να υποβάλει εκθέσεις στο Ευρωπαοκό Κοινοβούλιο και στο Συμβούλιο όποτε αυτό κρίνεται σκόπιμο και επιβεβλημένο εκ των πραγμάτων. Ειδικότερα, θα αποτελέσει μία καλή ευκαιρία τακτικής εξέτασης της δυνατότητας εφαρμογής από τα κράτη μέλη της ειδικής διάταξης σχετικά με την συμπαραγωγή ηλεκτρισμού και θερμότητας. Και θέλω να υπογραμμίσω ότι η Επιτροπή συνέταξε πρόσφατα την πρώτη της έκθεση για την παρακολούθηση της οδηγίας σχετικά με την ηλεκτρική ενέργεια, μολονότι η οδηγία η ίδια δεν προέβλεπε αυτήν την υποχρέωση. 'Ο, τι κάνουμε, λοιπόν, για την ηλεκτρική ενέργεια, θα το κάνουμε ασφαλώς και για το φυσικό αέριο, και σας διαβεβαιώνω γι' αυτό.
<P>
Οι εκθέσεις αυτές είναι ζωτικής σημασίας για την προετοιμασία των επομένων σταδίων στην ανάπτυξη της εσωτερικής αγοράς ενέργειας. Και θα ήθελα να προσθέσω ότι την προσέγγιση αυτή συμμερίζεται πλήρως και η Προεδρία. Είναι προφανές ότι εναπόκειται στο Κοινοβούλιο να αποφασίσει εάν είναι αναγκαία μία τέτοια τροποποίηση μετά από όσα προηγουμένως είπαμε. Οπωσδήποτε, θεωρώ απολύτως αναγκαία την εκ μέρους της Επιτροπής στενή παρακολούθηση της εφαρμογής της οδηγίας για το φυσικό αέριο, σε στενή συνεργασία με τα κράτη μέλη. Αυτός, άλλωστε, είναι και ο μόνος τρόπος αποφυγής παρερμηνειών των διαφόρων διατάξεων της οδηγίας και εξασφάλισης της πλήρους, έγκαιρης και αποτελεσματικής υλοποίησης της σημαντικής αυτής πρωτοβουλίας. Στην περίπτωση της οδηγίας για την ηλεκτρική ενέργεια, ακολουθήσαμε με επιτυχία αυτήν την προσέγγιση. Η προσέγγιση αποδείχθηκε αποδοτική και έτυχε θερμής υποδοχής εκ μέρους όλων των κρατών μελών.
<P>
'Οσον αφορά τις άλλες τροπολογίες που έχουν προταθεί, η Επιτροπή δεν είναι σε θέση να τις αποδεχθεί. Δεν μπορούμε να αποδεχθούμε τις δύο τροπολογίες που προτείνονται σχετικά με την συμπαραγωγή επειδή η συμπαραγωγή, όπως εξήγησα προηγουμένως, είναι ήδη επιλέξιμη, εκτός κάτω από τις πολύ συγκεκριμένες προϋποθέσεις οι οποίες πρέπει να κοινοποιηθούν πάντοτε στην Επιτροπή.
<P>
'Οσον αφορά την τροπολογία που προτείνεται για τους διανομείς, αυτή αγγίζει ένα από τα πιο ευαίσθητα θέματα που συζητήθηκαν στο πλαίσιο του συνολικού συμβιβασμού. Οι διανομείς είναι ήδη επιλέξιμοι όσον αφορά τον εφοδιασμό των δικών τους επιλέξιμων πελατών, είτε είναι βιομήχανοι, είτε είναι παραγωγοί ηλεκτρισμού. Η όποια ελευθερία επιλογής πέραν αυτού εμπίπτει στην επικουρικότητα, καθώς αυτό αγγίζει την ουσία του συμβιβασμού, ιδιαίτερα σχετικά με τις πιθανές υποχρεώσεις δημόσιας υπηρεσίας. Η Επιτροπή, για αυτούς τους λόγους, δεν μπορεί να αποδεχθεί την τροπολογία.
<P>
Κύριε Πρόεδρε, κυρίες και κύριοι βουλευτές, η Επιτροπή θεωρεί ζωτικής σημασίας την ταχύτερη δυνατή έγκριση της παρούσας οδηγίας, την οποία στηρίζουν τόσο οι καταναλωτές, όσο και η βιομηχανία. Η σημερινή συζήτηση απέδειξε σαφώς ότι την θέση αυτή συμμερίζεται και το Ευρωπαοκό Κοινοβούλιο.
<P>
Θα ήθελα να τελειώσω, εκφράζοντας για άλλη μία φορά τις ευχαριστίες μου στον εισηγητή κ. Desama, σε όλα τα μέλη της Επιτροπής Ενέργειας του Ευρωπαοκού Κοινοβουλίου και σε όλους τους βουλευτές οι οποίοι έλαβαν σήμερα τον λόγο στα πλαίσια της συζήτησης στην Ολομέλεια. Θέλω να τους ευχαριστήσω ειλικρινά για την εποικοδομητική τους σε αυτήν την πολύ μεγάλης σημασίας διαδικασία την οποία ολοκληρώνουμε σήμερα.

<SPEAKER ID=39 NAME="Πρόεδρος">
Ευχαριστώ πολύ, κύριε Επίτροπε Παπουτσή.
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 11.00.

<CHAPTER ID=4>
Πρόγραμμα ALTENER II
<SPEAKER ID=40 NAME="Πρόεδρος">
Η ημερήσια διάταξη προβλέπει τη σύσταση για τη δεύτερη ανάγνωση (Α40143/98), εξ ονόματος της Επιτροπής Έρευνας, Τεχνολογικής Ανάπτυξης και Ενέργειας, σχετικά με την κοινή θέση που καθόρισε το Συμβούλιο για την έκδοση της απόφασης του Συμβουλίου που αφορά το πολυετές πρόγραμμα προώθησης των ανανεώσιμων πηγών ενέργειας στην Κοινότητα - ALTENER ΙΙ (C4-0032/98-97/0106(SYN)) (Εισηγήτρια: η κ. Bloch von Blottnitz).

<SPEAKER ID=41 NAME="Bloch von Blottnitz">
Κύριε Πρόεδρε, το πρόγραμμα ALTENER II αποτελεί ομολογουμένως ένα χαρακτηριστικό παράδειγμα για το τεράστιο χάσμα που τελικά υπάρχει μεταξύ απαιτήσεων και πραγματικότητας στην πολιτική. Αρκεί να σας υπενθυμίσω τις αποφάσεις του Βερολίνου, του Ρίο και του Κυότο. Εμείς δεσμευθήκαμε να μειώσουμε τις εκπομπές των ρύπων και του CO2 . Ειπώθηκε πως αυτό θα είναι ένα από τα σημαντικότερα καθήκοντά μας στο άμεσο μέλλον. Το ίδιο το Συμβούλιο αναφέρει στις αναλύσεις του για το ALTENER II πως μέχρι το 2000 θα έχουμε μία αύξηση κατά 3 % των εκπομπών CO2 κι όχι μείωση. Λέει ακόμα - κάτι που εγώ θεωρώ κυνικό - ότι το ALTENER II θα συμβάλλει σημαντικά στην αύξηση της χρήσης φιλικών προς το περιβάλλον και ανανεώσιμων πηγών ενέργειας κι ότι θα αποτελέσει κύριο συστατικό στοιχείο της κοινοτικής στρατηγικής απέναντι στο πρόβλημα της μείωσης των εκπομπών του CO2.
<P>
Όταν βλέπω πως προβλέπονται μόνο 22 εκατομμύρια ECU για το σκοπό αυτό, πρέπει να πω ότι πρόκειται για αναίδεια, ! Που ακούστηκε αυτόδηλαδή, 11 εκατομμύρια ECU ανά έτος! Το Συμβούλιο πάει μάλιστα ακόμα πιο πέρα, περιορίζοντας και τις εξουσίες μας επί του προϋπολογισμού, όχι de jure , δεν έχει τη δυνατότητα να το κάνει αυτό, αλλά de facto, σκοπεύοντας μάλιστα να μας καθορίσει και τί περικοπές θα κάνουμε στον προϋπολογισμό τον επόμενο χρόνο. Αυτό δεν γίνεται και δεν θα το ανεχθούμε σε καμμιά περίπτωση! Φέτος 11 εκατομμύρια ECU και του χρόνου βλέπουμε. Εκείνο πάντως που αποτελεί το κερασάκι πάνω στις αδιαντροπιές αυτές είναι το γεγονός ότι το Συμβούλιο δεν προέβλεψε να θέσει το θέμα προς συζήτηση τώρα στις 11.5., στην ημερησία διάταξη της συνεδρίασης του Συμβουλίου για την ενέργεια. Αυτό θα σήμαινε πως δεν θα έχουμε πια καθόλου χρήματα φέτος, πως δεν θα έχουμε καθόλου πρόγραμμα ALTENER II και πως πάλι δεν θα κάνουμε τίποτα όσον αφορά τις ανανεώσιμες μορφές ενέργειας. Θάθελα απλά να σας θυμίσω πάλι την επονείδιστη πανωλεθρία λόγω έλλειψης χρημάτων στα προγράμματα SAVE, JOULE και THERMIE. Όλοι γνωρίζουμε πως εξαρτώμεθα από την εισαγωγή πρώτων υλών. Βέβαια τώρα θα μου έρθουν όλοι οι φίλοι μου υποστηρικτές της πυρηνικής ενέργειας λέγοντας, ναι, ναι, η πυρηνική ενέργεια σας φταίει πάλι. Ακούστε με όταν σας λέω, αυτό είναι καθαρή βλακεία, εδώ χρειαζόμαστε ουράνιο και πρέπει να το εισάγουμε, έτσι για να μην παρεξηγούμεθα!
<P>
Εξάλλου αυτό θα τονώσει και την κατάσταση στην αγορά για θέσεις εργασίας. Αποτελεί μια ευκαιρία για τις εξαγωγές μέσα στην επόμενη χιλιετηρίδα. Είναι φιλικό προς το περιβάλλον. Μόνο έτσι θα πετύχουμε μία μείωση του CO2. Το Συμβούλιο το λέει, εμείς το ξέρουμε, αλλά δεν υπάρχουν χρήματα γι'αυτό! Θα θελα έστω και μία φορά, για μία μόνο τετραετία, να δω να διατίθενται για τα προγράμματα αυτά τόσα χρήματα, όσα πετάμε το χρόνο για την πυρηνική βιομηχανία, όπως παραδείγματος χάρη για τη σύντηξη. Εκεί δαπανούμε άνετα 250 εκατομμύρια ECU και κάποτε, ίσως εν έτει 2050...Αλλά εκείνο που είναι απαραίτητο, εκείνο που θα μας φέρει θέσεις εργασίας, που είναι καλό για το περιβάλλον και περιέχει τεράστιες δυνατότητες για καινοτομίες, για εκείνο δεν κάνουμε απολύτως τίποτα! Διερωτώμαι λοιπόν για το που ακριβώς βρίσκομαι και για το τι παίζουμε εδώ. Μήπως όλο αυτό είναι μία κωμωδία; Σαφώς κι όχι. Είναι τραγικωδία. Επίσης θα ήθελα να τονίσω για άλλη μια φορά, ότι σαν να μην έφταναν όλα αυτά στο πρόγραμμα προορίζεται να περάσουν ως ανανεώσιμες μορφές ενέργειας τα απορρίμματα των οικισμών. Και αναρωτιέμαι φυσικά για το τι σημαίνουν όλα αυτά. Απορρίμματα οικισμών; Μα, ελάτε τώρα! Δεν είναι ανανεώσιμες μορφές ενέργειας αυτές. Είναι βέβαια σαφές, ότι αρκετές βιομηχανίες δείχνουν μεγάλο ενδιαφέρον στο σημείο αυτό, δηλαδή οι εγκαταστάσεις καύσης απορριμμάτων. Μόνο που αυτές βρίσκονται ήδη στα χέρια των μεγάλων επιχειρήσεων ενεργειακού εφοδιασμού, διότι αυτές κατάφεραν να κάνουν ένα τόσο μέγαλο αποθεματικό για την απόρριψη των ραδιενεργών αποβλήτων και συγκέντρωσαν φορολογημένα χρηματικά ποσά σε ύψος εκατομμυρίων. Αυτές λοιπόν μπόρεσαν να αρπάξουν όλες τις εγκαταστάσεις καύσης απορριμμάτων και εμείς πρέπει να τις επιδοτήσουμε από πάνω και να αφήσουμε να περάσουν τα απορρίμματα οικισμών ως ανανεώσιμες μορφές ενέργειας; Αντι αυτού θα έπρεπε να επενδύσουμε επιτέλους όλη μας τη γνώση κι όλα μας τα χρήματα στη φωτοβολταϊκή, στο υδρογόνο, στη γεωθερμική κτλ., ούτως ώστε κάποια στιγμή να σημειώσουμε επιτυχίες και σ'αυτούς τους τομείς.
<P>
Εξάλλου νομίζουμε πως επιβάλλεται άμεσα να έχουμε στη διάθεσή μας σταθερούς κανονισμούς εισαγωγής, ειδάλλως θα είναι καλύτερα να το ξεχάσουμε. Σε τελική ανάλυση θα έπρεπε βέβαια η φιλικότητά τους προς το περιβάλλον να συνυπολογισθεί στην τιμή τους. Αυτό σημαίνει πως πρέπει να φορολογηθούν ελαφρά οι άλλες μορφές ενέργειας, εφόσον θα κοινωνικοποιηθούν τελικά τα περιβαλλοντικά και ιατρικά έξοδα. Θα ιδιωτικοποιηθούν ωστόσο τα κέρδη. Εντάξει, δεν διαφωνώ μ' αυτό, εδώ όμως θα πρέπει να γίνει μία δίκαιη κατανομή.Όλα αυτά είναι ανύπαρκτα, ενώ καμμία χώρα δεν θέλει να προβεί σε φορολόγηση. Απλά το παραμερίζουν λουφάροντας υποτακτικά.Και συνεχίζουμε να κάνουμε τσαπατσουλιές εδώ κι εκεί όπως πάντα, ύστερα όμως κάνουμε και γιγαντιαίες διεθνείς διασκέψεις, όπως η τελευταία στο Κυότο, και λέμε, μάλιστα, να μειωθεί το CO2 , δεσμευόμαστε στο 10 %. Το Συμβούλιο λέει τότε, τέλος πάντων, θα έχουμε μια αύξηση της τάξης του 3 %, όμως το ALTENER παίρνει 11 εκατομμύρια και βασικά θα ήταν προτιμότερο να μην έπαιρνε τίποτα. Εφόσον μαλώνουμε, ας το βγάλουμε στα γρήγορα κι από την ημερησία διάταξη της συνεδρίασης του Συμβουλίου της 11.5.1998.Κι αν κάποια στιγμή τα βρούμε σκούρα, έ, τότε θα τους πετάξουμε ότι εντάξει, να κάνουμε την επικουρικότητα! Αυτήν θα επικαλεστούν τότε. Κι ας την κάνει κάθε χώρα από μόνη της.
<P>
Αν ρίξω μια ματιά και στις άλλες χώρες, διαπιστώνω πως δεν υπάρχει κανείς που να κάνει κάτι. Λένε πως δεν μπορούν να επιτρέψουν στον εαυτό τους μια τέτοια κίνηση, εφόσον βρίσκονται πλέον εντός της ενιαίας αγοράς και εντός ανταγωνισμού κτλ. Ελπίζουμε πως θα σοβαρευτούν επιτέλους, ώστε να προβούμε σ'έναν σωστό εξοπλισμό των προγραμμάτων αυτών. Η Επιτροπή είχε προτείνει 30 εκατομμύρια Ecu. Εδώ μου είχε φανεί μικρό αυτό το ποσό, αν τοσυγκρίνω όμως μ'αυτό που πάει να μας επιβάλει τώρα το Συμβούλιο, θα μπορούσε να θεωρηθεί σχεδόν κολοσσιαίο. Για το λόγο αυτό θα ήθελα να παρακαλέσω το Σώμα να εγκρίνει τις προτάσεις τροπολογίας που υπέβαλε η Επιτροπή Έρευνας, Τεχνολογικής Ανάπτυξης και Ενέργειας, προτάσεις, τις οποίες παρεμπιπτόντως έχει ήδη ψηφίσει το Κοινοβούλιο κατά την πρώτη ανάγνωση. Οι προτάσεις αυτές βρήκαν τελικά σύμφωνη και την Επιτροπή, αν και η τελευταία, για λόγους διπλωματίας, συνηθίζει να τις αλλάζει λίγο. Εγώ προτιμώ τις καθαρές κουβέντες για να μην υπάρξουν υπεκφυγές. Αν δεν γίνει αυτό, έχω να σας πω το εξής: το κόστος της ανεύθυνης συμπεριφοράς και της απραξίας μας στους τομείς της υγείας και του περιβάλλοντος είναι τόσο υψηλό, ώστε δεν θα είμαστε διόλου σε θέση να το πληρώσουμε την επόμενη χιλιετία. Όπως και να το κάνουμε, φέρουμε τελικά και κάποια ευθύνη για τις επόμενες γενεές!
<P>
(Χειροκροτήματα)

<SPEAKER ID=42 LANGUAGE="DE" NAME="Rothe">
Κύριε Πρόεδρε, αγαπητοί συνάδελφοι, κύριε Επίτροπε, μπορώ να πω ότι συμφωνώ σε μεγάλο βαθμό με τα σαφέστατα λόγια της εισηγήτριας. Το Πρόγραμμα ALTENER είναι και το μοναδικό στην Ευρωπαϊκή Ένωση που διατίθεται αποκλειστικά για την προώθηση των ανανεώσιμων πηγών ενέργειας. Το ποσοστό των ανανεώσιμων πηγών ενέργειας στην συνολική κατανάλωση ενέργειας πρόκειται να διπλασιαστεί έως το έτος 2010. Αυτό προτείνει η Ευρωπαϊκή Επιτροπή στη Λευκή της Βίβλο για τις ανανεώσιμες μορφές ενέργειας. Γνωρίζoυν πως δεν θα χρειαστεί καν προσπάθεια για να περάσει το αίτημα αυτό στο Ευρωπαϊκό Κοινοβούλιο, διότι στην έκθεση πρωτοβουλίας Mombaur και συγκεκριμμένα στην έκθεσή μου για την Πράσινη Βίβλο εμείς είχαμε ήδη ζητήσει μία σημαντική αύξηση της τάξεως του 15 % τουλάχιστον στις ανανεώσιμες πηγές ενέργειας, κι αυτό επειδή είμαστε βαθύτατα πεπεισμένοι ότι η Ευρωπαϊκή Ένωση οφείλει να κάνει πάρα πολλά ακόμα από άποψη πολιτικής για το κλίμα, από άποψη περιβαλλοντικής πολιτικής, από άποψη εξάρτησης από τις εισαγωγές και με το βλέμμα στραμμένο στον αγροτικό τομέα καθώς και στη δημιουργία επιπλέον θέσεων εργασίας.
<P>
Γνωρίζω επίσης πως η επίτευξη ή όχι του επιδιωκόμενου αυτού στόχου δεν θα κριθεί απλά και μόνο κι ίσως να μην κριθεί και καθόλου από τα ευρωπαϊκά προγράμματα επιχορήγησης. Τις βασικές προϋποθέσεις γι'αυτό συνιστούν οι πολιτικές αποφάσεις που οδηγούν σε πραγματικά δίκαιους όρους στον ανταγωνισμό μέσω μιας δίκαιης πρόσβασης στο Δίκτυο, αποφάσεις που οδηγούν στην κατακράτηση των δαπανών για τους διάφορους τρόπους παραγωγής ενέργειας μέσω ευρωπαϊκών φόρων για την ενέργεια. Μια στρατηγικήσε πολιτικό επίπεδο που θα οδηγήσει σε αλλαγή κατεύθυνσης στην ενεργειακή πολιτική πρέπει να συμπεριλαμβάνει όλες σχεδόν τις κοινοτικές πολιτικές και να εφαρμοστεί σε κλίμα συνεργασίας μεταξύ των χωρών μελών και της Ευρωπαϊκής Ένωσης.Ωστόσο θα είναι πολύ σημαντικό να διευκολυνθεί η εφαρμογή νέων τεχνολογιών για την παραγωγή ενέργειας από ανανεώσιμες μορφές της τελευταίας μέσω της παροχής οικονομικών κινήτρων και μιας συγκεκριμμένης οικονομικής υποστήριξης. Αυτά, εάν πρόκειται ποτέ να επιτευχθεί μία πραγματική διείσδυση στην αγορά.
<P>
Στη Λευκή της Βίβλο η Επιτροπή έχει προτείνει μια εκστρατεία γνωριμίας και προσέγγισης μέσω της διάθεσης ενός εκατομμυρίου στεγών και προσόψεων, της φωτοβολταϊκής, 10.000 μεγαβάτ αιολικής ενέργειας και 10.000 μεγαβάτ βιομάζας. Για να γίνει αυτό θα χρειαστούν 4 δις Ecu σε δημόσια κονδύλια.. Ξέρω βέβαια πως ένα μεγάλο μέρος θα πρέπει να προέλθει από τα κράτη μέλη. Όμως ξέρω επίσης πως τα 22 εκατομμύρια που προβλέπονται για το σκοπό αυτό για δύο χρόνια αποτελούν το πολύ μία σταγόνα στον ωκεανό. Για το λόγο αυτό πρέπει να καταστεί απόλυτα σαφές πως για να μπορέσουμε να προβούμε σε διορθώσεις στον τομέα αυτό θα πρέπει τουλάχιστον για το επόμενο έτος να δοθεί κάποιο μεγαλύτερο περιθώριο στον προϋπολογισμό. Κατά δεύτερον, και να είστε σίγουρος κύριε Επίτροπε πως θα πάρουμε το λόγο όταν θα συζητηθεί η διαδοχή του ALTENER στο ενεργειακό πρόγραμμα πλαίσιο, κατά δεύτερον λοιπόν, αναμένουμε και εκεί μία σημαντική αύξηση. Κατά τρίτον, και σ'αυτό θα συμφωνήσω πλήρως με την εισηγήτρια, είναι απόλυτη ανάγκη να ληφθεί πράγματι μία απόφαση από το Συμβούλιο στις 11 Μαΐου, έτσι ώστε να αρχίσει φέτος κιόλας η λήψη των μέτρων!

<SPEAKER ID=43 LANGUAGE="ES" NAME="Estevan Bolea">
Κύριε Πρόεδρε, κυρίες και κύριοι, η Ομάδα του ΕΛΚ επίσης θα υποστηρίξει όλες τις τροπολογίες της κυρίας Bloch von Blottnitz, οι οποίες με τη σειρά τους εγκρίθηκαν στην Επιτροπή Ενέργειας. Πρέπει να πω, κύριε Επίτροπε και κυρία Bloch von Blottnitz, ότι στην πλειοψηφία τους είναι μόνο έκφραση ευγενών πόθων και μια ακαδημαϊκή άσκηση η οποία μοιάζει με τον τετραγωνισμό του κύκλου, γιατί όχι μόνο δεν υπάρχουν χρήματα -είναι αλήθεια πως δεν υπάρχουν-, αλλά τόσο όσα μας υποβάλλει η Επιτροπή όσο και αυτά που συνηθίζουμε να λέμε στην Επιτροπή Ενέργειας κάθε μέρα -γιατί καθημερινά μιλάμε για τις ανανεώσιμες πηγές ενέργειας- είναι ευσεβείς πόθοι που απέχουν από την πραγματικότητα.
<P>
Ίσως σε κάποια περίπτωση δεν χρειαζόμαστε μόνο χρήματα για να υποστηρίξουμε τις ανανεώσιμες πηγές ενέργειεας, κύριε Επίτροπε, αλλά επίσης πολιτικές αποφάσεις. Αν εξετάσετε τα σημερινά αριθμητικά στοιχεία που αφορούν την παραγωγή ανανεώσιμης ενέργειας στην Ευρωπαϊκή Ένωση, θα δείτε ότι βρισκόμαστε στο 6 %. Η Ισπανία βρίσκεται στο 8 % γιατί κατέβαλε μεγάλες προσπάθειες. Αλλά, από αυτό το 6 %, το 90 % είναι συμβατική υδραυλική ενέργεια, επομένως έχουμε μόνο 0, 4 % από τις άλλες ανανεώσιμες πηγές ενέργειας, κυρία Bloch von Blottnitz. Εσείς προσπαθείτε να χρησιμοποιείτε στο σπίτι σας τη βιομάζα και ξέρετε πόσο δύσκολο είναι. Και πιστεύω πως τα κράτη μέλη πρέπει να λάβουν πολιτικές αποφάσεις ώστε να ενισχύσουν την υδροηλεκτρική ενέργεια -κάτι στο οποίο, από την άλλη, αντιτίθεται η πλειοψηφία των πολιτικών ομάδων, οι οποίες δεν θέλουν δεξαμενές-, γιατί είναι η πιο καθαρή μορφή ενέργειας που διαθέτουμε, είναι πραγματικά ανανεώσιμη και είναι η μόνη που μας επιτρέπει να αποθηκεύουμε ηλεκτρική ενέργεια. Οι υπόλοιπες δεν επιτρέπουν την αποθήκευση ηλεκτρισμού.
<P>
Στο πρόγραμμα πλαίσιο έρευνας και ανάπτυξης θα επιμείνουμε πολύ στην έρευνα για τις ανανεώσιμες πηγές ενέργειας, που πιστεύω ότι αποτελεί το πρώτο βήμα. Και μέσα σε αυτό, προφανώς, και στην φωτοβολταϊκή ενέργεια. Κατά τη γνώμη μου το μέλλον των ανανεώσιμων πηγών ενέργειας βρίσκεται στην ηλιακή φωτοβολταϊκή ενέργεια, αλλά όχι τώρα, είναι ακόμη πολύ ακριβή. Πώς μπορούμε να βοηθήσουμε στις ανανεώσιμες πηγές ενέργειας; Προφανώς, από οικονομικής άποψης, μέσω των επενδύσεων γιατί όλες αυτές λειτουργούν πολύ λίγες ώρες. Η αιολική ενέργεια είναι πολύ ενδιαφέρουσα, αλλά δεν λειτουγεί περισσότερο από 1.500 με 2.000 ώρες τον χρόνο, και μερικές φορές λειτουργεί το βράδυ, όταν δεν χρειαζόμαστε ηλεκτρική ενέργεια. Επομένως θα πρέπει να υποστηρίξουμε τις επενδύσεις.
<P>
Και πιστεύω πως όντως είναι σημαντική η επικουρικότητα, κυρίες Rothe και Bloch von Blottnitz, γιατί κάθε κράτος μέλος πρέπει να καταβάλλει τη μέγιστη προσπάθεια αν πραγματικά πιστεύει στις ανανεώσιμες πηγές ενέργειας. Αν όχι, τότε είναι μόνο λόγια. Εν πάση περιπτώσει, κύριε Επίτροπε, υποστηρίζουμε το πρόγραμμα ALTENER, πιστεύουμε πως διαθέτει πολύ λίγη χρηματοδότηση, πιστεύουμε πως η ΓΔ XVII διαθέτει πολύ λίγα χρήματα σε όλα τα προγράμματα, αλλά θα σας πω κάτι: ίσως να μην χρειάζεστε μόνο χρήματα, αυτό που χρειάζεστε είναι περισσότερη τόλμη, περισσότερο σθένος, στις πολιτικές σας αποφάσεις και να είσαστε περισσότερο συγκεκριμένοι και σαφείς με τα κράτη μέλη. Γιατί, σε όλο αυτό, βρισκόμαστε με μια ελευθερωμένη αγορά ηλεκτρικής ενέργειας η οποία λειτουργεί πολύ καλά, με μια αγορά αερίου η οποία δεν θα είναι τόσο ελευθερωμένη γιατί, εκτός από το Ηνωμένο Βασίλειο, την Ολλανδία και λίγο τη Δανία, κανείς δεν παράγει αέριο, άρα πρόκειται για μια πολύ ειδική ελευθέρωση της μεταφοράς. Για αυτόν τον λόγο ήταν ευκολότερη αυτή η οδηγία από εκείνη που αφορούσε την ηλεκτρική ενέργεια και, όντως, οποιαδήποτε προσπάθεια εκ μέρους όλων μας είναι λίγη.

<SPEAKER ID=44 LANGUAGE="EN" NAME="Hyland">
Κύριε Πρόεδρε, η συνεχιζόμενη συζήτηση για τις ανανεώσιμες πηγές ενέργειας τονίζει και πάλι τη σημασία μιας συντονισμένης και ολοκληρωμένης προσέγγισης σε όλα τα προγράμματα ανάπτυξης της Ευρωπαϊκής Ένωσης. Υπάρχει ευρεία αποδοχή της σημασίας της ενεργειακής πολιτικής. Καθώς η ενέργεια από ανανεώσιμες πηγές έχει σημασία για τη χρήση των χερσαίων πόρων και συνεπώς προσφέρει δυνατότητες στους αγρότες και δημιουργία θέσεων εργασίας στις αγροτικές περιοχές, ζητώ από την Επιτροπή και το Συμβούλιο να συντονίσουν τις προσπάθειες τους στη δημιουργία μακροχρόνιας ενεργειακής πολιτικής με ανάπτυξη της γεωργίας - και αυτό είναι σημαντικό - στα πλαίσια της Agenda 2000.
<P>
Θεωρώ ότι υπάρχει μεγάλος κατακερματισμός της πολιτικής της Ευρωπαϊκής Ένωσης και σίγουρα δεν έχει εκτιμηθεί επαρκώς η σημασία της πλήρους ανάπτυξης των ευρωπαϊκών χερσαίων πόρων. Η αναπόφευκτη μεταρρύθμιση της κοινής αγροτικής πολιτικής τονίζει τη σημασία της παραγωγής καλλιεργειών που δεν προορίζονται για διατροφή. Τα προγράμματα εναλλακτικών πηγών ενέργειας τα οποία βασίζονται στις ανανεώσιμες πηγές ενέργειας προσφέρουν μια συμφέρουσα εναλλακτική λύση στους αγρότες μας, στους κατοίκους των αγροτικών περιοχών και στα προγράμματα αγροτικής ανάπτυξης. Έχουμε ταυτίσει το ευρωπαϊκό αγροτικό πρότυπο βασισμένο με τη συγκράτηση του μέγιστου αριθμού αγροτικών οικογενειών στην ύπαιθρο της Ευρώπης. Αυτό έχει γίνει ευρέως αποδεκτό και στηρίζεται από το Σώμα.
<P>
Ωστόσο, αν επιθυμούμε να επιτύχουμε τους στόχους μας και στους δύο τομείς, πρέπει να συντονίσουμε την ενεργειακή πολιτική με την ανάπτυξη της γεωργίας και της απασχόλησης των αγροτικών περιοχών. Έχει σαφώς αποδειχθεί η τεχνολογία για την παραγωγή εναλλακτικών πηγών ενέργειας με βάση τις γεωργικές καλλιέργειες. Η τεχνολογία υπάρχει. Τώρα χρειαζόμαστε μια συντονισμένη προσέγγιση και προθυμία προσαρμογής της πολιτικής σε επίπεδο ΕΕ και σε εθνικό επίπεδο και τη δημιουργία οικονομικού περιβάλλοντος για την αειφόρο ανάπτυξη εναλλακτικών πηγών ενέργειας στενά συνδεδεμένων και βασισμένων στην ανάπτυξη των εγγείων πόρων και της γεωργίας, με το κεντρικό θέμα τη διατήρηση της απασχόλησης του μέγιστου αριθμού εργαζομένων στις αγροτικές περιοχές της Ευρώπης. Αν επιθυμούμε λοιπόν να είμαστε σοβαροί, πρέπει να έχουμε συντονισμένη προσέγγιση και κάνω έκκληση στην Επιτροπή και το Συμβούλιο να συνεργασθούν στενά για την τελική δημιουργία ευρωπαϊκής και εθνικής πολιτικής στα πλαίσια της Agenda 2000.

<SPEAKER ID=45 NAME="Αλαβάνος">
Κύριε Πρόεδρε, θέλω να εκφράσω κι εγώ την συμφωνία της Ομάδας της Ευρωπαοκής Ενωτικής Αριστεράς με την έκθεση της κ. Bloch von Blottnitz, να εκφράσω την ευαρέσκειά μας για την θετική συνεργασία που είχαμε με την Επιτροπή, με τον Επίτροπο κ. Παπουτσή, αλλά και την μεγάλη μας δυσαρέσκεια και διαμαρτυρία για την στάση που κρατάει το Συμβούλιο.
<P>
Νομίζω ότι η στάση του Συμβουλίου για τα 11 εκατομμύρια ECU ετησίως ουσιαστικά θέτει εκτός πραγματικότητας και έτσι εκτός πρακτικής σημασίας το πρόγραμμα ALTENER. Είναι κάτι που ως Κοινοβούλιο πρέπει να το καταπολεμήσουμε και να το αντιμετωπίσουμε, ειδικά κατά την διαδικασία του προϋπολογισμού. Είναι πολύ σημαντικό να σταματήσουν αυτές οι αντιφάσεις. Βλέπουμε, για παράδειγμα, να υπάρχουν δυνατότητες τεράστιας αξιοποίησης ήπιων μορφών ενεργείας, όπως της αιολικής στις Κυκλάδες για παράδειγμα, στα νησιά του Αιγαίου. Και παρά τα μικρά βήματα που έχουν γίνει, η αξιοποίησή τους θα είναι πολύ μικρότερη από όσο θα ήταν δυνατό, και θα ήθελα να θέσω και αυτό το ερώτημα στον Επίτροπο κ. Παπουτσή: τί θα μπορούσε να γίνει εδώ στα πλαίσια βέβαια των δύσκολων χρηματοδοτικών δυνατοτήτων που υπάρχουν;

<SPEAKER ID=46 LANGUAGE="SV" NAME="Holm">
Κύριε Πρόεδρε, θέλω να ευχαριστήσω την εισηγήτρια κ. Bloch von Blottnitz για την έκθεσή της. Χωρίς αμφιβολία το πρόγραμμα Altener πρέπει να συνεχιστεί, διότι είναι το μοναδικό πρόγραμμα στην ΕΕ στο πλαίσιο του οποίου ασχολούνται όντως μόνον με τις ανανεώσιμες πηγές ενέργειας, αλλά και λαμβάνοντας υπόψη όλα τα χρήματα που η ΕΕ καταβάλλει σε άλλες πηγές ενέργειας. Το λιγότερο που μπορεί κανείς τότε να ζητήσει είναι να δοθούν χρήματα για τις ανανεώσιμες πηγές ενέργειας επίσης. Είναι γελοίο τότε το ότι το Συμβούλιο συμφωνεί μόνο για 11 εκατομμύρια Εcu/έτος.
<P>
Τι απέγινε όμως με όλα τα ωραία λόγια του Συμβουλίου, μεταξύ άλλων από την Διάσκεψη του Κυότο; Τι σημαίνουν αυτά τα λόγια; Στην πραγματικότητα τίποτε! Πώς πραγματικά θα επιτευχθεί ο στόχος της μείωσης των ρύπων του διοξειδίου του άνθρακα; Σκέφτηκε το Συμβούλιο πώς θα γίνει αυτό; Θα αρχίσει το Συμβούλιο να κάνει ταχυδακτυλουργικά κόλπα ή θα αρχίσει να καταφεύγει σε τεχνάσματα με τους αριθμούς των ρύπων; Διότι κάποια άλλη εξήγηση δεν φαίνεται να υπάρχει!
<P>
Τα 30 εκατομμύρια Εcu που προτείνει η Επιτροπή είναι λίγα και αυτά, αλλά είναι παρ' όλα αυτά αποδεκτά. Οι αριθμοί του Συμβουλίου είναι ωστόσο απολύτως απαράδεκτοι. Δεν μπορεί, όταν οι εκπομπές του διοξειδίου του άνθρακα συνεχώς αυξάνονται, να διατεθούν υπό αυτές τις προϋποθέσεις λιγότερα χρήματα για τις ανανεώσιμες πηγές ενέργειας. Αν μειώνονταν αισθητά οι ρύποι, τότε θα μπορούσαμε ίσως να μιλάμε για την σταθεροποίηση του προγράμματος, αλλά όχι στην προκειμένη περίπτωση.
<P>
Επίσης οι προτάσεις τροπολογίας, κυρίως η πρόταση τροπολογίας αριθ. 3, είναι σημαντικές. Αν κάποιος ρυπαίνει την φύση, τότε θα πληρώνει γι' αυτό. Αν αντιθέτως κάποιος έχει μια καλή περιβαλλοντική πολιτική, τότε θα πληρώνει επίσης λιγότερο. Τότε είναι σημαντικό να υπολογίζονται οι διάφοροι αριθμοί για την εκτίμηση των δαπανών ρύπανσης με διάφορους τρόπους. Αυτό που είναι φθηνό θα πρέπει να είναι καλό για το περιβάλλον, και αυτό που είναι επιβαρυντικό για το περιβάλλον θα πρέπει να κοστίζει ακριβά για τις επιχειρήσεις.

<SPEAKER ID=47 LANGUAGE="FR" NAME="Weber">
Κύριε Πρόεδρε, επιτρέψτε μου να σας παραθέσω ένα έμπρακτο παράδειγμα. Εκεί όπου διαμένω, στην περιοχή πίσω από το σπίτι μου, προβλέπεται ένα σχέδιο οικοδόμησης ανεμόμυλων και ένας ιδιώτης εργολάβος είναι διατεθειμένος να επενδύσει 150 με 200 εκατομμύρια βελγικά φράγκα σε αυτό το πάρκο αιολικής ενέργειας. Κατά περίεργο τρόπο, εκείνοι που αντιτίθενται σε αυτό το έργο είναι μέλη ενός πολιτιστικού συλλόγου, που ανησυχεί για την αισθητική του χώρου, λόγω του ότι το κάστρο που βρίσκεται εκεί κοντά θα υποβαθμιζόταν από τη θέα των ανεμόμυλων στο οροπέδιο που βρίσκεται από πίσω.
<P>
Σε αυτό το πλαίσιο, το πρόγραμμα ALTENER II αρμόζει πολύ καλά για την εκπόνηση μιας μελέτης επιπτώσεων που να δίνει τη δυνατότητα να αποδειχθεί με προσομοίωση υπολογιστή ότι από το κάστρο δεν φαίνονται οι ανεμόμυλοι και συνεπώς δεν έχουν οπτικό αντίκτυπο. Φυσικά, εγώ ανησυχώ περισσότερο για το θόρυβο και κυρίως στο θέμα αυτό το Πρόγραμμα ALTENER II θα μας δώσει τη δυνατότητα να χρηματοδοτήσουμε τις μελέτες επιπτώσεων.
<P>
Εάν λάβουμε υπόψη μας ότι το κόστος μιας μελέτης επιπτώσεων για ένα έργο ανέρχεται σε 1, 5 εκατομμύριο βελγικά φράγκα, μπορούμε να πούμε ότι τα 22 εκατομμύρια Ecu που διαθέτει το Συμβούλιο επαρκούν για την υλοποίηση ακριβώς 500 έργων σε ολόκληρη την Ευρωπαϊκή Ένωση. Βρίσκω γελοίο αυτό το ποσό, και για το λόγο αυτό η Ομάδα μου θα ψηφίσει υπέρ των τροπολογιών που υπεβλήθησαν από την κ. von Blottnitz, την οποία άλλωστε θέλω να ευχαριστήσω για την εξαιρετική της εργασία.

<SPEAKER ID=48 LANGUAGE="FR" NAME="Pinel">
Κύριε Πρόεδρε, θα ήθελα κατ' αρχάς να πω, όπως και η εισηγήτρια, ότι η καύση των απορριμμάτων δεν έχει τίποτα να κάνει με το θέμα που αφορά τις ανανεώσιμες πηγές ενέργειας, ότι δεν έχει καμία σχέση. Θα ήταν ένα καλό παράδειγμα κυνισμού να διατηρηθούν οι καύσεις απορριμμάτων σε αυτή την έκθεση εφόσον πρόκειται πράγματι για μια εκτροπή των κεφαλαίων προς όφελος μεγάλων επιχειρήσεων που αδιαφορούν πλήρως για τις ανανεώσιμες μορφές ενέργειας.
<P>
Όσο για τα υπόλοιπα, πάνε πολλά χρόνια που παντού στον δυτικό κόσμο πραγματοποιούνται "πειράματα» - και βάζω αυτή τη λέξη σε εισαγωγικά - στον τομέα των ανανεώσιμων μορφών ενέργειας. Πάνε πολλά χρόνια που μας μιλούν για πειράματα, και ότι τα κράτη δίνουν με το σταγονόμετρο κάποια ψίχουλα ώστε να εξαπατήσουν την κοινή γνώμη. Πιστεύω ότι έγιναν αρκετά πειράματα και όχι αρκετές προσπάθειες σε μεγάλη κλίμακα. Αν εξαιρέσουμε την περίπτωση των υδροηλεκτρικών σταθμών, οι ανανεώσιμες μορφές ενέργειας δεν είναι παρά κάποια "δωράκια» που προορίζονται για τη διασκέδαση του λαού.
<P>
Θα μπορούσαμε να πιστέψουμε ότι αυτή η ανικανότητα των κρατών να διεξάγουν μια ενεργό πολιτική ανάπτυξης των ανανεώσιμων μορφών ενέργειας, μια ανικανότητα που εξηγείται εν μέρει από τα μεγάλα οικονομικά συμφέροντα των ομάδων συμφερόντων στον τομέα της ενέργειας, θα οδηγούσε την Ευρωπαϊκή Ένωση να καλύψει τα κενά, να έχει μια προσέγγιση πολύ περισσότερο σύμφωνη προς το κοινό συμφέρον, και να ενισχύσει όλα τα εμπορικά της συμφέροντα. Δεν συμβαίνει όμως αυτό, παραμένουμε στο στάδιο των ευσεβών πόθων, των ωραίων διατυπώσεων, των διακηρύξεων χωρίς προοπτική. Και έτσι, λίγους μόνο μήνες μετά την Διάσκεψη του Κυότο, που υπέδειξε με διακριτικό τρόπο τη διαδικασία για την προάσπιση των μεγάλων ισορροπιών του πλανήτη, λογικό θα ήταν η Ευρωπαϊκή Ένωση να θέσει ως προτεραιότητα την προώθηση των ανανεώσιμων μορφών ενέργειας, οι οποίες διαφυλάσσουν το περιβάλλον και συνιστούν ένα αληθινό δυναμικό όσον αφορά τις θέσεις απασχόλησης και την τεχνολογική ανάπτυξη. Τι γίνεται στην πραγματικότητα σε σχέση με αυτή την προτεραιότητα της Ευρωπαϊκής Ένωσης; 22 εκατομμύρια Ecu, δηλαδή τίποτα, ούτε καν ελεημοσύνη.
<P>
Στην πραγματικότητα, η έκθεση αυτή μου προκαλεί αμηχανία. Αμηχανία γιατί η εργασία της κ. Bloch von Blottnitz μού φαίνεται εξαιρετική, και την ευχαριστώ γι' αυτό. Το τι διακυβεύεται είναι πολύ σωστά διατυπωμένο στο έγγραφο αυτό, και τελικά μόνο ο φάκελος του προϋπολογισμού δεν ανταποκρίνεται σωστά. Για να μην πάει χαμένη η εργασία αυτή, θα συμφωνήσω βέβαια με τις συστάσεις της εισηγήτριας, ωστόσο είμαι πεπεισμένος ότι θα παραμείνουμε για αρκετό χρονικό διάστημα ακόμη στην λίθινη εποχή της ενέργειας, κυρίως όσο δεν θα έχουμε αφομοιώσει το έμμεσο κόστος των παραδοσιακών μορφών ενέργειας. Οι υπολογισμοί είναι στεβλωμένοι και τα ολισθήματα του ανταγωνισμού παραμένουν και δεν προχωρούμε. Ευελπιστώ, σε ένα όσο το δυνατόν πιο κοντινό μέλλον, σε μια φορολόγηση όπου, εκ παραλλήλου με τα οικονομικά κριτήρια, οι κοινωνικές και περιβαλλοντικές πτυχές θα ληφθούν επιτέλους υπόψη, στην καθαρή αριθμητική τους διάσταση.
<P>
Συνεπώς, θα ψηφίσουμε υπέρ των τροπολογιών της κ. Bloch von Blottnitz.

<SPEAKER ID=49 LANGUAGE="EN" NAME="McNally">
Κύριε Πρόεδρε, σπανίως έχουμε στο Σώμα τη συζήτηση ενός θέματος στο οποίο συμφωνούν με ενθουσιασμό τόσο πολλές πολιτικές Ομάδες. Το θέμα αυτό είναι οι ανανεώσιμες μορφές ενέργειας. Οι ανανεώσιμες μορφές ενέργειας μάς δίνουν τη δυνατότητα να τηρήσουμε τις υποσχέσεις μας, τις υποσχέσεις του Κυότο. Δημιουργούνται θέσεις εργασίας και αυτό συμβαδίζει με τις προτεραιότητες μας για τη δημιουργία θέσεων εργασίας.
<P>
Υποστηρίζω ολόψυχα την έκθεση της κυρίας Bloch von Blottnitz, όμως δεν συμφωνώ με την παράλειψη των οικιακών απορριμμάτων και θα ψηφίσω κατά. Συνάδελφοι, αν θέλετε η Ευρώπη να έχει σημασία για τους ανθρώπους στην εκλογική σας περιφέρεια, επιλέξτε θέματα τα οποία τους ενδιαφέρουν. Οι ανανεώσιμες μορφές ενέργειας ενδιαφέρουν τους Ευρωπαίους πολίτες. Έχουμε πολλαπλή προσέγγιση, δαπανούμε εκατομμύρια και εκατομμύρια στην έρευνα για τις ανανεώσιμες μορφές ενέργειας. Πρέπει ταυτόχρονα να δημιουργήσουμε το νομικό πλαίσιο μέσω της πρόσβασης σε δίκτυο το οποίο επιτρέπει την ευημερία, χρειαζόμαστε ένα πρόγραμμα όπως το ALTENER. Σε κάθε κράτος μέλος της Ευρωπαϊκής Κοινότητας, το ALTENER προωθεί τις ανανεώσιμες μορφές ενέργειας. Γνωρίζω από το εξαιρετικό έργο στο Κέντρο Ανανεώσιμης Ενέργειας στα Νότια Midlands, το μοναδικό στο Ηνωμένο Βασίλειο, ότι αν μεταφέρουμε το μήνυμα ότι οι ανανεώσιμες μορφές ενέργειας είναι προς όφελος του περιβάλλοντος και των θέσεων εργασίας, θα έχουμε την υποστήριξη του κοινού. Σύντροφοι και συνάδελφοι αυτού του Σώματος, στην Ευρωπαϊκή Ένωση χρειαζόμαστε τη δημόσια υποστήριξη.
<P>
Πρέπει να εξετάσουμε, από τη Λαπωνία μέχρι τα ελληνικά νησιά, τα σχετικά με κάθε γεωγραφική περιοχή της Ευρωπαϊκής Ένωσης δεδομένα και χρειαζόμαστε τις ανανεώσιμες μορφές ενέργειας οι οποίες είναι κατάλληλες για κάθε τμήμα της ΕΕ.
<P>
Ο υπουργός ο οποίος εκπροσωπεί την Προεδρία του Ηνωμένου Βασιλείου, ο John Battle, είναι από τους θερμούς υποστηρικτές των ανανεώσιμων μορφών ενέργειας και με διαβεβαίωσε προσωπικά ότι δεν θα επιτρέψει να χαθεί το ALTENER, όταν θα είναι πλέον πολύ αργά για να εφαρμοστεί. Θα πράξει ό, τι του επιτρέπει η εξουσία που διαθέτει ώστε να εξασφαλίσει ότι θα εγκριθεί από το καθ' ύλην αρμόδιο Συμβούλιο αυτό που είναι για το συμφέρον των όλων των Ευρωπαίων. Πιστεύω ότι υπάρχουν βελτιώσεις στο προσχέδιο του προϋπολογισμού. Είναι ένα ενθαρρυντικό σημείο.
<P>
Όταν ξεκίνησε η Ευρωπαϊκή Ένωση ασχολήθηκε με τον άνθρακα και την πυρηνική ενέργεια. Τώρα πρέπει να μας απασχολήσουν οι ανανεώσιμες μορφές ενέργειας, και χαίρομαι γιατί το πρόγραμμα ALTENER II θα υποστηριχθεί από όλες τις πτέρυγες αυτού του Κοινοβουλίου.

<SPEAKER ID=50 LANGUAGE="FI" NAME="Matikainen-Kallstrφm">
Αξιότιμε κύριε Πρόεδερε, ο στόχος της Επιτροπής να αυξηθεί το μερίδιο των ανανεώσιμων μορφών ενέργειας στο σύνολο της κατανάλωσης ενέργειας στην ΕΕ σε ποσοστό κατά 15 % μέχρι το έτος 2010, συμβαδίζει με τους στόχους του Κυότο, και επιβάλλεται να στηριχθεί και από το Κοινοβούλιο. Σε ό, τι αφορά τη Φινλανδία, ο στόχος αυτός έχει ήδη επιτευχθεί και ξεπεραστεί σε μεγάλο βαθμό. Με τη βοήθεια του προγράμματος ALTENER συνεχίζουμε να αναπτύσσουμε τη σχετική αγορά και δραστηριότητες στον τομέα της εκπαίδευσης, καθώς και συμβουλευτικές δραστηριότητες, προωθώντας έτσι τη χρήση των ανανεώσιμων μορφών ενέργειας σε όλη την επικράτεια της Ένωσης.
<P>
Οι θέσεις των διαφόρων χωρών στο εν λόγω θέμα είναι διαφορετικές ήδη λόγω της γεωγραφικής θέσης τους. Σύμφωνα με τα προτεινόμενα για κάθε χώρα μερίδια, για τη Φινλανδία η επιπλέον μείωση των εκπομπών σε σχέση με κάθε μειωμένη εκπομπή διοξειδίου του άνθρακα, θα κοστίσει περισσότερο από όλες τις άλλες χώρες της ΕΕ. Έχουμε ήδη πραγματοποιήσει όλες τις πιο εύκολες μεθόδους μείωσης των εκπομπών, όπως την τηλεθέρμανση, τη χρήση καυσόξυλων, τη συνδυασμένη παραγωγή θέρμανσης και ηλεκτρικής ενέργειας και την εφαρμογή προγραμμάτων εξοικονόμησης ενέργειας. Παραμένουν μόνο οι πολύ ακριβές εναλλακτικές λύσεις και μέθοδοι. Η υψηλή τεχνολογία χρησιμοποιείται στην χώρα μας σχεδόν σε όλους τους τομείς. Για παράδειγμα, οι κατοικίες μας που έχουν κτιστεί για ψυχρά κλίματα, δεν πάσχουν από απώλειες θερμότητας, όπως σε πολλά άλλα κράτη μέλη.

<SPEAKER ID=51 NAME="Παπουτσής">
Κύριε Πρόεδρε, κυρίες και κύριοι βουλευτές, θέλω κατ'αρχάς να ευχαριστήσω ιδιαίτερα την εισηγήτρια κ. Bloch von Blottnitz για το έργο που επετέλεσε όσον αφορά το πρόγραμμα ALTENER II.
<P>
Πριν αναφερθώ στις τροπολογίες που προτείνει το Κοινοβούλιο στην δεύτερη αυτή ανάγνωση, θα ήθελα να αναφερθώ σε κάποιες γενικότερες εξελίξεις. Σίγουρα θυμάστε ότι κατά την συνεδρίαση της Ολομέλειας του Νοεμβρίου 1997, όταν σας παρουσίασα το πρόγραμμα ALTENER II, σας είχα σκιαγραφήσει το πλαίσιο στο οποίο εντάσσεται το πρόγραμμα, αλλά και τις φιλοδοξίες που είχαμε για την ενδυνάμωση της πολιτικής μας. Πέντε μόνον μήνες αργότερα έχω την ευχαρίστηση να αναφερθώ σε αυτές τις θετικές εξελίξεις που ακολούθησαν. Σας είχα ανακοινώσει τότε την πρόθεσή μου να προτείνω το συντομότερο δυνατόν για έγκριση στην Ευρωπαοκή Επιτροπή την Λευκή Βίβλο για τις ανανεώσιμες πηγές ενέργειας και το πρόγραμμα-πλαίσιο για την ενέργεια. Και οι δύο σημαντικές αυτές προτάσεις υιοθετήθηκαν ομόφωνα από την Επιτροπή και συζητούνται τώρα από τα Θεσμικά 'Οργανα.
<P>
'Οσον αφορά την Λευκή Βίβλο για τις ανανεώσιμες πηγές ενέργειας, προβλέπεται να υιοθετηθεί ένα ψήφισμα από το Συμβούλιο Ενέργειας της 11ης Μαΐου, που θα στηρίζει τις προτάσεις μας. Αυτό είναι σημαντικό στοιχείο, γιατί το πρόγραμμα ALTENER II αποτελεί ουσιαστικό μέσο για την εφαρμογή της κοινοτικής στρατηγικής, αλλά και του σχεδίου δράσης, που διαγράφονται στην Λευκή Βίβλο.
<P>
Στο σημείο αυτό επιτρέψτε μου να αναφερθώ σε δύο ειδικά θέματα, τα οποία ετέθησαν από ορισμένους αξιότιμους βουλευτές που έλαβαν σήμερα τον λόγο. Και πρώτα από όλα, πρέπει να πω ότι συμμερίζομαι απόλυτα την άποψη του κ. Αλαβάνου, ότι πρέπει να ενισχύσουμε ακόμη περισσότερο την αιολική ενέργεια.
<P>
(Ο ομιλητής διακόπτεται από τον Πρόεδρο)

<SPEAKER ID=52 NAME="Πρόεδρος">
Κύριοι Βουλευτές, θέλω εκ νέου να τονίσω - παρ' ότι κατανοώ τους λόγους γιατί υπάρχει κάποια ταραχή στην αίθουσα, δεδομένου ότι η συζήτηση έχει καθυστερήσει για λόγους εντελώς άσχετους με μας -, θέλω λοιπόν να επιμείνω ώστε για λίγα λεπτά να σταματήσουν οι κύριοι βουλευτές τα πηγαδάκια και να επιδείξουν προς στους ομιλητές, είτε πρόκειται για τους βουλευτές είτε για τον Επίτροπο, το στοιχειώδη σεβασμό ώστε να μπορούμε να τους ακούσουμε υπό αξιοπρεπείς συνθήκες.

<SPEAKER ID=53 NAME="Παπουτσής">
Ευχαριστώ, κύριε Πρόεδρε. Έλεγα λοιπόν ότι συμμερίζομαι απόλυτα την άποψη του κ. Αλαβάνου ότι πρέπει να ενισχύσουμε ακόμη περισσότερο την αιολική ενέργεια, ιδιαίτερα σε περιοχές όπου οι συνθήκες είναι καλές, όπως οι Κυκλάδες, όπως ο ίδιος ανέφερε, αλλά και άλλες περιοχές της Ευρώπης. Σας διαβεβαιώνω ότι θα προσπαθήσουμε σε αυτήν την κατεύθυνση, σε συνεργασία με τα κράτη μέλη. Και με αυτήν την ευκαιρία θέλω να τονίσω ότι η Επιτροπή πρότεινε ο Κανονισμός του Περιφερειακού Ταμείου, από το 2000 και μετά, να συμπεριλαμβάνει δράσεις και για τις ανανεώσιμες πηγές ενέργειας. Και ελπίζω ότι το Ευρωπαοκό Κοινοβούλιο θα υποστηρίξει αυτήν την πρόταση.
<P>
Όσον αφορά τώρα το θέμα το οποίο έθεσε η κ. Rothe και ο κ. Pinel όσον αφορά τα απόβλητα, στο πλαίσιο του ALTENER και σύμφωνα με την πολιτική αποβλήτων της Κοινότητας, η προτεραιότητα δίνεται στην οικολογική διαχείριση, όπως η βιομάζα, κυρίως του οργανικού μέρους των αποβλήτων.
<P>
Κυρίες και κύριοι βουλευτές, πρέπει να πω ότι είμαι ιδιαίτερα ικανοποιημένος ότι τόσο το Συμβούλιο όσο και το Κοινοβούλιο τάχθηκαν υπέρ της πρότασης της Επιτροπής για το ALTENER II και ενέκριναν πρακτικώς χωρίς τροποποιήσεις όλες τις δράσεις που προβλέπονται στο πλαίσιο του εν λόγω προγράμματος. Επιβεβαιώνεται έτσι η σημασία του ALTENER II και ανάγκη άμεσης έγκρισής του στο Συμβούλιο της 11ης Μαΐου, προκειμένου να τεθεί άμεσα σε εφαρμογή από το 1998.
<P>
Θα ήθελα επίσης να υπογραμμίσω κάτι που είχα αναφέρει κατά την πρώτη ανάγνωση: η ουσία ορισμένων τροπολογιών, κατά την άποψη της Επιτροπής, τις εντάσσει καλύτερα στο πλαίσιο της στρατηγικής της Κοινότητας για τις ανανεώσιμες πηγές ενέργειας από το πλαίσιο ALTENER.
<P>
Όσον αφορά πιο συγκεκριμένα τις τροπολογίες που προτείνετε, η Επιτροπή αποδέχεται, ως προς την αρχή τους, τις τροπολογίες υπ'αριθ. 1, 2, 6, 7 και 9. Ωστόσο, όσον αφορά τις τροπολογίες 1 και 2, η Επιτροπή θεωρεί, σύμφωνα με την θέση που έχει διατυπώσει κατά την πρώτη ανάγνωση, ότι οι θεμελιώδεις αρχές που εισάγονται είναι πιο ενδεδειγμένο να ενταχθούν αντιστοίχως στις αιτιολογικές σκέψεις υπ'αριθ. 20 και 19.
<P>
Όσον αφορά τις τροπολογίες υπ'αριθ. 7 και 9, καλύπτονται ήδη σε άλλα σημεία της πρότασης του ALTENER II. Το περιεχόμενο της τροπολογίας υπ'αριθ. 6 έχει καλύτερη θέση και καλύπτεται στην πρόταση της Λευκής Βίβλου για τις ανανεώσιμες πηγές ενέργειας.
<P>
Όσον αφορά την τροπολογία υπ'αριθ. 3, η Επιτροπή θεωρεί πρόωρη την αναφορά στο έμμεσο κόστος και την συμπερίληψή του στα τιμολόγια. Η δυνατότητα αυτή πρέπει να αναλυθεί και θα ήταν δυνατόν να εισαχθεί σε μία ενδεχόμενη νομοθετική πρόταση που θα υποβληθεί αργότερα.
<P>
Οι τροπολογίες υπ'αριθ. 5 και 8 αφορούν το ποσόν που εγγράφεται στον προϋπολογισμό. Εν προκειμένω, η Επιτροπή έχει καταχωρίσει στα Πρακτικά του Συμβουλίου Ενέργειας του Δεκεμβρίου 1997 μία δήλωση με την οποία αντιτίθεται στο να συμπεριληφθεί στο κείμενο της απόφασης οποιοδήποτε ποσό που αφορά τον προϋπολογισμό. Εξ άλλου, η Επιτροπή θεωρεί ότι ο προϋπολογισμός που εγκρίθηκε από το Συμβούλιο για τα δύο έτη είναι ανεπαρκής. Κατά συνέπεια, θεωρούμε επίσης ανεπαρκή τον προϋπολογισμό που εγκρίθηκε από την αρμόδια επί του προϋπολογισμού αρχή για το έτος 1998. Ως εκ τούτου, η Ευρωπαοκή Επιτροπή μπορεί να αποδεχθεί την τροπολογία υπ'αριθ. 5. Αντίθετα, δεν μπορεί να αποδεθχεί την τροπολογία υπ'αριθ. 8. Η Επιτροπή, επίσης, δεν μπορεί να αποδεχθεί την τροπολογία υπ'αριθ. 10, όσον αφορά την επιτροπολογία.
<P>
Κύριε Πρόεδρε, η Επιτροπή καταβάλλει κάθε προσπάθεια προκειμένου να ενσωματωθούν όσο το δυνατόν περισσότερο και πιστότερα οι προτάσεις του Κοινοβουλίου στο νομικό κείμενο της πρότασης το οποίο έχουμε μπροστά μας για απόφαση.
<P>
Θα ήθελα, λοιπόν, για άλλη μία φορά, να σας ευχαριστήσω και εσάς και την εισηγήτριά σας κ. Bloch von Blottnitz, καθώς και τα μέλη της Επιτροπής Ενέργειας του Κοινοβουλίου για την υποστήριξή τους σε όλη αυτήν την προσπάθεια.

<SPEAKER ID=54 NAME="Πρόεδρος">
Ευχαριστώ πολύ, κύριε Επίτροπε Παπουτσή.
<P>
Εξ ονόματος του Σώματος, σας ζητώ συγνώμη για τις συνθήκες κάτω από τις οποίες διεξήχθη η συζήτηση.
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 11.00.

<CHAPTER ID=5>
Ρύπανση της ατμόσφαιρας από εκπομπές οχημάτων
<SPEAKER ID=55 NAME="Πρόεδρος">
Η ημερήσια διάταξη προβλέπει τη σύσταση για τη δεύτερη ανάγνωση (Α40126/98), εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την κοινή θέση που καθόρισε το Συμβούλιο στις 23 Μαρτίου 1998 για τη θέσπιση της οδηγίας του Ευρωπαϊκού Κοινοβουλίου και του Συμβουλίου όσον αφορά τα μέτρα που πρέπει να ληφθούν κατά της ατμοσφαιρικής ρύπανσης από τις εκπομπές των οχημάτων με κινητήρα, και την τροποποίηση της οδηγίας 70/220/ΕΟΚ όσον αφορά τα ελαφρά επαγγελματικά οχήματα (C4-0177/98-96/0164B(COD)) (Εισηγητής: ο κ. Lange).

<SPEAKER ID=56 NAME="Lange">
Kύριε Πρόεδρε, αγαπητοί συνάδελφοι, τον Φεβρουάριο πήραμε μία απόφαση σχετικά με το πρόγραμμα AUTO-OIL, σχετικά με την ποιότητα του αέρα στην Ευρώπη. Έλειπε όμως ένα μικρό συστατικό στοιχείο, δηλαδή τα ελαφρά οχήματα δημόσιας χρήσης. Αυτά είναι τα οχήματα που εκτελούν τα δρομολόγια διανομών όπως οι ταχυδρόμοι, οι μικρομανάβηδες, τα δρομολόγια διανομών για τους προμηθευτές. Για το λόγο αυτό πρέπει να προσθέσουμε τάχιστα έναν οικοδομικό λίθο και εδώ, γι' αυτά ακριβώς τα οχήματα, ώστε να βελτιωθεί η ποιότητα του αέρα στις ευρωπαϊκές πόλεις.
<P>
Η διαδικασία που ακολουθήθηκε κατά την δεύτερη ανάγνωση αποτελεί κλασικό παράδειγμα για τη δυνατότητα που έχει το Κοινοβούλιο να λειτουργεί γρήγορα και αποτελεσματικά. Εγκρίναμε την κοινή θέση στις 2 Απριλίου, ενώ σήμερα κιόλας - δηλαδή τέλη Απριλίου - τελειώσαμε με αυτό και είμαστε τώρα σε θέση να πάρουμε μία απόφαση. Βλέπετε λοιπόν πως το Κοινοβούλιο μπορεί κάλλιστα να λειτουργήσει και γρήγορα και αποτελεσματικά. Έτσι και εγώ τώρα θα αρκεστώ σε λίγα λόγια τηρώντας την παράδοση αυτή και συνιστώντας γρήγορα και αποτελεσματικά την αποδοχή της πρότασης της Επιτροπής Περιβάλλοντος, ούτως ώστε η βιομηχανία να αποκτήσει ασφάλεια στον προγραμματισμό και να βελτιωθεί η ποιότητα του αέρα στις πόλεις της ηπείρου μας.

<SPEAKER ID=57 NAME="Bangemann">
Kύριε Πρόεδρε, θα ήθελα να ευχαριστήσω το Κοινοβούλιο για τη δυνατότητα που έχουμε να καταλήξουμε γρήγορα σε κάποιο αποτέλεσμα και κατά τη διαδικασία. Θα ήθελα επίσης να ευχαριστήσω τον κύριο Lange και αφού είμαστε πλέον σε θέση να συμπεριλάβουμε αυτό το φάκελο στη διαδικασία συνεννόησης, θα ήθελα να ζητήσω κατανόηση για το γεγονός ότι η Επιτροπή δεν μπορεί να δεχθεί προτάσεις τροπολογίας που να υπερβαίνουν το πλαίσιο του προγράμματος AUTO-OIL ΙΙ. Αυτό ισχύει ειδικότερα για την πρόταση τροπολογίας 5 και όσες άλλες συνδέονται με αυτήν. Τούτο όμως δεν σημαίνει πως θα παύσουμε στο μέλλον την ανοικτή και θετική συνεργασία μας με το Κοινοβούλιο, όπως άλλωστε το πράξαμε μέχρι τώρα.. Η παρατήρηση αυτή μπορεί μεν να μην έφτασε στ' αυτιά των πολλών, τούτο όμως δεν είναι κι εντελώς απαραίτητο, διότι είμαστε γνωστοί γι'αυτό.

<SPEAKER ID=58 NAME="Πρόεδρος">
Ευχαριστώ πολύ, κύριε Επίτροπε Bangemann.
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 11.00.

<CHAPTER ID=6>
Ψηφοφορίες
<SPEAKER ID=59 LANGUAGE="IT" NAME="Amadeo">
Κύριε Πρόεδρε, αξιότιμοι συνάδελφοι, προτείνω στο Σώμα μας να ταχθεί αλληλέγγυο με το προσωπικό του Ευρωπαϊκού Κοινοβουλίου, που αυτή τη στιγμή βρίσκεται σε διαρκή γενική συνέλευση για να προασπίσει την ανεξαρτησία του δημόσιου ευρωπαϊκού λειτουργήματος κατά της εθνικοποίησης και της πολιτικοποίησής του.

<SPEAKER ID=60 LANGUAGE="EN" NAME="Banotti">
Κύριε Πρόεδρε, προκειμένου να μην υπάρχουν αμφιβολίες, η Ομάδα μου θα ψηφίσει κατά όλων των τροπολογιών. Το αποφασίσαμε τηρώντας τις σχετικές διαδικασίες. Αποδεχθήκαμε ένα κοινό κείμενο το οποίο δυστυχώς ο κ.Nicholson δεν υπέγραψε. Θέση μας είναι να υποστηρίξουμε το κείμενο αυτό χωρίς τροπολογίες. Αυτό δεν θα πρέπει να ερμηνευθεί ως διαφωνία ως προς την ουσία ορισμένων τροπολογιών αλλά είμαστε ικανοποιημένοι γιατί η συμφωνία της Μεγάλης Παρασκευής περιείχε σημαντικές δεσμεύσεις για τηδιαδικασία αφοπλισμού. Συνεπώς, η Ομάδα μου θα ψηφίσει το συμβιβαστικό κείμενο το οποίο συζητήθηκε χθες.

<SPEAKER ID=61 LANGUAGE="EN" NAME="Cox">
Κύριε Πρόεδρε, θα μιλήσω και εγώ για το ίδιο θέμα. Το θέμα του αφοπλισμού στη Βόρεια Ιρλανδία είναι πολύ λεπτό και ευαίσθητο. Θα ήθελα να καταστεί σαφές ότι η θέση του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών είναι ότι θα ψηφίσουμε την κοινή πρόταση ψηφίσματος και δεν θα ψηφίσουμε τροπολογίες. Θα ήθελα να πω στον κ. Nicholson και σε όσους εκπροσωπεί ότι το πράττουμε αυτό γιατί πιστεύουμε ότι το ευαίσθητο ζήτημα της παράδοσης των όπλων εξετάζεται συνολικά στα πλαίσια της συμφωνίας. Για το λόγο αυτό δεν θα θέλαμε να διαχωρίσουμε σημεία από το συνολικό κείμενο. Συνεπώς, υποστηρίζουμε ότι συμπεριλαμβάνεται στη συμφωνία αλλά δεν θα ψηφίσουμε τροπολογίες στη κοινή πρόταση ψηφίσματος.

<SPEAKER ID=62 NAME="Πρόεδρος">
Κύριοι συνάδελφοι, δεν μπορούμε να κάνουμε πάλι τώρα συζήτηση. Αυτό θα ήταν για τις επεξηγήσεις σε ώρα ψηφοφοριών. Και κάνετε αυτήν την ώρα συζήτηση η οποία ομολογώ ότι με φέρνει σε δύσκολη θέση. 'Εχουν ζητήσει κι άλλοι συνάδελφοι τον λόγο. Δεν θα μπορέσω να τον δώσω σε όλους, θα τον δώσω σε δύο μόνον και θα κλείσω αυτήν την συζήτηση.

<SPEAKER ID=63 LANGUAGE="EN" NAME="Collins, Gerard">
Κύριε Πρόεδρε, όσον αφορά τις τροπολογίες, βεβαίως και θα ήθελα να υποστηρίξω την ωστική δύναμη των τροπολογιών για την παράδοση των όπλων όλων των τρομοκρατών, και των δύο πλευρών. Θα ήθελα όμως να πω ότι δεν είναι συνετό να τονίζεται οποιοδήποτε θέμα το οποίο έχει ήδη καλυφθεί συνολικά από τη συμφωνία. Συνεπώς, δεν μπορούμε να υποστηρίζουμε μεμονωμένη τροπολογία στο στάδιο αυτό. Ως προς τις τροπολογίες όπου χρησιμοποιείται ο όρος "Δημοκρατία της Ιρλανδίας» θα επιθυμούσα να υπενθυμίσω στους συναδέλφους ότι το επίσημο όνομα της χώρας μου είναι Ιρλανδία.

<SPEAKER ID=64 LANGUAGE="EN" NAME="Nicholson">
Κύριε Πρόεδρε δεν κατέθεσα τις τροπολογίες σήμερα το πρωί για να δημιουργήσω προβλήματα στο Σώμα. Όμως θα ήθελα να πω στην κυρία Banotti, στον κύριο Cox και στον κύριο Collins ότι δεν αρκεί η φραστική υποστήριξη. Το αναφέρω αυτό σήμερα που έχουμε την ευκαιρία να πούμε σε όλους τους τρομοκράτες στη Βόρεια Ιρλανδία: "Παραδώστε τα όπλα τώρα!» Ψηφίστε την τροπολογία μου. Για τον λόγο αυτό την κατέθεσα.

<SPEAKER ID=65 LANGUAGE="EN" NAME="Green">
Κύριε Πρόεδρε, ελπίζω να αρνηθείτε αιτιολογήσεις ψήφου από αυτούς. Το έχουν ήδη πράξει.
<P>
(Χειροκροτήματα)

<SPEAKER ID=66 NAME="Πρόεδρος">
Κυρία Green, έχετε απολύτως δίκαιο. Το είπα, αλλά βλέπετε ότι και ο κ. Hume ζητάει τον λόγο τώρα. Βρίσκομαι σε πολύ δύσκολη θέση, διότι ξεκίνησε αυτός ο χορός και δεν είμαι δίκαιος απέναντι των άλλων πλευρών. Θα δώσω τον λόγο στον κ. Hume. Δεν μπορώ να κάνω διακρίσεις ανάμεσα σε πολιτικές ομάδες.

<SPEAKER ID=67 NAME="Hume">
Κύριε Πρόεδρε, θα βάλω τα πράγματα στη θέση τους. Ο κ. Nicholson έθεσε ένα πολύ σημαντικό ζήτημα: την παράδοση των όπλων από τις οργανώσεις που προσφεύγουν στη βία. Όλοι είμαστε σύμφωνοι σε αυτό. Ωστόσο θέλω να επισημάνω σχετικά με τη ψηφοφορία για τη συμφωνία και το κοινό ψήφισμα, ότι στη συμφωνία την οποία ψηφίζουμε αναφέρεται ότι: »Όλοι οι συμμετέχοντες στη συμφωνία θα πρέπει να επαναβεβαιώσουν τη δέσμευσή τους για την πλήρη παράδοση των όπλων όλων των παραστρατιωτικών οργανώσεων». Αυτό ψηφίζει και το Σώμα.
<P>
(Χειροκροτήματα)
<P>
(Το Σώμα εγκρίνει την πρόταση ψηφίσματος)

<SPEAKER ID=68 NAME="Falconer">
Κύριε Πρόεδρε, σύμφωνα με τις οδηγίες του Προεδρείου, ζήτησα το λόγο πριν από την ψηφοφορία.Έπρεπε να με είχατε καλέσει πριν από την ψηφοφορία. Η παρουσία μου θα έπρεπε να είχε καταγραφεί με την ευκαιρία της ψηφοφορίας αυτής.

<SPEAKER ID=69 NAME="Πρόεδρος">
Κύριε Falconer, χαίρω διότι πάντοτε μας υπενθυμίζετε τις οδηγίες του Προεδρείου, μήπως τυχόν και κανένας τις έχει λησμονήσει!

<SPEAKER ID=70 LANGUAGE="FR" NAME="de Gaulle">
Κύριε Πρόεδρε, δεν θα λάβω μέρος σε αυτή την ψηφοφορία, δεδομένης της πολιτικής απάτης που συνιστά το ενιαίο νόμισμα.
<P>
επί της παραγράφου 11
<SPEAKER ID=71 NAME="von Wogau">
Κύριε Πρόεδρε, θα ήθελα να προτείνω την εξής προφορική τροπολογία: η τελευταία λέξη στο γερμανικό κείμενο, δηλαδή η λέξη "να εμβαθύνουν», να αντικατασταθεί με τη λέξη "να συνεχίσουν».
<P>
επί της παραγράφου 16
<SPEAKER ID=72 NAME="von Wogau">
Κύριε Πρόεδρε, όσον αφορά το σημείο 16 έχω να αναφέρω το εξής: το σημείο αυτό είναι σημαντικό, αλλά αυτά που λέγονται εδώ δεν βρίσκονται στο επίκεντρο της έκθεσης αυτής. Εγώ είμαι έτοιμος να διαγράψω αυτό το άρθρο, ώστε να εξασφαλίσουμε την ευρύτερη δυνατή πλειοψηφία στο Σώμα. Θα παρακαλούσα λοιπόν τους συναδέλφους που έχουν κάποιο πρόβλημα στο σημείο αυτό, είτε να το καταψηφίσουν, είτε να απόσχουν από την ψηφοφορία.

<SPEAKER ID=73 NAME="Πρόεδρος">
Κύριε von Wogau, εφ'όσον είσθε εισηγητής και είναι δική σας η παράγραφος 16, έχετε το δικαίωμα να την αποσύρετε. Δεν χρειάζεται να ψηφίσουμε για να την αποσύρετε.
<P>
επί της παραγράφου 26
<SPEAKER ID=74 NAME="von Wogau">
Κύριε Πρόεδρε, στο σημείο αυτό προτείνω ως εισηγητής να αντικατασταθεί η λέξη "θα» με τη λέξη "μπορεί να», άρα το will με το may .
<P>
επί της τροπολογίας 7
<SPEAKER ID=75 LANGUAGE="IT" NAME="Dell'Alba">
Κύριε Πρόεδρε, δεχθήκαμε μερικές άλλες προφορικές τροπολογίες και κατά συνέπεια, με την συναίνεση την δική σας και του Σώματος, αλλά κυρίως με την σύμφωνη γνώμη του εισηγητή, θα ήθελα να προτείνω μια προφορική τροπολογία γιατί η τροπολογία από νομικής άποψης δεν διατυπώθηκε σωστά. Είναι μια μικρή τεχνική τροποποίηση - επαναλαμβάνω - που θα ήθελα να διαβάσω, εάν είστε σύμφωνος: "Καλεί το Ευρωπαϊκό Συμβούλιο να σεβαστεί τις δεσμεύσεις του και να προτείνει έναν και μόνον υποψήφιο για την Προεδρία της Ευρωπαϊκής Κεντρικής Τράπεζας επί τη ευκαιρία της επόμενης Συνόδου Κορυφής του, στις 2 Μαΐου 1998».
<P>
Θα ήθελα να ζητήσω την γνώμη του εισηγητή.

<SPEAKER ID=76 NAME="von Wogau">
Κύριε Πρόεδρε, στην Επιτροπή Οικονομικής Πολιτικής συζητήσαμε για την πρόταση τροπολογίας στην αρχική της μορφή και καταλήξαμε στο συμπέρασμα ότι δεν θα έπρεπε να εγκριθεί, επειδή περιείχε και δύο πραγματικές ανακρίβειες. Ακόμα είχε διατυπωθεί με έναν τρόπο που δεν θα μπορούσε να μας βρει σύμφωνους. Έτσι όπως είναι διατυπωμένη τώρα, αντανακλά μια άποψη, ευρύτατα διαδεδομένη στο Σώμα. Ρώτησα τις διάφορες κοινοβουλευτικές ομάδες στην επιτροπή. Όλες ήταν της γνώμης πως το περιεχόμενο, ως έχει, αποτελεί και την άποψη του Σώματος πάνω στο συγκεκριμένο θέμα. Θα συνιστούσα λοιπόν να εγκρίνουμε την πρόταση τροπολογίας του συναδέλφου Dell'Alba στην αλλαγμένη της μορφή.
<P>
επί της παραγράφου 43
<SPEAKER ID=77 NAME="von Wogau">
Kύριε Πρόεδρε, στο σημείο 43 θα ήθελα να πω το εξής: στην Επιτροπή είχαμε ήδη καταλήξει σε συμφωνία, όσον αφορούσε το περιεχόμενο της συμβιβαστικής πρότασης τροπολογίας. Αφού όμως η διατύπωση δεν ήταν εντελώς σωστή, συμφωνήσαμε στο εξής. Το σημείο 12, για το οποίο διεξήχθη ήδη ψηφοφορία, λέει αυτό ακριβώς που πρέπει να αναφέρεται εδώ. Ως εισηγητής σας θα πρότεινα λοιπόν να καταψηφίσουμε το 43 και θα παρακαλούσα πολύ να απόσχουν τουλάχιστον από την ψηφοφορία, όσοι έχουν πρόβλημα.
<P>
(Το Σώμα εγκρίνει την πρόταση ψηφίσματος)

<SPEAKER ID=78 NAME="Desama">
Κύριε Πρόεδρε, εφόσον πολύ λίγοι από μας, δυστυχώς, έλαβαν μέρος στην κοινή συζήτηση, θα ζητήσω από τους συναδέλφους να προσέξουν αυτά που θα πω, γιατί πρόκειται για μια σημαντική στιγμή. Θα ήθελα να εκφράσω τη γνώμη μου ως εισηγητής σχετικά με τις διάφορες τροπολογίες. Πράγματι, η ψηφοφορία που θα διεξαχθεί σήμερα ολοκληρώνει μια διαδικασία που έχει ξεκινήσει εδώ και έξι χρόνια.
<P>
Θα ψηφίσουμε τις τέσσερις τροπολογίες. Θα μιλήσω κατ' αρχάς για τις τρεις πρώτες. Σας ζητώ, κύριε Πρόεδρε, να μου δώσετε το λόγο για την τελευταία τροπολογία, η οποία, παραδόξως, έχει τον αριθμό 1. Όσον αφορά τις τροπολογίες αριθ. 2, 3, και 4, θα ήθελα να πω ότι, ως εισηγητής, αντιτίθεμαι σε αυτές τις τροπολογίες. Επιθυμώ λοιπόν το Σώμα να τις καταψηφίσει, με κίνδυνο να προκαλέσω σύγχυση στους κόλπους της Ομάδας μου, εφόσον αντιτίθεμαι επίσης στην τροπολογία που έχει υποβάλει η δική μου Ομάδα, την τροπολογία αριθ. 2, της κ. McNally.
<P>
Οι λόγοι για τους οποίους αντιτίθεμαι σε αυτές τις τροπολογίες είναι σαφείς. Δεν έχουν να κάνουν με την ουσία, αλλά η βρετανική Προεδρία, η οποία εργάστηκε σκληρά για αυτόν τον συμβιβασμό, και η Επιτροπή μπορεί να το επιβεβαιώσει εάν ο κ. Επίτροπος το επιθυμεί, όπως και εγώ με τη σειρά μου, πιστεύουμε ότι ύστερα από έξι χρόνια δουλειάς δεν είναι δυνατόν να καταλήξουμε, όσον αφορά τα θέματα που θίγουν αυτές οι τροπολογίες, σε έναν καλύτερο συμβιβασμό από εκείνον στον οποίο καταλήξαμε τώρα. Το να παραπεμφθούμε σε συνδιαλλαγή για αυτές τις τροπολογίες έχει ως αποτέλεσμα να δημιουργηθούν μείζονες δυσκολίες που παγώνουν μια οδηγία, η οποία πρέπει σήμερα επειγόντως να ψηφιστεί. Όλοι οι παράγοντες του ενεργειακού τομέα την αναζητούν. Συνεπώς, σας καλώ, φίλοι μου, όποια και αν είναι η θέση σας όσον αφορά την ουσία, να ενεργήσετε με πολιτική λογική και να απορρίψετε τις τροπολογίες.

<SPEAKER ID=79 LANGUAGE="NL" NAME="Plooij-van Gorsel">
Κύριε Πρόεδρε, για να συνεισφέρω στη σύγχυση στην αριστερή πλευρά, παρατηρώ ότι οι τροπολογίες αιρθ. 2 και 4, μία από τους σοσιαλιστές και μία από τους φιλελεύθερους, είναι ίδιες. Φαίνεται ότι οι σοσιαλιστές σκοπεύουν να ψηφίσουν υπέρ της μίας και κατά της άλλης. Αυτό θα μπερδέψει τους ψηφοφόρους εάν πρόκειται για ονομαστική ψηφοφορία.
<P>
επί της τροπολογίας 1
<SPEAKER ID=80 NAME="Desama">
Κύριε Πρόεδρε, η Επιτροπή Έρευνας είχε εγκρίνει αυτή την τροπολογία, που είχε υποβάλει ο κ. Pompidou, για να προτρέψει την Επιτροπή να διευκρινίσει τη θέση της στο θέμα αυτό, δηλαδή να δώσει στο Κοινοβούλιο τις απαιτούμενες εγγυήσεις πολύ γρήγορα, με μια έκθεση της Επιτροπής σχετικά με την εφαρμογή της οδηγίας. Είχαμε προβλέψει στην τροπολογία αυτή να δοθεί μια προθεσμία τριών ετών στην Επιτροπή.
<P>
Πριν από λίγο ο κ. Παπουτσής αντέδρασε στην τροπολογία αυτή, λέγοντας ότι η Επιτροπή μπορούσε να τη δεχτεί, αλλά ότι στην πραγματικότητα οι προθεσμίες που είχε προβλέψει η Επιτροπή ήταν ακόμη πιο βραχυπρόθεσμες από εκείνες που προβλέπονταν σε αυτή την τροπολογία. Συνεπώς θεωρώ ότι δεν θα πρέπει να φανούμε βασιλικότεροι του βασιλέως, εάν μου επιτρέπουν οι συνάδελφοι της Ομάδας του Ευρωπαϊκού Λαϊκού Κόμματος, και συνεπώς ζητώ να απορρίψουμε την τροπολογία της Επιτροπής Ενέργειας.

<SPEAKER ID=81 NAME="Παπουτσής">
Κύριε Πρόεδρε, κυρίες και κύριοι βουλευτές, μετά την ολοκλήρωση της ψηφοφορίας επί της έκθεσης του κ. Desama, θα ήθελα να ευχαριστήσω το Κοινοβούλιο, αλλά ιδιαίτερα τον εισηγητή σας κ. Desama. Με την σημερινή ψηφοφορία πραγματοποιήσαμε ένα μεγάλο βήμα για την ολοκλήρωση της εσωτερικής αγοράς.
<P>
Από πολιτικής απόψεως, η σημερινή μέρα έχει πολύ μεγάλη σημασία, γιατί μετά από έξι χρόνια διαπραγματεύσεων, με την οδηγία για την εσωτερική αγορά του φυσικού αερίου αλλά και την οδηγία για την εσωτερική αγορά της ηλεκτρικής ενέργειας, σε λιγότερο από δύο χρόνια, κατά την περίοδο της παρούσης νομοθετικής περιόδου, δώσαμε μία νέα διάσταση στην ευρωπαοκή εσωτερική αγορά, μία αγορά που αντιπροσωπεύει 250 δισεκατομμύρια ECU ετησίως ή, μετά από μερικές μέρες, 250 δισεκατομμύρια Ευρώ, μία αγορά που θα έχει σημαντικές ευεργετικές συνέπειες στην βιομηχανία, την απασχόληση, τους ευρωπαίους πολίτες.
<P>
Για αυτόν τον λόγο, κύριε Πρόεδρε, κυρίες και κύριοι βουλευτές, θέλω για μία ακόμη φορά να ευχαριστήσω το Ευρωπαοκό Κοινοβούλιο για την ιδιαίτερα σημαντική, αλλά και ιδιαίτερα δημιουργική συνεισφορά του σε αυτήν την μεγάλη προσπάθεια.

<SPEAKER ID=82 LANGUAGE="DE" NAME="Mombaur">
Κύριε Πρόεδρε, με τη διεξαγωγή αυτής της ψηφοφορίας τελειώνει μία συζήτηση που διήρκεσε τρεις ολόκληρες κοινοβουλευτικές περιόδους. Εξ ονόματος της κοινοβουλευτικής μου Ομάδας θα ήθελα να ευχαριστήσω θερμά τον εισηγητή της έκθεσης και συνάδελφό μου, τον κ. Desama, για τον εξαιρετικό ζήλο που επέδειξε κατά την άσκηση των καθηκόντων του, καθώς και για τις επιτυχίες που σημείωσε συνολικά το Κοινοβούλιο!
<P>
(Χειροκροτήματα)

<SPEAKER ID=83 NAME="Πρόεδρος">
'Εστω και εάν δεν προβλέπεται από τον Κανονισμό, κ. Mombaur, εκδηλώσεις τόσο ευγενείς όσο η δική σας δεν είναι δυνατόν να μην σημειωθούν.
<P>
(Ο Πρόεδρος κηρύσσει την κοινή θέση εγκριθείσα) Σύσταση της κ. Bloch von Blottnitz (A4-0143/98), εξ ονόματος της Επιτροπής 'Ερευνας, Τεχνολογικής Ανάπτυξης και Ενέργειας, σχετικά με την κοινή θέση που καθόρισε το Συμβούλιο για την έκδοση της απόφασης του Συμβουλίου που αφορά το πολυετές πρόγραμμα προώθησης των ανανεώσιμων πηγών ενέργειας στην Κοινότητα - ALTENER II (C4-0032/98-97/0106(SYN))
<P>
(Ο Πρόεδρος κηρύσσει την κοινή θέση εγκριθείσα, όπως τροποποιήθηκε)
<SPEAKER ID=84 LANGUAGE="IT" NAME="De Luca">
Κύριε Πρόεδρε, θα ήθελα να γραφτεί στα πρακτικά ότι από αυτήν την στιγμή είμαι παρών και δεν θα συμμετάσχω στην ψηφοφορία.

<SPEAKER ID=85 NAME="Πρόεδρος">
Κύριε De Luca, το κρατούμε υπό σημείωση.
<P>
επί της τροπολογίας 29
<SPEAKER ID=86 LANGUAGE="DE" NAME="Pirker">
Κύριε Πρόεδρε, ζήτησα να πάρω το λόγο πριν ακόμα διεξαχθεί η ψηφοφορία για έναν απλούστατο λόγο. Προφανώς έχουμε στα χέρια μας μία μετάφραση σε πολλές γλώσσες που μπορεί εύκολα να παρερμηνευθεί και μια τέτοια μετάφραση της πρότασης τροπολογίας 29 μπορεί επομένως να μας οδηγήσει σε ένα εντελώς διαφορετικό αποτέλεσμα ψηφοφορίας. Εδώ πρόκειται για ένα μέτρο κατά της ανεργίας των νέων. Πολλοί απ' αυτούς έχουν ειδικευθεί σε λάθος επαγγέλματα, σε επαγγέλματα με μειωμένη ζήτηση. Γι' αυτό και η πρότασή μας είναι, η Επιτροπή να συγκεντρώσει στοιχεία μέσω μιας ποιοτικής ανάλυσης με θέμα τη ζήτηση στα διάφορα επαγγέλματα, με σκοπό δηλαδή να βρει ποια επαγγέλματα έχουν πραγματική ζήτηση. Η ανάλυση αυτή θα έπρεπε έπειτα να τεθεί στη διάθεση των κρατών μελών, τα οποία και θα αποφασίζουν, αν θα δεχθούν τις εν λόγω πληροφορίες και αν θα προβούν ή όχι σε αλλαγές των σχεδίων για την επαγγελματική κατάρτιση.Πρόκειται δηλαδή για την παροχή μιας υπηρεσίας, όπου τα κράτη μέλη θα αποφασίζουν σε προαιρετική βάση αν θα προβούν ή όχι σε κάποια αλλαγή. Σε μερικές μεταφράσεις το σημείο αυτό υπάρχει ως δεσμευτική πρόταση, κάτι που μπορεί να έχει ως συνέπεια την παραποίηση του αποτελέσματος της ψηφοφορίας. Σας καλώ λοιπόν να επιτρέψετε την επανάληψη της ψηφοφορίας για την πρόταση τροπολογίας 29.

<SPEAKER ID=87 NAME="Πρόεδρος">
Κύριε Pirker, θα ελέγξουμε την μετάφραση από την γερμανική γλώσσα στις άλλες γλώσσες. Να μην έχετε καμμία ανησυχία. Η τροπολογία σας έχει ψηφισθεί. Δεν σας έδωσα αμέσως τον λόγο, αλλά προσπαθούμε να δώσουμε ένα πολύ ταχύ ρυθμό στις ψηφοφορίες, διότι αλλιώς θα πάμε πάρα πολύ αργά και δεν μπορώ να επιβραδύνω αυτόν τον ρυθμό, δίνοντας συνεχώς τον λόγο σε συναδέλφους.
<P>
(Το Σώμα εγκρίνει το σχέδιο νομοθετικού περιεχομένου)

<SPEAKER ID=88 NAME="Πρόεδρος">
Κλείσαμε και το θέμα αυτό. Δεν μπορώ βέβαια να συγχαρώ τον εισηγητή!

<SPEAKER ID=89 LANGUAGE="ES" NAME="Medina Ortega">
Κύριε Πρόεδρε, ζήτησα τον λόγο γιατί, καθώς ο Πρόεδρος δεν μπορεί σε αυτήν την περίπτωση να συγχαρεί τον εισηγητή, θέλω να το κάνω εγώ εξ ονόματος της Ομάδας του Ευρωπαϊκού Σοσιαλιστικού Κόμματος.
<P>
(Χειροκροτήματα)

<SPEAKER ID=90 NAME="Πρόεδρος">
Υπάρχει πάντοτε η ισπανική ευγένεια και, στην περίπτωση του κ. Medina Ortega, και η σοσιαλιστική ευγένεια για την οποία είμαι υπόχρεος.

<SPEAKER ID=91 LANGUAGE="EN" NAME="Thors">
Κύριε Πρόεδρε, θα είχαμε αποφύγει προβλήματα, όπως αυτά που ανέφερε ο κ.Medina Ortega αν ο εισηγητής δεν προήδρευε όταν συζητείτο η έκθεση του.

<SPEAKER ID=92 NAME="Πρόεδρος">
Κυρία Thors, όπως ξέρετε, αυτή είναι μία συνήθης πρακτική και όταν οι εκθέσεις δεν παρουσιάζουν προβλήματα, δεν έχει δημιουργηθεί ποτέ το παραμικρό θέμα.
<P>
Έκθεση του κ. Ettl (A4-0134/98), εξ ονόματος της Επιτροπής Απασχόλησης και Κοινωνικών Υποθέσεων, σχετικά με την πρόταση οδηγίας του Συμβουλίου για την εξασφάλιση των δικαιωμάτων συμπληρωματικής συνταξιοδότησης των μισθωτών και των μη μισθωτών που μετακινούνται εντός της Ευρωπαοκής 'Ενωσης (COM(97)0486 - C4-0061/97-97/0265(CNS))
<P>
(Το Σώμα εγκρίνει το σχέδιο νομοθετικού ψηφίσματος) Έκθεση του κ. Verde i Aldea (A4-0131/98), εξ ονόματος της Επιτροπής Νομικών Θεμάτων και Δικαιωμάτων των Πολιτών, όσον αφορά το σχέδιο σύμβασης σχετικά με την δικαστική αρμοδιότητα, την αναγνώριση και την εκτέλεση των αποφάσεων επί γαμικών διαφορών (13245/97 - C4-0063/98-97/0918(CNS))
<P>
(Το Σώμα εγκρίνει το σχέδιο νομοθετικού ψηφίσματος)
<SPEAKER ID=93 LANGUAGE="DE" NAME="Soltwedel-Schδfer">
Kύριε Πρόεδρε, λυπάμαι, αλλά από εδώ που βρίσκομαι δεν μπορούσα να διακρίνω τόσο καθαρά όπως εσείς, ότι οι προτάσεις τροπολογίας 3, 4 και 5 των Πρασίνων όντως καταψηφίσθηκαν με σαφή πλειοψηφία.
<P>
(Αναταραχή) Ειλικρινά δεν μπορώ να το διανοηθώ ούτε εγώ, διότι το Συμβούλιο και η Επιτροπή συμφώνησαν στο θέμα αυτό χθες κατά την Ώρα των Ερωτήσεων. Ήταν μάλιστα το θέμα της Ώρας των Ερωτήσεων. Επιβεβαιώθηκε. Έχουν ήδη δημιουργηθεί ομάδες εργασίας στον τομέα που ασχολείται με τη μετατροπή της κλωστοϋφαντουργίας σε μια οικολογική βιομηχανία.

<SPEAKER ID=94 NAME="Πρόεδρος">
Κυρία Soltwedel-Schδfer, όπως ξέρετε, το Σώμα, εν τη σοφία του, έχει το δικαίωμα να αποφασίσει όποια θέση νομίζει ότι πρέπει να πάρει, χωρίς να λάβει υπ'όψιν του είτε τις θέσεις του Συμβουλίου είτε τις θέσεις της Επιτροπής, είτε τις θέσεις πολλών από μας. Αυτό συμβαίνει πάντοτε, σημασία έχει τί κρίνει και τί εκτιμά το Σώμα, και δεν νομίζω ότι χρειάζονται σχόλια. Το Σώμα αποφάσισε. Απέρριψε τις δύο τροπολογίες και δέχθηκε την επομένη.
<P>
(Το Σώμα εγκρίνει την κοινή πρόταση ψηφίσματος)

<SPEAKER ID=95 NAME="Ullmann">
H κοινοβουλευτική ομάδα των Πρασίνων συμφωνεί με την Επιτροπή και την πλειοψηφία του Κοινοβουλίου στο εξής ζήτημα: ότι η περαιτέρω εξέλιξη της αγοράς ηλεκτρονικών υπηρεσιών όπως η συνδρομητική τηλεόραση, η τηλεοπτική υπηρεσία πληρωμής ανά εκπομπή, το συνδρομητικό ραδιόφωνο και το σύστημα άμεσης πρόσβασης στις τράπεζες πληροφοριών από τη μια και ο τωρινός νομικός κατακερματισμός της αγοράς αυτής από τις νομοθεσίες κάθε κράτους από την άλλη καθιστούν απαραίτητη μία ρύθμιση σε κοινοτικό επίπεδο.
<P>
Η υπάρχουσα οδηγία εκπληρώνει το σκοπό αυτό, καθ' όσον εξασφαλίζει ένα αρκετά ευρύ και αρκετά εύκαμπτο πλαίσιο σε κοινοτικό επίπεδο, συνδέοντας ορισμούς νομικά κατοχυρωμένων υπηρεσιών της εφαρμογής των κανόνων της ενιαίς αγοράς αγοράς με ορισμούς του αποκλεισμού όλων των αθέμιτων τεχνολογιών πρόσβασης.
<P>
Συμφωνούμε με την άποψη της Οικονομικής Επιτροπής και της Επιτροπής Πολιτισμού, ότι παρά τις ρυθμίσεις που υφίστανται αλλού πρέπει και στη συγκεκριμένη οδηγία να προβληθεί η σημασία της προστασίας των δικαιωμάτων του δημιουργού απέναντι σε συμφέροντα εκμετάλλευσης, η εξασφάλιση μιας πρόσβασης σε δημόσια πληροφόρηση, ανεξάρτητα από συμφέροντα της αγοράς και η δυνατότητα προστασίας της ιδιωτικής ζωής μέσω τεχνικών κρυπτογράφησης.
<P>
Συμφωνούμε και με όλους, όσους απορρίπτουν κάθε περιορισμό των ορισμών που περιέχονται από τα άρθρα 1c και e.
<P>
επί του ψηφίσματος για την Βόρεια Ιρλανδία
<SPEAKER ID=96 LANGUAGE="EN" NAME="Malone">
Κύριε Πρόεδρε, καλωσορίζω πραγματικά την ευκαρία αυτή να μιλήσω. Χθες λόγω των χρονικών περιορισμών, δεν ήταν δυνατό σε όλους όσοι επιθυμούσαν να μιλήσουν. Πιστεύω ότι άρμοζε απόλυτα, ο John Hume, ο οποίος είχε τον πιο σημαντικό ρόλο ώστε να καταλήξει η ειρηνευτική διαδικασία στο σημείο στο οποίο βρίσκεται σήμερα, να είναι ο κύριος ομιλητής. Θα επιθυμούσα ωστόσο να απορρίψω τους ισχυρισμούς του σοσιαλιστικού κόμματος τους οποίους παρουσίασε ο κ. Jim Nicholson χθες και σήμερα.
<P>
Θεωρώ σαφές ότι η Συμφωνία για τη Βόρεια Ιρλανδία έχει γίνει αποδεκτή στο σύνολο της. Δεν πρόκειται για επιλεκτική επιλογή. Χαίρομαι για τη συντριπτική ψήφο υπέρ του κοινού ψηφίσματος το οποίο συντάχθηκε και ψηφίσθηκε από τους εκπροσώπους των κυριότερων πολιτικών ομάδων.
<P>
Χάρηκα χθες διότι το Συμβούλιο και η Επιτροπή συνεχίζουν την υποστήριξη την οποία προσέφεραν πάντοτε στην ειρηνευτική διαδικασία στη Βόρεια Ιρλανδία. Είχαμε μεγάλη επιτυχία στο ρόλο μας στην υποστήριξη της Βόρειας Ιρλανδίας. Παραδείγματος χάριν, η οικονομική υποστήριξη η οποία προσφέρθηκε στις συνεργασίες. Ήταν η πρώτη φορά που είδαμε τους ρεπουμπλικάνους και τους υποστηρικτές της κυβέρνησης να συζητούν και να συνεργάζονται σε επίπεδο βάσης. Η ανακοίνωση της συνεχούς οικονομικής υποστήριξης απο την Ευρωπαϊκή Ένωση είναι ακριβώς αυτό που χρειάζεται η Βόρεια Ιρλανία αυτή την κρίσιμη στιγμή.
<P>
Χαίρομαι επίσης γιατί η ομάδα μας πρότεινε να πραγματοποιηθεί η συζήτηση εδώ χθες γιατί είναι σημαντικό να εκφρασθούν σαφώς οι απόψεις του Κοινοβουλίου και να παρουσιασθεί δημοσίως η συνεχής καλή μας θέληση. Θα ήθελα τέλος να αποτίσω φόρο τιμής στο Συνασπισμό των Γυναικών για το ρόλο τους στη διαδικασία.Ελπίζω η φωνή τους να συνεχίσει να ακούγεται στη Βόρεια Ιρλανδία και να ενδυναμωθεί.

<SPEAKER ID=97 NAME="Πρόεδρος">
Σας επέτρεψα να υπερβείτε το χρόνο σας γιατί πρέπει να πω ότι δεν αισθανόμουν άνετα σήμερα το πρωί όταν έδωσα σε ορισμένους συναδέλφους σας την ευκαιρία να μιλήσουν. Μετά βρέθηκα σε πολύ δύσκολη θέση καθώς πολύ σωστά το Σώμα ζητούσε να μη γίνει συζήτηση. Από την άλλη πλευρά είχα ήδη δώσει το λόγο σε έναν δύο ομιλητές και δεν αισθανόμουν άνετα ως προς το αίτημα σας. Ως αποζημίωση σας έδωσα περισσότερο χρόνο.

<SPEAKER ID=98 LANGUAGE="EN" NAME="Nicholson">
Κύριε Πρόεδρε, θα ήθελα να καταστήσω σαφές γιατί τάσσομαι κατά του ψηφίσματος. Ελπίζω η κυρία Malone να παραμείνει στο Σώμα προκειμένου να ακούσει, γιατί μπορεί να της κάνει καλό. Ήταν γιατί η Ομάδα του Σοσιαλιστικού Κόμματος δεν ήταν έτοιμη να συμπεριλάβει τον αφοπλισμό. Κυρία Malone, δεν λειτουργώ επιλεκτικά. Μπορώ να σας πω ότι η συμφωνία αυτή δεν θα υπήρχε αν δεν ήταν το θάρρος ή αποφασιστικότητα του αρχηγού του κόμματος μας.
<P>
Λέω σε εσάς και στην Ομάδα του Σοσιαλιστικού Κόμματος ότι ομιλώ στο Σώμα εξ ονόματος του μεγαλύτερου ενωτικού κόμματος της Βόρειας Ιρλανδίας. Αν η ομάδα του Σοσιαλιστικού Κόμματος επιθυμεί να υποβιβάσει τα λεγόμενα μας και αυτά που πιστεύουμε από τα βάθη της καρδιάς μας, τότε ας το πράξει. Όμως το πράττετε αυτό με τίμημα, με πολύ σοβαρό τίμημα. Η συνάδελφος σας η υπουργός μας έδειξε χθες ότι δεν μπορούσε να ισορροπήσει όταν συμμετείχε χθες στο Σώμα.
<P>
Κυρία Malone, επιτρέψτε μου να καταστήσω σαφές σήμερα στο Σώμα, ότι επιθυμώ να παραδώσουν τα όπλα τους όλες οι τρομοκρατικές ομάδες. Γνωρίζω ότι δεν θα τα παραδώσουν όλα, αλλά ας δώσουν τουλάχιστον μια ένδειξη πόσα επιθυμούν να παραδώσουν. Θα ήθελα να δηλώσω ότι δυστυχώς το Σώμα έδωσε το λάθος μήνυμα στους ενωτικούς τους οποίους εκπροσωπώ στη Βόρεια Ιρλανδία. Θα πρέπει να μεταφέρω στον αρχηγό μου ένα μήνυμα το οποίο δεν είναι καλό. Τα καλά λόγια δεν αρκούν, χρειαζόμαστε δράση. Αν θέλετε να συναινέσετε, θα επιθυμείτε τη συναίνεση, πρέπει να εργασθείτε για το σκοπό αυτό. Δεν διαπιστώνω καμία προσπάθεια συναίνεσης από την ομάδα του Σοσιαλιστικού Κόμματος στο Σώμα. Δεν έχω κάτι εναντίον καμίας άλλης ομάδας στις διαπραγματεύσεις αυτές, μόνο κατά της Ομάδας του Σοσιαλιστικού Κόμματος.

<SPEAKER ID=99 NAME="Crowley">
Θα ήθελα να εκφράσω την πλήρη υποστήριξη μου στη συμφωνία στην οποία κατέληξαν η Ιρλανδική και η Βρετανική κυβέρνηση και τα πολιτικά κόμματα της Βόρειας Ιρλανδίας τη Μεγάλη Παρασκευή. Η δέσμευση των δύο κυβερνήσεων και ιδιαίτερα του ιρλανδού Πρωθυπουργού Bertie Ahern και του βρετανού Πρωθυπουργού είναι αντανάκλαση της πλειοψηφίας λαών των νήσων της Ιρλανδίας και της Βρετανίας για διαρκή ειρήνη για όλους.
<P>
Ο χρόνος δεν μου επιτρέπει να εξαντλήσω τον κατάλογο όλων των συμμετεχόντων στην ειρηνευτική διαδικασία, ωστόσο θα ήταν αμέλεια μου να μην αναφερθώ στο φοβερό θάρρος και όραμα του πρώην ιρλανδού Πρωθυπουργού Albert Reynolds και του βρετανού Πρωθυπουργού John Major. Η επιτυχία των τρέχουσων διαπραγματεύσεων εντοπίζεται στην υπογραφή της Διακήρυξης της Downing Street το 1993 η οποία έθεσε τις βάσεις για τη συνεργασία, τον αμοιβαίο σεβασμό και τη μεταρρύθμιση εγγενών αδικιών του συστήματος.
<P>
Το τόσο πολύ κατακριτέο έγγραφο Hume-Adams ήταν σημαντικό για την προσέλκυση των εθνικιστικών κομμάτων στο τραπέζι των διαπραγματεύσεων. Ωστόσο το γεγονός ότι συμπεριελήφθησαν οι εκπρόσωποι πιστών στην κυβέρνηση παραστρατιωτικών ομάδων μας βοηθά να εξασφαλίσουμε ότι τηρήθηκαν όλες οι παραδόσεις.
<P>
Η εξελισσόμενη υποστήριξη, οικονομική και ηθική των θεσμικών οργάνων της Ευρωπαϊκής Ένωσης, υπήρξε ζωτικό στοιχείο της διαδικασίας. Η Ευρώπη δεν έπαψε ποτέ να πιστεύει ότι ο ιρλανδικός λαός θα καταλήξει σε διευθέτηση η οποία θα αντικατοπτρίζει τις διαφορετικές παραδόσεις, οικοδομώντας σε κοινούς στόχους και ιδανικά.
<P>
Στις 22 Μαΐου θα πραγματοποιηθεί στην Ιρλανδία διπλό δημοψήφισμα για τη Συμφωνία και για τις προτεινόμενες αλλαγές ιρλανδικο σύνταγμα, στη βρετανική συνταγματική νομοθεσία και την ίδρυση νέων οργανισμών Βορρά - Νότου. Εύχομαι να υπάρξει συντριπτική πλειοψηφία υπέρ της Συμφωνίας, η ευκαιρία αυτή πρέπει να περάσει όχι όμως να σταματήσει εδώ .
<P>
Θα ήθελα να ολοκληρώσω με δύο φράσεις, την πρώτη από τον Αβραάμ Λίνκολν: "Χωρίς μοχθηρία για κανένα, με συμπόνια για όλους, με αποφασιστικότητα προς το σωστό, όπως μας παρουσιάζεται από το Θεό, ας αγωνισθούμε για το έργο που αναλάβαμε»
<P>
Τέλος ένα πολύ γνωστό παράθεμα από τον ποιητή William Butler Yeats, από το ποίημα Lake Isle of Innisfree:
<P>
"Και εκεί θα βρω γαλήνη γιατί η γαλήνη στάζει από το βέλο του πρωϊνού εκεί που τραγουδά το τριζόνι».

<SPEAKER ID=100 NAME="Hyland">
Θα ήθελα να ξεκινήσω τα σχόλια μου καλωσορίζοντας την ειρηνευτική συμφωνία στις οποία κατέληξαν οι πολυμερείς συνομιλίες στο Μπέλφαστ τη Μεγάλη Παρασκευή.
<P>
Θα ήθελα να αποτίσω ιδιαίτερο φόρο τιμής στα πολιτικά κόμματα που είχαν το θάρρος και τη πίστη να συμμετάσχουν στις διαπραγματεύσεις και να εξασφαλίσουν ισορροπημένη και δίκαιη συμφωνία.
<P>
Η συμφωνία αυτή είναι ισορροπημένη και λογική διευθέτηση που αναγνωρίζει τις διαφορετικές αξίες και πολιτισμούς της Ιρλανδίας.
<P>
Όσοι αντιτίθενται στη συμφωνία, δεν κατέληξαν σε κάποια άλλη πρόταση για την ειρήνη και τη συμφιλίωση στην Ιρλανδία
<P>
Πρέπει να δοθεί η δυνατότητα επιτυχίας και ένα συντριπτικό ΝΑΙ και από τις δύ οπλευρές των συνόρων θα ήταν ένα συνετό βήμα στη σωστή κατεύθυνση.
<P>
Καλωσορίζω τον ρόλο και την υποστήριξη της Ευρωπαϊκής Ένωσης η οποία βοήθησε στη διαδικασία ειρήνευσης και συμφιλίωσης και ελπίζω ότι αυτό θα συνεχισθεί και στο προσεχές μέλλον.
<P>
επί της έκθεσης von Wogau (A4-0130/98)
<SPEAKER ID=101 LANGUAGE="FR" NAME="Berthu">
Κύριε Πρόεδρε, κατά την ψηφοφορία της έκθεσης von Wogau σχετικά με τα κριτήρια της σύγκλισης για την καθιέρωση του ενιαίου νομίσματος, η Ομάδα Ευρώπη των Εθνών θέλησε να κάνει ένα τεστ για να αποδείξει την τεράστια απόσταση που χωρίζει τις αντιλήψεις του Ευρωπαϊκού Κοινοβουλίου και τις αντιλήψεις των εθνικών κοινοβουλίων σχετικά με τον έλεγχο της Νομισματικής Ένωσης.
<P>
Καταθέσαμε πράγματι δύο τροπολογίες που επαναλάμβαναν λέξη προς λέξη τα αιτήματα της Γαλλικής Εθνοσυνέλευσης που περιλαμβάνονται στο ψήφισμά της της 22ας Απριλίου. Αφενός το αίτημα ώστε ο Πρόεδρος της Εκτελεστικής Επιτροπής της μελλοντικής Κεντρικής Τράπεζας να συντάσσει σε τακτά διαστήματα μια έκθεση σχετικά με τους στόχους και τις δραστηριότητες της Τράπεζας και να την υποβάλει ενώπιον των αρμοδίων οργάνων της Εθνοσυνέλευσης, αφετέρου, η επιθυμία να δημιουργηθεί μια διακοινοβουλευτική επιτροπή του ευρώ που να συμπεριλαμβάνει αντιπροσώπους του Ευρωπαϊκου Κοινοβουλίου και των Εθνικών Κοινοβουλίων, εξουσιοδοτημένη να προβαίνει συστηματικά και δημοσίως στην ακρόαση των υπευθύνων της ΕΚΤ σχετικά με τις κατευθύνσεις της μελλοντικής νομισματικής πολιτικής.
<P>
Το τεστ αποδείχτηκε αποτελεσματικό. Το Ευρωπαϊκό Κοινοβούλιο μόλις απέρριψε μαζικά αυτές τις δύο προτάσεις και μόλις υιοθέτησε την αντίθετη πρόταση ψηφίζοντας το ακόλουθο κείμενο, παραπέμπω: "Ως μοναδικό όργανο της Ευρωπαϊκής Ένωσης εκλεγμένο με καθολική ψηφοφορία, το Ευρωπαϊκό Κοινοβούλιο θα πρέπει να διαδραματίσει έναν επίσημο ρόλο ως συνομιλητής της ΕΚΤ.» Και το κείμενο του Ευρωπαϊκού Κοινοβουλίου συνεχίζεται καθορίζοντας έναν πολύ διακριτικό έλεγχο πάνω στην Κεντρική Τράπεζα, που δεν θα πρέπει να θέτει υπό αμφισβήτηση την κυριαρχία της. Αυτά είναι τα λόγια της Συνέλευσής μας.
<P>
Σε αυτή τη δήλωση συνεπώς, ο ενδεχόμενος ρόλος των εθνικών Κοινοβουλίων έχει εντελώς αποδυναμωθεί. Είχαμε συνείδηση βέβαια ότι εάν οι τροπολογίες μας είχαν εγκριθεί, δεν θα είχαν τροποποιήσει σε βάθος την αντιδημοκρατική φύση της Νομισματικής Ένωσης, ωστόσο η απόρριψη ενισχύει το μάθημα, ένα μάθημα που θα πρέπει να θυμάται η Γαλλική Εθνοσυνέλευση. Ποτέ το Ευρωπαϊκό Κοινοβούλιο δεν θα δεχτεί να δοθεί η παραμικρή αληθινή εξουσία στα εθνικά Κοινοβούλια της Ένωσης, γιατί στην πραγματικότητα επιθυμεί την πλήρη υποταγή τους, όπως και την υποταγή των εθνών που αντιπροσωπεύουν Ταυτόχρονα όμως ο έλεγχος δεν θα χαίρει της νομιμότητας των εθνικών Κοινοβουλίων, γιατί είναι πολύ μακριά από τους πολίτες. Κατ' αυτό τον τρόπο η ευρωπαϊκή Νομισματική Ένωση οικοδομείται με τέτοιο τρόπο ώστε ο κοινοβουλευτικός έλεγχος όσο νόμιμος και αν είναι, είναι αδύνατος. Προβλέπουμε πολύ δύσκολες μέρες για τη δημοκρατία εάν πράγματι το σύστημα λειτουργήσει με τη σημερινή του αντίληψη.

<SPEAKER ID=102 NAME="Πρόεδρος">
Κύριε Berthu, δεν συνηθίζω τα σχόλια βέβαια, αλλά πρέπει να σας πω ότι είχατε πραγματικά πολύ κασσανδρικό τόνο.

<SPEAKER ID=103 LANGUAGE="IT" NAME="Ripa di Meana">
Κύριε Πρόεδρε, ψήφισα κατά της έκθεσης αυτής γιατί επιβεβαιώνει την γραμμή του ευρωφανατισμού, γραμμή που τείνει μανιωδώς στον αποκλειστικό στόχο του ενιαίου νομίσματος, χωρίς να προσπαθεί να σχεδιάσει συγχρόνως μια κοινή οικονομική πολιτική. Η έκθεση δέχεται επιπλέον, για την μελλοντική Κεντρική Τράπεζα, έναν ρόλο ηγεμόνα, ένα καθεστώς έλλειψης πρόσβασης, που στερείται κάθε χαρακτήρα δημοκρατικού ελέγχου. Υποτασσόμενη σε όλα αυτά, η πλειοψηφία επιβεβαιώνει, δυστυχώς, έναν κατώτερο ρόλο για το Ευρωπαϊκό Κοινοβούλιο.

<SPEAKER ID=104 LANGUAGE="SV" NAME="Ahlqvist, Theorin και Wibe">
Καταψηφίσαμε σήμερα αυτήν την έκθεση. Αυτό το κάναμε για τους εξής κυρίως λόγους:
<P>
Η ΟΝΕ δεν θα οδηγήσει μόνο σε μια κοινή νομισματική πολιτική. Το περαιτέρω βήμα προς μία κοινή δημοσιονομική και φορολογική πολιτική θα γίνει υποχρεωτικά είτε το θέλουμε είτε όχι, αλλοιώς η νομισματική ένωση κινδυνεύει να καταρρεύσει λόγω προβλημάτων εξωτερικών σοκ, μικρής κινητικότητας της εργατικής δύναμης, κ. ά.Η μεταφορά του δικαιώματος επί των αποφάσεων για την νομισματική, δημοσιονομική και φορολογική πολιτική σε διευθυντές τραπέζης, που δεν καθαιρούνται, στην Φρανκφούρτη, από τους οποίους δεν μπορεί να ζητηθεί πολιτική ευθύνη είναι αποδυνάμωση της δημοκρατίας.
<P>
Η αυξημένη ομοσπονδοποιητική διακυβέρνηση των κρατών μελών της ΕΕ θα συνεπάγεται ότι οι πολιτικές αποφάσεις θα λαμβάνονται ολοένα και πιο μακρύτερα από τους πολίτες. Η δημοκρατία θα αποδυναμωθεί περαιτέρω στην Ευρώπη.-Η ΟΝΕ είναι ένα οικονομικό ριψοκίνδυνο πρόγραμμα. Στην καλύτερη περίπτωση οι θετικές επιπτώσεις θα είναι περιθωριακές, στην χειρότερη περίπτωση οι συνέπειες θα είναι σοβαρές. Αν το κοινό νόμισμα οδηγηθεί σε κρίση, τότε γνωρίζουμε εκ πείρας ότι θα τα πληρώσουν οι κοινωνικά αδύνατες ομάδες.-Το πρόγραμμα της ΟΝΕ δεν έχει πολιτικό έρεισμα μεταξύ των πολιτών σε πολλά κράτη μέλη της ΕΕ. Η δημοκρατία είναι πολύ σημαντική για να γίνεται αντικείμενο χειρισμών. Για να υλοποιηθεί ένα πολιτικό πρόγραμμα αυτού του είδους πρέπει να έχει στήριξη από την πλειοψηφία του λαού. Αν οι πολιτικά εκλεγμένοι αντιπρόσωποι επιμένουν και υλοποιήσουν ένα ριψοκίνδυνο πρόγραμμα που δεν έχει την στήριξη του λαού, τότε βλάπτεται σοβαρά η εμπιστοσύνη προς την δημοκρατία.
<SPEAKER ID=105 NAME="Bιbιar">
Από χθες διανύουμε μια ιστορική εβδομάδα. Η Οικονομική και Νομισματική Ένωση που έχει ξεκινήσει εδώ και τόσα χρόνια υλοποιείται πράγματι, εφόσον μόλις καθορίστηκε η πρώτη ομάδα των χωρών που καλούνται να συμμετάσχουν.
<P>
Μας δόθηκε η δυνατότητα να εξετάσουμε τα πλεονεκτήματα και τους περιορισμούς σχεδόν σε όλους τους τομείς, κατά τη διάρκεια των προηγούμενων μηνών και ετών. Υπάρχει ωστόσο ένα θέμα, στον οποίο επιθυμώ να επανέλθω τώρα, το οποίο προκάλεσε πολλές συζητήσεις πριν από δεκαπέντε μέρες.
<P>
Η προσεχής μετάβαση στο ευρώ προκαλεί ανησυχία, πράγματι, σε πολλούς οικονομικούς και πολιτικούς παράγοντες των ζωνών Αφρικής - Καραϊβικής - Ειρηνικού. Κατά την Συνέλευση Ίσης Εκπροσώπησης ΑΚΕ/ ΕΟΚ, το θέμα συζητήθηκε σε βάθος.
<P>
Ο ένας από τους κυριότερους φόβους της ανακατανομής των επιρροών σε αυτές τις ζώνες, αποτελεί το γεγονός ότι είναι προς ζημία της Ευρώπης και προς όφελος ενός διακυμαινόμενου δολαρίου. Υπάρχει επίσης ο φόβος των κοινωνικών εντάσεων, των εθνικών και πολιτικών επιπτώσεων, κυρίως όσον αφορά την Κεντρική Αφρική, σε ένα λιγότερο ή περισσότερο κοντινό μέλλον.
<P>
Η προσχώρηση στο ενιαίο νόμισμα δεν θα πρέπει να μας κάνει να ξεχνάμε τους εξωτερικούς μας οικονομικούς εταίρους. Μια καλύτερη ένταξη της Αφρικής και των ζωνών Καραϊβική/Ειρηνικός στην διεθνή οικονομία θα πρέπει να παραμείνει για μας ένας πρωταρχικός στόχος.
<P>
Η νομισματική συνεργασία θα πρέπει να διατηρηθεί έτσι όπως υφίσταται σήμερα, για την πραγματική καθιέρωση του ευρώ. Αυτή η αρχή που καθορίστηκε από τη Συνθήκη του Μάαστριχτ και τη Συνθήκη του Αμστερνταμ δεν θα πρέπει να τεθεί υπό αμφισβήτηση. Ωστόσο θα πρέπει να είμαστε προσεκτικοί δεδομένων των νομοθετικών ασαφειών των Συνθηκών. Για άλλη μια φορά το Κοινοβούλιο θα πρέπει να διαδραματίσει ένα σημαντικό ρόλο για τη διεθνή ισορροπία και την ανάπτυξη των τρίτων χωρών.
<P>
Συγκατατίθεμαι με την έκθεση von Wogau στο σύνολο των θεμάτων της. Δεν θα πρέπει όμως να αγνοήσουμε ότι η μελλοντική ζώνη ευρώ έχει τη δυνατότητα να συνεισφέρει στην ενίσχυση των οικονομιών των εταίρων μας και να μας δώσει τη δυνατότητα μεγαλύτερης πρόσβασης στη μεγάλη αγορά.

<SPEAKER ID=106 NAME="Cardona, Rosado Fernandes, Girγo Pereira">
Για πολλούς, μεταξύ των οποίων συμπεριλαμβανόμαστε και εμείς, η παρούσα έκθεση σηματοδοτεί την τελευταία θέση που καλείται να λάβει το Ευρωπαϊκό Κοινοβούλιο επί της ουσίας - και όχι σε βάθος - σχετικά με το θέμα του ενιαίου νομίσματος πριν από την επίσημη καθιέρωσή του. Προφανώς, ίσως αργότερα θα κληθούμε να γνωμοδοτήσουμε περαιτέρω επί του θέματος, αλλά τίποτα πλέον δεν θα είναι όπως παλιά. Εξ ου και το γεγονός ότι προσδίδουμε σε αυτή την έκθεση μια πολιτική σημασία πολύ μεγαλύτερη από αυτήν που καταρχάς αντικατοπτρίζει το περιεχόμενό του.
<P>
Συνεχίζουμε να εκφράζουμε επιφυλάξεις σχετικά με το "ευρώ, εδώ και τώρα», ιδίως σε ό, τι αφορά το δρόμο που επέλεξε η Ένωση, το να προσδοκά πρώτα και κύρια την επίτευξη της ονομαστικής σύγκλισης ανάμεσα στα κράτη μέλη, ενώ εμείς θα επιθυμούσαμε να είχε επιτευχθεί καταρχήν μια πραγματική σύγκλιση. Ειπώθηκε - μόλις σήμερα ακούστηκε εδώ μέσα - ότι η πραγματική σύγκλιση θα επέλθει στη συνέχεια, ως λογική συνέπεια. Και μόλις σήμερα ακούστηκε εδώ ότι το ενιαίο νόμισμα θα αποτελέσει την πανάκεια για όλα τα προβλήματα που μαστίζουν την ΕΕ, πρώτα και κύρια του προβλήματος της ανεργίας. Ρεαλιστές όντας, δεν συμφωνούμε!
<P>
Η υπό εξέταση έκθεση δεν είναι κακή αυτή καθεαυτή: ξεκινά από διαπιστώσεις που πράγματι αληθεύουν, αν και προσθέτει διάφορες κρίσεις και εκτιμήσεις που, κατά τη γνώμη μας, θα μπορούσαν να παραληφθούν· επικαλείται το πολιτικό κριτήριο για να προτείνει την ένταξη άλλων δύο χωρών στην "εμπροσθοφυλακή» του ευρώ, εισάγοντας έτσι μια έννοια ελαστικότητας όσον αφορά τη συμμόρφωση προς τα κριτήρια που καθορίζονται σε κάποια Συνθήκη, κάτι που δεν μπορεί παρά να μας χαροποιεί· και επισημαίνει τη μεταβίβαση κυριαρχίας από τα κράτη μέλη στο κοινοτικό σύνολο, για την ώρα σχετικά με θέματα νομισματικής πολιτικής, κάτι που εκλαμβάνουμε ως ένδειξη μιας πνευματικής και πολιτικής εντιμότητας που, επί σειρά ετών, πολλοί δεν μπόρεσαν ή δεν θέλησαν να επιδείξουν.
<P>
Έτσι, η υπερψήφιση της παρούσας έκθεσης θα ισοδυναμούσε με το να δηλώσουμε ότι ανέκαθεν συμφωνούσαμε με το δρόμο που διανύθηκε, από την αρχή μέχρι σήμερα, προς την κατεύθυνση της καθιέρωσης του ενιαίου νομίσματος, πράγμα που δεν είναι αλήθεια. Από την άλλη, η καταψήφιση αυτής της έκθεσης θα υπονοούσε ότι θέτουμε σε αμφισβήτηση τους κανόνες της δημοκρατίας, ότι δεν αναγνωρίζουμε τις προσπάθειες που κατεβλήθησαν από τόσους και τόσους, και συγκεκριμένα από τα διάφορα κράτη μέλη, και θα σήμαινε, τέλος, ότι δεν αποδεχόμαστε το πλεονέκτημα της αμφιβολίας. Επομένως, απείχαμε από την ψηφοφορία, χωρίς αυτό να σημαίνει ότι έχουμε έστω και την παραμικρή πρόθεση να αποκομίσουμε στο μέλλον πολιτικά και κομματικά οφέλη από τις δυσκολίες που, κατά τη γνώμη μας, πιθανώς θα αντιμετωπίοσουμε λόγω του ευρώ. Είναι προφανές ότι η υπόθεση αυτή είναι πολύ πιο σοβαρή... Αυτός είναι και ο λόγος γιατί η συγκεκριμένη μας αποχή εμπεριέχει από μόνη της μια επιπλέον τοποθέτηση. Μακάρι να κάνουμε λάθος!

<SPEAKER ID=107 NAME="Kirsten Jensen και Sindal">
Οι Δανοί σοσιαλδημοκράτες του Ευρωπαϊκού Κοινοβουλίου υπερψήφισαν σήμερα την έκθεση του Karl von Wogau επί της καθιέρωσης του κοινού νομίσματος. Η έκθεση συμπεραίνει ότι έντεκα κράτη μέλη: Βέλγιο, Γερμανία, Ισπανία, Γαλλία, Ιρλανδία, Ιταλία, Λουξεμβούργο, Ολλανδία, Αυστρία, Πορτογαλία και Φινλανδία, πληρούν τις απαραίτητες προϋποθέσεις συμμετοχής στην τρίτη φάση της ΟΝΕ και ότι οι συγκεκριμένες χώρες πρέπει να συμμετέχουν από την αρχή, την 1η Ιανουαρίου 1999. Η έκθεση της Επιτροπής "EURO 1999» αναγνωρίζει ότι οι 11 προαναφερθείσες χώρες πληρούν τις απαραίτητες προϋποθέσεις συμμετοχής στην τρίτη φάση της ΟΝΕ. Οι Δανοί σοσιαλδημοκράτες θεωρούν ότι οι 11 αυτές χώρες μπορούν να συμμετάσχουν στην τρίτη φάση και δεν επιθυμούν να εμποδίσουν τις εν λόγω χώρες να αναπτύξουν στενότερη συνεργασία μεταξύ τους. Η θέση αυτή συμφωνεί απόλυτα με τη θέση της κυβέρνησης.
<P>
Εξάλλου χαιρόμαστε και για τις ακόλουθες κεντρικές θέσεις:
<P>
Την ανάγκη δημοκρατικού ελέγχου της Ευρωπαϊκής Κεντρικής Τράπεζας. Είναι σημαντικό να εξασφαλιστεί η διαφάνεια στα θεσμικά όργανα της ΕΕ.-Η δια βίου κατάρτιση με αφετηρία ένα ενισχυμένο εκπαιδευτικό σύστημα είναι σημαντική για την καταπολέμηση της ανεργίας.-Η προτροπή της έκθεσης προς στο Συμβούλιο να υλοποιήσει τις δεσμεύσεις του για μια δραστήρια πολιτική απασχόλησης, η οποία υιοθετήθηκε κατά την έκτακτη Σύνοδο Κορυφής στο Λουξεμβούργο.Οι Δανοί σοσιαλδημοκράτες του Ευρωπαϊκού Κοινοβουλίου δεν στηρίζουν ορισμένα τμήματα της έκθεσης για τον συντονισμό των φορολογικών συστημάτων και συντελεστών. Υπογραμμίζουμε ότι οι τέσσερις επιφυλάξεις της Δανίας, μεταξύ των οποίων η επιφύλαξη για την τρίτη φάση της ΟΝΕ, δεν μεταβάλλονται.

<SPEAKER ID=108 NAME="Lindqvist (ELDR), Eriksson και Sjφstedt (GUE/NGL), Gahrton, Holm, Lindholm και Schφrling (V)">
Η ΟΝΕ είναι ένα συγκεντρωτικό πρόγραμμα υψηλού κινδύνου με ισχνό λαϊκό έρεισμα. Η ΟΝΕ δίνει προτεραιότητα στην σταθερότητα των τιμών και τον χαμηλό πληθωρισμό. Η ΟΝΕ δεν είναι ένας βελτιστοποιημένος νομισματικός χώρος και οι οικονομίες των διαφόρων κρατών μελών είναι υπερβολικά διαφορετικές για να υλοποιήσουν το κοινό νόμισμα. Ο κίνδυνος είναι μεγάλος να οδηγήσει η ΟΝΕ, με τον μονόπλευρο προσανατολισμό της στην καταπολέμηση του πληθωρισμού, σε αυξημένη ανεργία. Μπορεί να ενισχυθούν οι περιφερειακές διαφορές μεταξύ περιοχών με ανάπτυξη και περιοχών που αδειάζουν από πληθυσμό, με αυξημένες περιφερειακές ανισορροπίες ως επακόλουθο.
<P>
Η ΟΝΕ οδηγεί σε μια ισχυρή συγκεντρωποίηση και εξασθένηση της δημοκρατίας στην οικονομική, συναλλαγματική και νομισματική πολιτική, η οποία στην προέκτασή της μπορεί να συμπεριλάβει επίσης την φορολογική και δημοσιονομική πολιτική. Αυτό προκύπτει επίσης από την έκθεση στην οποία γίνεται λόγος περί "ενός ενισχυμένου συντονισμού των φορολογικών συστημάτων και συντελεστών».
<P>
Η ΟΝΕ αναφέρεται στην οικονομία, αλλά είναι, σε μεγάλο βαθμό, ένα πολιτικό πρόγραμμα που τείνει προς αυξημένη υπερεθνικότητα και συγκεντρωποίηση. Η ΟΝΕ αυξάνει τα ομοσπονδοποιητικά στοιχεία στην ΕΕ προς την κατεύθυνση της δημιουργίας κράτους - του κοινοτικού κράτους.
<P>
Η ΟΝΕ και το νέο νόμισμα, το Ευρώ, θα διοικούνται από την Ευρωπαϊκή Κεντρική Τράπεζα, ΕΚΤ. Η ΕΚΤ θα αποκτήσει μεγαλύτερη ανεξαρτησία και εξουσία από οποιαδήποτε άλλη τράπεζα στον κόσμο. Τα μέλη του διοικητικού συμβουλίου της ΕΚΤ, που εκλέγονται για 8 έτη και δεν μπορούν να καθαιρεθούν, θα αποκτήσουν μία υπερβολική επιρροή επί της νομισματικής πολιτικής, της πολιτικής των επιτοκίων και της υπόλοιπης οικονομικής πολιτικής που επηρεάζουν άμεσα ανθρώπους, περιφέρειες και έθνη. Ο δημοκρατικός έλεγχος είναι ισχνός.
<P>
Η Επιτροπή έχει υποβάλει μία σύσταση για την εισαγωγή του κοινού νομίσματος σε 11 κράτη μέλη την 1η Ιανουαρίου 1999. Αυτή είναι η επιλογή αυτών των κρατών. Η Βουλή της Σουηδίας αποφάσισε να μην συμμετέχει στην από την 1η Ιανουαρίου 1999 φάση της ΟΝΕ. Αυτή είναι μία συνετή απόφαση. Η ΟΝΕ πάσχει από τις ίδιες οικονομικές και δημοκρατικές ελλείψεις ανεξάρτητα από το πόσες χώρες είναι μέλη της νομισματικής ένωσης. Με υπόβαθρο τα προαναφερθέντα καταψηφίσαμε την έκθεση.

<SPEAKER ID=109 NAME="Lienemann">
Είμαι υπέρ του ενιαίου νομίσματος. Ψήφισα υπέρ του Μάαστριχτ. Λέω όχι στη μετάβαση στο ευρώ με τα σημερινά δεδομένα και όχι στην έκθεση του κ. von Wogau γιατί οι εγγυήσεις της δημοκρατίας και οι κοινωνικές εγγυήσεις δεν έχουν επιτευχθεί, γιατί η γενική ισορροπία που θεσπίστηκε στο Μάαστριχτ δεν έχει τηρηθεί.
<P>
Κατά τα σημερινά δεδομένα η μετάβαση στο ευρώ δεν οργανώνει τη μετάθεση της κυριαρχίας των Κρατών - εθνών προς τα ευρωπαϊκά δημοκρατικά όργανα, αλλά αποτελεί μια καθαυτή εγκατάλειψη της κυριαρχίας των λαών. Η νομισματική εξουσία μετατίθεται απόλυτα στην ΕΚΤ, που θα είναι η πιο ανεξάρτητη Τράπεζα στον κόσμο. Η ΕΚΤ αποκτά την εξουσία της από μια Συνθήκη. Η Ομοσπονδιακή Αμερικανική Τράπεζα ή η Bundesbank έχουν αποκτήσει την εξουσία τους από τους νόμους, γεγονός που δίνει τη δυνατότητα στους βουλευτές και στις κυβερνήσεις να τους τροποποιήσουν εύκολα, κάτι το οποίο παρέχει την εγγύηση ότι θα εισακουστούν στην περίπτωση που θα προκύψει κάποιο σοβαρό πρόβλημα. Δεν ισχύει το ίδιο στην περίπτωση της ΕΚΤ. Έχει πλήρη ελευθερία.
<P>
Η απουσία μιας ευρωπαϊκής οικονομικής κυβέρνησης επιδεινώνει την κατάσταση διότι η ΕΚΤ δεν θα βρίσκεται αντιμέτωπη με καμία νόμιμη εξουσία που να αντιπροσωπεύει το συμφέρον της Ευρωπαϊκής Ένωσης και συνεπώς δεν θα χρειαστεί να "πραγματοποιήσει την πολιτική της κυβέρνησης», όπως προβλέπεται σήμερα για την BUBA. Εξάλλου η έκθεση του κ. von Wogau δεν αναφέρει καν το Συμβούλιο του ευρώ, το οποίο θα ήταν ευχής έργο εάν μετατρέπετο σιγά- σιγά σ' αυτή την απαραίτητη οικονομική κυβέρνηση.
<P>
Σήμερα, προσφέρουμε το νομισματικό μας πεπρωμένο σε ένα όργανο ανεξέλεγκτο με αντιδημοκρατική εξουσία, ήδη αυτό είναι απαράδεκτο. Ωστόσο η κατάσταση επιδεινώνεται με το σύμφωνο σταθερότητας όπου καταγράφεται επίσημα το σύνολο των αποφασιστικών κριτηρίων μιας μακροοικονομικής πολιτικής, ενσωματώνοντας σε ένα μόνιμο κλοιό τις οικονομίες μας. Θα μπορούσαμε να συζητάμε όσο θέλουμε για το βάσιμο (θα έλεγα αντίθετα το αβάσιμο) των επιπέδων που συμφωνήθηκαν και των κινδύνων που επιβαρύνουν, τόσο την κοινωνική μας πρόνοια, όσο και τους μισθούς ή το μέλλον των δημοσίων υπηρεσιών. Αυτό είναι μέρος της φυσιολογικής συζήτησης που υπάρχει στη δημοκρατία. Ωστόσο στην περίπτωση αυτή το πιο σοβαρό είναι ότι αυτές οι παράμετροι, αυτές οι μακροοικονομικές επιλογές, τόσο σημαντικές για την απασχόληση και την καθημερινή μας ζωή δεν θα είναι πλέον υπό τη διαιτησία των κυβερνήσεων ή μιας ευρωπαϊκής κυβέρνησης, αλλά θα διεξάγονται σύμφωνα με τις περιστάσεις, τη βούληση των λαών κατά τις εκλογές. Θα είναι αμετάβλητες, θα έχουν αποφασιστεί μια για πάντα και θα επιβάλλονται μάλιστα με δρακόντια μέτρα, δεδομένου ότι σοβαρές κυρώσεις προβλέπονται για τις χώρες που ενδεχομένως θα έχουν κάνει παραβάσεις.
<P>
Πλέον οι νομισματικές και μακροοικονομικές επιλογές δεν υπάγονται στις πολιτικές διαιτησίες. Θα πληρώσουμε ακριβά αυτές τις προδοσίες των δημοκρατικών κατακτήσεων, που τόσο δύσκολα έχουν αποκτηθεί από εκείνους που χρειάστηκε να αντιτεθούν στο παρελθόν στις δυνάμεις του χρήματος και στους ισχυρούς, κατά την απαίτηση του κοινού συμφέροντος και της κυρίαρχης επιλογής των λαών. Επιπλέον, κατά την ψηφοφορία σχετικά με τη Συνθήκη του Μάαστριχτ η υλοποίηση της ΟΝΕ εγγραφόταν σε ένα πιο ευρύ πλαίσιο. Ταυτόχρονα με την οικοδόμηση του ενιαίου νομίσματος η πολιτική ένωση της Ευρώπης έπρεπε να διανύσει μια νέα φάση και η Δ.Δ. έπρεπε να πραγματοποιήσει αποφασιστικές θεσμικές προόδους - και η Συνθήκη του Αμστερνταμ "έτεκεν μυν». Η ΟΝΕ προχωρεί με έναν βεβιασμένο ρυθμό, η πολιτική Ευρώπη κουτσαίνει, η κοινωνική Ευρώπη παραμένει ένα φάντασμα.
<P>
Η προβλεπόμενη ισορροπία μεταξύ του νομισματικού-οικονομικού και του κοινωνικού τομέα δεν έχει επιτευχθεί. Ήδη εκείνη την εποχή το οξύ ζήτημα της ανεργίας και της αύξησης του πληθυσμού ανησυχούσε τα πνεύματα. Ο Jacques Delors είχε παρουσιάσει ένα λευκό βιβλίο για την ανάπτυξη και την απασχόληση, όπου προέβλεπε συγκεκριμένα την ανάκαμψη, χάρη σε ένα πρόγραμμα μεγάλων έργων, το οποίο δεν υλοποιήθηκε. Θέσπιζε μια εξέλιξη της φορολόγησης και των εισφορών βάσει της εξισορρόπησης της σχέσης εργασίακεφάλαιο, δεδομένου ότι το τελευταίο ήταν πάντοτε σε προνομιούχα θέση, αμοιβόμενο και ενοούμενο προς ζημία των μισθωτών και των παραγωγικών παραγόντων.
<P>
Εν συντομία ούτε η εσωτερική ώθηση, ούτε μια πιο δίκαιη φορολόγηση δεν έδωσαν τη δυνατότητα στην ανεργία να μειωθεί. Φοβόμαστε μάλιστα ότι το σύνολο των οικονομικών πολιτικών με το σύμφωνο σταθερότητας και η ανικανότητα δράσης στο επίπεδο του νομίσματος θα επηρεάσουν με πολλούς τρόπους την ανταγωνιστικότητα: δηλαδή τα επίπεδα των μισθών θα μειωθούν - όπως άλλωστε συμβαίνει ήδη σε πολλές περιπτώσεις.
<P>
Οι ίδιες τάσεις του ντάμπινγκ φανερώνονται και στη φορολόγηση, αφήνοντας να αιωρούνται τεράστιοι κίνδυνοι για τις χρηματοδοτήσεις της κοινωνικής πρόνοιας ή της δημόσιας δράσης. Στην περίπτωση αυτή η εναρμόνιση διαφαίνεται λίγο έως πολύ στον ορίζοντα. Όσον αφορά τον κοινωνικό τομέα, η προστασία των μισθωτών ή των πιο χαμηλών στρωμάτων, καμία συγκεκριμένη σημαντική σύγκλιση δεν προβλέπεται. Η κοινωνική Ευρώπη είναι η Ευρώπη των απόντων, όπως συνέβη στην Vilvorde, όπως επίσης δυστυχώς μερικές φορές και η ορθοδοξία του ανταγωνισμού με οποιοδήποτε κόστος δημιουργεί ανεργία και κοινωνική οπισθοδρόμηση. Αυτό δεν μπορεί να συνεχιστεί.
<P>
Συνεπώς όσον αφορά το πολιτικό και κοινωνικό ζήτημα, οι υποσχέσεις του Μάαστριχτ δεν τηρήθηκαν. Το ευρώ θα πρέπει να πραγματοποιηθεί, αλλά για να πετύχει πρέπει να αρνηθούμε το σύμφωνο σταθερότητας και επειγόντως να καταρτιστεί ένα νέο σύμφωνο που να θεσπίσει μια ευρωπαϊκή οικονομική κυβέρνηση ενισχύοντας τα δημοκρατικά όργανα και τη συνοχή της ΕΕ, εναρμονίζοντας τα κριτήρια της κοινωνικής σύγκλισης προς τα πάνω.
<P>
Σήμερα η ΟΝΕ αποδυναμώνει την πολιτική και κοινωνική Ευρώπη. Πρέπει να επανορθωθεί η ισορροπία, ώστε αυτοί οι τρεις πυλώνες της ευρωπαϊκής οικοδόμησης να πραγματοποιηθούν ταυτόχρονα.

<SPEAKER ID=110 NAME="Lukas">
Οι βουλευτές Raschhofer, Hager, Linser και Lukas μπέρδεψαν την πρόταση τροπολογίας 11 με το άρθρο 11 λόγω της κακής μετάφρασης. Εμείς σκοπεύαμε να εγκρίνουμε την πρόταση τροπολογίας 11. Την καταψηφίσαμε κατά λάθος.
<P>
Η κυρία Raschhofer και ο κύριος Lukas σκόπευαν εξάλλου να εγκρίνουν το άρθρο 12.

<SPEAKER ID=111 NAME="Pinel">
Με την καθιέρωση της Οικονομικής και Νομισματικής Ένωσης ζούμε μια λυπηρή ιστορική στιγμή μεγάλης σημασίας. Η ΟΝΕ σήμανε το τέλος της κυριαρχίας και της ανεξαρτησίας των εθνών μας. Αυτή την κυριαρχία δεν την κατέχουμε, είμαστε απλώς οι θεματοφύλακές της: την κληρονομήσαμε από τους πατεράδες μας και ωφείλουμε να τη μεταδώσουμε ακέραια στα παιδιά μας.
<P>
Πέρα από την εξαφάνιση του φράγκου, η ΟΝΕ σημαίνει επίσης το τέλος της πολιτικής της συνεργασίας μεταξύ της Γαλλίας και της Αφρικής και υπάρχει φόβος ότι αυτή η απώλεια θα αναπληρωθεί από μια ομοσπονδιακή Ευρώπη. Σημαίνει επίσης το τέλος πολλών δεκαετιών σχέσεων, μερικές φορές αδέξιων, που ήταν όμως έμπλεοι μεγάλου πλούτου και ανθρώπινης ζεστασιάς.
<P>
Όπως υπογραμμίζει και η Dominique Souchet, ο θάνατος του φράγκου καταφέρνει και ένα μοιραίο πλήγμα στο φράγκο CFA, άρα το τέλος του φράγκου σημαίνει επίσης μοιραίο πλήγμα για ολόκληρη την γαλλόφωνη Αφρική. Με το να αποδεχτούν την ΟΝΕ, ο Γάλλος πρωθυπουργός και ο Γάλλος Πρόεδρος επωμίζονται ενώπιον της Ιστορίας την συντριπτική ευθύνη της εγκατάλειψης της γαλλόφωνης Αφρικής.
<P>
Η Ευρώπη του ενιαίου νομίσματος είναι μια Ευρώπη του εμπορικού εγωισμού, η οποία αγνοεί και περιφρονεί την Αφρική, τη στιγμή που όφελος της Γαλλίας και της Ευρώπης είναι να βοηθήσουν την αφρικανική ήπειρο να αναπτυχθεί και να της επιτρέψουν κατ' αυτό τον τρόπο να προσφέρει σε όλα της τα παιδιά τη δυνατότητα να ζήσουν.
<P>
Αυτή η Ευρώπη του χρήματος που περιφρονεί τα έθνη και τους ανθρώπους δεν είναι η δική μας Ευρώπη.

<SPEAKER ID=112 NAME="Rovsing">
Η έκθεση von Wogau συνιστά στο Κοινοβούλιο να ψηφίσει τη σύσταση της Επιτροπής σύμφωνα με την οποία η τρίτη φάση θα εφαρμοστεί την 1η Ιανουαρίου 1999 με 11 κράτη μέλη. Η οικονομική ανάπτυξη της Ευρώπης τα τελευταία χρόνια έδειξε ότι είναι δυνατό για τις ευρωπαϊκές χώρες να σταθεροποιήσουν τις οικονομίες τους. Τα επιτόκια είναι χαμηλά, ο πληθωρισμός χαμηλός και σταθερός και το επίπεδο της ανεργίας σε πολλές χώρες έχει αρχίσει να μειώνεται. Αυτή η σταθεροποίηση θα δείξει συν τω χρόνω ότι είναι σημαντική για την ευημερία και συνεπώς για την ειρήνη στην Ευρώπη. Με ένα κοινό νόμισμα και μία ευρωπαϊκή κεντρική τράπεζα θα εξασφαλιστούν τα θεμέλια για περαιτέρω οικονομική πρόοδο. Οι συναλλαγματικές δαπάνες των επιχειρήσεων θα πέσουν βέβαια, και το επίπεδο των τιμών θα γίνει πολύ πιο διαφανές. Όλα προς μεγάλο όφελος τόσο των επιχειρήσεων όσο και των καταναλωτών της Ευρώπης. Συντάσσομαι με την παράγραφο της έκθεσης όπου οι μεγάλες ποσοστώσεις χρέους των χωρών θα συνεχίσουν να μειώνονται, και δίνω στην έκθεση την πλήρη στήριξή μου.

<SPEAKER ID=113 NAME="Souchet">
Η έκθεση πρωτοβουλίας που παρουσίασε ο κ. von Wogau δεν έχει, από ό, τι φαίνεται άλλη φιλοδοξία από το να είναι μια πιστή ηχώ της θέσης της Επιτροπής, καλώντας μας να διαδραματίσουμε ήσυχα και εί δυνατόν με χαρά ένα ρόλο αίθουσας ηχογράφησης με το σκοπό του: "Να είστε χαρούμενοι γιατί σε λίγο θα κυκλoφορεί το ίδιο νόμισμα από την Ιρλανδία μέχρι το Αιγαίο...»
<P>
Μας διαβεβαιώνουν ότι το ευρώ θα είναι σταθερό, δυνατό, ότι θα δημιουργήσει θέσεις εργασίας και ότι θα ενισχύσει και τη σταθερότητα των τιμών. Κολυμπούμε σε μια ευφορία κατά παραγγελία. Όλα τα πραγματικά προβλήματα που τίθενται με τη μετάβαση στο ευρώ αγνοούνται επιμελώς. Το μόνο που μετρά είναι "να δοθεί η κυριαρχία στην Ευρωπαϊκή Κεντρική Τράπεζα όσον αφορά τη νομισματική πολιτική, από την 1η Ιανουαρίου 1999» και να "εφαρμοστούν άμεσα οι διατάξεις του Συμφώνου Σταθερότητας και Ανάπτυξης».
<P>
Μεταξύ των ξεχασμένων προβλημάτων, υπάρχει συγκεκριμένα μια προνομοιακή σχέση όσον αφορά την ανάπτυξη: εκείνη που συνδέει τη Γαλλία με τις χώρες της ζώνης όπου υφίσταται το φράγκο.
<P>
Η ζώνη όπου υφίσταται το φράγκο αποτελεί έναν σημαντικό παράγοντα ανάπτυξης, κυρίως γιατί ευνοεί, στο πλαίσιο μιας περιόδου νομισματικής σταθερότητας, τις άμεσες ευρωπαϊκές επενδύσεις και διευκολύνει την πρόσβαση των αφρικανικών χωρών στην αγορά των ευρωπαϊκών κεφαλαίων.
<P>
Τι επιπτώσεις θα έχει η μετάβαση στο ευρώ για το μέλλον της ζώνης όπου υφίσταται το φράγκο; Πρόκειται για ένα σοβαρό πρόβλημα που θα πρέπει να εξεταστεί βάσει αυστηρών οικονομικών και χρηματοδοτικών προκαταρκτικών και υποχρεωτικών μελετών, και όχι βάσει εκκλήσεων επί της αρχής ή επί της ιδεολογικής φύσης του προβλήματος.
<P>
Πού βρίσκονται αυτές οι μελέτες; Διαπιστώνοντας την απουσία τους ζήτησα να προστεθεί αυτό το θέμα στην έκθεση Rocard, και το Κοινοβούλιο συμφώνησε. Είναι αφύσικο πράγματι το γεγονός ότι μόνο το Διεθνές Νομισματικό Ίδρυμα επέστησε την προσοχή, συγκεκριμένα σε ορισμένους κινδύνους που συνεπάγονται τη μετάβαση στο ευρώ και που αφορούν την ανταγωνιστικότητα των ενδιαφερομένων αφρικανικών χωρών.
<P>
Το επίσημο δόγμα είναι ότι στη ζώνη όπου υφίσταται το φράγκο, αποτέλεσμα μιας συμφωνίας επί του προϋπολογισμού και όχι μιας νομισματικής συμφωνίας, δεν θα ζημειωθεί από τη μετάβαση στο ευρώ. Είναι άραγε τόσο σίγουρο αυτό; Πώς η ζώνη όπου υφίσταται το φράγκο θα παραμείνει όπως έχει, τη στιγμή που το γαλλικό φράγκο, εθνικό νόμισμα αναφοράς θα έχει εξαφανιστεί; Πώς θα γίνει η διαχείριση της συναλλαγματικής ισοτιμίας του φράγκου σε σχέση με το ευρώ; Εφόσον ρυθμίζεται από τον γαλλικό προϋπολογισμό, η ζώνη αυτή, μας λένε, ότι δεν θα είναι ζώνη ευρώ. Πώς όμως θα διατηρηθεί ένα διμερές πλαίσιο, τη στιγμή που η ίδια η Γαλλία θα έχει μετατεθεί σε ένα πολυμερές πλαίσιο;
<P>
Ορισμένοι εταίροι της Γαλλίας, όπως η Γερμανία θεωρούν ότι η αρμοδιότητα αυτών των νομισματικών συμφωνιών θα πρέπει να μετατεθεί σε ευρωπαϊκό επίπεδο. Έχοντας αρνηθεί αυτή την εξήγηση, φαίνεται ότι η γαλλική κυβέρνηση, εάν βασιστώ τουλάχιστον στις δηλώσεις του κ. Strauss-Kahn, στις 25 Μαρτίου, ενώπιον της Επιτροπής Εξωτερικών Υποθέσεων της γαλλικής Εθνοσυνέλευσης, αισθάνεται υποχρεωμένη να δεχτεί τον καταμερισμό αυτής της διαχείρισης, ενώ η Γαλλία θα κρατήσει την κοινή διαχείριση των συμφωνιών, ωστόσο η γνώμη των Ευρωπαίων εταίρων της θα είναι απαραίτητη σε περίπτωση τροποποίησης της ισοτιμίας του φράγκου ή της ένταξης νέων μελών σε αυτή τη ζώνη.
<P>
Τι εγγυήσεις σταθερότητας θα μπορέσει να δώσει στις αφρικανικές χώρες αυτή η διαχείριση της ζώνης όπου υφίσταται το φράγκο; Μήπως κινδυνεύει να καταλήξει, κάποια στιγμή, σε σοβαρές διαφορές στο πλαίσιο του Συμβουλίου του ευρώ, που θα έχουν ως αποτέλεσμα τη σημαντική αβεβαιότητα όσον αφορά τις συναλλαγματικές ισοτιμίες των χωρών της ζώνης όπου υφίσταται το φράγκο, για τον προσδιορισμό της καθιέρωσής τους. Επίσης, όσον αφορά την επιβίωση της ίδιας της ζώνης, εάν ένα από τα κράτη μέλη της Νομισματικής Ένωσης είχε στο νου του να τη θεωρήσει ως παράγοντα αστάθειας που θα μπορούσε να έχει επιπτώσεις στη διαχείριση του ενιαίου νομίσματος, ακόμη και αν το νομισματικό κόστος είναι σχετικά χαμηλό; Υπάρχει λοιπόν ένα στοιχείο αβεβαιότητας και διαταραχής που κινδυνεύει να επιβαρύνει σοβαρά το οικονομικό και κοινωνικό μέλλον των εταίρων χωρών, οι οποίες είχαν βασιστεί μέχρι τώρα σε μια παράλληλη ανάπτυξη σε στενή συνεργασία με την Γαλλία και την Ευρώπη.

<SPEAKER ID=114 NAME="Spiers">
Δεν μπορώ να υποστηρίξω την έκθεση von Wogau. Καλωσορίζει την εισαγωγή του ενιαίου ευρωπαϊκού νομίσματος. Δεν νομίζω τα νομίσματα έντεκα διαφορετικών οικονομιών να μπορούν να ενοποιηθούν χωρίς ούτε ύφεση και ανεργία στις λιγότερο ανταγωνιστικές χώρες ή μεγάλη αύξηση των πολιτικών και οικονομικών εξουσιών της Ευρωπαϊκής Ένωσης. Η τάση αυτή προς την πολιτική ένωση είναι φυσικά ο λόγος που πολλοί υποστηρίζουν το ενιαίο νόμισμα, αλλά δεν πιστεύω ότι η τεράστια αύξηση των εξουσιών και του προϋπολογισμού της Ευρωπαϊκής Ένωσης έχει τη συγκατάθεση του κοινού. Δεν νομίζω ότι η εξουσία μπορεί να υπόκειται σε επαρκή δημοκρατικό έλεγχο σε μια περιοχή τόσο μεγάλη και διαφορετική όσο αυτή που οραματιζόμαστε.
<P>
Η έκθεση του Ευρωπαϊκού Νομισματικού Ινστιτούτου αφήνει να εννοηθεί ότι οι ένδεκα οικονομίες που έχουν επιλεγεί, συγκλίνουν πραγματικά. Υπάρχει πραγματικά εντυπωσιακός βαθμός σύγκλισης αλλά η απόφαση να ξεκινήσει η ΟΝΕ με έντεκα μέλη είναι καθαρά πολιτική, ούτε τεχνική, ούτε αντικειμενική. Κανένας δεν μπορεί να αμφισβητήσει ότι η Σουηδία θα ήθελε να συμμετάσχει, όπως θα το παραδέχονταν. Αν η Ιταλία είχε ανακοινώσει ότι δεν επιθυμούσε να συμμετάσχει, είναι απίθανο να ανακοινώνονταν ότι η Συνθήκη του Μάαστριχτ, απαιτούσε νομικά τη συμμετοχή της.
<P>
Το πρόγραμμα του ενιαίου νομίσματος κινείται από την πολιτική και έχει σχεδιασθεί προκειμένου να καταλήξει στη πολιτική ένωση. Δεν θεωρώ ότι η κατάληξη αυτή είναι επιθυμητή. Ούτε δικαιολογώ τον πόνο που θα προκαλέσει όλο αυτό το ταξίδι.

<SPEAKER ID=115 NAME="Torres Marques">
Ψήφισα υπέρ της έκθεσης με θέμα την καθιέρωση του ενιαίου νομίσματος, εκφράζοντας την ικανοποίησή μου για τις προόδους προς την κατεύθυνση της σύγκλισης που σημείωσαν τα κράτη μέλη της ΕΕ, ενόψει της εκκίνησης της τρίτης φάσης της ΟΝΕ, επιτυγχάνοντας χαμηλά ποσοστά πληθωρισμού, χαμηλά μακροπρόθεσμα επιτόκια, μικρή ψαλίδα συναλλαγματικών διακυμάνσεων και μια σαφή παγίωση των κρατικών προϋπολογισμών.
<P>
Ειδικότερα, εκφράζω την ικανοποίησή μου για το γεγονός ότι η χώρα μου, χάρη σε ένα σύνολο ορθών οικονομικών πολιτικών που ακολούθησαν οι Πορτογάλοι κυβερνητικοί υπεύθυνοι, κατάφερε να πληροί όλα τα απαραίτητα κριτήρια σύγκλισης ώστε να προσχωρήσει στην τρίτη φάση της ΟΝΕ την 1η Ιανουαρίου 1999. Η συγκεκριμένη πρόοδος επιτεύχθηκε δίχως αύξηση των φορολογικών επιβαρύνσεων, με αισθητή άνοδο τόσο των δημοσίων όσο και των ιδιωτικών επενδύσεων, κυρίως χάρη στις ενισχύσεις από τα κοινοτικά ταμεία, και με σημαντική αύξηση του ποσοστού των κοινωνικών δαπανών στο πλαίσιο του κρατικού προϋπολογισμού.
<P>
Απευθύνω τα συγχαρητήριά μου στην κοινοβουλευτική Ομάδα του ΕΣΚ επειδή επιτύχαμε τη διαγραφή, από το κείμενο της παρούσας έκθεσης, της έκκλησης για άμεση εφαρμογή του Συμφώνου Σταθερότητας και Ανάπτυξης, μιας και η εν λόγω έκκληση θα μπορούσε να εκληφθεί από μεριάς των Ευρωπαίων πολιτών ως ένα αρνητικό σημάδι όσον αφορά το ευρώ.

<SPEAKER ID=116 NAME="Virrankoski και Vδyrynen">
Η ΟΝΕ είναι ένα συγκεντρωτικό πρόγραμμα υψηλού κινδύνου με ισχνό λαϊκό έρεισμα. Η ΟΝΕ δίνει προτεραιότητα στην σταθερότητα των τιμών και τον χαμηλό πληθωρισμό. Η ΟΝΕ δεν είναι ένας βελτιστοποιημένος νομισματικός χώρος και οι οικονομίες των διαφόρων κρατών μελών είναι υπερβολικά διαφορετικές για να υλοποιηθεί το κοινό νόμισμα. Ο κίνδυνος είναι μεγάλος να οδηγήσει η ΟΝΕ, με τον μονόπλευρο προσανατολισμό της στην καταπολέμηση του πληθωρισμού, σε αυξημένη ανεργία. Μπορεί να ενισχυθούν οι περιφερειακές διαφορές μεταξύ περιοχών με ανάπτυξη και περιοχών που αδειάζουν από πληθυσμό, με αυξημένες περιφερειακές ανισορροπίες ως επακόλουθο.
<P>
Η ΟΝΕ οδηγεί σε μια ισχυρή συγκεντρωποίηση και εξασθένιση της δημοκρατίας στην οικονομική, συναλλαγματική και νομισματική πολιτική, η οποία στην προέκτασή της μπορεί να συμπεριλάβει επίσης την φορολογική και δημοσιονομική πολιτική. Αυτό προκύπτει επίσης από την έκθεση όπου γίνεται λόγος περί "ενός ενισχυμένου συντονισμού των φορολογικών συστημάτων και συντελεστών».
<P>
Η ΟΝΕ αναφέρεται στην οικονομία, αλλά είναι σε μεγάλο βαθμό ένα πολιτικό πρόγραμμα που τείνει προς αυξημένη υπερεθνικότητα και συγκεντρωποίηση. Η ΟΝΕ αυξάνει τα ομοσπονδοποιητικά στοιχεία στην ΕΕ προς την κατεύθυνση της δημιουργίας κράτους - του κοινοτικού κράτους.
<P>
Η ΟΝΕ και το νέο νόμισμα, το Ευρώ, θα διοικούνται από την Ευρωπαϊκή Κεντρική Τράπεζα, ΕΚΤ. Η ΕΚΤ θα αποκτήσει μεγαλύτερη ανεξαρτησία και εξουσία από οποιαδήποτε άλλη τράπεζα στον κόσμο. Τα μέλη του διοικητικού συμβουλίου της ΕΚΤ, που εκλέγονται για 8 έτη και δεν μπορούν να καθαιρεθούν, θα αποκτήσουν μία υπερβολική επιρροή επί της νομισματικής πολιτικής, της πολιτικής των επιτοκίων και της υπόλοιπης οικονομικής πολιτικής που επηρεάζουν άμεσα ανθρώπους, περιφέρειες και έθνη. Ο δημοκρατικός έλεγχος είναι ισχνός.
<P>
επί της σύστασης Desama (A4-0140/98)
<SPEAKER ID=117 NAME="Bernardini">
Σήμερα θα πρέπει να γνωμοδοτήσουμε για την κοινή θέση του Συμβουλίου που αφορά τους κοινούς κανόνες για την εσωτερική αγορά του φυσικού αερίου. Με την ψηφοφορία μας θα εγκρίνουμε το σύνολο των ρυθμίσεων που αποσκοπούν στην καθιέρωση της εσωτερικής αγοράς στον τομέα της ενέργειας.
<P>
Έχοντας υπόψη την οδηγία για την ηλεκτρική ενέργεια, η αγορά αερίου θα πρέπει να είναι προσηλωμένη στις ίδιες μεγάλες αρχές (πρόσβαση στο δίκτυο, επικουρικότητα, αμοιβαιότητα....).
<P>
Επιθυμώ να συγχαρώ τον εισηγητή και συνάδελφό μας, κ. Claude Desama. Επιτρέψτε μου ωστόσο να επιμείνω σε μια ισχυρή ιδέα: τη σταδιακή και ελεγχόμενη ελευθέρωση της αγοράς. Δεν μπορούμε να δεχτούμε από τη μία μέρα στην άλλη την ελευθέρωση μιας αγοράς, η οποία είναι τόσο ευαίσθητη στον ανταγωνισμό, εν ονόματι του συμφέροντος των καταναλωτών. Δεν αρνούμαστε αυτή την ελευθέρωση. Θέλουμε μόνο μια περίοδο προσαρμογής για τους επιχειρηματίες. Θέλουμε να αποφύγουμε μια άναρχη κατάσταση που να θέτει υπό αμφισβήτηση τις αρχές της δημόσιας υπηρεσίας διανομής.
<P>
Δεν τίθεται θέμα για εμάς να υπερασπιστούμε τα μονοπώλια, αλλά να υπερασπιστούμε το συμφέρον του πολίτη όσον αφορά το δικαίωμα πρόσβασής του στις υπηρεσίες κοινής ωφέλειας, και κυρίως το δικαίωμα πρόσβασης του πολίτη στους κανόνες που διέπουν αυτές τις υπηρεσίες.
<P>
Τέλος, σκέφτομαι επίσης το προσωπικό αυτών των επιχειρήσεων, το οποίο και συγχαίρω, και εύχομαι ότι θα είμαστε σε θέση να τους καθυσηχάσουμε όσον αφορά τους φόβους που συνεπάγονται της ελευθέρωσης της αγοράς.
<P>
Η κοινή θέση του Συμβουλίου συνιστά έναν καλό συμβιβασμό. Θα πρέπει να αρκεστούμε σε αυτό και να μην υποκύψουμε στον "αχαλίνωτο φιλελευθερισμό».

<SPEAKER ID=118 NAME="Kirsten Jensen και Sindal">
Οι Δανοί σοσιαλδημοκράτες υπερψήφισαν σήμερα την έκθεση Claude Desama. Ψηφίσαμε κατά αυτόν τον τρόπο βάσει του σκεπτικού ότι μια συνολική οδηγία για την αγορά φυσικού αερίου είναι επιθυμητή. Η συμφωνία που τώρα ισχύει είναι μια συμφωνία κατόπιν συμβιβασμού μεταξύ των κρατών μελών, και τη θεωρούμε την καλύτερη δυνατή συμφωνία που θα μπορούσε να επιτευχθεί δεδομένης της μεγάλης αντιγνωμίας που επικρατούσε. Επιπροσθέτως το Ευρωπαϊκό Κοινοβούλιο είχε μεγάλη επιρροή επί της παρούσας πρότασης της Επιτροπής. Η πρόταση της Επιτροπής εμφανίζει μια έλλειψη, ότι δεν προτείνεται ένα χρονικό πλαίσιο επανεξέτασης της εφαρμογής της οδηγίας. Ως εκ τούτου, είναι θαυμάσιο το ότι υποβλήθηκε μια τροπολογία σύμφωνα με την οποία η Επιτροπή θα πρέπει να προβεί σε επανεξέταση τρία χρόνια μετά την έγκριση της οδηγίας.

<SPEAKER ID=119 NAME="Lindqvist">
Για να μπορούν να ισχυροποιηθούν και να αναπτυχθούν οι περισσότερο φιλικές προς το περιβάλλον, βιώσιμες και ανανεώσιμες μορφές ενέργειας, όπως η βιοενέργεια, το βιοαέριο, η αιολική και ηλιακή ενέργεια, πρέπει η ανάπτυξη του φυσικού αερίου να γίνει με μεγάλη εγκράτεια.
<P>
επί της σύστασης Bloch von Blottnitz (Α4-0143/98)
<SPEAKER ID=120 NAME="des Places">
Το Πρόγραμμα Altener II είναι συμπληρωματικό του προγράμματος-πλαισίου έρευνας και ανάπτυξης, και έχει προωθηθεί από την Επιτροπή, και που προσφέρει τη δυνατότητα μέσω των προγραμμάτων Joule και Thermie, να χρηματοδοτούνται οι δράσεις της έρευνας και της ανάπτυξης, οι δράσεις επίδειξης (Thermie) και οι δράσεις μεταφοράς των τεχνολογιών (δράσεις παρακολούθησης).
<P>
Το πρόγραμμα Altener II τοποθετείται έρχεται λοιπόν σαν συνέχεια των δράσεων που υλοποιούνται στο πλαίσιο του προγράμματος-πλαισίου και αποσκοπεί στη διευκόλυνση της έμπρακτης προώθησης των δράσεων αυτών στην αγορά, αυξάνοντας την εμπιστοσύνη των χρηστών έναντι των τεχνολογιών των ανανεώσιμων μορφών ενέργειας. Αυτό το πρόγραμμα δεν απευθύνεται λοιπόν ομοιόμορφα σε όλες τις ανανεώσιμες μορφές ενέργειας, αλλά κατεξοχήν στις τεχνολογίες που έχουν αποκτήσει την απαραίτητη ωριμότητα ώστε η χρήση τους να αξιοποιηθεί στις αγορές.
<P>
Τον περασμένο Φεβρουάριο, κατά την ψηφοφορία της έκθεσης Hautala σχετικά με την ποιότητα των καυσίμων, η Ομάδα μας ψήφισε υπέρ της θέσπισης περιβαλλοντικών διατάξεων που συνεπάγονται τη χρήση των βιοκαυσίμων. Αυτό το πρόγραμμα Altener II θα πρέπει λοιπόν να συμπεριλαμβάνει τα βιοκαύσιμα στις ανανεώσιμες πηγές ενέργειας και είμαστε ικανοποιημένοι για αυτή την πρωτοβουλία της Επιτροπής.
<P>
Ωστόσο, υπό την έννοια της συνοχής, έχουμε πολλά ερωτήματα. Πράγματι, στο πλαίσιο της Ατζέντας 2000, κανένα ειδικό μέτρο που να επιτρέπει την ανάπτυξη των βιοκαυσίμων δεν έχει ληφθεί. Αντίθετα, η Επιτροπή προτείνει, στη μεταρρύθμιση της ΚΟΑ "μεγάλες καλλιέργειες¨», ένα υποχρεωτικό ποσοστό γαιών υπό αγρανάπαυση της τάξης του 0 % όπως και μια εξίσωση των ενισχύσεων που παρέχονται στους ελαιούχους σπόρους με αυτές που χορηγούνται στα σιτηρά, με αφορμή τόσο τις συμφωνίες του Blair House που περιορίζουν τη βιοτεχνική αγρανάπαυση, όσο και ενός ενδεχόμενου μελλοντικού κέρδους αποδοτικότητας στην παραγωγή των ελαιούχων σπόρων, χρησιμοποιώντας βεβαίως σπόρους γενετικά τροποποιημένους. Ζητούμε λοιπόν, σε αυτό το σημείο, η Επιτροπή να λάβει ειδικά μέτρα που να δώσουν τη δυνατότητα να χρησιμοποιηθούν γεωργικά προϊόντα για χρήση μη βιομηχανική, και συγκεκριμένα υπό την έννοια των ανανεώσιμων πηγών ενέργειας.
<P>
Σε ό, τι αφορά τη συνέπεια της Επιτροπής, προκύπτουν ερωτήματα, όταν μαθαίνουμε ότι επιτίθεται σε ένα κράτος μέλος (στην προκειμένη περίπτωση τη Γαλλία), τη στιγμή που, για να ενθαρρύνει τη χρήση των βιοκαυσίμων προς όφελος του περιβάλλοντος, η Γαλλία παρέχει κίνητρα μέσω της τμηματικής μείωσης της φορολόγησης.
<P>
Εν κατακλείδι, ζητούμε συνέπεια από την Επιτροπή, τόσο σε αυτό το θέμα όσο και σε πολλά άλλα. Ορισμένες δράσεις που δρομολογούνται από τις διάφορες Γενικές Διευθύνσεις της, αντιτάσσονται και αναιρούν οι μεν τις δε. Στην συγκεκριμένη περίπτωση, η Επιτροπή προβλέπει την προώθηση ενός προγράμματος που ευνοεί τις ανανεώσιμες μορφές ενέργειας εμποδίζοντας τα κράτη μέλη να λάβουν φορολογικά μέτρα που ενεθάρρυναν τη χρήση των ανανεώσιμων πηγών ενέργειας, καταργώντας όλες τις προσπάθειες που έχουν επιτευχθεί από τους Ευρωπαίους αγρότες στο θέμα των καυσίμων.
<P>
επί της έκθεσης Castagnetti (A4-0135/98)
<SPEAKER ID=121 NAME="Bernardini">
Δεν μπορούμε παρά να είμαστε ικανοποιημένοι για την πρόταση της Επιτροπής σχετικά με το περιεχόμενο των συστημάτων και των μηχανισμών επαγγελματικής κατάρτισης των κρατών μελών. Πρόκειται για μια νέα προοπτική σκέψης για την καταπολέμηση της ανεργίας που χτυπά κυρίως τους νέους.
<P>
Συγκατατίθεμαι απόλυτα με την πρωτοβουλία ευρωπαϊκής προώθησης, που δίνει τη δυνατότητα στους νέους να παρακολουθήσουν εναλλασσόμενες περιόδους κατάρτισης σε άλλα κράτη μέλη. Αυτή η εμπειρία, η οποία έχει αποδειχτεί καρποφόρα στο επίπεδο της πανεπιστημιακής εκπαίδευσης με το πρόγραμμα Erasmus, θα πρέπει να βασίζεται στη στενή συνεργασία μεταξύ του ιδρύματος (ή του οργανισμού) κατάρτισης και του "εταίρου φιλοξενίας».
<P>
Ο εισηγητής μας ορθά αναφέρεται στη δημιουργία - στο πλαίσιο του προγράμματος Lιonardo - ενός «παιδαγωγικού συμβούλου» Ας δώσουμε λοιπόν τα μέσα για τη δημιουργία του. Ας αρχίσουμε χωρίς καθυστέρηση τα πιλοτικά προγράμματα. Εκατομμύρια νέοι παραμένουν ευαίσθητοι στην εκμάθηση. Πρέπει να τους ανοίξουμε τον ευρωπαϊκό ορίζοντα, να τους δώσουμε τη δυνατότητα μιας καρποφόρας ανταλλαγής εμπειριών.
<P>
Τέλος ας μην ξεχνάμε τους πιο σημαντικούς ενδιαφερόμενους. Αναφέρομαι στις ΜΜΕ. Πράγματι, δημιουργούν θέσεις απασχόλησης, θα πρέπει λοιπόν να ενσωματωθούν ως ενεργά μέλη στην προώθηση αυτών των ευρωπαϊκών περιόδων εναλλασσόμενης κατάρτισης.

<SPEAKER ID=122 NAME="Darras">
Είμαι ικανοποιημένος για αυτή την έκθεση που απαντά στην πρωτοβουλία της Ευρωπαϊκής Επιτροπής, έχοντας ως στόχο την προώθηση της διακρατικής κινητικότητας στον τομέα της εκπαίδευσης και της κατάρτισης. Επίσης, τη στιγμή που το Ευρωπαϊκό Συμβούλιο του Λουξεμβούργου δεσμεύτηκε σχετικά με την απασχόληση των νέων και την καλυτέρευση της εκπαίδευσής τους, δεν μπορούμε παρά να ανταποκριθούμε θετικά σε αυτή την πρόταση.
<P>
Ωστόσο, ως μέλος της Επιτροπής Πολιτισμού, Νεότητας, Παιδείας και Μέσων Ενημέρωσης, δεν μπορώ παρά να επαναλάβω τα λεγόμενα του εισηγητή μας, κ. Kerr. Πρέπει να δοθούν τα μέσα για να επιτευχθεί η πολιτική, ειδάλλως θα δημιουργηθούν ελπίδες που δεν θα πραγματοποιηθούν. Θα πρέπει να προβλεφθούν ισχυρά μέτρα παρακολούθησης, χρηματοδοτικά, νομοθετικά και κοινωνικά μέτρα, ώστε η κινητικότητα των μαθητευομένων, που είναι απαραίτητη, να γίνει πραγματικότητα.
<P>
Για το λόγο αυτό υποστηρίζω αυτή την έκθεση, διευκρινίζοντας ότι η κινητικότητα θα πρέπει να συμβαδίζει με:
<P>
τον προσδιορισμό ενός καθεστώτος των μαθητευομένων (που να συμπεριλαμβάνει τα δικαιώματα και τις υποχρεώσεις τους), -τον συντονισμό μεταξύ της Επιτροπής, των κρατών μελών και των κοινωνικών εταίρων όσον αφορά την ευαισθητοποίηση της κοινής γνώμης, -τη διάθεση των απαραίτητων μέσων (δημοσιονομικών, νομοθετικών και πρακτικών των εκπαιδευομένων), -την παρακολούθηση αυτής της επαγγελματικής κατάρτισης.- επί της έκθεσης Monfils (Α4-0083/98)
<SPEAKER ID=123 NAME="Lindqvist">
Δεν έχουν διατυπωθεί ικανοποιητικοί λόγοι για την εγκατάληψη του διακρατικού προγράμματος για την εκδήλωση "έτος ευρωπαϊκής πολιτιστικής πρωτεύουσας» που λειτουργεί πολύ καλά. Τίποτε δεν συνηγορεί δε υπέρ του ότι η τοποθέτησή του εντός του πλαισίου των δραστηριοτήτων της κοινότητας με ενιαία πολιτιστικά προγράμματα, κοινή χρηματοδότηση κ.λ.π. θα ήταν μια καλύτερη διοργάνωση. Αντίθετα η διεύρυνση με την επιλογή πόλεων σ' ολόκληρη την Ευρώπη είναι θετική.

<SPEAKER ID=124 NAME="Παπακυριαζής">
»Η Πολιτιστική Πρωτεύουσα της Ευρώπης είναι εκδήλωση που ξεκίνησε από το Συμβούλιο Υπουργών το 1985, με πρωτοβουλία της Μελίνας Μερκούρη, και με στόχο να συμβάλει στην προσέγγιση των ευρωπαοκών λαών».
<P>
Έτσι αρχίζει η έκθεση Monfils, όπως εξ άλλου αναφέρεται και στο προοίμιο του εγγράφου της Ευρωπαοκής Επιτροπής.
<P>
Με πρόταση της Μελίνας Μερκούρη, πρώτη «Πολιτιστική Πρωτεύουσα της Ευρώπης» το 1985 ήταν η Αθήνα, και μετά, το 1997, (πρώτη στον «δεύτερο γύρο» του θεσμού) η Θεσσαλονίκη.
<P>
Πιστεύω ότι η πρωτοβουλία και το όραμα της Μελίνας Μερκούρη δικαιώθηκε, με την γενική επιτυχία και απήχηση του θεσμού, που έχει καταξιωθεί ως σύμβολο βίωσης του Πολιτισμού στην Ευρωπαοκή 'Ενωση.
<P>
Η έκθεση Monfils που συζητούμε σήμερα, καθώς και η αρχική πρόταση της Ευρωπαοκής Επιτροπής, αποσκοπεί στην περαιτέρω ενίσχυση και στήριξη του θεσμού της «Πολιτιστικής Πρωτεύουσας της Ευρώπης».
<P>
Με την έννοια αυτή, ευχαρίστως υπερψηφίζω την έκθεση Monfils, με την βεβαιότητα ότι θα διαμορφωθεί τελικά μία ακόμη πιο ισχυρή και αποτελεσματική ευρωπαοκή αντίληψη και πολιτική στον Πολιτισμό!
<P>
επί της έκθεσης Αναστασόπουλου (Α4-0136/98)
<SPEAKER ID=125 NAME="Kirsten Jensen και Sindal">
Οι Δανοί σοσιαλδημοκράτες του Ευρωπαϊκού Κοινοβουλίου ψηφίζουν υπέρ της έκθεσης Αναστασόπουλου. Εντούτοις, κατά τη γνώμη μας πολλές από τις τροπολογίες του Κοινοβουλίου είναι ασαφείς όσον αφορά τη διατύπωσή τους και σε σχέση με τις αναμενόμενες συνέπειές τους. Είμαστε σε μεγάλο βαθμό δύσπιστοι όσον αφορά τις τροπολογίες που μπορούν να ερμηνευθούν κατά τρόπο ώστε να ποινικοποιηθεί η μετάδοση πληροφοριών που διευκολύνουν τη μη εξουσιοδοτημένη πρόσβαση στις υπηρεσίες ενημέρωσης - ακόμη και όταν αυτό δεν συμβαίνει έχοντας κατά νου εμπορικό κίνητρο. Δεν μπορούμε να συμμεριστούμε μια τέτοια νοοτροπία. Αμφιβάλλουμε επίσης για την αναγκαιότητα του πολύ περιοριστικού κανονισμού σε κοινοτικό επίπεδο όσον αφορά τον εν λόγω τομέα. Πολλά από τα προβλήματα που θίγονται ήδη επιλύονται σήμερα με εξαίρετο τρόπο στα κράτη μέλη.
<P>
επί της έκθεσης Ettl (Α4-0134/98)
<SPEAKER ID=126 NAME="Kirsten Jensen και Sindal">
Οι Δανοί σοσιαλδημοκράτες του Ευρωπαϊκού Κοινοβουλίου ψηφίζουν υπέρ μιας πρότασης οδηγίας που θα καταστήσει ευκολότερο στους εργαζομένους και στους ελεύθερους επαγγελματίες να κυκλοφορούν εντός της ΕΕ. Θα γίνει ευκολότερο και πιο διαφανές να μετακομίζει κανείς στο εξωτερικό αν μπορεί να διατηρήσει το συμπληρωματικό συνταξιοδοτικό σύστημα στη χώρα του. Με τη συγκεκριμένη πρόταση οδηγίας θα μπορεί κανείς να διατηρήσει τα συνταξιοδοτικά δικαιώματά του συγκεντρωμένα σε ένα τόπο, δηλαδή στη χώρα του, και θα μπορεί επίσης να λαμβάνει τη συμπληρωματική σύνταξή του, παρ' όλο που κατοικεί στο εξωτερικό.
<P>
Έχουμε, όπως και η Δανική Ομοσπονδία των Συνδικάτων, επιφυλάξεις στο ότι οι αλλοδαποί εργάτες ίσως καταλήξουν να χρησιμοποιηθούν ως φτηνό εργατικό δυναμικό για να ασκηθεί πίεση στους εργάτες του κράτους μέλους υποδοχής. Οι συμπληρωματικές συντάξεις αποτελούν τμήμα του μισθού, και αν οι αποσπασμένοι εργαζόμενοι δεν έχουν τις ίδιες συνθήκες εργασίας και πρόσληψης όπως οι εργαζόμενοι στη χώρα προέλευσης, τότε θα καταλήξουν να γίνουν φτηνό εργατικό δυναμικό. Το πρόβλημα ωστόσο είναι η αρχή σύμφωνα με την οποία κανείς θα πρέπει να καταβάλλει εισφορές στο παλιό του σύστημα αποτελεί και το κύριο θεμέλιο της οδηγίας. Ως εκ τούτου ψηφίζουμε υπέρ της πρότασης οδηγίας. Και ελπίζουμε ότι στο Συμβούλιο θα βρεθεί μια λύση στο πρόβλημα. Ενδεχομένως θα μπορούσε να βρεθεί εάν οι εταίροι της αγοράς εργασίας αναγνωρίσουν τις εισφορές που πληρώνονται στη χώρα προέλευσης ως αντίστοιχες των εισφορών που πληρώνονται στη χώρα υποδοχής.

<SPEAKER ID=127 NAME="Θεωνάς">
Η υπό εξέταση πρόταση οδηγίας εντάσσεται στα μέτρα που αναγγέλλονται στην Πράσινη Βίβλο της Επιτροπής σχετικά με τις επικουρικές συντάξεις της ΕΕ. Η πρόταση εντάσσεται στην γενικότερη κατεύθυνση ενίσχυσης των συστημάτων ιδιωτικής επιχειρησιακής συμπληρωματικής ασφάλισης σε μια προσπάθεια να γίνουν αποδεκτές στην συνείδηση των εργαζομένων οι περικοπές παροχών και η αυστηροποίηση των όρων για συνταξιοδοτικά δικαιώματα από τα δημόσια ασφαλιστικά συστήματα και αποσκοπεί να αντιμετωπίσει ένα σοβαρότατο πρόβλημα που αντιμετωπίζουν οι διακινούμενοι εργαζόμενοι που βλέπουν να χάνουν ή να συρρικνώνονται ουσιωδώς τα συμπληρωματικά συνταξιοδοτικά τους δικαιώματα και να προσαρμόσει το κοινοτικό θεσμικό πλαίσιο στην ισχύουσα πραγματικότητα.
<P>
Η υπό εξέταση πρόταση οδηγίας επικεντρώνεται στο θέμα της ίσης μεταχείρησης των διακινούμενων εργαζομένων και της εξασφάλισης των δικαιωμάτων που έχουν αποκτήσει σε περίπτωση μετάβασης σε άλλο κράτος. Δεν αντιμετωπίζει, όμως, το πρόβλημα των μακρών διαστημάτων αναμονής που απαιτούνται για την θεμελίωση συνταξιοδοτικών δικαιωμάτων, ούτε το πρόβλημα της διπλής φορολόγησης σε περίπτωση μεταφοράς κεκτημένων συνταξιοδοτικών δικαιωμάτων σε άλλο κράτος. Από την άποψη αυτή είναι αναγκαία η ανάληψη συμπληρωματικών νομοθετικών πρωτοβουλιών και σε αυτή την κατεύθυνση υποστηρίζουμε τις σχετικές τροπολογίες.
<P>
Πιστεύουμε ότι τα κεκτημένα συνταξιοδοτικά δικαιώματα ενός ασφαλισμένου σε σύστημα συμπληρωματικής συνταξιοδότησης πρέπει να διατηρούνται στην περίπτωση μετάβασης σε άλλο κράτος μέλος, στην ίδια έκταση στην οποία θα τα είχε αν παρέμενε στην χώρα καταγωγής έχοντας κατοχυρώσει συνταξιοδοτικό δικαίωμα. Θεωρούμε σημαντική την διασφάλιση της είσπραξης των παροχών στο κράτος διαμονής και την πρόβλεψη ειδικών ρυθμίσεων για τους αποσπασμένους στο εξωτερικό εργαζομένους.
<P>
Η έκθεση επισημαίνει σωστά ορισμένες ανεπάρκειες της προτεινόμενης οδηγίας και συμφωνούμε με ορισμένες από τις τροπολογίες που προτείνονται. Εμείς θεωρούμε ότι τα δικαιώματα των εργαζομένων πρέπει να εξασφαλίζονται πλήρως, ακόμα και σε περίπτωση μετάβασης σε άλλο κράτος και υποστηρίζουμε κάθε μέτρο που θα εντασσόταν σε αυτή την κατεύθυνση.

<SPEAKER ID=128 NAME="Titley">
Υποστηρίζω την έκθεση αυτή σήμερα καθώς τα συνταξιοδοτικά δικαιώματα πάρα πολλών πολιτών δεν προστατεύονται επαρκώς όταν, εφαρμόζοντας έμπρακτα τα ιδεώδη της ΕΕ, μετακινούνται σε άλλο κράτος μέλος. Συνεπώς, πρέπει εμείς, που έχουμε κάποια αρμοδιότητα λόγου σε επίπεδο ΕΕ, να επανορθώσουμε.
<P>
Είναι καιρός τα συνταξιοδοτικά δικαιώματα των ατόμων που καταβάλλουν συμπληρωματικές συντάξεις να προστατεύονται επαρκώς όταν αλλάζουν χώρα. Η προστασία αυτή συμπεριλαμβάνει τους μισθωτούς και τους αυτοαπασχολούμενους. Το ακανθώδες αυτό ζήτημα σχετικά με τη φορολόγηση των εισφορών αυτών των παροχών, με αποφυγή της διπλής φορολόγησης, θα εξετασθεί σε ευρωπαϊκό επίπεδο προκειμένου να εξασφαλισθεί ίση μεταχείριση και για το δημόσιο ταμείο και για τους σκληρά εργαζόμενους πολίτες.
<P>
Οι διεθνείς αυτοί εργαζόμενοι με συμπληρωματικές συντάξεις ακολούθησαν μία από τις δύο προτροπές που έδωσαν προηγούμενες γενιές των πολιτικών αρχηγών - "ας πάρουν το ποδήλατο και ας ψάξουν για δουλειά» και να μην στηριχθούν στο κράτος για τις συνταξιοδοτικές τους ανάγκες. Δεν θα πρέπει ακόμη να συνεχίσουν να επιβαρύνονται επειδή επί τόσα χρόνια ακολούθησαν τη συμβουλή των κυβερνώντων τους, τουλάχιστον στη χώρα μου.
<P>
επί της έκθεσης Gasςliba i Bφhm (A4-0133/98)
<SPEAKER ID=129 NAME="Berthu">
Η έκθεση Gasςliba I Bφhm διαπιστώνει μια οικονομική ανάκαμψη στην Ευρώπη και διακηρύσσει ότι το πλαίσιο της Οικονομικής και Νομισματικής Ένωσης θα μπορέσει να την βελτιώσει στο μέλλον, δημιουργώντας τις προϋποθέσεις για εγκαθίδρυση μιας ζώνης σταθερότητας.
<P>
Η δική μας γνώμη είναι πολύ πιο περίπλοκη: είναι γεγονός ότι υπάρχει ανάκαμψη στην Ευρώπη σήμερα, η οποία, από θεία πρόνοια έχει επιταχυνθεί λόγω της εισροής των κεφαλαίων της Νοτιοανατολικής Ασίας. Αντιθέτως, η νομισματική ενοποίηση και το υπερκράτος που θα ακολουθήσει σύντομα κινδυνεύουν να περιορίσουν την οικονομική άνοδο. Πέραν τούτου, δεν πιστεύω ότι η ΟΝΕ θα επιφέρει στην ευρωπαϊκή οικονομία ένα πλαίσιο σταθερότητας: υλοποιώντας τη νομισματική ενοποίηση ενώ δεν πληρούνται οι ανάλογες προϋποθέσεις, θα εγκαθιδρυθεί μάλλον μια ζώνη ευρωπαϊκής αστάθειας επί πολλές δεκαετίες.
<P>
Ένας άλλος δυσμενής παράγοντας για την οικονομική άνοδο: η Ευρωπαϊκή Κεντρική Τράπεζα, η οποία θα θέσει τα βραχυπρόθεσμα επιτόκια πιο ψηλά από ό, τι είναι σήμερα, ώστε να αυξήσει την αξιοπιστία της, κυρίως εάν η ζώνη του ευρώ συμπεριλαμβάνει 11 χώρες πολύ ετερόκλητες.
<P>
Τέλος η νομισματική ενοποίηση συνεπάγεται επιπρόσθετους φόρους, οι οποίοι δεν είναι παράγοντας που ευνοεί την οικονομική άνοδο. Η μείωση των δημοσίων ελλειμμάτων εδώ και μερικά χρόνια έχει επιτευχθεί εν μέρει χάρη στις αυξήσεις των υποχρεωτικών εισφορών, που ανέρχονται στο επίπεδο ρεκόρ του 42, 4 % του Ακαθάριστου Εγχώριου Προϊόντος της Ευρώπης. Αλλά αυτό δεν είναι το χειρότερο. Η νομισματική ενοποίηση θα απαιτήσει, από διαρθρωτικής άποψης, την επιβολή νέων φόρων. Στο ψήφισμα Gasςliba I Bφhm, που εγκρίθηκε από το Ευρωπαϊκό Κοινοβούλιο, έχουμε νέες ενδείξεις για το γεγονός αυτό, εφόσον αναφέρει ότι "συμφωνεί απολύτως με την άποψη Επιτροπής όσον αφορά την αυξανόμενη αναγκαιότητα διαρθρωτικών προσαρμογών, με μια αυξανόμενη και ενεργό χρήση των πόρων των διαρθρωτικών ταμείων στο πλαίσιο της ΟΝΕ ». Έτσι, το Ευρωπαϊκό Κοινοβούλιο, όπως και τα υπόλοιπα ευρωπαϊκά θεσμικά όργανα και οι κυβερνήσεις είναι πεπεισμένοι ότι η νομισματική ενοποίηση, άροντας τη δυνατότητα προσαρμογής των οικονομιών χάρη στην ευκαμψία των εσωτερικών συναλλαγών, θα χρειαστεί να αυξήσει σημαντικά τον ευρωπαϊκό προϋπολογισμό, ο οποίος θα πρέπει να αναλάβει ως αντιστάθμισμα, μια ανακατανομή των πόρων μεταξύ των χωρών.
<P>
Θα πρέπει λοιπόν να αντικατασταθούν οι αυθόρμητες προσαρμογές της νομισματικής αγοράς με εξαιρετικά δαπανηρές γραφειοκρατικές προσαρμογές. Θα καταργηθεί η αβεβαιότητα των εσωτερικών συναλλαγών, αλλά θα προστεθούν από την άλλη πολλές στρεβλές επιπτώσεις σε ολόκληρη την οικονομία. Έτσι τα θετικά αποτελέσματα απλοποίησης που θα έχουν επιτευχθεί χάρη στη νομισματική ενοποίηση θα εξουδετερωθούν και το τελικό αποτέλεσμα δεν θα είναι ευνοϊκό για την οικονομική άνοδο.

<SPEAKER ID=130 NAME="Fourηans (PPE)">
Η έκθεση του συναδέλφου μας Gasςliba I Bφhm με ικανοποιεί στο σύνολό της. Προσεγγίζει την αντίληψη της Επιτροπής όσον αφορά τις οικονομικές επιδόσεις που έχουν επιτευχθεί στο σύνολο της Ευρωπαϊκής Ένωσης. Η ανάπτυξη βρίσκεται σε ανάκαμψη, τα επιτόκια και τα ποσοστά πληθωρισμού είναι χαμηλά. Σε γενικές γραμμές οι περισσότερες χώρες της Ευρωπαϊκής Ένωσης έχουν καταφέρει να προσεγγίσουν τα κριτήρια της Συνθήκης του Μάαστριχτ. Πρόκειται δηλαδή για πολλούς δείκτες που μας κάνουν να ελπίζουμε ότι η οικονομική ανάκαμψη θα είναι αειφόρος.
<P>
Ωστόσο, όπως υπογραμμίζει ο εισηγητής μας, δεν μπορούμε να είμαστε αισιόδοξοι παθητικά και να αποχαυνωνόμαστε με ωραίους αριθμούς. Γιατί τα γεγονότα μιλούν από μόνα τους: η ανεργία παραμένει υψηλή σε πολλές χώρες της Ένωσης. Και ακόμη και αν διαθέτουμε στο εξής θεμελιώδεις όρους, που θα μας βοηθήσουν να επιλύσουμε το πρόβλημα της ανεργίας και να υποστηρίξουμε την ανάπτυξη μακροπρόθεσμα, αυτό δεν αρκεί. Για το λόγο αυτό θα πρέπει να υπενθυμίσουμε ότι σημαντικά εμπόδια μας εμποδίζουν να επιτύχουμε την επιχείρησή μας. Οι επενδύσεις παραμένουν χαμηλές, τα επίπεδα κόστους του εργατικού προσωπικού όχι των μισθωτών, είναι υψηλά, οι διοικητικές διατυπώσεις είναι ιδιαίτερα αυστηρές και δυσβάσταχτες και εμποδίζουν τις επιχειρήσεις να λειτουργήσουν και να δράσουν με τρόπο αποτελεσματικό, και ακόμη το εργατικό προσωπικό δεν είναι πάντα προσαρμοσμένο στους τεχνολογικούς μετασχηματισμούς. Έχοντας υπόψη όλα αυτά, σημαντικές μεταρρυθμίσεις θα πρέπει να συνεχιστούν. Πρέπει να αφορούν τους τομείς που προαναφέραμε, αλλά και την φορολόγηση μέσω ενός ελάχιστου επιπέδου φορολογικού συντονισμού μεταξύ των κρατών της ζώνης ευρώ και την μείωση των δαπανών που επιβαρύνουν τους μισθούς, κυρίως τους μισθούς των λιγότερο εξειδικευμένων.
<P>
Χαιρετίζω τέλος τον σκεπτικισμό της έκθεσης όσον αφορά τη μείωση του χρόνου εργασίας που θα γινόταν υποχρεωτική στην Ευρωπαϊκή Ένωση, και η οποία επιπλέον είναι αντίθετη με την αρχή της επικουρικότητας. Θα προχωρήσω όμως πιο πέρα. Δεν είναι καλή ιδέα το να την επιβάλουμε στο επίπεδο ενός κράτους. Ας αφήσουμε τους κοινωνικούς εταίρους να διαπραγματευτούν στο επίπεδο των επιχειρήσεων, εκεί όπου διατίθενται οι απαραίτητες πληροφορίες για τις λήψεις αποφάσεων. Δυστυχώς φοβάμαι ότι στη χώρα μου οι κυβερνώντες δεν έχουν την ίδια γνώμη.
<P>
Εν κατακλείδι θα προσθέσω όπως και ο εισηγητής μας, ότι είναι σημαντικό να είμαστε προσεκτικοί πριν να θριαμβολογήσουμε. Εάν έχει πραγματοποιηθεί ανάκαμψη, αυτό δεν σημαίνει ότι θα διαρκέσει υποχρεωτικά. Ορισμένα σοκ πιθανόν να πειράξουν τις οικονομίες μας, όπως μια σημαντική διακύμανση του δολαρίου ή κάποιες επιπτώσεις που δεν έχουμε υπολογίσει σε σχέση με την νοτιο-ανατολική κρίση. Για το λόγο αυτό άλλωστε θα ήταν χρήσιμο η Επιτροπή να εκπονήσει μια μελέτη που να υπερβαίνει το χρονικό διάστημα των δύο ετών.
<P>
Συγχαίρω τον εισηγητή μας για την εξαιρετική του έκθεση και, κατά συνέπεια, θα την υπερψηφίσω.

<SPEAKER ID=131 NAME="Kirsten Jensen και Sindal">
Οι Δανοί σοσιαλδημοκράτες του Ευρωπαϊκού Κοινοβουλίου ψηφίζουν υπέρ της έκθεσης Carles-Alfred Gasςliba I Bφhm για την ανάπτυξη και την απασχόληση μέσα στo πλαίσιo σταθερότητας της ΟΝΕ. Η έκθεση διαπιστώνει ότι η πολύ γρήγορη μείωση του δημόσιου χρέους σε πολλά κράτη μέλη της ΕΕ πριν από την έναρξη της τρίτης φάσης της ΟΝΕ είχε ατυχείς συνέπειες για την απασχόληση στην ΕΕ. Ως εκ τούτου είναι σημαντικό τα κράτη μέλη της ΕΕ να εντείνουν τις προσπάθειες καταπολέμησης της ανεργίας, όπως έκανε και η Δανία.
<P>
Οι Δανοί σοσιαλδημοκράτες θεωρούν ότι η ανεργία είναι ένα από τα χειρότερα προβλήματα της ΕΕ σήμερα και χαίρονται για τις ακόλουθες κεντρικές θέσεις:
<P>
Πρέπει να ενταθεί η καταπολέμηση της ανεργίας vα εvταθoύv oι πρoσπάθειες για τηv καταπoλέμηση της αvεργίας με βάση τα πoρίσματα της Διάσκεψης Κoρυφής τoυ Λoυξεμβoύργoυ.-Η αυξημένη κινητικότητα μεταξύ των διάφορων επαγγελμάτων και τομέων.-Την ανάγκη εφαρμογής συγκριτικών δοκιμών ως στάδιο για την εξέλιξη της παρακολούθησης της αγοράς εργασίας.-Οι δραστικές περικοπές των μισθών του ανειδίκευτου εργατικού δυναμικού δεν αποτελούν εφαρμόσιμη μέθοδο για τη δημιουργία απασχόλησης. Το μόνο που δημιουργούν είναι νέα φτώχεια και μπορούν να απειλήσουν την κοινωνική συνοχή της Ευρώπης.-Υπάρχει ανάγκη για το συντονισμό ενός ελάχιστoυ επιπέδου φoρoλoγίας τωv επιχειρήσεωv στις χώρες της ΕΕ, ούτως ώστε να αποφευχθεί το φαινόμενο οι χώρες να παίρνουν θέσεις εργασίες η μία από την άλλη μέσω του φορολογικού ντάμπινγκ.Οι Δανοί σοσιαλδημοκράτες δεν στηρίζουν την κοινή μείωση των φορολογικών εισφορών και δεν συμμερίζονται την πίστη της έκθεσης ότι η μείωση του ΦΠΑ θα έχει οποιοδήποτε αξιοσημείωτο αποτέλεσμα στην απασχόληση.

<SPEAKER ID=132 NAME="Lienemann">
Θα ψηφίσω κατά της έκθεσης του κ. Gasςliba I Bφhm σχετικά με την ανακοίνωση προς το Συμβούλιο και το Ευρωπαϊκό Κοινοβούλιο με θέμα "Ανάπτυξη και απασχόληση μέσα στο πλαίσιο σταθερότητας της ΟΝΕ - Σκέψεις οικονομικής πολιτικής ενόψει των επικείμενων γενικών προσανατολισμών 1998», κυρίως γιατί η διάγνωση όσον αφορά τις σημερινές δυσκολίες που αντιμετωπίζει η Ευρώπη μου φαίνεται ανεπαρκής. Από την έκθεση λείπουν δύο σημαντικά στοιχεία: κατ' αρχάς, εάν η ανεργία είναι ένα μείζον πρόβλημα, η αύξηση της φτώχειας και της αβεβαιότητας και η αύξηση των ανισοτήτων είναι επίσης απειλητικές, γιατί υπάρχουν ορισμένες χώρες όπου η ανεργία εμφανίζεται χαμηλή, αλλά ο αριθμός των χαμηλόμισθων και των αποκλεισμένων αυξάνεται σημαντικά.
<P>
Το να αρνούμαστε αυτή την πραγματικότητα, σημαίνει ότι δεχόμαστε ένα "αμερικάνικο» πρότυπο που δεν έχει τίποτα να κάνει με το ευρωπαϊκό κοινωνικό μοντέλο, επιτρέπουμε να τεθούν υπό αμφισβήτηση οι εγγυήσεις που παρέχονται στους μισθωτούς, να τεθούν υπό αμφισβήτηση τα κοινωνικά πρότυπα και δεχόμαστε τη μείωση των μισθών, με δικαιολογία τις ανάγκες της ανταγωνιστικότητας.
<P>
Το δεύτερο σημαντικό στοιχείο συνίσταται στην ανεπάρκεια της εσωτερικής ζήτησης και της λαϊκής κατανάλωσης, οι οποίες περιορίζουν τις δυνατότητες ανάπτυξής μας.
<P>
Επίσης, η έκθεση προβαίνει σε μια ομολογία πίστεως, χωρίς αποδεδειγμένα επιχειρήματα, σύμφωνα με την οποία η επίτευξη των κριτηρίων σύγκλισης και της μονεταρίστικής ορθοδοξίας εκ μέρους των κρατών μελών θα είναι σε θέση να λύσει άμεσα τα προβλήματα απασχόλησης και ανάπτυξης.
<P>
Πρέπει να παραδεχτούμε ότι, όσον αφορά την απασχόληση, δεν υπάρχει καμία σημαντική οπισθοχώρηση της ανεργίας, η οποία έχει φτάσει σε επίκίνδυνα όρια - θα έπρεπε μάλιστα να υπολογίζονται όλοι όσοι ζητούν θέσεις εργασίας, ή εκείνοι που ψάχνουν μια άλλη θέση, ώστε να ανταποκρίνεται στις ανάγκες τους.
<P>
Η ανάπτυξη της τάξης του 2-3 % δεν είναι επαρκής, είναι τουλάχιστον ανεπαρκής για την επίτευξη της μείωσης της ανεργίας, για την οποία η έκθεση και η Επιτροπή δεν ανησυχούν. Στο ρυθμό που προχωρούν τα γεγονότα, πόσο θα πρέπει να περιμένουμε για να επιτευχθεί η πλήρης απασχόληση; Διαβάζοντας την έκθεση...ποτέ.
<P>
Ωστόσο η Ευρώπη θα μπορούσε να δράσει έτσι ώστε να υποστηρίξει πιο δραστικά την ανάπτυξη και την απασχόληση, τουλάχιστον προς τρεις κατευθύνσεις:
<P>
1.Επαναλαμβάνοντας την ιδέα του Λευκού Βιβλίου που είχε παρουσιστεί από την Επιτροπή και τον Jacques Delors στην εποχή του, δηλαδή την υλοποίηση μεγάλων ευρωπαϊκών έργων με σκοπό την επιτάχυνση του εκσυγχρονισμού και την εγκατάσταση μεγάλων δικτύων μεταφοράς και τηλεπικοινωνιών.2.Εγκαθιστώντας μια ευρωπαϊκή φορολόγηση των μετακινήσεων των κεφαλαίων και μια εναρμόνιση προς τα πάνω της φορολόγησης του κεφαλαίου και της κληρονομιάς, μειώνοντας το ΦΠΑ, κυρίως όσον αφορά τα αγαθά πρώτης ανάγκης στους τομείς που δημιουργούν θέσεις απασχόλησης ή πολυμέσα.3.Ενεργώντας προς όφελος της σημαντικής μείωσης του χρόνου εργασίας στην Ευρώπη. Από αυτή την άποψη οι διατυπώσεις της έκθεσης του κ. Gasςliba είναι εντελώς απαράδεκτες - για μια μισθολογική ανάκαμψη στην Ευρώπη και ευρύτερα για να προχωρήσει σιγά-σιγά η ιδέα των κοινωνικών συγκλίσεων, εναρμονίζοντας προς τα πάνω τα κοινωνικά πρότυπα.4.Δημιουργώντας κίνητρα για την έρευνα, την καινοτομία και την ανάπτυξη νέων τεχνολογιών, και ευρύτερα το πνεύμα δημιουργίας και δημιουργικότητας σε όλους τους τομείς, κυρίως στον τομέα της παιδείας.Διαπιστώνουμε ότι το σύνολο αυτών των προτάσεων δεν έχει ληφθεί υπόψη από την Επιτροπή Οικονομικής, Νομισματικής και Βιομηχανικής Πολιτικής, ούτε από το Κοινοβούλιο. Για το λόγο αυτό θα καταψηφίσω την έκθεση αυτή που συνίσταται σε μια "μονόπλευρη ιδέα».

<SPEAKER ID=133 NAME="Lindqvist">
Η έκθεση περιέχει πολλές καλές προτάσεις για την αύξηση της απασχόλησης, π.χ. μειωμένη φορολόγηση της εργασίας, επενδύσεις για να αυξηθεί η εγχώρια ζήτηση καθώς και απογραφειοκρατικοποίηση. Η ΟΝΕ δεν είναι ο σωστός δρόμος για την διαρκή ανάπτυξη, το καλό περιβάλλον και τις περιφερειακές ισορροπίες. Η φορολογική αντιστροφή, η μείωση του χρόνου εργασίας, οι επενδύσεις σε τομείς του μέλλοντος όπως το περιβάλλον και η νέα τεχνολογία πρέπει να γίνουν εντός του πλαισίου μιας οικονομίας με αυξημένη περιφερειακή και τοπική ποικιλότητα καθώς και μειωμένη συγκεντρωποίηση.

<SPEAKER ID=134 NAME="Θεωνάς">
Για άλλη μία φορά η Επιτροπή αρνείται να βγάλει τα διδάγματα που πρέπει από τις συνέπειες της πολιτικής που ακολουθεί η ΕΕ και τα κράτη μέλη. Αντίθετα, απαιτεί σκλήρυνση της λιτότητας και των δημοσιονομικών περιορισμών, μέσα από την παραπέρα μείωση της δημόσιας κατανάλωσης, του «βάρους» των δημόσιων συντάξεων, των δαπανών για την υγεία και των επιδομάτων ανεργίας.
<P>
'Ολο και πιο καθαρά, όχι μόνον η νομισματική και συναλλαγματική πολιτική, αλλά ουσιαστικά και η οικονομική πολιτική περνά στην ΕΕ, ενώ οι εθνικές κυβερνήσεις μετατρέπονται σε απλό διαχειριστή και εκτελεστή των ασφυκτικών κατευθύνσεων των Βρυξελλών.
<P>
Η Επιτροπή φθάνει μάλιστα στο σημείο να μεταθέτει στις συνδικαλιστικές οργανώσεις των εργαζομένων την ευθύνη για την εξέλιξη της απασχόλησης, προτρέποντας για «πραγματιστικές συλλογικές συμβάσεις», γιατί διαφορετικά θα ευθύνονται για την αύξηση της ανεργίας και το κύμα μετεγκαταστάσεων! Με τον πιο προκλητικό τρόπο ο κοινωνικός διάλογος χρησιμοποιείται ως δούρειος ίππος για την ανατροπή των εργασιακών σχέσεων και του συστήματος κοινωνικής ασφάλισης.
<P>
Απουσιάζει από την έκθεση της Επιτροπής και η παραμικρή αναφορά στο βιωτικό επίπεδο των εργαζομένων και στις συνέπειες της λιτότητας, οποιαδήποτε συγκεκριμένη πρωτοβουλία για ανάληψη παραγωγικών επενδύσεων, πέρα από τις γνωστές θεωρίες για ανταγωνιστικότητα και απόδοση των επενδύσεων που δεν υπάρχουν. Η Επιτροπή δεν μπαίνει καν στον κόπο να προβληματιστεί γιατί, παρόλο που το κεφάλαιο αντιμετωπίζει ευνοοκές συνθήκες -που τις διαπιστώνει η ίδια και που συνίστανται σε αύξηση των εξαγωγών, αύξηση των κερδών, μείωση των φορολογικών συντελεστών επί των επιχειρήσεων και επί της περιουσίας, εργασιακό κόστος ανά μονάδα παραγόμενου προοόντος κάτω από αυτό του 1970-, δεν προβαίνει σε παραγωγικές επενδύσεις.
<P>
Η έκθεση της Οικονομικής και Νομισματικής Επιτροπής του Ευρωπαοκού Κοινοβουλίου κινείται στην ίδια κατεύθυνση. Αποδέχεται τις κατευθύνσεις της Επιτροπής και όλη την λογική της ΟΝΕ, ζητά την επιτάχυνση της αποδιάρθρωσης των εργασιακών σχέσεων και του δημόσιου κοινωνικοασφαλιστικού συστήματος. Οι όποιες επί μέρους παρατηρήσεις, έστω και αν μερικές είναι σωστές, είναι ανεπαρκείς, δεδομένου ότι, για παράδειγμα, δεν μπορεί κανείς να θεωρεί ότι ανασχετικός για την ανάπτυξη παράγοντας είναι η ανεπαρκής εσωτερική ζήτηση και ιδιωτική κατανάλωση και στην συνέχεια να ζητά νέες περικοπές στις δαπάνες, την «συνεχή συγκράτηση των μισθών», την μείωση του μη μισθολογικού κόστους εργασίας και την με κάθε τρόπο εξασφάλιση μιας «υψηλής αποδοτικότητας των επενδύσεων», δηλαδή υψηλά κέρδη. Δεν είναι τυχαίο ότι οι τροπολογίες, που είχαμε καταθέσει στην επιτροπή, απορρίφθηκαν με ευθύνη των Σοσιαλιστών και των Χριστιανοδημοκρατών.
<P>
Θα καταψηφίσουμε την έκθεση Gasςliba i Bφhm γιατί εντάσσεται στην λογική που μέχρι σήμερα έχει οδηγήσει σε εκρηκτικές διαστάσεις το πρόβλημα της ανεργίας, της φτώχειας και της περιθωριοποίησης και έχει αποβεί σε βάρος κάθε έννοιας ανάπτυξης και πραγματικής σύγκλισης.
<P>
Ιδιαίτερα σήμερα, παραμονή της απόφασης για τις χώρες που θα συμμετάσχουν στην ζώνη του Ευρώ από 01.01.99 και του περάσματος της ΕΕ σε μία νέα φάση ολοκλήρωσης, υπογραμμίζουμε ότι μόνη λύση για την αντιμετώπιση των σοβαρότατων προβλημάτων που αντιμετωπίζει η ευρωπαοκή οικονομία και οι εργαζόμενοι όλων των κρατών μελών είναι η εγκατάλειψη της λογικής της ονομαστικής σύγκλισης και σταθεροποίησης και η προβολή μιας άλλης εναλλακτικής λογικής για την ανάπτυξη, που θα στηρίζει το εισόδημα των εργαζομένων, θα διασφαλίζει και θα διευρύνει τις κατακτήσεις τους, αξιοποιώντας και τις δυνατότητες που προσφέρει η τεχνολογική ανάπτυξη, θα προωθεί τις παραγωγικές επενδύσεις, θα βάζει φραγμό στην ασυδοσία του μεγάλου κεφαλαίου και θα ανοίγει τον δρόμο για ευρύτερες αλλαγές που θα προωθούν το όραμα μιας άλλης Ευρώπης της ειρήνης, της προόδου και της κοινωνικής ευημερίας. Η έναρξη της τρίτης φάσης της ΟΝΕ και η εφαρμογή ακόμα πιο σφιχτών εισοδηματικών πολιτικών στα πλαίσια και των προβλέψεων του Συμφώνου Σταθερότητας θα κάνει πιο εμφανή στους λαούς την ανάγκη μιας τέτοιας διεξόδου. Εμείς θα πρωτοστατήσουμε σε μία τέτοια κατεύθυνση, στηρίζοντας αποφασιστικά την πάλη τους σε εθνικό και κοινοτικό επίπεδο.
<P>
επί του ψηφίσματος για την κλωστοϋφαντουργία (Β4-0438/98)
<SPEAKER ID=135 NAME="Cellai">
Δημιουργεί αγωνία το γεγονός ότι στον τομέα της κλωστοϋφαντουργίας και της βιομηχανίας ένδυσης "κάηκαν» 600 χιλιάδες θέσεις εργασίας σε λιγότερο από 5 χρόνια με μια μαζική και συνεχή διαδικασία απολύσεων.
<P>
Ευχόμαστε το Συμβούλιο να σχεδιάσει μια νέα κοινή στρατηγική με σκοπό να παροτρύνει την προσαρμογή του τομέα, στις παραμονές μιας νέας απελευθέρωσης σε παγκόσμιο επίπεδο. Η διάδοση και η μεταφορά τεχνολογιών, όπως και η χρήση των τεχνολογιών της πληροφόρησης, μπορούν αναμφίβολα να ευνοήσουν την έξοδο του τομέα από την κρίση στην οποία έχει περιέλθει. Αλλά αυτό δεν αρκεί!
<P>
Σε ένα βαθμό είναι πολύ σημαντικό να αναζωογονήσουμε και να σταματήσουμε την ανισότητα της βιομηχανικής ανάπτυξης του υπό εξέταση τομέα, γιατί υπάρχουν βιομηχανίες που προσαρμόζονται στις οικονομικές αλλαγές με γρήγορο τρόπο και άλλες που παραμένουν στάσιμες με απογοητευτικό τρόπο.
<P>
Το επίπεδο δράσης της Ευρωπαϊκής Επιτροπής είναι σημαντικό και ευπρόσδεκτο, αλλά δεν αποτελεί μια πραγματική στρατηγική, για τον απλό λόγο ότι στερείται πραγματικών μέτρων που να μπορούν να προσαρμοστούν στις ειδικές περιπτώσεις και, γεγονός ακόμα πιο σοβαρό, στερείται από κατάλληλες χρηματοδοτήσεις. Αυτό προκαλεί ακόμα μεγαλύτερη αναστάτωση δεδομένου ότι ο υφαντουργικός τομέας της ένδυσης αντιπροσωπεύει την σπονδυλική στήλη, που είναι ζωτική για την ανάπτυξη ενός μεγάλου τμήματος των περιοχών της ΕΕ, που ήδη αντιμετωπίζουν σοβαρές οικονομικές δυσκολίες.
<P>
Πρέπει να επανεξετάσουμε μια νέα στρατηγική στον υφαντουργικό τομέα που να μπορεί να στοχεύει στην πραγματοποίηση μιας από τις θεμελιώδεις αρχές του ίδιου του οικοδομήματος της ΕΕ: της αρχής της οικονομικής και κοινωνικής συνοχής των περιοχών στις οποίες ο τομέας έχει γερές ρίζες στον τόπο.

<SPEAKER ID=136 NAME="Ewing">
Στα Highlands και τα νησιά της Σκωτίας υπάρχουν πολλές περιοχές που εξαρτώνται από την κλωστοϋφαντουργία: το Harris Tweed, το Johnstone Mills στο Elgin, το Brora Mills και το Shetland Knitwear. Ορισμένα από τα προϊόντα τους επηρεάζονται αρνητικά από τις εισαγωγές και μερικά κράτη που κάνουν εξαγωγές δεν υπακούουν στις διεθνείς συμβάσεις σχετικά με τους κοινωνικές συνθήκες και τις συνθήκες απασχόλησης
<P>
Υποστηρίζω το πρόγραμμα δράσης και το Ευρωπαϊκό Παρατηρητήριο Κλωστοϋφαντουργίας.

<SPEAKER ID=137 NAME="Torres Marques">
Ψήφισα υπέρ της πρότασης ψηφίσματος σχετικά με την ανταγωνιστικότητα της κλωστοϋφαντουργίας και της βιομηχανίας ένδυσης διότι, ως βουλευτής προερχόμενη από μια χώρα όπου η συγκεκριμένη βιομηχανία εμφανίζει μεγάλο οικονομικό βάρος, φρονώ ότι η Επιτροπή πρέπει να βελτιώσει το Πρόγραμμα Δράσης που κατήρτισε γι' αυτό τον τομέα, έχοντας υπόψη της το γεγονός ότι πρόκειται για έναν από τους σημαντικότερους βιομηχανικούς τομείς της ΕΕ, που προσφέρει 2, 25 εκατομμύρια θέσεις εργασίας σε περισσότερες από 120 χιλιάδες επιχειρήσεις, και του οποίου το εργατικό δυναμικό επανδρώνεται κυρίως από γυναίκες.
<P>
Τροποποιώντας το Πρόγραμμα Δράσης της, η Επιτροπή θα πρέπει να λάβει υπόψη της το βαθμό εξάρτησης πολλών περιφερειών της ΕΕ από την κλωστοϋφαντουργία και τη βιομηχανία ένδυσης, περιφέρειες που κατά το πλείστον είναι λιγότερο ανεπτυγμένες ή βρίσκονται σε βιομηχανική παρακμή, όπως επίσης θα πρέπει να αντιληφθεί την αναγκαιότητα ενίσχυσης των διαθέσιμων δημοσιονομικών πλαισίων ούτως ώστε να επιτευχθεί η αύξηση της ανταγωνιστικότητας των προαναφερόμενων περιφερειών, καθώς και του συγκεκριμένου τομέα.

<SPEAKER ID=138 NAME="Θεωνάς">
Το σχέδιο δράσης που παρουσίασε η Επιτροπή για την κλωστοϋφαντουργία εντάσσεται στην γενικότερη στρατηγική της για αύξηση της ανταγωνιστικότητας μέσω της μείωσης του μη μισθολογικού κόστους εργασίας, των αλλαγών στις εργασιακές σχέσεις, της παραπέρα προώθησης της «ευελιξίας».
<P>
Απουσιάζει ο προβληματισμός για το γεγονός ότι πρόκειται για έναν παραδοσιακό κλάδο, στρατηγικής σημασίας για ορισμένες χώρες της ΕΕ. Για το γεγονός ότι πάνω από εξακόσιες χιλιάδες θέσεις εργασίας έχουν χαθεί τα τελευταία χρόνια, ότι παρατηρείται χρήση των ελαστικών και περιστασιακών μορφών απασχόλησης, ότι συνολικά έχουμε σοβαρή μείωση της παραγωγής, ότι οι περιοχές που εξαρτώνται άμεσα από τον κλάδο βρίσκονται σε κατάσταση παρακμής. Για το γεγονός ότι πρόκειται για έναν από τους κλάδους με μεγάλα ποσοστά μετεγκαταστάσεων στα πλαίσια της αναζήτησης μεγαλύτερων υπερκερδών από το μεγάλο κεφάλαιο.
<P>
Φοβούμαστε ότι οι κατευθύνσεις της Επιτροπής προοδεάζουν για την αρνητική κατεύθυνση των συζητήσεων που θα γίνουν στο Συμβούλιο και, επομένως, οι εργαζόμενοι και οι πολυάριθμες ΜΜΕ του κλάδου δεν έχουν τίποτα να ωφεληθούν από το σχέδιο διαρθρωτικής παρέμβασης της ΕΕ. Ακόμα και στο επίπεδο των ειδικών προγραμμάτων, οι νέες προτάσεις για τα Διαρθρωτικά Ταμεία στο πλαίσιο της Αντζέντας 2000 προβλέπουν κατάργηση του προγράμματος RETEX.
<P>
Η ΕΕ έχει βαρύτατες ευθύνες για την, αμερικανικής έμπνευσης, απελευθέρωση του παγκόσμιου εμπορίου των κλωστοϋφαντουργικών προοόντων και την ένταξή του στους κανόνες της GATT. Δεν φρόντισε να εξασφαλίσει έστω και στοιχειωδώς την ευρωπαοκή παραγωγή απέναντι στον αθέμιτο ανταγωνισμό των χωρών που ασκούν κοινωνικό ντάμπιγκ. 'Ερχεται τώρα εκ των υστέρων και μιλά υποκριτικά για ανάγκη προστασίας, όταν και αυτή η περίφημη κοινωνική ρήτρα δεν εντάχθηκε στην συμφωνία για τον ΠΟΕ και ούτε βέβαια υπάρχει εξασφάλιση από την αντιφατική και μη δεσμευτική Δήλωση της Σιγκαπούρης.
<P>
Η ΕΕ οφείλει να αντιμετωπίσει το φαινόμενο των μετεγκαταστάσεων επιχειρήσεων, που στην Ελλάδα έχει πάρει ευρύτατες διαστάσεις και χρησιμοποιείται ως απειλή από την εργοδοσία για να δεχθούν οι εργαζόμενοι μη εφαρμογή των συλλογικών συμβάσεων και όρους εργασίας μεσαιωνικού χαρακτήρα. Το φαινόμενο αυτό έχει και άλλες διαστάσεις αν λάβουμε υπ'όψη μας τον έντονα περιφερειακό χαρακτήρα του κλάδου του οποίου η συρρίκνωση, πέρα από τα προβλήματα που δημιουργεί στον οικονομικό και κοινωνικό ιστό ολόκληρων περιοχών, εντείνει και το χάσμα ανάμεσα σε λιγότερο ανεπτυγμένες οικονομίες (όπως η ελληνική) και αυτές των πιο ανεπτυγμένων χωρών της ΕΕ.
<P>
Η ΕΕ έχει σοβαρότατες ευθύνες και για την πολιτική που ακολουθεί σε μία από τις κύριες πρώτες ύλες που χρησιμοποιούνται στον κλάδο, το βαμβάκι. Αντί να στηρίξει την παραγωγή της ελλειμματικής αυτής καλλιέργειας, συντελώντας και στην αύξηση των επενδύσεων στην κλωστοϋφαντουργία, με τις ρυθμίσεις που εφαρμόζει στα πλαίσια της ΚΑΠ -μείωση της παραγωγής, αύξηση των ορίων συνυπευθυνότητας- προωθεί de facto τις μετεγκαταστάσεις ή την τοποθέτηση της αρχικής επένδυσης σε τρίτες χώρες παραγωγής φθηνής πρώτης ύλης.
<P>
Το κοινό ψήφισμα του Ευρωπαοκού Κοινοβουλίου, παρότι περιέχει αρκετές ενδιαφέρουσες προτάσεις, ιδίως σε ό, τι αφορά στην χρηματοδότηση του κλάδου, την εφαρμογή των διεθνών συμβάσεων εργασίας και την λήψη μέτρων ενάντια στο κοινωνικό ντάμπιγκ, περιορίζει ουσιαστικά τον ορίζοντά του και αποφεύγει να θέσει τα μεγάλα προβλήματα του τομέα, τις μετεγκαταστάσεις που πλήττουν θανάσιμα την ευρωπαοκή κλωστοϋφαντουργία, την γενικότερη κρίση και τα μέτρα αντιμετώπισής της.
<P>
Τα συνολικά προβλήματα του κλάδου δεν μπορούν να λυθούν χωρίς μία γενικότερη αναθεώρηση της πολιτικής «ανταγωνιστικότητας», αλλά και της βιομηχανικής και εμπορικής πολιτικής της ΕΕ. Μόνον μία ριζικά διαφορετική πολιτική που θα αντιμετώπιζε το θέμα της ανταγωνιστικότητας από την σκοπιά της στήριξης της παραγωγής και των επενδύσεων, του εκσυγχρονισμού των υφιστάμενων μονάδων παραγωγής, που θα προωθούσε την πλήρη και σταθερή απασχόληση, που θα έπαιρνε μέτρα αντιμετώπισης του εμπορικού και κοινωνικού ντάμπιγκ, θα μπορούσε να οδηγήσει σε ανάπτυξη του κλάδου και αύξηση της απασχόλησης.
<P>
επί της έκθεσης Pimenta (Α4-0125/98)
<SPEAKER ID=139 NAME="Souchet">
Κατά τις τελευταίες συμφωνίες της ΓΣΔΕ, οι οποίες δημιούργησαν τον ΠΟΕ, δύο σημαντικά στοιχεία δεν εγγράφηκαν: η περιβαλλοντική ρήτρα και η κοινωνική ρήτρα.
<P>
Όσον αφορά την περιβαλλοντική ρήτρα, η οποία θα πρέπει να είναι αντικείμενο συνολικής προσέγγισης, που να αφορά ταυτόχρονα την προστασία του περιβάλλοντος, την προστασία του καταναλωτή και τα βιοηθικά ζητήματα, ορισμένες πολύ δειλές πρόοδοι έχουν επιτευχθεί, όπως μεταξύ των άλλων, η δημιουργία της Επιτροπής για το Εμπόριο και το Περιβάλλον.
<P>
Το ζήτημα της σχέσης μεταξύ εμπορικής δραστηριότητας και προστασίας του περιβάλλοντος έχει αρχίσει να λαμβάνεται υπόψη από το τέλος της δεκαετίας του 80, κυρίως όσον αφορά την επεξεργασία της νομοθεσίας που αποσκοπεί στην προστασία των θαλάσσιων θηλαστικών, θυμάτων μεγάλων παρασυρόμενων διχτυών δεκάδων χιλιομέτρων μήκους που χρησιμοποιούνται στον Ειρηνικό και τον Ινδικό Ωκεανό. Απέναντι σε αυτό το πρόβλημα, η Ευρωπαϊκή Ένωση ευθυγραμμίστηκε με το πρότυπο που καθόρισε ο ΟΗΕ, που περιορίζει το μήκος των παρασυρόμενων διχτυών στα 2, 5 χλμ. Οι επιστημονικές μελέτες απέδειξαν ότι το ψάρεμα των δελφινιών που πραγματοποιούνται από τους Ευρωπαίους ψαράδες έχει περιοριστεί σε μεγάλο βαθμό από την εφαρμογή αυτού του περιορισμού (περιορισμός που δεν εφαρμόζεται στη Βαλτική θάλασσα όπου το ψάρεμα με παρασυρόμενο δίχτυ 21 χλμ. επιτρέπεται ακόμη). Είναι ιδιαίτερα λυπηρό το γεγονός ότι πάνω στο θέμα αυτό η Επιτροπή αποφάσισε να παρακάμψει τον διεθνή κανόνα, προσπαθώντας να καταργήσει τελείως τα παρασυρόμενα απλάδια δίχτυα στον Ατλαντικό και το Αιγαίο, γιατί αυτή η πρόταση δεν βασίζεται στις επιστημονικές θεωρίες αλλά έχει να κάνει στην πραγματικότητα με ένα πολιτικό παζάρεμα. Η Επιτροπή, για να καταφέρει να παρακάμψει την αντίδραση της μειοψηφίας, δέχτηκε τη συνέχιση της χρήσης των παρασυρόμενων διχτυών των 21 χλμ. στη Βαλτική, χωρίς καμία επιστημονική δικαιολογία: αυτόείναι ακριβώς αυτό που δεν πρέπει να γίνεται. Τα μέτρα διαχείρισης που έχουν ως στόχο το σεβασμό του περιβάλλοντος θα πρέπει πάντα να βασίζονται σε αυστηρές επιστημονικές προδιαγραφές, ειδάλλως θα χάσουν κάθε αξιοπιστία.
<P>
Το 1986, τη στιγμή που τα αγροτικά προϊόντα εντάσσονταν σε έναν επικίνδυνο κύκλο διεθνοποίησης των συναλλαγών, χωρίς να αναγνωρίζεται η ιδιαιτερότητά τους, το ζήτημα της σχέσης μεταξύ εμπορίου και περιβάλλοντος δεν περιλαμβανόταν στην εντολή που δόθηκε στους διαπραγματευτές της Punta del Este. Προστέθηκε μόνο in extremis, στην τελική φάση της διαπραγμάτευσης της συμφωνίας του Μαρακές και η Επιτροπή για το Εμπόριο και το Περιβάλλον καθιερώθηκε μόνο λίγο πριν την Διάσκεψη Υπουργών της Σιγκαπούρης τον Δεκέμβριο του 1996. Από τη συμφωνία του Μαρακές, οι Ηνωμένες Πολιτείες προσπαθούν συστηματικά να λαμβάνουν όσο το δυνατόν λιγότερο υπόψη τους τα περιβαλλοντικά ζητήματα και εκείνα που αφορούν την προστασία των καταναλωτών στο πλαίσιο του ΠΟΕ. Η στάση τους, η οποία υπήρξε κατασταλτική κατά τη Διάσκεψη του Κυότο για τις κλιματικές μεταβολές, αποδεικνύει με τρόπο άμεσο αυτή τη βούληση. Οι φάκελοι που εκπονούνται σήμερα στο πλαίσιο του ΠΟΕ, όπως ο φάκελος της μπανάνας ή της χρήσης ορμονών για την παραγωγή του βοείου κρέατος, αποδεικνύουν ότι οι αρχές της προφύλαξης και της αειφόρου παραγωγής δεν λαμβάνονται υπόψη από τις αμερικανικές ομάδες πίεσης.
<P>
Παραδείγματος χάρη, στην παράγραφο 123 της απόφασης που αφορά τις ορμόνες του δευτεροβάθμιου δικαιοδοτικού οργάνου του ΠΟΕ, η αρχή της προφύλαξης δεν λαμβάνεται καθόλου υπόψη. Διευκρινίζει: "Θεωρούμε ωστόσο ότι είναι ανώφελο, και θα ήταν λάθος το δευτεροβάθμιο δικαιοδοτικό όργανο να πάρει θέση σχετικά με αυτό το πολύ σημαντικό ζήτημα, το οποίο είναι όμως θεωρητικό. Διαπιστώνουμε ότι η ίδια η ομάδα των εμπειρογνωμόνων;δεν κατέληξε σε οριστικά συμπεράσματα όσον αφορά το καθεστώς της αρχής της προφύλαξης στη διεθνή νομοθεσία και ότι η αρχή της προφύλαξης, τουλάχιστον έξω από το πλαίσιο της διεθνούς νομοθεσίας για το περιβάλλον, απαιτεί μια διατύπωση η οποία να έχει κύρος.
<P>
Όσον αφορά τη βιοηθική, η διεθνής νομοθεσία αποφαίνεται θετικά για την κατοχύρωση των γονιδίων των ανθρώπων και των ζώων, ενώ τα προϊόντα που προέρχονται από τη φύση, συμπεριλαμβανομένων και των ζώων κτηνοτροφίας θεωρούνται ως "ομοειδή προϊόντα», όποια και αν είναι η μέθοδος παραγωγής (εντατική κτηνοτροφία, υποβάθμιση του περιβάλλοντος, κ.λπ ...). Κατά συνέπεια η διεθνής νομοθεσία του ΠΟΕ προστατεύει τη χρήση και την εξάπλωση των γενετικά μεταλλαγμένων οργανισμών, φροντίζοντας συγχρόνως να μην υπάρχει κανένα μη δασμολογικό τελωνειακό εμπόδιο για το κρέας που είναι "φουσκωμένο» με συνθετικές ορμόνες, που προέρχεται από διαδικασίες παραγωγής που δεν λαμβάνουν υπόψη τους το περιβάλλον ούτε την προστασία του καταναλωτή, ούτε την καλή μεταχείριση των ζώων.
<P>
Η Ευρωπαϊκή Επιτροπή, λόγο της πίεσης των περιβαλλοντικών λόμπι, επεξεργάζεται συστηματικά τις πολύ εξειδικευμένες οδηγίες που αφορούν τα ύδατα, την καλή μεταχείριση των ζώων, τη μεταφορά των ζωντανών ζώων, την ίδια στιγμή όμως υπογράφει, και αυτό είναι εντελώς αντιφατικό, συμφωνίες ελεύθερης συναλλαγής "ξεχνώντας» να επιβάλει κατασταλτικές ρήτρες που να απαιτούν από τα εισαγόμενα προϊόντα να ανταποκρίνονται στις συνθήκες της παραγωγής, που επιβάλλει στην ευρωπαϊκή γεωργία. Παραδείγματος χάρη, για την κατασκευή ενός χοιροστασίου στη Γαλλία, είναι απαραίτητο να γίνουν μελέτες επιπτώσεων, να δοθούν οι κατάλληλες άδειες που να απαιτούν μια διοικητική προθεσμία πολλών ετών. Στις Ηνωμένες Πολιτείες, για να κατασκευαστεί ένα χοιροστάσιο, η διαδικασία της απόκτησης της άδειας δεν κρατά παρά τρεις μέρες και οι περιβαλλοντικοί περιορισμοί είναι σχεδόν ανύπαρκτοι.
<P>
Μας επεβλήθη μια νέα νομοθεσία στο θέμα της σωστής μεταχείρισης της ωοτόκου όρνιθος, που υποχρεώνει τον διπλασιασμό του χώρου που αναλογεί στην κάθε όρνιθα, κάτι το οποίο παραδόξως έχει ως αποτέλεσμα την αύξηση της θνησιμότητας των ορνίθων και αυτό οφείλεται στον κανιβαλισμό (μελέτη CNEVA) και την αύξηση κατά 40 % του κόστους παραγωγής. Παράλληλα, υπαγόμεθα με τη διεθνοποίηση των συναλλαγών και τον κατακερματισμό της κοινοτικής προτίμησης, σε έναν ανταγωνισμό ολοένα και πιο έντονο εκ μέρους των παραγωγών των τρίτων χωρών, οι οποίοι βέβαια δεν έχουν καμία υποχρέωση να σεβαστούν αυτό το είδος των προδιαγραφών.
<P>
Εν κατακλείδι, η νομοθεσία που επεξεργάζεται η Επιτροπή καταλήγει να είναι εις βάρος της ευρωπαϊκής παραγωγής, εφόσον καταργεί την ίδια στιγμή την αρχή της κοινοτικής προτίμησης. Τη στιγμή που η Ευρωπαϊκή Ένωση επιθυμεί να αναπτύξει τον "κοινωνικό» τομέα, κανένα αίτημα εκ μέρους της Επιτροπής δεν προκύπτει που να απαιτεί την αναγνώριση εκ μέρους της ΠΟΕ μιας κοινωνικής ρήτρας. Στην περίπτωση της μπανάνας, παραδείγματος χάρη, η Επιτροπή προτιμά να κατακερματίσει την ευρωπαϊκή παραγωγή (στην Μαρτινίκα και τη Γουαδελούπη), να αγνοήσει τις συμφωνίες του Lomι με τις χώρες ΑΚΕ και να ευνοήσει την καλλιέργεια της "μπανάνας-δολάριο», ξεχνώντας εντελώς ότι η μπανάνα των τρίτων χωρών που εισάγεται από την Ευρωπαϊκή Ένωση δεν σέβεται τις κοινωνικές και περιβαλλοντικές ρήτρες, τις οποίες η ίδια επιβάλλει στους παραγωγούς μας.

<SPEAKER ID=140 NAME="Πρόεδρος">
Η ώρα των ψηφοφοριών έληξε.

<CHAPTER ID=7>
Διακοπή της συνόδου
<SPEAKER ID=141 NAME="Πρόεδρος">
Κηρύσσω την διακοπή της συνόδου του Ευρωπαοκού Κοινοβουλίου.
<P>
(Η συνεδρίαση λήγει στην 13.05)

