<CHAPTER ID=1>
Επανάληψη της συνόδου
<SPEAKER ID=1 NAME="Πρόεδρος">
Κηρύσσω την επανάληψη της συνόδου του Ευρωπαϊκού Κοινοβουλίου που είχε διακοπεί την Παρασκευή 19 Μαΐου 2000.

<CHAPTER ID=2>
Νεκρολογία
<SPEAKER ID=2 NAME="Πρόεδρος">
Με πολύ μεγάλη θλίψη πληροφορηθήκαμε το θάνατο της κ. Adelaide Aglietta στις 20 Μαΐου 2000 στη Ρώμη. Όλοι θυμούνται ότι στη διάρκεια της έντονης πολιτικής δραστηριότητάς της η κ. Aglietta διετέλεσε πολιτικός γραμματέας του ιταλικού ριζοσπαστικού κόμματος. Ήταν συμπρόεδρος της Ομάδας των Πρασίνων από το 1990 έως το 1994. Έδωσε σφοδρές μάχες υπέρ πολλών σκοπών, και ιδίως υπέρ μιας ομοσπονδιακής Ευρώπης και υπέρ των δικαιωμάτων του ανθρώπου.
<P>
Η κ. Adelaide Aglietta ήταν πολύ θαρραλέα γυναίκα. Είχε κατ' αρχάς το θάρρος των πεποιθήσεών της, που υπεράσπιζε με θέρμη, αλλά πάντα με σεβασμό προς τον συνάνθρωπο. Παρά τη μακρόχρονη ασθένειά της συνέχισε τις πολιτικές και κοινοβουλευτικές δραστηριότητές της, δουλεύοντας ασταμάτητα πάνω στην έκθεσή της σχετικά με την επιτροπολογία και συνεχίζοντας με επιμονή μέχρι τον Μάιο του 1999 τις διαπραγματεύσεις με την Επιτροπή και το Συμβούλιο. Δύναμαι να πω ότι θα μείνει για όλους μας υπόδειγμα θάρρους καθώς και κοινοβουλευτικής και ευρωπαϊκής αφοσίωσης, και σας ζητώ να τηρήσετε ενός λεπτού σιγή στη μνήμη της.
<P>
(Το Σώμα εγείρεται και τηρεί ενός λεπτού σιγή)

<CHAPTER ID=3>
Ανακοίνωση της Προέδρου
<SPEAKER ID=3 NAME="Πρόεδρος">
Αξιότιμοι συνάδελφοι, από την τελευταία περίοδο συνόδου μας μια τυφλή και άγρια τρομοκρατία χτύπησε και πάλι την Ευρωπαϊκή Ένωση. Στην Ελλάδα, με τη δολοφονία του ταξίαρχου Stephen Sonders, στρατιωτικού ακόλουθου της βρετανικής πρεσβείας στη χώρα αυτή, που δολοφονήθηκε από την τρομοκρατική ομάδα "17 Νοέμβρη" . Στην Ισπανία, με τη δολοφονία του Jesus Maria Pedrosa, δημοτικού συμβούλου στη Χώρα των Βάσκων. Έτσι, για τρίτη φορά μέσα σε μερικούς μήνες η τρομοκρατία προσπάθησε και πάλι να κλείσει το στόμα αυτών που συνεχίζουν να αγωνίζονται στην περιοχή αυτή με δημοκρατικά μέσα για να υπερασπιστούν την ελευθερία έκφρασής τους και το δικαίωμά τους να ζουν ειρηνικά.
<P>
Την ίδια μέρα που έγιναν αυτές οι τρομοκρατικές επιθέσεις θέλησα να εκφράσω, εξ ονόματός μου και εξ ονόματος του Ευρωπαϊκού Κοινοβουλίου, τη βαθιά θλίψη μας και τα ειλικρινή συλλυπητήριά μας στις οικογένειες των θυμάτων. Γνωστοποίησα επίσης στις ενδιαφερόμενες κυβερνήσεις ότι έχουν την πλήρη υποστήριξή μας στον αγώνα που διεξάγουν κατά της τρομοκρατίας.
<P>
Θα ήθελα να σας ζητήσω, σε μερικά λεπτά, να τηρήσουμε ενός λεπτού σιγή ως φόρο τιμής στα δύο θύματα. Ωστόσο, για να υπογραμμίσω ακόμη περισσότερο την αλληλεγγύη μας, θα ήθελα να σας πω ότι είμαι διατεθειμένη, εάν οι ισπανικές αρχές και οι Ισπανοί συνάδελφοί μου το θεωρούν χρήσιμο και σκόπιμο, να μεταβώ στη Χώρα των Βάσκων για να μεταφέρω το πάγιο και ομόφωνο μήνυμα του Σώματός μας, την απόλυτη καταδίκη της τρομοκρατίας και τον αποτροπιασμό μας γι' αυτές τις άνανδρες και βάρβαρες πράξεις, την υποστήριξή μας σε όλους όσους αγωνίζονται θαρραλέα με κίνδυνο της ζωής τους για να θριαμβεύσουν εντέλει η ειρήνη και η δημοκρατία στην ισπανική Χώρα των Βάσκων.
<P>
(Το Σώμα εγείρεται και τηρεί ενός λεπτού σιγή)

<SPEAKER ID=4 LANGUAGE="ES" NAME="Barσn Crespo">
Κυρία Πρόεδρε, νομίζω ότι πρέπει να επισημάνουμε ιδιαιτέρως το γεγονός ότι ένας εκπρόσωπος του βασκικού κόμματος Euskal Herritarrok εξέφρασε τη λύπη του για τη δολοφονία ενός αξιότιμου δημοτικού συμβούλου στη Χώρα των Βάσκων. Το μόνο που λείπει εν προκειμένω είναι να καταδικάσει και μια πολιτική πρακτική, όπως η δολοφονία πισώπλατα και με χτύπημα στον αυχένα, διότι, κυρία Πρόεδρε, η ισπανική Χώρα των Βάσκων, που είναι η Αυτόνομη Κοινότητα με τον μεγαλύτερο βαθμό αυτοδιοίκησης στην Ευρωπαϊκή Ένωση, είναι δυστυχώς το μόνο μέρος στην Ευρωπαϊκή Ένωση όπου υφίσταται αυτή η βάρβαρη και καταδικαστέα πολιτική πρακτική.
<P>
(Χειροκροτήματα)

<SPEAKER ID=5 LANGUAGE="EN" NAME="Gorostiaga Atxalandabaso">
Κυρία Πρόεδρε, παρεμβαίνω επί διαδικαστικού. Εξ ονόματος του βασκικού κόμματος Euskal Herritarrok θα ήθελα να εκφράζω τη λύπη μου για τον θάνατο του Jesϊs Marνa Pedrosa. Θέλουμε να εκφράσουμε επίσης την αλληλεγγύη μας προς την οικογένεια και τους φίλους του θανόντος. Για μια ακόμα φορά βλέπουμε την πιο τρομερή πτυχή της πολιτικής αντιπαράθεσης και ζούμε τραγικές στιγμές από ανθρώπινη και πολιτική άποψη: η κατάσταση αυτή απαιτεί από όλους μας να μην αναλωθούμε σε περιττές επαναλήψεις αποδοκιμασιών που δεν συντελούν καθόλου στην εξεύρεση λύσεων.
<P>
Δεν πρέπει να λησμονούμε πως ο Nelson Mandela, βραβευθείς με το βραβείο Νόμπελ και το βραβείο Ζαχάρωφ, έμεινε φυλακισμένος 27 χρόνια επειδή αρνείτο να καταδικάσει τις βιαιοπραγίες του Εθνικού Αφρικανικού Κογκρέσου. Οι ηγέτες του Sinn Fein ουδέποτε καταδίκασαν τις πράξεις βίας του Ιρλανδικού Δημοκρατικού Στρατού. Η σαφής αυτή στάση επέτρεψε μια πολιτική πρόοδο προς μια οριστική επίλυση των αιματηρών συγκρούσεων στη Νότιο Αφρική και στη Βόρειο Ιρλανδία.
<P>
Εμείς στο Euskal Herritarrok θα μείνουμε πιστοί στη δέσμευσή μας να συνεργαστούμε με όλους όσους αδημονούν να εξευρεθεί μια δημοκρατική λύση στις συνεχιζόμενες συγκρούσεις στη Χώρα των Βάσκων. Μπορούμε άραγε εμείς οι βουλευτές του Ευρωπαϊκού Κοινοβουλίου να αναζητήσουμε επιτέλους κάτι καινούριο που θα βοηθήσει τη διεξαγωγή πολιτικού διαλόγου στη Χώρα των Βάσκων, κάτι ανάλογο της δήλωσης της βρετανικής κυβέρνησης;

<SPEAKER ID=6 LANGUAGE="ES" NAME="Puerta">
Κυρία Πρόεδρε, θα ήθελα να σας ευχαριστήσω για την πολιτική σας θέληση και τη διάθεση που επιδείξατε να μεταβείτε στη Χώρα των Βάσκων προκειμένου να καταστεί σαφής η αντιτρομοκρατική δέσμευση του Ευρωπαϊκού Κοινοβουλίου ενώπιον της ισπανικής κοινής γνώμης, και δη της βασκικής.
<P>
Από την άλλη μεριά, θεωρώ άπρεπα τα λόγια του ευρωβουλευτή του Euskal Herritarrok.
<P>
(Χειροκροτήματα) Ο εν λόγω βουλευτής δεν δικαιούται να τάσσεται στην ίδια κατηγορία με τον Mandela. Ο Nelson Mandela αξίζει έναν διαφορετικό σεβασμό. Μπορέσαμε να ακούσουμε στο Ευρωπαϊκό Κοινοβούλιο τον Nelson Mandela, που αγωνίστηκε ενάντια στη βία και εκπροσώπησε τα νόμιμα συμφέροντα του λαού του. Τα νόμιμα δικαιώματα του βασκικού λαού αντιπροσωπεύονται από εκείνους που εξελέγησαν δημοκρατικά. Οφείλω να πω ενώπιον όλου του Σώματος, όπως ήδη ανέφερε και ο κ. Barσn Crespo, ότι το κόμμα στο οποίο ανήκει ο κ. Gorostiaga καταλήγει ενίοτε να εκφράζει τη λύπη του για τους θανάτους που προκαλούν οι τρομοκράτες διότι ενδεχομένως να μην έχει άλλη επιλογή, δεν τους καταδικάζει όμως. Αυτή η συμπεριφορά ανάγκασε μάλιστα τα εθνικιστικά δημοκρατικά κόμματα να διακόψουν τις συμμαχίες στα δημοτικά συμβούλια με το Euskal Herritarrok, διότι είναι αδύνατον να αποδεχθούμε και να κατανοήσουμε τον πυροβολισμό στην αυχένα και τη συνεχή βία ως πολιτική μέθοδο.
<P>
Δεν υπάρχουν πλέον λόγια για να καταδικάσουμε όχι μόνο τους δολοφόνους, αλλά και εκείνους που τους παρέχουν πολιτική στήριξη.

<SPEAKER ID=7 LANGUAGE="ES" NAME="Cercas">
Κυρία Πρόεδρε, θα ήθελα να συνταχθώ και εγώ με όσους δεν θέλουν σήμερα το πρωί να παρερμηνευθεί η σύγκρουση που βρίσκεται επί του παρόντος υπό εξέλιξη στη Χώρα των Βάσκων, διότι βέβαια, κυρία Πρόεδρε, τα λόγια είναι εκείνα που οπλίζουν τα φονικά όπλα και εκείνα που προξενούν τους θανάτους στη Χώρα των Βάσκων. Αυτή η αμφισημία την ώρα που αναλύονται οι θάνατοι δεν πρέπει να υφίσταται σε έναν χώρο όπως το Ευρωπαϊκό Κοινοβούλιο, που είναι ο ναός της δημοκρατίας.
<P>
Κυρία Πρόεδρε, θα είσαστε πάρα πολύ καλοδεχούμενη στη Χώρα των Βάσκων. Θα μεταφέρετε τη φωνή της συντριπτικής πλειοψηφίας του Σώματός μας, διότι η συντριπτική πλειοψηφία του βασκικού λαού αντιτίθεται σε αυτούς που, διατεινόμενοι ότι μιλούν εξ ονόματος του βασικού λαού, καταπατούν τις ελευθερίες και τα θεμελιώδη δικαιώματα. Ο βουλευτής κ. Gorostiaga δεν αντιπροσωπεύει εδώ παρά εκείνη τη μειοψηφία που, με απόλυτη περιφρόνηση προς τις καλύτερες ευρωπαϊκές δημοκρατικές παραδόσεις, καταπατά τα θεμελιώδη δικαιώματα.
<P>
Κυρία Πρόεδρε, πηγαίνετε στη Χώρα των Βάσκων και μεταφέρετε τη φωνή μας, που είναι η φωνή βοώντος - ελπίζουμε όχι εν τη ερήμω - να είναι αυτός ο τελευταίος θάνατος.
<P>
(Χειροκροτήματα)

<SPEAKER ID=8 LANGUAGE="ES" NAME="Hernαndez Mollar">
Κυρία Πρόεδρε, θέλω να σας ευχαριστήσω για τα λόγια αποδοκιμασίας και για τα συλλυπητήρια που εκφράσατε. Φυσικά, επικροτούμε και εμείς τη μείζονος σημασίας ανακοίνωση ότι διατίθεσθε να επισκεφθείτε τη Χώρα των Βάσκων.
<P>
Κυρία Πρόεδρε, κυρίες και κύριοι συνάδελφοι, οι δολοφονίες με πυροβολισμούς στον αυχένα δεν οδηγούν στην επίλυση των προβλημάτων της Χώρας των Βάσκων. Ούτε και οδηγεί στην επίλυση των προβλημάτων της Χώρας των Βάσκων η αποσιώπηση της καταδίκης εκείνων που προβαίνουν στην πλέον αποτρόπαια πράξη που υφίσταται στην Ευρώπη την οποία φιλοδοξούμε να οικοδομήσουμε μέρα με τη μέρα - την Ευρώπη της ασφάλειας, της ελευθερίας και της δικαιοσύνης - τη δολοφονική δηλαδή απόπειρα, την πλέον καταδικαστέα από όλες τις απόπειρες κατά των ανθρωπίνων δικαιωμάτων.

<SPEAKER ID=9 LANGUAGE="ES" NAME="Ortuondo Larrea">
Κυρία Πρόεδρε, εξ ονόματος του Εθνικιστικού Κόμματος των Βάσκων - του κόμματος που πλειοψηφεί στη Βασκική Αυτόνομη Κοινότητα - θέλω να εκφράσω εδώ την κατηγορηματική καταδίκη και τον αποτροπιασμό μας για τον θάνατο του Jesϊs Marνa Pedrosa Urquiza, δημοτικού συμβούλου στον δήμο του Durango, στη Βισκαΐα, και την καταδίκη μας για οποιαδήποτε βίαια πράξη που προκαλείται στη Χώρα των Βάσκων ή σε οποιοδήποτε άλλο μέρος του κόσμου.
<P>
Εμείς ανέκαθεν απορρίπτουμε τη χρήση της βίας για την επίτευξη πολιτικών στόχων. Πρέπει δε να πω ότι λυπούμαι που πρέπει να λάβω τον λόγο σε αυτές τις περιστάσεις, μετά από μια τόσο πρόσφατη πράξη βίας. Σας ευχαριστώ, κυρία Πρόεδρε, που όποτε δημιουργούνται τέτοιου είδους καταστάσεις - όπως σας ανέφερα και γραπτώς την περασμένη εβδομάδα - έχετε την ετοιμότητα να συνηγορείτε υπέρ των δημοκρατικών αρχών, απορρίπτοντας εξ ονόματος του Κοινοβουλίου τις τρομοκρατικές πράξεις και εκφράζοντας την υποστήριξή του προς την ισπανική κυβέρνηση σε ό,τι αφορά την καταπολέμηση της τρομοκρατίας.
<P>
Προσωπικά σας είχα υπενθυμίσει ότι και η βασκική κυβέρνηση εργάζεται εδώ και είκοσι χρόνια για την ειρήνευση στη Χώρα των Βάσκων μέσω της δημοκρατικής οδού και επιδιώκει ένα καλύτερο μέλλον για όλους μας. Θεωρώ επίσης πως είναι ορθό να αναγνωρίσουμε την παρέμβαση, τη δράση και τη στάση της βασκικής κυβέρνησης.
<P>
Ταυτόχρονα όμως πρέπει να επισημάνω ότι πάνω από τις τρομοκρατικές ενέργειες, πάνω από τη βία που μπορεί να προκληθεί ή να έχει προκληθεί στη Χώρα των Βάσκων από την ΕΤΑ (Βασκική Πατρίδα και Ελευθερία), αλλά και από τους κρατικούς μηχανισμούς - αυτό ας μην το λησμονούμε - υπάρχει μια βασκική πολιτική σύγκρουση πολύ πριν υπάρξει η ΕΤΑ. Υπάρχει ένα τμήμα του βασκικού λαού που δεν νιώθει άνετα, που δεν αισθάνεται καλά εντός του υφιστάμενου νομικού και πολιτικού πλαισίου στη Χώρα των Βάσκων. Θεωρώ ότι είναι καλό όλα τα πολιτικά κόμματα με δημοκρατική και ανοιχτή αντίληψη να καθίσουν στο τραπέζι του διαλόγου, προκειμένου να εξευρεθεί οριστικά ο τρόπος που θα επιτρέψει σε όλους τους πολίτες της Χώρας των Βάσκων να αισθανόμαστε καλά και να μπορούμε να συνυπάρχουμε ειρηνικά, γιατί αυτό ακριβώς επιθυμούμε.

<SPEAKER ID=10 NAME="Sαnchez Garzνa">
Κυρία Πρόεδρε, εξ ονόματος εμού του ιδίου και του πολιτικού κόμματος στο οποίο ανήκω, της Συμμαχίας των Καναρίων Νήσων, θέλω να εκφράσω εδώ στο Κοινοβούλιο τον αποτροπιασμό μου και να καταδικάσω τη δολοφονία του δημοτικού συμβούλου Jesωs Marνa Pedrosa.
<P>
Δεύτερον, θα ήθελα να απευθύνω μια έκκληση, ενδεχομένως ουτοπική, για την ειρήνη και τον διάλογο σε εκείνη την Αυτόνομη Κοινότητα. Τέλος, θεωρώ πολύ θετική, πολύ ενδεδειγμένη και ορθή την ανακοίνωση επίσκεψης της Προέδρου του Ευρωπαϊκού Κοινοβουλίου στη Χώρα των Βάσκων.

<SPEAKER ID=11 NAME="Γιαννάκου-Κουτσίκου">
Κυρία Πρόεδρε, αναφερθήκατε ήδη στην δολοφονική επίθεση η οποία έγινε στην Αθήνα εναντίον του στρατιωτικού ακολούθου της βρετανικής πρεσβείας Stephen Saunders. Θέλω να εκφράσω την απόλυτη καταδίκη των ευρωβουλευτών της Νέας Δημοκρατίας και του κόμματός μας για τις ενέργειες αυτές, όχι μόνο για τη συγκεκριμένη αλλά και για όλες όσες έχουν γίνει τα τελευταία 25 χρόνια από τρομοκρατική οργάνωση φάντασμα, και τη λύπη μου για την αδυναμία μέχρι σήμερα να βρούμε τους δολοφόνους.
<P>
Τα χτυπήματα αυτά όχι μόνο δεν έχουν καμία δικαιολογητική βάση, αλλά δεν έχουν καμία σχέση με όσα γίνονται στην Χώρα των Βάσκων ­ όχι ότι αυτά έχουν δικαιολογητική βάση αλλά γιατί είναι διαφορετικές οι συνθήκες ­ και αποτελούν τυφλά και απαράδεκτα κτυπήματα που στοχεύουν στην ουσία στον τραυματισμό και των σχέσεων της Ελλάδος με τις άλλες χώρες.
<P>
Επαναλαμβάνω την απόλυτη καταδίκη μας και σας ευχαριστώ πολύ γιατί θέσατε πρώτη σήμερα το θέμα και γιατί μέσω της δικής σας φωνής, η απόλυτη καταδίκη του Κοινοβουλίου θα μεταφερθεί και στην Ελλάδα. Εκφράζω την βαθιά μου θλίψη στη σύζυγο και τα παιδιά του Stephen Saunders, τους οποίους είδαμε στην τηλεόραση. Είδαμε τον πόνο τους και είδαμε ότι οι τρομοκράτες δεν κτυπούν φυσικά μόνο τα πρόσωπα τα οποία δολοφονούν, αλλά δολοφονούν στην ουσία και όλο το περιβάλλον τους.

<SPEAKER ID=12 NAME="Αλυσανδράκης">
Κυρία Πρόεδρε, κυρίες και κύριοι συνάδελφοι, επιθυμώ εκ μέρους του Κομμουνιστικού Κόμματος Ελλάδας να δηλώσω ότι καταδικάζουμε με τον πιο έντονο και κατηγορηματικό τρόπο τη δολοφονία του στρατιωτικού ακόλουθου της βρετανικής πρεσβείας στην Αθήνα ταξιάρχου Stephen Saunders.
<P>
Ταυτόχρονα, καταδικάζουμε την ενορχηστρωμένη επίθεση που εκτυλίσσεται κατά της χώρας μας, αλλά και την προσπάθεια να συσχετιστεί η αποτρόπαια αυτή πράξη με τα αντιμπεριαλιστικά αισθήματα του ελληνικού λαού. Δεν μπορούμε να μην εντοπίσουμε το γεγονός ότι η δολοφονία πραγματοποιήθηκε λίγες ημέρες μετά την έκθεση προς το Κογκρέσσο των Ηνωμένων Πολιτειών που χαρακτηρίζει την Ελλάδα σαν χώρα που δεν συνεργάζεται πλήρως σε θέματα καταπολέμησης της τρομοκρατίας. Λίγες ημέρες μετά την εκδήλωση των αμερικανικών ανησυχιών για την ασφάλεια των Ολυμπιακών Αγώνων 2004 και ενόψει της υπογραφής της συμφωνίας αστυνομικής συνεργασίας Ελλάδας-Ηνωμένων Πολιτειών της Αμερικής.
<P>
Δεν μπορούμε παρά να διαπιστώσουμε ότι κάποιοι επωφελούνται από την προβοκατορική αυτή πράξη για να απαιτήσουν ακόμη πιο καταπιεστικά μέτρα σε βάρος των πολιτικών και δημοκρατικών ελευθεριών του ελληνικού λαού. Ανάμεσά τους πρέπει να αναζητηθούν οι φυσικοί και ηθικοί αυτουργοί.

<SPEAKER ID=13 NAME="Κατηφόρης">
Κυρία Πρόεδρε, θα ήθελα κι εγώ να σας ευχαριστήσω για τα όσα είπατε σχετικά με την επίθεση και τη δολοφονία του άγγλου στρατιωτικού ακολούθου. Τη στιγμή που συνέβη αυτή η δολοφονία συνέπεσε να συνεδριάζει η Σοσιαλιστική Ομάδα και είχα την ευκαιρία αμέσως από το βήμα της Σοσιαλιστικής Ομάδας να εκφράσω την καταδίκη και του ΠΑΣΟΚ αλλά και όλου του ελληνικού λαού, ο οποίος βεβαίως απεχθάνεται τέτοιες πράξεις τρομοκρατίας που δεν στρέφονται μόνον εναντίον των θυμάτων, αλλά στρέφονται και εναντίον της ασφαλείας και εναντίον της πολιτικής και της οικονομικής προόδου της χώρας.
<P>
Είναι γεγονός ότι ένα φαινόμενο τρομοκρατίας μας ταλαιπωρεί στην Ελλάδα επί πολλά χρόνια. Παίρνουμε και θα πάρουμε όλα τα αναγκαία μέτρα για να συντρίψουμε αυτή την οργάνωση, αλλά η μεγαλύτερη συντριβή της, κυρία Πρόεδρε, είναι το γεγονός ότι είναι τελείως απομονωμένη μέσα στον ελληνικό λαό, δεν έχει την παραμικρή πολιτική απήχηση και αυτές οι δολοφονίες είναι απλώς στυγνές, στυγερές και αποτρόπαιες πράξεις μιας ομάδος φανατικών, που όλος ο ελληνικός λαός τις απεχθάνεται και τις απορρίπτει.

<SPEAKER ID=14 NAME="Μπακόπουλος">
Κυρία Πρόεδρε, επιθυμώ κι εγώ απ' την πλευρά μου και απ' την πλευρά του κόμματος που εκπροσωπώ, του Δημοκρατικού Κοινωνικού Κινήματος, να εκφράσω την απόλυτη καταδίκη μας για τη δολοφονία του άγγλου στρατιωτικού ακολούθου στην Αθήνα και να εκφράσω ταυτόχρονα και την αμέριστη συμπαράστασή μας στη γενναία σύζυγό του και τα εξαίρετα παιδιά του. Είναι πραγματικά βαθειά η λύπη μας και η ευχή μας είναι, επιτέλους, οι αρχές να καταφέρουν ένα χτύπημα στην τρομοκρατική αυτή οργάνωση η οποία επί 25 χρόνια ταλαιπωρεί τη χώρα και τις διεθνείς της σχέσεις.
<P>
  

<SPEAKER ID=15 LANGUAGE="DE" NAME="Leinen">
Κυρία Πρόεδρε, θα ήθελα να επιστήσω την προσοχή σας σε ένα γεγονός που συνέβη μετά την τελευταία συνεδρίαση της Ολομέλειας. Ο Γερμανός Υπουργός Εξωτερικών Joschka Fischer εκφώνησε στις αρχές Μαΐου λόγο για το μέλλον της Ευρωπαϊκής Ένωσης. Μπορεί να υπάρχουν διαφορετικές γνώμες σχετικά με αποσπάσματα του συγκεκριμένου λόγου, όμως ο λόγος αυτός αποτέλεσε ένα σημαντικό έναυσμα για προβληματισμό σχετικά με τον τρόπο που πρέπει να οργανωθεί η Ένωση όταν θα έχει 25 ή 30 κράτη μέλη.
<P>
Τούτο καθιστά ακόμη πιο αναπάντεχη την αντίδραση του Γάλλου Υπουργού Εσωτερικών Chevθnement, που είπε στην ουσία πως όποιος τάσσεται υπέρ μιας ευρωπαϊκής ομοσπονδίας ή ενός ευρωπαϊκού συντάγματος δεν έχει επεξεργαστεί με τον σωστό τρόπο τις εμπειρίες που αφορούν τον εθνικοσοσιαλισμό. Θεωρώ ότι αυτό αποτελεί ένα ατόπημα που πρέπει να επισύρει και τις διαμαρτυρίες του Κοινοβουλίου. Ο κ. Chevθnement επιχείρησε να μειώσει τη σημασία των λόγων του, αλλά ουσιαστικά επανέλαβε τη δήλωσή του, παρέμεινε δηλαδή στη γνώμη του ως προς την ουσία του θέματος αυτού. Εμείς έχουμε εκφρασθεί πολλές φορές θετικά στο Κοινοβούλιο για ένα ευρωπαϊκό σύνταγμα και μια ομοσπονδιακή οργάνωση της Ευρώπης, από τις εκθέσεις Spinelli και Herman μέχρι τις πιο πρόσφατες. Για τον λόγο αυτό θεωρώ τη δήλωση του κ. Chevθnement υβριστική για την εργασία αυτού του Κοινοβουλίου και θα ήθελα να σας παρακαλέσω να εκφράσετε ανάλογα τη διαμαρτυρία του Ευρωπαϊκού Κοινοβουλίου όπου δει!
<P>
(Χειροκροτήματα)

<SPEAKER ID=16 NAME="Πρόεδρος">
Όπως ίσως θα ξέρετε, αμέσως μετά τις παρατηρήσεις του κ. Chevθnement εξέφρασα σε ανακοινωθέν Τύπου την προσωπική αγανάκτησή μου για τις παρατηρήσεις αυτές, τις οποίες θεωρώ εντελώς ανάρμοστες. Φυσικά, ακόμη κι αν φρόντισα να πω ότι η άποψη που εξέφραζα ήταν προσωπική, αφού το Ευρωπαϊκό Κοινοβούλιο δεν είχε λάβει θέση, πιστεύω ότι ο κ. Chevθnement κατάλαβε πολύ καλά ότι η άποψή μου αντανακλά την άποψη σημαντικής πλειοψηφίας του Κοινοβουλίου μας.

<SPEAKER ID=17 LANGUAGE="FR" NAME="Berθs">
Κυρία Πρόεδρε, διάβασα με προσοχή τη δήλωσή σας μετά από την παρέμβαση του Γάλλου Υπουργού Εσωτερικών. Πιστεύω πως το ζήτημα του έθνους είναι μια έννοια πάρα πολύ σύνθετη για να μπορεί να θιγεί έτσι, σε μια αίθουσα όπως αυτή, με μια παρατήρηση επί της εφαρμογής του Κανονισμού.
<P>
Είναι μια συζήτηση που προχωρεί σε βάθος και προκαλεί ζωηρές αντιδράσεις σε όλα τα κράτη μέλη της Ευρωπαϊκής Ένωσης και την οποία δεν μπορούμε να διαγράψουμε μονοκοντυλιά. Πιστεύω πως η παρέμβαση του Γάλλου Υπουργού Εσωτερικών έγινε πολύ καλά κατανοητή στη Γερμανία και ότι πρέπει και εμείς να υιοθετήσουμε τη συνετή αντίδραση των ιθυνόντων της χώρας αυτής.

<SPEAKER ID=18 LANGUAGE="DE" NAME="Poettering">
Κυρία Πρόεδρε, πρέπει να ευχαριστήσουμε τον συνάδελφο Leinen, που υπενθύμισε το γεγονός αυτό. Θα ήθελα όμως να σας ευχαριστήσω απερίφραστα για τη θέση που πήρατε και που εκφράσατε εξ ονόματός σας ως Πρόεδρός μας. Θέλω να σας βεβαιώσω πως έχετε την πλήρη υποστήριξή μας και να σας εκφράσω τις ευχαριστίες μου. Κατά τα άλλα, νομίζω ότι δεν χρειάζεται να συζητήσουμε περισσότερο γι' αυτό.

<SPEAKER ID=19 LANGUAGE="NL" NAME="Meijer">
Κύρια Πρόεδρε, το οριστικό σχέδιο ημερήσιας διάταξης αφορά μια εβδομάδα συνεδριάσεων η οποία αρχίζει την Τρίτη 13 Ιουνίου. Στις 7 Ιουνίου σας απηύθυνα μια επιστολή για το πρόγραμμα της Δευτέρας 12 Ιουνίου, δεύτερης ημέρας της Πεντηκοστής. Ορθά μερικές ημέρες μετά αποδεχθήκατε το αίτημα για τη ματαίωση της προγραμματισμένης συνεδρίασης του Κοινοβουλίου αυτή την ημέρα, που είναι χριστιανική γιορτή. Στη συνέχεια ανακοινώθηκε ότι τα μέλη θα μπορούσαν να υπογράψουν τον κατάλογο παρουσιών μεταξύ 15.00 και 22.00. Τώρα φαίνεται ότι εμείς θα πρέπει να αποζημιωθούμε οικονομικά εξαιτίας της ματαίωσης αυτής της ημέρας εργασιών.
<P>
Κυρία Πρόεδρε, πώς είναι να δυνατόν να δημοσιοποιηθεί αυτός ο κατάλογος παρουσιών της χθεσινής ημέρας και πώς είναι δυνατόν αυτός ο κατάλογος παρουσιών να μην κοστίσει χρήματα στον Ευρωπαίο φορολογούμενο; Οι εκλογείς αναμένουν από εμάς να επεκτείνουμε τα δημοκρατικά τους δικαιώματα και όχι να φροντίζουμε μόνο για τους εαυτούς μας. Η καταβολή μιας ημερήσιας αποζημίωσης για μια γιορτή στέλνει μήνυμα στον εκλογέα για ακόμα μαζικότερη αποχή στις επόμενες εκλογές.
<P>
Ζητώ από το Κοινοβούλιο να φροντίσει, το αργότερο τον Ιούλιο, να συζητήσουμε τη δυνατότητα οι υπογραφές αυτής της Δευτέρας να μην οδηγήσουν σε οποιαδήποτε αποζημίωση. Φυσικά, θα μπορούσε να γίνει ενδεχομένως μια εξαίρεση για όσους μπορούν να αποδείξουν ότι εξαιτίας της διαμονής τους σε κράτος της περιφέρειας, π.χ. Φινλανδία ή Ελλάδα, οφείλουν να αναχωρήσουν οπωσδήποτε την Κυριακή.

<SPEAKER ID=20 NAME="Πρόεδρος">
Κύριε Meijer, νομίζω ότι οι πληροφορίες σας δεν είναι απόλυτα ακριβείς, αφού χθες διεξήχθησαν κανονικά συνεδριάσεις των πολιτικών ομάδων, με την παρουσία πάρα πολλών συναδέλφων. Δεν θα ήταν επομένως σωστό να στερηθούν την αποζημίωσή τους αυτοί οι συνάδελφοι.
<P>
  

<SPEAKER ID=21 LANGUAGE="DA" NAME="Blak">
Κυρία Πρόεδρε, θα ήθελα να πω ότι η σημερινή μέρα είναι σημαντική για τους Δανούς. Επιτέλους πετύχαμε τη μετάδοση της δανικής τηλεόρασης εδώ στο Στρασβούργο. Λυπάμαι που η κυρία Mary Banotti δεν παρευρίσκεται, διότι είχα υποσχεθεί να την ευχαριστήσω προσωπικά σε περίπτωση που το αίτημά μου γινόταν πραγματικότητα, ωστόσο ελπίζω ότι μπορείτε να της μεταφέρετε τα λόγια μου. Θέλω απλά να πω: "Μαίρη, είσαι φανταστική. Κατάφερες να λάβεις υπόψη σου μια μικρή χώρα, αλλά σου πήρε ρε γαμώτο πολύ καιρό." .

<SPEAKER ID=22 NAME="Πρόεδρος">
Ευχαριστώ, κύριε Blak. Θα διαβιβάσουμε στην κ. Banotti την ικανοποίησή σας και τις ευχαριστίες σας.

<SPEAKER ID=23 LANGUAGE="EN" NAME="Doyle">
Κυρία Πρόεδρε, παρεμβαίνω επί διαδικαστικού θέματος. Θα φροντίσω να ενημερωθεί σχετικά η κ. Banotti. Θα την πιέσω επίσης να φέρει εδώ και την ιρλανδική τηλεόραση.
<P>
Η ένστασή μου αφορά ένα κάπως πιο σοβαρό θέμα, αν και χαιρετίζω φυσικά την επέκταση όλων των μέσων ενημέρωσης στις εργασίες μας. Κυρία Πρόεδρε, θα γνωρίζετε πως από την τελευταία μας συνάντηση εδώ η Συνέλευση της Βορείου Ιρλανδίας ανασυγκροτήθηκε. Θα ήθελα να σας ζητήσω να διαβιβάσετε εκ μέρους μας τις θερμότερες ευχές μας σε όλους τους αρμόδιους και σε όλα τα κόμματα. Ας ελπίσουμε πως βρισκόμαστε καθ' οδόν προς μια φοβερή επιτυχία στη Βόρειο Ιρλανδία.
<P>
(Χειροκροτήματα)

<SPEAKER ID=24 NAME="Πρόεδρος">
Βλέπω ότι η πρότασή σας έχει τη συναίνεση του Σώματός μας, και θα το πράξω με μεγάλη χαρά, κυρία Doyle.
<P>
  

<SPEAKER ID=25 NAME="Wurtz">
Κυρία Πρόεδρε, πριν από λίγο μας αναγγείλατε τραγικά νέα.
<P>
Υπάρχει όμως ένα νέο πολύ ευχάριστο, και πιστεύω ότι μεταφέρω το γενικό αίσθημα εκφράζοντας την ανακούφισή μας και τη χαρά μας που βλέπουμε επιτέλους ελεύθερο τον Γάλλο δημοσιογράφο Brice Fleutiaux μετά από οκτώ μήνες κράτησης από τους Τσετσένους απαγωγείς του. Θα ήθελα να τον επαινέσω για το θάρρος του, αλλά και για τη διαύγειά του, αφού από τα πρώτα λόγια του έδειξε καθαρά ότι διαχωρίζει τους απαγωγείς του από τον τσετσενικό λαό.
<P>
Πολλοί από μας ανησυχούσαμε για το τι θα γινόταν τις επόμενες εβδομάδες. Πράγματι, καθώς πλησίαζαν οι καλοκαιρινές διακοπές κινδύνευε να μειωθεί η προσοχή, και κατά συνέπεια η κινητοποίηση, της κοινής γνώμης και των ίδιων των πολιτικών ιθυνόντων. Υπό το πνεύμα αυτό είχαμε σκεφτεί να καλέσουμε στο Ευρωπαϊκό Κοινοβούλιο τον αδερφό του Brice Fleutiaux, που θα μας επισκεπτόταν με μεγάλη χαρά, καθώς και συνδικαλιστικές ενώσεις δημοσιογράφων, οι οποίες ήδη προετοιμάζονταν, και εσείς, κυρία Πρόεδρε, είχατε συμφωνήσει προσωπικά να βοηθήσετε στην επιτυχία αυτής της πρωτοβουλίας, και θα ήθελα να σας ευχαριστήσω γι' αυτό.
<P>
Ευτυχώς, δεν χρειαζόμαστε πλέον αυτή την πρωτοβουλία, πιστεύω όμως πως θα καλωσορίζαμε, αν και εκείνος το θέλει, με μεγάλη χαρά τον Brice Fleutiaux στο παρόν Κοινοβούλιο, αλλά αυτή τη φορά ως ελεύθερο άνθρωπο και ως άνθρωπο τιμής.
<P>
  

<SPEAKER ID=26 LANGUAGE="DE" NAME="Rόbig">
Κυρία Πρόεδρε, με παραξενεύει πολύ το γεγονός ότι το Συμβούλιο δεν θέλει να ασχοληθεί με τις κυρώσεις των 14 κρατών μελών εναντίον ενός κράτους μέλους. Ειδικά το Ευρωπαϊκό Κοινοβούλιο γνωρίζει ότι η άρνηση διαλόγου δεν οδηγεί σε επίλυση των προβλημάτων.

<SPEAKER ID=27 LANGUAGE="DA" NAME="Bonde">
Κυρία Πρόεδρε, θέλω να μιλήσω για τη συμφωνία πλαίσιο μεταξύ της Επιτροπής και του Κοινοβουλίου, η οποία εγκρίθηκε κατά τη Διάσκεψη των Προέδρων της προηγούμενης Πέμπτης. Δεν έχει δημοσιευθεί ακόμη στη δική μου γλώσσα ούτε έχει διανεμηθεί στο μεγαλύτερο μέρος των βουλευτών ούτε έχει συζητηθεί σε κάποια επιτροπή, και ειδικά στην Επιτροπή Συνταγματικών Υποθέσεων, η οποία θεωρώ πως έχει δικαίωμα και καθήκον να την επεξεργαστεί. Πρέπει να διαβαστεί και να συζητηθεί από τους βουλευτές προτού υπογραφεί. Το κείμενο που υπάρχει στα γαλλικά, το οποίο έλαβα χθες, δεν είναι άλλωστε απολύτως ίδιο με το αποτέλεσμα των διαπραγματεύσεων που επιτεύχθηκε την Πέμπτη. Κυρία Πρόεδρε, θα θυμάστε ότι ο κύριος Prodi κατά το πέρας των διαπραγματεύσεων συναίνεσε η λέξη "θεσμικά όργανα" του κειμένου να αλλάξει σε "Συμβούλιο και Επιτροπή" , ούτως ώστε τα έγγραφα που κατατίθενται από την Επιτροπή εκτός του Συμβουλίου και της Επιτροπής να μπορούν επίσης με τη μεσολάβηση του προεδρεύοντα να κατατίθενται και στους βουλευτές. Επικρίνω τη συμφωνία πλαίσιο σε δύο σημεία. Δεν επιλύει τα προβλήματα που κατά κανόνα αντιμετωπίζουν οι βουλευτές. Το ένα πρόβλημα είναι ότι, όταν συμμετέχουμε σε μια επιτροπή και επεξεργαζόμαστε ένα νομοσχέδιο οι εκπρόσωποι των διάφορων κρατών μελών, συμπεριλαμβανομένων και των εκπαιδευόμενων από τις μόνιμες αντιπροσωπείες, που κάθονται δίπλα μας, έχουν στη διάθεσή τους τα περιορισμένα αντίγραφα των εγγράφων που εμείς συζητάμε, τα οποία όμως εμείς ως βουλευτές δεν δικαιούμαστε να έχουμε στη διάθεσή μας. Είναι εξευτελιστικό οι σπουδαστές να έχουν στη διάθεσή τους έγγραφα που εμείς δεν μπορούμε να έχουμε. Ένα άλλο συνηθισμένο πρόβλημα που δεν επιλύεται με τη συμφωνία πλαίσιο αφορά τη θέση στην οποία βρισκόμαστε συχνά διαβάζοντας στις εφημερίδες για ένα έγγραφο που διέρρευσε από την Επιτροπή. Μας ζητούν οι δημοσιογράφοι να το σχολιάσουμε, αλλά εμείς δεν μπορούμε καν να έχουμε το έγγραφο στη διάθεση μας! Κυρία Πρόεδρε, έχω μονάχα μια πρόταση για·
<P>
(Η Πρόεδρος διακόπτει τον ομιλητή)

<SPEAKER ID=28 NAME="Πρόεδρος">
Αντίθετα με όσα μου λέτε στην επιστολή που μου απευθύνετε, αυτή η συμφωνία-πλαίσιο θα υποβληθεί στην Ολομέλεια τον Ιούλιο και όχι κατά την τρέχουσα περίοδο συνόδου. Κάνατε συνεπώς κάποιο λάθος. Οι πολιτικές ομάδες θα έχουν φυσικά αρκετό χρόνο να εξετάσουν το έγγραφο.
<P>
  

<SPEAKER ID=29 NAME="Καραμάνου">
). Κυρία Πρόεδρε, θα ήθελα να θέσω υπόψη σας και υπόψη του Σώματος το εξής: την περασμένη Τρίτη 6 Ιουνίου ταξίδεψα από τις Βρυξέλλες στην Νέα Υόρκη προκειμένου να λάβω μέρος στην Παγκόσμια Διάσκεψη του ΟΗΕ για τις Γυναίκες. Ως ταξιδιωτικό έγγραφο είχα μαζί μου το διαβατήριο που εκδίδει το Ευρωπαϊκό Κοινοβούλιο για όλους τους ευρωβουλευτές. Όμως, στο αεροδρόμιο της Νέας Υόρκης αντιμετώπισα σοβαρό πρόβλημα από τις αρχές επειδή δεν διέθετα και βίζα, και αυτό επειδή είμαι Ελληνίδα και η Ελλάδα είναι η μόνη χώρα της Ευρωπαϊκής Ένωσης από τους πολίτες της οποίας απαιτείται ειδική άδεια εισόδου στις ΗΠΑ.
<P>
Ωστόσο, κυρία Πρόεδρε, δεν είχα ποτέ διανοηθεί ότι το ειδικό διαβατήριο του Ευρωπαϊκού Κοινοβουλίου δεν θα ίσχυε για κάποια μέλη του λόγω εθνικής καταγωγής και θα περνούσα δύο ώρες ταλαιπωρίας στο αεροδρόμιο της Νέας Υόρκης μέχρις ότου αποφασίσουν οι αρχές να μου χορηγήσουν βίζα προκειμένου να λάβω μέρος στην Διάσκεψη του ΟΗΕ.
<P>
Με όλο το σεβασμό που οφείλουμε να έχουμε στους νόμους και τους κανόνες που διέπουν την λειτουργία μιας κυρίαρχης χώρας, εκτιμώ, κυρία Πρόεδρε, ότι το πρόβλημα που αντιμετώπισα είναι περισσότερο πολιτικό και όχι προσωπικό και για αυτό σας ζητώ να επιληφθείτε δεόντως.

<SPEAKER ID=30 NAME="Πρόεδρος">
Σας ευχαριστώ και σημειώνω τη δήλωσή σας. Θα δούμε τι μπορούμε να κάνουμε για να ικανοποιήσουμε το αίτημά σας.
<P>
  

<SPEAKER ID=31 LANGUAGE="EN" NAME="McKenna">
Κυρία Πρόεδρε, θα ήθελα να επιστήσω την προσοχή των βουλευτών σε μια πολύ ανησυχητική πρόσφατη έκθεση της Διεθνούς Αμνηστίας. Η Διεθνής Αμνηστία είναι μια οργάνωση την οποία έχει χρησιμοποιήσει κατ' επανάληψη το Ευρωπαϊκό Κοινοβούλιο για να προβάλει τις καταχρήσεις των ανθρωπίνων δικαιωμάτων παγκοσμίως. Οι κακές γλώσσες λένε πως η Διεθνής Αμνηστία διατυπώνει την κατηγορία πως αγνοούνται διαρκώς οι εκθέσεις που εκπονεί, και είναι πολύ ανησυχητικό το γεγονός ότι συμβαίνει το ίδιο και στην προκειμένη περίπτωση.
<P>
Η εν λόγω έκθεση αφορά τον πόλεμο στο Κοσσυφοπέδιο. Σύμφωνα με τη Διεθνή Αμνηστία το ΝΑΤΟ παραβίασε πολλούς διεθνείς νόμους όσον αφορά τα ανθρώπινα δικαιώματα. Είναι εξαιρετικά σημαντικό να λάβουν τα κράτη μέλη υπόψη τους την έκθεση της Διεθνούς Αμνηστίας, επειδή οι εκθέσεις της χαρακτηρίζονται ανέκαθεν από ισορροπία και προβάλλουν όποιες καταχρήσεις σημειώνονται στον τομέα των ανθρωπίνων δικαιωμάτων, ανεξάρτητα πώς γίνεται δεκτή η έκθεση.
<P>
Ο Javier Solana, ο σημερινός επικεφαλής της ΚΕΠΠΑ εντός της Ευρωπαϊκής Ένωσης, ήταν τότε Γενικός Γραμματέας του ΝΑΤΟ, και λόγω της κατάφωρης αυτής κατάχρησης των ανθρωπίνων δικαιωμάτων το Κοινοβούλιο πρέπει να λάβει σοβαρά υπόψη του την έκθεση της Διεθνούς Αμνηστίας. Δεν μπορούμε να επιτρέπουμε ούτε στο ΝΑΤΟ ούτε σε άλλο διεθνή οργανισμό να καταχράται τα ανθρώπινα δικαιώματα, να αγνοεί το διεθνές δίκαιο και να δολοφονεί αθώους πολίτες. Αυτό είναι απαράδεκτο.

<CHAPTER ID=4>
Έγκριση των συνοπτικών πρακτικών της προηγούμενης συνεδρίασης
<SPEAKER ID=32 NAME="Πρόεδρος">
Τα συνοπτικά πρακτικά της συνεδρίασης της Παρασκευής 19 Μαΐου έχουν διανεμηθεί.
<P>
Υπάρχουν παρατηρήσεις;

<SPEAKER ID=33 LANGUAGE="ES" NAME="Medina Ortega">
Κυρία Πρόεδρε, στο σημείο 5 των συνοπτικών πρακτικών, σχετικά με το θέμα της "επανεισδοχής υπηκόων τρίτων χωρών" , μετά την ομιλία του κ. Duff σχετικά με τη διαπίστωση απαρτίας αναφέρεται πως παρεμβαίνουν σχετικά με αυτό το αίτημα οι βουλευτές Ribeiro Castro, Knφrr Borrΰs, ...κ.λπ.. Εάν όμως διαβάσουμε όντως τα συνοπτικά πρακτικά θα διαπιστώσουμε ότι στην παρέμβαση του κ. Knφrr Borrΰs αναφέρονται τα εξής: "Κυρία Πρόεδρε, θα ήθελα να μεταφέρω την αλληλεγγύη και τη συμπαράστασή μας στον λαό της Παραγουάης έναντι μιας νέας απόπειρας στρατιωτικού πραξικοπήματος. Αυτό μόνο ήθελα να πω. Να γίνει σαφής η θέση μας ως Κοινοβουλίου" . Πρέπει επιπλέον να επισημανθεί πως η παρέμβαση του κ. Knφrr Borrΰs δεν είχε καμία σχέση με τα περί απαρτίας, αλλά με ένα σημαντικό θέμα διεθνούς πολιτικής, όπως ήταν η απόπειρα στρατιωτικού πραξικοπήματος στην Παραγουάη.
<P>
Υπήρξε κάποια δήλωση γι' αυτό το θέμα εκ μέρους του προέδρου μιας πολιτικής ομάδας - της Σοσιαλιστικής Ομάδας - και μάλιστα εμείς πρόκειται να υποβάλουμε σχετική πρόταση ψηφίσματος. Θα ήθελα όμως να ρωτήσω την Πρόεδρο, πρώτον, μήπως χρειάζεται να διορθωθούν τα συνοπτικά πρακτικά και, δεύτερον, εάν η Προεδρία προέβη σε κάποια δήλωση, διότι θεωρώ σημαντικό να επιδείξουμε την αλληλεγγύη μας στην παραγουανή δημοκρατία.

<SPEAKER ID=34 NAME="Πρόεδρος">
Ευχαριστώ, κύριε Medina Ortega. Θα ελέγξουμε τα συνοπτικά πρακτικά και θα προβούμε σε διορθώσεις, αν χρειαστεί.
<P>
Υπάρχουν άλλες παρατηρήσεις σχετικά με τα συνοπτικά πρακτικά;
<P>
Δεν υπάρχουν.
<P>
(Εγκρίνονται τα συνοπτικά πρακτικά)

<CHAPTER ID=5>
Διάταξη των εργασιών
<SPEAKER ID=35 NAME="Πρόεδρος">
Η ημερήσια διάταξη προβλέπει την εξέταση του τελικού σχεδίου ημερήσιας διάταξης, όπως καταρτίστηκε από τη Διάσκεψη των Προέδρων, σύμφωνα με το άρθρο 110 του Κανονισμού.
<P>
Πέμπτη:
<P>
Όσον αφορά την Πέμπτη και τη συζήτηση επί επικαίρων, επειγόντων και σημαντικών θεμάτων, έχω διάφορες αιτήσεις τροποποίησης. Κατ' αρχάς η Ομάδα του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών και η Ομάδα των Πρασίνων/Ευρωπαϊκή Ελεύθερη Συμμαχία μου διαβίβασαν μια αίτηση για την αντικατάσταση του σημείου "Θεμελιώδεις ελευθερίες στη Σερβία και το Κοσσυφοπέδιο" από ένα νέο σημείο με τίτλο "Πραξικοπήματα στις νήσους Φίτζι και Σολομώντα" .
<P>
Ποιος από τους συντάκτες της αίτησης θα ήθελε να παρέμβει;

<SPEAKER ID=36 LANGUAGE="NL" NAME="Maes">
Κυρία Πρόεδρε, φυσικά και ανησυχούμε σοβαρά για την κατάσταση στο Κοσσυφοπέδιο. Κατανοείτε ότι θα επιθυμούσαμε να υποστηρίξουμε θερμά αυτό το κείμενο. Όσον αφορά την κατάσταση στα Νησιά του Σολομώντος και στα Φίτζι καθώς και στην Παπούα Νέα Γουϊνέα, η Ευρωπαϊκή Ένωση δαπανά πολλά χρήματα. Ελπίζουμε ότι αυτές οι χώρες θα διατηρήσουν την πολιτική τους σταθερότητα, αλλά δυστυχώς η κατάσταση εξελίσσεται με δραματικό τρόπο. Για τον λόγο αυτό πιστεύουμε ότι, εξαιτίας της επικαιρότητας και όχι εξαιτίας του συμφυούς περιεχομένου, είναι ανάγκη το Ευρωπαϊκό Κοινοβούλιο να αποστείλει κάποιο μήνυμα. Ανέκαθεν αποδίδουμε βαρύτητα στην πρόληψη. Η κατάσταση σε όλη την περιοχή είναι απολύτως ανησυχητική. Αυτό απαιτεί τη μεγαλύτερη προσοχή μας και εγείρει την ανησυχία ολόκληρου του Ευρωπαϊκού Κοινοβουλίου. Για τον λόγο αυτό θέλω να ζητήσω από τους συναδέλφους μου να διατηρήσουμε το ενδιαφέρον μας για το Κοσσυφοπέδιο και τη Σερβία. Σε αυτό το θέμα μπορούμε να επανέλθουμε, αλλά τώρα λόγω της επικαιρότητας ας πούμε κάτι σημαντικό για τα Φίτζι και τα Νησιά του Σολομώντος καθώς και για όλη την περιοχή του Ειρηνικού Ωκεανού.

<SPEAKER ID=37 NAME="Pack">
Κυρία Πρόεδρε, αγαπητοί συνάδελφοι, όταν πρόκειται για επίκαιρα θέματα μπορεί κανείς να πει ότι το Κοσσυφοπέδιο και η Σερβία είναι περισσότερο επίκαιρα από οποιαδήποτε άλλα ζητήματα. Μόλις επιστρέψαμε από ένα ταξίδι που πραγματοποίησε από κοινού η Επιτροπή Προϋπολογισμών και η Επιτροπή Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής στο Κοσσυφοπέδιο, όπου δώσαμε την υπόσχεση ότι αυτή την εβδομάδα θα εκδώσουμε ένα τέτοιο ψήφισμα. Παρακαλώ τους συναδέλφους να συναινέσουν στο αίτημα αυτό. Πρέπει να ασκήσουμε πίεση στη Σερβία, αλλά και στους Αλβανούς του Κοσσυφοπεδίου, ώστε να επιτύχουν κάποια ισορροπία. Τούτο μπορούμε να το επιτύχουμε μόνο με τα περιορισμένα μέσα που διαθέτουμε, δηλαδή με ένα ψήφισμα. Η συγκεκριμένη περιοχή αυτόν τον καιρό είναι λίγο πιο σημαντική για μας από τα νησιά Φίτζι, και σχετικά με τα χρήματα πρέπει να παραδεχτεί κανείς ότι στο Κοσσυφοπέδιο πληρώνουμε πάρα πολλά!

<SPEAKER ID=38 NAME="Πρόεδρος">
Κύριε Corrie, θα σας δώσω τον λόγο, θα ήθελα όμως να ξέρω αν η παρέμβασή σας θα είναι υπέρ ή κατά. Σε καμία περίπτωση δεν θα αρχίσουμε συζήτηση. Παρακολουθήσαμε την περιπέτειά σας καθώς και αυτή της κ. Kinnock και σας υποστηρίξαμε. Ήμαστε ασφαλώς μαζί σας με όλη μας την καρδιά και χαρήκαμε για τη θετική λύση που δόθηκε. Θα ήθελα να το επισημάνω αυτό. Σας ευχαριστώ που αποφασίσατε να μη λάβετε τον λόγο και θέτω σε ψηφοφορία την αίτηση των Πρασίνων και της Ομάδας των Φιλελευθέρων.
<P>
(Το Σώμα απορρίπτει την αίτηση)
<P>
Συνεχίζοντας στο θέμα της συζήτησης επί επικαίρων, έχω μια άλλη αίτηση σχετικά με τη Βενεζουέλα. Προέρχεται από την Ομάδα του Κόμματος των Ευρωπαίων Σοσιαλιστών και αφορά την αντικατάσταση του σημείου "Βενεζουέλα" από νέο σημείο με τίτλο "Πραξικόπημα στην Παραγουάη" .

<SPEAKER ID=39 NAME="Sakellariou">
Κυρία Πρόεδρε, υπάρχουν δύο λόγοι οι οποίοι συνηγορούν στο να μην ασχοληθούμε με το ζήτημα της Βενεζουέλας. Ο πρώτος είναι ο σεβασμός στην ίδια μας την ημερήσια διάταξη. Αντιμετωπίζουμε αυτές τις συζητήσεις επειγόντων θεμάτων με έναν τρόπο που ούτε είναι πλέον σοβαρός ούτε μπορεί κανείς να τον πάρει πια σοβαρά. Αποφασίσαμε στην Επιτροπή Εξωτερικών Υποθέσεων, Δικαιωμάτων του Ανθρώπου, Ασφάλειας και Αμυντικής Πολιτικής να τηρήσουμε με συνέπεια το άρθρο 50 και το παράρτημα 3 του Κανονισμού μας, βάσει των οποίων δεν μπορεί να συζητηθεί ως επείγον ένα τέτοιο ζήτημα, δηλαδή ένα γεγονός που συνέβη πριν από μήνες, μολονότι είναι ασφαλώς πολύ σημαντικό.
<P>
Ο δεύτερος λόγος είναι ότι η αίτηση αυτή περιέχει απαιτήσεις που δεν έχουν σχεδιαστεί και συζητηθεί από τη σκοπιά του προϋπολογισμού. Για τον λόγο αυτό ζητούμε να διαγραφεί το συγκεκριμένο θέμα και να αντικατασταθεί από ένα πραγματικά επείγον και εξαιρετικά επίκαιρο θέμα, και συγκεκριμένα την απόπειρα πραξικοπήματος στην Παραγουάη και τη σύλληψη του πραξικοπηματία στρατηγού Oviedo.
<P>
(Το Σώμα εγκρίνει την αίτηση) (Το Σώμα εγκρίνει τη διάταξη των εργασιών όπως τροποποιήθηκε)
<P>
  

<SPEAKER ID=40 LANGUAGE="FR" NAME="Lannoye">
Κυρία Πρόεδρε, εκπλήσσομαι που δεν έγινε λόγος για την αίτηση που υπέβαλε η Ομάδα μου και την οποία σας διαβίβασα χθες το βράδυ σχετικά με το θέμα του "Echelon".
<P>
Πράγματι, στις 13 Απριλίου παρελθόντος η Διάσκεψη των Προέδρων έδωσε μια πρώτη συνέχεια στην αίτηση 185 βουλευτών που ζητούσαν τη σύσταση κοινοβουλευτικής εξεταστικής επιτροπής, λαμβάνοντας με πλειοψηφία αρνητική απόφαση. Στη συνέχεια, μια άλλη πρόταση για τη σύσταση προσωρινής επιτροπής υπεβλήθη από τον συνάδελφό μας Barσn Crespo. Εξακολουθεί να βρίσκεται υπό συζήτηση, όμως, ενώ αρχικά είχε δημιουργηθεί η εντύπωση ότι οι δύο προτάσεις θα μπορούσαν να ενωθούν και να ικανοποιήσουν το σύνολο του Σώματος, σήμερα φαίνεται ότι η άλλη αίτηση για την προσωρινή επιτροπή δεν ανταποκρίνεται καθόλου σε αυτή που είχαν διατυπώσει οι 185 βουλευτές. Πράγματι, οι νομικές υπηρεσίες του Κοινοβουλίου μάς είπαν ότι είναι αδύνατον να διεξαχθεί στο πλαίσιο προσωρινής επιτροπής οποιαδήποτε έρευνα για την ευθύνη των κρατών μελών στη συμμετοχή στο "Echelon" και για τον ρόλο των ευρωπαϊκών θεσμικών οργάνων. Εν ολίγοις, δεν είναι δυνατή καμία έρευνα.
<P>
Μου φαίνεται λοιπόν τώρα ότι θα ήταν λογικό, παρ' όλο που ο Κανονισμός είναι κάπως ασαφής και που το άρθρο 151, παράγραφος 3, θα μπορούσε να τεθεί υπό αμφισβήτηση, να ακολουθήσει την απόφαση της Διάσκεψης των Προέδρων μια ψηφοφορία στην Ολομέλεια σχετικά με την πρόταση της Διάσκεψης των Προέδρων να μη συσταθεί εξεταστική επιτροπή.
<P>
Νομίζω πως η Ολομέλεια έχει το δικαίωμα να αποφανθεί επί του θέματος, διαφορετικά οπισθοδρομούμε, υπαναχωρούμε σε σχέση με τη Συνθήκη. Το άρθρο 193 της Συνθήκης ορίζει σαφώς πως πρόκειται για δυνητική αρμοδιότητα του Κοινοβουλίου.

<SPEAKER ID=41 NAME="Πρόεδρος">
Κύριε Lannoye, έλαβα πράγματι την αίτησή σας χθες το βράδυ, στις 22.00, και πρέπει να σας πω ότι προς το παρόν έχω αμφιβολίες για το παραδεκτό αυτής της αίτησης.
<P>
Θα ήθελα να μελετήσω το θέμα εις βάθος και να μη λάβω άτοπη θέση. Είναι όμως γεγονός, το είπατε άλλωστε και εσείς ο ίδιος, ότι το άρθρο 150, παράγραφος 3, του Κανονισμού δεν είναι σαφές ως προς την εφαρμογή του στην προκειμένη περίπτωση.
<P>
Θα ήθελα να μελετήσω το θέμα πολύ προσεκτικά και αύριο το πρωί, στην αρχή της συνεδρίασης, θα δούμε κατά πόσον είναι σκόπιμο να εγγραφεί ή όχι η αίτησή σας στην ημερήσια διάταξη, οπότε και θα προβούμε στην ψηφοφορία το μεσημέρι, κάτι που πιστεύω πως θέλετε. Επιφυλάσσομαι ωστόσο να εκφράσω αργότερα τη γνώμη μου για το παραδεκτό αυτής της αίτησης. Ακόμη κι αν είχα περάσει όλη τη χθεσινή νύχτα, από τις 10 το βράδυ και μετά, και ακόμη παραπάνω, μελετώντας το θέμα, δεν νομίζω πως θα ήταν αρκετό.

<SPEAKER ID=42 LANGUAGE="ES" NAME="Barσn Crespo">
Κυρία Πρόεδρε, ο κ. Lannoye αναφέρθηκε σε κάποιες αποφάσεις της Διάσκεψης των Προέδρων που θεωρώ ότι δεν εξέθεσε ορθά, αλλά δεν θα μπω στην ουσία του ζητήματος.
<P>
Η Διάσκεψη των Προέδρων αποφάσισε στη συνεδρίασή της στις 13 Απριλίου κατά πλειοψηφία να συστήσει μια προσωρινή επιτροπή. Αυτή η λύση διαφέρει, βάσει του Κανονισμού, από την εξεταστική επιτροπή.
<P>
Εγώ ζήτησα γνωμοδότηση από τη Νομική Υπηρεσία, που παρελήφθη πριν από μια εβδομάδα. Το θέμα ήταν εγγεγραμμένο στην ημερήσια διάταξη της Διάσκεψης των Προέδρων της τελευταίας εβδομάδας, αλλά επειδή έπρεπε να εξεταστούν κατά προτεραιότητα άλλα θέματα δεν μπόρεσε να εξεταστεί. Αντιλαμβάνομαι πως η τελική συμφωνία στην οποία καταλήξαμε είναι ότι θα εξετάσουμε αυτό το θέμα στη Διάσκεψη των Προέδρων.
<P>
Κατά συνέπεια, κυρία Πρόεδρε, αντιλαμβάνομαι πως η αξίωση του κ. Lannoye και της Ομάδας των Πρασίνων/ Ευρωπαϊκή Ελεύθερη Συμμαχία θα είναι εύλογη όταν εσείς καταθέσετε την πρόταση της Διάσκεψης των Προέδρων ενώπιον της Ολομέλειας, που ενδεχομένως να γίνει τον Ιούλιο, αλλά στην παρούσα φάση θεωρώ άτοπη την πρόταση του κ. Lannoye.
<P>
Πιστεύω ότι μπορεί να υπάρξει ένσταση για μια πρόταση της Διάσκεψης των Προέδρων, αλλά ο Κανονισμός είναι πολύ σαφής: εκείνη που πρέπει να υποβάλει την πρόταση είναι η Διάσκεψη των Προέδρων. Κατά τη γνώμη μου το φυσιολογικό δεν είναι να εξεταστεί αύριο το εν λόγω θέμα παρά να διατυπωθεί αυτή η ένσταση μόλις εσείς καταθέσετε στην Ολομέλεια την πρόταση της Διάσκεψης των Προέδρων.
<P>
Αντιλαμβάνομαι ότι αυτό δεν θα είναι δυνατόν πριν από τον Ιούλιο, διότι η μοναδική ευκαιρία αυτόν τον μήνα θα ήταν να εξεταστεί ημέρα Παρασκευή, αλλά πιστεύω πως ο Πρόεδρος της Ομάδας των Πρασίνων/Ελεύθερη Ευρωπαϊκή Συμμαχία δεν θα θέλει να εξεταστεί το θέμα την Παρασκευή.

<SPEAKER ID=43 NAME="Lannoye">
Κυρία Πρόεδρε, δεν σκοπεύω να αρχίσω εδώ συζήτηση ερμηνείας του Κανονισμού. Εφιστώ ωστόσο την προσοχή σας, κυρία Πρόεδρε, αφού θα ασχοληθείτε με το πρόβλημα που τέθηκε, στο γεγονός ότι, αν η Διάσκεψη των Προέδρων απορρίψει την αίτηση περί σύστασης εξεταστικής επιτροπής, τότε κατ' ανάγκη δεν θα υποβάλει προτάσεις για εξεταστική επιτροπή, και το γεγονός της καταψήφισης του σχεδίου σημαίνει ότι υπάρχει κίνδυνος να μην αποφανθεί ποτέ η Ολομέλεια.
<P>
Ο Κανονισμός παρουσιάζει στο σημείο αυτό έκδηλο κενό. Κατά τη γνώμη μου είναι εύλογο η απόφαση να ληφθεί από την Ολομέλεια, και η πρόταση να μη συσταθεί εξεταστική επιτροπή είναι στην πραγματικότητα απόφαση και όχι πρόταση. Είμαι της άποψης ότι πρέπει να αποφανθούμε. Η προσωρινή επιτροπή είναι ένα άλλο πρόβλημα, αφού δεν ανταποκρίνεται στην αίτηση των 185 βουλευτών.
<P>
(Χειροκροτήματα)

<SPEAKER ID=44 NAME="Πρόεδρος">
Κύριε Lannoye, σας άκουσα με προσοχή καθώς και τον κ. Barσn Crespo.

<CHAPTER ID=6>
Αίτηση άρσης της κοινοβουλευτικής ασυλίας του κ. Brie
<SPEAKER ID=45 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α5-0151/2000) του κ. MacCormick, εξ ονόματος της Επιτροπής Νομικών Θεμάτων και Εσωτερικής Αγοράς, σχετικά με την αίτηση άρσης της ασυλίας του κ. Andreas Brie.

<SPEAKER ID=46 NAME="MacCormick">
Κυρία Πρόεδρε, η συζήτηση αφορά αίτηση του Γενικού Εισαγγελέα του Ανώτατου Δικαστηρίου του Βερολίνου για άρση της ασυλίας του κ. Andrι Brie, βουλευτή του Ευρωπαϊκού Κοινοβουλίου. Η Επιτροπή Νομικών Θεμάτων εισηγείται στο Σώμα να αποφασίσει να μην άρει τη βουλευτική ασυλία στην προκειμένη περίπτωση. Θα ήταν χρήσιμο να πω λίγα λόγια για τους λόγους που μας οδήγησαν στις εισηγήσεις μας.
<P>
Η υπόθεση αφορά μια εκδήλωση που οργάνωσε ο κ. Brie μαζί με οπαδούς τον Σεπτέμβριο του 1998 ξετυλίγοντας, μαζί με άλλα οκτώ άτομα, ένα πανό στην Πύλη του Βραδεμβούργου, στο Βερολίνο, ως διαμαρτυρία εναντίον του κοινωνικού χάσματος μεταξύ των κρατούντων και μη. Αυτό επανελήφθη. Η τοπική εισαγγελική αρχή χαρακτήρισε την πράξη αυτή παραβίαση του άρθρου 26, παρ. 2, του γερμανικού νόμου περί συγκεντρώσεων, επειδή θεωρήθηκε συγκέντρωση χωρίς εκ των προτέρων άδεια και ειδοποίηση των αρμόδιων αρχών. Τίθεται κατ' επέκταση ζήτημα ασυλίας επειδή, όπως γνωρίζουν οι βουλευτές του Κοινοβουλίου, απολαύουν εντός των κρατών τους της ασυλίας που αναγνωρίζεται στα μέλη του κοινοβουλίου της χώρας τους.
<P>
Βάσει του άρθρου 46, παρ. 2, του θεμελιώδους νόμου της Ομοσπονδιακής Δημοκρατίας της Γερμανίας, βουλευτής δεν καλείται να λογοδοτήσει ούτε συλλαμβάνεται για αξιόποινη πράξη παρά με άδεια της Ομοσπονδιακής Βουλής, εκτός εάν συλληφθεί επ' αυτοφώρω ή κατά τη διάρκεια της επόμενης ημέρας. Ως εκ τούτου, είναι σαφές πως ως μέλος της Ομοσπονδιακής Βουλής ο κ. Brie απολαμβάνει βουλευτικής ασυλίας έναντι της δίωξης που έχει ασκηθεί εναντίον του. Επομένως, βάσει της ευρωπαϊκής νομοθεσίας απολαύει ασυλίας ως βουλευτής του Ευρωπαϊκού Κοινοβουλίου, την οποία όμως το τελευταίο δύναται να άρει.
<P>
Εισηγούμαστε να μην αρθεί η ασυλία του. Πρόκειται για περίπτωση άσκησης πολιτικής δραστηριότητας και έκφρασης πολιτικής γνώμης, και σε ανάλογες περιπτώσεις το Κοινοβούλιο αποφασίζει κατά κανόνα τη μη άρση της ασυλίας, εκτός από τη μοναδική περίπτωση κατά την οποία η εκφραζόμενη γνώμη συνιστά άμεση και εσκεμμένη άρνηση του ολοκαυτώματος ή άλλων μορφών ξενοφοβικής επίθεσης εναντίον ανθρώπων. Εδώ δεν πρόκειται φυσικά για κάτι τέτοιο και ακολουθούνται όλα τα προηγούμενα, όπου το Κοινοβούλιο θεώρησε πως η πολιτική δραστηριότητα χρήζει προστασίας.
<P>
Το θέμα δεν είναι να παρασχεθούν κάποια προνόμια σε μεμονωμένους βουλευτές ως πολιτικούς παρά να διατηρηθούν οι προϋποθέσεις μιας δημοκρατικής συνέλευσης όπου διεξάγεται ελεύθερη, ανοιχτή και ειλικρινής δημόσια συζήτηση. Με μεγάλη χαρά προτείνω στο Σώμα να εγκρίνει την έκθεση της Επιτροπής Νομικών Θεμάτων.

<SPEAKER ID=47 LANGUAGE="ES" NAME="Medina Ortega">
Κυρία Πρόεδρε, θέλω να επιβεβαιώσω αυτά που είπε ο εισηγητής, κ. MacCormick, σε σχέση με την αίτηση άρσης της ασυλίας του βουλευτή κ. Brie. Όπως επεσήμανε, με μια αρκετά διαδεδομένη πλέον πρακτική το Ευρωπαϊκό Κοινοβούλιο εγγυήθηκε την ασυλία όταν επρόκειτο για πράξεις που είχαν κάποια σχέση πολιτικού χαρακτήρα με την κοινοβουλευτική δραστηριότητα. Πιστεύουμε πράγματι ότι η τοποθέτηση στις 06.50 το πρωί στην πύλη του Βραδεμβούργου ενός πανό που το κρατούσαν μόνο 6 ή 8 άτομα δεν συνιστά ουσιαστικά σοβαρή παραβίαση της κοινής ησυχίας.
<P>
Υπάρχουν περιπτώσεις, όπως ανέφερε ο κ. MacCormick, όπου το Κοινοβούλιο όντως αποφάσισε να άρει την ασυλία. Πρόκειται για εκείνες τις περιπτώσεις που αφορούν κυρίως τον βουλευτή Le Pen, ο οποίος αρνήθηκε π.χ. την ύπαρξη του ολοκαυτώματος ή προέβη σε δηλώσεις ρατσιστικού χαρακτήρα, καθώς και για εκείνες τις περιπτώσεις όπου τα λόγια συνοδεύτηκαν και από πράξεις, όπως στην περίπτωση που εκτοξεύθηκε μια πέτρα και πετάχτηκε κάποιο οξύ στον Πρόεδρο των Ηνωμένων Πολιτειών.
<P>
Κατά τα άλλα, όλη η νομολογία του Ευρωπαϊκού Κοινοβουλίου αφορά τη διατήρηση της ασυλίας στις περιπτώσεις όπου η πολιτική δραστηριότητα μπορεί να ώθησε σε μικρό βαθμό στην παραβίαση κάποιων κανόνων διοικητικής φύσεως, αλλά που ουδέποτε μεταφράστηκε σε πραγματικά γεγονότα. Συνεπώς, συμφωνώ με την πρόταση του κ. MacCormick να μην αρθεί η ασυλία του κ. Brie.

<SPEAKER ID=48 LANGUAGE="SV" NAME="Schmid, Herman">
Κυρία Πρόεδρε, πιθανόν οι κανονισμοί περί βουλευτικής ασυλίας που υπάρχουν σε πολλά εθνικά κοινοβούλια, καθώς και στο δικό μας Ευρωπαϊκό Κοινοβούλιο, να είναι ένα ιστορικό κατάλοιπο το οποίο ουσιαστικά δεν χρειάζεται. Ωστόσο, για όσο χρονικό διάστημα υπάρχουν αυτοί οι κανόνες πρέπει να ισχύουν εξίσου για όλους.
<P>
Στην υπό εξέταση υπόθεση Brie είναι σαφές ότι το αδίκημα έχει πρωτίστως σχέση με πολιτική δραστηριότητα: συγκεκριμένα πρόκειται για μια εκδήλωση διαμαρτυρίας. Πέραν αυτού, το αδίκημά του έχει στην πραγματικότητα να κάνει μόνο με τις διοικητικές διαδικασίες του κανονισμού της αστυνομίας, δηλαδή δεν έκανε αίτηση και δεν έλαβε άδεια εκ των προτέρων.
<P>
Φυσικά, αυτό δεν αρκεί για να αρθεί η ασυλία, διότι για να γίνει κάτι τέτοιο απαιτείται να έχουν διαπραχθεί σοβαρά αδικήματα, όπως π.χ. βιαιοπραγία, εγκληματική πράξη ή κάτι το οποίο θέτει σε κίνδυνο τη ζωή και την ασφάλεια άλλων ανθρώπων. Αυτή η υπόθεση αφορά μόνο μια καθαρά διοικητική παράβαση. Από ό,τι έχω καταλάβει, την ίδια άποψη έχουν εκφράσει βουλευτές διαφόρων κομμάτων στη Γερμανία. Κατά συνέπεια, θεωρώ ότι το θέμα είναι αρκετά ξεκάθαρο. Θέλω λοιπόν να εκφράσω την υποστήριξη της Ομάδας μου προς τις προτάσεις για τη λήψη απόφασης που υπέβαλε ο εισηγητής.

<CHAPTER ID=7>
Αίτηση άρσης της κοινοβουλευτικής ασυλίας του κ. Kronberger
<SPEAKER ID=49 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α5-0158/2000) του κ. Zimeray, εξ ονόματος της Επιτροπής Νομικών Θεμάτων και Εσωτερικής Αγοράς, σχετικά με την αίτηση για άρση της ασυλίας του κ. Johann Kronberger.

<SPEAKER ID=50 NAME="Medina Ortega">
Κύριε Πρόεδρε, ο κ. Zimeray μου ζήτησε να υποστηρίξω αυτή την έκθεση της Επιτροπής Νομικών Θεμάτων και Εσωτερικής Αγοράς επειδή δεν μπορεί να παραστεί ο ίδιος.
<P>
Η κατάσταση στην περίπτωση του κ. Kronberger διαφέρει εντελώς από την προηγούμενη κατάσταση που εξετάσαμε. Εν προκειμένω πρόκειται για μια απλή παράβαση του κώδικα οδικής κυκλοφορίας χωρίς κανένα εγγενές πολιτικό στοιχείο. Ο κ. Kronberger επιστρέφοντας από το γραφείο που διατηρεί για την άσκηση των βουλευτικών του καθηκόντων έστριψε αριστερά και προξένησε ατύχημα στο οποίο τραυματίστηκαν δύο άτομα. Δεν υπάρχει κάποιο πολιτικό στοιχείο, δεν υπάρχει κανένα στοιχείο "fumus persecutionis" . Ο ίδιος ο κ. Kronberger αποδέχεται την άρση της ασυλίας του, δεν φέρει καμία αντίρρηση.
<P>
Το πλησιέστερο στην περίπτωση προηγούμενο ήταν πιο σοβαρό, δεδομένου ότι όχι μόνο προκλήθηκε τροχαίο ατύχημα, αλλά η βουλευτής το έσκασε. Θεωρώ ότι θα συνιστούσε βεβαίως κακό παράδειγμα να εγγυηθούμε εμείς την ασυλία ενός βουλευτή στην περίπτωση παραβίασης ενός απλού κανόνα κυκλοφορίας. Κατά συνέπεια, η πρόταση της Επιτροπής Νομικών Θεμάτων και Εσωτερικής Αγοράς είναι να αρθεί η κοινοβουλευτική ασυλία του κ. Kronberger σε αυτή την περίπτωση, προκειμένου να επιληφθεί της υπόθεσης η δικαιοσύνη σύμφωνα με τις συνήθεις διαδικασίες.

<SPEAKER ID=51 NAME="Πρόεδρος">
Η συζήτησε έληξε.
<P>
Η ψηφοφορία θα διεξαχθεί στις 17.30.

<CHAPTER ID=8>
Παραγωγή, παρουσίαση και πώληση των προϊόντων καπνού
<SPEAKER ID=52 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α5-0156/2000) του κ. Maaten, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου για την προσέγγιση των νομοθετικών, κανονιστικών και διοικητικών διατάξεων των κρατών μελών σχετικά με την επεξεργασία, την προβολή και την πώληση προϊόντων καπνού (COM (1999) 594 - C5-0016/2000 - 1999/0244 (COD)).

<SPEAKER ID=53 NAME="Maaten">
Κυρία Πρόεδρε, ακούω πολλούς να διερωτώνται γιατί ματαιοπονεί το Ευρωπαϊκό Κοινοβούλιο, η Ευρωπαϊκή Επιτροπή και οι Υπουργοί Υγείας μας. Ο καπνός είναι ένα μέσο απόλαυσης. Από αυτό αντλεί κανείς ευχαρίστηση και δεν πρέπει να αφήσουμε τους πολιτικούς να δηλητηριάσουν αυτή την απόλαυση. Εντούτοις, κύριε Πρόεδρε, η κατάσταση δεν είναι φυσικά έτσι. Βεβαίως, κατ' αρχάς πρέπει να ισχύει το στοιχείο της ελεύθερης επιλογής και της ανάληψης της ευθύνης από το ίδιο το άτομο. Αυτό σημαίνει ότι πρόκειται για μια απόφαση την οποία λαμβάνει ένας πλήρως ενημερωμένος ενήλικας. Αλλά αυτό είναι το σημείο που δυσκολεύει την κατάσταση.
<P>
Είμαι της άποψης πως οι καπνιστές δεν διαθέτουν επαρκή πληροφόρηση για τις συνέπειες της χρήσης του καπνού και ότι λαμβάνουν ανεπαρκώς υπόψη τους το περιβάλλον τους. Αυτό μας απασχολεί, και ορθά!
<P>
Αναπόφευκτα, σε μια ανάλογη οδηγία προβάλλονται περισσότερο τα θέματα υγείας. Αλλά στην πραγματικότητα πρόκειται κατά κύριο λόγο για μια οδηγία για την εσωτερική αγορά, και για τον λόγο αυτό ελήφθη ως νομική βάση το άρθρο 95 της Συνθήκης. Επ' αυτού όμως υπάρχουν αμφιβολίες στην Επιτροπή Νομικών Θεμάτων και ο συντάκτης γνωμοδότησης της εν λόγω επιτροπής το δήλωσε ανοιχτά σε εμάς στην Επιτροπή Περιβάλλοντος. Αυτή η αμφιβολία φυσικά ενισχύθηκε από την υπόθεση που εξετάζει το Ευρωπαϊκό Δικαστήριο στο Λουξεμβούργο, σχετικά με την οδηγία περί διαφήμισης του καπνού. Δεν συμμερίζομαι σε καμία περίπτωση αυτή την αμφιβολία. Εάν επρόκειτο για οδηγία για τη δημόσια υγεία τότε θα είχαν προταθεί άλλου είδους μέτρα. Τότε θα συζητούσαμε για τα σημεία πώλησης. Τότε θα συζητούσαμε για το κάπνισμα στους χώρους εργασίας. Τότε θα συζητούσαμε για το κάπνισμα στους δημόσιους χώρους, τότε πιθανόν θα συζητούσαμε για ελάχιστη διάρκεια ζωής, κάτι που εγώ προσωπικά δεν υποστηρίζω. Τότε θα είχαμε αναφερθεί σε μια πιο αποτελεσματική πολιτική εναντίον του καπνού, και συγκεκριμένα σε μια πολιτική για τις τιμές. Αλλά πρέπει να εξετάσουμε το παράδειγμα της Βρετανίας και της Σουηδίας για να διαπιστώσουμε ότι αυτό έχει αποτελέσματα.
<P>
Πρόκειται εν προκειμένω για τη σύνδεση και την προσαρμογή σε νέες πτυχές αυτών των τριών υφιστάμενων οδηγιών, εκ των οποίων οι δύο εξετάζονται ακόμη από το Ευρωπαϊκό Δικαστήριο, και κανείς δεν εκφράζει οποιαδήποτε κριτική για τη νομική βάση. Το εν λόγω σχέδιο οδηγίας έχει ελάχιστα κοινά στοιχεία με αυτά που συζητούνται επί του παρόντος στο Λουξεμβούργο, και επομένως δεν επιδέχονται σύγκριση.
<P>
Η εναρμόνιση της εσωτερικής αγοράς προϊόντων καπνού αποτελεί επείγουσα ανάγκη. Επί του παρόντος διαθέτουμε έναν λαβύρινθο εθνικών κανόνων, οι οποίοι παρεμποδίζουν το εμπόριο και προκαλούν άνιση νομική μεταχείριση των καταναλωτών. Για τον λόγο αυτό η εναρμόνιση είναι θετική τόσο για τη βιομηχανία όσο και για τη δημόσια υγεία. Το αποτέλεσμα της συζήτησης θα μπορούσε π.χ. να είναι η ανάπτυξη κοινών μεθόδων δοκιμών, καθώς και ένας θετικός κατάλογος πρόσθετων ουσιών, όπως συμβαίνει στη Γαλλία, στη Γερμανία και στο Βέλγιο. Ευχαρίστως θα πρότεινα έναν ανάλογο κατάλογο. Εντούτοις, διαπιστώνω ότι υπάρχει μεγάλη αβεβαιότητα για τη σκοπιμότητα ενός παρόμοιου καταλόγου, με αποτέλεσμα να μην μπορεί να προταθεί επί του παρόντος. Αλλά οι προτάσεις της Επιτροπής Περιβάλλοντος θα οδηγήσουν στην καθιέρωση ενός ανάλογου καταλόγου μέχρι το 2004.
<P>
Επίσης, μέρος αυτού του καθεστώτος δοκιμών πρέπει να αποτελεί η μεγαλύτερη διαφάνεια σχετικά με τα συστατικά και τις προστιθέμενες ουσίες καθώς και οι προϋποθέσεις για την εισαγωγή και την πώληση στην Ευρωπαϊκή Ένωση, και φυσικά λογικό είναι αυτές οι προϋποθέσεις να ισχύουν και για τις εξαγωγές. Φυσικά, έχουμε υπόψη μας τα προβλήματα που θα αντιμετωπίσει η ευρωπαϊκή βιομηχανία σχετικά με αυτό το σημείο, και για τον λόγο αυτό έγινε αποδεκτή στην επιτροπή η πρόταση για τη δυνατότητα επέκτασης της προθεσμίας μέχρι το 2006.
<P>
Επιθυμούμε να αφήσουμε στους καταναλωτές την ελεύθερη επιλογή βάσει πληρέστερης ενημέρωσης. Το καλύτερο μέσο ενημέρωσης είναι το ίδιο το πακέτο. Οι υφιστάμενες προειδοποιήσεις, που καταλαμβάνουν 4% της επιφάνειας στην μπροστινή ή στην πίσω πλευρά του πακέτου, φαίνονται απόλυτα αναποτελεσματικές και προσβλητικά απλουστευτικές. Πρόκειται κατά κύριο λόγο για παραπλανητική ενημέρωση. Όροι όπως "ελαφρά" , "εξαιρετικά ελαφρά" και "χαμηλή ποσότητα πίσσας" και άλλοι παρόμοιοι είναι παραπλανητικοί. Επίσης, οι ενδείξεις για τις διάφορες περιεκτικότητες πίσσας, νικοτίνης και πιθανόν μονοξειδίου του άνθρακα ενισχύουν τη λανθασμένη εντύπωση, θύματα της οποίας πέφτουν κυρίως οι νέες γυναίκες, πιστεύοντας ότι ορισμένα τσιγάρα είναι λιγότερο επιβλαβή από άλλα. Αυτοί οι όροι θα πρέπει να απαλειφθούν.
<P>
Εκτός αυτού, χρειάζονται περισσότερες χρήσιμες πληροφορίες, τις οποίες έχουν ανάγκη και οι καπνιστές. Γνωρίζουν φυσικά ότι το κάπνισμα είναι βλαβερό, αλλά δεν πράττουν τίποτε σχετικά. Έχω υποβάλει μια τροπολογία ώστε οι σχετικές προτάσεις της Επιτροπής Περιβάλλοντος να ενισχυθούν περισσότερο. Γι' αυτό το μήνυμα της προειδοποίησης απαιτείται περισσότερος χώρος, και κατά προτίμηση περισσότερη εικονογράφηση. Πόσος χώρος χρειάζεται; Αρκετός. Η Επιτροπή Περιβάλλοντος αναφέρεται σε 40 ή 50% της επιφάνειας. Υπάρχει μια πρόταση για 35 ή 45%, την οποία υπέβαλα εγώ εξ ονόματος της Ομάδας μου. Αλλά σε κάθε περίπτωση αυτή η επιφάνεια προειδοποιητικών μηνυμάτων στο πακέτο δεν θα πρέπει να είναι μικρότερη από 30%, ποσοστό το οποίο ισχύει επί του παρόντος στην Πολωνία. Για τον λόγο αυτό το ποσοστό του 25% που πρότεινε η Ευρωπαϊκή Επιτροπή είναι κατά τη γνώμη μου ανεπαρκές, αν και πρόκειται για ένα βήμα προόδου.
<P>
Τέλος, θα ήθελα να ευχαριστήσω τους συναδέλφους μου για την εξαιρετική συνεργασία που είχαμε, καθώς και την Ευρωπαϊκή Επιτροπή και τον Πρόεδρο του Συμβουλίου. Πιστεύω ότι αυτό θα οδηγήσει σε καλύτερη πολιτική. Επίσης, ο διάλογος με τις οργανώσεις για την υγεία και τη βιομηχανία ήταν θετικός. Και αυτό το Κοινοβούλιο διαθέτει την ελευθερία επιλογής και μπορεί να επιλέξει επί του παρόντος. Μια επιλογή ανάμεσα σε ημίμετρα ή αποτελεσματικά μέτρα. Ζητώ από το Κοινοβούλιο να δείξει τόλμη και να προχωρήσει περισσότερο, επειδή αυτό είναι το καλύτερο για όλους.

<SPEAKER ID=54 NAME="Lechner">
Κύριε Πρόεδρε, δυστυχώς έχω απαράδεκτα λίγο χρόνο στη διάθεσή μου για να παρουσιάσω τη δική μου άποψη και εκείνη της Επιτροπής Νομικών Θεμάτων και Εσωτερικής Αγοράς. Εντούτοις, δεν πρόκειται για μια στενοκέφαλη και εξειδικευμένη συζήτηση μεταξύ νομικών, δηλαδή για ένα είδος "διύλισης του κώνωπα" νομικού χαρακτήρα, παρά για ένα καίριο πολιτικό ζήτημα, και συγκεκριμένα για το ζήτημα των αρμοδιοτήτων και της οριοθέτησής τους.
<P>
Σε παρόμοιες περιπτώσεις ακόμη και ένα δικαστήριο δεν εφαρμόζει απλά το δίκαιο παρά αντλεί από αυτό, το διαμορφώνει και το μετεξελίσσει. Εμείς ως νομοθέτες θα άρμοζε να συμμετάσχουμε στη διαμόρφωση αυτή! Και αυτό κάνουμε προχωρώντας με δική μας πρωτοβουλία σε έναν περιορισμό, σε μια οριοθέτηση.
<P>
Θα αναφερθώ σύντομα στα σημεία. Το άρθρο 152 της Συνθήκης αποκλείει ρητά τη νομική εναρμόνιση σε θέματα υγείας. Μπορεί κανείς να το θεωρήσει λυπηρό - έχω μεγάλη κατανόηση γι' αυτό - αλλά έτσι είναι. Το άρθρο 95, που είναι κατά κάποιον τρόπο η γενική ρήτρα για την εσωτερική αγορά, είναι κατάλληλο ως νομική βάση, στο μέτρο που πρόκειται για την προώθηση της εσωτερικής αγοράς. Και δεν μπορεί να διαμαρτυρηθεί κανείς όταν σε αυτό το πλαίσιο δίδεται προτεραιότητα και σε πτυχές σχετικές με την υγεία.
<P>
Τώρα σχετικά με την οριοθέτηση και την αξιολόγηση. Δεν μπορούν να γίνουν ούτε σύμφωνα με τον τίτλο ούτε σύμφωνα με την αιτιολογική σκέψη μιας τέτοιας οδηγίας, η οποία με τη μορφή που υπεβλήθη από την Επιτροπή παρουσιάζεται μηχανικά και συχνά εντελώς ασυνάρτητα. Ούτε μπορούν να γίνουν με τον τρόπο που γίνονταν παλιότερα, εφόσον μάλιστα στο μεταξύ η αρχή της επικουρικότητας έχει παγιωθεί στις Συνθήκες. Μπορούν να γίνουν μόνο βάσει του αντικειμενικού περιεχομένου μιας πρότασης και, προκειμένου για τροπολογίες, βάσει του αντικειμενικού περιεχομένου των τροπολογιών αυτών. Όμως, εδώ ο γνώμονας δεν είναι αν υπάρχουν επιμέρους αναφορές στην εσωτερική αγορά. Τέτοιες υπάρχουν πάντα, και γι' αυτό οποιαδήποτε οριοθέτηση δεν θα είχε στην ουσία κανένα νόημα. Το κριτήριο μπορεί να είναι μόνο κατά πόσον μια οδηγία έχει ως κεντρικό στόχο την προώθηση της εσωτερικής αγοράς, την άρση εμπορικών φραγμών, την προώθηση της ελεύθερης κυκλοφορίας προϊόντων, ή αν ο κεντρικός της στόχος είναι διαφορετικός. Βασικά, κανείς δεν υποστήριξε καν μέχρι τώρα ότι στη συγκεκριμένη περίπτωση υφίσταται αυτός ο κεντρικός στόχος.
<P>
Γι' αυτό τελικά υποστηρίζω την πρόταση της επιτροπής για αναπομπή της οδηγίας στην παρούσα μορφή της - τονίζω, στην παρούσα μορφή της, και όχι σε οποιαδήποτε μορφή - εξαιτίας έλλειψης νομικής βάσης και παράβασης της αρχής της επικουρικότητας.

<SPEAKER ID=55 NAME="Langen">
Κύριε Πρόεδρε, έχω και εγώ μόνο δύο λεπτά στη διάθεσή μου για να παρουσιάσω τη γνωμοδότηση της Επιτροπής Βιομηχανίας, Εξωτερικού Εμπορίου και Ενέργειας. Πρώτον, για τη νομική βάση ο συνάδελφος Lechner παρουσίασε ήδη αρκετά επιχειρήματα. Αν η νομική βάση ήταν ορθή, η συγκεκριμένη οδηγία θα έπρεπε να υπάγεται στην Επιτροπή Νομικών Θεμάτων, που είναι αρμόδια για την εσωτερική αγορά. Η Επιτροπή δεν άφησε να εννοηθεί κάτι τέτοιο. Τα δύο εμπόδια που σχετίζονται με την εσωτερική αγορά, όπως η διαφορετική φορολόγηση και η παρέκκλιση π.χ. για την Ελλάδα, παρέμειναν ως είχαν.
<P>
Δεύτερον, η πρόταση οδηγίας προτείνει περιορισμό των εξαγωγών. Ως προς τα συστατικά θα ισχύουν οι ίδιες τιμές και για τις εξαγωγές από την Ευρώπη προς τρίτες χώρες. Θεωρούμε ότι αυτό είναι εσφαλμένο και δίχως μέτρο, και κατά τη γνώμη μας η πρόταση αυτή πρέπει να αποσυρθεί.
<P>
Τρίτον, για τη διαμόρφωση του περιεχομένου των προειδοποιήσεων προτάθηκαν οι φράσεις "Το κάπνισμα σκοτώνει" ή "Το κάπνισμα μπορεί να σκοτώσει" . Κατά τη γνώμη της Επιτροπής Βιομηχανίας, παρόμοιες προειδοποιήσεις δεν είναι μόνο παραπλανητικές, αλλά συνιστούν επίσης δυσμενή διάκριση κατά όλων εκείνων που παράγουν ή εμπορεύονται το νόμιμο ευφραντικό που λέγεται καπνός, εφόσον μάλιστα εδώ η στάση της Ευρωπαϊκής Ένωσης είναι αμφίσημη. Φορολογικά έσοδα 70 δις ευρώ σε όλα τα κράτη μέλη και 1 δις ευρώ επιδοτήσεις για την καπνοκαλλιέργεια - αυτά τα δύο δεν συμβιβάζονται.
<P>
Τέταρτον, ως προς το μέγεθος των προειδοποιήσεων είμαστε της γνώμης ότι λείπει από τις αποφάσεις της Επιτροπής Περιβάλλοντος κάθε αίσθηση μέτρου, και γι' αυτό τις απορρίπτουμε.
<P>
Πέμπτον, οι χαρακτηρισμοί "mild" και "light" , που κατά τη δική μας εκτίμηση χρησιμοποιούνται κυρίως για να δηλώσουν τη γεύση και το χρώμα του καπνού, πρέπει να εξακολουθήσουν να χρησιμοποιούνται με τον ίδιο τρόπο στο μέλλον. Προτείνουμε λοιπόν να παραμείνουν.
<P>
Έκτον, για την ενιαία διαδικασία μέτρησης, δηλαδή το αίτημα της Επιτροπής να δηλώνουν οι ίδιες οι καπνοβιομηχανίες πλήθος σχετικών στοιχείων, προτείνουμε να αναπτυχθούν από μια επιστημονική επιτροπή σε διαβούλευση με τον ISO ενιαίες διαδικασίες μέτρησης και ελέγχου οι οποίες θα καθιερωθούν σε πανευρωπαϊκό επίπεδο. Αυτή η λύση είναι πιο λογική από την ευρεία υποχρέωση δήλωσης συστατικών που προτείνει η Επιτροπή - μολονότι θα αντιμετωπίσει τους ενδοιασμούς της βιομηχανίας.
<P>
Γνωρίζουμε ότι ο καθένας έχει τη δική του γνώμη σχετικά. Εγώ συνηγορώ υπέρ του να διατηρήσουμε κατά την πρώτη ανάγνωση την αίσθηση του μέτρου και την ευθυκρισία μας και να μη διακινδυνεύσουμε θέσεις εργασίας που χρειαζόμαστε επειγόντως στην Ευρώπη.

<SPEAKER ID=56 LANGUAGE="NL" NAME="Martens">
Κύριε Πρόεδρε, το κάπνισμα βλάπτει την υγεία. Είναι πραγματικά αφελές να πιστεύουμε ότι μπορούμε να πείσουμε τον κόσμο να μην καπνίζει. Η υπευθυνότητά μας έγκειται στην ανάγκη να προλάβουμε ώστε οι άνθρωποι να μην αρχίζουν να καπνίζουν όλο και σε μικρότερη ηλικία. Έχοντας υπόψη αυτά, τα κράτη μέλη θα μπορούσαν να αυξήσουν εν τω μεταξύ τις τιμές των τσιγάρων και να απαγορεύσουν την πώλησή τους σε παιδιά κάτω των 16 ετών. Όσον αφορά την οδηγία, έχω να παρατηρήσω τα εξής. Όσον αφορά τη νομική βάση, είναι θετικό το γεγονός πως η οδηγία τίθεται τώρα σε ψηφοφορία. Το Ευρωπαϊκό Κοινοβούλιο φέρει σχετικά πολιτική ευθύνη και δεν πρέπει να περιμένουμε τις νομικές διαδικασίες. Θα πρόκειται για μια καινοτομία, καθώς δεν έχουν πράξει κάτι ανάλογο μέχρι τώρα, αλλά πάντοτε υπάρχει για κάτι η πρώτη φορά. Επιπλέον, οι νομικές υπηρεσίες του Ευρωπαϊκού Κοινοβουλίου και της Ευρωπαϊκής Επιτροπής θα εξετάσουν την ορθότητα της νομικής βάσης.
<P>
Το δεύτερο σημείο, κύριε Πρόεδρε, αφορά την υγεία. Κατ' αρχάς είμαι σύμφωνος όσον αφορά τη μη αναγραφή στο πακέτο των περιεκτικοτήτων, οι οποίες φαίνεται να λειτουργούν παραπλανητικά. Οι χαμηλότερες περιεκτικότητες πίσσας, νικοτίνης και μονοξειδίου του άνθρακα δεν είναι λιγότερο επιβλαβείς για την υγεία, και σε ορισμένες περιπτώσεις μάλιστα βλάπτουν περισσότερο. Αρκεί να αναφέρουμε ότι αυτά τα προϊόντα βλάπτουν την υγεία και αυτό να αναφέρεται στο πακέτο. Θα πρέπει φυσικά να προσφέρουμε στους ανθρώπους ευκολότερη και δωρεάν πρόσβαση στις πληροφορίες για το προϊόν. Το περίεργο είναι ότι αυτή η πρόταση, τόσο για τις οργανώσεις υγείας όσο και για τις επιχειρήσεις, καθιστά ευκολότερες τις εξαγωγές, και φυσικά την ψηφοφορία.
<P>
Όσον αφορά τις προειδοποιήσεις, κύριε Πρόεδρε, λαμβάνοντας υπόψη τις διάφορες επιθυμίες σχετικά με το μέγεθος των προειδοποιήσεων, τάσσομαι υπέρ της διατήρησης των ποσοστών, τα οποία πρότεινε η Ευρωπαϊκή Επιτροπή. Αυτά τα ποσοστά θα μπορούσαν να θεωρηθούν εν τω μεταξύ συμβιβασμός.
<P>
Σημαντικό είναι επίσης να δοθεί σημασία στον κίνδυνο του παθητικού καπνίσματος. Μέχρι τώρα ο παράγοντας αυτός υποτιμήθηκε, αλλά οι σοβαρές συνέπειες γίνονται όλο και περισσότερο εμφανείς. Γενικά, κατά την άποψή μου οι προειδοποιήσεις θα πρέπει να είναι όσο το δυνατόν συντομότερες και εντονότερες. Τα μεγαλύτερα κείμενα θα αποδυναμώσουν την ίδια την προειδοποίηση.
<P>
Ως προς τις επιδοτήσεις, είμαι υπέρ της κατάργησής τους. Δεν είναι δυνατόν αφενός να αποθαρρύνουμε το κάπνισμα και αφετέρου να ενισχύουμε την καπνοκαλλιέργεια. Όσον αφορά την αγορά, κύριε Πρόεδρε, μια ανοικτή εσωτερική αγορά απαιτεί την προώθηση παρόμοιων βάσεων εκκίνησης για τις επιχειρήσεις στα διάφορα κράτη μέλη. Για τον λόγο αυτό είμαι υπέρ της εξάλειψης των υπερβολικών απαγορεύσεων. Αυτό το προϊόν δεν είναι υγιεινό, αλλά δεν είναι βλαβερότερο από άλλα προϊόντα και δεν είναι το μόνο το οποίο θα πρέπει να απαγορευθεί.
<P>
Όσον αφορά τις εξαγωγές, κύριε Πρόεδρε, κατά τη γνώμη μου πρέπει κατά την αγορά τόσο στο εσωτερικό όσο και στο εξωτερικό της ΕΕ να ισχύουν οι ίδιοι όροι όσον αφορά τις απαιτήσεις για την υγεία. Όσον αφορά τις προειδοποιήσεις, μπορούν να ληφθούν υπόψη οι κανόνες των χωρών εισαγωγής.
<P>
Όσον αφορά τις μεθόδους δοκιμών, κύριε Πρόεδρε, θα πρέπει να είναι ενιαίες στο εσωτερικό της ΕΕ και να καθορίζονται από έναν ανεξάρτητο επιστημονικό φορέα, αποτελούμενο από εμπειρογνώμονες διαφόρων σχετικών επιστημών, οι οποίοι θα έχουν την υποχρέωση να αναπτύξουν αυτές τις μεθόδους δοκιμών. Κάθε κράτος μέλος θα πρέπει να αναγνωρίζει ένα αρμόδιο εργαστήριο, το οποίο δεν πρέπει κατ' ανάγκη να βρίσκεται στο ίδιο κράτος μέλος, και οι δοκιμές που θα πραγματοποιούνται σε αυτά τα αναγνωρισμένα εργαστήρια θα πρέπει να αναγνωρίζονται σε όλα τα κράτη μέλη. Θα ήταν παράλογο εάν χρειαζόταν οι ίδιες δοκιμές σύμφωνα με τις ενιαίες μεθόδους δοκιμών να πραγματοποιούνται σε όλα τα κράτη μέλη.
<P>
Το τελευταίο σημείο, κύριε Πρόεδρε, αφορά τη διαφορά μεταξύ τσιγάρων, καπνού πίπας και πούρων. Το κάπνισμα είναι βλαβερό για την υγεία, όπως και όλα τα προϊόντα καπνού, αλλά υπάρχουν εντούτοις διαφορές μεταξύ των διαφόρων προϊόντων. Πρέπει να είναι απολύτως σαφές σε όλους ότι οι καπνιστές πίπας και πούρων αποτελούν διαφορετική ομάδα στόχο από εκείνη των καπνιστών τσιγάρων. Εξ ου και η πρότασή μου για την εισαγωγή μιας διάκρισης στην οδηγία όσον αφορά τον καπνό πίπας και τα πούρα, για τα οποία θα πρέπει να ισχύει ένα μικρότερο ποσοστό σχετικά με το μέγεθος των προειδοποιήσεων και να μην ισχύει το μαύρο-άσπρο ως χρώμα των προειδοποιήσεων παρά άλλα αντίθετα μεταξύ τους χρώματα. Γενικά, οι καπνιστές πούρων και πίπας είναι μεγαλύτερης ηλικίας, λιγότερο συχνοί καπνιστές και κυρίως καπνιστές ευχαρίστησης. Πρόκειται επίσης για πιο ακριβά προϊόντα. Εάν επιθυμούμε να αποτρέψουμε τους ανθρώπους να αρχίσουν να καπνίζουν σε μικρή ηλικία, τότε δεν μας αφορά αυτή η ομάδα στόχος. Για τον λόγο αυτό προτείνω τη διάκριση.

<SPEAKER ID=57 LANGUAGE="IT" NAME="Sacconi">
Κύριε Πρόεδρε, την παραμονή της ψηφοφορίας θα ήθελα να τονίσω τις δυσκολίες που έφερε στο φως αυτή η οδηγία και το αίσθημα ευθύνης το οποίο χρειάστηκε να επιδείξουμε για να τις επιλύσουμε. Εάν πράγματι ο αγώνας κατά του καπνίσματος, κύρια αιτία θανάτου στην Ένωση, αποτελεί το απολύτως πρωταρχικό μέτωπο για τη διατράνωση του δικαιώματος στην υγεία, είναι σημαντικό να γνωρίζουμε ότι δεν μπορούμε να κερδίσουμε αυτόν τον αγώνα παρά στα πλαίσια μιας δυναμικής, αλλά ρεαλιστικής σχέσης με την πλευρά εκείνη που αφορά την παραγωγή και την απασχόληση.
<P>
Προσωπικά θεωρώ ότι η ισορροπία που επετεύχθη μεταξύ αυτών των δύο πτυχών στο κείμενο που ψηφίστηκε στα πλαίσια της Επιτροπής Περιβάλλοντος, Δημόσιας Υγείας και Πολιτικής των Καταναλωτών μάς αποζημιώνει για τη δύσκολη εργασία των τελευταίων μηνών. Ως προς αυτό, θα ήθελα να ευχαριστήσω τον εισηγητή, που θέλησε να υιοθετήσει μαζί μας αυτή την ελαστική προσέγγιση σε μια σχέση που χαρακτηρίζεται από διαφάνεια τόσο με τις οργανώσεις υγείας όσο και με τους παραγωγούς καπνού και προϊόντων καπνού.
<P>
Αναφερόμενος τώρα εν συντομία στα περιεχόμενα, θα ήθελα να υπογραμμίσω ότι η πρόταση της Επιτροπής όχι μόνο έγινε δεκτή, αλλά ενισχύθηκε ακόμα περισσότερο προς την κατεύθυνση της προστασίας της δημόσιας υγείας. Η Επιτροπή Περιβάλλοντος προτείνει πράγματι την απαγόρευση όλων των όρων - light, ultra light, mild - που θεωρούνται πραγματικά παραπλανητικοί για τους καπνιστές, αποκλείοντας κάθε πιθανότητα παρέκκλισης για τα κράτη μέλη.
<P>
Η επιτροπή και η Ομάδα μου εκφράστηκαν έπειτα σαφώς υπέρ μιας εναρμόνισης των προϊόντων και των πρόσθετων ουσιών των προϊόντων καπνού, ζητώντας από την Επιτροπή να προωθήσει, μέσα στο 2004, μια πρόταση για έναν θετικό κατάλογο. Ενισχύθηκαν επίσης οι κανόνες που αφορούν τις προειδοποιήσεις. Δεν περιοριστήκαμε στην αύξηση του χώρου που προορίζεται για αυτές, αλλά συμβάλαμε και στη διευκρίνιση και την προσωποποίηση των μηνυμάτων, αυξάνοντας έτσι την αποτρεπτική αποτελεσματικότητά τους.
<P>
Όπως είπα ήδη, αυτή η ενισχυμένη αμυντική γραμμή για την υγεία δεν θα είχε καταφέρει να υποστηριχθεί εάν δεν είχε βρεθεί ένα σημείο επαφής με τα αιτήματα για σταδιακές αλλαγές που προέβαλε ο κλάδος καπνοπαραγωγής. Το πιο ευαίσθητο ίσως σημείο ολόκληρης της οδηγίας είναι πράγματι αυτό: η επιβολή των ίδιων ταχύρυθμων διαδικασιών και των ίδιων μέγιστων ορίων σε όλα τα τσιγάρα που παράγονται στην Ένωση, είτε αυτά προορίζονται για το εσωτερικό εμπόριο είτε για εξαγωγή. Κανείς δεν θέλει να απαρνηθεί την αρχή σύμφωνα με την οποία τα τσιγάρα βλάπτουν τους Ευρωπαίους όσο και στους πολίτες των τρίτων χωρών, παρ' όλα αυτά όμως δεν μπορούμε να επιβάλουμε σε έναν ολόκληρο τομέα να αναπροσαρμοστεί από τη μια μέρα στην άλλη.
<P>
Για να λάβουμε υπόψη τις απαιτήσεις των καπνοπαραγωγών καθώς και των βιομηχανιών, προτείνουμε, σε συμφωνία με όσα ψηφίστηκαν στα πλαίσια της Επιτροπής Περιβάλλοντος και με μια νέα τροπολογία, την υπ' αριθ. 98, να στηρίξουμε τη θέση που διατηρεί αναλλοίωτο τον στόχο της αναπροσαρμογής του τομέα, αλλά παραχωρεί ελαφρώς μεγαλύτερες προθεσμίες, μέσω της εφαρμογής των μέγιστων ορίων για την εσωτερική παραγωγή από το 2004 και για την εξαγωγή από το 2006. Κατ' αυτόν τον τρόπο καθιστούμε πραγματικά μάταιες τις επιθέσεις εκείνων, οι οποίοι στο όνομα της παραγωγής απορρίπτουν την ίδια την ανάγκη εισαγωγής ανώτατων επιτρεπόμενων ορίων για την πίσσα, τη νικοτίνη και το μονοξείδιο του άνθρακα. Και αυτό είναι που έχει σημασία.
<P>
Ένα άλλο ευαίσθητο σημείο είναι αυτό που αφορά την παρέκκλιση που παραχωρήθηκε στην Ελλάδα, ώστε να συνεχίσει έως το 2006 να παράγει βαρύτερα τσιγάρα. Στο πλαίσιο αυτό, αφού συζητήσαμε ευρέως με την Ομάδα, υποστηρίξαμε ότι πρέπει να διατηρηθεί η παρούσα κατάσταση: "ναι" δηλαδή στη διατήρηση της παρέκκλισης για την Ελλάδα, αλλά "όχι" στην επέκτασή της στη νικοτίνη και στο μονοξείδιο του άνθρακα.
<P>
Εν κατακλείδι, θεωρώ σημαντικό να σημειώσω ότι ολόκληρη η εργασία αυτών των μηνών διεξήχθη σε στενή συνεργασία με την ομάδα εργασίας του Συμβουλίου και ότι η πορτογαλική Προεδρία ανέδειξε την έγκριση αυτής της οδηγίας σε πρωταρχικό σημείο της ημερήσιας διάταξης του Συμβουλίου για την Υγεία, που προβλέπεται για τις 29 Ιουνίου.
<P>
Πρόκειται να επιτελέσουμε μια πράξη μεγάλης σημασίας - λυπάμαι για τον συνάδελφο Langen: ψηφίζοντας την έκθεση Maaten και απορρίπτοντας τις τροπολογίες που αποσκοπούν στην αμφισβήτηση της νομικής βάσης πάνω στην οποία στηρίζεται η οδηγία έχουμε τη δυνατότητα να συμβάλουμε σε μια γενικότερη στρατηγική καταπολέμησης του καπνίσματος, και ως εκ τούτου στη βελτίωση της υγείας μας.

<SPEAKER ID=58 LANGUAGE="SV" NAME="Olsson">
Κύριε Πρόεδρε, κατ' αρχάς θέλω να συγχαρώ τον συνάδελφο κύριο Maaten για την πολύ καλή δουλειά του σε αυτή την έκθεση.
<P>
Η νικοτίνη είναι ένα ιδιαίτερα εθιστικό ναρκωτικό· το καλό όμως με τη νικοτίνη είναι ότι είναι μια ουσία όχι ιδιαίτερα επικίνδυνη για τον άνθρωπο. Το ουσιαστικό ερώτημα είναι πώς εισέρχεται η νικοτίνη στον οργανισμό. Όταν την καπνίζει κανείς, π.χ. υπό μορφή τσιγάρων, στον οργανισμό εισέρχεται επίσης μεγάλη ποσότητα πίσσας και μονοξειδίου του άνθρακα, και αυτό είναι πολύ βλαβερό. Εκτός αυτού, το κάπνισμα του τσιγάρου παράγει καπνό, που βέβαια είναι ο λόγος ύπαρξης των τσιγάρων, και αυτός ο καπνός απλώνεται και στο περιβάλλον. Κατά συνέπεια, εισπνέει νικοτίνη όχι μόνον αυτός που καπνίζει το τσιγάρο και θέλει να εισπνεύσει τη νικοτίνη, αλλά και το περιβάλλον, κάτι που είναι πολύ βλαβερό.
<P>
Το συμπέρασμα από αυτό το επιχείρημα είναι ότι πρέπει να προσπαθήσουμε να περιορίσουμε όσο το δυνατόν περισσότερο τη χρήση των τσιγάρων, συμπεριλαμβανομένης φυσικά και της χρήσης της νικοτίνης. Πρέπει να μειώσουμε την περιεκτικότητα των βλαβερών ουσιών, πρέπει να προειδοποιήσουμε τους ανθρώπους ώστε να καπνίζουν λιγότερο και, το σημαντικότερο ίσως, πρέπει να προειδοποιήσουμε τους νέους ώστε να μην αρχίσουν να καπνίζουν.
<P>
Θεωρώ ότι σε αυτή την έκθεση είναι σημαντικό το γεγονός ότι αντιμετωπίζουμε τις εξαγωγές κατά τον ίδιο τρόπο που αντιμετωπίζουμε εμάς τους ιδίους. Δεν υπάρχουν διαφορές μεταξύ των ανθρώπων στα διάφορα μέρη του κόσμου. Επομένως είναι εξίσου σημαντικό και για άλλους ανθρώπους να μειώσουν τον αριθμό των βλαβερών τσιγάρων όσο το δυνατόν περισσότερο. Αυτή είναι και η άποψη του Παγκόσμιου Οργανισμού Εμπορίου, ότι δηλαδή σε αυτό το θέμα δεν πρέπει να υπάρχει διαφορετική αντιμετώπιση. Εν ονόματι του μελλοντικού παγκόσμιου εμπορίου τα πάντα πρέπει να συμπεριλαμβάνονται - αυτό πρέπει να αποτελεί μια θεμελιώδη αρχή. Μπορεί κανείς να συζητήσει από πότε θα αρχίσει να ισχύει αυτό, όμως αυτό το θέμα είναι στην πραγματικότητα μικρότερης σημασίας.
<P>
Τέλος, θέλω να πω λίγα λόγια για το σουηδικό ταμπάκο. Αν είχαμε ξεκινήσει σήμερα μια συζήτηση σχετικά με τον τρόπο που θα επιτρεπόταν η χρήση της νικοτίνης στην Ευρωπαϊκή Ένωση και είχαμε π.χ. τρεις εναλλακτικές δυνατότητες - τσιγάρα, πούρα και ταμπάκο - τότε με μεγάλη ευκολία θα είχαμε οδηγηθεί στο συμπέρασμα ότι αυτό που πρέπει να επιτραπεί είναι το ταμπάκο, ίσως τα πούρα, επ' ουδενί όμως τα τσιγάρα, διότι η νικοτίνη καθεαυτή δεν είναι επικίνδυνη, και όταν κανείς μασά το ταμπάκο το περιβάλλον δεν επηρεάζεται τόσο πολύ. Επομένως, θα ήταν εύκολο να καταλήξουμε στο συμπέρασμα να επιτρέψουμε τη χρήση του ταμπάκου σε ολόκληρη την Ένωση.
<P>
Προσωπικά όμως τρέφω πολύ μεγάλο σεβασμό για τους πολίτες άλλων χωρών, οι οποίοι δεν θέλουν να θέσουν σε κυκλοφορία μια νέα μορφή νικοτίνης στα κράτη μέλη τους, και πιστεύω ότι είναι σημαντικό να τους επιτραπεί να διατηρήσουν τους περιοριστικούς κανονισμούς. Η Σουηδία έχει μια πολύ θετική εμπειρία από την άσκηση περιοριστικής πολιτικής στον τομέα των ναρκωτικών, κάτι το οποίο επιθυμώ να προωθήσω στην ΕΕ.

<SPEAKER ID=59 LANGUAGE="FR" NAME="Rod">
Κύριε Πρόεδρε, κύριοι συνάδελφοι, έναν μόνο αριθμό πρέπει να συγκρατήσετε και να έχετε στον νου σας στη διάρκεια της συζήτησης, και ιδίως τη στιγμή της ψηφοφορίας: 500.000 θάνατοι ετησίως στην Ευρωπαϊκή Κοινότητα οφείλονται στο κάπνισμα. Δηλαδή περισσότεροι θάνατοι από όσους προκαλεί το AIDS, η φυματίωση ή άλλες λοιμώδεις νόσοι. Και αν έπρεπε να εκπονήσουμε μια οδηγία για το κοινωνικό κόστος ή τη δημόσια υγεία, θα έπρεπε να συζητήσουμε αναμφισβήτητα την πλήρη απαγόρευση αυτού του θανάσιμου δηλητηρίου.
<P>
Δεν είναι όμως έτσι. Αντίθετα, συζητάμε μια οδηγία που αποβλέπει στη διευκόλυνση της ελεύθερης κυκλοφορίας των εμπορευμάτων στην Ευρωπαϊκή Ένωση μέσω της προσέγγισης των νομοθετικών, κανονιστικών και διοικητικών διατάξεων των κρατών μελών σχετικά με την παραγωγή, την παρουσίαση και την πώληση των προϊόντων καπνού. Πρέπει συνεπώς να επιδιώξουμε όχι να απαγορεύσουμε, αλλά να ενημερώσουμε τους καταναλωτές με τους ίδιους όρους σε όλη την Ευρωπαϊκή Ένωση σχετικά με το περιεχόμενο. αλλά και σχετικά με τους πιθανούς κινδύνους στους οποίους εκτίθενται καταναλώνοντας αυτό το προϊόν.
<P>
Πρέπει να σκεφτούμε ιδίως τους νέους που δεν μπορούν να πάρουν την αναγκαία απόσταση και έχουν μόνο την εικόνα των νέων καπνιστών ή καπνιστριών και όχι εκείνη που μπόρεσα να έχω εγώ ως γιατρός σε αίθουσες πνευμονολογίας ή ογκολογίας, όπου οι καπνιστές πεθαίνουν με αφόρητους πόνους από καρκίνο των πνευμόνων. Δεν είναι αυτό το μέλλον που θέλουμε για τα δικά μας παιδιά. Ας σκεφτούμε και το μέλλον των άλλων παιδιών. Από αυτή την άποψη, πρέπει να χαιρετίσουμε την έκθεση του κ. Maaten και τις ψηφοφορίες επί των τροπολογιών της Επιτροπής Περιβάλλοντος, Δημόσιας Υγείας και Πολιτικής των Καταναλωτών, που βελτιώνουν το σχέδιο οδηγίας.
<P>
Όλα αυτά εξακολουθούν ωστόσο να μην επαρκούν για την ενημέρωση του καταναλωτή, και συχνά υπερίσχυσε η βούληση συμβιβασμού. Δεν θα πρέπει να αλλοιωθεί το κείμενο από τροποποιήσεις άμεσα προερχόμενες από τα χαλκεία της καπνοβιομηχανίας. Πρέπει επομένως να συνεχίσουμε να δίνουμε μεγάλη προσοχή στο περιεχόμενο, στο μέγεθος και στην παρουσίαση αυτών των προειδοποιήσεων, που δεν πρέπει να τροποποιηθούν.
<P>
Μένουν ακόμη κάποια ερωτηματικά. Η σήμανση των άλλων προϊόντων καπνού πλην των τσιγάρων πρέπει να γίνεται με τον ίδιο τρόπο όπως και στα τσιγάρα. Δεν πρέπει να προφασιστούμε δυσκολίες μέτρησης ή το γεγονός ότι αυτά τα προϊόντα δεν απευθύνονται στους νέους για να ξεχνάμε ότι αυτά τα προϊόντα, όπως το πούρο ή ο καπνός για τσιγάρα ή ο καπνός εισπνοής, είναι βλαβερά και πρέπει να φέρουν ανάλογη σήμανση, ιδίως επειδή, όπως το πούρο ή η πίπα, μπορούν μερικές φορές να είναι περισσότερο ελκυστικά για τους νέους. Η μέγιστη περιεκτικότητα σε πίσσα - 10 mg - είναι πολύ μεγάλη και δεν λαμβάνει υπόψη την πραγματική εισπνεόμενη ποσότητα και τις επίκτητες συνήθειες. Η περιεκτικότητα σε πίσσα θα πρέπει να περιοριστεί περαιτέρω.
<P>
Πιο ανησυχητική είναι η σύσταση τεχνικής επιτροπής που θα περιλαμβάνει εμπειρογνώμονες της καπνοβιομηχανίας. Πώς μπορούμε να διανοηθούμε ένα όργανο ουδέτερο, αποτελούμενο από υποτιθέμενους εμπειρογνώμονες που περνούν τον χρόνο τους λέγοντας ψέματα στην κοινή γνώμη και που θα γίνονταν αμερόληπτοι κριτές της βλαβερότητας και της τοξικότητας προϊόντων που πωλούνται από τους ίδιους ανθρώπους που τους απασχολούν; Νομίζω ότι χρειάζεται μεγάλη αφέλεια, ελπίζοντας ότι δεν πρόκειται για διαστροφή, για να πιστέψει κανείς στην αντικειμενικότητα ενός τέτοιου οργανισμού. Ιδίως αφού αυτοί οι ίδιοι εμπειρογνώμονες που συμβουλεύουν τη βιομηχανία επιτρέπουν την εισαγωγή συστατικών για να αυξήσουν την κατανάλωση, αλλά και τον εθισμό.
<P>
Εν κατακλείδι, μπροστά σε 500.000 θανάτους τον χρόνο, μπροστά στο χρήμα που διοχετεύουν τα λόμπυ του καπνού μέχρι και σε αυτό το Κοινοβούλιο, πρέπει, αγαπητοί συνάδελφοι, να επιλέξουμε όλοι μαζί τη ζωή.

<SPEAKER ID=60 NAME="Παπαγιαννάκης">
Κύριε Πρόεδρε, η πρόταση της Επιτροπής εισάγει μια σειρά από αυστηρότερες ρυθμίσεις σχετικά με τη διάθεση των προϊόντων της καπνοβιομηχανίας. Η ομάδα μας συμμερίζεται την ανησυχία ως προς τις βλαβερές συνέπειες του καπνού και γενικώς, με ορισμένες επιφυλάξεις, εγκρίνει τις προτάσεις της Επιτροπής, όπως εγκρίνει και αρκετές τροπολογίες της έκθεσης του συναδέλφου κ. Μaaten. Δεν ξέρω πόσο θα είναι αποτελεσματικές, ιδίως εκείνες που είναι πολύ υπερβολικές, όπως και άλλοι συνάδελφοι το τόνισαν. Εν πάση περιπτώσει, θα ψηφίσουμε τις περισσότερες, όπως και εκείνες που ενέκριναν και άλλες συναρμόδιες επιτροπές του Κοινοβουλίου μας.
<P>
Ωστόσο, υπάρχουν και προτάσεις και τροπολογίες, κύριε Πρόεδρε, που είτε δεν έχουν σχέση με το θέμα, είτε δημιουργούν σημαντικά οικονομικά προβλήματα χωρίς να λύνουν τα προβλήματα στα οποία υποτίθεται ότι απαντούν. Έστω και εμμέσως, τίθεται πρόβλημα μείωσης και κατάργησης των επιδοτήσεων στους καλλιεργητές του καπνού. Τέτοιο μέτρο προφανώς δεν συμβάλλει στον περιορισμό του καπνίσματος γιατί δεν είδα κανένα συνάδελφο από αυτούς που αγανακτούν να προτείνει την απαγόρευση των εισαγωγών καπνού. Έτσι, η πρόταση αυτή δεν κάνει τίποτε άλλο παρά να ευνοεί την καλλιέργεια καπνού σε τρίτες χώρες.
<P>
Όσο για τις προτάσεις που λένε ότι οι οικονομίες από την κατάργηση θα πάνε σε ορισμένους σκοπούς, οι συνάδελφοι που το προτείνουν προφανώς δεν γνωρίζουν πώς δουλεύει ο προϋπολογισμός. Δεν έχουν αξία τέτοιες δεσμεύσεις εκ των προτέρων εάν δεν αποτελούν πραγματική πολιτική που να την έχουν επεξεργαστεί τα αρμόδια όργανα και όχι μία φράση σε μία επιτροπή του Κοινοβουλίου μας.
<P>
Με μια άλλη τροπολογία καταργείται η χρονική προθεσμία που είχε δοθεί παλαιότερα στην ελληνική καπνοβιομηχανία για να προσαρμοσθεί στα όρια νικοτίνης, πίσσας, κλπ. Δηλαδή, ανατρέπεται ο προγραμματισμός των επενδύσεων και της παραγωγής που είχε διαμορφωθεί με βάση αποφάσεις μας, με βάση την προθεσμία που τους δίναμε προηγουμένως. Κι αυτή η ανατροπή γίνεται αναδρομικά. Τί σόι νομικά έχουν σπουδάσει όσοι εγκρίνουν τέτοιες αυθαίρετες ανατροπές, κύριε Πρόεδρε; Και θα ήθελα πολύ να ξέρω ποιο είναι το σχετικό σχόλιο της Επιτροπής.
<P>
Τέλος, επιβάλλεται στις βιομηχανίες να εφαρμόζουν στα εξαγόμενα προϊόντα τους τις ίδιες προδιαγραφές που ισχύουν για εκείνα που διαθέτουν στην αγορά της Ευρωπαϊκής Ένωσης, έστω και αν οι εισάγουσες χώρες δεν απαιτούν κάτι τέτοιο. Το μέτρο παρουσιάζεται από μια ηθική άποψη, η οποία όμως ηθική άποψη δεν εμποδίζει τις καπνοβιομηχανίες να μετακομίσουν έξω από την Ευρωπαϊκή Ένωση και να εξάγουν τα προϊόντα τους από τρίτες χώρες σε όλο τον κόσμο. Το κάνουν ήδη οι πολυεθνικές εταιρείες. Προφανώς θα ακολουθήσουν και οι υπόλοιπες, με συνέπειες σημαντικές στην οικονομική δραστηριότητα και στην απασχόληση εντός της Ευρωπαϊκής Ένωσης. Βεβαίως, θα μπορούσε η Ευρωπαϊκή Ένωση να επιδιώξει να επιβάλει τις προδιαγραφές της ­ και θα είχε δίκιο να το κάνει ­ στις υπό ένταξη χώρες και σε άλλες χώρες με τις οποίες έχει στενές σχέσεις, ίσως και στον Παγκόσμιο Οργανισμό Εμπορίου. Αλλά αντί να ασχοληθούμε με τα σοβαρά ζητήματα, προτιμάμε μια απλή, πολύ απλοϊκή όμως, και αναποτελεσματική λύση. Υποθέτω ότι η Επιτροπή, που έχει περισσότερο αναλύσει αυτά τα δεδομένα, θα μπορούσε να μας φωτίσει καλύτερα ώστε να καταλήξουμε σε αποφάσεις πιο ισορροπημένες, πιο αποτελεσματικές και πιο λογικές.

<SPEAKER ID=61 NAME="Thomas-Mauro">
Κύριε Πρόεδρε, όπως και να το κάνουμε είναι παράδοξο να συζητάμε σήμερα για τη βούληση εναρμόνισης των προϊόντων καπνού και ταυτόχρονα για τη βούληση διευκόλυνσης της ελεύθερης κυκλοφορίας ενός προϊόντος που όλοι συμφωνούμε πως είναι πολύ επικίνδυνο για την υγεία.
<P>
Δεν βρισκόμαστε άραγε στον κόσμο του παραλόγου όταν η Ευρωπαϊκή Ένωση νομίζει, με ήσυχη τη συνείδησή της, ότι μπορεί να προστατεύσει τη δημόσια υγεία γεμίζοντας τα πακέτα των τσιγάρων με όλο και μεγαλύτερες ετικέτες, με σημαντικές προειδοποιήσεις του τύπου "το κάπνισμα σκοτώνει" ή "το κάπνισμα προκαλεί καρκίνο" ; Πού έγκειται η αξιοπιστία της εναρμόνισης αυτών των προειδοποιήσεων όταν αυτά τα τοξικά προϊόντα θα κυκλοφορούν άνετα στην Ένωση, με την έγκρισή της; Ας αφήσουμε λοιπόν τα κράτη μέλη να ασχοληθούν με τον καπνό, με τις δικές τους δομές και τα δικά τους πολιτιστικά μηνύματα· ας τα αφήσουμε να έχουν τον δικό τους διάλογο με τους παραγωγούς και τους καταναλωτές.
<P>
Αρνούμαι να πιστέψω ότι η Ένωση, εναρμονίζοντας τις προειδοποιήσεις και τις ετικέτες, θέλει να ενεργήσει για το κοινό καλό. Δεν θέλω να νιώθουν ήσυχοι οι Ευρωπαίοι σε ένα καπνοπωλείο στη Λισαβόνα ή στο Παρίσι απλώς και μόνο επειδή το εξευρωπαϊσμένο και τυποποιημένο προϊόν που θα αναγνωρίσουν θα τους φανεί οικείο. Οι προειδοποιήσεις δεν ωφελούν σε τίποτα, το ξέρουμε, είτε είναι με χαρακτήρες helvetica είτε όχι. Καθήκον μας είναι να κάνουμε υπεύθυνο τον καταναλωτή και όχι να τον μετατρέψουμε σε παιδί λέγοντάς του τι είναι καλό ή κακό γι' αυτόν.
<P>
Ακόμη κι αν οι καπνιστές είναι ελεύθεροι να κάνουν την επιλογή τους, εμείς έχουμε ένα καθήκον πρόληψης, ιδίως απέναντι στις νέες γενιές. Συνεπώς, θα υποστηρίξουμε τις τροπολογίες που υπερασπίζουν κατά προτεραιότητα τη δημόσια υγεία, και ιδίως εκείνες που απαγορεύουν τις περιγραφές, γιατί "ελαφρύς" , "light» ή "mild" , ο καπνός, υπό μορφή τσιγάρου, πούρου ή καπνού μάσησης, βλάπτει σοβαρά την υγεία. Οι πνευμονολόγοι αναμφισβήτητα, αλλά και οι καρδιολόγοι, ξέρουν πολύ καλά - και το διαπιστώνουν κάθε μέρα - ότι ο καπνός βλάπτει σοβαρά την υγεία.

<CHAPTER ID=9>
Χρονοδιάγραμμα των περιόδων συνόδου για το 2001
<SPEAKER ID=62 NAME="Πρόεδρος">
Θα προβώ τώρα σε μια σύντομη ανακοίνωση και ζητώ την κατανόησή σας. Η Πρόεδρος με παρακάλεσε προ ολίγου να το κάνω. Οι προτάσεις της Διάσκεψης των Προέδρων της περασμένης Πέμπτης που αφορούν το χρονοδιάγραμμα των περιόδων συνόδου για το 2001 πρέπει να ανακοινωθούν προφορικά εδώ στην Ολομέλεια. Έχουν ήδη κοινοποιηθεί γραπτώς σε όλα τα μέλη του Κοινοβουλίου.
<P>
Η προθεσμία κατάθεσης τροπολογιών καθορίστηκε για σήμερα στις 12.00 και η ψηφοφορία θα διεξαχθεί αύριο Τετάρτη, 14 Ιουνίου 2000.
<P>
Οι προτεινόμενες ημερομηνίες είναι οι εξής:
<P>
15.1. 19.1.2001
<P>
31.1. 1.2.2001
<P>
12.2 - 16.2.2001
<P>
28.2. 1.3.2001
<P>
12.3. 16.3.2001
<P>
2.4. 6.4.2001
<P>
2.5. 3.5.2001
<P>
14.5. 18.5.2001
<P>
30.5 - 31.5.2001
<P>
11.6. 15.6.2001
<P>
2.7. 6.7.2001
<P>
3.9. 7.9.2001
<P>
19.9. 20.9.2001
<P>
1.10. 5.10.2001
<P>
22.10 - 26.10.2001
<P>
12.11. 16.11.2001
<P>
28.11. 29.11.2001
<P>
10.12. 14.12.2001

<CHAPTER ID=10>
Παραγωγή, παρουσίαση και πώληση των προϊόντων καπνού (συνέχεια)
<SPEAKER ID=63 LANGUAGE="FR" NAME="Martinez">
Κύριε Πρόεδρε, το Κοινοβούλιό μας έχει κλασσικό ρεπερτόριο συζητήσεων που επανέρχονται τακτικά: δικαιώματα του ανθρώπου, μπανάνες, τρελές αγελάδες και σήμερα ο καπνός. Πρόκειται για τη συγχώνευση τριών οδηγιών σχετικά με την παραγωγή, την παρουσίαση και την πώληση του καπνού, των τσιγάρων, του καπνού εισπνοής και άλλων προϊόντων καπνού. Και έχουμε επίσης στο στάδιο αυτό μια άλλη κλασική συζήτηση, αυτή της νομικής βάσης: κατά πόσον το θέμα αφορά την αγορά, και στην περίπτωση αυτή η νομική βάση πρέπει να είναι το άρθρο 95 της Συνθήκης ΕΚ, ή τους κανόνες λειτουργίας ή ακόμη την πολιτική για την υγεία; Το θέμα παραπέμφθηκε στο Δικαστήριο των Ευρωπαϊκών Κοινοτήτων. Ο συντάκτης γνωμοδότησης της Επιτροπής Νομικών Θεμάτων προτείνει να ανασταλεί η συζήτηση. Όπως κι αν έχει, είμαστε αρμόδιοι επί της ουσίας.
<P>
Όσον αφορά λοιπόν την ουσία, κάνουμε μια σωστή διαπίστωση, ο εισηγητής διατυπώνει λογικές προτάσεις, αλλά τελικά εκτρεπόμαστε. Η σωστή διαπίστωση, το ξέρουμε, είναι ότι ο καπνός προκαλεί ασθένειες και οδηγεί στον θάνατο, όπως και η φτώχεια που προκαλείται από τον υπέρμετρο φιλελευθερισμό καταλήγει επίσης να θέτει σε κίνδυνο την υγεία. Τα τσιγάρα περιέχουν πίσσα, νικοτίνη, μονοξείδιο του άνθρακα, πρόσθετες ουσίες, κιτρικές, τρυγικές, οξικές, σορβικές, φωσφορικές ενώσεις, ακόμη και μυκητοκτόνα, και όλα αυτά προκαλούν τελικά καρκίνο του πνεύμονα, καρδιαγγειακές παθήσεις, αιφνίδιο βρεφικό θάνατο: 500.000 άτομα πεθαίνουν κάθε χρόνο. Υπάρχουν άλλωστε και πολλοί άλλοι που επίσης πεθαίνουν.
<P>
Με βάση τα στοιχεία αυτά διατυπώνουμε λοιπόν λογικές προτάσεις. Πρέπει να περιοριστεί η περιεκτικότητα σε πίσσα, 10 mg ανά τσιγάρο, και η περιεκτικότητα σε νικοτίνη, 1 mg ανά τσιγάρο. Υπάρχουν ακόμη και έξυπνες τροπολογίες για να απαγορευτεί η αμμωνία, που ενισχύει την πρόσληψη νικοτίνης και αυξάνει τον εθισμό, και να διατεθεί το 2% των κερδών των πολυεθνικών του καπνού στην επιστημονική έρευνα. Έξυπνο και λογικό. Θέλουμε επίσης να ενημερώσουμε για τους κινδύνους του καπνού, να προστατεύσουμε τα παιδιά, και ιδίως τα βρέφη που κινδυνεύουν με αιφνίδιο θάνατο. Εδώ ακριβώς όμως αρχίζουμε να εκτρεπόμαστε προς τον εξωπραγματισμό, τον φαρισαϊσμό και τον φονταμενταλισμό. Με άλλα λόγια, αρχίζουμε από μια καλή διαπίστωση και καλές προτάσεις και φτάνουμε σε ένα μεγαλύτερο κακό από τον καπνό.
<P>
Ποιες είναι αυτές οι εκτροπές; Κατ' αρχάς η γραφειοκρατική εκτροπή με την ιστορία της ετικέτας. Βάζουμε ετικέτες στα πάντα. Αναγνωρίζουμε άλλωστε τη νεύρωση του οικολόγου όταν προφέρει τη λέξη ετικέτα. Βάζουμε ετικέτες στο κρέας, στο κρασί, στους ΓΤΟ, στη σοκολάτα. Είναι ο τζόκερ των ελευθεριών. Και τώρα βάζουμε και στον καπνό. Προσοχή όμως: με τον καπνό η ετικέτα είναι σοβαρή υπόθεση. Η ετικέτα πρέπει να καλύπτει το 30% της επιφάνειας του πακέτου, 35% αν η διατύπωση είναι σε δύο γλώσσες και 12,5% της εξωτερικής επιφάνειας της συσκευασίας αν πρόκειται για καπνό πίπας. Η ετικέτα πρέπει να είναι μαύρη σε άσπρο φόντο και τα άκρα πρέπει να έχουν ελάχιστο πάχος 3 χιλιοστά και μέγιστο 4 χιλιοστά, δηλαδή 3,5 χιλιοστά κατά μέσο όρο. Οι ετικέτες πρέπει να φέρουν ενδείξεις, αλλά όχι οποιεσδήποτε: με έντονα μαύρα στοιχεία τύπου Helvetica και με σκίαση 100%. Πράγμα που αποδεικνύει ότι ο καπνός δεν χτυπάει μόνο τους πνεύμονες, αλλά και τον εγκέφαλο.
<P>
Η ετικέτα πρέπει επίσης να περιέχει τον αριθμό τηλεφώνου ενός οργανισμού στον οποίο θα μπορεί κανείς να τηλεφωνήσει: "Εμπρός, καπνίζω, κινδυνεύω;" Πρέπει επίσης να αναγράφεται ένα σλόγκαν του τύπου: το κάπνισμα σε σκοτώνει, το κάπνισμα βλάπτει τα πρόσωπα του περιβάλλοντός σας, το κάπνισμα μειώνει την αναπαραγωγική ικανότητα, το κάπνισμα προκαλεί ανικανότητα. Βλέποντας όμως την ανικανότητα των κυβερνώντων μας μπροστά στη μετανάστευση, την ανασφάλεια, τη φορολογία, την ανεργία, είναι σίγουρο ότι πρέπει να καπνίζουν πολύ.
<P>
Όλα αυτά όμως δεν είναι και πολύ λογικά. Ένα παράδειγμα: ο καπνός ήρθε στην Ευρώπη μαζί με την πατάτα. Ο καπνός καλλιεργήθηκε αμέσως, αλλά χρειάστηκαν πολλοί αιώνες μέχρι να καλλιεργηθεί η πατάτα: θέλω δηλαδή να πω πόσο παράλογα μπορούν να είναι τα πράγματα. Αν υπήρχε όμως μια ετικέτα στην πατάτα που να διευκρινίζει ότι αν τη δαγκώσουμε θα εκδιωχθούμε από τον παράδεισο, τότε η γυναίκα θα την είχε δαγκώσει!
<P>
Τι αποδεικνύει αυτό; Αποδεικνύει ότι τα σλόγκαν είναι αναποτελεσματικά, όπως θα ήταν αναποτελεσματική και η αύξηση των τιμών, γιατί το μόνο που θα πετύχαινε θα ήταν να αυξηθεί το λαθρεμπόριο και η εγκληματικότητα. Και εδώ ακριβώς είναι η εκτροπή προς τον φαρισαϊσμό και την υποκρισία. Λένε: υπάρχει κοινωνικό κόστος. Μα ο καπνιστής πληρώνει ειδικό φόρο κατανάλωσης: 75 με 85% της τιμής του καπνού. Στη χώρα μου οι εισπράξεις από τους ειδικούς φόρους κατανάλωσης είναι υψηλότερες από αυτές των φόρων καταχώρισης. Δηλαδή, καπνίζοντας ο καπνιστής πληρώνει το κόστος της περίθαλψης για τον καρκίνο του. Λένε: είναι παράλογο να αφιερώνουμε ένα δισεκατομμύριο στην καπνοκαλλιέργεια και στη συνέχεια να πληρώνουμε για τον αντικαπνιστικό αγώνα. Ασφαλώς, αλλά είναι εξίσου παράλογο να βομβαρδίζουμε το Κοσσυφοπέδιο και στη συνέχεια να πληρώνουμε για την ανοικοδόμησή του, όπως είναι παράλογο να καταργούμε τα σύνορα και να χάνουμε έτσι τους δασμούς για να δημιουργήσουμε στη συνέχεια την OLAF προκειμένου να προστατεύσουμε τα οικονομικά συμφέροντα της Ευρωπαϊκής Ένωσης. Από δημογραφική άποψη, δεν είναι άραγε παράλογο, αγαπητοί μου φίλου, να προκαλούμε με τις διακοπές της κύησης δημογραφικό έλλειμμα 5 εκατομμυρίων Ευρωπαίων ετησίως και μετά να θρηνούμε για τους 500.000 νεκρούς που προκαλεί το κάπνισμα;
<P>
Πουριτανική παρέκκλιση: ο εισηγητής μου προκαλεί ανατριχίλα! Μιλά για κοινωνικές αποκλίσεις, για κοινωνικά ένστικτα. Προσωπικά αναλογίζομαι τη δημοκρατική κοινωνική Σουηδία της δεκαετίας του ' 60, που στείρωνε τα δεκαπεντάχρονα παιδιά γιατί παρέκκλιναν από το καθιερωμένο. Αναλογίζομαι την ηθική τάξη, τις μάγισσες του Σάλεμ. Αναλογίζομαι τον πουριτανισμό της Βόρειας Ευρώπης, αυτών των μεταρρυθμιστών που θέλουν να μεταρρυθμίσουν τα πάντα, συμπεριλαμβανομένων των τρόπων που πίνουμε και τρώμε. Αναλογίζομαι τη Βόρεια Ευρώπη που απαγορεύει τα κρασιά με το πρόσχημα ότι τα κρασιά είναι επικίνδυνα για την υγεία, αλλά δεν απαγορεύει το τρύπημα και τις ενέσεις με ένα σωρό πράγματα. Είναι ο ίδιος πουριτανισμός που συνδέει το Ροβεσπιέρο, τον Pol Pot, τους Πράσινους και τους κουάκερους. Ο εισηγητής είναι Φιλελεύθερος. Ας μην ξεχνά λοιπόν τα μαθήματα του φιλελευθερισμού: αφήστε τους να ζήσουν, αφήστε τους να γεννηθούν, αφήστε τους να πιουν, αφήστε τους να καπνίσουν.

<SPEAKER ID=64 LANGUAGE="FR" NAME="Berniι">
Κύριε Πρόεδρε, όταν η ιδεολογία ξεπερνά το δίκαιο και ποδοπατεί ελαφρά τη καρδία τις ατομικές ελευθερίες σε σημείο ώστε να προτείνεται μια Ευρώπη χωρίς καπνό, υπάρχει σοβαρός λόγος ανησυχίας. Δεν γίνονται οι πολίτες ευτυχισμένοι παρά τη θέλησή τους παρά μόνο στα ολοκληρωτικά καθεστώτα. Και όμως, στόχος αυτής της οδηγίας που προτείνει την εναρμόνιση της νομοθεσίας για τα προϊόντα καπνού είναι να αντιταχθεί στον καπνό με όλα τα μέσα, συμπεριλαμβανομένων των πιο αμφισβητήσιμων από νομική άποψη.
<P>
Πράγματι, η Επιτροπή χρησιμοποιεί καταχρηστικά το άρθρο 95 της Συνθήκης ΕΚ, που επιβάλλει αναφορά στον στόχο της εσωτερικής αγοράς για να αρχίσει μια εναρμόνιση. Και όμως, η Επιτροπή δικαιολογεί τη δράση της στο όνομα της δημόσιας υγείας και της προστασίας του καταναλωτή, τομείς που εμπίπτουν στο άρθρο 152 της Συνθήκης ΕΚ, διευκρινίζοντας ότι είναι δυνατές μόνο προτροπές και όχι μια εναρμόνιση.
<P>
Τι να σκεφτεί κανείς γι' αυτόν τον χονδροειδή ελιγμό που απομακρύνει τα άρθρα 95 και 152 από το αντικείμενό τους; Τι να σκεφτεί κανείς για την αρνητική γνωμοδότηση της Επιτροπή Νομικών Θεμάτων; Ποια θα είναι στο εξής η χρησιμότητα αυτής της επιτροπής, όπως άλλωστε και των νομικών υπηρεσιών της Ένωσης; Τι να σκεφτεί κανείς για την ανεργία που θα προκαλέσει μοιραία η έγκριση αυτής της οδηγίας, η οποία, καταργώντας κάθε επιδότηση στην παραγωγή, θα καταφέρει ένα μοιραίο πλήγμα στον κλάδο του καπνού; Ο κλάδος αυτός απασχολεί 1 εκατομμύριο εργαζόμενους στην Ευρώπη. Στη Γαλλία 40.000 μικροπαραγωγοί επιβιώνουν με δυσκολία χάρη σε αυτή τη συμπληρωματική δραστηριότητα, μεγάλης έντασης εργατικού δυναμικού. Τι να σκεφτεί κανείς γι' αυτή την Ευρώπη η οποία, υποχωρώντας κάτω από τη δύναμη των λόμπυ και των ιδιαίτερων συμφερόντων, επιτρέπει την προσθήκη φυτικών λιπαρών στη σοκολάτα, επιτρέπει τη χρήση ΓΤΟ και επιβάλλει τέτοιους περιορισμούς που να απειλείται η πώληση των τοπικών προϊόντων μας στις αγορές και τώρα η καθ' όλα νόμιμη παραγωγή καπνού;
<P>
Όπως καταλάβατε, θα καταψηφίσουμε αυτή την οδηγία. Ζητάμε πολλά όταν απαιτούμε την τήρηση των άρθρων 95 και 152; Ένα μίνιμουμ επικουρικότητας και λιγουλάκι ανεκτικότητα.

<SPEAKER ID=65 LANGUAGE="IT" NAME="Fiori">
Κύριε Πρόεδρε, η Ευρωπαϊκή Ένωση, η Επιτροπή και, ακόμα περισσότερο, το παρόν Κοινοβούλιο εξακολουθούν στα πλαίσια της κανονιστικής τους δράσης να δίνουν την εντύπωση ότι ξεχνούν πόσοι εργάζονται και παράγουν στον τομέα του καπνού - εννοούμενου ως παραγωγικού, βιομηχανικού και κυρίως γεωργικού κλάδου. Όλοι γνωρίζετε πόσο σκληρή ήταν η συζήτηση στα πλαίσια της Επιτροπής Γεωργίας και Ανάπτυξης της Υπαίθρου και της Επιτροπής Περιβάλλοντος, Δημόσιας Υγείας και Πολιτικής των Καταναλωτών. Πολλές τροπολογίες, αυτές που παρουσίασα εγώ, για παράδειγμα, αποσκοπούσαν στην προάσπιση του παραγωγικού τομέα, και ιδιαίτερα του γεωργικού παραγωγικού τομέα.
<P>
Στον τομέα του καπνού εργάζονται στην Ευρώπη 135.000 οικογένειες γεωργών και το εύρος της απασχόλησης, που είναι ως επί το πλείστον εποχιακή κατά την περίοδο συγκομιδής και παραγωγής, αγγίζει τις 800.000 μονάδες. Πρόκειται για έναν σημαντικό τομέα στον οποίον παρατηρείται, εκτός των άλλων, ότι οι γυναίκες βρίσκονται στην πρώτη γραμμή της εποχιακής απασχόλησης. Επιπλέον, από την άποψη της παραγωγής, εκεί όπου καλλιεργείται καπνός δεν μπορούν να γίνουν διαφορετικές παραγωγικές επιλογές. Στην Επιτροπή Περιβάλλοντος, Δημόσιας Υγείας και Πολιτικής των Καταναλωτών εγκρίθηκε μια τροπολογία που καταργεί τις επιδοτήσεις στην παραγωγή ευρωπαϊκού καπνού. Αναρωτιόμαστε εάν αυτό το μέσο είναι πραγματικά αποτελεσματικό για τη μείωση της κατανάλωσης καπνού. Το πιο άμεσο αποτέλεσμα θα είναι μια αποδυνάμωση των Ευρωπαίων γεωργικών παραγωγών προς όφελος της παραγωγής σε άλλα μέρη του πλανήτη, και από τη μείωση των τιμών θα ζημιωθεί ολόκληρο το ηπειρωτικό παραγωγικό μας σύστημα.
<P>
Για να μειώσουμε το κάπνισμα στην Ευρώπη πρέπει άραγε να σκοτώσουμε τους Ευρωπαίους γεωργούς, χωρίς εξάλλου να έχουμε καμία απόδειξη ότι αυτό θα περιορίσει έστω και κατά μία μονάδα την κατανάλωση των τσιγάρων; Κατά τη γνώμη μου μια σοβαρή πολιτική μείωσης του καπνίσματος πρέπει να στηρίζεται σε μια εκστρατεία ευαισθητοποίησης και πρόληψης, κυρίως στα σχολεία, και όχι φυσικά να πλήττει αυτούς που παράγουν πλούτο για την Ευρώπη μας.

<SPEAKER ID=66 LANGUAGE="FR" NAME="Garot">
Κύριε Πρόεδρε, κύριε Επίτροπε, αγαπητοί συνάδελφοι, δεν νομίζω ότι είναι αμφισβητήσιμο το βάσιμο της πρότασης οδηγίας για την εναρμόνιση της παραγωγής, της παρουσίασης και της πώλησης των προϊόντων καπνού. Η πρόταση που επιδιώκει είναι να κάνει αυστηρότερες τις διατάξεις όσον αφορά τη μέγιστη περιεκτικότητα σε νικοτίνη, πίσσα και μονοξείδιο του άνθρακα στα τσιγάρα πρέπει φυσικά να θεωρείται ως ένα από τα μέσα που θα διασφαλίσουν την καλύτερη προστασία της δημόσιας υγείας.
<P>
Ως μέλος της Επιτροπής Γεωργίας του Κοινοβουλίου θα ήθελα να υπογραμμίσω ιδίως ότι οι καπνοπαραγωγοί δεν είναι αντίθετοι στις τροποποιήσεις που προτείνει η Επιτροπή, στο μέτρο που αυτές δικαιολογούνται για λόγους δημόσιας υγείας. Μαζί με αυτούς εκφράζω ωστόσο τη λύπη μου για το γεγονός ότι η Επιτροπή δεν πραγματοποίησε μελέτη των επιπτώσεων που θα έχει η πρότασή της στον τομέα της παραγωγής, όπως το έκανε για ορισμένες επιχειρήσεις, και ιδίως τις ΜΜΕ. Δεν μπορέσαμε έτσι να συνειδητοποιήσουμε ότι οι Ευρωπαίοι παραγωγοί στο σύνολό τους δεν θα είναι σε θέση το 2003 να προμηθεύσουν μια παραγωγή που να ανταποκρίνεται στην απαιτούμενη ποιότητα.
<P>
Αυτό είναι που με ωθεί να προτείνω την καθυστέρηση της έναρξης ισχύος αυτών των νέων διατάξεων. Υπενθυμίζω ότι οι δραστηριότητες του τομέα του καπνού, που απασχολεί 130.000 παραγωγούς και 400.000 εποχιακούς εργάτες, συγκεντρώνονται στις περισσότερες περιπτώσεις σε περιοχές που προσφέρουν ελάχιστες εναλλακτικές λύσεις στον τομέα της γεωργίας. Δεν πρέπει λοιπόν να λησμονείται αυτή η κοινωνική πραγματικότητα, ιδίως επειδή σε οικονομικό επίπεδο η παραγωγή καλύπτει λιγότερο από το 25% της ευρωπαϊκής κατανάλωσης καπνού. Υπό τις συνθήκες αυτές, αποδυναμώνοντας τους Ευρωπαίους παραγωγούς μας κινδυνεύουμε να ωφελήσουμε αναλόγως τις πολυεθνικές εισαγωγών-εξαγωγών. Δεν θέλω να πιστέψω ότι θα μπορούσε να είναι αυτός ο στόχος μας.

<SPEAKER ID=67 LANGUAGE="NL" NAME="Sterckx">
Κύριε Πρόεδρε, θα ήθελα να υποστηρίξω με ενθουσιασμό τη γραμμή του εισηγητή μας, του κυρίου Maaten, και θα επιθυμούσα επίσης να ζητήσω από τους συναδέλφους μου να πράξουν το ίδιο. Ο καπνός δεν είναι φυσικά ένα συνηθισμένο προϊόν. Γνωρίζουμε τους θανάσιμους κινδύνους του καπνού, γνωρίζουμε τους σχετικούς αριθμούς, στους οποίους όλοι οι συνάδελφοι αναφέρθηκαν. Γνωρίζουμε επίσης την ιδιότητα να προκαλεί εθισμό. Τα τσιγάρα είναι ιδιαίτερα επικίνδυνα για απλή χρήση, και μάλιστα επικίνδυνα για τη ζωή. Με ένα αυτοκίνητο μπορεί να έχουμε ένα ατύχημα ή μπορούμε να κάνουμε κατάχρηση στο αλκοόλ, αλλά με τον καπνό δεν υπάρχουν άλλες πιθανότητες: πρόκειται για κίνδυνο ζωής. Είμαι ιδιαίτερα ικανοποιημένος με την επισήμανση που έκανε ο συνάδελφος κύριος Maaten όσον αφορά τους κινδύνους του παθητικού καπνίσματος. Η απαγόρευση του καπνού αυτή τη στιγμή δεν θα ήταν αποτελεσματική και θα ήταν ακόμη ανεφάρμοστη κοινωνικά. Εντούτοις, θα πρέπει να είναι σαφές ότι δεν πρέπει να επιτρέπεται σε αυτόν που προμηθεύει την αγορά με τσιγάρα να το πράττει. Το προϊόν είναι ιδιαίτερα επικίνδυνο.
<P>
Τι μπορούμε όμως να πράξουμε ως νομοθέτες; Πρέπει κατ' αρχάς να συνειδητοποιήσουμε ότι πρόκειται για μια ιδιαίτερα παράλογη κατάσταση, επειδή πέραν των τεράστιων εσόδων για το κράτος υπάρχουν και τεράστια έξοδα που σχετίζονται με την υγειονομική ασφάλιση. Και πρέπει να τολμήσουμε να το πούμε αυτό. Το ελάχιστο που μπορούμε να πούμε είναι ότι η ευρωπαϊκή πολιτική έναντι του καπνού δεν είναι ιδιαίτερα λογική. Αυτό που μπορούμε να πράξουμε εμείς ως νομοθέτες είναι τουλάχιστον να επιχειρήσουμε να περιορίσουμε τη ζημία. Να υποχρεώσουμε τους παραγωγούς να προειδοποιούν τους χρήστες, και αυτό όσο το δυνατόν σαφέστερα. Αυτό είναι πιθανόν γραφειοκρατικό, αλλά εάν εξετάσω τι πράττουν οι παραγωγοί με άλλες υποχρεώσεις, τότε θεωρώ ότι είναι ανάγκη να το καταστήσουμε σαφές στη νομοθεσία μας.
<P>
Αργότερα αυτή την εβδομάδα θα συζητήσουμε εδώ στο Κοινοβούλιο για φθαλικές ενώσεις, για αποσκληρυντικά στα PVC, και βλέποντας ότι εμείς εδώ ως βουλευτές του Κοινοβουλίου είμαστε ιδιαίτερα προσεκτικοί και ιδιαίτερα ευαίσθητοι έναντι αυτών των προϊόντων και εξετάζοντας πόσο ελάχιστα απαιτούμε για ένα τόσο επικίνδυνο προϊόν όπως ο καπνός, διαπιστώνω πόσο επιλεκτικό μπορεί να είναι το Κοινοβούλιο στην αγανάκτησή του.

<SPEAKER ID=68 NAME="Turmes">
Κύριε Πρόεδρε, αγαπητοί συνάδελφοι, δεν θα επανέλθω στην υγειονομική πτυχή της οδηγίας· άλλωστε, υποστηρίζω απόλυτα τον εισηγητή καθώς και τις τροπολογίες του συναδέλφου μου Roth.
<P>
Θα ήθελα να αναφερθώ εν συντομία στο ζήτημα της ανεργίας που ενδεχομένως να προκαλέσει αυτή η οδηγία. Η καπνοβιομηχανία συμπεριφέρεται σαν προάγγελος της απασχόλησης στην Ευρώπη και ισχυρίζεται ότι την προστατεύει. Τι έκανε όμως στην πραγματικότητα η εργοδοσία στον εν λόγω τομέα από το τέλος της δεκαετίας του ' 80 μέχρι σήμερα; "Εξορθολόγισε" το 50% της απασχόλησης στη βιομηχανία της. Σήμερα η απασχόληση που αντιπροσώπευε στο παρελθόν 120.000 άτομα δεν αντιπροσωπεύει περισσότερα από 60.000 άτομα στην καπνοπαραγωγή.
<P>
Μια μελέτη της Παγκόσμιας Τράπεζας δείχνει ότι η μείωση της κατανάλωσης καπνού σε παγκόσμιο επίπεδο θα επιφέρει αύξηση της δημιουργίας θέσεων απασχόλησης: πράγματι, αν τα χρήματα που αφιερώνονται σήμερα στον καπνό διατεθούν στο μέλλον για ένα άλλο προϊόν πολυτελείας π.χ. θα δημιουργηθούν περισσότερες θέσεις εργασίας γιατί η καπνοβιομηχανία είναι μια βιομηχανία που έχει εξορθολογιστεί στον μέγιστο βαθμό. Συνεπώς, δεν αληθεύει πως η οδηγία θα προκαλέσει απώλεια θέσεων εργασίας.
<P>
Για να επανέλθω στο θέμα των εξαγωγών προς τις χώρες του Τρίτου Κόσμου, η υγεία του Αφρικανού αξίζει άραγε λιγότερο από την υγεία του Ευρωπαίου; Οι παρεμβάσεις ορισμένων βουλευτών του παρόντος Κοινοβουλίου, που πιστεύω πραγματικά ότι εμπνέονται από τα επιχειρήματα της καπνοβιομηχανίας, μου θυμίζουν τη συζήτηση για τη σοκολάτα. Όταν υπάρχουν μεγάλα κέρδη για ορισμένες βιομηχανίες, για ορισμένα αφεντικά στην Ευρώπη, η αλληλεγγύη που εκθειάζουμε στους λόγους είναι πλέον εκτός τόπου. Αυτός είναι ένας ακόμη λόγος για τον οποίο πρέπει να υποστηριχθεί η έκθεση του κ. Maaten, καθώς και οι προσπάθειες της Ευρωπαϊκής Επιτροπής που στοχεύουν επίσης στην επέκταση της οδηγίας στις εξαγωγές.

<SPEAKER ID=69 LANGUAGE="NL" NAME="Meijer">
Κύριε Πρόεδρε, για μεγάλο χρονικό διάστημα επικρατούσε η ιδέα ότι ο καπνός για πολλούς αποτελεί ένα αθώο μέσο ικανοποίησης και ότι η παραγωγή του σε οικονομικά αδύναμες περιφέρειες εξασφαλίζει εργασία για αγρότες και εργαζόμενους. Τον 19ο και 20ο αιώνα η παραγωγή και η κατανάλωση καπνού αυξήθηκε σημαντικά. Τότε όλοι πίστευαν ότι το κάπνισμα είναι φυσιολογικό και κάθε σεβόμενος τον εαυτό του άντρας όφειλε να καπνίζει. Στη γλώσσα μου, στα ολλανδικά, υπάρχουν δύο εκφράσεις οι οποίες φανερώνουν τον τρόπο σκέψης της εποχής εκείνης. Σύμφωνα με την πρώτη, δεν υπάρχει άντρας που δεν μπορεί να καπνίσει, και κατά τη δεύτερη, ένας ικανοποιημένος καπνιστής δεν είναι ταραξίας.
<P>
Εν τω μεταξύ, η παραγωγή και η διανομή καπνού πέρασε στα χέρια μεγάλων διεθνών συμφερόντων τα οποία ενδιαφέρονταν να επεκτείνουν τους καταναλωτές τους όλο και σε νεότερες γενιές προκειμένου να τους εξαρτήσουν για μεγάλη χρονική διάρκεια. Επιδίωξαν την επέκταση της αγοράς τους στους νέους, στις γυναίκες και σε ανθρώπους με χαμηλή παιδεία, χαμηλό εισόδημα και περιορισμένες προοπτικές στη ζωή. Αντίθετα, πολλοί άνθρωποι, κυρίως αυτοί που είχαν καλύτερη παιδεία, προσπάθησαν να απεξαρτηθούν από τον εθισμό τους στο κάπνισμα, αλλά αυτό ήταν τόσο δύσκολο όσο και η αποχή από το αλκοόλ ή τα ναρκωτικά. Στον τομέα του καπνού κερδίζονται πάρα πολλά χρήματα. Για τον λόγο αυτό υπάρχουν ενδιαφερόμενοι που θα επιθυμούσαν να ελευθερωθεί όσο το δυνατόν περισσότερο αυτή η αγορά. Ελευθερία παραγωγής, ελευθερία εισαγωγής, ελευθερία διαφήμισης, ελευθερία εξαπάτησης και ελευθερία χορηγίας εκδηλώσεων οι οποίες προσελκύουν την προσοχή μεγάλου κοινού. Η πίσσα, η νικοτίνη και το μονοξείδιο του άνθρακα προκαλούν προβλήματα στην υγεία των ανθρώπων και εξαιτίας τους αυτοί πεθαίνουν πρόωρα από προβλήματα καρδιάς ή πνευμόνων.
<P>
Αλλά και οι μη καπνιστές διατρέχουν κίνδυνο, επειδή εισπνέουν τον καπνό των καπνιστών συντρόφων τους. Επομένως, ο καπνός δεν είναι μόνο αντικείμενο οικονομικού ενδιαφέροντος, αλλά πολύ περισσότερο πρόβλημα της δημόσιας υγείας. Είναι σχεδόν παράλογο να διακηρύττουμε ότι είναι ατομική ευθύνη των ανθρώπων να καπνίζουν ή όχι. Δεν πρόκειται εδώ για ατομική υπόθεση, αλλά για την ευθύνη όλων μας. Δεν μπορούμε να ελευθερώσουμε την αγορά και στη συνέχεια να κατηγορούμε τα θύματα του καπνίσματος για την κακή υγεία τους. Αυτό δεν το πράττουμε ούτε με τους καταναλωτές ηρωίνης ή κοκαΐνης. Είναι αναγκαίο να καταστήσουμε τα προϊόντα καπνού όσο το δυνατόν δυσκολότερο να αποκτηθούν και να ειδοποιήσουμε όσο το δυνατό περισσότερο τους εναπομείναντες χρήστες για τους κινδύνους. Ο κανόνας θα πρέπει να είναι ότι το κάπνισμα είναι αφύσικο και οι νέες γενιές πρέπει να προστατευθούν από την εξάρτηση.
<P>
Από την άποψη της δημόσιας υγείας, είναι αναγκαίο να μη λαμβάνουμε πλέον υπόψη μας τα συμφέροντα των παραγωγών και πωλητών καπνού. Η όσο το δυνατόν μεγαλύτερη προειδοποίηση στο πακέτο και η πλήρης απαγόρευση της διαφήμισης και της χορηγίας πρόκειται να βελτιώσουν σημαντικά την κατάσταση. Επιπλέον, απαιτείται να μην επιτρέπεται οι άνθρωποι να αγοράζουν αμέριμνοι τσιγάρα στις επισκέψεις τους στα σουπερμάρκετ, τις καφετέριες ή τα πρατήρια καυσίμων. Αυτός ή αυτή η που έχει αποφασίσει ότι θέλει να αγοράσει προϊόντα καπνού, πρέπει να πηγαίνει σε ειδικά καταστήματα τα οποία θα υπάρχουν αποκλειστικά για την πώληση αυτού του προϊόντος. Το καλύτερο θα ήταν να ισχύσει αυτό που ισχύει στις Κάτω Χώρες για τα μαλακά ναρκωτικά, τα οποία πωλούνται μόνο σε περιορισμένο αριθμό καταστημάτων που πρέπει να διαθέτουν δημοτική άδεια.
<P>
Ορισμένοι, αντίθετοι με τα προτεινόμενα μέτρα, κατηγορούν τον εισηγητή για ακραίες προτάσεις. Σε αυτούς, τους αντίθετους με τις προτάσεις, θα ήθελα να αποκαλύψω ότι ο κύριος Maaten στις Κάτω Χώρες ανήκει στο Φιλελεύθερο Κόμμα, το οποίο επιθυμεί τη μικρότερη δυνατή παρέμβαση εναντίον των συμφερόντων των εταιρειών και έχει καταστήσει την ελεύθερη αγορά τη βασική ιδεολογία του. Εάν ένας εκπρόσωπος ενός τέτοιου κόμματος προτείνει την περαιτέρω ρύθμιση της αγοράς, αυτό αποτελεί μια επιπλέον απόδειξη για τη σοβαρότητα του προβλήματος που υφίσταται για τη δημόσια υγεία. Εγώ ο ίδιος ως εκπρόσωπος του Σοσιαλιστικού Κόμματος θα ήθελα να προχωρήσουμε πολύ περισσότερο από ό,τι ο κύριος Maaten ή η πλειονότητα των βουλευτών στις Επιτροπές Περιβάλλοντος και Δημόσιας Υγείας. Εκπροσωπώ το μέρος της Ομάδας μου το οποίο απορρίπτει την ιδέα ότι θα μπορούσαμε απλά να περιορίσουμε ή να εξαλείψουμε την παραγωγή μετά από την εγκατάλειψη του καπνίσματος από το σύνολο ή από το μεγαλύτερο μέρος των ανθρώπων. Αυτό πρέπει να προηγηθεί.
<P>
Στην Ομάδα μας είμαστε σε μεγάλο βαθμό σύμφωνοι με τις άλλες ιδέες, ότι δηλαδή τα αμερικανικά συμφέροντα δεν πρέπει μέσω της ελεύθερης εισαγωγής να καλύψουν το κενό το οποίο θα δημιουργηθεί σε περίπτωση απόσυρσης της ευρωπαϊκής παραγωγής και ότι οι οικονομικά αδύναμες περιοχές της Νότιας Ευρώπης πρέπει, σε περίπτωση εξάλειψης της παραγωγής καπνού, να λάβουν ενίσχυση για να δημιουργήσουν θέσεις απασχόλησης σε αντικατάσταση αυτών που απωλέσθηκαν.

<SPEAKER ID=70 LANGUAGE="IT" NAME="Turchi">
Κύριε Πρόεδρε, αξιότιμοι συνάδελφοι, η έκθεση Maaten, που περιλαμβάνεται στη σημερινή ημερήσια διάταξη, μας οδήγησε στη συζήτηση αυτή η οποία, παρότι ενδιαφέρουσα, δεν πρέπει να μας κάνει να ξεχνάμε ότι στην αίθουσα αυτή ασκούμε πολιτική, κάτι το οποίο είναι πολύ διαφορετικό, και ότι δεν πρέπει να καθόμαστε απλώς και να ακούμε τεχνικές αιτιολογίες ή πιέσεις που προέρχονται από τα διάφορα λόμπυ, από την Philips Morris ή από τις μεγάλες πολυεθνικές: εμείς πρέπει να σκεφτούμε το μέλλον της Ευρώπης μας!
<P>
Κατά τη γνώμη μου η έκθεση Maaten, που είναι σίγουρα μια καλή έκθεση από τεχνική άποψη και καθορίζει σωστές παραμέτρους, στηρίζει μια πολιτική βούληση που ανταποκρίνεται στο δικαίωμα στην υγεία, δικαίωμα που πρέπει να προστατευθεί και να διασφαλιστεί για όλους τους Ευρωπαίους πολίτες. Όλα αυτά εντάσσονται πράγματι σε ένα παγκόσμιο πλέον ρεύμα, στα πλαίσια του οποίου μπορούμε να αποδείξουμε, επιδεικνύοντας και τα ανάλογα στοιχεία, ότι το κάπνισμα κάνει κακό. Έπειτα από αυτό μπορούμε να μιλήσουμε για οποιαδήποτε άλλη αιτιολογία. Το κάπνισμα κάνει κακό και πρέπει να καθορίσουμε, και χάρη στη έκθεση Maaten, τη μείωση των ποσοστών, τη σήμανση και τις άλλες πρωτοβουλίες που προτείνονται στην έκθεση, οι οποίες αποτελούν σίγουρα, ούτως εχόντων των πραγμάτων, σημαντικές αλλά όχι καθοριστικές πτυχές.
<P>
Κατά τη γνώμη μου, το κύριο σημείο που χρειάζεται να τονίσουμε είναι η ανάγκη να δημιουργήσουμε μια αντικαπνιστική κουλτούρα. Κατά τη διάρκεια του προηγούμενου αιώνα υπήρχε η κουλτούρα του καπνίσματος: το κάπνισμα ήταν κάτι σημαντικό και προσέδιδε σιγουριά. Τώρα πρέπει, αντίθετα, να αντιστρέψουμε αυτή την κουλτούρα. Πρέπει επίσης, λογικά, να τονίσουμε την ελευθερία του καθενός μας, όλων των πολιτών, να επιλέγουν, όπως το εύχομαι στην περίπτωση αυτή, την ελευθερία του να μην καπνίζουν, η οποία δεν συνεπάγεται όμως την άγνοια όσων αφορά τις βλάβες και τους κινδύνους από το ίδιο το κάπνισμα. Από την άλλη πλευρά, πρέπει επίσης να σκεφτούμε τους 400.000 εργαζόμενους, τους 150.000 και πλέον γεωργούς του τομέα του καπνού. Κατά τη διάρκεια αυτού του αιώνα καταφέραμε να μετατρέψουμε την πυρηνική ενέργεια σε κάτι το διαφορετικό, σε μια καθαρή ενέργεια. Θα φαινόταν παράλογο να μην καταφέρουμε να μετατρέψουμε ή να παρέμβουμε στη μετατροπή τέτοιων τομέων σε εξίσου παραγωγικούς τομείς, που θα αναπτυχθούν στο μέλλον από οικονομική και κοινωνική άποψη. Θα φαινόταν πράγματι παράλογο, κυρίως το 2000, σε έναν αιώνα στον οποίον έχουμε καταφέρει να φτάσουμε στο φεγγάρι, να μην καταφέρουμε να παρέμβουμε στον τομέα αυτό ή να παρέχουμε μια σωστή ενημέρωση όσον αφορά τις πραγματικές βλάβες από το κάπνισμα.
<P>
Κατά τη γνώμη μου λοιπόν δύο είναι τα ζητήματα: να προσπαθήσουμε να παρέχουμε τη σωστή ενημέρωση, παραχωρώντας σε όλους τη δυνατότητα να επιλέξουν, και να επιλέξουν, όπως εύχομαι, να μην καπνίζουν - αφού και εγώ ο ίδιος πένθησα μέλη της οικογένειάς μου για τους λόγους αυτούς - και συγχρόνως να παρέμβουμε από πολιτιστική άποψη στους σχετικούς τομείς.

<SPEAKER ID=71 LANGUAGE="NL" NAME="Blokland">
Κύριε Πρόεδρε, το κάπνισμα αποτελεί σοβαρή απειλή για τη δημόσια υγεία. Στην Ευρωπαϊκή Ένωση πεθαίνουν ετησίως περισσότεροι από μισό εκατομμύριο άνθρωποι εξαιτίας του καπνίσματος. Εξαιτίας του εθιστικού χαρακτήρα του καπνού φαίνεται ότι το σταμάτημα του καπνίσματος είναι ιδιαίτερα δύσκολο. Δυστυχώς, είναι αλήθεια ότι πολλοί νέοι αρχίζουν να καπνίζουν. Οι παραγωγοί προϊόντων καπνού ακολουθούν μια εντυπωσιακή πολιτική προς αυτή την κατεύθυνση, μέσω της απόδοσης στο κάπνισμα τσιγάρων μιας αθλητικής και αρρενωπής εικόνας στις διαφημίσεις. Όταν η καπνοβιομηχανία πάρει με το μέρος της έναν νέο για πρώτη φορά, τότε κατά κανόνα είναι βέβαιη ότι έχει αποκτήσει έναν σταθερό πελάτη. Αυτή η σύνδεση του πελάτη γίνεται ακόμη ισχυρότερη μέσω της ανάπτυξης του αποτελέσματος της εξάρτησης με πρόσθετες ουσίες στα τσιγάρα, έτσι ώστε η νικοτίνη να απορροφάται καλύτερα. Επιπλέον, η καπνοβιομηχανία με παραπλανητικούς χαρακτηρισμούς, όπως "light" (ελαφρά) και "ultralight" (εξαιρετικά ελαφρά), επιχειρεί να δώσει την εντύπωση ότι τα σχετικά προϊόντα καπνού είναι λιγότερο βλαβερά.
<P>
Με την πρόταση της Ευρωπαϊκής Επιτροπής και την εξαιρετική έκθεση του κυρίου Maaten αντιμετωπίζονται ορθώς τα προαναφερόμενα προβλήματα. Αλλά θα επιθυμούσα να διατυπώσω ακόμη δύο πρόσθετες παρατηρήσεις.
<P>
Κατά πρώτον, η ευρωπαϊκή πολιτική για τον καπνό είναι ασυνεπής. Και άλλοι πριν από εμένα ανέφεραν κάτι ανάλογο. Αφενός αποθαρρύνεται η κατανάλωση καπνού και αφετέρου διατίθενται ετησίως περισσότερα από 1 δις ευρώ σε επιδοτήσεις για τον καπνό. Ήλθε η στιγμή να καταργήσουμε πλήρως αυτές τις επιδοτήσεις.
<P>
Μια δεύτερη παρατήρηση. Είμαι υπέρ της έντονης σήμανσης: 40% ή 50% της επιφάνειας του πακέτου για προειδοποίηση σχετικά με την υγεία αποτελεί έναν καλό συμβιβασμό. Όσον αφορά το περιεχόμενο των προειδοποιήσεων, θεωρώ ότι το κείμενο "το κάπνισμα σε σκοτώνει" δεν είναι λογικό. Οι προειδοποιήσεις θα πρέπει να προέρχονται από τον κόσμο των εμπειριών του καπνιστού και να μην είναι διατυπωμένες έτσι ώστε να μην τον αγγίζουν.

<SPEAKER ID=72 NAME="Grossetκte">
Κύριε Πρόεδρε, η σημερινή συζήτηση μου θυμίζει λέξη προς λέξη εκείνη που κάναμε κατά τη δεύτερη ανάγνωση της οδηγίας σχετικά με τη διαφήμιση των προϊόντων καπνού. Τα ίδια νομικά επιχειρήματα χρησιμεύουν ως αποδιοπομπαίος τράγος στους ίδιους βουλευτές, οι οποίοι με το πρόσχημα μιας ιερής και απαραβίαστης νομικής συνοχής προστατεύουν στην πραγματικότητα κολοσσιαία οικονομικά συμφέροντα.
<P>
Λυπάμαι που τα επιχειρήματά τους δεν εξελίχθηκαν με το πέρασμα των χρόνων. Και λυπάμαι ακόμη περισσότερο επειδή η ίδια η βιομηχανία τσιγάρων τείνει σήμερα να αναγνωρίσει ότι αυτή η συζήτηση είναι πλέον ξεπερασμένη. Αυτοί που σήμερα μας ξανασερβίρουν υποκριτικά τα χθεσινά νομικά επιχειρήματα συμμετέχουν σε μια ξεπερασμένη οπισθοδρομική συζήτηση. Από νομική άποψη η συζήτηση του μέλλοντος είναι αυτή που αφορά τις δίκες που αρχίζουν να βλέπουν το φως στην Ευρώπη.
<P>
Πώς μπορούμε να βάζουμε στην ίδια ζυγαριά τα οικονομικά συμφέροντα ορισμένων βιομηχάνων και τις καταστροφικές επιπτώσεις που έχει ο καπνός στην υγεία; Ο καπνός σκοτώνει όλο και περισσότερους ανθρώπους κάθε χρόνο. Και αν συγκρίνουμε τους περιορισμούς που ανεχόμαστε στο πλαίσιο της νόσου των τρελών αγελάδων, πώς μπορούμε να διανοούμαστε ότι δεν κάνουμε τίποτα για τους 500.000 νεκρούς από το κάπνισμα κάθε χρόνο στην Ευρώπη; Πώς να μην ανατριχιάζουμε όταν σκεφτόμαστε τους νέους μας, τις νεαρές γυναίκες, τις νεαρές μητέρες;
<P>
Όσον αφορά το συγκεκριμένο θέμα των γεωργικών επιδοτήσεων υπέρ της παραγωγής καπνού, θα ήθελα να εφαρμόσει επιτέλους η Ευρωπαϊκή Ένωση μια συνεπή πολιτική. Δεν είναι δυνατόν να επιδοτούμε από τη μία με μεγάλα ποσά τις καπνοκαλλιέργειες και από την άλλη να αποδεσμεύουμε όλο και λιγότερα κονδύλια για την καταπολέμηση του καπνίσματος και του καρκίνου. Εδώ και χρόνια η Επιτροπή Περιβάλλοντος, Δημόσιας Υγείας και Πολιτικής των Καταναλωτών καταγγέλλει αυτές τις δημοσιονομικές επιλογές. Όσον αφορά την κοινή γεωργική πολιτική, μένουν ακόμη πολλά να γίνουν για να βρεθούν εναλλακτικές λύσεις για τους γεωργούς.
<P>
Πιστεύω ότι όλα τα προϊόντα καπνού πρέπει να υπαχθούν στο πεδίο εφαρμογής αυτής της οδηγίας, όχι μόνο τα τσιγάρα, αλλά και τα πούρα, ο καπνός για στρίψιμο, ο καπνός για πίπα, γιατί, παρ' όλο που η κατανάλωσή τους δεν προκαλεί τις ίδιες παθήσεις, ο καπνός που λαμβάνεται από το στόμα κάνει επίσης θραύση.
<P>
Αυτή η οδηγία δεν θα επιλύσει δυστυχώς όλα τα προβλήματα που είναι συνυφασμένα με την κατανάλωση καπνού, αλλά θα επιδιώξει τουλάχιστον να ενημερώσει τον καταναλωτή.

<SPEAKER ID=73 LANGUAGE="ES" NAME="Medina Ortega">
Κύριε Πρόεδρε, όσοι παρακολουθούν αυτή τη συζήτηση θα διαπιστώσουν ότι υπάρχει ένα είδος πολέμου μεταξύ αυτών που συνηγορούν υπέρ της υγείας και αυτών που συνηγορούν υπέρ του καπνού. Όμως, όπως επεσήμανε η κυρία Grossetκte, το πρόβλημα έγκειται στο γεγονός ότι προβλήθηκαν νομικά επιχειρήματα και με μικρή πλειοψηφία στην Επιτροπή Νομικών Θεμάτων αποφασίστηκε ότι το άρθρο 95 δεν ήταν η ενδεδειγμένη νομική βάση.
<P>
Ως μέλος και εκπρόσωπος των Σοσιαλιστών στην Επιτροπή Νομικών Θεμάτων, θέλω να επαναλάβω τη μη αποδοχή αυτής της άποψης. Το άρθρο 95 είναι το άρθρο που αποτελεί συνέχεια του παλαιού άρθρου 100 Α της Συνθήκης, βάσει του οποίου είχαν ψηφιστεί οι τρεις προηγούμενες οδηγίες που τώρα συγχωνεύονται στη νέα αυτή οδηγία. Συνεπώς, η σημερινή άρνηση αυτής της νομικής βάσης συνιστά εναντίωση στην προηγούμενη παράδοσή μας, αμφισβήτηση αυτού το οποίο είχαμε πράξει, πράγμα που μου φαίνεται πάνω απ' όλα άκρως επικίνδυνο για το ευρωπαϊκό νομικό οικοδόμημα.
<P>
Το να μιλάμε για επικουρικότητα σε αυτό το θέμα, ένα θέμα αυστηρώς της ενιαίας αγοράς, το οποίο αναφέρεται συγκεκριμένα στην υγεία των πολιτών, που ρυθμίζεται από το άρθρο 95, είναι ένας τρόπος φυγομαχίας και, κατά την προσωπική μου άποψη, ένας πολύ επικίνδυνος τρόπος, διότι η προάσπιση ενός οικονομικού τομέα μού φαίνεται σημαντική και άξια σεβασμού, αλλά δεν μπορεί να οδηγήσει το Ευρωπαϊκό Κοινοβούλιο στην αλλαγή της νομικής βάσης ή, όπως επιδιώκεται π.χ. με μια άλλη τροπολογία, στην αναβολή κάθε απόφασης έως ότου εγκριθεί η απόφαση του Ευρωπαϊκού Δικαστηρίου σχετικά με την οδηγία που αφορά τη διαφήμιση των προϊόντων καπνού. Αυτή η οδηγία που εξετάζουμε σήμερα δεν έχει καμία σχέση με την οδηγία για τη διαφήμιση των προϊόντων καπνού.
<P>
Κατά συνέπεια, κύριε Πρόεδρε, πιστεύω πως πρέπει να είμαστε συνεπείς, να διαφυλάξουμε την παλαιότερη σχετική μας θέση, να διατηρήσουμε τη νομική βάση που πρότεινε η Επιτροπή και επικύρωσαν οι νομικές υπηρεσίες των τριών θεσμικών οργάνων και να αρνηθούμε να αποδεχθούμε αυτή την κατάχρηση της θεωρίας της επικουρικότητας, που στην πράξη θα σήμαινε το τέλος της ύπαρξης της Ευρωπαϊκής Ένωσης και των αρμοδιοτήτων του Ευρωπαϊκού Κοινοβουλίου.

<SPEAKER ID=74 LANGUAGE="EN" NAME="Davies">
Κύριε Πρόεδρε, καθώς ερχόμουν στο Κοινοβούλιο σήμερα το πρωί θυμήθηκα τη νύχτα που καθόμουν δίπλα στο κρεβάτι του πατέρα μου κοιτάζοντας το εξαντλημένο του κορμί που νικήθηκε τελικά από τον καρκίνο του πνεύμονα. Δεν είμαι βεβαίως ο μόνος στο Ευρωπαϊκό Κοινοβούλιο που έχει χάσει φίλους και συγγενείς εξαιτίας του καπνίσματος.
<P>
Είναι γεγονός πως, εάν οι νόμοι περί ναρκωτικών που ισχύουν στις περισσότερες χώρες της Ευρωπαϊκής Ένωσης εφαρμόζονταν με συνέπεια, όλοι οι παραγωγοί προϊόντων καπνού θα βρίσκονταν στη φυλακή καταδικασμένοι για φόνους, επειδή προσδίδουν εσκεμμένα στα προϊόντα τους εθιστικό χαρακτήρα. Εντούτοις, όταν πρόκειται για το ναρκωτικό που προκαλεί τους περισσότερους θανάτους εφαρμόζουμε διαφορετικούς κανόνες. Δεν υπάρχει συνέπεια και λέμε πως οι άνθρωποι θα πρέπει να μπορούν να αποφασίζουν ελεύθερα. Ως Φιλελεύθερος συμφωνώ πως οι άνθρωποι θα πρέπει να μπορούν να αποφασίζουν ελεύθερα, αλλά θα πρέπει να γίνει ό,τι είναι δυνατόν ώστε να διασφαλιστεί πως οι αποφάσεις αυτές λαμβάνονται εν πλήρη γνώσει των συνεπειών.
<P>
Σύμφωνα με τους παραγωγούς, όλοι γνωρίζουν ήδη τους κινδύνους και δεν χρειάζεται να αυξηθεί το μέγεθος των προειδοποιήσεων για την υγεία ούτε βεβαίως να εγκριθεί η πρότασή μου να συμπληρωθούν οι εν προειδοποιήσεις με ορισμένες σκληρές φωτογραφίες που απεικονίζουν τις επιπτώσεις του καπνίσματος.
<P>
Ειλικρινά, οι εν λόγω παραγωγοί έχουν και οι ίδιοι εθιστεί στην προσπάθεια παραπλάνησης των καταναλωτών. Εάν αλλάξουν οι κανόνες της διαφήμισης, οι παραγωγοί θα αδράξουν την ευκαιρία να προωθήσουν τα προϊόντα τους με κάθε δυνατό τρόπο έχοντας πειστεί πως η διαφήμιση αποδίδει. Και πρέπει να παραδεχθούμε αυτό το γεγονός: η διαφήμιση όντως αποδίδει. Πρέπει να προσπαθήσουμε να στρέψουμε την κατάσταση εις βάρος τους και να εξασφαλίσουμε πως τα ίδια τα πακέτα των τσιγάρων θα μετατραπούν σε μέσα προαγωγής της υγείας και όχι του θανάτου. Θα πρέπει να ακολουθήσουμε το παράδειγμα των Καναδών και να εξασφαλίσουμε πως η διαφήμιση χρησιμοποιείται αποτελεσματικά. Ως εκ τούτου, "όσο μεγαλύτερο τόσο καλύτερα" .

<SPEAKER ID=75 LANGUAGE="NL" NAME="De Roo">
Κύριε Πρόεδρε, συνάδελφοι, κυρίες και κύριοι, ας αρχίσω συγχαίροντας τον Jules Maaten για την εξαιρετική έκθεσή του. Το κάπνισμα είναι μια επικίνδυνη συνήθεια, η οποία βλάπτει ακόμη και τους μη καπνιστές, αλλά τελικά θα ήθελα να πω πιο φιλελεύθερα και από τους Φιλελεύθερους ότι ο καθένας επιτέλους θα πρέπει να αποφασίζει μόνος του εάν θα καπνίζει τσιγάρο ή θα χρησιμοποιεί χασίς ή θα πίνει αλκοόλ ή οτιδήποτε σχετικό. Αποτελεί όμως καθήκον των αρχών να καταδείξουν στους εξαρτημένους και στους άλλους πολίτες τις βλαβερές συνέπειες. Για κάτι τέτοιο η υφιστάμενη ελάχιστη σήμανση του 10% δεν επαρκεί. Απαιτούνται πολύ μεγαλύτερες προειδοποιήσεις. Αλλά το 80% των νέων καπνιστών είναι μικρότεροι των 18 ετών. Η παραδοσιακή προειδοποίηση το κάπνισμα είναι επικίνδυνο για την υγεία δεν τους αγγίζει. Η προειδοποίηση ότι το κάπνισμα προκαλεί ανικανότητα πιθανόν να τους αγγίξει, κυρίως εάν υπάρχει και σχετική εικόνα. Το σεξ ενδιαφέρει ιδιαίτερα τους νέους.
<P>
Και κάτι ακόμη. Όποιος είδε την ταινία "The Insider" γνωρίζει ότι η βιομηχανία τσιγάρων προσθέτει αμμωνία και άλλες ουσίες για να ενισχύσει την εξάρτηση. Η Επιτροπή Περιβάλλοντος ενέκρινε την πράσινη τροπολογία ώστε αυτό να απαγορευτεί. Συνάδελφοι, σας καλώ να υποστηρίξετε την εξαιρετική έκθεση του Jules Maaten.

<SPEAKER ID=76 NAME="Αλυσανδράκης">
Κύριε Πρόεδρε, κύριοι συνάδελφοι, δεν μπορούμε παρά να εντοπίσουμε ότι στην έκθεση της Επιτροπής Περιβάλλοντος υπάρχει μια σύγχυση, όχι ηθελημένη ελπίζουμε, που μετατρέπει την εκστρατεία κατά του καπνίσματος σε εκστρατεία κατά της καλλιέργειας του καπνού.
<P>
Δεν αμφισβητούμε τις βλαβερές συνέπειες που έχει η χρήση του καπνού στην υγεία και, ως εκ τούτου, είμαστε σύμφωνοι με το πνεύμα της οδηγίας που προτείνει η Ευρωπαϊκή Επιτροπή. Εντούτοις, οφείλουμε να υπενθυμίσουμε ότι ένα μικρό ποσοστό, μόλις το 30%, του καπνού που καταναλώνεται στην Ευρωπαϊκή Ένωση παράγεται στην Ευρωπαϊκή Ένωση. Το μεγαλύτερο μέρος εισάγεται. Κατά συνέπεια, μέτρα κατά της παραγωγής του καπνού δεν θα έχουν κανένα αποτέλεσμα στην μείωση της κατανάλωσης αλλά, απλά, θα λειτουργήσουν σε όφελος των εισαγωγών. Ας ληφθούν μέτρα κατά των εισαγωγών και όταν η κατανάλωση κατέβει στο επίπεδο της παραγωγής δεν θα έχουμε καμία αντίρρηση να συζητήσουμε τον περιορισμό της.
<P>
Θα επικεντρώσω σε τρία επιμέρους σημεία: Πρώτον, είμαστε κατηγορηματικά αντίθετοι στην τροπολογία 17 της Επιτροπής Περιβάλλοντος, που συνιστά την σταδιακή μείωση των επιδοτήσεων για την καλλιέργεια του καπνού. Αυτό θα σήμαινε την οικονομική καταστροφή εκατοντάδων χιλιάδων καπνοκαλλιεργητών στην Ελλάδα και σε άλλες νότιες χώρες της Ευρωπαϊκής Ένωσης χωρίς κανένα όφελος για την δημόσια υγεία, όπως ανάφερα παραπάνω.
<P>
Δεύτερον, είμαστε επίσης κατηγορηματικά αντίθετοι στην τροπολογία 21 της έκθεσης, που καταργεί την πρόταση της Ευρωπαϊκής Επιτροπής για παράταση της ημερομηνίας εφαρμογής από την Ελλάδα των ορίων πίσσας μέχρι το τέλος του 2006. Η παράταση αυτή δίνεται λόγω της ιδιομορφίας ορισμένων ποικιλιών καπνού που καλλιεργούνται στην Ελλάδα και η κατάργησή της θα είναι μεγάλο κτύπημα για την καπνοκαλλιέργεια στη χώρα μας.
<P>
Τρίτον, είμαστε σύμφωνοι με την άποψη ότι οι περιορισμοί της περιεκτικότητας σε επιβλαβείς ουσίες πρέπει να ισχύουν τόσο στα τσιγάρα που καταναλώνονται στην Ευρωπαϊκή Ένωση όσο και σε αυτά που παράγονται για εξαγωγή. Θα ήταν παράλογο να ισχυριστεί κανείς ότι οι λαοί των χωρών εκτός Ευρωπαϊκής Ένωσης έχουν μεγαλύτερη αντοχή σε επιβλαβείς ουσίες.

<SPEAKER ID=77 LANGUAGE="EN" NAME="Collins">
Κύριε Πρόεδρε, παρατηρώ με ικανοποίηση τη γενική συναίνεση μεταξύ των δεκαπέντε κρατών μελών ως προς την ανάγκη εκ βάθρων αλλαγής της νομοθεσίας που διέπει την πώληση, την παρουσίαση και τη διαφήμιση των προϊόντων καπνού. Η προστασία της δημόσιας υγείας των πολιτών της Ένωσης πρέπει να αποτελεί πάντα βασική προτεραιότητα για όλους τους νομοθέτες της Ευρωπαϊκής Ένωσης. Ως αποτέλεσμα της Συνθήκης του Αμστερνταμ, η γνώμη μας βαρύνει πλέον όσο και η γνώμη των κυβερνήσεων της ΕΕ στον τομέα της νομοθεσίας για θέματα δημόσιας υγείας. Ας αξιοποιήσουμε λοιπόν έξυπνα αυτό το προνόμιο.
<P>
Το ζήτημα του καπνίσματος και οι βλάβες που προκαλεί το τσιγάρο στην υγεία των πολιτών της Ένωσης αποτελεί όντως πολύ σοβαρό πρόβλημα για τη δημόσια υγεία. Υποστηρίζω ως επί το πλείστον τις βασικές τροπολογίες που ενέκρινε τον περασμένο μήνα η Επιτροπή Περιβάλλοντος, όσον αφορά το αίτημα το μέγεθος των προειδοποιητικών μηνυμάτων στα πακέτα των τσιγάρων να είναι μεγαλύτερο από αυτό που προτείνει η Επιτροπή. Η προειδοποίηση για τους κινδύνους του τσιγάρου για τη δημόσια υγεία θα πρέπει να καλύπτει το 40% της εμπρόσθιας και το 60% της οπίσθιας πλευράς των πακέτων τσιγάρων που πωλούνται στην Ένωση. Οι εν γένει απαιτήσεις σήμανσης θα πρέπει να είναι αυστηρότερες και να περιλαμβάνουν πληρέστερες προειδοποιήσεις για την υγεία, ενώ θα πρέπει να διατίθεται κατόπιν σχετικού αιτήματος και ο κατάλογος των συστατικών. Πρέπει να απαγορευθεί μελλοντικά η χρήση περιγραφικών όρων όπως "low tar" (χαμηλή ποσότητα πίσσας), "mild" και "light" (ελαφρά). Είμαι υπέρ της απαλοιφής αυτών των όρων επειδή δημιουργούν την εντύπωση πως το κάπνισμα των συγκεκριμένων τσιγάρων είναι λιγότερο επιβλαβές για την υγεία από ό,τι το κάπνισμα άλλων τσιγάρων, κάτι που είναι σαφώς παραπλανητικό. Αυτή η επιδέξια αλλά ανειλικρινής διαφήμιση των καπνοβιομηχάνων πρέπει να απαγορευθεί.
<P>
Η Επιτροπή Περιβάλλοντος ζήτησε επίσης να τυπώνονται οι προειδοποιήσεις αποκλειστικά με μαύρα στοιχεία σε άσπρο φόντο, ούτως ώστε να έχουν μεγαλύτερο αντίκτυπο. Τα μέλη της επιτροπής θεωρούν επίσης ανεπαρκείς τις γενικές προειδοποιήσεις τύπου "το κάπνισμα σκοτώνει" , και συμφωνώ με αυτή την ανάλυση. Τα μηνύματα που θα τυπώνονται μελλοντικά στα πακέτα των τσιγάρων θα πρέπει να είναι μηνύματα όπως "το κάπνισμα σκοτώνει κάθε χρόνο στην Ευρωπαϊκή Ένωση μισό εκατομμύριο ανθρώπους" ή "85% των καρκίνων του πνεύμονα οφείλονται στο κάπνισμα" .

<SPEAKER ID=78 LANGUAGE="EN" NAME="Bowis">
Κύριε Πρόεδρε, υποπτεύομαι πως στους κόλπους της Ομάδας μου, όπως και των περισσότερων άλλων ομάδων, υπάρχει ένα ευρύ φάσμα απόψεων: συναντά κανείς από ανθρώπους που πιστεύουν πως το κάπνισμα είναι υπόθεση συναινούντων ενηλίκων, γενικά, αλλά όχι απαραιτήτως κατ' ιδίαν, μέχρι αυτούς που πιστεύουν πως θα πρέπει να επιβάλλεται θανατική ποινή σε όσους πωλούν καπνό και πως όσοι καπνίζουν χρειάζεται να εγκλειστούν σε φρουρούμενα νοσοκομεία. Όλοι όμως συμφωνούμε πως ο πρωταρχικός στόχος αυτού του μέτρου είναι η προστασία των παιδιών και η αποτροπή τους από μια συνήθεια που μπορεί να τα σκοτώσει.
<P>
Το καλύτερο είναι να ανησυχούμε για τα ελάχιστα και όχι για τα μέγιστα επίπεδα περιεκτικότητας, ούτως ώστε η πρώτη γεύση για ένα παιδί να είναι τόσο απαίσια ώστε να μην επιδιώξει να επαναλάβει το πείραμα. Θα πρέπει βεβαίως να υποστηρίξουμε την απαγόρευση της χρήσης όρων όπως "mild" και "light" (ελαφρά) καθώς και οποιωνδήποτε άλλων υπονοούν πως το προϊόν είναι ασφαλέστερο. Στην πραγματικότητα οι άνθρωποι εισπνέουν βαθύτερα για να απολαύσουν τη γεύση βλάπτοντας ουσιαστικά περισσότερο τον εαυτό τους. Τέτοιου είδους χαρακτηρισμοί θα πρέπει να απαγορευθούν ως παραπλανητικοί και επικίνδυνοι.
<P>
Σε αντίθετη περίπτωση, ο αντίκτυπος της σήμανσης είναι μηδαμινός και πρόσκαιρος, ανεξάρτητα από την εικονογράφηση και το αναγραφόμενο κείμενο, και υπάρχει κίνδυνος να δημιουργηθεί μια νοοτροπία συλλογής καρτών από τσιγάρα και τα διάφορα μηνύματα να καταλήξουν συλλεκτικά κομμάτια.
<P>
Το ζήτημα των εξαγωγών είναι κατά πάσα πιθανότητα το πιο δύσκολο και απαιτεί σταθμισμένη κρίση: αφενός είναι παράδοξο να λέμε πως ό,τι είναι επιβλαβές για τους πολίτες μας ενδείκνυται για εξαγωγή προς άλλες χώρες και αφετέρου είναι ένδειξη αλαζονείας εκ μέρους μας να υποδεικνύουμε σε άλλες χώρες ποια πρότυπα να υιοθετήσουν. Σταθμίζοντας όλους τους παράγοντες καταλήγω υπέρ της δεύτερης προσέγγισης.
<P>
Υφίσταται τέλος το ζήτημα των επιδοτήσεων για την καλλιέργεια καπνού, τις οποίες πληρώνουν οι φορολογούμενοί μας στους λαούς της Ευρώπης μας. Είναι ανήθικο και ανάρμοστο να επιτρέπουμε επιδοτήσεις για την καλλιέργεια ενός προϊόντος που γνωρίζουμε πως θα οδηγήσει στον θάνατο και θα μας κοστίσει δισεκατομμύρια ευρώ για την ιατροφαρμακευτική περίθαλψη των καπνιστών. Οι κυβερνήσεις μας πρέπει να σταματήσουν αυτή την τακτική και εμείς πρέπει να τις αποτρέψουμε από την παροχή των εν λόγω ενισχύσεων.

<SPEAKER ID=79 LANGUAGE="EN" NAME="Ford">
Κύριε Πρόεδρε, η έκθεση αυτή προκάλεσε πολλές διενέξεις στο πλαίσιο της Επιτροπής Βιομηχανίας, η οποία εξέδωσε τη γνωμοδότησή της με 29 μόλις ψήφους υπέρ και 26 κατά. Η διχογνωμία στην Επιτροπή Βιομηχανίας ξεπεράστηκε, καθώς οι μεγαλύτερες πολιτικές ομάδες κατάφεραν να φθάσουν σε μια συμβιβαστική λύση.
<P>
Εξ ονόματος της Ομάδας των Σοσιαλιστών υποστηρίζουμε τον εν λόγω συμβιβασμό. Απορρίπτουμε την άποψη πως η νομική βάση της έκθεσης είναι εσφαλμένη. Υποστηρίζουμε τη δημιουργία εντός της ΕΕ μιας ενιαίας αγοράς για τα τσιγάρα και τα προϊόντα καπνού. Ταυτόχρονα, στα πλαίσια της κοινοτικής νομοθεσίας θα θέλαμε να αξιοποιήσουμε την ευκαιρία να διατηρήσουμε και να ενισχύσουμε την προστασία της δημόσιας υγείας εντός της ΕΕ. Κατά τη γνώμη μας τα επίπεδα νικοτίνης και πίσσας χρειάζεται να περιοριστούν περισσότερο και θα πρέπει να επιβληθούν νέες οριακές τιμές για τα επίπεδα διοξειδίου του άνθρακα. Πιστεύουμε πως οι προειδοποιήσεις για την υγεία θα πρέπει να είναι αυστηρότερες, σαφέστερες και μεγαλύτερου μεγέθους. Ωστόσο, ανησυχώ μήπως σε ορισμένους τομείς οι καλές μας προθέσεις προτάσσονται της κοινής λογικής.
<P>
Προκειμένου να έχουμε μια ενιαία αγορά θα πρέπει βεβαίως να αναγνωρίζονται αμοιβαία οι κοινές διαδικασίες δοκιμών. Θα ήταν παράλογο να διεξάγονται χωριστές δοκιμές από κάθε κράτος μέλος. Δεύτερον, ευελπιστώ πως οι εκτός ΕΕ χώρες θα ακολουθήσουν την πρωτοβουλία μας μειώνοντας τα επίπεδα νικοτίνης, πίσσας και μονοξειδίου του άνθρακα. Φαίνεται παράλογο να επιμένουμε στην εξαγωγή θέσεων εργασίας από την ΕΕ προς τις υποψήφιες για ένταξη χώρες και προς άλλες χώρες στον τομέα της παραγωγής τσιγάρων τα οποία θα εισάγονται νόμιμα στην Ευρωπαϊκή Ένωση για προσωπική κατανάλωση.
<P>
Τρίτον, αναγνωρίζω πως η τελευταία έρευνα δείχνει πως οι καπνιστές αντισταθμίζουν τα χαμηλότερα επίπεδα πίσσας, καπνίζοντας με διαφορετικό τρόπο τα ελαφρά τσιγάρα. Εντούτοις, η απαγόρευση της χρήσης όρων όπως "mild" , "light" και "low" κινδυνεύει να καταστήσει παράνομες πολύ παλιές γνωστές μη ευρωπαϊκές μάρκες, όπως τα "Mild Seven" , με ό,τι συνεπάγεται αυτό για τους κανόνες του ΠΟΕ, και απλά θα αυξήσει τις πωλήσεις λεξικών στην καπνοβιομηχανία.
<P>
Αν ήθελα να προκαλέσω σκάνδαλο θα πρότεινα ως κατάλληλα υποκατάστατα τους όρους "Organic Green" ή "One" . Παρά αυτές τις επιφυλάξεις, ελπίζω η γενική επιχειρηματολογία της έκθεσης να υποστηριχθεί δυναμικά από το Κοινοβούλιο.

<SPEAKER ID=80 LANGUAGE="SV" NAME="Paulsen">
Κύριε Πρόεδρε, επιτρέψτε μου για λίγο να ομιλήσω ως Σουηδή και ως ιδιώτης. Αναμφίβολα, το σουηδικό ταμπάκο δεν είναι ωφέλιμο, δεν πρόκειται για κάποια "υγιεινή ουσία" . Πρόκειται για ένα ιδιαίτερα εξαρτησιογόνο ναρκωτικό, και δεν θέλω επουδενί να δοθεί στις καπνοβιομηχανίες, εν προκειμένω στις σουηδικές καπνοβιομηχανίες, η δυνατότητα να προωθήσουν στην αγορά της υπόλοιπης Ευρώπης το ταμπάκο ως κάτι υγιές. Αυτό θα ήταν καταστροφικό.
<P>
Παρά τους φόβους μου αυτούς, δεν μπορώ πραγματικά να κατανοήσω το γεγονός ότι επιτρέπουμε να υπάρχουν όλες οι άλλες μορφές των προϊόντων καπνού, οι οποίες καθαυτές είναι περισσότερο επικίνδυνες για το άτομο που τις χρησιμοποιεί, όπως π.χ. τα τσιγάρα, τα πούρα και η πίπα. Αυτά τα προϊόντα καπνού είναι απολύτως και χωρίς καμία αμφιβολία επικίνδυνα για την υγεία. Το γεγονός ότι το ταμπάκο είναι λιγότερο επικίνδυνο γι' αυτόν που το χρησιμοποιεί έχει ουσιαστικά μικρότερη σημασία. Το πλεονέκτημα που έχει το ταμπάκο είναι ότι οι νικοτινομανείς μπορούν να το χρησιμοποιούν χωρίς να επηρεάζεται το περιβάλλον. Το παθητικό κάπνισμα είναι κατά πάσα πιθανότητα η πλέον οδυνηρή επίπτωση του καπνού. Αυτό μπορούμε να το βιώσουμε καθημερινά, ακόμη και σε αυτή την Ολομέλεια και σε αυτό το Κοινοβούλιο. Παντού υπάρχουν καπνίζοντες κάτι που, μερικές φορές , προκαλεί έντονα συμπτώματα δύσπνοιας στους αλλεργικούς στον καπνό, ακόμη και μεταξύ των δικών μας συναδέλφων.
<P>
Σε αυτή την Ολομέλεια δεν θα πρέπει ίσως να ομιλεί κανείς εξ ιδίας πείρας, όμως εγώ άρχισα να καπνίζω όταν ήμουν πολύ νέα. Τότε εκτός από συναρπαστικό ήταν ακόμη και ωφέλιμο να καπνίζει κανείς. Ειδικά οι λίγο παχουλές νεαρές κυρίες ένιωθαν πολύ καλά καπνίζοντας. Πριν 15 χρόνια ο σύζυγός μου προσεβλήθη από μια σοβαρή ασθένεια των πνευμόνων και, τότε πήρα, αφού δεν το κατάλαβα ενωρίτερα, ένα πικρό μάθημα σχετικά με την οδύνη που προκαλεί το δικό μου κάπνισμα, όπως και όλων των υπόλοιπων καπνιστών. Τώρα θεωρώ πλέον τον εαυτό μου εξαρτημένο από τη νικοτίνη, δεν ενοχλώ όμως κανέναν.

<SPEAKER ID=81 NAME="Breyer">
Κύριε Πρόεδρε, το κάπνισμα σκοτώνει! Ο καπνός είναι το μοναδικό προϊόν που σκοτώνει τον καταναλωτή αν το χρησιμοποιήσει με τον ενδεδειγμένο τρόπο. Παρ' όλα αυτά, αντιμετωπίζουμε την παράλογη κατάσταση να υπάρχει καλύτερη σήμανση των πρόσθετων ουσία π.χ. σε ζαχαρωτά για παιδιά από ό,τι στα προϊόντα καπνού. Είναι απαράδεκτο το γεγονός ότι δεν έχει διευκρινιστεί π.χ. αν πρέπει ή όχι να επισημαίνεται η αμμωνία που ενισχύει τον εθισμό. Επίσης, είναι κυριολεκτικά παράδοξο και γελοίο να εξακολουθεί να υπάρχει η δυνατότητα παραπλανητικής διαφήμισης με όρους όπως "light" και "ultramild" . Δεν πιστεύω να υπάρχει αμφιβολία ότι αυτό πρέπει να απαγορευτεί.
<P>
Εξίσου υποκριτικό είναι πως πολλοί από τη μία εκφράζουν λύπη για τους κινδύνους που εμπερικλείει το κάπνισμα για την υγεία - από την κακή αιμάτωση που οδηγεί σε νέκρωση των ποδιών μέχρι τον καρκίνο - καθώς και για τις δαπάνες με τις οποίες επιβαρύνεται έτσι η εθνική οικονομία, ενώ από την άλλη αντιδρούν στην πρόταση να αναγράφονται όλα αυτά καθαρά και σε μεγάλη έκταση πάνω στη συσκευασία. Θεωρώ ότι έχει φανεί καθαρά αυτό που είχαν δείξει και οι εμπειρίες στον Καναδά, ότι δηλαδή όσο μεγαλύτερο μέγεθος έχουν οι προειδοποιήσεις στη συσκευασία, τόσο ισχυρότερη είναι η αποτρεπτική τους δράση. Ως Κοινοβούλιο είχαμε δηλώσει σαφώς τις απόψεις μας σχετικά με την απαγόρευση της διαφήμισης προϊόντων καπνού. Πρέπει να πω ξεκάθαρα ότι θεωρώ ντροπή πως η σημερινή ομοσπονδιακή κυβέρνηση Κόκκινων και Πράσινων ακολούθησε την προηγούμενη κυβέρνηση της Γερμανίας καταθέτοντας προσφυγή γι' αυτό στο Ευρωπαϊκό Δικαστήριο. Ελπίζω όμως ότι θα επιτύχουμε αυτή την εβδομάδα να ξεκαθαρίσουμε την άποψή μας, όπως έγινε και με την απαγόρευση της διαφήμισης προϊόντων καπνού, και να μην υποκύψουμε στην πίεση της βιομηχανίας, παρά να καταστήσουμε σαφές ότι πρέπει να κάνουμε τα πάντα προκειμένου να προστατεύσουμε ειδικά τα παιδιά και τους νέους ώστε να μην αρχίσουν το κάπνισμα.

<SPEAKER ID=82 LANGUAGE="DE" NAME="Florenz">
Κύριε Πρόεδρε, επικροτώ την πρωτοβουλία της Επιτροπής, επειδή πιστεύω ότι η παλιά οδηγία για τον κανονισμό σχετικά με τα προϊόντα καπνού στην Ευρώπη είναι ξεπερασμένη. Πριν από μερικά χρόνια αντιμετωπίσαμε εδώ στην Ευρώπη την κρίση της ΣΕΒ και δεν αφήσαμε πέτρα πάνω στην πέτρα στην πολιτική για θέματα υγείας και στην πολιτική για την προστασία των καταναλωτών. Αλλάξαμε πολλά πράγματα και έτσι ήταν το σωστό. Αν αναλογιστεί κανείς πόση φασαρία έγινε για τη ΣΕΒ, είναι τρομακτικό πόσο λίγο θάρρος επιδεικνύει η ΕΕ προκειμένου να κάνει πραγματικά κάτι για την υγεία στον τομέα του καπνού.
<P>
Θεωρώ ότι υπάρχουν τέσσερα ή πέντε ουσιαστικά σημεία. Πρέπει να εξετάσουμε την επιδότηση της καπνοκαλλιέργειας στην Ευρώπη. Πρέπει να βρούμε το θάρρος να προωθήσουμε περισσότερο την ενημέρωση στον τομέα της πολιτικής για την υγεία. Πρέπει να προσφέρουμε ευρύτερη πληροφόρηση στους πολίτες. Το σημαντικό στην πολιτική πληροφόρησης δεν είναι αν ο λογότυπος καταλαμβάνει το 15% ή το 45% της επιφάνειας της συσκευασίας παρά να επιφέρουμε μια συνειδησιακή μεταβολή στην κοινωνία.
<P>
Πιστεύω ότι είναι πολύ σημαντικό να κάνουμε τα πάντα προκειμένου να καταλάβουν οι νέοι ότι δεν πρέπει να αρχίσουν το κάπνισμα. Προφανώς, στην ηλικία μου δεν έχει πια καμία σημασία αν θα συνεχίσω να καπνίζω ή όχι. Όμως τα παιδιά μας δεν πρέπει να αρχίσουν το κάπνισμα. Αυτός πρέπει να είναι ο στόχος αυτής της οδηγίας!
<P>
Η επιδότηση είναι κραυγαλέο παράδειγμα. Παίρνουμε τεράστιες ποσότητες χρημάτων για την παραγωγή καπνών που δεν μπορούμε να καπνίσουμε στην Ευρώπη εξαιτίας των άθλιων προδιαγραφών τους. Βάζουμε τρικλοποδιά στον ίδιο τον εαυτό μας. Στόχος μας πρέπει να είναι να υποστηρίξουμε τους αγρότες ώστε να μην καλλιεργούν καπνά. Στόχος είναι να μη γίνεται καλλιέργεια καπνών. Θέλω να μειωθεί η συνολική ποσότητα καπνών στην Ευρώπη.
<P>
Επιτρέψτε μου να πω δυο λόγια για τη νομική βάση. Δεν μπορώ να αποφανθώ για το ποιος έχει δίκιο. Ούτε μπορούμε να αποφασίσουμε γι' αυτό εδώ στο Σώμα. Ας αφήσουμε τα δικαστήρια να βγάλουν τη σχετική απόφαση! Ας κάνουμε μια οδηγία με καλά πρότυπα ώστε να μπορούμε να είμαστε σίγουροι ότι μελλοντικά θα μειωθεί η κατανάλωση καπνού στην Ευρώπη!
<P>
(Χειροκροτήματα)

<SPEAKER ID=83 NAME="Μαλλιώρη">
Κύριε Πρόεδρε, το δικαίωμα στην υγεία πρέπει να το απολαμβάνουν όλοι οι πολίτες της Ευρωπαϊκής Ένωσης και, για τον λόγο αυτό, θεωρούμε πολύ σημαντική την οδηγία για την επεξεργασία, προβολή και πώληση των προϊόντων καπνού.
<P>
Είναι πλέον αποδεδειγμένο ότι ορισμένες μορφές καρκίνου, καθώς και ασθένειες του καρδιοαγγειακού συστήματος και των πνευμόνων, συνδέονται άμεσα με το κάπνισμα. Είναι υποχρέωσή μας η παροχή ορθής και επαρκούς ενημέρωσης για τις συνέπειες του καπνίσματος στην υγεία. Είναι υποχρέωσή μας η προώθηση της υγείας μέσα από προγράμματα ευαισθητοποίησης, ενημέρωσης και τροποποίησης της συμπεριφοράς, ειδικά για το τμήμα εκείνο του πληθυσμού που είναι πιο ευάλωτο, δηλαδή τους νέους.
<P>
Η πρόταση της Επιτροπής έγινε βάσει του άρθρου 95 της Συνθήκης, λαμβανομένου υπόψη του υψηλού επιπέδου προστασίας της δημόσιας υγείας μέσω της εναρμόνισης της εσωτερικής αγοράς για τα προϊόντα καπνού και, το σημείο αυτό, μας βρίσκει απόλυτα σύμφωνους. Επίσης, μας βρίσκει σύμφωνους η μείωση των ποσοστών της πίσσας, νικοτίνης και μονοξειδίου του άνθρακα, η κατάργηση των όρων light και ultra light, διότι δημιουργούν την ψευδή εντύπωση στους καπνιστές ότι κινδυνεύουν λιγότερο.
<P>
Επιθυμούμε επίσης ένα θετικό κατάλογο πρόσθετων ουσιών. Όσον αφορά το περιεχόμενο και τον τύπο της σήμανσης, εκείνο που έχει σημασία είναι ότι το μήνυμα πρέπει να είναι ευκρινές, κατανοητό και σύντομο, έτσι ώστε να γίνεται άμεσα αντιληπτό και, στο πλαίσιο αυτό, θεωρούμε ότι η αύξηση του ποσοστού κάλυψης είναι επιβεβλημένη.
<P>
Θα ήθελα όμως, κύριε Πρόεδρε, να θίξω ένα ακόμα κατά τη γνώμη μου σημαντικό θέμα. Είναι ουτοπία να πιστεύουμε ότι καταργώντας τις επιδοτήσεις για τις καπνοκαλλιέργειες στην Ευρώπη θα κάνουμε τους καπνιστές να σταματήσουν το κάπνισμα. Εκείνοι που δεν έχουν πεισθεί ότι ο καπνός βλάπτει θα συνεχίσουν το κάπνισμα, αγοράζοντας τσιγάρα από τρίτες χώρες, και το αποτέλεσμα θα είναι η αποδυνάμωση της γεωργικής παραγωγής σε συγκεκριμένες περιοχές της Ένωσης. Πιστεύω ότι θα πρέπει να γίνει ουσιαστική μελέτη των οικονομικών και κοινωνικών επιπτώσεων έτσι ώστε να μην βλάπτονται οι καπνοπαραγωγοί.

<SPEAKER ID=84 LANGUAGE="EN" NAME="Lynne">
Κύριε Πρόεδρε, 500.000 πολίτες πεθαίνουν κάθε χρόνο στην ΕΕ από το κάπνισμα - δηλαδή 1.400 κάθε μέρα. Ακόμα κι αν σταματήσει ένας μικρός αριθμός ανθρώπων, οι επιπτώσεις στην υγεία θα είναι τρομερές, τόσο για τους καπνιστές όσο και για τους παθητικούς καπνιστές. Είναι σημαντικό να καταπολεμήσουμε τις σημερινές αναβλητικές τακτικές. Η ΕΕ θεσπίζει ήδη κανονιστικές ρυθμίσεις σχετικά με τις προειδοποιήσεις για την υγεία και την περιεκτικότητα των τσιγάρων σε πίσσα. Οι καπνιστές δικαιούνται επίσης να γνωρίζουν πως οι πρόσθετες ουσίες που επιτρέπεται να χρησιμοποιούνται σε προϊόντα καπνού υπερβαίνουν τις 600. Δικαιούνται να γνωρίζουν πως οι χαρακτηρισμοί "light" και "mild" είναι παραπλανητικοί. Οι καπνιστές όταν καπνίζουν ένα ελαφρύ τσιγάρο εισπνέουν βαθύτερα από ό,τι όταν καπνίζουν κάποιο άλλο τσιγάρο. Η προειδοποίηση για την υγεία θα πρέπει να είναι μεγάλου μεγέθους και σαφής. Πρέπει να προειδοποιούμε για τους κινδύνους του καπνίσματος, καθώς και για τους κινδύνους εμφάνισης καρκίνου του πνεύμονα, βρογχίτιδας και άσθματος. Ο κόσμος πρέπει να γνωρίζει πως δεν κινδυνεύει μόνο από καρκίνο του πνεύμονα, αλλά και από άλλες πνευμονικές παθήσεις καθώς και από άλλες ασθένειες. Πρέπει επίσης να προειδοποιούμε για τους κινδύνους του παθητικού καπνίσματος.
<P>
Γνωρίζω τους κινδύνους του καπνίσματος και τους κινδύνους του παθητικού καπνίσματος. Αρχισα να καπνίζω σε ηλικία 11 ετών και κατέληξα να καπνίζω 40 τσιγάρα την ημέρα. Έπασχα από χρόνια βρογχίτιδα και ο γιατρός με προειδοποίησε πως αν δεν σταματούσα κινδύνευα να πεθάνω. Η υγεία μου καταστράφηκε από το κάπνισμα.
<P>
Δεν υπήρχε προειδοποίηση όταν άρχισα να καπνίζω. Εάν υπήρχε ίσως και να μην άρχιζα. Σήμερα είμαι θύμα του παθητικού καπνίσματος. Αρκεί η μυρωδιά του τσιγάρου για να με πιάσει κρίση άσθματος, ειδικά σε αυτό το κτήριο. Έχω αλλεπάλληλες κρίσεις άσθματος. Αποτελώ καλό παράδειγμα που δικαιολογεί γιατί πρέπει να εγκρίνουμε σήμερα την έκθεση αυτή. Αξίζει τον κόπο, μόνο και μόνο για να σταματήσει ένας άνθρωπος να καπνίζει ή να μην αρχίσει το κάπνισμα, για να πάψει ένας άνθρωπος να είναι αδιάφορος ή για να αποτραπεί η εισαγωγή ενός ανθρώπου στο νοσοκομείο λόγω παθητικού καπνίσματος.

<SPEAKER ID=85 LANGUAGE="NL" NAME="Corbey">
Κύριε Πρόεδρε, συνάδελφοι, το κάπνισμα είναι βλαβερό για την υγεία και οι καπνιστές θα πρέπει να το γνωρίζουν. Οι καλές και σαφείς προειδοποιήσεις για όλες τις πιθανές ασθένειες και ζημίες είναι επομένως κατά τη γνώμη μας μεγάλης σημασίας. Σχετικά, θα ήθελα να συγχαρώ τον εισηγητή για τον δυναμισμό και την αποφασιστικότητά του σε αυτό το θέμα. Το γεγονός ότι το κάπνισμα είναι ανθυγιεινό πρέπει να το γνωρίζει και η Ευρωπαϊκή Ένωση. Και ακόμη περισσότερο η Ευρωπαϊκή Ένωση θα πρέπει να αντιμετωπίσει το θέμα αυτό. Η οδηγία για τον καπνό είναι μια καλή ευκαιρία για να καταδειχθεί ότι η εσωτερική αγορά δεν αφορά μόνο την ελεύθερη κυκλοφορία προϊόντων. Θα πρέπει σαφώς να θέσουμε προϋποθέσεις για την υγεία στα προϊόντα στην εσωτερική αγορά. Και αυτό δεν θα αφορά μόνο τις περιεκτικότητες πίσσας και νικοτίνης, αλλά κυρίως τις πρόσθετες ουσίες. Οι πρόσθετες ουσίες που ενισχύουν την εξάρτηση πρέπει κατά τη γνώμη μου να απαγορευθούν το συντομότερο δυνατόν.
<P>
Η άλλη πτυχή της πολιτικής της Ένωσης είναι το θέμα των επιδοτήσεων της παραγωγής καπνού. Δεν είναι συνεπές να συνεχίσουμε να επιδοτούμε τους καπνοπαραγωγούς, ενώ γνωρίζουμε ότι το κάπνισμα είναι ανθυγιεινό. Εάν η κατάργηση των επιδοτήσεων έχει κοινωνικές και οικονομικές συνέπειες στους καπνοκαλλιεργητές στις φτωχότερες περιφέρειες, τότε είμαστε από κοινού υπεύθυνοι για να εξεύρουμε σχετικά λύσεις. Το κάπνισμα είναι ανθυγιεινό. Συμφωνούμε όλοι επ' αυτού, αλλά δεν θα πρέπει άραγε να το γνωστοποιήσουμε σε όλον τον κόσμο; Αυτό είναι ένα από τα πιο ενδιαφέροντα ερωτήματα αρχής στη σημερινή μας συζήτηση. Αυτή θα ήταν μια σημαντική πολιτική καινοτομία, δηλαδή να θέσουμε ευρωπαϊκούς κανόνες και σε άλλες χώρες. Εάν αυτή η καινοτομία ακολουθηθεί και σε άλλους τομείς, τότε μπορεί να οδηγήσει τις ευρωπαϊκές επιχειρήσεις να παράγουν μόνο για την ευρωπαϊκή αγορά. Επομένως, αυτό οδηγεί σε βέβαιη περιφερειοποίηση της παγκόσμιας οικονομίας, μια περιφερειοποίηση η οποία, στην περίπτωση της καπνοβιομηχανίας, θα είναι εις βάρος της θέσης των επιχειρήσεων που έχουν έδρα στην Ευρώπη. Το ερώτημα που τίθεται είναι κατά πόσον επιθυμούμε κάτι τέτοιο. Η επιβολή κανόνων σε άλλες χώρες μπορεί να είναι αλαζονική, μοραλιστική και κηδεμονική. Οι άλλες χώρες μπορούν να θέσουν τους δικούς τους κανόνες, τους οποίους θα πρέπει να ακολουθούν οι βιομηχανίες που είναι εγκατεστημένες σε αυτές. Μια καλή προσέγγιση θα ήταν να καταστήσουμε υποχρεωτικούς τους ευρωπαϊκούς κανόνες και κατά την εξαγωγή προς χώρες οι οποίες δεν διαθέτουν δικούς τους κανόνες. Κατ' αυτόν τον τρόπο μπορούμε να προλάβουμε οι άλλες χώρες, και κυρίως οι χώρες του Τρίτου Κόσμου, να εφοδιάζονται με κακής ποιότητας τσιγάρα.

<SPEAKER ID=86 LANGUAGE="NL" NAME="Beysen">
Κύριε Πρόεδρε, όσο κι αν εκτιμώ την εργασία του εισηγητή Maaten, θα πρέπει να δηλώσω ότι είμαι ενοχλημένος ιδιαίτερα από τη μη συνεπή συμπεριφορά του Ευρωπαϊκού Κοινοβουλίου όσον αφορά τη στάση του έναντι του καπνίσματος.
<P>
Η έκθεση αντανακλά για άλλη μια φορά τη διγνωμία της Ευρωπαϊκής Ένωσης, όπως επισημάνθηκε επανειλημμένως σε αυτή τη συζήτηση, η οποία αφενός επιδοτεί με περισσότερο από ένα δις ευρώ ετησίως την καπνοκαλλιέργεια και εισπράττει 70 δις ευρώ από φόρους, ενώ αφετέρου απαγορεύει την πώληση των προϊόντων καπνού. Ακόμη, θα ήθελα να επισημάνω ότι δεν αποτελεί καθήκον του Ευρωπαϊκού Κοινοβουλίου να μην παραχωρήσει την παραμικρή δυνατότητα για την εμπορία προϊόντων καπνού τα οποία διατίθενται νόμιμα στο εμπόριο.
<P>
Αυτό που με εντυπωσίασε σε αυτή τη συζήτηση είναι ότι αγνοούμε τον στόχο της συζητούμενης οδηγίας. Ο στόχος της είναι η ενίσχυση της εσωτερικής αγοράς μέσω της καλύτερης εναρμόνισης και της εξάλειψης των εμποδίων για το εμπόριο. Σχετικά με αυτό, διαπιστώνω έλλειψη ισορροπίας στην εξεταζόμενη έκθεση. Έλλειψη ισορροπίας μεταξύ της ανάγκης εναρμονισμού και της πρόθεσης για την προστασία των καταναλωτών.
<P>
Μου προκαλεί ιδιαίτερη θλίψη το γεγονός ότι θεωρούνται οι καταναλωτές ως μη δυνάμενοι να κρίνουν από μόνοι τους τι θα πρέπει να πράξουν και τι όχι. Οι προτεινόμενες προειδοποιήσεις στο πακέτο υπερβαίνουν τον ορισθέντα στόχο. Οποιεσδήποτε διαστάσεις κι αν υποστηρίξει κάποιος, η πληροφόρηση θα παραμείνει αποτελεσματική. Η πληροφόρηση για τους κινδύνους που επιφέρει το κάπνισμα θα πρέπει να αντιμετωπιστεί με έναν πιο αποτελεσματικό τρόπο, εάν επιθυμείται η επίτευξη του στόχου. Ας μην ξεχνάμε ότι πρόκειται κυρίως για την ευθύνη του πολίτη, και θα πρέπει αυτό να γίνει σεβαστό ώστε ο ίδιος να μπορεί να αποφασίζει και να εξακολουθεί να μπορεί να αποφασίζει τον τρόπο με τον οποίο επιθυμεί να ζήσει.

<SPEAKER ID=87 LANGUAGE="ES" NAME="Garcνa-Orcoyen Tormo">
Κύριε Πρόεδρε, θεωρώ ότι όλοι συμμεριζόμαστε τον στόχο επίτευξης μεγαλύτερης προστασίας του πολίτη έναντι της κατανάλωσης προϊόντων καπνού. Και για τον λόγο αυτό οι καπνοβιομηχανίες θα πρέπει να προσαρμοστούν σε πολύ πιο αυστηρούς όρους παρασκευής, παρουσίασης και πώλησης, όπως εκείνους που προτείνει η παρούσα οδηγία, γεγονός που θεωρώ επίσης σωστό και αδιαμφισβήτητο. Υπό αυτή την έννοια, συγχαίρω τον κ. Maaten για το έργο του.
<P>
Παρά ταύτα, όπως λένε και στα μέρη μου, δεν μπορούμε να βάζουμε το κάρο μπροστά από τα βόδια εάν θέλουμε να προχωρήσει. Η Ευρώπη - και αυτό αποτελεί μια πραγματικότητα - παράγει και εξάγει καπνά και συν τοις άλλοις η καπνοκαλλιέργεια λαμβάνει σημαντικές επιδοτήσεις. Δεν πρόκειται, όπως αναφέρθηκε, μόνο για το συμφέρον των μεγάλων πολυεθνικών. Πρόκειται για ένα βιοποριστικό μέσο, νόμιμο και δίκαιο, για εκατοντάδες οικογένειες με περιορισμένους πόρους. Εάν θέλουμε να απαγορεύσουμε αυτές τις επιδοτήσεις, ας τις απαγορεύσουμε. Όχι όμως χωρίς να έχουμε ψάξει πραγματικά για εναλλακτικές λύσεις αποδεδειγμένα βιώσιμες.
<P>
Σε ό,τι αφορά τις εξαγωγές, φαίνεται λογικό η Ευρωπαϊκή Ένωση να εφαρμόζει τους ίδιους κανόνες περιεκτικότητας στα τσιγάρα για κατανάλωση στην εσωτερική αγορά και σε εκείνα για εξαγωγές. Υπό αυτή την έννοια θα μπορούσε να φανεί λογική μια πρόταση σχετικά με καθορισμό προθεσμιών. Μολαταύτα, δεν μπορούμε να αρνηθούμε ούτε να λησμονήσουμε την ικανότητα κάθε κράτους να διαχειρίζεται τους κινδύνους της ίδιας του της κοινωνίας. Εάν πιστεύουμε ότι μπορούμε ή πρέπει να διδάξουμε κάτι σε κάποιον, πρέπει να το κάνουμε κατ' αρχάς - και ήδη αναφέρθηκε εδώ - μέσω της εκπαίδευσης και της συνειδητοποίησης και όχι μέσω μιας επιβολής αμφίβολων αποτελεσμάτων ως μέσο προκειμένου να παρεμποδίσουμε την κατανάλωση καπνού.

<SPEAKER ID=88 LANGUAGE="DA" NAME="Lund">
Κύριε Πρόεδρε, θα ήθελα να ξεκινήσω ευχαριστώντας τον Επίτροπο κ. Byrne, τον οποίο δεν έχουμε ακόμη ευχαριστήσει, διότι πιστεύω πραγματικά ότι είναι πολύ καλή πρόταση αυτή που υποβάλλεται από την Επιτροπή, πρόταση που μετά χαράς θα ψήφιζα χωρίς τροπολογίες. Αποτελεί θετική συμβολή στη μείωση των δηλητηρίων που περιέχονται στα τσιγάρα, αλλά και στην παροχή καλύτερης πληροφόρησης για τις επιβλαβείς για την υγεία συνέπειες του καπνίσματος. Θεωρώ θλιβερό ότι υπάρχουν μέλη σε αυτό το Κοινοβούλιο που επιχειρούν να αποδυναμώσουν την πρόταση της Επιτροπής. Σκέφτομαι π.χ. τη συζήτηση για τη νομική βάση. Κατά τη γνώμη μου η συζήτηση είναι γελοία. Οι νομικές υπηρεσίες συμφώνησαν ότι η νομική βάση είναι εντάξει, ενώ και εγώ ως νομικός πρέπει να πω ότι αισθάνομαι άκρως ενοχλημένος από το γεγονός ότι η πλειοψηφία της Επιτροπής Νομικών Θεμάτων είναι τόσο ακατάλληλη και επιδεικνύει τόσο μεγάλη έλλειψη σοβαρότητας όταν μπερδεύει εντελώς τα νομικά θέματα με τις δικές της πολιτικές επιθυμίες. Όσον αφορά το θέμα του χρόνου έναρξης της ισχύος, θέλω πραγματικά να πω ότι θεωρώ πως δεν υπάρχουν επιχειρήματα τεχνολογικής ή βιομηχανικής φύσης που να συνηγορούν υπέρ της μετάθεσης της έναρξης της ισχύος των χαμηλότερων οριακών τιμών. Προσωπικά προτιμώ η ημερομηνία έναρξης της ισχύος να τεθεί στο τέλος του έτους 2003, αλλά θα μπορούσαμε συμβιβαστικά να στηρίξουμε το τέλος του 2004, εάν είναι αναγκαίο. Κατά τη γνώμη μου πρόκειται για περιττή αποδυνάμωση της δημόσιας υγείας. Τέλος, όσον αφορά το θέμα των εξαγωγών εκτός ΕΕ, θέλω να πω ότι κατά τη γνώμη μου είναι ανήθικο να επιτρέπουμε την εξαγωγή τσιγάρων που εμείς απαγορεύουμε στους δικούς μας πολίτες να καπνίζουν για λόγους υγείας. Υπό αυτές τις συνθήκες πραγματικά πιστεύω ότι δεν μπορούμε να επιτρέψουμε την εξαγωγή άλλων επιβλαβών για την υγεία τσιγάρων. Θα μπορούσα να δεχτώ τον συμβιβασμό του 2006, αλλά όχι σε αυτό το σημείο. Ελπίζω κατά την ψηφοφορία αύριο το πρωί να επιτύχουμε εδώ στο Κοινοβούλιο ένα αποτέλεσμα που δεν θα αποδυναμώνει ουσιαστικά την πρόταση της Επιτροπής.

<SPEAKER ID=89 LANGUAGE="EN" NAME="Stihler">
Κύριε Πρόεδρε, η κατανάλωση καπνού είναι η μοναδική πλέον προβλέψιμη νοσογόνος αιτία και αιτία πρόωρου θανάτου στα περισσότερα μέρη του κόσμου. Στη Σκωτία, την οποία εκπροσωπώ, ένας στους πέντε ανθρώπους θα πεθάνουν από παθήσεις που οφείλονται στο κάπνισμα. Αυτή την εβδομάδα μας δίνεται η ευκαιρία να κάνουμε κάτι γι' αυτό. Πρέπει να εγκρίνουμε το νομοθετικό αυτό ψήφισμα σώζοντας έτσι ζωές.
<P>
Προς στιγμή δεν γίνεται αντιληπτό το γεγονός πως το κάπνισμα σκοτώνει. Χρειαζόμαστε ένα μεγαλύτερου μεγέθους, αυστηρότερο και σαφέστερο μήνυμα σχετικά με τις επιπτώσεις στην υγεία προκειμένου να αυξήσουμε την επίγνωση των καπνιστών. Εάν το μέγεθος της προειδοποίησης για την υγεία αντικατοπτρίζει άμεσα τους κινδύνους για την υγεία, η σήμανση θα έπρεπε να καλύπτει ολόκληρη την επιφάνεια του πακέτου των τσιγάρων.
<P>
Οι μισοί από όλους τους μακροχρόνια καπνίζοντες θα πεθάνουν τελικά από το κάπνισμα, και από αυτούς οι μισοί θα πεθάνουν μεσήλικες χάνοντας 20 με 25 χρόνια ζωής. Η παρούσα οδηγία θα σώσει ζωές καθώς επιδιώκει να μειώσει την περιεκτικότητα των τσιγάρων σε πίσσα, νικοτίνη και μονοξείδιο του άνθρακα και να απαγορεύσει παραπλανητικές περιγραφές, όπως οι όροι "light" και "mild" . Οι καταναλωτές, και ειδικά οι νεαρές γυναίκες, πείθονται πως τα χαρακτηριζόμενα "light" ή "mild" (ελαφρά) τσιγάρα τους βλάπτουν λιγότερο, λες και τα εν λόγω προϊόντα καπνού είναι κάτι αντίστοιχο του γιαουρτιού με χαμηλά λιπαρά. Ωστόσο, το γιαούρτι με χαμηλά λιπαρά δεν καταστρέφει τα δόντια, δεν μαυρίζει τους πνεύμονες ούτε δημιουργεί την ανάγκη για μηχανική υποστήριξη της αναπνοής. Επιπλέον, όσοι καπνίζουν ελαφρά τσιγάρα εισπνέουν πιο βαθιά για να πάρουν την ίδια δόση νικοτίνης με τους καπνιστές άλλων προϊόντων, με αποτέλεσμα να βλάπτονται στον ίδιο βαθμό.
<P>
Επιθυμώ μεγαλύτερου μεγέθους, καλύτερες και αυστηρότερες προειδοποιήσεις για την υγεία, οι οποίες θα καλύπτουν 40% της εμπρόσθιας και 50% της οπίσθιας όψης των πακέτων. Στον Καναδά διεξήχθη πρόσφατα στον τομέα της υγείας έρευνα για τις επιπτώσεις που θα είχε η αύξηση του χώρου στα πακέτα των τσιγάρων ο οποίος προορίζεται για τις προειδοποιήσεις όσον αφορά την υγεία. Τα αποτελέσματα απέδειξαν πως όσο μεγαλύτερη επιφάνεια καλύπτουν τα μηνύματα προειδοποίησης τόσο περισσότερο ενθαρρύνονται οι καπνιστές να κόψουν το κάπνισμα. Η έγκριση της οδηγίας θα δώσει τη δυνατότητα να προαχθεί η υγεία εκατομμυρίων ανθρώπων. Σήμερα μας δίνεται η ευκαιρία και έχουμε χρέος να ενεργήσουμε θετικά ως προς αυτό το ζήτημα.

<SPEAKER ID=90 LANGUAGE="ES" NAME="Redondo Jimιnez">
Κύριε Πρόεδρε, κυρίες και κύριοι συνάδελφοι, μιλάμε για μια οδηγία που επιχειρεί την εναρμόνιση της εμπορίας, της παρασκευής, της περιεκτικότητας σε νικοτίνη, πίσσα, κ.λπ., των διαφόρων συστατικών του καπνού, καθώς και την προβολή του στους πιθανούς καταναλωτές. Πιστεύω ότι κανείς δεν εναντιώνεται λογικά σε αυτό.
<P>
Αυτή η οδηγία εναρμόνισης είναι αναγκαία, και είναι ανάγκη να ολοκληρωθεί η εναρμόνιση σε όλες της τις πτυχές, χωρίς να αφήσει σημαντικά κενά αναφορικά με την ενδεχόμενη χρήση ή μη χρήση κάποιων όρων, όπως μπορούν να είναι οι χαρακτηρισμοί "light" (ελαφρά) ή "ultralight" (εξαιρετικά ελαφρά), κατά την κρίση των κρατών μελών.
<P>
Κυρίες και κύριοι συνάδελφοι, εφόσον εναρμονίζουμε θα εναρμονίσουμε χωρίς να επιδείξουμε ολιγοψυχία, εντός του πλαισίου των τεχνικών δυνατοτήτων που μπορούν να υπάρξουν. Αλλά το να ζητάμε παρεμπιπτόντως την κατάργηση των επιδοτήσεων στους καπνοκαλλιεργητές μού θυμίζει αυτό που λέμε στα μέρη μου: να επωφεληθούμε από το γεγονός ότι η Pisuerga βρίσκεται στον δρόμο για το Valladolid. Μια και μιλάμε δηλαδή για καπνά, θα ζητήσουμε την κατάργηση των επιδοτήσεων προς τους καπνοκαλλιεργητές.
<P>
Πιστεύω ότι είναι πραγματική υποκρισία να ζητούμε στα πλαίσια αυτής της οδηγίας εναρμόνισης την κατάργηση των επιδοτήσεων προς τους καπνοκαλλιεργητές, δεδομένου ότι διερωτάται κανείς γιατί να μη γίνει απλή και ρητή αναφορά στον τομέα μεταποίησης και στη μεταποίηση των καπνών. Γιατί να μη μιλήσουμε για τις πολυεθνικές με έδρα σε κάποια κράτη μέλη, που διαρρηγνύουν τα ιμάτιά τους όταν μιλάμε για την παραγωγή και την κατανάλωση καπνού; Γιατί να μη μιλάμε για τον εν λόγω μεταποιητικό τομέα;
<P>
Δεν μπορώ να δεχθώ με κανέναν τρόπο ότι εδώ ζητείται η κατάργηση των επιδοτήσεων στα καπνά. Όταν μας υποβληθεί η πρόταση τροποποίησης της Κοινής Οργάνωσης Αγοράς για τα καπνά, τότε θα συζητήσουμε ή δεν θα συζητήσουμε περί αυτού και θα καταλήξουμε στην ενδεδειγμένη συμφωνία. Σε αυτή όμως την οδηγία εναρμόνισης, κυρίες και κύριοι συνάδελφοι, ας περιοριστούμε στην εναρμόνιση.
<P>
Κύριε Επίτροπε, σε σας εναπόκειται η ευθύνη της εναρμόνισης, και μάλιστα με τους ορθούς όρους, πράγμα για το οποίο πιστεύω πως έχετε την υποστήριξη της πλειοψηφίας των μελών του Ευρωπαϊκού Κοινοβουλίου.

<SPEAKER ID=91 LANGUAGE="DE" NAME="Roth-Behrendt">
Κύριε Πρόεδρε, είναι πολύ δύσκολο να παρουσιάσει κανείς νέες πτυχές στο τέλος μιας τέτοιας συζήτησης. Γι' αυτό, επιτρέψτε μου να φερθώ λίγο προκλητικά! Και ευχαρίστως θα μιλήσω με προκλητικό τρόπο: καθώς ακούω με προσοχή και βλέπω να επιβεβαιώνεται αυτό που γνωρίζω εδώ και τριάντα χρόνια, δηλαδή ότι το κάπνισμα είναι επικίνδυνο - όλοι το γνωρίζουμε και είναι γνωστό εδώ και τριάντα χρόνια - σκέφτομαι γιατί άραγε δεν απαγορεύουμε την παραγωγή τσιγάρων. Θα ήταν μια πολύ συνεπής απόφαση, και ίσως η Επιτροπή να μπορεί να προβληματιστεί σχετικά. Όμως, δεν θέλω να είμαι υπερβολικά προκλητική παρά να δείξω τώρα λίγο μεγαλύτερη σοβαρότητα. Λέω τα εξής απευθυνόμενη προς την Επιτροπή: αν εννοούμε στα σοβαρά αυτό που λέμε, ότι δηλαδή δεν θέλουμε μόνο να διαφωτίζουμε και να ενημερώνουμε, αλλά κυρίως να προσπαθήσουμε επίσης να κάνουμε ένα βλαβερό προϊόν όσο γίνεται πιο υποφερτό, αν κάτι τέτοιο είναι δυνατόν, ασφαλώς η διευκρίνιση του θέματος των πρόσθετων ουσιών συνιστά μία από τις πρώτες σχετικές προϋποθέσεις.
<P>
Αναρωτιέμαι, και απευθύνω την ίδια ερώτηση στην Επιτροπή: γιατί δεν υπάρχει ακόμη εναρμόνιση, γιατί δεν υπάρχει προσέγγιση των πρόσθετων ουσιών που επιτρέπονται; Γιατί δεν έχουμε στην Ευρωπαϊκή Ένωση κατάλογο πρόσθετων ουσιών που επιτρέπονται και κανονισμό για την επιτρεπόμενη ποσότητά τους; Γιατί δεν τις καταχωρούμε σε έναν θετικό κατάλογο και δεν τις αναγράφουμε στη σήμανση; Όποιος ξεκινάει κάτι πρέπει και να το πραγματοποιεί. Αυτό είναι που πιστεύω ότι λείπει εδώ. Θα ήθελα να προσθέσω ένα ακόμα σημείο: γιατί δεν είμαστε συνεπείς και δεν εναρμονίζουμε και τους φόρους, αφού είμαστε πεπεισμένοι ότι τα τσιγάρα βλάπτουν; Γιατί δεν κάνετε τίποτα στον συγκεκριμένο τομέα; Θα είχατε ασφαλώς την υποστήριξή μου! Γιατί δεν εναρμονίζουμε τους φόρους; Θα συμφωνούσα ευχαρίστως να οριστούν σε υψηλά επίπεδα. Σε σχέση με αυτό, θέλω να ζητήσω την υποστήριξη όλων των συναδέλφων που μίλησαν σήμερα. Φορολογική εναρμόνιση σε υψηλά επίπεδα εντός της ΕΕ! Εφόσον γνωρίζουμε ότι το κάπνισμα είναι επικίνδυνο, δεν επιτρέπεται η χρήση και κατανάλωση καπνού να έχει σε ένα κράτος μέλος υψηλή φορολογία και σε κάποιο άλλο πολύ χαμηλή. Σας παρακαλώ να κάνετε κάτι εδώ, κύριε Byrne, και να μη σουφρώσετε μόνο τα χείλη σας, αλλά να σφυρίξετε κιόλας!
<P>
Το επόμενο σημείο στο οποίο θα αναφερθώ είναι το θέμα των επιδοτήσεων. Ακόμη κι αν δεν εντάσσεται εδώ, ξέρω ότι πρέπει να το αναλύσουμε, κύριε Byrne! Αν παίρνετε στα σοβαρά το ζήτημα της προστασίας της υγείας, θέλω όταν συζητείται ο προϋπολογισμός να σας δω να αγωνίζεστε για να διατεθούν οι επιδοτήσεις σε άλλα πράγματα και όχι στην καλλιέργεια καπνών!

<SPEAKER ID=92 NAME="Bushill-Matthews">
Κύριε Πρόεδρε, θα ήθελα να ξεκινήσω εκφράζοντας προσωπικό ενδιαφέρον για την παρούσα συζήτηση: είμαι φανατικός αντικαπνιστής και θέλω να μοιραστώ τη θέρμη μου με άλλους βουλευτές. Υποστηρίζω όμως επίσης ένθερμα κάτι άλλο, να αρθούν δηλαδή οι ρυθμίσεις στον τομέα της απασχόλησης και να δοθεί η ευκαιρία στα κράτη μέλη να γίνουν όλο και πιο ανταγωνιστικά στην παγκόσμια αγορά. Η άποψη πως θα πρέπει να απαγορεύσουμε όχι μόνο την εμπορία ορισμένων τύπων τσιγάρων και προϊόντων καπνού, αλλά και την παραγωγή τους, με άλλα λόγια να απαγορεύσουμε τη δυνατότητα εξαγωγής, είναι κατ' αρχήν λανθασμένη και στην πράξη παράλογη, δεδομένου πως οι εν λόγω αγορές υπάρχουν και ανθούν κάπου αλλού.
<P>
Θα ήθελα να παραθέσω δύο σύντομα άρθρα από το σημερινό φύλλο των Financial Times, για όσους δεν τα είδαν. Το πρώτο δημοσιεύεται στη σελίδα των επιστολών και επιγράφεται "Η πρόταση για τον καπνό θα είναι χαστούκι για τους εργαζόμενους" . Σε μία παράγραφο αναφέρεται πως, εάν απαγορευτούν οι εξαγωγές, θα πληγεί σοβαρά η ανταγωνιστικότητά μας στις παγκόσμιες αγορές εξαγωγών, κάτι που μπορεί να κοστίσει εκατοντάδες θέσεις εργασίας μόνο στη Γερμανία ή και να προκαλέσει ενδεχομένως το κλείσιμο εργοστασίων σε περιφερειακό επίπεδο. Πρόκειται για ένα σχόλιο μίας από τις μεγαλύτερες συνδικαλιστικές οργανώσεις της Γερμανίας. Σύμφωνα με ένα πρωτοσέλιδο άρθρο που έγραψαν από κοινού οι Πρωθυπουργοί του Ηνωμένου Βασιλείου και της Ισπανίας και το οποίο δεν αφορά την οδηγία περί καπνού παρά την ελευθέρωση της αγοράς: "Είναι εξαιρετικά σημαντικό να αποφευχθούν οι αυστηρές ρυθμίσεις που μπορεί να οδηγήσουν εκτός Ευρώπης επενδύσεις και θέσεις εργασίας" .
<P>
Αυτό ακριβώς κινδυνεύουμε να διαπράξουμε, κύριε Πρόεδρε: δεν σταματάμε απλά τις εξαγωγές τσιγάρων, αλλά στην πραγματικότητα προωθούμε την εξαγωγή θέσεων εργασίας. Σήμερα έχουμε την ευκαιρία να στείλουμε δύο μηνύματα: αφενός πως ενδιαφερόμαστε πάρα πολύ για την υγεία και αφετέρου πως ενδιαφερόμαστε πάρα πολύ για τις θέσεις εργασίας, την απασχόληση και την άρση των ρυθμίσεων.
<P>
Θα ήθελα τέλος να απευθύνω μια μικρή έκκληση στον Επίτροπο. Συζητήσαμε ήδη σχετικά, αλλά θα παρακαλούσα κατά τη σημερινή ψηφοφορία για τις ετικέτες να έχουμε μια μεγαλύτερη μεγέθυνση σαν πόστερ και να τις μοιράσουμε σε όλα τα θεσμικά όργανα ούτως ώστε να μη μιλάμε μόνο σε άλλους, αλλά να απευθυνόμαστε και στους εαυτούς μας. Εάν ο Επίτροπος δεν μπορεί να παράσχει "δυνατή" ας παράσχει τουλάχιστον μια "ελαφρά" στήριξη!

<SPEAKER ID=93 LANGUAGE="DE" NAME="Mόller, Emilia Franziska">
Κύριε Πρόεδρε, κύριε Επίτροπε, αγαπητοί συνάδελφοι, επιτρέψτε μου να παραπέμψω σήμερα ως Βαυαρή βουλευτής σε ένα σημείο του σχεδίου οδηγίας που είναι σημαντικό για την πατρίδα μου. Είναι αναμφίβολα σωστό να υπογραμμίζεται ότι τα τσιγάρα βλάπτουν την υγεία. Οι Ευρωπαίοι πολίτες έχουν δικαίωμα σε ένα υψηλό επίπεδο προστασίας της υγείας, όπως ορίζεται στο ανάλογο άρθρο της Συνθήκης για την εσωτερική αγορά. Ωστόσο, το παρόν σχέδιο οδηγίας δεν κάνει διαφοροποίηση μεταξύ τσιγάρων και άλλων προϊόντων καπνού, όπως ο καπνός για πίπα, ο λεπτοκομμένος καπνός, τα πούρα και τα πουράκια, ο υγρός καπνός και ο καπνός για μάσηση, καθώς και οι παραδοσιακοί ευρωπαϊκοί καπνοί εισπνοής.
<P>
Θέλω σε συνάρτηση με αυτό να αναφερθώ στην αναλογία των διαφόρων προϊόντων καπνού στην αγορά. Τα τσιγάρα κατέχουν ποσοστό περίπου 91%, ο καπνός πίπας, τα πούρα και ο καπνός εισπνοής 9%. Τα συγκεκριμένα προϊόντα παράγονται από ΜΜΕ. Μερικά είδη καπνού είναι εκφραστές πολιτιστικών ιδιαιτεροτήτων της εκάστοτε περιοχής. Για παράδειγμα, ο καπνός εισπνοής είναι ουσιαστικό στοιχείο της βαυαρέζικης κουλτούρας και τρόπου ζωής. Εδώ και πάνω από 400 χρόνια η εισπνοή καπνού συγκαταλέγεται στις πιο φιλικές προς το περιβάλλον και στις λιγότερο βλαβερές για την υγεία μορφές κατανάλωσης καπνού. Ειδικά εξαιτίας του τελευταίου στοιχείου, η Επιτροπή στην αιτιολογική της σκέψη ως προς την πρόταση οδηγίας διαπιστώνει ότι η επιστήμη δεν επιμένει πλέον στην αυστηρή προειδοποίησή της για τους κινδύνους για την υγεία ως προς τα προϊόντα καπνού που δεν προορίζονται για κάπνισμα, όπως π.χ. ο καπνός εισπνοής. Ο καπνός αυτός είναι λοιπόν σε σύγκριση με όλα τα άλλα προϊόντα καπνού ο λιγότερο βλαβερός για την υγεία. Αυτό έχει αποδειχθεί σαφώς επιστημονικά. Ως εκ τούτου, δεν υπάρχει λόγος αναγραφής προειδοποίησης, όπως προβλέπεται στις σημερινές τροπολογίες 48 και 120, ούτε και είναι αντικειμενικά σωστό να γίνει κάτι τέτοιο. Για τον λόγο αυτό σας παρακαλώ κατά την ψηφοφορία να καταψηφίσετε τις τροπολογίες 48 και 120 και να παραμείνουμε στο αρχικό κείμενο της Επιτροπής.

<SPEAKER ID=94 LANGUAGE="IT" NAME="Procacci">
Κύριε Πρόεδρε, αξιότιμοι συνάδελφοι, εκφράζω εισαγωγικά ένα θερμό ευχαριστώ προς τον συνάδελφο Maaten για την έκθεσή του, και ιδιαίτερα για την προσοχή που έδωσε στην προστασία της δημόσιας υγείας και συγχρόνως στα ζητήματα που αφορούν τις παραγωγικές πραγματικότητες.
<P>
Βρισκόμαστε επιτέλους μπροστά σε ένα οργανικό και συνολικό κείμενο σχετικά με τα προϊόντα καπνού, το οποίο θα πρέπει να μας απασχολήσει στο μέλλον, σε συνεργασία με τα άλλα διεθνή όργανα, για την προώθηση μιας παγκόσμιας ρύθμισης των προϊόντων αυτών. Έως ότου αποκτήσουμε αυτή τη ρύθμισης θα πρέπει να μπορούμε να ερμηνεύουμε με ισόρροπο τρόπο την πρόκληση που μας καλεί αφενός να επιβάλλουμε μια καλύτερη ενημέρωση και ευαισθητοποίηση που θα αποθαρρύνουν τη χρήση του καπνού και αφετέρου να προστατεύουμε τα δικαιώματα των παραγωγών και των γεωργών.
<P>
Είναι αδιανόητο συνεπώς να γίνει αποδεκτή, ακόμα και στα πλαίσια των αιτιολογικών σκέψεων, και ως εκ τούτου ευχολογίων, η ιδέα της κατάργησης των ενισχύσεων στην παραγωγή. Αυτός ο προσανατολισμός πράγματι δεν λαμβάνει υπόψη το γεγονός ότι το πρόβλημα δεν επιλύεται εξαλείφοντας την παραγωγή μας, ωθώντας έτσι τους πολίτες να χρησιμοποιούν καπνό που παράγεται έξω από την Ένωση, αλλά αντίθετα δουλεύοντας στο επίπεδο τόσο της ευαισθητοποίησης όσο και της έγκρισης οδηγιών πλανητικής, παγκόσμιας εμβέλειας. Πράγματι, μόνο στο πλαίσιο αυτό θα είχε νόημα να βοηθήσουμε τους γεωργούς μας να τροποποιήσουν το είδος της καλλιέργειας.
<P>
Δεν μπορούμε εξάλλου να αγνοήσουμε τη σύγχυση που δημιουργεί η λύση που εγκρίθηκε όσον αφορά την παραγωγή για το εξωτερικό. Η σχετική οδηγία, που είναι καρπός μιας εν μέρει αξιόλογης μελέτης, έχει μια σαφή και αποδεκτή ηθική βάση. Δεν είναι σωστό πράγματι να παράγουμε για τους άλλους αυτό που θεωρούμε βλαβερό για τον εαυτό μας, αλλά διερωτάται κανείς εάν οι καταναλωτές καπνού έξω από την Ένωση θα αποκομίσουν πραγματικά όφελος για την υγεία τους από αυτή την επιλογή ή εάν θα καπνίζουν μη ευρωπαϊκό καπνό.
<P>
Μήπως κινδυνεύουμε λοιπόν να ζημιώσουμε τη βιομηχανία μας, που θα αναγκαζόταν να μετατρέψει ολόκληρους κλάδους που προορίζονται για την παραγωγή για το εξωτερικό, χωρίς να επιτύχουμε αντίθετα ένα αξιόλογο αποτέλεσμα στο επίπεδο της υγείας; Κατά συνέπεια, η ηθική αρχή είναι αποδεκτή, αλλά η λύση εξακολουθεί να προκαλεί κάποια σύγχυση.

<SPEAKER ID=95 LANGUAGE="DE" NAME="Keppelhoff-Wiechert">
Κύριε Πρόεδρε, αξιότιμοι συνάδελφοι, όσον αφορά την παραγωγή, τη συσκευασία και την πώληση των προϊόντων καπνού, η Επιτροπή επιχειρεί τη συγχώνευση των τριών οδηγιών που υπάρχουν ήδη για την εσωτερική αγορά. Η απλούστευση των διατάξεων αυτή καθαυτή πρέπει να χαιρετιστεί, όμως πολλοί διεξάγουν ειδικά τη συζήτηση σχετικά με τα προϊόντα καπνού με πολύ μονόπλευρο τρόπο. Δεν υπάρχει αμφιβολία ότι οι πολίτες μας πρέπει να προστατευθούν από τις βλαβερές συνέπειες της κατανάλωσης καπνού και πρέπει να τους γίνουν οι κατάλληλες προειδοποιήσεις. Το λέω αυτό ως εκ πεποιθήσεως, αλλά πολύ ανεκτική - έτσι ελπίζω - μη καπνίστρια και υποστηρίζω με έμφαση την άποψή μου.
<P>
Όμως, κατά τη γνώμη μου η συζήτηση για τη σήμανση είναι παρατραβηγμένη. Ο κάθε καπνιστής έχει επίγνωση των κινδύνων που ενέχει η κατανάλωση καπνού. Αν η δική του θέληση δεν είναι αρκετά ισχυρή ώστε να μην καπνίζει, θεωρώ ότι δεν πρόκειται να τον σταματήσει ούτε η δήλωση των συστατικών σε μεγάλη επιφάνεια πάνω στη συσκευασία. Η υπερβολή ως προς τη δήλωση αυτή δεν εξυπηρετεί ούτε τον καταναλωτή ούτε τη βιομηχανία.
<P>
Η απόφαση του καθενός για το αν θα καπνίζει ή όχι δεν εξαρτάται κατά κύριο λόγο από τη νεκροκεφαλή πάνω στο πακέτο. Κατά την άποψή μου, το ευαίσθητο σημείο του καταναλωτή είναι το πορτοφόλι του. Ο καλύτερος τρόπος καταπολέμησης των πειρασμών είναι η έλλειψη χρημάτων. Αν δεν θέλουμε να δημιουργήσουμε τώρα πρόβλημα και στη βιομηχανία, πρέπει να ταχθούμε υπέρ της παράτασης της προθεσμίας για τη μείωση της περιεκτικότητας των προϊόντων καπνού σε πίσσα και νικοτίνη μέχρι τον Δεκέμβριο του 2006.
<P>
Οι ανώτατες τιμές που προτείνει η Επιτροπή για το 2003 δεν είναι κατά την άποψή μας δυνατόν να εφαρμοστούν στην πράξη. Η καπνοβιομηχανία αποτελεί έναν πολύ σημαντικό παράγοντα για την οικονομία στην Ευρώπη. Για τον λόγο αυτό δεν δέχομαι να υπάρξουν πλήγματα ως προς τον ανταγωνισμό, ειδικά για μικρές και μεσαίες επιχειρήσεις. Η Επιτροπή μιλάει για εναρμόνιση των κανόνων της εσωτερικής αγοράς, ενώ αντίθετα στραγγαλίζει ιδιαίτερα αυτές τις μικρές επιχειρήσεις με την επιβολή ειδικών όρων, ειδικών διαδικασιών μέτρησης.

<SPEAKER ID=96 NAME="Daul">
Κύριε Πρόεδρε, δεν θα επαναλάβω όσα είπαν οι συνάδελφοί μας, αλλά πιστεύω ότι όλοι οι βουλευτές συμφωνούν να βρεθούν σφαιρικές και πολιτιστικές λύσεις για την υγεία των καταναλωτών. Έχουμε καθήκον να δράσουμε. Ωστόσο, το πρόβλημα δεν θα λυθεί με την υιοθέτηση πουριτανικών θέσεων και την κατάργηση των ενισχύσεων στους παραγωγούς.
<P>
Αγαπητοί συνάδελφοι, πρέπει να προστατεύσουμε τον καταναλωτή και την υγεία του, αλλά πρέπει να το κάνουμε με λογική, όχι καταργώντας την πριμοδότηση στους παραγωγούς, αλλά χαράζοντας συντονισμένες πολιτικές. Αν μειώσουμε την κατανάλωση θα μειώσουμε την παραγωγή. Δεν πρόκειται να επιλύσουμε το πρόβλημα της υγείας αν αύριο εισάγουμε το 100% του καπνού. Εξ ονόματος των παραγωγών ζητώ από το Κοινοβούλιο, που είναι μια υπεύθυνη αρχή, να προτείνει αύριο μια σφαιρική εναλλακτική λύση για την προστασία της υγείας των καταναλωτών.

<SPEAKER ID=97 LANGUAGE="IT" NAME="Fatuzzo">
Κύριε Πρόεδρε, συνάδελφοι βουλευτές, ανησυχώ για την υγεία της κόρης μου Elisabetta, η οποία εξελέγη περιφερειακή σύμβουλος στην περιοχή της Λομβαρδίας, στην Ιταλία, όπου εγώ ήμουν επί πέντε χρόνια βουλευτής περιφερείας. Στις επιτροπές, αντίθετα από ό,τι συμβαίνει στο Ευρωπαϊκό Κοινοβούλιο, όλοι οι βουλευτές "κάπνιζαν σα φουγάρα" . Όταν έφτασα στο Ευρωπαϊκό Κοινοβούλιο διαπίστωσα με χαρά ότι εδώ καπνίζουν πολύ λίγο, και ότι στις επιτροπές μάλιστα δεν καπνίζουν καθόλου. Και το λέγω αυτό για να τονίσω ότι το παθητικό κάπνισμα βλάπτει όλους, και εμάς τους βουλευτές.
<P>
Κατά συνέπεια, συμφωνώ με όσα, πολύ σωστά, είπε ο κύριος Martinez πριν από εμένα. Είναι ανώφελο να γράφουμε πάνω στα πακέτα τσιγάρων ότι "το κάπνισμα σκοτώνει" όταν έπειτα, την Κυριακή στις 15.00, όλοι οι νέοι είναι μπροστά στην τηλεόραση για να δουν τον Hakkinen ή τον Schumacher, που με τις Φόρμουλα 1 τους τρέχουν σαν τρελοί προκαλώντας τον θαυμασμό, των νέων κυρίως, και έχουν τυπώσει τη μάρκα των τσιγάρων παντού: στο κράνος, στη στολή, στο αυτοκίνητο κ.λπ..
<P>
Συμφωνώ με όποιον θέλει να προστατεύσει την υγεία. Αυτή η έκθεση με βρίσκει σύμφωνο, αλλά είμαι αντίθετος σε αυτή την υποκρισία: χρειάζεται περισσότερο θάρρος!

<SPEAKER ID=98 LANGUAGE="DE" NAME="Klaί">
Κύριε Πρόεδρε, αξιότιμοι κυρίες και κύριοι, η συζήτηση που διεξαγάγαμε στις επιτροπές για τη συγκεκριμένη οδηγία ήταν έντονη. Το ερώτημα εξακολουθεί να είναι αν η πρόταση αυτή πρέπει να θεωρηθεί πρωτοβουλία του τομέα της πολιτικής για την υγεία, και τούτο διότι πρόκειται για επιβολή πολύ αυστηρότερων μέτρων που δεν στηρίζεται σε κριτήρια της εσωτερικής αγοράς. Δεν αίρονται οι εμπορικοί φραγμοί, πράγμα που θα έπρεπε να αποτελεί τον στόχο της νομικής πράξης, αλλά, αντίθετα, ουσιαστικά προγραμματίζονται εκ των προτέρων για τη στιγμή που θα τεθεί σε ισχύ. Η οδηγία θα σήμαινε εξασθένηση της θέσης των Ευρωπαίων παραγωγών στις αγορές τρίτων χωρών. Τούτο θα έχει ως αποτέλεσμα την αποχώρηση των παραγωγών από την ΕΕ. Πρέπει να εκτιμήσουμε με ακρίβεια τις συνέπειες. Η απώλεια θέσεων εργασίας, αλλά και φόρων, είναι κάτι που δεν μας συμφέρει. Ακόμη, θα προέκυπταν σοβαρές δυσκολίες για τις μικρές και μεσαίες επιχειρήσεις ως μεσάζοντες.
<P>
Θέλω όμως να αναφερθώ και στην καπνοκαλλιέργεια στην Ένωση. Οι επιδοτήσεις για την καλλιέργεια καπνού αποτελούν διαρθρωτικές ενισχύσεις. Υπάρχει πρόθεση να καταργηθούν χωρίς να προσφέρεται στους αγρότες εναλλακτική λύση. Το 80% των αναγκών σε καπνά ήδη καλύπτεται με εισαγωγές. Αν λοιπόν μιλάμε για κατάργηση των ενισχύσεων, πρέπει να σκεφτόμαστε σε παγκόσμιο επίπεδο, γιατί διαφορετικά θα ζημιωθούν μόνο οι Ευρωπαίοι καπνοκαλλιεργητές. Με τον τρόπο αυτό θα χάνονταν θέσεις εργασίας και θα ερήμωναν πολιτιστικά τοπία, χωρίς όμως να μειωθεί το κάπνισμα. Εδώ πρέπει να επιδιώξουμε παγκόσμιας εμβέλειας ρυθμίσεις.
<P>
Οι καπνιστές δεν είναι ανώριμοι πολίτες και γνωρίζουν τους κινδύνους του καπνίσματος. Επίσης, η μείωση της μέγιστης περιεκτικότητας σε πίσσα δεν θα κάνει τα τσιγάρα υγιεινά. Οι προειδοποιήσεις που μοιάζουν με αγγελτήρια θανάτου πάνω στο πακέτο αντί για αντικειμενική πληροφόρηση, την οποία υποστηρίζω απερίφραστα, στοχεύουν στον εντυπωσιασμό σε συγκινησιακό επίπεδο. Αυτό δεν θα το ανεχθούν οι καταναλωτές, διότι αγγίζει τα όρια διακριτικής ρύθμισης που επιβάλλεται με αυταρχισμό.
<P>
Η υγεία των πολιτών είναι κύριο μέλημα όλων μας. Για τον λόγο αυτό χρειαζόμαστε σαφείς και λογικές εντολές και νόμους ανάλογους των στόχων που θέτουν οι υγειονομικές αρχές, ενώ ταυτόχρονα θα δημιουργήσουν σταθερούς όρους πλαίσιο. Η ανάμνηση της ταινίας επιστημονικής φαντασίας "Έτος 2036" που προβλήθηκε την Κυριακή το βράδυ - όπου απαγορεύονται τα τσιγάρα, αλλά μαζί με αυτά και το κρέας, η σοκολάτα, τα γλυκά και οπωσδήποτε το κρασί - με κάνει να αναρωτιέμαι μήπως αυτό είναι η αρχή.

<SPEAKER ID=99 NAME="Doyle">
Κύριε Πρόεδρε, η Ευρωπαϊκή Ένωση επιδοτεί κάθε χρόνο με 1 δισεκατομμύριο ευρώ την καπνοκαλλιέργεια - ένα ολόκληρο δισεκατομμύριο ευρώ. Αυτό σκοτώνει πάνω από 500.000 πολίτες της ΕΕ - μισό εκατομμύριο δηλαδή των πολιτών μας. Θα στοίχιζε φθηνότερα να πάει να τους πυροβολήσει. Θα εξοικονομούσε έτσι χρήματα από υπηρεσίες ιατροφαρμακευτικής περίθαλψης. Πόσα δισεκατομμύρια ευρώ δαπανώνται γι' αυτές τις υπηρεσίες στην προσπάθεια να σωθούν οι ζωές των ανθρώπων που οδηγούνται στον θάνατο λόγω του τσιγάρου;
<P>
Όπως θα έχετε καταλάβει, είμαι φανατικός αντικαπνιστής. Με απασχολεί πραγματικά και ανησυχώ πάρα πολύ για την αύξηση του αριθμού των ανθρώπων, και ειδικά των νεαρών κοριτσιών, που αρχίζουν το κάπνισμα. Ας μην ασχοληθούμε με άτομα της ηλικίας μου και μεγαλύτερα που καπνίζουν σε όλη σχεδόν τη ζωή τους, αλλά οι νέοι δεν κατανοούν το μήνυμα. Σίγουρα ο πολιτικός, ο ιατρικός και ο επιστημονικός κόσμος καθώς και ο κόσμος του μάρκετινγκ μπορεί να περάσει σωστά το μήνυμα ούτως ώστε οι νέοι μας να μην αρχίζουν το κάπνισμα. Αυτή είναι η έκκλησή μου. Δεν μπορούμε άραγε να τους περάσουμε αυτό το μήνυμα;
<P>
Θα πρέπει να προστατεύσουμε τους καπνοκαλλιεργητές. Θα πρέπει να υπάρξουν εναλλακτικές λύσεις, κάτι που μπορεί βεβαίως να επιτευχθεί. Είναι ανήθικο να δαπανούμε τα λεφτά των φορολογούμενων της ΕΕ σε επιδοτήσεις ενός προϊόντος που σκοτώνει μισό εκατομμύριο του πληθυσμού μας. Πρέπει να βρούμε εναλλακτικές λύσεις.
<P>
Στην πατρίδα μου, και, όπως υποπτεύομαι, στα υπόλοιπα 14 κράτη μέλη, το ιατρικό σύστημα δημόσιας υγείας καλύπτει τις δαπάνες για προγράμματα κατά του αλκοολισμού, καθώς και για προγράμματα απεξάρτησης από σκληρά ναρκωτικά, αλλά όποιος προσπαθεί να κόψει το κάπνισμα δεν λαμβάνει κανενός είδους βοήθεια από τις κρατικές υπηρεσίες δημόσιας υγείας. Πρέπει να αντιμετωπίσουμε αυτό το πρόβλημα. Στην πατρίδα μου η θεραπεία για την απεξάρτηση από τη νικοτίνη μέσω χορήγησης υποκατάστατων χορηγείται μόνο κατόπιν ιατρικής συνταγής. Είναι εξωφρενικό! Θα έπρεπε να χορηγείται δίπλα από τα σημεία πώλησης όλων των τσιγάρων και προϊόντων καπνού. Μπορεί να προτιμήσει κανείς την εν λόγω θεραπεία από μια υπερβολική δόση τσιγάρων. Ποια η διαφορά;
<P>
Τα συστήματα υπηρεσιών γενικής ιατρικής, δηλαδή στην Ιρλανδία το κρατικό μας σύστημα υγειονομικής περίθαλψης, θα πρέπει να χρηματοδοτούν όσους θέλουν να κόψουν το τσιγάρο και θα πρέπει να χορηγούν δωρεάν συνταγές για θεραπεία απεξάρτησης από τη νικοτίνη μέσω της χορήγησης υποκατάστατων. Εδώ χρειάζεται κρατική χρηματοδότηση.

<SPEAKER ID=100 LANGUAGE="FI" NAME="Matikainen-Kallstrφm">
Αξιότιμε κύριε Πρόεδρε, ευχαριστώ τον συνάδελφο κ. Maaten για την εξαίρετη εργασία του. Είναι ιδιαίτερα θετικός ο συμβιβασμός που επετεύχθη στο πλαίσιο της Επιτροπής Περιβάλλοντος, Δημόσιας Υγείας και Πολιτικής των Καταναλωτών μετά την ολοκλήρωση του διεξοδικού πονήματος από την Επιτροπή Νομικών Θεμάτων και Εσωτερικής Αγοράς και την Επιτροπή Βιομηχανίας, Εξωτερικού Εμπορίου, Έρευνας και Ενέργειας. Θα πρέπει λοιπόν η Ολομέλεια να εγκρίνει την έκθεση με τη μορφή που την παρουσίασε η επιτροπή.
<P>
Είναι γεγονός ότι το τσιγάρο σκοτώνει. Όποιος διατείνεται το αντίθετο είναι είτε παντελώς αδαής είτε εξαρτάται για προσωπικούς λόγους από την καπνοβιομηχανία. Όλοι μας γνωρίζουμε ότι δεν γίνεται να αλλάξουμε τη συνήθεια του καπνίσματος, μια συνήθεια εκατοντάδων ετών, απλώς με νομοθετικές ρυθμίσεις. Η πιο σημαντική υποχρέωσή μας είναι να διασφαλίσουμε ότι οι καταναλωτές θα έχουν αντικειμενική πληροφόρηση για τους κινδύνους του καπνίσματος. Είναι παράλογο να ισχυριζόμαστε ότι οι υπερβολικά μικρές προειδοποιήσεις που αναγράφονται σήμερα στα πακέτα των τσιγάρων επαρκούν για να δηλώσουν στους καταναλωτές τι είδους προϊόντα χρησιμοποιούν στην πραγματικότητα. Οι εταιρείες τσιγάρων προβάλλουν πονηρά στα πακέτα τους μια θελκτική εικόνα η οποία στοχεύει ακριβώς σε διαφορετικές ομάδες καταναλωτών - κυρίως στους νέους. Πρέπει να εναντιωθούμε στις καπνοβιομηχανίες χρησιμοποιώντας τα ίδια τους τα όπλα. Η μισή περίπου επιφάνεια του πακέτου θα πρέπει να αφιερώνεται στην αναγραφή πληροφοριών που αφορούν την υγεία, ούτως ώστε να περιορίσουμε την κυριαρχία των καπνοβιομηχανιών.
<P>
Για πολλούς το κάπνισμα δεν συνιστά ούτε επιλογή ούτε απόλαυση. Το τσιγάρο, όπως ακριβώς και οι λοιπές ναρκωτικές ουσίες, προκαλεί εξάρτηση λόγω της νικοτίνης που περιέχει. Είναι άκρως σημαντικό παράλληλα με τη νικοτίνη να εναρμονιστούν στο χαμηλότερο δυνατό επίπεδο οι επιτρεπόμενες ανώτατες τιμές των δηλητηρίων, όπως επίσης της πίσσας και του μονοξειδίου του άνθρακα που περιέχονται στο τσιγάρο. Τούτο είναι επίσης σημαντικό για την προστασία από τις βλαβερές συνέπειες του παθητικού καπνίσματος. Στο εξής θα πρέπει να ληφθούν περισσότερο υπόψη, ακόμη και από τη νομοθεσία της ΕΕ, τα δικαιώματα των τρίτων, οι οποίοι υποφέρουν από τον καπνό του τσιγάρου.

<SPEAKER ID=101 LANGUAGE="DE" NAME="Liese">
Κύριε Πρόεδρε, κύριε Επίτροπε, αγαπητοί συνάδελφοι, μπορεί να φαίνεται ότι αποτελεί μειονέκτημα να μιλάει κανείς ανάμεσα στους τελευταίους σε μια τέτοια συζήτηση. Εγώ όμως το βλέπω και σαν πλεονέκτημα, διότι, πρώτον, μπορώ να αναφερθώ σε ορισμένες από τις παρατηρήσεις των προηγουμένων ομιλητών και, δεύτερον, ο Επίτροπος δεν μπορεί να αγνοήσει τις ερωτήσεις που θα του θέσω, γιατί δεν μπορεί να τις ξεχάσει μέσα σε τόσο λίγο χρόνο. Δεν μπορεί κανείς να αναφερθεί στα πάντα σε μια μακροσκελή συζήτηση, ωστόσο θέλω να κάνω μερικές συγκεκριμένες ερωτήσεις στον Επίτροπο και θέλω να λάβω εξίσου συγκεκριμένες απαντήσεις.
<P>
Θεωρώ ότι η Επιτροπή υπέβαλε μια πρόταση που περιέχει πολλές καλές ιδέες. Το έγγραφο προσφέρει πολλές καλές προσεγγίσεις, όμως ασφαλώς επιδέχεται βελτιώσεων. Ένα σημείο όπου επέφερε βελτίωση η Επιτροπή Περιβάλλοντος είναι η υποχρεωτική προειδοποίηση σε σχέση με το παθητικό κάπνισμα. Είναι πραγματικά σημαντικό να τονιστεί πολύ περισσότερο αυτό στους καταναλωτές, και μάλιστα υποχρεωτικά, ότι όταν καπνίζουν δεν βλάπτουν μόνον τον εαυτό τους, αλλά και τους συνανθρώπους τους. Έχει αποδειχθεί επιστημονικά ότι ο κίνδυνος του αιφνίδιου βρεφικού θανάτου είναι πέντε φορές υψηλότερος όταν οι γονείς τους καπνίζουν 20 τσιγάρα την ημέρα, και μάλιστα όχι μόνο κατά την εγκυμοσύνη, αλλά και κατά το πρώτο έτος της ζωής του παιδιού. Η Υπηρεσία Περιβάλλοντος των ΗΠΑ υπολόγισε ότι το παθητικό κάπνισμα είναι αιτία θανάτου 5000 ατόμων από καρκίνο κάθε χρόνο. Πρόκειται δηλαδή για πολύ περισσότερους θανάτους από εκείνους που οφείλονται σε δηλητήρια στο περιβάλλον και για τους οποίους συζητούμε πολύ συχνά στο Κοινοβούλιο.
<P>
Το δεύτερο σημείο που θεωρώ ότι πρέπει να βελτιωθεί είναι η επονομαζόμενη "hotline" , η ανοιχτή γραμμή διαρκούς τηλεφωνικής ενημέρωσης. Δεν είναι βέβαια δυνατόν να υπάρχουν πάνω στο πακέτο όλες οι πληροφορίες, αλλά θα πρέπει να δοθεί στους καταναλωτές η δυνατότητα να λαμβάνουν περισσότερες πληροφορίες από μια υπηρεσία ανεξάρτητη από τη βιομηχανία. Με ενδιαφέρει πολύ ποια είναι εδώ η γνώμη της Επιτροπής. Πρώτον, συμφωνεί με το περιεχόμενο αυτής της πρότασης; Δεύτερον, πώς θα έπρεπε ενδεχομένως να διατυπωθεί νομικά η πρόταση αυτή ώστε να μπορεί να γίνει αποδεκτή;
<P>
Το τρίτο σημείο είναι ασφαλώς το πλέον επίμαχο. Εδώ η Επιτροπή Περιβάλλοντος επέφερε κατά τη γνώμη μου πολύ μεγάλες τροποποιήσεις. Πρόκειται για το σημείο που αφορά τις επιδοτήσεις για τα καπνά. Γνωρίζω ότι πρόκειται για ένα δύσκολο ζήτημα. Παρ' όλα αυτά, υπέβαλα με τη συγκεκριμένη μορφή την τροπολογία που ψηφίστηκε στην επιτροπή. Κάνοντάς το, ασφαλώς προβληματίστηκα για το τι θα γίνει με τους καπνοκαλλιεργητές που σήμερα ζουν από αυτό. Η κυρία Klaί είπε δικαίως ότι πρόκειται για διαρθρωτικές ενισχύσεις. Όμως, δεν είναι υποχρεωτικό οι διαρθρωτικές ενισχύσεις να προσανατολίζονται στα καπνά.
<P>
Κύριε Επίτροπε Flynn - σας προσφώνησα Επίτροπο Flynn επειδή ο προηγούμενος Επίτροπος είχε μεγάλο πρόβλημα ειδικά με το θέμα αυτό! Κύριε Επίτροπε Byrne, είσαστε ο διάδοχος του Επιτρόπου Flynn και σας εύχομαι να έχετε μεγαλύτερη επιτυχία. Ίσως θα μπορούσατε να μεταφέρετε το ακόλουθο επιχείρημα αυτό στη συζήτησή σας με τον κ. Fischler: αν η στρατηγική μας για να αποτρέψουμε το κάπνισμα φανεί αποτελεσματική, τότε θα είναι ακόμη πιο δύσκολο για τους καπνοκαλλιεργητές να ζήσουν από τον καπνό. Γι' αυτό χρειάζονται εναλλακτικές λύσεις, όχι περικοπή των επιδοτήσεων παρά μεταφορά τους για τους ίδιους ανθρώπους.

<SPEAKER ID=102 NAME="Τρακατέλλης">
Κύριε Πρόεδρε, καταρχάς θα ήθελα να πω ότι συμφωνούμε με πάρα πολλές από τις προτάσεις και τις τροπολογίες διότι όντως όλοι γνωρίζουμε ότι το κάπνισμα είναι μια μάστιγα, είναι μια απειλή, έχουμε χιλιάδες θανάτους, και επομένως δεν πρέπει παρά να προχωρήσουμε και να πάρουμε μέτρα για να βοηθήσουμε στην αντικαπνιστική εκστρατεία. Αυτό όμως δεν σημαίνει ότι θα πρέπει, με την δυνατότητα που μας δίνεται με αυτό το νομοθέτημα να θελήσουμε να κάνουμε και παρεμβάσεις τις οποίες θεωρώ πολύ ατυχείς.
<P>
Και συγκεκριμένα, δεν θα συμφωνήσω καταρχάς με την προσπάθεια ορισμένων συναδέλφων να σταματήσουν με την ευκαιρία αυτού του νομοθετήματος την επιδότηση της καπνοκαλλιέργειας. Αυτό γιατί, όπως ξέρετε, πρώτον, η Ευρωπαϊκή Ένωση είναι ελλειμματική και εισάγει καπνό από το εξωτερικό και, κατά συνέπεια, το μόνο που θα γίνει είναι να τιμωρηθούν οι φτωχοί έλληνες αγρότες και να ευεργητηθούν κάποιοι άλλοι, οι οποίοι θα παράγουν τον καπνό τον οποίο θα εισάγουμε. Δεν πρόκειται να λύσουμε το πρόβλημα του καπνίσματος με αυτόν τον τρόπο. Αντιθέτως, πρέπει να στραφούμε σε μια αντικαπνιστική εκστρατεία. Κατά συνέπεια, δεν θα συμφωνούσα με αυτή την πρόταση. Αντιθέτως θα ήθελα να δώ ένα λογικό πρόγραμμα με το οποίο θα βοηθηθούν πραγματικά αυτοί οι καπνοκαλλιεργητές ώστε, σιγά-σιγά, να αναδιαρθρώσουν τις καλλιέργειές τους, αλλά δεν μπορούμε να το κάνουμε αυτό εν μια νυκτί. Δεν μπορούμε να δημιουργούμε ανεργία και υποαπασχόληση σε φτωχές περιοχές της Ευρωπαϊκής Ένωσης.
<P>
Και το δεύτερο σημείο με το οποίο επίσης δεν θα συμφωνήσω: δεν είναι σωστό και δεν δείχνει συνέχεια και συνέπεια η Ευρωπαϊκή Ένωση όταν με αυτήν την οδηγία αναιρούμε προηγούμενες οδηγίες-χρονοδιαγράμματα που είχαν δοθεί στην ελληνική καπνοβιομηχανία, η οποία έκανε το πρόγραμμά της βάσει αυτών. Τώρα θέλουμε να τις αναιρέσουμε. Δεν είναι σωστό, πρέπει να δείχνουμε συνέχεια και συνέπεια.

<SPEAKER ID=103 NAME="Byrne">
Διαπιστώνω με μεγάλη χαρά πως το Κοινοβούλιο συνεχίζει να παρέχει μεγάλη υποστήριξη για τη νομοθετική αυτή πρωτοβουλία, που βασίζεται σε τρεις οδηγίες οι οποίες υφίστανται από τα τέλη της δεκαετίας του ' 80. Στην έκθεση Valverde Lopez, την οποία ενέκρινε το Κοινοβούλιο το 1997, ζητείτο από την Επιτροπή να υποβάλει κατεπειγόντως την πρόταση αυτή - αίτημα που διατυπώθηκε και πάλι από το Συμβούλιο Υγείας.
<P>
Η πρόταση εδραιώνει τους υφιστάμενους κανόνες της εσωτερικής αγοράς σχετικά με τις ρυθμίσεις για τα προϊόντα καπνού, περιλαμβανομένης της περιεκτικότητας των τσιγάρων σε πίσσα και της χρήσης προειδοποιήσεων για την υγεία. Προτείνει να μειωθούν τα επίπεδα πίσσας στα τσιγάρα, καθώς η πίσσα συνιστά το βασικό καρκινογόνο συστατικό τους. Προτείνει επίσης να αυξηθεί σημαντικά το μέγεθος των προειδοποιήσεων για την υγεία και να εκσυγχρονιστούν βάσει επιστημονικών στοιχείων. Εισάγει εναρμονισμένους κανόνες για τη νικοτίνη, την εθιστική ουσία των τσιγάρων, και για το μονοξείδιο του άνθρακα, τον παράγοντα που συνδέεται με καρδιαγγειακές παθήσεις.
<P>
Περιορίζει επίσης τη χρήση παραπλανητικών περιγραφών που μπορεί να δημιουργήσουν στους καταναλωτές την εντύπωση πως τα "ελαφρά" τσιγάρα είναι ασφαλέστερα, ενώ φαίνεται να συμβαίνει το αντίθετο.
<P>
Γνωρίζω πως κάποιοι στο Κοινοβούλιο θα προτιμούσαν να καταργηθούν άμεσα τέτοιου είδους περιγραφές. Ωστόσο, θεωρώ πως αυτό δεν ενδείκνυται. Αντ' αυτού, η χρήση αυτών των όρων θα πρέπει μελλοντικά να προϋποθέτει άδεια των κρατών μελών, και η Επιτροπή θα μπορεί να ενεργεί για την αντιμετώπιση τυχόν στρεβλώσεων της εσωτερικής αγοράς.
<P>
Η πρόταση επιβάλλει την υποχρεωτική δήλωση των πρόσθετων ουσιών στα προϊόντα καπνού, οι οποίες διευκολύνουν το κάπνισμα των εν λόγω προϊόντων και ενδεχομένως ενισχύουν την πρόσληψη της νικοτίνης αυξάνοντας κατά συνέπεια τον εθισμό.
<P>
Για την παρούσα πρόταση, όπως και για τις υφιστάμενες οδηγίες του 1989, του 1990 και του 1992, η Επιτροπή αποφάσισε πως η σωστή νομική βάση για την ανάληψη δράσης είναι το άρθρο 95 της Συνθήκης. Τούτο είναι σαφώς ορθό επειδή οι διαφορές των εθνικών κανόνων μεταξύ των κρατών μελών για ένα τόσο εμπορικό προϊόν όπως ο καπνός ενδεχομένως να οδηγήσουν σε πολύ σοβαρά προβλήματα στην εσωτερική αγορά, με πιθανό κίνδυνο για την προστασία της δημόσιας υγείας.
<P>
Ακόμα κι αν οι εθνικοί κανόνες εφαρμόζονταν πλήρως, αυτό θα οδηγούσε σε άνιση μεταχείριση των οικονομικών παραγόντων λόγω της μεγάλης διαφοροποίησης του περιεχομένου των υφιστάμενων εθνικών νομοθεσιών. Εγκρίνοντας κανόνες σε κοινοτικό επίπεδο, όπως συμβαίνει από τα τέλη της δεκαετίας του ' 80, διασφαλίζουμε τον καθορισμό ορισμένων βασικών προτύπων και την τήρησή τους από όλους τους Ευρωπαίους πολίτες.
<P>
Θα ήθελα τώρα να αναφερθώ στην έκθεση που παρουσιάστηκε εκ μέρους της Επιτροπής Περιβάλλοντος, Δημόσιας Υγείας και Πολιτικής των Καταναλωτών. Οι τροπολογίες που προτείνονται στην έκθεση αυτή είναι πολύ καλές. Θα ήθελα να συγχαρώ τον εισηγητή, τον κ. Maaten, για τη συμβολή του στην κατάρτιση αυτών των τροπολογιών με τόσο θετικό και εποικοδομητικό τρόπο. Θα ήθελα τώρα να παρουσιάσω τη θέση της Επιτροπής επί των προτεινόμενων τροπολογιών.
<P>
Στην έκθεση αυτή προτάθηκαν συνολικά 48 τροπολογίες. Βρίσκομαι στην ευχάριστη θέση να σας ενημερώσω πως από αυτές η Επιτροπή μπορεί να αποδεχθεί 38, είτε πλήρως είτε εν μέρει. Δεν μπορεί όμως να αποδεχθεί τις τροπολογίες αριθ. 9, 17, 20, 21, 34, 36, 37, 40, 42 και 46.
<P>
Στις τροπολογίες που γίνονται δεκτές περιλαμβάνεται η πρόταση για αύξηση του μεγέθους των προειδοποιητικών ετικετών στα πακέτα. Ωστόσο, χρειάζεται να είμαστε πολύ προσεκτικοί ώστε να μην περάσουμε από την πληροφόρηση των καταναλωτών στην παρενόχλησή τους, κάτι που θα ήταν αντιπαραγωγικό.
<P>
Η απαγόρευση ορισμένων πρόσθετων ουσιών είναι πρόωρη έως ότου διατεθούν περαιτέρω πληροφορίες για τη χρήση και τις επιπτώσεις τους. Η βιομηχανία δεν έχει παράσχει στην πραγματικότητα τις σχετικές πληροφορίες στα κράτη μέλη, και πιστεύω πως το πρώτο απαραίτητο βήμα είναι η θέσπιση ενός νόμου που θα δίνει τη δυνατότητα στα κράτη μέλη να ζητούν από την καπνοβιομηχανία και τις μεμονωμένες εταιρείες να παράσχουν αυτές τις πληροφορίες. Έτσι θα οδηγηθούμε στην ικανοποίηση του αιτήματος που διατυπώθηκε σήμερα το πρωί σχετικά με τη δημιουργία ενός θετικού καταλόγου, αλλά πρέπει πρώτα να λάβουμε τις ακριβείς πληροφορίες που θα μας επιτρέψουν να το πράξουμε.
<P>
Γι' αυτό θα είναι απαραίτητη η συνεργασία της καπνοβιομηχανίας. Χρειάζεται να συμπεριλάβουμε στη διαδικασία θέσπισης ρυθμίσεων και αναθεώρησης την εμπειρία και τις γνώσεις τους στον τομέα προϊόντων καπνού.
<P>
Είναι επίσης απρόσφορο να ασχοληθούμε με την κοινή γεωργική πολιτική σε ένα κείμενο εσωτερικής αγοράς και το ίδιο ισχύει για την αναγραφή προειδοποιήσεων σε μηχανήματα πώλησης που δεν καλύπτονται από την παρούσα πρόταση. Εν γένει επομένως, οι περισσότερες από τις τροπολογίες που έγιναν δεκτές από την Επιτροπή θα βελτιώσουν σημαντικά το παρόν κείμενο, ενώ μερικές από αυτές που απερρίφθησαν μπορούν επίσης να ληφθούν υπόψη εκτός αυτού του κειμένου, αλλά στο πλαίσιο άλλων πρωτοβουλιών.
<P>
Θα ήθελα τώρα να ασχοληθώ με τις υπόλοιπες 71 τροπολογίες που υπεβλήθησαν την περασμένη Πέμπτη. Από αυτές η Επιτροπή μπορεί να αποδεχθεί ακόμα 34 - είτε στο σύνολό τους είτε εν μέρει. Ωστόσο, κατά την άποψη της Επιτροπής οι τροπολογίες αριθ. 49 και 50, 52, 54, 56, 59 έως 61, 64, 65, 68 έως 73, 77, 79, 80, 82 έως 85, 89, 93, 94, 96, 99, 101, 104 έως 106, 110 έως 112, 114 και 117 δεν είναι σύμφωνες με το αντικείμενο, τον σκοπό και τη νομική βάση της πρότασης και δεν θα πρέπει να γίνουν αποδεκτές.
<P>
Θα ήθελα να επισημάνω ειδικότερα πως η παρούσα πρόταση αποτελεί αναδιατύπωση τριών υφιστάμενων οδηγιών για την εσωτερική αγορά. Τροπολογίες που υπονομεύουν αυτή τη νομική βάση, η οποία θεωρείται έγκυρη για πάνω από 10 έτη, θα κριθούν μη εποικοδομητικές και θα παραβλέψουν τη γνωμοδότηση των νομικών υπηρεσιών και των τριών νομοθετικών θεσμικών οργάνων της Ευρωπαϊκής Ένωσης, και συγκεκριμένα της Επιτροπής, του Συμβουλίου και βεβαίως του ίδιου του Ευρωπαϊκού Κοινοβουλίου.
<P>
Ομοίως, τροπολογίες που θα επιδιώκουν την πλήρη εξαίρεση των εξαγωγών από το αντικείμενο της οδηγίας θεωρούνται μη αποδεκτές, εφόσον χρειάζεται να καλύψουμε όλα τα προϊόντα που παράγονται στην Ένωση προκειμένου να διασφαλίσουμε την τήρηση των κανόνων όσον αφορά τα τελικά προϊόντα που καταναλώνονται. Ωστόσο, δικαιολογείται η ύπαρξη μεταβατικής περιόδου για τις εξαγωγές, η οποία θα επιτρέψει στις επιχειρήσεις να αλλάξουν δεόντως τους τρόπους παρουσίασης των προϊόντων τους και να τροποποιήσουν τις στρατηγικές μάρκετινγκ που ακολουθούν.
<P>
Αυτή η παράταση πρέπει επίσης να θεωρηθεί σε συνδυασμό με τις επικείμενες διαπραγματεύσεις στους κόλπους του ΠΟΥ για μια σύμβαση-πλαίσιο όσον αφορά τον έλεγχο του καπνού. Στόχος της εν λόγω σύμβασης είναι η διαμόρφωση παγκόσμιων προτύπων για τα προϊόντα καπνού. Εάν επιτύχουμε ως προς αυτό δεν θα χρειάζεται πλέον να διαχωρίζουμε τα προϊόντα καπνού που προορίζονται για εγχώρια κατανάλωση από αυτά που προορίζονται για εξαγωγή.
<P>
Όσον αφορά το θέμα των πρόσθετων ουσιών, η Επιτροπή θα υποβάλει έκθεση, βάσει του άρθρου 10 της πρότασης, σχετικά με τη χρήση πρόσθετων ουσιών στα προϊόντα καπνού, ζήτημα που απασχολεί πολύ τους καταναλωτές. Δυστυχώς, δεν είναι δυνατόν να εισαχθεί άμεση εναρμόνιση για τις πρόσθετες ουσίες, όπως θα ήθελαν ορισμένοι στο Κοινοβούλιο.
<P>
Προκειμένου να εξασφαλιστεί η κατάρτιση μιας πλήρους και λεπτομερούς έκθεσης, στην πρόταση εξετάζεται το ενδεχόμενο δήλωσης αυτών των πρόσθετων ουσιών από τους παραγωγούς και τους εισαγωγείς. Πρόκειται για ένα απαραίτητο πρώτο βήμα πριν προχωρήσουμε περισσότερο. Θα ήταν πρόωρο να εισαγάγουμε σε αυτή τη φάση απαγορεύσεις συγκεκριμένων ουσιών. Θέλω να ελπίζω πως μπορεί να οικοδομηθεί ένας εποικοδομητικός διάλογος με τους εμπειρογνώμονες της βιομηχανίας προκειμένου η κοινοτική νομοθεσία να διαμορφωθεί με πλήρη επίγνωση των τεχνικών στοιχείων.
<P>
Η Επιτροπή αναγνωρίζει την πολυπλοκότητα των ζητημάτων που καλύπτονται από την παρούσα πρόταση οδηγίας, και ειδικά την ανάγκη να εξασφαλιστεί πως κατά την κατάρτιση των εκθέσεων που προβλέπονται στο άρθρο 10 και στις συνοδευτικές προτάσεις θα λαμβάνονται πλήρως υπόψη τα επιστημονικά, τεχνικά και λοιπά στοιχεία. Για την παροχή συμβουλών σε μακροπρόθεσμη βάση η Επιτροπή προτίθεται να συστήσει μια διεπιστημονική ομάδα εργασίας για τον έλεγχο του καπνού, η οποία θα συνέλθει για πρώτη φορά πριν από το τέλος του τρέχοντος έτους.
<P>
Τέλος, η Επιτροπή θεωρεί πως τα πούρα και ο καπνός πίπας θα πρέπει να τυγχάνουν της ίδιας μεταχείρισης με τα υπόλοιπα προϊόντα καπνού. Οι καταναλωτές όλων των προϊόντων καπνού, ανεξαρτήτως ηλικίας και κοινωνικής τάξης, πρέπει να λαμβάνουν ορθή ενημέρωση.
<P>
Θα ήθελα να ευχαριστήσω τους βουλευτές για τη θετική συμβολή τους και τον εισηγητή, τον κ. Maaten, για την εξαιρετική εργασία του και να επισημάνω πως αυτό είναι ένα ακόμα παράδειγμα των θετικών αποτελεσμάτων της στενής συνεργασίας των δύο θεσμικών μας οργάνων.

<SPEAKER ID=104 NAME="Πρόεδρος">
Ευχαριστώ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο το μεσημέρι.

<CHAPTER ID=11>
Ακούσια ή εκούσια θαλάσσια ρύπανση
<SPEAKER ID=105 NAME="Πρόεδρος">
Η ημερήσια διάταξη προβλέπει τη σύσταση για τη δεύτερη ανάγνωση (Α5-0148/2000) της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την κοινή θέση του Συμβουλίου εν όψει της έγκρισης απόφασης του Ευρωπαϊκού Κοινοβουλίου και του Συμβουλίου που αφορά τη θέσπιση κοινοτικού πλαισίου συνεργασίας στον τομέα της ακούσιας ή εκούσιας θαλάσσιας ρύπανσης (12612/1/1999/αναθ.1 - C5­0101/2000 - 1998/0350(COD)) (εισηγήτρια: η κ. McKenna).

<SPEAKER ID=106 NAME="McKenna">
Κύριε Πρόεδρε, η θαλάσσια ρύπανση, ακούσια ή εκούσια, αποτελεί μία από τις σοβαρότερες απειλές του θαλάσσιου περιβάλλοντος της Δυτικής Ευρώπης. Η περιοχή αυτή συγκαταλέγεται μεταξύ των πιο εκβιομηχανισμένων περιοχών του κόσμου και είναι σύνηθες φαινόμενο η απόρριψη στη θάλασσα χημικών και ραδιενεργών υλικών καθώς και υδρογονανθράκων και η μεταφορά τους από φορτηγά πλοία.
<P>
Η περιοχή συγκεντρώνει επίσης ένα από τα μεγαλύτερα ποσοστά θαλάσσιων μεταφορών και περιλαμβάνει αρκετές από τις θαλάσσιες οδούς με τη μεγαλύτερη δραστηριότητα παγκοσμίως. Υπάρχουν αρκετά τραγικά παραδείγματα ακούσιας ρύπανσης που προήλθε από πετρελαιοφόρα και από άλλα πλοία που μετέφεραν άλλα είδη επικίνδυνων φορτίων. Το πρόσφατο παράδειγμα του Erika δείχνει τι μπορεί να συμβεί από περιβαλλοντική, ανθρώπινη και οικονομική άποψη. Είναι καταστροφή.
<P>
Μάλλον χάρη σε καλή τύχη παρά σε καλό προγραμματισμό έχει αποφευχθεί μέχρι σήμερα κάποιο σοβαρό ατύχημα λόγω μεγάλης διαρροής από πλοίο που μεταφέρει ραδιενεργά υλικά. Ωστόσο, πρέπει να επισημανθεί πως έχουν σημειωθεί ορισμένα περιστατικά. Το 1973 μια πηγή κοβαλτίου 60 χάθηκε στη Βόρειο Θάλασσα και έκτοτε δεν ξαναβρέθηκε. Το 1984 το Mont Louis βυθίστηκε στη Μάγχη με 375 τόνους εξαφθοριούχου ουρανίου. Επίσης, όσον αφορά τις εκλύσεις στη θάλασσα, το 1983 διέρρευσαν στη θάλασσα από το Sellafield απόβλητα υψηλής ακτινοβολίας. Το 1985 σημειώθηκε διαρροή στη θάλασσα στο Hinkley Point. Το 1986 εκλύθηκαν στη θάλασσα, στο Wylfa, 135 κυβικά μέτρα ραδιενεργού ύδατος. Η άρνηση της Επιτροπής να αποδεχθεί και να συμπεριλάβει ρητώς τα ραδιενεργά υλικά είναι απαράδεκτη και θα πρέπει να αναθεωρήσει τη θέση της επ' αυτού.
<P>
Ανέκαθεν η θάλασσα χρησιμοποιείται σαν έσχατη περιοχή πόντισης μεγάλου μέρους των βιομηχανικών μας αποβλήτων. Παρά το γεγονός πως οι απορρίψεις βιομηχανικών και ραδιενεργών αποβλήτων συνεχίζονται από διάφορες πηγές, η πρακτική της άμεσης απόρριψης χωρίς να σκεφτόμαστε σχεδόν καθόλου το μέλλον θεωρείται πλέον κατά κοινή ομολογία απαράδεκτη. Ωστόσο, η κληρονομιά των ετών κατά την διάρκεια των οποίων τα υλικά απλά ποντίζονταν παραμένει και μερικές φορές επιστρέφει και μας κατατρέχει, με σοβαρές συνέπειες. Πρόκειται για ένα μάθημα που μας δείχνει πως δεν μπορούμε απλά να πετάμε πράγματα: αυτό είναι αδύνατον, καθώς παραμένουν με κάποια μορφή εκεί που τα πετάμε.
<P>
Στην παρούσα έκθεση αναγνωρίζεται η ανάγκη να υπάρξει συνεργασία όσον αφορά την ακούσια θαλάσσια ρύπανση. Επιπλέον, χρειάζεται να διευρυνθεί ο ορισμός της ακούσιας θαλάσσιας ρύπανσης ώστε να συμπεριληφθούν και οι επιχειρησιακές και οι ιστορικές ραδιενεργές και άλλες επιβλαβείς ουσίες.
<P>
Αν και σωστά δίδεται μεγάλη προσοχή στις επιπτώσεις των θαλάσσιων ατυχημάτων από την άποψη της χρόνιας ρύπανσης, είναι πολύ ανησυχητικές οι επιχειρησιακές διαρροές και εκχύσεις υδρογονανθράκων, ραδιενεργών υλικών και άλλων επιβλαβών ουσιών επειδή περνούν σε μεγάλο βαθμό απαρατήρητες. Από περιβαλλοντική άποψη δεν έχει σημασία εάν η έκχυση είναι ακούσια ή εκούσια.
<P>
Επιπλέον, μολονότι η πρακτική της άμεσης πόντισης βιομηχανικών υλικών, περιλαμβανομένης της πόντισης πλεοναζόντων πολεμοφοδίων στρατιωτικής φύσεως, έχει εγκαταλειφθεί σε μεγάλο βαθμό από τα κράτη μέλη, οι περιοχές πόντισης τέτοιου είδους υλικών εξακολουθούν να απειλούν σοβαρά την αλιεία, και σε ορισμένες περιπτώσεις την ανθρώπινη ασφάλεια. Συχνά κινδυνεύει η ζωή των αλιέων, όπως και η υγεία και η ευημερία όσων είτε επισκέπτονται τις ακτές είτε ζουν κοντά στη θάλασσα.
<P>
Επίσης, καθώς η θάλασσα αποτελεί την τελευταία καταβόθρα για τα βιομηχανικά υλικά που προέρχονται από τις ακτές και τα ποτάμια, αυτές οι πηγές θα πρέπει να συμπεριληφθούν στον ορισμό. Ο διασυνοριακός χαρακτήρας του θαλάσσιου περιβάλλοντος, λόγω του οποίου η ρύπανση σε μια περιοχή μπορεί να επηρεάσει μια ευρύτερη ζώνη, οδηγεί στην ανάγκη θέσπισης κοινοτικού πλαισίου συνεργασίας στον τομέα της ακούσιας θαλάσσιας ρύπανσης. Η ανταλλαγή πληροφοριών όσον αφορά τους υδρογονάνθρακες, τις ραδιενεργές και άλλες επιβλαβείς ουσίες που μεταφέρονται ή εκχύνονται στη θάλασσα ή που έχουν ποντιστεί στο πλαίσιο ιστορικών συστημάτων πόντισης αποτελεί ζωτικής σημασίας προϋπόθεση για τη διευκόλυνση της προετοιμασίας και του συντονισμού οποιασδήποτε δράσης, απαραίτητης για τον περιορισμό των επιπτώσεων από τα περιστατικά ρύπανσης στο περιβάλλον και στην ανθρώπινη υγεία. Για να περιοριστούν αποτελεσματικά οι επιπτώσεις απαιτείται ταχεία αντίδραση: όσο περισσότερο παραμένει ανεξέλεγκτο ένα ατύχημα τόσο επιδεινώνονται οι επιπτώσεις. Επομένως, θα είναι πολύ αργά εάν περιμένουμε να ανακύψει σοβαρό πρόβλημα ρύπανσης για να ξεκινήσουμε εκ των υστέρων την προσπάθεια λήψης πληροφοριών.
<P>
Η γνώση σχετικά με το είδος και την έκταση των πιθανών προβλημάτων ρύπανσης αποτελεί επίσης προϋπόθεση για την ορθή προετοιμασία όσον αφορά τις τεχνικές, το προσωπικό και τον εξοπλισμό σε κατάλληλες θέσεις. Είναι επίσης απαραίτητο να υπάρχει σαφήνεια ως προς τους κινδύνους για το κοινό και το περιβάλλον και να μετριαστούν οι δικαιολογημένες ανησυχίες του πληθυσμού, μέσω ορθής αξιολόγησης των κινδύνων. Η εμπιστοσύνη του κοινού προς τις αρχές είναι σημαντική προκειμένου να εξασφαλιστεί επαρκής ανταπόκριση.
<P>
Επιπλέον, το κοινό δικαιούται να γνωρίζει τι είδους προετοιμασίες γίνονται, ποια είδη υλικών αποτελούν απειλή και ποιες επιπτώσεις μπορεί να αναμένει. Γι' αυτόν τον σκοπό η δημοσίευση των πληροφοριών είναι ζωτικής σημασίας, καθώς μέσω αυτής το ευρύ κοινό μπορεί να πληροφορείται, όσον αφορά π.χ. τηλέφωνα έκτακτης ανάγκης και αριθμούς επικοινωνίας. Τέτοιου είδους πληροφορίες είναι εύκολα προσπελάσιμες και μπορούν να ενημερώνονται εύκολα μέσω του Internet, καθώς και μέσω γνωστών διαύλων.
<P>
Τέλος, άπαξ και μολυνθεί ή ρυπανθεί το θαλάσσιο περιβάλλον, είναι αδύνατον να καθαριστεί πλήρως και να διορθωθούν όλες οι ζημιές, όπως αποδεικνύει σαφώς το παράδειγμα του Erika. Ωστόσο, χρειάζεται μια ταχεία, αποτελεσματική, επαρκής και δραστική αντίδραση με διασυνοριακό συντονισμό προκειμένου να περιοριστούν οι επιπτώσεις για το περιβάλλον και τη δημόσια υγεία σε περίπτωση περιστατικών ρύπανσης. Αυτό αποτελεί προϋπόθεση για την απαραίτητη ανταλλαγή πληροφοριών μεταξύ όλων των εμπλεκόμενων μερών.

<SPEAKER ID=107 NAME="Grossetκte">
Κύριε Πρόεδρε, συμφωνώ μαζί σας και θα ήθελα να χαιρετίσω την εργασία της συναδέλφου μας κ. McKenna σχετικά με αυτό το κοινοτικό πλαίσιο συνεργασίας στον τομέα της θαλάσσιας ρύπανσης που θα αποτελέσει χρήσιμο μέσο, όπως μας δείχνει πολύ καλά η τελευταία θαλάσσια καταστροφή που έπληξε τις γαλλικές ακτές.
<P>
Τον περασμένο Ιανουάριο το Κοινοβούλιό μας ενέκρινε ένα ψήφισμα με αφορμή την πετρελαιοκηλίδα που προκάλεσε το ναυάγιο του Erika. Πώς έχουν τα πράγματα σήμερα; Το πετρέλαιο συνεχίζει να διαφεύγει από το κύτος που βρίσκεται σε βάθος περίπου 100 μέτρων και, αντίθετα με τις δηλώσεις που είχαν γίνει έξι μήνες νωρίτερα, αυτό το πετρέλαιο συνεχίζει να μολύνει τις ακτές μας και να δηλητηριάζει το θαλάσσιο περιβάλλον. Οι επιπτώσεις για το περιβάλλον και την πανίδα ήταν δραματικές και συνεχίζουν να υπάρχουν και σήμερα κίνδυνοι. Αναμένονται ακόμη σοβαρές κοινωνικές συνέπειες: οι αλιείς, οι ξενοδόχοι και το σύνολο των επαγγελματιών του τουρισμού θα υποφέρουν από αυτή τη ρύπανση για πολλά χρόνια.
<P>
Το διεθνές ταμείο αποζημίωσης για ζημιές που οφείλονται σε ρύπανση από υδρογονάνθρακες, δηλαδή το FIPOL, δεν φαίνεται και πολύ πρόθυμο να αποζημιώσει τα θύματα και, σε κάθε περίπτωση, τα ποσά που δέχεται να αποδεσμεύσει δεν θα επαρκούσαν. Αυτό αποδεικνύει για άλλη μια φορά ότι η αρχή "ο ρυπαίνων πληρώνει" δεν εφαρμόζεται. Ζητώ να μπορέσει να αναπτυχθεί μια πραγματική συνεργασία προκειμένου να διασφαλιστεί η επανόρθωση των ζημιών βάσει αυτής της αρχής.
<P>
Αυτό το πλαίσιο συνεργασίας θα επιτρέψει λοιπόν τη βελτίωση των σημερινών τοπικών ή εθνικών ικανοτήτων, δημιουργώντας καλύτερες συνθήκες παρέμβασης, όχι μόνο σε περίπτωση ακούσιας ρύπανσης, αλλά και σε περίπτωση εκούσιας ρύπανσης. Θα μπορέσουν έτσι να συμπεριληφθούν οι αυθαίρετες απαερώσεις και κάθε άλλη πηγή ρύπανσης.
<P>
Πρέπει επίσης να δοθεί έμφαση στη σημασία που προσλαμβάνει η έρευνα. Εφέτος τον χειμώνα στις γαλλικές ακτές του Ατλαντικού έγινε αισθητή η οδυνηρή έλλειψη αποτελεσματικών τεχνικών για την αντιμετώπιση της πετρελαιοκηλίδας στη Βρετάνη. Η συνεργασία και οι ανταλλαγές τεχνογνωσίας πρέπει να ενθαρρυνθούν και να στηριχθούν σε αυτόν τον τομέα υψηλής έντασης τεχνολογίας.
<P>
Όσον αφορά την επέκταση αυτής της συνεργασίας στις χώρες της Μεσογείου και στις χώρες της Κεντρικής και Ανατολικής Ευρώπης καθώς και στις χώρες δικαιούχους του προγράμματος TACIS, θα έλεγα στην κ. McKenna ότι δεν συμφωνώ καθόλου μαζί της - και αυτό είναι ίσως ένα από τα λίγα σημεία με τα οποία διαφωνώ. Υπάρχουν διεθνείς συμβάσεις για τη Μεσόγειο και τη Βαλτική που εκπληρώνουν ήδη αυτόν τον σκοπό. Η ιδέα της κ. McKenna μπορεί να φαίνεται μεγαλόψυχη, όμως τα κονδύλια και το προσωπικό που προβλέπονται γι' αυτό το πλαίσιο συνεργασίας, κονδύλια της τάξης των 7 εκατομμυρίων ευρώ για περίοδο 7 ετών, είναι κατά τη γνώμη μου πολύ λίγα. Για τους ίδιους λόγους θεωρώ άσκοπο να προβλεφθεί διαχειριστική επιτροπή.
<P>
Στο ψήφισμα που ενέκρινε τον περασμένο Ιανουάριο για την πετρελαιοκηλίδα, το Κοινοβούλιό μας ζητούσε να τεθεί σε ισχύ αυτό το πλαίσιο συνεργασίας το συντομότερο δυνατόν. Επιτρέψτε μου να επιμείνω σε αυτό σήμερα για να μπορέσουν να εγκριθούν οι 5 συμβιβαστικές τροπολογίες και να μην καθυστερήσουμε την εφαρμογή της κοινοτικής συνεργασίας, που θα αποτελέσει πολύτιμο εργαλείο και που οι Ευρωπαίοι πολίτες περιμένουν με ανυπομονησία ενδιαφερόμενοι για την προστασία του θαλάσσιου περιβάλλοντός μας.

<SPEAKER ID=108 LANGUAGE="DA" NAME="Lund">
Κύριε Πρόεδρε, πρώτα απ' όλα να ευχαριστήσω και εγώ την κυρία McKenna για το έργο που επιτέλεσε ως εισηγήτρια στο συγκεκριμένο θέμα. Οι διαρροές πετρελαίου και άλλων επιβλαβών για το περιβάλλον και τη δημόσια υγεία ουσιών στη θάλασσα προκαλούν τεράστιες καταστροφές. Καταστροφές που εξαπλώνονται σε μεγάλες εκτάσεις. Έχουμε συνέχεια μπροστά μας εικόνες κατεστραμμένων ακτών, πουλιών βουτηγμένων στο λάδι και ψόφιων ψαριών που επιπλέουν και ακούμε επίσης να γίνεται λόγος για πολικές αρκούδες που έχουν γίνει ερμαφρόδιτες εξαιτίας των χημικών ουσιών που προκαλούν ενδοκρινικές διαταραχές, οι οποίες και αυτές μεταφέρονται μέσω της θάλασσας. Ενίοτε η ρύπανση οφείλεται σε ατυχήματα, ενίοτε σε ανεύθυνη συμπεριφορά και άλλες φορές σε συνειδητές πράξεις διάφορων ανθρώπων και εταιρειών. Μολαταύτα, ανεξάρτητα από τα αίτια της ρύπανσης, οι συνέπειες είναι εξίσου καταστροφικές για το περιβάλλον και την πανίδα, ενώ τις περισσότερες φορές υπερβαίνουν τα όρια. Για τον λόγο αυτό πιστεύω ότι είναι σημαντικό με την παρούσα πρόταση να δημιουργήσουμε τη βάση για στενή συνεργασία μεταξύ των κρατών μελών με ένα καλό σύστημα πληροφόρησης και προειδοποίησης και με εξασφάλιση αμοιβαίας βοήθειας, όταν υπάρχει τέτοια ανάγκη, ούτως ώστε να υπάρχει πρόληψη και αποτελεσματική αντιμετώπιση των βλαβερών διαρροών. Στηρίζω την έκθεση με τις τροπολογίες που υποβλήθηκαν. Θα επισημάνω μερικές μόνο τροπολογίες. Οι ραδιενεργές ουσίες συμπεριλήφθησαν, πράγμα που θεωρώ θετικό, όπως επίσης θεωρώ θετικό το γεγονός ότι συμπεριλήφθηκε η ρύπανση που οφείλεται στην πόντιση πολεμοφοδίων. Θεωρώ επίσης, όπως και η κυρία Grτssetete, σημαντικό να τονιστεί σθεναρά η αρχή σύμφωνα με την οποία ο o ρυπαίvωv πληρώvει, επ' αυτού μάλιστα στηρίζω τόσο την εισηγήτρια όσο και την τροπολογία της κυρίας Grτssetete. Τέλος, πιστεύω πως είναι θετικό ότι θα συμμετάσχουν και τα γειτονικά παράκτια κράτη, τόσο της Βαλτικής όσο και της Μεσογείου. Ελπίζω ότι με τις συμβιβαστικές τροπολογίες που υποβλήθηκαν στον τελευταίο γύρο θα πετύχουμε ένα αποτέλεσμα, το οποίο θα μπορέσουμε να θέσουμε σε ισχύ πάρα πολύ σύντομα και χωρίς διαδικασία συνδιαλλαγής.

<SPEAKER ID=109 LANGUAGE="NL" NAME="De Roo">
Κύριε Πρόεδρε, συνάδελφοι, κυρίες και κύριοι, το ατύχημα του σκάφους Erika στις γαλλικές ακτές αποτελεί ένα από τα πολυάριθμα ατυχήματα πλοίων στη θάλασσα. Επίσης, πραγματοποιούνται απορρίψεις φορτίου στη θάλασσα. Και στις δύο περιπτώσεις ρυπαίνεται το θαλάσσιο περιβάλλον
<P>
Αυτή η οδηγία αποτελεί μόνο μια μικρή συμβολή για τη διασυνοριακή συνεργασία, προκειμένου να προληφθούν αυτού του είδους τα ατυχήματα. Μια σημαντικότερη συμβολή θα ήταν η ύπαρξη ενός νόμου της ΕΕ για την περιβαλλοντική ευθύνη σε περίπτωση επικίνδυνων φορτίων. Δυστυχώς, μέχρι τώρα έχουμε μόνο μία ανακοίνωση και μία Λευκή Βίβλο, αλλά δυστυχώς κανένα σχέδιο νόμου.
<P>
Ατυχήματα με ραδιενεργά φορτία: δυστυχώς, οι Υπουργοί Περιβάλλοντος δεν αναγνώρισαν αυτό το πρόβλημα και επομένως δεν το περιέλαβαν ρητώς στην κοινή θέση. Οι υπάλληλοι της Ευρωπαϊκής Επιτροπής ισχυρίζονται ότι τα ραδιενεργά φορτία αναφέρονται ρητώς στο κείμενο. Καλώ την Επίτροπο Wallstrφm να εκφράσει την άποψή της σχετικά. Εμείς ως Ευρωπαϊκό Κοινοβούλιο ας έχουμε το θάρρος να θέσουμε στο κείμενο ρητώς το θέμα της ραδιενέργειας.
<P>
Κατά την επανεξέταση της οδηγίας για το πόσιμο νερό, πριν από ένα έτος, το Ευρωπαϊκό Κοινοβούλιο επέμεινε σε ένα αυστηρό όριο για τα ραδιενεργά υλικά. Χάρη στην αποφασιστικότητα του Ευρωπαϊκού Κοινοβουλίου αυτό έγινε αποδεκτό στο κείμενο του νόμου. Ένα γνωστό ολλανδικό ρητό λέει ότι το καλό παράδειγμα βρίσκει καλή συνέχεια.

<SPEAKER ID=110 NAME="Vachetta">
Κύριε Πρόεδρε, η σημερινή συζήτηση για ένα κοινοτικό πλαίσιο συνεργασίας στον τομέα της ακούσιας ή εκούσιας θαλάσσιας ρύπανσης, τη στιγμή που μόλις αρχίζουν στα ανοιχτά των ακτών της Βρετάνης οι προπαρασκευαστικές εργασίες για την άντληση του πετρελαίου, είναι πιο αναγκαία από ποτέ.
<P>
Ακουσίως ή εκουσίως, ακόμη κι αν δεν μπορούμε να βάλουμε στο ίδιο επίπεδο τις αυθαίρετες απαερώσεις και τη χρήση απαρχαιωμένων πλοίων και σημαιών ευκαιρίας, πρόκειται, όπως και να το κάνουμε, για την ίδια λογική του άμεσου και μέγιστου κέρδους που χρησιμοποιούν οι πετρελαϊκοί όμιλοι όπως π.χ. οι Total, Elf ή Fina. Γι' αυτόν τον λόγο πρέπει να υποστηρίξουμε σε όλα τα επίπεδα, γαλλικό, ευρωπαϊκό και διεθνές, κάθε περιοριστική νομοθεσία όσον αφορά την ευθύνη των εντολέων, όποιοι κι αν είναι αυτοί, πολίτες και στρατιωτικοί, επιβάλλοντας την εφαρμογή της αρχής "ο ρυπαίνων πληρώνει" . Είναι άλλωστε σκανδαλώδες να μην προβλέπεται σοβαρά καμία κύρωση σήμερα για το ναυάγιο του Erika.
<P>
Πρέπει ασφαλώς να αυξηθούν τα μέτρα πρόληψης του κινδύνου με τη βελτίωση των προδιαγραφών κατασκευής και σχεδιασμού των πλοίων, όπως π.χ. την υποχρέωση των πλοίων να έχουν διπλό κύτος. Αυτό προϋποθέτει επίσης την εφαρμογή ανεξάρτητου συστήματος νηογνωμόνων, την αύξηση του αριθμού ελεγκτών στους λιμένες της Ένωσης και επίσης την απαγόρευση πλεύσης των πετρελαιοφόρων ηλικίας πάνω από 20 ετών. Η έκχυση επικίνδυνων ουσιών από τις ακτές πρέπει φυσικά να απαγορευτεί, και φυσικά οι ραδιενεργές ουσίες, που πρέπει να κατονομαστούν, χρειάζεται να συμπεριληφθούν στον κατάλογο των τοξικών ουσιών.
<P>
Τέλος, η αποδοχή εκ μέρους πολλών κρατών περισσοτέρων από εκατό σημαιών ευκαιρίας με λίαν αμφίβολες εγγυήσεις θέτει σοβαρά σε κίνδυνο την ασφάλεια, τις συνθήκες εργασίας, ακόμη και τη ζωή πολλών ναυτικών. Η Ευρωπαϊκή Ένωση θα πρέπει επίσης να επιληφθεί αυτού του προβλήματος και να λάβει μέτρα για τη θέσπιση διεθνών προδιαγραφών. Η έκθεση McKenna κινείται στη σωστή κατεύθυνση και γι' αυτό θα την ψηφίσουμε. Πρέπει ωστόσο να παραμείνουμε σε επιφυλακή για να μεταφραστούν γρήγορα σε δεσμευτικές οδηγίες και κανονισμούς τα θετικά ψηφίσματα του Ευρωπαϊκού Κοινοβουλίου και του Συμβουλίου.

<SPEAKER ID=111 NAME="Souchet">
Κύριε Πρόεδρε, μπορώ να σας διαβεβαιώσω ότι τα θύματα της καταστροφής του Erika περίμεναν κάτι περισσότερο από το εξαιρετικά άχρωμο κείμενο επί του οποίου πρέπει να αποφανθούμε σε δεύτερη ανάγνωση. Βέβαια, η πρόταση απόφασης της Επιτροπής χρονολογείται από τον Δεκέμβριο του 1998 και το ναυάγιο του Erika έγινε τον Δεκέμβριο του 1999. Ακριβώς γι' αυτό όμως η ελάχιστη συνεκτικότητα αυτής της πρότασης, παρά τις τόσες περιπτώσεις ρύπανσης της θάλασσας με πετρέλαιο πολύ πριν από αυτή του Erika, δείχνει την εξαιρετικά ανησυχητική απουσία αποφασιστικότητας.
<P>
Σε έναν τόσο προφανή τομέα κοινού ενδιαφέροντος η λήψη όλων των δυνατών μέτρων για να αποφευχθεί η επανάληψη παρόμοιων καταστροφών και η επείγουσα θέσπιση αποτελεσματικού και αποτρεπτικού μηχανισμού πρόληψης θα έπρεπε να ήταν η προτεραιότητα των προτεραιοτήτων. Και όμως, τα λίγα μέτρα που μας παρουσιάστηκαν σήμερα ως κοινοτικό πλαίσιο συνεργασίας προσεγγίζουν μόνο τη διαχείριση των επιπτώσεων της ρύπανσης, ιδίως στον τομέα της μετάδοσης πληροφοριών, και τηρούν σιγή ιχθύος όσον αφορά την πρόληψη.
<P>
Επιπλέον, η ισχνότητα αυτού του κειμένου μεταφράζει την ακαμψία και την αδράνεια των κοινοτικών διαδικασιών, που είναι ανίκανες να ενσωματώσουν στη διάρκεια της διεξαγωγής τους τις επιπτώσεις νέων γεγονότων τόσο σημαντικών όσο αυτό του Erika. Αυτό έφερε ωστόσο στο φως τις σοβαρότατες συνέπειες της αδιαφάνειας της αλυσίδας των φορέων, της απουσίας ευθύνης του ρυπαίνοντος, της ανυπαρξίας αποτρεπτικών κυρώσεων και της ανεπάρκειας των μηχανισμών αποζημίωσης.
<P>
Το κείμενο που μας υπεβλήθη δεν θίγει κανένα από αυτά τα ουσιώδη ζητήματα και παραμένει εμπνευσμένο από μια φιλοσοφία που δίνει προτεραιότητα στην ελεύθερη κυκλοφορία έναντι κάθε άλλου παράγοντα, και ιδίως της ασφάλειας των εδαφών μας, των θαλάσσιων ζωνών μας και των πληθυσμών που ζουν σε αυτές και από αυτές.
<P>
Έξι μήνες μετά την καταστροφή του Erika και ενώ όλη η ακτή του Ατλαντικού δοκιμάζεται, τίποτα δεν προχώρησε πραγματικά. Αν συνέβαινε σήμερα μια καταστροφή ανάλογη με αυτή του Erika, όλα θα γίνονταν με τον ίδιο τρόπο γιατί τίποτα δεν έχει αλλάξει, και σίγουρα δεν είναι αυτό το ασήμαντο κείμενο που θα βοηθήσει σημαντικά τα θύματα που παλεύουν σήμερα με δαιδαλώδη προβλήματα.
<P>
Έχουν ανακοινωθεί, ίσως για το τέλος του έτους, νομοθετικές προτάσεις. Καιρός ήταν. Πότε λοιπόν θα παραπεμφθούν επιτέλους στο Κοινοβούλιό μας; Για την ώρα, κύριε Πρόεδρε, κάποιες τροπολογίες επιχειρούν να εισαγάγουν στην κοινή θέση την αρχή "ο ρυπαίνων πληρώνει" . Φυσικά θα τις υποστηρίξουμε.

<SPEAKER ID=112 NAME="Berniι">
Κύριε Πρόεδρε, η καταστροφή του Erika θα επιτρέψει τουλάχιστον να υπογραμμιστεί η σημασία της ευρωπαϊκής συνεργασίας στον τομέα της ακούσιας θαλάσσιας ρύπανσης.
<P>
Η Γαλλία δεν διέθετε αρκετά αντιρρυπαντικά πλοία για να αντιμετωπίσει αυτή την πετρελαιοκηλίδα. Ευτυχώς, οι Βρετανοί, οι Γερμανοί, οι Ολλανδοί και οι Νορβηγοί πρόσφεραν αυθόρμητα τη βοήθειά τους. Και αυτό είναι απόδειξη ότι είναι καιρός να καθοριστεί ένα νέο κανονιστικό πλαίσιο για να βελτιστοποιηθεί αυτή η συνεργασία και να καταστεί δυνατή η αμοιβαία συνδρομή. Είμαστε λοιπόν σύμφωνοι με τη φιλοσοφία αυτής της έκθεσης.
<P>
Η ανταλλαγή πληροφοριών και τεχνογνωσίας μεταξύ των κρατών μελών θα επιτρέψει τη λήψη γρήγορων και ίσως καλύτερων αποφάσεων, ιδίως κατά τις επιχειρήσεις καθαρισμού, όπου επικρατεί κάποια αναρχία. Πρέπει να δοθεί έμφαση στη διαφάνεια έναντι του κοινού, ιδίως σε περίπτωση υγειονομικών κινδύνων συνυφασμένων με τη φύση του ρυπογόνου προϊόντος. Είναι αδιανόητο να κρύβουμε από τους εθελοντές τους κινδύνους καρκίνου, όπως έγινε με την καταστροφή του Erika.
<P>
Είμαστε επίσης υπέρ ενός διευρυμένου ορισμού της ακούσιας θαλάσσιας ρύπανσης, που να συμπεριλαμβάνει τη μόλυνση από ραδιενεργές ουσίες, τα πολεμοφόδια και τις απαερώσεις. Η επέκταση της συνεργασίας στις γειτονικές παράκτιες χώρες είναι κατά τη γνώμη μας θετική. Η θάλασσα είναι οικουμενική κληρονομιά και η προστασία της απαιτεί διεθνή ευθύνη. Η αναγνώριση της αρχής "ο ρυπαίνων πληρώνει" είναι εκ των ων ουκ άνευ.
<P>
Σήμερα, ο ιδιοκτήτης του δυνητικά ρυπογόνου προϊόντος δεν αναγνωρίζεται ως υπεύθυνος της ρύπανσης που αυτό προκαλεί. Στην πραγματικότητα μόνον ο μεταφορέας κατηγορείται. Αυτό είναι απαράδεκτο και ελπίζουμε ότι τα κράτη μέλη θα διασφαλίσουν την εφαρμογή της αρχής της οικονομικής ευθύνης και θα την επεκτείνουν στους ιδιοκτήτες των φορτίων. Ωστόσο, το προτεινόμενο χρηματοδοτικό πλαίσιο των 7 εκατομμυρίων ευρώ για την περίοδο 2000-2006 είναι κατά τη γνώμη μας πολύ πενιχρό για την εκπλήρωση αυτών των στόχων.

<SPEAKER ID=113 LANGUAGE="EN" NAME="Cushnahan">
Κύριε Πρόεδρε, όπως επεσήμαναν ήδη οι ομιλητές, όταν βυθίστηκε πέρυσι το Erika προκλήθηκε στη θάλασσα κατά μήκος των γαλλικών ακτών του Ατλαντικού μια πετρελαιοκηλίδα που απείλησε την πανίδα, τον τοπικό τουρισμό και τις αλιευτικές βιομηχανίες. Είναι ωστόσο θλιβερό πως αυτό το περιστατικό προστέθηκε σε έναν κατάλογο θαλάσσιων καταστροφών στον οποίο περιλαμβάνονται οι πετρελαιοκηλίδες που προκλήθηκαν ανοικτά των νήσων Shetland και της Ουαλίας από το Braer και το Sea Empress, αντίστοιχα. Πρόσφατα είχαμε την τύχη στην Ιρλανδία να γλιτώσουμε από μια παρόμοια καταστροφή, όταν μια πετρελαιοκηλίδα 88 περίπου μίλια δυτικά των νήσων Aran κινδύνευσε να καταποντίσει τις ιρλανδικές ακτές, αλλά ευτυχώς ο κίνδυνος αποσοβήθηκε.
<P>
Ένα επιπλέον πρόβλημα με τη θαλάσσια ρύπανση είναι πως, εξαιτίας της φύσης της θάλασσας, μπορεί να εξαπλωθεί γρήγορα στις ακτές πολλών κρατών μελών συγχρόνως. Γι' αυτό και χρειαζόμαστε μια συντονισμένη και αποτελεσματική αντίδραση σε επίπεδο ΕΕ αντί απλά να αφήσουμε το ζήτημα στα χέρια του κράτους μέλους που επλήγη πρώτο.
<P>
Χαιρετίζω την έκθεση της κ. McKenna, την οποία θα ήθελα να συγχαρώ για την εργασία της. Η ουσία όμως είναι πώς εφαρμόζουμε τη νομοθεσία και τι είδους δράση λαμβάνουμε. Η ικανότητα ταχείας αντίδρασης με επαρκείς πόρους αποτελεί απαραίτητο στοιχείο κάθε στρατηγικής που πρέπει να καταρτιστεί αμέσως μετά την καταστροφή, προκειμένου να ελαχιστοποιηθούν οι περιβαλλοντικές ζημίες. Είναι αμφίβολο κατά πόσον αυτό θα μπορούσε να παρασχεθεί επαρκώς σε εθνικό επίπεδο, και γι' αυτόν τον λόγο πρέπει να γίνουν οι ενέργειες σε ευρωπαϊκό επίπεδο.
<P>
Ο αποτελεσματικότερος τρόπος για την επίτευξη αυτού του στόχου είναι η σύσταση μιας κοινοτικής ακτοφυλακής η οποία αφενός θα φέρει την ευθύνη για τον έλεγχο της ρύπανσης και αφετέρου θα μπορεί να αναλαμβάνει καθήκοντα αστυνόμευσης στην ανοιχτή θάλασσα, προωθώντας την κοινή αλιευτική πολιτική καθώς και τη σωτηρία των θαλασσών. Πιστεύω πως το ζήτημα αυτό θα πρέπει να συζητηθεί στην επικείμενη Διακυβερνητική Διάσκεψη.

<SPEAKER ID=114 NAME="Isler Bιguin">
Κυρία Επίτροπε, κύριε Πρόεδρε, δυστυχώς, ουδέν κακό αμιγές καλού. Η έκθεση της κ. McKenna φτάνει την κατάλληλη στιγμή, ακόμη κι αν οι εργασίες της άρχισαν πριν από την καταστροφή του Erika. Πόσες φορές δεν ταραχτήκαμε στο ημικύκλιο αυτό για τις επιπτώσεις αυτής της καταστροφής και πόσες φορές δεν διερωτηθήκαμε για την ανικανότητα της Ένωσης και των κρατών μελών της να ανταποκριθούν πραγματικά στις προσδοκίες των θυμάτων και να λάβουν μέτρα για τις οικολογικές καταστροφές!
<P>
Σήμερα το Κοινοβούλιο δεν μπορεί να μην απαντήσει στην κοινή γνώμη, που μας ζητά συνεχώς να στείλουμε ένα ισχυρό και θετικό μήνυμα. Ας μη χάσουμε την ευκαιρία που μας δίνει αυτή η έκθεση. Τα προβλήματα που προκάλεσε π.χ. το Erika πριν από έξι μήνες παραμένουν άλυτα. Τίποτα δεν φαίνεται να έχει τακτοποιηθεί και αυτό είναι το δίδαγμα που πρέπει να αντλήσουμε από την καταστροφή αυτή. Και όμως, ξέρουμε ότι εμπορευματοκιβώτια γεμάτα με ραδιενεργές ουσίες πλέουν στις θάλασσες της Χάγης προς την Ιαπωνία.
<P>
Ας μην περιμένουμε μια νέα καταστροφή, πυρηνική αυτή τη φορά, για να κάνουμε κάτι, γιατί ξέρουμε πώς αντιδρά το πετρέλαιο, αλλά δεν ξέρουμε ακόμη πώς θα αντιδρούσαν τα ραδιενεργά απόβλητα που ποντίζονται στον βυθό της θάλασσας. Η έκθεση της κ. McKenna μάς δίνει τη δυνατότητα να συμπεριλάβουμε τις ραδιενεργές ουσίες. Σας παρακαλώ, κύριοι συνάδελφοι, να μη διστάσουμε ούτε στιγμή: ας αποφύγουμε μια καταστροφή και ας ψηφίσουμε την τροπολογία για την συμπερίληψη των ραδιενεργών ουσιών.

<SPEAKER ID=115 NAME="Fitzsimons">
Κύριε Πρόεδρε, στις 26 Ιουνίου θα λάβει χώρα στη Κοπεγχάγη μια σημαντική συνάντηση της επιτροπής OSPAR. Ας θυμηθούμε για μια στιγμή πως ο βασικός στόχος της Σύμβασης OSPAR είναι ο περιορισμός της θαλάσσιας ρύπανσης σε μηδενικά σχεδόν επίπεδα και στα ιστορικά επίπεδα μέχρι το έτος 2020. Από ιρλανδική σκοπιά γνωρίζουμε πως η θαλάσσια ρύπανση στην Θάλασσα της Ιρλανδίας αυξάνεται τα τελευταία χρόνια ως άμεσο επακόλουθο της άδειας που δόθηκε στην πυρηνική ομάδα επεξεργασίας θερμικού οξειδίου (Thorp) τον Δεκέμβριο του 1993. Έρευνες που διεξήχθησαν στην Θάλασσα της Ιρλανδίας έδειξαν σαφώς πως τα επίπεδα ενός συγκεκριμένου πυρηνικού προϊόντος, του τεχνητίου-99, δεκαπενταπλασιάστηκαν την τελευταία μόνο επταετία.
<P>
Μέχρι σήμερα η βρετανική κυβέρνηση έχει παράσχει μόνο γενικές κατευθυντήριες γραμμές ως προς τις στρατηγικές που προτίθεται να ακολουθήσει προκειμένου να συμμορφωθεί με τις διατάξεις της Σύμβασης OSPAR. Αυτό απλά δεν επαρκεί, και τόσο οι Ιρλανδοί όσο και οι Ευρωπαίοι δικαιούνται να λάβουν τις πραγματικές απαντήσεις της βρετανικής κυβέρνησης σε πολλά ερωτήματα. Επί χρόνια η βρετανική κυβέρνηση προσπαθεί να εξαπατήσει πολλούς πολιτικούς και περιβαλλοντικές ομάδες στην Ιρλανδία με διαβεβαιώσεις σχετικά με τις πυρηνικές μονάδες του Sellafield και Thorp. Δεν μπορούν να εξακολουθήσουν την ίδια τακτική εξαιτίας των συγκλονιστικών φετινών αποκαλύψεων για την πλήρη ανεπάρκεια των προτύπων ασφαλείας και ποιοτικού ελέγχου που ισχύουν σε αυτές τις μονάδες.
<P>
Η ιρλανδική κυβέρνηση κατέθεσε σχέδιο απόφασης για τη συνάντηση της OSPAR, ζητώντας από τα συμβαλλόμενα μέρη να συμφωνήσουν να επισπευσθεί η εφαρμογή της στρατηγικής της OSPAR. Σε αυτό συμπεριλαμβάνεται η διακοπή της πυρηνικής επανεπεξεργασίας και των συναφών δραστηριοτήτων στις μονάδες Sellafield και Thorp. Αυτό με τη σειρά του θα διαδραματίσει βασικό ρόλο στη μείωση της θαλάσσιας ρύπανσης στη Θάλασσα της Ιρλανδίας. Εάν η βρετανική κυβέρνηση θέλει να συμμορφωθεί προς τις νομικές υποχρεώσεις που έχει αναλάβει στο πλαίσιο της Σύμβασης OSPAR, θα πρέπει να δηλώσει στις 26 Ιουνίου στη Κοπεγχάγη πως θα σκιαγραφήσει ένα χρονικό πλαίσιο για το κλείσιμο των εγκαταστάσεων του Sellafield και Thorp. Θα ήθελα να συγχαρώ την κ. McKenna για την εξαιρετική έκθεσή της.

<SPEAKER ID=116 NAME="Wallstrφm">
Κύριε Πρόεδρε, αξιότιμοι βουλευτές, θέλω να αρχίσω εκφράζοντας τις ευχαριστίες μου προς την Επιτροπή Περιβάλλοντος, Δημόσιας Υγείας και Πολιτικής των Καταναλωτών, και κυρίως προς την εισηγήτρια κ. McKenna, για το έργο σας σε αυτό το σημαντικό θέμα σχετικά με το πώς θα βελτιωθούμε στην Ευρωπαϊκή Ένωση, όσον αφορά την αντιμετώπιση της ακούσιας ή εκούσιας θαλάσσιας ρύπανσης.
<P>
Ο στόχος της πρότασης της Επιτροπής είναι η περαιτέρω ενίσχυση και ανάπτυξη των διαφόρων κοινοτικών μέτρων που έχουν ληφθεί σε αυτόν τον τομέα κατά τη διάρκεια των τελευταίων 20 χρόνων, καθώς και η συγκέντρωσή τους σε ένα στέρεο νομικό πλαίσιο. Μετά την πρώτη ανάγνωση αυτής της πρότασης στο Ευρωπαϊκό Κοινοβούλιο συνέβη το ατύχημα του πλοίου Erika στη Γαλλία, και πιθανόν να είναι το ατύχημα που έχει προκαλέσει την πιο μεγάλη καταστροφή στο υδάτινο περιβάλλον της Ευρώπης. Προσωπικά, βρέθηκα επιτόπου τον Ιανουάριο και είδα τις δραματικές επιπτώσεις στους ανθρώπους, στα ζώα και στο περιβάλλον. Είδα επίσης τη σημαντική συνεισφορά εκατοντάδων εθελοντών οι οποίοι πήγαν εκεί για να βοηθήσουν στον καθαρισμό, και νομίζω ότι αυτοί οι άνθρωποι αξίζουν ιδιαίτερης εκτίμησης.
<P>
Όσον αφορά τη λήψη προληπτικών μέτρων, η Επιτροπή, μέσω της συναδέλφου μου κ. De Palacio, αντέδρασε αμέσως και εξέδωσε στις 21 Μαρτίου μια ανακοίνωση σχετικά με την ασφάλεια των θαλάσσιων μεταφορών πετρελαίου. Σε αυτή την ανακοίνωση προτείνεται η λήψη διαφόρων μέτρων σχετικά με τη βελτίωση της ασφάλειας όσον αφορά τις μεταφορές δια θαλάσσης.
<P>
Όμως, ποτέ δεν πρόκειται να εκλείψει ο κίνδυνος να συμβούν ατυχήματα, ακόμη κι αν έχουν ληφθεί τα καλύτερα προληπτικά μέτρα. Συνεπώς, χρειάζεται να βελτιώσουμε επίσης την ενδοκοινοτική συνεργασία όταν, παρ' όλα αυτά, συμβεί ατύχημα. Χρειαζόμαστε ένα αποτελεσματικό πλαίσιο συνεργασίας για να στηρίξουμε, να συμπληρώσουμε και να καταστήσουμε ακόμη περισσότερο αποτελεσματικά τα μέτρα των κρατών μελών. Οι εμπειρίες από το ατύχημα του πλοίου Erika δείχνουν ότι έχουμε πολλά ακόμη να μάθουμε όσον αφορά τον χειρισμό ατυχημάτων που προκαλούν μεγάλης έκτασης ρύπανση.
<P>
Κατά την πρώτη ανάγνωση αυτού του θέματος στο Κοινοβούλιο η Επιτροπή αποδέχθηκε, ή διατύπωσε εκ νέου, 20 εκ των 29 τροπολογιών που είχατε προτείνει. Το Συμβούλιο έχει συμπεριλάβει τις περισσότερες από αυτές τις προτάσεις τροπολογίας στην κοινή του θέση. Αυτές οι τροπολογίες είχαν ως αποτέλεσμα τη βελτίωση του κειμένου. Αποσαφηνίστηκε κυρίως ποια είδη ακούσιας ρύπανσης καλύπτονται από την απόφαση, μεταξύ άλλων οι επιχειρησιακοί ρύποι. Επίσης, έχει αποσαφηνιστεί η ανάγκη να υπάρχει κατάλληλος συντονισμός με τις ισχύουσες διεθνείς συμβάσεις και συμφωνίες που αφορούν τις θάλασσες στην Ευρώπη. Όσον αφορά τις προτάσεις τροπολογίας που υπεβλήθησαν ενόψει της δεύτερης ανάγνωσης, η Επιτροπή μπορεί να αποδεχθεί πλήρως ή εν μέρει 7 εξ αυτών. Με την πρόταση τροπολογίας 16 αναγνωρίζεται ο σημαντικός ρόλος των περιβαλλοντικών μη κυβερνητικών οργανώσεων σε αυτόν τον τομέα. Και σε αυτή την περίπτωση ο ατύχημα του πλοίου Erika είχε σημασία και κατέδειξε την καθοριστική σημασία της συμμετοχής τους, κάτι που και εμείς είδαμε σε σχέση με τη φροντίδα των πουλιών που είχαν πέσει θύματα του πετρελαίου.
<P>
Κάποια σκέλη των προτάσεων τροπολογίας 6, 24 και 25 συνεπάγονται την αποσαφήνιση του πεδίου εφαρμογής της οδηγίας. Κάποια σκέλη των προτάσεων τροπολογίας 17 και 19 είναι απολύτως σύμφωνα με την πρόταση της Επιτροπής σχετικά με την καταλληλότερη διαδικασία της λειτουργίας των επιτροπών. Η πρόταση τροπολογίας 22 εισάγει μια σημαντική αναφορά στην αρχή "ο ρυπαίνων πληρώνει" .
<P>
Οι υπόλοιπες προτάσεις τροπολογίας είναι προβληματικές για τους εξής λόγους: με την πρόταση τροπολογίας 2 και κάποια σκέλη των προτάσεων τροπολογίας 6, 10 και 24 θεσπίζεται μια ειδική αναφορά σε ρύπανση που προκαλείται από έκχυση ραδιενεργών ουσιών. Φυσικά, οι ραδιενεργές ουσίες συμπεριλαμβάνονται και καλύπτονται από τη συνεργασία η οποία αποσαφηνίζεται εδώ με αυτή την πρόταση. Ωστόσο, η Επιτροπή δεν θεωρεί ότι είναι αιτιολογημένη η θέσπιση μιας αναφοράς σε συγκεκριμένες ουσίες, κάτι που δεν γίνεται ούτε σε άλλες διεθνείς συμβάσεις σχετικά με την προστασία της Μεσογείου, της Βαλτικής Θάλασσας και της Βορείου Θάλασσας, στις οποίες η Κοινότητα είναι συμβαλλόμενος εταίρος. Επίσης, η ρητή αναφορά στις ραδιενεργές ουσίες θα είχε ως αποτέλεσμα να περιπλακεί ακόμη περισσότερο το νομικό καθεστώς εξαιτίας της διασύνδεσης με τη Συνθήκη Euratom, και κατ' επέκταση να καθυστερήσει η έγκριση της απόφασης. Γι' αυτόν τον λόγο, η Επιτροπή δεν μπορεί να αποδεχθεί αυτές τις προτάσεις τροπολογίας. Τότε όμως ποια μορφή προστασίας υπάρχει; Υπάρχουν δύο οδηγίες και ένα σύστημα ενημέρωσης, που χρησιμοποιούνται σε περίπτωση ατυχήματος όπου εμπλέκονται ραδιενεργές ουσίες. Υπάρχει η οδηγία 96/29/Euratom για τον καθορισμό θεμελιωδών κανόνων ασφαλείας, η οποία περιέχει διατυπώσεις σχετικά με το τι απαιτείται όσον αφορά τις κοινές δράσεις σε περίπτωση ατυχήματος που σχετίζεται με ακτινοβολία, βάσει της οποίας τα κράτη μέλη θα πρέπει να διαμορφώσουν σχέδια δράσης και να αναπτύξουν μορφές συνεργασίας και δίκτυα. Το σύστημα Ecurie είναι ένα σύστημα ταχείας ανταλλαγής πληροφοριών στην περίπτωση ατυχήματος που σχετίζεται με ακτινοβολία. Πρόκειται για σύστημα και λειτουργεί επί 24ώρου βάσεως. Πέραν αυτού, υπάρχει η οδηγία 89/618/Euroatom, σχετικά με την ενημέρωση του κοινού, όσον αφορά τη λήψη μέτρων για την προστασία της υγείας σε περίπτωση ατυχήματος που σχετίζεται με ακτινοβολία. Επομένως, έχουμε ήδη αρκετά διαφορετικά εργαλεία και κανονισμούς που αφορούν το ενδεχόμενο ατυχήματος που σχετίζεται με ακτινοβολία σε υδάτινο περιβάλλον. Η εγγραφή μιας ιδιαίτερης αναφοράς σε αυτή την πρόταση δεν είναι μόνο περιττή, αλλά οδηγεί επίσης σε ένα ασαφές νομικό καθεστώς. Γιατί λοιπόν να καθυστερήσουμε την έγκριση αυτής της πρότασης, η οποία στην πραγματικότητα έπρεπε ήδη να ισχύει;
<P>
Πολλές προτάσεις τροπολογίας, συγκεκριμένα οι υπ' αριθ. 5, 6, 9, 10, 12, 23, 24, 25, 26 και 27, εξετάζουν το θέμα των πολεμοφοδίων που έχουν ποντιστεί στη θάλασσα. Σε αυτό το θέμα η Επιτροπή είχε στηρίξει κατά την πρώτη ανάγνωση το Ευρωπαϊκό Κοινοβούλιο. Ωστόσο, η Επιτροπή θεωρεί ότι το κείμενο της κοινής θέσης αποτελεί μια λογική λύση. Πολλά μέλη του Συμβουλίου δεν ήταν διατεθειμένα να εγκρίνουν την παραπομπή σε αυτό παρά μόνο ως μια σκέψη αιτιολόγησης. Το γεγονός ότι τελικά ενεγράφη η αναφορά στο άρθρο 1.2.β της κοινής θέσης οφείλεται μόνο στην επιμονή μου.
<P>
Με τις προτάσεις τροπολογίας 5 και 9 εισάγεται ο ορισμός της ακούσιας θαλάσσιας ρύπανσης. Αυτό το θέμα συζητήθηκε επί μακρόν στο Συμβούλιο, το οποίο τελικά κατέληξε στο ότι ο τομέας εφαρμογής της προτεινόμενης απόφασης δεν θα πρέπει να περιλαμβάνει τα σταθερά ρυπογόνα ρεύματα από πηγές που βρίσκονται στην ξηρά. Η Επιτροπή συμφώνησε με αυτό, εφόσον δεν είχε την πρόθεση να συμπεριλάβει αυτή η απόφαση αυτή τη μορφή ρύπανσης, την οποία εξετάζουμε σε διάφορες άλλες προτάσεις. Επομένως, οι προτάσεις τροπολογίας 5 και 9 δεν μπορούν να γίνουν αποδεκτές.
<P>
Η πρόταση τροπολογίας 14 και κάποια σκέλη της προτάσεως τροπολογίας 17 αποσκοπούν στη βελτίωση της συνεργασίας με τις χώρες που συμμετέχουν στα προγράμματα Phare, Tacis και Meda. Στο πλαίσιο των ισχυουσών διεθνών συμβάσεων για την προστασία της Μεσογείου και της Βαλτικής Θάλασσας υπάρχει ήδη ένας βαθμός συντονισμού με τις εν λόγω χώρες. Η διεύρυνση του προτεινόμενου πλαισίου συνεργασίας θα οδηγούσε, δυστυχώς, σε πολλά προβλήματα διαχείρισης και πόρων.
<P>
Οι προτάσεις τροπολογίας 11, 20 και 21 υπερβαίνουν κατά πολύ τα πλαίσια της πρότασης, και έτσι η Επιτροπή αντί αυτών των τριών προτάσεων τροπολογίας προτιμά να στηρίξει την πρόταση τροπολογίας 22 σχετικά με την αναφορά στην αρχή "ο ρυπαίνων πληρώνει" .
<P>
Αλλες προτάσεις τροπολογίας αποσκοπούν στην αύξηση του βαθμού συμμετοχής των εμπλεκομένων οργάνων, όπως π.χ. η πρόταση τροπολογίας 15, ή θίγουν το θέμα της ανάγκης να ληφθούν υπόψη οι διεθνείς συμβάσεις για την προστασία ορισμένων περιφερειακών θαλασσών, όπως π.χ. η πρόταση τροπολογίας 1. Η Επιτροπή θεωρεί ότι η κοινή θέση συνιστά μια αποδεκτή λύση γι' αυτές τις δικαιολογημένες επιθυμίες.
<P>
Συνοψίζοντας, η Επιτροπή μπορεί να αποδεχθεί πλήρως τις προτάσεις τροπολογίας 16, 19, 22 και εν μέρει τις προτάσεις τροπολογίας 6, 17, 24 και 25. Οι υπόλοιπες προτάσεις τροπολογίας δεν μπορούν να γίνουν δεκτές. Τέλος, θέλω να εκφράσω τις ευχαριστίες μου προς το Ευρωπαϊκό Κοινοβούλιο για τα δύο ψηφίσματα που ενέκρινε ενωρίτερα κατά το τρέχον έτος σε σχέση με τη διερεύνηση των επιπτώσεων του ναυαγίου του πλοίου Erika, στα οποία το Κοινοβούλιο κάνει έκκληση να υιοθετηθεί γρήγορα αυτή η απόφαση. Ευελπιστώ ότι η σημερινή συνεισφορά και στήριξή σας θα επιβεβαιώσει αυτό το ενεργό ενδιαφέρον και ότι θα οδηγήσει στην ταχεία λήψη μιας απόφασης σε αυτό το τόσο καθοριστικό για το θαλάσσιο περιβάλλον θέμα.

<SPEAKER ID=117 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί στις 17.30.
<P>
(Η συνεδρίαση διακοπείσα στις 13.06 συνεχίζεται στις 15.00)

<CHAPTER ID=12>
Ουσίες που καταστρέφουν το στρώμα του όζοντος
<SPEAKER ID=118 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α5-0161/2000) της κ. Hulthιn, εξ ονόματος της αντιπροσωπείας του Ευρωπαϊκού Κοινοβουλίου στην επιτροπή συνδιαλλαγής, σχετικά με το εγκριθέν από την επιτροπή συνδιαλλαγής κοινό σχέδιο κανονισμού του Ευρωπαϊκού Κοινοβουλίου και του Συμβουλίου που αφορά τις ουσίες που καταστρέφουν τη στοιβάδα του όζοντος (C5-0156/2000 - 1998/0228(COD)).

<SPEAKER ID=119 NAME="Hulthιn">
Κύριε Πρόεδρε και κύριε Επίτροπε, γνωρίζουμε ότι αυτό το θέμα το οποίο βρίσκεται τώρα ενώπιον της τρίτης και οριστικής ανάγνωσής του αποτελεί ένα μεγάλο πρόβλημα για την ανθρωπότητα. Πρόκειται για το ζωτικής σημασίας στρώμα του όζοντος το οποίο αραιώνει μέρα με τη μέρα, κάτι που ίσως παρατηρείται περισσότερο στο βόρειο ημισφαίριο, αλλά επηρεάζει εξίσου κάθε μορφή ζωής σε ολόκληρο τον πλανήτη μας. Γνωρίζουμε επίσης τον τρόπο αντιμετώπισης αυτού του προβλήματος. Μοιάζει σαν μια εύκολη εξίσωση, δυστυχώς όμως είναι πιο περίπλοκο. Σε ένα τέτοιο θέμα υπάρχουν πολλοί ενδιαφερόμενοι.
<P>
Αυτό για το οποίο θα λάβουμε τελικά θέση σε αυτή την Ολομέλεια είναι ένας κανονισμός που θα μας εφοδιάσει με αυστηρότερους κανόνες, αλλά και αποδεκτά περιθώρια για να αντεπεξέλθει η βιομηχανία σε αυτή την αναδιάρθρωση. Θεωρώ ότι κατορθώσαμε να εκπονήσουμε μια πρόταση νομοθετικού περιεχομένου, η οποία παρέχει καλά κίνητρα για αλλαγές και επίσης ενθαρρύνει την οικολογική προνοητικότητα. Το έργο μας ήταν να εκπονήσουμε ένα αποδεκτό σχέδιο όσον αφορά τη μελλοντική ανάπτυξη. Με αυτόν τον κανονισμό θέλουμε να δείξουμε ότι μπορούμε να προηγηθούμε σε σχέση με τα χρονικά πλαίσια του πρωτοκόλλου του Μόντρεαλ και γνωρίζουμε ότι η βιομηχανία στην Ένωση μπορεί να αντεπεξέλθει σε μια τέτοια αναδιάρθρωση, έστω κι αν ορισμένα τμήματά της κατέβαλαν κάθε δυνατή προσπάθεια για να μην υπάρξει ποτέ αυτή η οδηγία.
<P>
Στη δεύτερη ανάγνωση το Κοινοβούλιο ενέκρινε δέκα προτάσεις τροπολογίας για την κοινή θέση του Συμβουλίου. Το Συμβούλιο μπορούσε να αποδεχθεί ανενδοίαστα 7 εξ αυτών. Εξακολουθούσαν να υπάρχουν οι υπόλοιπες, δηλαδή οι υπ' αριθ. 14, 15 και 21, και γι' αυτόν τον λόγο ξεκινήσαμε στις αρχές του έτους άτυπες διαπραγματεύσεις με το Συμβούλιο. Τόσο το Συμβούλιο όσο και το Κοινοβούλιο σκόπευαν να καταλήξουν σε συμφωνία χωρίς να ακολουθήσουν την τυπική διαδικασία συνδιαλλαγής, ώστε να αποφύγουν έτσι τις καθυστερήσεις που μπορούσαν να προκύψουν όσον αφορά τη θέση σε ισχύ της οδηγίας.
<P>
Η πρώτη πρόταση τροπολογίας αφορά τους υδροχλωροφθοράνθρακες που υπάρχουν σε ορισμένα κλιματιστικά μηχανήματα, την απομάκρυνση των οποίων είχε προτείνει το Κοινοβούλιο. Στις διαπραγματεύσεις μας συμφωνήσαμε στην εκ νέου χρησιμοποίησή τους, με αυστηρότερη όμως χρονική διάρκεια ως τη σταδιακή κατάργησή τους. Η δεύτερη αφορά την πλήρη απαγόρευση των υδροχλωροφθορανθράκων στα ψυγεία και στα κλιματιστικά μηχανήματα, κάτι που το Συμβούλιο δεν φάνηκε εξίσου διατεθειμένο να αποδεχτεί. Στις διαπραγματεύσεις καταλήξαμε στη μετάθεση της ημερομηνίας κατάργησης στο έτος 2015 με μια ρήτρα αναθεώρησης. Θεωρώ ότι αυτή ήταν μια από τις σημαντικότερες τροπολογίες που το Κοινοβούλιο συνεισέφερε στις διαπραγματεύσεις με το Συμβούλιο. Η τρίτη αφορά την παράταση ορισμένων χρονικών προθεσμιών, όπου και εδώ βρέθηκε αποδεκτή λύση μεταξύ Κοινοβουλίου και Συμβουλίου.
<P>
Αν αποφασίσουμε τώρα να εγκρίνουμε την πρόταση της επιτροπής συνδιαλλαγής, τότε θα μπορούσαμε να ελπίζουμε ότι όλα θα ήταν έτοιμα. Ωστόσο, μένουν τρία προβλήματα. Στην τελική φάση ανακαλύφθηκαν τρία λάθη στο προτεινόμενο κείμενο νομοθετικού περιεχομένου. Εκ παραδρομής είχαν απαγορευθεί οι εξαγωγές εισπνευστήρων για τους ασθματικούς και των παυσίπονων αντλιών για τον καρκίνο. Εκτός αυτού, στο κείμενο αναφορικά με τις εισαγωγές των χλωροφθορανθράκων από ορισμένες επιχειρήσεις υπήρχε εσφαλμένη αναγραφή του έτους που χρησιμεύει ως βάση.
<P>
Η Επιτροπή θα υποβάλει συμπληρωματικές προτάσεις οι οποίες, σύμφωνα με το χρονοδιάγραμμα, θα εξεταστούν στη Σύνοδο της Ολομέλειας του Ιουλίου, ούτως ώστε να διορθωθούν αυτά τα σφάλματα. Δεν υπήρχε καμία πρόθεση απαγόρευσης αυτού του είδους εξαγωγών ή να τεθεί ως βάση για τα ποσοστά εισαγωγών των επιχειρήσεων ένα εσφαλμένο έτος. Θα ήθελα ωστόσο ένα σχόλιο από πλευράς Επιτροπής, όσον αφορά το πως συνέβη αυτό και αν θεωρεί ότι τώρα λύνουμε το πρόβλημα με τον καλύτερο τρόπο.
<P>
Θέλω να ολοκληρώσω εκφράζοντας τις ευχαριστίες μου προς την Επιτροπή και την πορτογαλική Προεδρία, αλλά και προς την επιτροπή συνδιαλλαγής του Κοινοβουλίου, για την πολύ καλή συνεργασία. Όλοι κατέβαλαν κάθε δυνατή προσπάθεια για να δημιουργήσουμε έναν ικανοποιητικό κανονισμό και, εκτός αυτού, έδειξαν σεβασμό για τη σημασία της συντομότερης δυνατής θέσης σε ισχύ. Θεωρώ ότι επετεύχθη ένας συμβιβασμός που είναι αποδεκτός από όλα τα μέρη. Δεν κλείνει την τρύπα του όζοντος, ωστόσο είναι ένα βήμα προς τη σωστή κατεύθυνση. Ελπίζω ότι το Κοινοβούλιο θα εγκρίνει σήμερα, ή αύριο, την πρόταση και ότι θα έχουμε ήδη από τον Οκτώβριο του τρέχοντος έτους μια νέα και καλύτερη νομοθεσία στην Ένωση όσον αφορά τις καταστρεπτικές για το όζον ουσίες.

<SPEAKER ID=120 LANGUAGE="PT" NAME="Lage">
Κύριε Πρόεδρε, κυρίες και κύριοι βουλευτές, ο αρχικός συναγερμός για τη συρρίκνωση της στοιβάδας του όζοντος σήμανε το 1970. Η πραγματική προβολή του προβλήματος από τα μέσα ενημέρωσης ξεκίνησε το 1985, όταν αποκαλύφθηκε ότι όντως υπήρχε μια τρύπα στο στρώμα του στρατοσφαιρικού όζοντος.
<P>
Μετά από πολλές προσπάθειες συνεννόησης, οι κυριότερες χώρες που παράγουν και χρησιμοποιούν χλωροφθοράνθρακες, τους διαβόητους CFC, με εξαίρεση τις χώρες της Ανατολικής Ευρώπης, την Κίνα και την Ινδία, κατέληξαν το 1987 στην υπογραφή του Πρωτοκόλλου του Μόντρεαλ. Η υπογραφή αυτού του πρωτοκόλλου πράγματι αποτέλεσε μια ιστορική πράξη, διότι για πρώτη φορά έγινε αντιληπτός σε παγκόσμια κλίμακα ο κίνδυνος να επέλθουν σημαντικότατες κλιματικές μεταβολές που θα μπορούσαν να απειλήσουν την επιβίωση και την υγεία των ανθρώπων, αλλά και την ίδια τη ζωή. Και αυτός είναι ο λόγος που το εν λόγω πρωτόκολλο αναδείχθηκε σχεδόν σε παραδειγματική πράξη.
<P>
Η πρόσφατη έκθεση της Ευρωπαϊκής Υπηρεσίας Περιβάλλοντος με τίτλο "Περιβαλλοντικές ενδείξεις", κατά περίεργο τρόπο, όχι μόνο επισείει τον κίνδυνο από την αύξηση της συγκέντρωσης του όζοντος στον επιφανειακό ατμοσφαιρικό αέρα, αλλά επισημαίνει επίσης το γεγονός ότι το προστατευτικό στρώμα του όζοντος της ανώτερης ατμόσφαιρας συρρικνώθηκε αισθητά πάνω από την Ευρώπη από τις αρχές της δεκαετίας του '80 με ρυθμούς που αγγίζουν το 8% ανά δεκαετία. Πρόκειται για μια ανησυχητική εξέλιξη, η οποία συντελείται παρά το γεγονός ότι η περιεκτικότητα της τροπόσφαιρας σε χλωριωμένες ενώσεις και άλλα αέρια με επίδραση στη στιβάδα του όζοντος έχει μειωθεί χάρη στη σύναψη διεθνών συμφωνιών, οι οποίες αποδείχθηκαν κάπως ή αρκετά αποτελεσματικές.
<P>
Είναι γεγονός ότι η παραγωγή και διάθεση στην αγορά ουσιών που αντιδρούν με το όζον των υψηλότερων στρωμάτων της ατμόσφαιρας σημείωσαν πτώση μετά το 1989. Εντούτοις, λόγω της σταθερότητας αυτών των ουσιών, δεδομένης της μακράς διάρκειας ζωής τους, η πλήρης αποκατάσταση της στοιβάδας του όζοντος δεν προβλέπεται να επιτευχθεί πριν από το έτος 2050, σύμφωνα με την προαναφερθείσα έκθεση της Ευρωπαϊκής Υπηρεσίας Περιβάλλοντος. Γι' αυτόν ακριβώς τον λόγο όλες οι δράσεις που θα μπορούσε να δρομολογήσει η Ευρωπαϊκή Ένωση, οποιοδήποτε μέτρο ενδέχεται να λάβει με στόχο τη διαφύλαξη της στιβάδας του όζοντος, αποκτούν ζωτική σημασία, και στην υπόθεση αυτή δεν έχει θέση και δεν δικαιολογείται καμία αντιπαράθεση, όπως π.χ. αυτή που υπάρχει γύρω από το ζήτημα της συνολικής υπερθέρμανσης του πλανήτη και του φαινομένου του θερμοκηπίου. Ακόμη κι αν είναι εύλογες κάποιες αμφιβολίες σχετικά με την πραγματικότητα των μετασχηματισμών, στην προκειμένη περίπτωση του όζοντος δεν θα πρέπει να υπάρχει ουδεμία αμφιβολία. Η διαφύλαξη του όζοντος έχει θεμελιώδη σημασία για την προστασία της ζωής των ανθρώπων και των φυτών, αλλά και για τη διαφύλαξη της ίδιας της βιοποικιλότητας.
<P>
Οι προτεινόμενες τροποποιήσεις στο Πρωτόκολλο του Μόντρεαλ αποσκοπούν στην περαιτέρω ενίσχυση της προστασίας της στοιβάδας του όζοντος, του πολύτιμου αυτού φίλτρου που επιτρέπει τη ζωή πάνω στη Γη, από τη στιγμή που ενισχύουν τον μηχανισμό ελέγχου της εμπορίας ουσιών οι οποίες προκαλούν τη συρρίκνωση της εν λόγω στιβάδας. Η εισηγήτρια της έκθεσης αξίζει τα χειροκροτήματά μας και τις ευχαριστίες μας για τους γοργούς ρυθμούς με τους οποίους έφερε σε πέρας αυτή την εργασία, επειδή σε μια υπόθεση σαν αυτή το γοργόν και χάριν έχει.

<SPEAKER ID=121 LANGUAGE="DE" NAME="Schnellhardt">
Κύριε Πρόεδρε, εδώ και πολλά χρόνια φθάνουν διαρκώς σε εμάς νέες αναφορές για τη συρρίκνωση του στρώματος του όζοντος, που έχει τόσο ζωτική σημασία για την ύπαρξή μας. Αφού αρχικά η τρύπα του όζοντος μεγάλωνε στο νότιο ημισφαίριο, δηλαδή πολύ μακριά από εμάς, εδώ και αρκετό καιρό διαπιστώσαμε ότι μεταβάλλεται και το στρώμα του όζοντος επάνω από την Ευρώπη.
<P>
Από το 1976 το στρώμα του όζοντος καταστρέφεται διαρκώς και έχει συρρικνωθεί κατά 15%, όπως ανακοίνωσε πρόσφατα η Επιτροπή, η οποία προειδοποίησε ότι αυξάνεται ο αριθμός των περιπτώσεων καρκίνου του δέρματος, των αλλεργιών και των οφθαλμικών παθήσεων. Ήδη κατά τη δεκαετία του ' 80 είχε γίνει γνωστό ποιες ουσίες κατέστρεφαν και εξακολουθούν να καταστρέφουν το στρώμα το όζοντος. Κάθε μείωση του όζοντος κατά 1% επιφέρει σύμφωνα με τις εκτιμήσεις αύξηση της επιβάρυνσης από την υπεριώδη ακτινοβολία (UV) κατά 2% στον πλανήτη μας και αυξάνει τον κίνδυνο της εμφάνισης καρκίνου του δέρματος στους ανθρώπους. Για τον λόγο αυτό χαίρομαι που καταλήξαμε επιτέλους σε αυτόν τον τόσο καίριο τομέα σε μια απόφαση με την οποία εφαρμόζουμε σε κοινοτικό επίπεδο το πρωτόκολλο του Μόντρεαλ και η οποία σε ορισμένα σημεία ξεπερνά ακόμη και τις απαιτήσεις που διατυπώνονται σε αυτό. Παρ' όλα αυτά, συμφωνώ με το αποτέλεσμα της διαδικασίας διαμεσολάβησης, θέλω όμως να πω καθαρά ότι δεν είμαι ευχαριστημένος.
<P>
Αναφέρομαι στα ερωτήματα που έμειναν μέχρι τέλους αντικείμενο αμφισβήτησης και αφορούν την απαγόρευση των μερικώς αλογονωμένων υδροχλωροφθορανθράκων που χρησιμοποιούνται κυρίως σε ψυκτικό και κλιματιστικό εξοπλισμό. Αφού βάσει της επιβεβαίωσης του γεγονότος ότι οι ουσίες αυτές καταστρέφουν το όζον καταλήγουμε σε απαγόρευση της χρησιμοποίησής τους, θα ήθελα το Συμβούλιο να είχε ενεργήσει με μεγαλύτερη συνέπεια ως προς τις παρατάσεις και τις παρεκκλίσεις, εφόσον μάλιστα σύμφωνα με σχετικές μελέτες έχουμε στη διάθεσή μας εναλλακτικές ουσίες φιλικές προς το περιβάλλον για όλες τις χρήσεις.
<P>
Υπενθυμίζω ότι η απαγόρευση χρησιμοποίησης των αχρησιμοποίητων υδροχλωροφθορανθράκων στον τομέα του ψυκτικού και κλιματιστικού εξοπλισμού δεν θα επιβληθεί πριν από το 2010, ενώ το Ευρωπαϊκό Κοινοβούλιο είχε ζητήσει να επιβληθεί το 2005. Στην περίπτωση δε των ανακυκλωμένων υδροχλωροφθορανθράκων, η πλήρης απαγόρευση θα επιβαλλόταν μόλις το 2015 αντί για το 2007 που ζητεί το Κοινοβούλιο.
<P>
Όμως προβλέφθηκε με έξυπνο τρόπο μια μεταβατική ρήτρα επανεξέτασης που επιτρέπει την αναπροσαρμογή των προβλεπομένων προθεσμιών για την κατάργηση των ανακυκλωμένων υδροχλωροφθορανθράκων. Πιστεύω ότι οι εκθέσεις για την περαιτέρω καταστροφή του στρώματος του όζοντος καθώς και νέες επιστημονικές γνώσεις στον τομέα των εναλλακτικών ουσιών θα αποδείξουν σύντομα ότι ο συμβιβασμός που βρέθηκε τώρα είναι πολύ περιορισμένος. Ο χρόνος θα το δείξει, και σύμφωνα με τις προβλέψεις μου σύντομα θα πρέπει να ασχοληθούμε ξανά στο Ευρωπαϊκό Κοινοβούλιο με τις προθεσμίες κατάργησης των μερικώς αλογονωμένων υδροχλωροφθορανθράκων και να τις επανεξετάσουμε για το καλό του περιβάλλοντος και της υγείας των ανθρώπων.

<SPEAKER ID=122 NAME="Liikanen">
Κύριε Πρόεδρε, αξιότιμοι βουλευτές, καλωσορίζω το θετικό αποτέλεσμα που επετεύχθη από το Ευρωπαϊκό Κοινοβούλιο και το Συμβούλιο σε αυτό το σημαντικό θέμα. Θέλω να συγχαρώ και τα δύο θεσμικά όργανα για τις έντονες προσπάθειες που κατέβαλαν ώστε να οδηγηθούν σε συμφωνία στα πολλά τεχνικής φύσης θέματα τα οποία χαρακτηρίζουν αυτόν τον περίπλοκο κανονισμό. Εργαστήκαμε σκληρά για να βρούμε συμβιβασμούς, αλλά και να φροντίσουμε ώστε να έχουμε μια αποτελεσματική περιβαλλοντική νομοθεσία σε αυτόν τον τομέα.
<P>
Θέλω επ' ευκαιρία να εκφράσω τις ιδιαίτερες ευχαριστίες μου προς την Επιτροπή Περιβάλλοντος, Δημόσιας Υγείας και Πολιτικής των Καταναλωτών, την αντιπροσωπεία του Ευρωπαϊκού Κοινοβουλίου στην επιτροπή συνδιαλλαγής και ειδικά προς την εισηγήτρια, κυρία Hulthιn, για το ολοκληρωμένο και εποικοδομητικό έργο τους.
<P>
Αυτός ο νέος κανονισμός προϋποθέτει τη λήψη μιας σειράς μέτρων ώστε να ελαχιστοποιηθούν οι ρύποι που προέρχονται από τις ουσίες που καταστρέφουν το όζον. Τα σημαντικότερα εξ αυτών είναι η λήψη επιπλέον μέτρων ώστε να μειωθεί η παραγωγή και χρήση των χλωροφθορανθράκων, η σταδιακή κατάργηση της παραγωγής και κατανάλωσης του μεθυλοβρωμιδίου έως το έτος 2004, η απαγόρευση της χρήσης ουσιών, όπως π.χ. των CFC και των halons, η παραγωγή των οποίων έχει ήδη απαγορευθεί, αυστηρότερες προϋποθέσεις στον χειρισμό των ουσιών που καταστρέφουν το όζον, νέες προϋποθέσεις όσον αφορά την εκπαίδευση προσωπικού, η υποχρεωτική ανακύκλωση και καταστροφή, καθώς και η βελτίωση της επίβλεψης και των προϋποθέσεων της χορήγησης αδειών.
<P>
Η έγκριση αυτού του κανονισμού θα οδηγήσει στη σταδιακή κατάργηση όλων των ουσιών που καταστρέφουν το όζον στην Ευρωπαϊκή Ένωση ταχύτερα από ό,τι είναι δυνατόν να γίνει υπό το καθεστώς του πρωτοκόλλου του Μόντρεαλ. Αυτό δεν οδηγεί μόνο στη σαφή βελτίωση της υγείας των πολιτών της ΕΕ, αλλά συνεπάγεται επίσης ότι σε αυτό το σημαντικό θέμα η ΕΕ θα ηγηθεί παγκοσμίως σε πολιτικό επίπεδο.
<P>
Θα ήθελα επίσης να απαντήσω στην ερώτηση που ετέθη νωρίτερα. Απαντώ στα αγγλικά.
<P>
(ΕΝ) Η Επιτροπή επεξεργάζεται τη σύναψη συμφωνίας επί των δύο προτάσεων για τροποποίηση του νέου κανονισμού σχετικά με τις ουσίες που καταστρέφουν το στρώμα του όζοντος - η μία από τις οποίες αφορά τα βαθμονομημένα δοσίμετρα εισπνοής (MDI) και η άλλη την κατανομή των ποσοστών για τους υδροχλωροφθοράνθρακες (HCFC).

<SPEAKER ID=123 NAME="Πρόεδρος">
Σας ευχαριστώ, Επίτροπε Liikanen.
<P>
Η συζήτηση έληξε.
<P>
Η ψηφοφορία θα διεξαχθεί στις 17.30.

<CHAPTER ID=13>
Ανάπτυξη της αγοράς της ψηφιακής τηλεόρασης στην Ένωση
<SPEAKER ID=124 NAME="Πρόεδρος">
Η ημερήσια διάταξη προβλέπει την έκθεση (Α5-143/2000) της κ. Thors, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την ανακοίνωση της Επιτροπής προς το Συμβούλιο, το Ευρωπαϊκό Κοινοβούλιο, την Οικονομική και Κοινωνική Επιτροπή και την Επιτροπή των Περιφερειών με τίτλο "Η ανάπτυξη της αγοράς της ψηφιακής τηλεόρασης στην Ευρωπαϊκή Ένωση - Έκθεση στο πλαίσιο της οδηγίας 95/47/ΕΚ του Ευρωπαϊκού Κοινοβουλίου και του Συμβουλίου της 24ης Οκτωβρίου 1995 σχετικά με τη χρήση προτύπων για τη μετάδοση τηλεοπτικού σήματος (COM(1999) 540 - C5-0114/2000 - 2000/2074(COS)).

<SPEAKER ID=125 LANGUAGE="NL" NAME="Van Velzen">
Κύριε Πρόεδρε, πρόκειται για μοναδική ευκαιρία, καθώς εγώ μπορώ να αρχίσω την ομιλία μου ενώ η εισηγήτρια δεν είναι παρούσα. Προσέξατε το απελπισμένο μου βλέμμα καθώς κοιτούσα γύρω για να εντοπίσω που βρίσκεται η κυρία Thors. Αλλά δεν πειράζει, θα δεχθώ την τιμή. Θα ήθελα να αρχίσω ευχαριστώντας την κατ' αρχάς θερμά για την πολύ καλή συνεργασία και για την εξαιρετική δουλειά της. Αν και αυτό ισχύει πάντοτε. Εντούτοις, με λυπεί το γεγονός πως δεν είναι παρούσα.
<P>
Η σύγκλιση διαδραματίζει τεράστιο ρόλο σε όλον τον κόσμο. Η σύγκλιση προχωρά φυσικά, τόσο στο Internet όσο και στον τομέα των κινητών, που πολύ συχνά συσχετίζονται μεταξύ τους. Αυτή είναι μια από τις πολλές δυνατότητες που διαθέτει η Ευρώπη, αλλά δίπλα σε αυτή και η ψηφιακή τηλεόραση διαδραματίζει έναν σημαντικό ρόλο. Και στον τομέα αυτό έχουμε πολλές δυνατότητες, εάν εμείς εκπληρώσουμε μια σειρά τριών αλληλοσυνδεόμενων προϋποθέσεων. Αλλά ας αναφερθώ σε αυτές εν συντομία.
<P>
Η πρώτη είναι ότι εμείς πρέπει να προχωρήσουμε περισσότερο στον τομέα της τυποποίησης και της διαλειτουργικότητας. Τι εννοώ με αυτό; Η διαλειτουργικότητα των αποκωδικοποιητών τηλεόρασης πρέπει να δίνει τη δυνατότητα στους χρήστες να μη χρειάζεται να τοποθετούν κάθε είδους συσκευή στην ψηφιακή τηλεόρασή τους προκειμένου να συνεχίσουν να παρακολουθούν τα διάφορα προγράμματα. Αυτό θα πρέπει να το αποφύγουμε οπωσδήποτε. Επιδοκιμάζω θερμά τη σύσταση της ομάδος του Προγράμματος Ψηφιακής Τηλεοπτικής Μετάδοσης (DVB) για την Οικιακή Πλατφόρμα Πολυμέσων (MHP) ως ένα ισχυρό πρότυπο. Αυτή είναι η ορθή κατεύθυνση. Αυτό πρέπει να προέλθει από τη βιομηχανία. Πιστεύω ότι εμείς μπορούμε κάπως να καθοδηγήσουμε τη διαδικασία, αλλά αυτή πρέπει να προέλθει από αυτή την κατεύθυνση. Λαμβανομένων υπόψη των εξελίξεων στην ομάδα DVB, φαίνεται ότι η βιομηχανία ήδη βρίσκεται στη σωστή κατεύθυνση. Επομένως, ελπίζω ότι η βιομηχανία θα συνεχίσει τις προσπάθειές της για ανοικτά πρότυπα, επειδή σε αυτή πραγματοποιούνται όλες οι εξελίξεις, και εμείς δεν πρέπει να δυσκολέψουμε την κατάσταση. Αλλά, εάν η βιομηχανία δεν μπορεί να επιτύχει ένα ανοιχτό πρότυπο και τη διαλειτουργικότητα, τότε και η πολιτική δεν πρέπει να σιωπήσει. Σε αυτή την περίπτωση πρέπει σε τελική ανάλυση η πολιτική να επεξεργασθεί την τελική λύση.
<P>
Η δεύτερη παρατήρησή μου αφορά την ανοικτή πρόσβαση. Είναι μεγάλης σημασίας να υπάρχει ανοικτή πρόσβαση και οι κανόνες σχετικά με την υποχρεωτική αναμετάδοση (must carry-rules) θα πρέπει να συνεχίσουν να ισχύουν, επειδή η Ευρώπη δεν είναι μόνο ψηφιακή οικονομία. Υπάρχει και η πολιτιστική Ευρώπη. Για τον λόγο αυτό πιστεύω πως η τροπολογία την οποία κατέθεσε η κυρία Thors στην ίδια της την έκθεση δεν είναι ορθή. Οι κανόνες υποχρεωτικής αναμετάδοσης πρέπει να συνεχίσουν να υφίστανται εφόσον είναι αναλογικοί και περιορίζονται σε εκείνους τους σταθμούς που υπόκεινται στο Πρωτόκολλο 32 της Συνθήκης του Αμστερνταμ.
<P>
Και η τελευταία μου παρατήρηση. Είναι απολύτως αναγκαίο να επανεξεταστεί το συντομότερο δυνατόν η οδηγία για την τηλεόραση χωρίς σύνορα. Ελπίζω ο Επίτροπός μας να μπορέσει να ανακοινώσει ότι πρόκειται να καταθέσει εν ευθέτω χρόνω τη νέα τηλεοπτική νομοθεσία, επειδή ένα συνολικό πακέτο είναι απολύτως απαραίτητο ώστε να προωθηθεί, τόσο στον τομέα των τηλεπικοινωνιών όσο και στον τομέα της ψηφιακής τηλεόρασης, η σύγκλιση στην Ευρώπη, και ελπίζω ότι η Ευρώπη με αυτή τη θέση μπορεί να διαδραματίσει έναν ηγετικό ρόλο, όπως ζητήσαμε και στη Σύνοδο Κορυφής της Λισαβόνας.

<SPEAKER ID=126 NAME="Thors">
Κύριε Πρόεδρε, κύριε Επίτροπε, φαίνεται ότι ο νόμος του Murphy με ακολουθεί όσον αφορά αυτή την έκθεση, διότι όταν έγινε η ψηφοφορία γι' αυτή στην επιτροπή του Κοινοβουλίου εγώ ήμουν στη Ρουμανία.
<P>
Θέλω να ευχαριστήσω τον κύριο Van Velzen διότι έκανε πάντως την εισαγωγή. Θεωρώ ότι είναι σημαντικό να θυμηθούμε πώς ήταν η κατάσταση όταν εκδόθηκε η οδηγία. Τότε θεωρείτο ότι το χειρότερο εμπόδιο για την ανοιχτή τηλεόραση θα ήταν το conditional access, ή η υπό όρους πρόσβαση. Σήμερα δεν ισχύει ίσως αυτό, αλλά, αν δεν προσέξουμε, προβλήματα ή εμπόδια θα αποτελέσουν άλλα σκέλη της διανομής τηλεοπτικών προγραμμάτων.
<P>
Μπορούν να τεθούν προϋποθέσεις για να επικοινωνούν τα διάφορα προγράμματα δεδομένων μεταξύ τους και όχι μόνο να μπορεί να γίνεται κοινή χρήση του τεχνικού εξοπλισμού. Παράλληλα, η ανάγκη των καταναλωτών για εύκολη πρόσβαση στην πληροφόρηση είναι μεγάλη και επίσης θέτουν το εύλογο αίτημα να είναι προβλέψιμη η αγορά.
<P>
Στο μέλλον η τηλεοπτική πραγματικότητα θα είναι πιστεύω η εξής: η ψηφιακή τηλεόραση θα αποτελεί μέρος των όλο και πιο ενοποιημένων ηλεκτρονικών λειτουργιών του σπιτιού. Επομένως, είναι σημαντικό να υπάρχουν οι διασυνδέσεις προγραμματισμού εφαρμογών, το API, το οποίο μπορεί να χρησιμοποιηθεί σε αυτό το ολοκληρωμένο σύνολο, κάτι που είναι ένα θέμα κεντρικής σημασίας και για τους ηλεκτρονικούς οδηγούς προγραμμάτων. Οι μελλοντικοί κανονισμοί θα προσανατολιστούν ειδικά σε αυτούς τους δύο παράγοντες.
<P>
Θέλω επίσης να επιστήσω την προσοχή των συναδέλφων μου στο γεγονός ότι αυτοί οι ηλεκτρονικοί οδηγοί προγραμμάτων θα είναι σημαντικοί για να μπορούν π.χ. οι γονείς να προστατεύουν τα ανήλικα παιδιά τους από το μη επιθυμητό περιεχόμενο ενός προγράμματος.
<P>
Σήμερα ούτε τα λειτουργικά συστήματα των αποκωδικοποιητών ούτε οι ηλεκτρονικοί οδηγοί των προγραμμάτων είναι συμβατά μεταξύ τους. Η επιτροπή του Κοινοβουλίου συμμερίζεται την εκτίμηση, που είναι εκτίμηση και της Επιτροπής, ότι η ανάπτυξη των αγορών και των τεχνολογιών στον τομέα της ψηφιακής τηλεόρασης είναι τέτοια που δεν καλύπτεται πλέον από την οδηγία. Επομένως, αυτό που η ειδική οδηγία για την οποία τώρα συζητάμε ρυθμίζει πρέπει να αναθεωρηθεί και μπορεί άνετα να ενταχθεί στη δέσμη των προτάσεων τροποποίησης οδηγιών για τον τομέα των επικοινωνιών που περιμένουμε να υποβάλει σε λίγες εβδομάδες η Επιτροπή.
<P>
Το συμπέρασμα της εισηγήτριας είναι ότι τώρα χρειάζονται ανοικτά πρότυπα. Βρισκόμαστε στο στάδιο της δεύτερης και τρίτης γενιάς εξοπλισμού για την ψηφιακή τηλεόραση. Το έργο της διαμόρφωσης ενός τέτοιου ανοικτού προτύπου με τον εξοπλισμό των οικιακών πολυμέσων βρίσκεται σε καλό σημείο, και ελπίζουμε ότι το Ευρωπαϊκό Ίδρυμα Τηλεπικοινωνιακών Προτύπων (ETSI) θα υιοθετήσει το πρότυπο Οικιακής Πλατφόρμας Πολυμέσων (MHP). Έχουμε κάθε λόγο να πιστεύουμε ότι αυτό το πρότυπο θα αποτελέσει μια βάση για το μέλλον. Ωστόσο, δεν μπορούμε να αποκλείσουμε το ενδεχόμενο να χρειαστούν πολιτικές αποφάσεις σχετικά με τα πρότυπα στο μέλλον αν η αγορά δεν μπορεί να οδηγηθεί σε συμφωνία.
<P>
Η διανομή των προγραμμάτων της ψηφιακής τηλεόρασης γίνεται με διάφορους τρόπους, οι οποίοι δεν είναι ισότιμοι από τεχνική άποψη. Όπως το σήμα της αναλογικής τηλεόρασης εκπέμπεται τόσο από επίγεια δίκτυα, καλώδια όσο και δορυφόρους, το ίδιο μπορεί να γίνει και με την ψηφιακή. Σήμερα αυτά τα συστήματα διανομής έχουν διαφορετικές δυνατότητες, ωστόσο κυρίαρχη είναι η δορυφορική. Αύριο όμως μπορεί να κερδίσει έδαφος η καλωδιακή. Με την καλωδιακή διανομή υπάρχει ένα ενσωματωμένο κανάλι επικοινωνίας του αποδέκτη με τον πομπό, το οποίο παρέχει άμεσα πρόσβαση σε διαδραστικές υπηρεσίες του δικτύου. Πιστεύω ότι η πρόσβαση σε διαδραστικές υπηρεσίες είναι η απολύτως αναγκαία προϋπόθεση για να γίνει η ψηφιακή τηλεόραση μια από τις σημαντικές πύλες εισόδου στην κοινωνία των πληροφοριών. Τα διάφορα συστήματα διανομής συνεπάγονται ότι η ψηφιακή τηλεόραση μπορεί επίσης να γίνει μια ιδιαίτερα σημαντική πύλη στο Internet για τις αραιοκατοικημένες περιοχές.
<P>
Για να μπορέσουμε να εκμεταλλευτούμε αποτελεσματικά το περιορισμένο φάσμα των ραδιοσυχνοτήτων είναι σημαντικό να κλείσει ο κύκλος των αναλογικών τηλεοπτικών εκπομπών και να μεταβούμε ολοκληρωτικά στην ψηφιακή τηλεόραση. Ως τώρα κανείς δεν έχει αποτολμήσει να καθορίσει τις προϋποθέσεις υπό τις οποίες θα σταματήσουν οι αναλογικές εκπομπές.
<P>
Η ψηφιοποίηση συνεπάγεται προκλήσεις, ιδιαίτερα ίσως για τις εταιρείες που προσφέρουν υπηρεσίες κοινής ωφέλειας, διότι δεν μπορούν να επιδοτήσουν τον επιπλέον αναγκαίο εξοπλισμό έτσι όπως κάνουν οι συμβατικοί φορείς. Πώς θα εισπράττονται τα τέλη των αδειών στις χώρες εκείνες που χρηματοδοτούν τη δραστηριότητα με αυτόν τον τρόπο και οι οποίες έχουν μια παράδοση σταθμών ελεύθερης λήψης (free to air);
<P>
Θέλω επίσης να επισημάνω ότι η εισηγήτρια υποστηρίζει ένθερμα την αρχή της υποχρεωτικής αναμετάδοσης, την υποχρέωση δηλαδή των καλωδιακών επιχειρήσεων να εκπέμπουν σε διάφορα κανάλια, και ότι αυτό θα πρέπει να συνεχιστεί. Από την άλλη όμως δεν πρέπει να θέσουμε τέτοιες προϋποθέσεις ώστε να παρεμποδιστεί η ανάπτυξη των διαδραστικών, ακριβώς, υπηρεσιών ή να διακυβευθεί η βούληση επένδυσης στον εκσυγχρονισμό του δικτύου.
<P>
Και οι επιχειρήσεις παροχής υπηρεσιών κοινής ωφέλειας, οι οποίες μετέδιδαν παλαιότερα τα προγράμματά τους δωρεάν, βρίσκονται τώρα στη διαδικασία να θέσουν όρια και δυσχεραίνουν τις διασυνοριακές εκπομπές. Πίσω από αυτή τη στάση βρίσκονται θέματα σχετικά με τα πνευματικά δικαιώματα. Οι οργανισμοί των τηλεοπτικών επιχειρήσεων που ασχολούνται με τα πνευματικά δικαιώματα πρέπει να βρουν νέες δυνατότητες για να δώσουν σε όσους θέλουν να παρακολουθούν τα ψηφιακά προγράμματα το δικαίωμα να το κάνουν, ακόμη και εκτός των συνόρων της χώρας η οποία εκπέμπει. Αυτός είναι ένας στόχος για την επίτευξη του οποίου μας έχει δεσμεύσει ήδη η Συνθήκη και πρέπει να γίνει σύμφωνα με την οδηγία "τηλεόραση χωρίς σύνορα" .

<SPEAKER ID=127 NAME="Glante">
Κύριε Πρόεδρε, κυρίες και κύριοι, συνάδελφοι, όπως παρατήρησε εισαγωγικά ο κ. Πρόεδρος, χρειάστηκαν πέντε χρόνια για να υποβληθεί η σημερινή πρόταση ξεκινώντας με βάση την έκθεση του Οκτωβρίου 1995. Αιτία γι' αυτό είναι ότι η αγορά της ψηφιακής τηλεόρασης αναπτύχθηκε με πολύ αργότερους ρυθμούς από ό,τι αναμενόταν. Από την άλλη, τα τελευταία χρόνια η ψηφιακή τηλεόραση αποκτά ολοένα μεγαλύτερη σημασία στο πλαίσιο της σύγκλισης των μέσων ενημέρωσης και επικοινωνίας. Παράδειγμα για τη διεύρυνση του φάσματος των προσφερομένων υπηρεσιών αποτελούν το Internet και το home banking μέσω της ψηφιακής τηλεόρασης.
<P>
Η παρούσα έκθεση θα αποτελέσει τη βάση μιας οδηγίας. Η Ομάδα μας έχει δύο αιτήματα σχετικά με το ρυθμιστικό πλαίσιο για την ψηφιακή τηλεόραση. Το πρώτο είναι ότι το πλαίσιο δεν θα πρέπει να περιορίσει τη ραγδαία εξέλιξη της τεχνολογίας στον συγκεκριμένο τομέα και δεν θα πρέπει να είναι πολύ άκαμπτο.
<P>
Το δεύτερο είναι ότι πρέπει βέβαια να διασφαλίζεται η ευρωπαϊκή εσωτερική αγορά και τα συμφέροντα του καταναλωτή. Ανάμεσα σε αυτά τα δύο σημεία θέλουμε και πρέπει να κινηθούμε.
<P>
Προς τον σκοπό αυτόν, το πλαίσιο πρέπει να περιλαμβάνει τα εξής: πρώτον, η υποχρεωτική αναμετάδοση παραμένει ένα σημαντικό μέσο ανταπόκρισης σε κοινωνικά αιτήματα, όπως για παράδειγμα προγράμματα σε μειονοτικές γλώσσες ή ο σημαντικός ρόλος της δημόσιας ραδιοτηλεοπτικής υπηρεσίας.
<P>
Δεύτερον, η διαλειτουργικότητα, σε επίπεδο καταναλωτών, των συστημάτων πρόσβασης στην ψηφιακή τηλεόραση, την οποία ανέφερε ο προηγούμενος ομιλητής κ. van Velzen. Δεν μπορεί να γίνει αποδεκτό να χρειάζονται οι καταναλωτές πολλούς αποκωδικοποιητές για να λαμβάνουν τα προγράμματα. Αρκεί ένας για κάθε καταναλωτή.
<P>
Τρίτον, η τεχνική διαλειτουργικότητα δεν πρέπει να διακυβεύεται ή να υπονομεύεται από τη δημιουργία εθνικών μονοπωλίων η την κατάχρηση της δεσπόζουσας θέσης.
<P>
Το συμπέρασμά μου: στόχος είναι μια ευρωπαϊκή εσωτερική αγορά και η προώθηση της τεχνολογικής ανάπτυξης, καθώς και η υλοποίηση της τηλεόρασης χωρίς σύνορα, που αναφέρθηκε από τους δύο προηγούμενους ομιλητές και που απαιτεί να μπορούν μελλοντικά και οι υπήκοοι τρίτων χωρών που διαμένουν στην Ευρωπαϊκή Ένωση να λαμβάνουν τα τηλεοπτικά προγράμματα για τα οποία πληρώνουν συνδρομή.
<P>
Με ικανοποιεί πολύ η έκθεση της κ. Thors. Ψηφίσαμε στην επιτροπή μια πολύ ισορροπημένη έκθεση.
<P>
Δυστυχώς, ούτε εγώ μπορώ να υποστηρίξω εξ ονόματος της Ομάδας μας τις δύο τροπολογίες που υπέβαλε η κ. Thors βάσει της ίδιας αιτιολογίας με τον κ. van Velzen. Θα τις καταψηφίσουμε. Κατά τα άλλα, εκφράζουμε τα συγχαρητήριά μας για την έκθεση και ελπίζουμε ότι τις επόμενες εβδομάδες θα υποβληθεί από την Επιτροπή μια καλή βάση για μια οδηγία!

<SPEAKER ID=128 LANGUAGE="NL" NAME="Plooij-Van Gorsel">
Κύριε Πρόεδρε, αγαπητέ Επίτροπε, συνάδελφοι, θέλω κατ' αρχάς να συγχαρώ φυσικά την κυρία Thors για την έκθεσή της, την οποία ετοίμασε σε πολύ σύντομο χρονικό διάστημα και η οποία φαίνεται εξαίρετη. Συνάδελφοι, η ψηφιακή τηλεόραση πρόκειται να αποτελέσει μία από τις σημαντικότερες οδούς προς τις ψηφιακές λεωφόρους και πρόκειται να συμβάλει στη εξάπλωση των δικτύων με υψηλή δυνατότητα σε όλα τα τμήματα της Ευρώπης, επομένως και στις πιο απομονωμένες περιοχές. Αυτό το επικοινωνιακό μέσο θα προσφέρει επομένως πολύ μεγαλύτερη πρόσβαση στους Ευρωπαίους σε κάθε είδους ενημέρωση. Είναι επίσης πολύ σημαντικό να δημιουργηθεί ένα ευνοϊκό κλίμα επενδύσεων στην Ευρώπη για την ψηφιακή τηλεόραση.
<P>
Βρισκόμαστε στην παραμονή μιας μεγάλης επανάστασης. Τα παλαιά σύνορα εξαφανίζονται μεταξύ των επιχειρήσεων επικοινωνιών, της ψυχαγωγικής βιομηχανίας και των δημοσιογραφικών μέσων. Τα σύνορα εξαλείφονται από τους πολυεθνικούς γίγαντες της καλωδιακής τηλεόρασης. Αυτοί δημιουργούνται επί του παρόντος μέσω συγχωνεύσεων. Διαπιστώνουμε αυτή την εξέλιξη παντού. Η υποδομή και η βιομηχανία περιεχομένου συνδέονται. Αυτό σημαίνει ότι θα πρέπει να έχουμε καλή εποπτεία σε δύο σημεία.
<P>
Κατά πρώτον, πρέπει να μην επιτρέψουμε οποιαδήποτε ανεπιθύμητη συγκέντρωση μέσων μαζικής ενημέρωσης, επειδή διαφορετικά οι τιμές για τον καταναλωτή θα γίνουν ανεξέλεγκτες. Επιπλέον, θα πρέπει να φροντίσουμε, και αυτό συνδέεται με τα προηγούμενα, για τη δημοσιογραφική ανεξαρτησία, η οποία είναι τόσο σημαντική για τη δημοκρατία.
<P>
Ως εκ τούτου, οι τεχνολογικές εξελίξεις φυσικά επηρεάζουν σημαντικά το νομοθετικό πλαίσιο, και αντιστρόφως. Η νομοθετική ρύθμιση δεν θα πρέπει να παρεμποδίζει τη διαλειτουργικότητα των διάφορων τεχνολογιών, και γι' αυτό αυτή θα πρέπει να είναι ελάχιστη σε ευρωπαϊκό επίπεδο καθώς και παγκοσμίως. Εντούτοις, διαπιστώνουμε ότι σε πολλά κράτη μέλη η πολιτική των μέσων μαζικής ενημέρωσης εξακολουθεί να έχει έντονα εθνικό χαρακτήρα.
<P>
Το τελευταίο μου σημείο, κύριε Πρόεδρε, αφορά τα δικαιώματα εκπομπής, τα οποία σε μεγάλο βαθμό ακόμη πωλούνται σε εθνική βάση. Εξαιτίας αυτού τα άτομα που ζουν εκτός μιας συγκεκριμένης χώρας δεν μπορούν να είναι συνδρομητές σε τηλεοπτικές υπηρεσίες άλλου κράτους μέλους, είτε πρόκειται για δωρεάν είτε για επί πληρωμή τηλεοπτικές εκπομπές. Αυτή είναι μια ανεπιθύμητη εξέλιξη. Πρέπει όλοι οι πολίτες να μπορούν να είναι συνδρομητές σε τηλεοπτικές υπηρεσίες άλλων κρατών μελών. Αυτό σημαίνει ψηφιακή τηλεόραση, αλλά και τηλεόραση χωρίς σύνορα.

<SPEAKER ID=129 LANGUAGE="DE" NAME="Echerer">
Κύριε Πρόεδρε, θέλω και εγώ να συγχαρώ, όπως όλοι οι προηγούμενοι ομιλητές, την κ. Thors για την έκθεσή της, που είναι πολύ καλή και σημαντική. Η ψηφιακή τηλεόραση συνιστά μια πολύ σημαντική συμβολή στη σύγκλιση. Θα αποτελέσει μια από τις κύριες προσβάσεις στην "ψηφιακή λεωφόρο" . Θα προσφέρει μεγαλύτερη και ευρύτερη πρόσβαση και στις πιο απομακρυσμένες περιοχές. Συνεπώς, πρέπει να διευκολύνει κανείς τους χρήστες αντί να επιβάλει υπερβολικό αριθμό κανονιστικών διατάξεων.
<P>
Όμως, αυτή η ακροβασία μεταξύ επενδύσεων, ανάπτυξης και του μικρότερου δυνατού κανονιστικού πλαισίου γίνεται ιδιαίτερα δύσκολη όταν πρόκειται για τη διασφάλιση της πολιτιστικής πολυμορφίας και της γενικής ενημέρωσης. Στο σημείο αυτό πρέπει να αναζητηθούν με σεβασμό στην ποιότητα οι ιδανικές λύσεις για το νέο κανονιστικό πλαίσιο.
<P>
Έτσι, συμφωνούμε και εμείς με την έκθεση της κ. Thors. Ζητάμε μαζί με την εισηγήτρια τον διαχωρισμό των ρυθμίσεων για τα περιεχόμενα και την υποδομή, την υποχρέωση μετάδοσης ορισμένων καναλιών. Ζητούμε να αποτελέσουν οι αποκωδικοποιητές μέρη της υποδομής της πληροφόρησης, να αντιμετωπιστεί το θέμα της διαλειτουργικότητας των αποκωδικοποιητών και να δοθεί η δυνατότητα στα κράτη μέλη να ζητήσουν ανοικτά δίκτυα. Επίσης, επικροτούμε θερμά το γεγονός ότι η Επιτροπή εγκρίνει τις συγχωνεύσεις επιχειρήσεων, εφόσον τα χρησιμοποιούμενα πρότυπα είναι ανοικτά. Αυτό εξυπηρετεί επίσης τη δυνατότητα πρόληψης της κατάχρησης δεσπόζουσας θέσης.
<P>
Τελευταίο αλλά εξίσου σημαντικό: συμφωνώ και εγώ με τους προηγούμενους ομιλητές. Δεν υπάρχει εσωτερική αγορά για τις τηλεοπτικές υπηρεσίες. Αυτό πρέπει να αντιμετωπιστεί σύντομα, με ταχύτητα και ευαισθησία. Ενόψει των εξελίξεων είναι απολύτως απαραίτητη μια διεξοδική συζήτηση για τις δημόσιες τηλεοπτικές υπηρεσίες. Χωρίς να θιγεί η αρχή της επικουρικότητας, η Ευρώπη έχει ευθύνη να μην παραδώσει στον ανταγωνισμό τους δημόσιους τηλεοπτικούς σταθμούς, που είναι υποχρεωμένοι να ενημερώνουν και να διασφαλίζουν την πολιτιστική πολυμορφία. Στο σημείο αυτό ζητώ από όλους να δείξουν ιδιαίτερη ευαισθησία.

<SPEAKER ID=130 LANGUAGE="IT" NAME="Fatuzzo">
Κύριε Πρόεδρε, πριν φύγω για το Στρασβούργο χαιρέτησα μια συνταξιούχο που ήρθε να με συνοδεύσει, την κυρία Boroni Lucia, από την Mozzanica, στην επαρχία του Bergamo, η οποία με ρώτησε: "Τι θα κάνεις αυτή την εβδομάδα στο Στρασβούργο;" "Πρέπει να μιλήσω σχετικά με την έκθεση Thors." "Μα τι είναι αυτή η έκθεση Thors;" "Είναι μια έκθεση που ασχολείται με αυτό που θα συμβεί σε λίγο, με το γεγονός δηλαδή ότι μια συνταξιούχος θα μπορεί να ανοίγει την τηλεόραση, να βλέπει τον Fatuzzo να μιλά στο Ευρωπαϊκό Κοινοβούλιο και να ακούει όσα λέγει." "Α! Πολύ ευχάριστο" , μου απάντησε η κυρία Boroni και έπειτα με ρώτησε: "Θα μπορώ όμως να βλέπω και πόσες εισφορές έχω καταβάλει στο Εθνικό Ινστιτούτο Κοινωνικής Πρόνοιας για τη σύνταξή μου; Θα μπορώ επίσης να βλέπω σε τι ποσό θα ανέρχεται η σύνταξή μου όταν θα σταματήσω να εργάζομαι;" "Μα βέβαια, κυρία Boroni, αυτό είναι το μέλλον. Το μέλλον βρίσκεται στην πλευρά των πολιτών, δεν υπάρχουν πια σύνορα. Θα μπορεί κανείς να βλέπει και όσα συμβαίνουν στα συνταξιοδοτικά ιδρύματα των άλλων κρατών μελών." "Μα εγώ ζω με επτακόσιες χιλιάδες λιρέτες τον μήνα" , μου είπε η κυρία Boroni, "πώς θα καταφέρω να αγοράσω αυτή την τηλεόραση του μέλλοντος;"
<P>
Παίρνω λοιπόν τον λόγο για να μεταφέρω την επιθυμία της συνταξιούχου κυρίας Boroni, να φροντίσει δηλαδή το Ευρωπαϊκό Κοινοβούλιο - και σίγουρα αυτό ήθελε να κάνει η κυρία Thors με την έκθεσή της, και εύχομαι ότι αυτό θα κάνει και ο κύριος Επίτροπος όταν θα δημοσιεύσει την οδηγία - να δράσει ώστε οι λιγότερο εύποροι πολίτες, συνταξιούχοι ή μη, να μπορούν να έχουν δωρεάν πρόσβαση στις νέες υπηρεσίες της ψηφιακής τηλεόρασης του μέλλοντος.

<SPEAKER ID=131 LANGUAGE="FI" NAME="Paasilinna">
Αξιότιμε κύριε Πρόεδρε, αξιότιμε κύριε Επίτροπε, αγαπητοί συνάδελφοι, θα ήθελα να εκφράσω τις ευχαριστίες μου στην κυρία Astrid Thors για την εργασία που ολοκλήρωσε ταχύτατα καθώς και για τις γνώσεις της επί του θέματος. Κατά τον σχολιασμό μου επιθυμώ να εκφράσω ορισμένους προβληματισμούς σχετικά με το συγκεκριμένο ζήτημα. Κατ' αρχάς τάσσομαι υπέρ των ανοιχτών προτύπων και της συμβατότητας, αυτό είναι λογικό. Η πρόσβαση στα καλωδιακά δίκτυα, για τα οποία έγινε μόλις λόγος, πραγματοποιείται υπό όρους, όμως σημαντική είναι και η πολυμορφία της λήψης, όχι μόνο η πρόσβαση αλλά και η λήψη. Ο ανταγωνισμός από μόνος του δεν εγγυάται κάτι τέτοιο. Γνωρίζουμε ότι ο διεθνής ανταγωνισμός στον τομέα της τηλεόρασης έχει οδηγήσει συχνά στην ομοιογένεια της προσφοράς: όλοι συμμετέχουν στον ανταγωνισμό με σαπουνόπερες του ιδίου τύπου. Το γεγονός αυτό αποτελεί σημαντικό ζήτημα, το οποίο έχει σχέση με την πρόσβαση.
<P>
Γενικά τάσσομαι υπέρ της άποψης ότι τα τεχνικά συστήματα δεν είναι ουδέτερα. Υλοποιούν κάποια δυνατότητα περισσότερο από κάποια άλλη. Έτσι π.χ. πολιτικό ζήτημα συνιστά η ευκολία της διαλειτουργικότητας, στην οποία αναφέρθηκε κατά κάποιον τρόπο ο προηγούμενος ομιλητής. Αυτό είναι τουλάχιστον κοινωνικό θέμα, αν όχι κομματικό, καθώς η συμμετοχή, μεταξύ άλλων, στις δημοσκοπήσεις και στις τοπικές εκλογές εξαρτάται από την καλή εφαρμογή της διαλειτουργικότητας, καθώς επίσης από τη σωστή ενημέρωση όσων συμμετέχουν. Η ΜΗΡ, δηλαδή η μελλοντική Οικιακή Πλατφόρμα Πολυμέσων, η οποία μεταβιβάζει τις εφαρμογές από τις συσκευές στα λογισμικά προγράμματα, συνιστά ένα είδος τελικής επανάστασης στην αλυσίδα αυτή, η οποία καθιστά - όπως παρατήρησε η εισηγήτρια - τα πάντα εφικτά, από την τηλεόραση μέχρι το Διαδίκτυο, και βεβαίως τις εφημερίδες, τις ταινίες και ό,τι άλλο, ίσως μέχρι και αρώματα, γεγονός που θα μπορούσε να αποτελέσει για μας τους γηραιότερους άνδρες αληθινό φάρμακο. Είναι σημαντικό να εφαρμοσθεί και στην προκειμένη περίπτωση η ορθή πολιτική, ώστε η αυξημένη τιμή των συσκευών να μην αποτελεί τροχοπέδη για τη συμμετοχή των ανθρώπων.

<SPEAKER ID=132 NAME="Schrφder, Ilka">
Αξιότιμε κύριε Πρόεδρε, αξιότιμη κυρία εισηγήτρια, το τμήμα ARD της γερμανικής κρατικής ραδιοτηλεόρασης σκοπεύει να προσφύγει στο Ευρωπαϊκό Δικαστήρια κατά της δημιουργίας συνασπισμού των ομίλων επιχειρήσεων μέσων ενημέρωσης Kirch και Murdoch. Αυτοί είναι οι νέοι κίνδυνοι των νέων μέσων: οι συγχωνεύσεις εκείνων που δεσπόζουν στην αγορά. Στον συγκεκριμένο τομέα γίνονται συζητήσεις για παρόμοια θέματα, όπως αυτά που ήδη επιβεβαιώθηκαν σχετικά με τη Microsoft. Το επίκαιρο θέμα ως προς την ψηφιακή τηλεόραση είναι αν αρκεί ο υλικός εξοπλισμός πρόσβασης, δηλαδή συγκεκριμένα ο αποκωδικοποιητής, για τη διασφάλιση ενός μονοπωλίου, πολύ δε περισσότερο εφόσον κορυφαίες επιχειρήσεις του τομέα των υπολογιστών συγχωνεύονται με παραδοσιακές επιχειρήσεις μέσων ενημέρωσης.
<P>
Επίσης, δεν πρέπει να εξαπατώμεθα και ως προς την πολιτισμική πτυχή. Δεν θα αυξηθεί αυτόματα ο αλληλεπιδραστικός χαρακτήρας ούτε θα υπάρξουν αυτόματα περισσότεροι άνθρωποι που θα μπορούν να χειριστούν τον υπολογιστή μέσω τηλεόρασης. Για τον λόγο αυτό παραμένει σημαντικό να υπογραμμίσουμε την κοινωνική εντολή ως προς τον τομέα του δημοσίου δικαίου που υπαγορεύει να εμποδιστεί η δημιουργία μονοπωλίων, ειδικά στον τομέα των μέσων ενημέρωσης, και να επιδιωχθεί μια πιο δίκαια πρόσβαση καθώς και κατάρτιση με στόχο τον ανεξάρτητο και αυτοπροσδιοριζόμενο χειρισμό των συγκεκριμένων μέσων.

<SPEAKER ID=133 LANGUAGE="IT" NAME="Fiori">
Κύριε Πρόεδρε, συγχαίροντας την κυρία Thors για την εργασία που επιτέλεσε - εργασία δύσκολη καθώς πρόκειται για τη ρύθμιση του μέλλοντος - θα ήθελα να σταθώ σε ορισμένες κρίσιμες πτυχές, στις οποίες πρέπει να επιστήσουμε την προσοχή του Κοινοβουλίου μας.
<P>
Για παράδειγμα, θα ήταν κατά τη γνώμη μου σημαντικό να δώσουμε ιδιαίτερη προσοχή στους κανόνες που αφορούν τα δικαιώματα πνευματικής ιδιοκτησίας γιατί, εξαιτίας των περιορισμών που απορρέουν από τις συμφωνίες για το copyright και των διαφορών μεταξύ των τεχνικών προδιαγραφών που εγκρίνονται για τις αναμεταδόσεις, κινδυνεύουμε να μην καταφέρουμε να προωθήσουμε μια πραγματική τηλεόραση χωρίς σύνορα και μια πραγματική ευρωπαϊκή εσωτερική αγορά για τις τηλεοπτικές υπηρεσίες, χάνοντας πιθανώς μια ανεπανάληπτη ευκαιρία για μια ευρωπαϊκή βιομηχανία της τηλεόρασης.
<P>
Οι πολίτες που κατοικούν ή εργάζονται σε κράτη μέλη διαφορετικά από τη χώρα καταγωγής τους δεν μπορούν να εγγραφούν νόμιμα συνδρομητές σε ξένες πλατφόρμες, αφού αυτοί οι φορείς δεν είναι κάτοχοι δικαιωμάτων που να ισχύουν για τα εν λόγω κράτη μέλη. Το Ευρωπαϊκό Κοινοβούλιο έχει ήδη εγείρει αυτό το ζήτημα στο παρελθόν, και η εισηγήτρια αναλύει το πρόβλημα εφιστώντας επίσης την προσοχή στην κατάσταση που επικρατεί στις μεθοριακές περιοχές, όπου οι γλωσσικές μειονότητες διαβιούν στην άλλη πλευρά των συνόρων. Πιστεύω ωστόσο ότι θα πρέπει να επιμείνουμε κατά κύριο λόγο σε θεματικές που θα μπορούσαν να είναι εφαρμόσιμες.
<P>
Θεωρώ σημαντικό να επαναλάβω, όπως σωστά εξέφρασε και η εισηγήτρια, ότι το κανονιστικό πλαίσιο πρέπει να εγγυάται μια ισορροπία ανάμεσα στην ανάγκη να εξασφαλιστεί η πολιτισμική και θεματική πολυμορφία των τηλεοπτικών δικτύων και τον κίνδυνο να αποθαρρυνθούν οι επενδύσεις στην ψηφιακή τηλεόραση. Είναι αναγκαία μια ευέλικτη κανονιστική προσέγγιση των οικονομικών πραγματικοτήτων σε μια φάση βαθιάς μετατροπής.
<P>
Η κανονιστική ρύθμιση δεν πρέπει να εμποδίζει την ανάπτυξη της αγοράς, και ιδιαίτερα των νέων τηλεοπτικών υπηρεσιών. Σχετικά με αυτό, πιστεύω ότι θα πρέπει να ασχοληθούμε ξανά, κατά τους επόμενους μήνες ή χρόνια, με ορισμένες πτυχές, όπως π.χ. με τον διαχωρισμό ανάμεσα στη ρύθμιση των τηλεοπτικών προγραμμάτων και στη ρύθμιση της υποδομών. Κατά τη γνώμη μου εξάλλου θα πρέπει να δοθεί ιδιαίτερη προσοχή στη διαλειτουργικότητα των συστημάτων, η οποία, αν και αποσκοπεί σε μια γενική προστασία των δυνατοτήτων πρόσβασης των χρηστών στα προγράμματα που μεταδίδονται μέσα από τις ψηφιακές πλατφόρμες, γεννιέται αυτή τη στιγμή ως μέτρο προστασίας του ανταγωνισμού, της δυνατότητας δηλαδή πρόσβασης στην αγορά των διαφόρων φορέων, ανοίγοντας συνεπώς νομικά μέτωπα που χρήζουν περαιτέρω ελέγχου.

<SPEAKER ID=134 NAME="Caudron">
Κύριε Πρόεδρε, αγαπητοί συνάδελφοι, κύριε Επίτροπε, ως πρώτος εισηγητής - το 1994-1995 νομίζω - για την ψηφιακή τηλεόραση και τα συναφή πρότυπα, θα ήθελα να πω στη σημερινή εισηγήτρια ότι εκτιμώ τη σπουδαιότητα της εργασίας της στο θέμα αυτό και στην Επιτροπή πόσο εκτιμώ την ανακοίνωσή της.
<P>
Πιστεύω ότι μέσα σε μερικά χρόνια μπορέσαμε όλοι να αξιολογήσουμε πόσος δρόμος διανύθηκε στον τομέα αυτό και να υπογραμμίσουμε ότι οι αρχικές επιλογές που έγιναν ήταν οι σωστές. Εντούτοις, σήμερα - τη στιγμή που πλησιάζουμε σε ένα σημαντικό στάδιο - νομίζω ότι είναι απαραίτητο να υπογραμμιστεί ότι πρέπει να βρεθούν σε όλες τις πολιτικές οι αναγκαίες ισορροπίες: ισορροπία ανάμεσα στην κοινοτική στάση και πρότυπα αφενός και τις εθνικές ιδιαιτερότητες και διαφορές αφετέρου· ισορροπία ανάμεσα στην ανάγκη να καλυφθεί αφενός από άποψη παραγωγής μια μεγάλη ευρωπαϊκή αγορά και να ενθαρρυνθούν οι ευρωπαϊκές παραγωγές - δηλαδή να αναπτυχθεί αυτό που αποκαλείται τηλεόραση χωρίς σύνορα - και αφετέρου να μπορέσουν να διατηρηθούν οι δυνατότητες σε επίπεδο ερτζιανών και στο επίπεδο της προσιτής τηλεόρασης. Για μας αυτοί είναι σημαντικότατοι στόχοι που απαιτούν από την πλευρά μας τη μεγαλύτερη ευελιξία.
<P>
Η ψηφιακή τηλεόραση είχε θεωρηθεί αρχικά σαν κάτι διαφορετικό σε σχέση με την τηλεόραση υψηλής ευκρίνειας, άλλο θέμα που γνωρίζω καλά. Σήμερα γνωρίζουμε καλά ότι επιτρέπει τεράστια ευελιξία και ποσότητα. Αυτό που χρειάζεται σήμερα είναι να επιτευχθεί η σωστή ισορροπία ανάμεσα σε όσα πρέπει να γίνουν σε ευρωπαϊκό επίπεδο, όσα μπορούν να γίνουν σε εθνικό επίπεδο και όσα μπορούν να γίνουν σε τοπικό επίπεδο, και αυτό έχει συνέπειες τόσο από άποψη ευρωπαϊκής και εθνικής δράσης, όσον αφορά τα όργανα απορρύθμισης, όσο και από άποψη αγοράς και τεχνολογιών.
<P>
Ήταν σημαντικό σήμερα να σταθμίσουμε όλους τους παράγοντες όσον αφορά αυτή την ψηφιακή τηλεόραση. Θα ήθελα να συγχαρώ και πάλι την κ. Thors για την ποιότητα της έκθεσής της και να πω ότι θα δώσω προσωπικά μεγάλη προσοχή στις εργασίες που θα γίνουν στον τομέα αυτό. Είναι πράγματι αναγκαίο να μην ξεχνάμε ποτέ ότι η πληροφόρηση, η επικοινωνία και η τηλεόραση απευθύνονται πάνω απ' όλα στους πολίτες, και συνεπώς πρέπει να αποφευχθεί κάθε ακαμψία που θα εμπόδιζε αύριο μια κουλτούρα για όλους.

<SPEAKER ID=135 NAME="Harbour">
Κύριε Πρόεδρε, όπως και ο τελευταίος ομιλητής, θα ήθελα και εγώ να ευχαριστήσω την κ. Thors για την πολύ καλή ισορροπία που πέτυχε, όπως μόλις προανέφερε ο κ. Caudron, στην έκθεσή της. Πρόκειται για μια έκθεση που χαρακτηρίζεται από σαφήνεια.
<P>
Θα ήθελα να διατυπώσω ένα συμπέρασμα συνδέοντας την παρούσα με την επόμενη συζήτηση, σχετικά με τις ηλεκτρονικές επικοινωνίες. Σε ολόκληρο αυτόν τον τομέα θα πρέπει να έχουμε πλήρη επίγνωση της ταχύτητας με την οποία εξελίσσεται η τεχνολογία και πώς η τεχνολογία αυτή αρχίζει να μεταβάλει ολόκληρη τη σκέψη μας, και βεβαίως τη συνολική μορφή του ανταγωνισμού στο πλαίσιο του οποίου εξελίσσεται η ψηφιακή τηλεόραση και τα υπόλοιπα μέσα. Κατάγομαι από μια χώρα με μακρά παράδοση δημόσιας ραδιοτηλεοπτικής υπηρεσίας, τομέας που συγκαταλέγεται μεταξύ αυτών τους οποίους κάλυψε δυναμικά η κ. Thors στην έκθεσή της αναφερόμενη στα θέματα της πρόσβασης στη νέα αυτή τεχνολογία και της πρόσβασης στους τηλεθεατές.
<P>
Ας μην ξεχνάμε πως ένα από τα βασικά πράγματα που αντιμετωπίζει όλος ο κόσμος στην εν λόγω βιομηχανία είναι ο ανταγωνισμός για ένα πολύ μικρό ποσοστό χρόνου τηλεθέασης. Καθώς τα κανάλια πολλαπλασιάζονται οι επιλογές των τηλεθεατών αυξάνονται - εκτός από την παρακολούθηση προγραμμάτων μπορούν επίσης να προβαίνουν σε αγορές, να χρησιμοποιούν διαδραστικά μέσα στο πλαίσιο του Internet μέσω των ψηφιακών τους τηλεοράσεων, διαδραστικά μέσα για τα οποία μπορούν να πληρώνουν. Μπορούν να πληρώνουν για ένα αθλητικό γεγονός διαδραστικού χαρακτήρα που θα τους επιτρέπει να επιλέγουν το επιθυμητό είδος μορφοποίησης. Πολύ σύντομα θα είναι σε θέση να αγοράζουν ένα ψηφιακό βίντεο που θα καταγράφει εκατοντάδες ώρες τηλεοπτικού χρόνου σε έναν σκληρό δίσκο που θα έχει επιλεγεί ούτως ώστε να μπορούν να βλέπουν τις εκπομπές σε μεταγενέστερο χρόνο. Θα έχουν διάφορες μορφές ανταγωνισμού.
<P>
Πρέπει να εξασφαλίσουμε πως η νομοθεσία μας δεν εμποδίζει την ανάπτυξη της τεχνολογίας, ούτε περιορίζει την ανάπτυξη του ανταγωνισμού που πρόκειται να δημιουργηθεί, μέσω των νέων αυτών μορφών τεχνολογίας. Πρόκειται για ένα θέμα που πρέπει να εξετάσουμε τόσο στο πλαίσιο της έκθεσης του κ. van Velzen όσο και στο πλαίσιο της νέας έκθεσης για την πνευματική ιδιοκτησία στην κοινωνία των πληροφοριών, η οποία θα παρουσιαστεί στο Κοινοβούλιο σε λίγους μήνες.

<SPEAKER ID=136 NAME="Liikanen">
Κύριε Πρόεδρε, θέλω κατ' αρχάς να ευχαριστήσω την κ. Thors για την εξαιρετική εργασία της. Η Επιτροπή καλωσορίζει την παρούσα έκθεση, η οποία προβάλλει την ανάγκη για μια ισορροπημένη προσέγγιση των κανονιστικών ρυθμίσεών. Χρειάζεται να εξισορροπήσουμε δύο πράγματα: πρώτον, την ελευθερία του εμπορίου και τα κίνητρα για επενδύσεις και, δεύτερον, την προστασία συγκεκριμένων δημόσιων συμφερόντων με σαφή και αναλογικό τρόπο. Το νέο κανονιστικό πλαίσιο θα προσφέρει στις κανονιστικές αρχές πολύ μεγαλύτερη ευελιξία για την επίτευξη αυτής της ισορροπίας.
<P>
Στις οδηγίες που θα προτείνει η Επιτροπή αυτόν τον μήνα λαμβάνονται υπόψη τα τρία βασικά σημεία που εθίγησαν στην έκθεση της κ. Thors. Το πρώτο είναι η ανάγκη εκσυγχρονισμού των ex ante κανονιστικών ρυθμίσεων για την ψηφιακή τηλεόραση. Το νέο πλαίσιο θα δώσει τη δυνατότητα στις κανονιστικές αρχές να στραφούν προς νέες πύλες δικτύου (gateways) όπως οι διασυνδέσεις προγραμματισμού εφαρμογών. Δεύτερον, η έκθεση υποστηρίζει τον περιορισμό των προνομίων υποχρεωτικής αναμετάδοσης ( "must carry" ) στα κανάλια για τα οποία ισχύουν υποχρεώσεις δημόσιας ραδιοτηλεοπτικής υπηρεσίας, με την έννοια του Πρωτοκόλλου 32 της Συνθήκης. Η έκθεση επισημαίνει επίσης πως θα πρέπει να συμφωνηθεί η χορήγηση αντιστάθμισης στους φορείς εκμετάλλευσης βάσει της αξίας που έχουν για τους εν λόγω φορείς τα κανάλια δημόσιας ραδιοτηλεοπτικής υπηρεσίας. Η Επιτροπή θα ασχοληθεί με τα θέματα αυτά στις προσεχείς νομοθετικές της προτάσεις. Το τρίτο στοιχείο αφορά την ανάγκη να αυξηθούν οι δυνατότητες διαλειτουργικότητας μεταξύ των διαφόρων τηλεοπτικών πλατφορμών.
<P>
Πιο συγκεκριμένα, η έκθεση διαχωρίζει δύο βασικά στοιχεία. Το πρώτο είναι η ανάγκη να υπάρχει διαλειτουργικότητα, όπου αυτό είναι δυνατόν και κανόνες πρόσβασης, όπου τα πρότυπα ιδιοκτησίας αυξάνουν σημαντικά τη δύναμη της αγοράς και το δεύτερο η ανάγκη να καθοριστεί μια νέα, ανοιχτή αρχιτεκτονική αποκωδικοποιητών, η οικιακή πλατφόρμα πολυμέσων.
<P>
Η Επιτροπή προτιμά μια προσέγγιση με γνώμονα τις ανάγκες της βιομηχανίας παρά την επιβολή προτύπων. Διαθέτουμε εφεδρικές δυνάμεις για να παρέμβουμε εάν οι παράγοντες της αγοράς αδυνατούν να συμφωνήσουν. Ωστόσο, η αγορά αναπτύσσει ανοικτά πρότυπα. Στις δυναμικές αγορές η προηγμένη τεχνολογία προπορεύεται της διαδικασίας τυποποίησης. Η χρήση ανοικτών προτύπων μειώνει και τις κανονιστικές ρυθμίσεις και τον αριθμό των υποθέσεων ανταγωνισμού. Η έκθεση στέλνει με μεγάλη αποφασιστικότητα το σαφές αυτό μήνυμα στην αγορά, κάτι που υποστηρίζω πλήρως.
<P>
Στην έκθεση θίγονται επίσης αρκετά ζητήματα περιεχομένου, τα οποία δεν εμπίπτουν επομένως στο πεδίο του νέου πλαισίου για τις ηλεκτρονικές επικοινωνίες. Πρέπει να διαχωρίσουμε στο μέτρο του δυνατού τις ρυθμίσεις περί δικτύου και περιεχομένου.
<P>
Η παροχή κωδικοποιημένων υπηρεσιών ψηφιακής τηλεόρασης σε άλλο κράτος δημιουργεί αρκετές δυσκολίες. Πρώτον, υφίσταται αρκετή κακοδιαχείριση των δικαιωμάτων πνευματικής ιδιοκτησίας: οι τηλεοπτικές υπηρεσίες επί πληρωμή αγοράζουν τα δικαιώματα μόνο για ένα συγκεκριμένο κράτος μέλος. Ακόμα και οι ψηφιακές υπηρεσίες ελεύθερης λήψης παρέχονται κωδικοποιημένες. Αυτό αντιστρατεύεται στις αρχές της ενιαίας αγοράς για τηλεοπτικές υπηρεσίες επί πληρωμή. Η διαφοροποίηση των προσεγγίσεων για τις ρυθμίσεις περιεχομένου μπορεί επίσης να διαδραματίσει κάποιο ρόλο. Χρειάζεται όμως να εξετάσω το συγκεκριμένο θέμα από κοινού με τους συναδέλφους μου, την κ. Reding και τον κ. Bolkestein, που είναι ειδικά αρμόδιοι σε αυτόν τον τομέα.

<SPEAKER ID=137 NAME="Πρόεδρος">
Σας ευχαριστώ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί στις 17.30.

<CHAPTER ID=14>
Ηλεκτρονικές επικοινωνίες και σχετιζόμενες υπηρεσίες
<SPEAKER ID=138 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α5-0145/2000) του κ. Van Velzen, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την ανακοίνωση της Επιτροπής προς το Συμβούλιο, το Ευρωπαϊκό Κοινοβούλιο, την Οικονομική και Κοινωνική Επιτροπή και την Επιτροπή των Περιφερειών με τίτλο "Προς ένα νέο πλαίσιο για την υποδομή των ηλεκτρονικών επικοινωνιών και τις σχετιζόμενες υπηρεσίες: ανασκόπηση του ρυθμιστικού πλαισίου των επικοινωνιών για το 1999" (COM(1999) 539 - C5-0141/2000 - 2000/2085(COS)).

<SPEAKER ID=139 NAME="Van Velzen">
Κύριε Πρόεδρε, επιτρέψτε μου να αρχίσω εκφράζοντας τις ευχαριστίες μου προς τους συναδέλφους μου. Ένας εισηγητής χωρίς τέτοια ποιοτική συνεργασία αποτελεί ένα πολύ περιορισμένο μέσο. Κυρίως πρόκειται για τον καλό διάλογο που αναπτύξαμε. Θα ήθελα επίσης να ευχαριστήσω ιδιαίτερα την Επιτροπή, και συγκεκριμένα τον Επίτροπο κ. Liikanen, για την καλή συνεργασία και για τις περιεκτικές συζητήσεις που μπορέσαμε να έχουμε, αλλά κυρίως για το γεγονός ότι, όπως φαίνεται, στις νέες οδηγίες επιθυμεί να λάβει υπόψη του τη συζήτηση και τη ψηφοφορία που θα πραγματοποιηθεί γι' αυτή την έκθεση.
<P>
Κύριε Πρόεδρε, πριν από πέντε χρόνια δεν μπορούσαμε καθόλου να φανταστούμε ότι τώρα θα ήταν δυνατός ο ανταγωνισμός τόσο στον τομέα των υπηρεσιών, όσο και στον τομέα των υποδομών στην Ευρώπη. Αυτό αποτελεί απόλυτη καινοτομία. Εάν κλείσουμε τα μάτια και προσπαθήσουμε να σκεφθούμε τι θα συμβεί τα επόμενα 5 χρόνια, θα δούμε ότι θα υπάρξει τεράστια ανάπτυξη. Αυτό σημαίνει επίσης, και αυτή είναι η δεύτερη παρατήρησή μου, ότι θα πρέπει κανείς να εξετάσει πολύ καλά τι χρειάζεται να ρυθμιστεί επί του παρόντος στην Ευρωπαϊκή Ένωση ώστε να προωθηθεί η διαδικασία της σύγκλισης αυτής της ιδιαίτερα ταχείας εξέλιξης. Νομίζω ότι το σημείο έναρξης θα πρέπει να είναι ότι εμείς επιλέγουμε, εάν αυτό είναι δυνατόν να γίνει μονομερώς, την απόλυτη ανταγωνιστικότητα και ότι, ως συνέπεια της πλήρους ανταγωνιστικότητας, πρέπει να αντιμετωπίσουμε τις ανάγκες αυτής της στιγμής, δηλαδή την ειδική για κάθε τομέα νομοθετική ρύθμιση. Φυσικά, θα υφίσταται πάντα η ανάγκη για ειδικές τομεακές ρυθμίσεις, αλλά τελικά θα πρέπει να διατηρήσουμε τον ανταγωνισμό ως καθοδηγητική αρχή. Πιστεύω ότι η Επιτροπή ορθά επέλεξε - και σε αυτό συνέβαλε ευτυχώς και η έκθεσή μου - την προσαρμογή του, κατά τη γνώμη μου, αυστηρού προτύπου το οποίο χρησιμοποιήθηκε σε πρώτη φάση από την Επιτροπή, του επονομαζόμενου significant market power and dominant position (σημαντική δύναμη στην αγορά και δεσπόζουσα θέση). Ελπίζω επομένως πως είναι ειλικρινές αυτό που ειπώθηκε, πως δηλαδή η Επιτροπή θα ακολουθήσει ακόμη περισσότερο την κατεύθυνση την οποία προτείναμε. Οι αγορές κινούνται με τεράστια ταχύτητα, η οποία υπερβαίνει τα σύνορα των χωρών. Διαπιστώνουμε σε όλα τα επίπεδα κάθετες και οριζόντιες συγκλίσεις. Διαπιστώνουμε διατομεακές κινήσεις, και αυτό σημαίνει ότι εμείς θα πρέπει να εξετάζουμε κάθε φορά το συγκεκριμένο μέρος της αγοράς.
<P>
Κύριε Πρόεδρε, η τρίτη παρατήρησή μου αφορά την ανάγκη να εξετάσουμε και τις διαρθρώσεις παρακολούθησης. Φυσικά, δεν είναι δυνατόν σε 5 χρόνια να εξακολουθούμε να έχουμε στην Ευρώπη 15 αγορές τηλεπικοινωνιών/τεχνολογιών πληροφοριών και επικοινωνιών. Πρέπει σε αυτό το σημείο να αναπτυχθούμε προς μια ευρωπαϊκή εσωτερική αγορά. Αυτό σημαίνει ότι προσωπικά παρατηρώ με κάποια ανησυχία δύο εξελίξεις σε αυτόν τον τομέα. Έτσι, οι εθνικές κανονιστικές αρχές συνεχίζουν να είναι απομονωμένες, και στην έκθεσή μου εκφράζεται έντονη προτροπή για τη σύνδεσή τους και όχι τόσο για τη συνένωση, ή την ενσωμάτωσή τους, με τις γενικές εθνικές αρχές ανταγωνισμού και, όπου απαιτείται, με τις αρχές ελέγχου των μέσων ενημέρωσης. Πρέπει επίσης να διερωτηθούμε κατά πόσο χρειάζεται να προχωρήσουμε σε ειδικές τομεακές ρυθμίσεις. Είναι φυσικά πολύ θετικό να διαθέτουμε μια ομάδα υψηλού επιπέδου, αλλά το μεγαλύτερο μειονέκτημα μιας τέτοιας ομάδας είναι ότι γίνεσαι τόσο σημαντικός ώστε είναι ιδιαίτερα δύσκολο να απαλλαγούν από εσένα. Ελπίζω επομένως ότι σε αυτό το σημείο θα μπορέσουμε να παρέμβουμε με έναν μηχανισμό περιοδικής ανασκόπησης και μια οριζόντια διάταξη, έτσι ώστε να περιορίσουμε την κρίσιμη περίοδο που αυτές οι ομάδες θα είναι ενεργές.
<P>
Κύριε Πρόεδρε, για τους πολίτες έχει μεγάλη σημασία να υπάρξει πολύ μεγαλύτερη διαφάνεια όσον αφορά τις τιμές και να μειωθεί το κόστος περιαγωγής, έτσι ώστε ο πολίτης να έχει μια συνολική άποψη της εικόνας. Για τους πολίτες έχει επίσης μεγάλη σημασία η δυνατότητα μεταφοράς των αριθμών κλήσης, ακόμη και στον τομέα των κινητών τηλεφώνων, επειδή έτσι περιέρχεται η εξουσία στον καταναλωτή, και νομίζω πως πρέπει να υπερασπιστούμε κάτι τέτοιο.
<P>
Κύριε Πρόεδρε, είναι επίσης μεγάλης σημασίας να εξετάσουμε με κριτικό μάτι και τις δημοπρασίες. Πρόκειται για μια κατάσταση η οποία υπερβαίνει κατά πολύ τις διοικητικές δαπάνες, και είμαι ιδιαίτερα περίεργος να ακούσω την απάντηση του Επιτρόπου στη γραπτή επείγουσα ερώτησή μου κατά πόσον οι δημόσιες πωλήσεις στο Ηνωμένο Βασίλειο και σε άλλα κράτη μέλη είναι σύμφωνες με το άρθρο 11 της οδηγίας περί αδειοδότησης, όπου αναφέρεται ρητώς ότι αυτές θα πρέπει να καλύπτουν μόνο τις διοικητικές δαπάνες.
<P>
Κύριε Πρόεδρε, ένα άλλο σημαντικό σημείο αφορά το "112" , δηλαδή τον εντοπισμό της θέσης του καλούντος. Εάν μου συμβεί κάτι θα πρέπει να γίνεται αμέσως γνωστό πού βρίσκομαι. Για τον λόγο αυτό ο εντοπισμός της θέσης του καλούντος (caller location) είναι μεγάλης σημασίας. Αλλά είναι επίσης πολύ σημαντικό να αποφευχθεί η κατάχρηση του "112" . Επίσης, παρουσιάζει, νομίζω, ιδιαίτερο ενδιαφέρον στην τρίτη γενιά κινητών τηλεφώνων να προσφέρεται η δυνατότητα για caller location, δηλαδή εντοπισμό της θέσης. Αυτό σημαίνει φυσικά ότι θα είναι δεδομένη η συγκατάθεση γι' αυτό του χρήστη.
<P>
Κύριε Πρόεδρε, ένα σοβαρό πρόβλημα είναι η έλλειψη δημοκρατίας σε όλον τον τομέα της τεχνολογίας πληροφοριών και επικοινωνιών. Εάν εμείς σύντομα αναπτύξουμε 5 ή 6 οδηγίες, στη συνέχεια ως Ευρωπαϊκό Κοινοβούλιο δεν θα έχουμε πλέον να πράξουμε τίποτα περισσότερο σε αυτόν το τομέα. Παράλληλα, η Επιτροπή ασχολείται με την Cocom (Επιτροπή Επικοινωνιών) μετά από αίτηση του Συμβουλίου. Στην έκθεσή μου γίνεται ρητή έκκληση για τη δημιουργία εντός του Κοινοβουλίου μιας ομάδας εργασίας, στην οποία θα ανατεθεί από το Κοινοβούλιο να διαπραγματεύεται με την Επιτροπή σε ισότιμο επίπεδο, όπως συμβαίνει με την Cocom.
<P>
Κύριε Πρόεδρε, το 2000 δεν είναι πλέον δυνατόν το Κοινοβούλιο να μένει εκτός παιχνιδιού. Κατά συνέπεια, απευθύνω επείγουσα έκκληση προς εσάς, αλλά και προς την Επιτροπή, για την κάλυψη αυτού του δημοκρατικού κενού σήμερα, και μάλιστα προς αυτή την κατεύθυνση που ανέφερα.
<P>
Κύριε Πρόεδρε, μέχρι το τέλος αυτού του μήνα θα μας υποβληθούν οι οδηγίες της Ευρωπαϊκής Επιτροπής. Ευχαρίστησα τον Επίτροπο γι' αυτό. Ελπίζω ότι ο Επίτροπος στις οδηγίες αυτές θα λάβει υπόψη του και θα συμπεριλάβει τα αποτελέσματα αυτής της συζήτησης, επειδή αυτό είναι τελικά το σημαντικό. Αυτή είναι η δημοκρατία.

<SPEAKER ID=140 NAME="Niebler">
συντάκτρια γνωμοδότησης της Επιτροπής Νομικών Θεμάτων και Εσωτερικής Αγοράς . (DE) Κύριε Πρόεδρε, αξιότιμε Επίτροπε Liikanen, αξιότιμοι συνάδελφοι, θα ήθελα αρχικά να συγχαρώ θερμά τον εισηγητή κ. van Velzen για την έκθεσή του, στην οποία έχουν τονιστεί και αξιολογηθεί όπως πρέπει, σύντομα και με ακρίβεια, τα ουσιώδη στοιχεία μιας εκτεταμένης και περίπλοκης ανακοίνωσης της Επιτροπής.
<P>
Πριν από περίπου δύο χρόνια έγινε με επιτυχία μέσω κοινοτικών οδηγιών και της μεταφοράς τους η ελευθέρωση των εθνικών αγορών τηλεπικοινωνιών. Εφέτος το καλοκαίρι θα εκπονηθεί ένα νέο νομικό πλαίσιο σε ευρωπαϊκό επίπεδο, όπως ήδη ανέφερε ο εισηγητής. Το νομικό αυτό πλαίσιο σκοπό έχει να ενισχύσει τον ανταγωνισμό, ιδίως σε τοπικό επίπεδο, λαμβάνοντας υπόψη την πείρα μας από το υφιστάμενο νομικό καθεστώς. Πέραν τούτου, το νέο νομικό πλαίσιο πρέπει να σχεδιαστεί λαμβάνοντας υπόψη τις νέες, δυναμικές και απρόβλεπτες αγορές που έχουν πολύ περισσότερους συντελεστές από ό,τι σήμερα.
<P>
Επιτρέψτε μου να αναφερθώ σύντομα σε τέσσερα καίρια σημεία που περιλαμβάνονται επίσης στη γνωμοδότηση της Επιτροπής Νομικών Θεμάτων, εξ ονόματος της οποίας σας μιλώ σήμερα.
<P>
Πρώτον, πρέπει να δοθεί ιδιαίτερη προσοχή στη μεταφορά των σημερινών οδηγιών, ούτως ώστε να μην παγιωθούν οι διαφορές ως προς την ελευθέρωση των εθνικών αγορών, που είναι εν μέρει ακόμη αρκετά σημαντικές, και να μη γίνει έτσι δυσχερέστερη η μεταφορά του νέου ρυθμιστικού πλαισίου. Εδώ καλείται να λάβει μέτρα φυσικά ιδίως η Επιτροπή ως θεματοφύλακας των Συνθηκών.
<P>
Δεύτερον, η δυνατότητα απορρύθμισης ή σταδιακής μετάβασης από τις ρυθμίσεις για συγκεκριμένο τομέα σε ένα γενικό δίκαιο του ανταγωνισμού πρέπει να παγιωθεί από τώρα στις οδηγίες. Και αυτό όμως το ανέλαβαν ήδη ο Επίτροπος Liikanen και η ομάδα του.
<P>
Τρίτον, η σύγκλιση των μέσων επικοινωνίας πρέπει να ληφθεί υπόψη στο νέο νομικό πλαίσιο. Τούτο δεν πρέπει ωστόσο να έχει ως επακόλουθο η αγορά των κινητών δικτύων επικοινωνίας, που χαρακτηρίζεται από τον ανταγωνισμό και έχει αναπτυχθεί ελεύθερα, να εξισωθεί από πλευράς ρυθμίσεων με τα σταθερά δίκτυα επικοινωνίας. Ούτως ή άλλως, οι επιχειρήσεις της κινητής τηλεφωνίας πλήττονται σήμερα σοβαρά από τις δημοπρατήσεις συχνοτήτων του Παγκόσμιου Συστήματος Κινητών Τηλεπικοινωνιών (UMTS). Οι πραγματογνώμονες εκτιμούν ότι θα χρειαστούν αρκετά χρόνια μόνο και μόνο για να ανακτήσουν τα ποσά που κατέβαλαν στις δημοπρατήσεις, αυτό δε αποτελεί ήδη αρκετά σοβαρό μειονέκτημα για την ευρωπαϊκή βιομηχανία του μέλλοντος, δηλαδή την κινητή τηλεφωνία. Το μειονέκτημα αυτό δεν πρέπει να γίνει ακόμη μεγαλύτερο με την εκ των προτέρων επιβολή υποχρεώσεων στους επενδυτές σχετικά με τη ρύθμιση της πρόσβασης και της διασύνδεσης σε δικτυακή υποδομή και με την καθιέρωση του τρόπου επιλογής φορέα η οποία έχει αναπτυχθεί για τον τομέα του σταθερού δικτύου.
<P>
Τέταρτον, θα πρέπει να καταστεί υποχρεωτική η αποδέσμευση των προσβάσεων στους τοπικούς βρόχους. Πρέπει να δοθεί σε όλα τα κράτη μέλη στους ανταγωνιστές των πρώην μονοπωλίων η δυνατότητα άμεσης πρόσβασης στον τελικό καταναλωτή μέσω των τοπικών βρόχων προκειμένου να μπορούν και εκείνοι να προσφέρουν ευρυζωνικές υπηρεσίες. Μια τέτοια κατάσταση ανταγωνισμού θα αυξήσει ιδίως τον αριθμό των προσβάσεων στο Internet με υψηλό βαθμό μεταδόσεως δεδομένων και θα καταστήσει τις συγκεκριμένες συνδέσεις φθηνότερες. Προκειμένου να μη ζημιωθούν εκείνα τα κράτη μέλη που ήδη έχουν ανταποκριθεί στη συγκεκριμένη υποχρέωση, θα πρέπει να μείνει στη διακριτική ευχέρεια των κρατών μελών ποιες από τις συνέπειες της αποδέσμευσης των βρόχων θέλουν να καταστήσουν υποχρεωτικές.

<SPEAKER ID=141 LANGUAGE="FI" NAME="Matikainen-Kallstrφm">
Αξιότιμε κύριε Πρόεδρε, ευχαριστώ τον συνάδελφο van Velzen για την εξαίρετη επεξεργασία της ανακοίνωσης της Επιτροπής. Επιτέλεσε σημαντικότατη εργασία προκειμένου να επιτύχει τον συμβιβασμό των διαφόρων τροπολογιών.
<P>
Η ελευθέρωση της αγοράς των επικοινωνιών τα τελευταία χρόνια στην Ευρώπη έχει προχωρήσει με μεγάλα βήματα. Οι περιφερειακές διαφορές παραμένουν ωστόσο ακόμη υπερβολικά μεγάλες για να μπορούμε να μιλάμε για ελεύθερες αγορές τηλεπικοινωνιών. Πρέπει να υπάρξουν μεγαλύτερες εγγυήσεις, ότι κάθε Ευρωπαίος θα έχει τη δυνατότητα να χρησιμοποιεί όλες τις υπηρεσίες επικοινωνιών σε λογικές τιμές. Για παράδειγμα, οι παράγοντες που περιστέλλουν τον ανταγωνισμό της κινητής επικοινωνίας, όπως η υπερτίμηση των τελών περιαγωγής και η έλλειψη της δυνατότητας προεπιλογής των φορέων παροχής υπηρεσιών ή η έλλεψη δυνατότητας μεταφοράς των αριθμών κλήσης, πρέπει να ρυθμιστούν σε κοινοτικό επίπεδο. Η Επιτροπή οφείλει να διασφαλίσει την άρση αυτών των εμποδίων του ανταγωνισμού το συντομότερο δυνατό.
<P>
Ωστόσο, δεν πρέπει να επικεντρωνόμαστε αποκλειστικά και μόνο στις ασύρματες επικοινωνίες. Η κατάσταση του ανταγωνισμού των σταθερών δικτύων πρέπει επίσης να βελτιωθεί ριζικά. Τα χάλκινα ζεύγη, όπως καλούνται τελευταία, πρέπει να ελευθερωθούν από την κυριαρχία των εταιρειών τηλεπικοινωνιών μονοπωλιακού καθεστώτος. Όμως, η κατάσταση όσων διαμένουν σε απομονωμένες κυρίως περιοχές παραμένει δυσχερής. Ελπίζω ότι η Επιτροπή θα δώσει σαφή απάντηση στην ερώτησή μου σχετικά με τον τρόπο που οι καλούμενοι τοπικοί βρόχοι θα ανοίξουν στον πραγματικό ανταγωνισμό, δηλαδή πώς μπορούμε να καταρρίψουμε αποτελεσματικότερα τις μονοπωλιακές πρακτικές του σταθερού δικτύου.
<P>
Το ζήτημα της κατανομής των συχνοτήτων του Παγκοσμίου Συστήματος Κινητών Τηλεπικοινωνιών συνιστά θέμα το οποίο δεν πρέπει να ρυθμιστεί σε κοινοτικό επίπεδο. Μπορούν να προβληθούν επιχειρήματα τόσο υπέρ της δημοπράτησης συχνοτήτων όσο και υπέρ των επονομαζόμενων "διαγωνισμών ομορφιάς" . Γεγονός είναι ότι οι αστρονομικές τιμές των δημοπρατήσεων συχνοτήτων επιβαρύνουν πάντοτε τον λογαριασμό των καταναλωτών. Οι επονομαζόμενοι "διαγωνισμοί ομορφιάς" συνιστούν μια εναλλακτική λύση, η οποία είναι από πολλές απόψεις πλησιέστερη προς τον καταναλωτή και ενισχύει την ελευθέρωση περισσότερων αγορών. Αντίθετα με τις δημοπρατήσεις συχνοτήτων, οι "διαγωνισμοί ομορφιάς" δεν περιλαμβάνουν ποσά που έχουν συγκεντρωθεί από τους φορείς παροχής υπηρεσιών εν είδει φορολογικής εισφοράς. Στο σημείο αυτό θα ήθελα επίσης να ρωτήσω τον αξιότιμο Επίτροπο κατά πόσο θεωρεί η Επιτροπή τις δημοπρατήσεις συχνοτήτων μέτρα προώθησης του ανταγωνισμού. Ελπίζω ότι για τα εν λόγω ζητήματα θα λάβω εμπεριστατωμένες απαντήσεις.

<SPEAKER ID=142 LANGUAGE="EN" NAME="Read">
Κύριε Πρόεδρε, ο εισηγητής κ. van Velzen είναι άξιος συγχαρητηρίων για την ισορροπημένη και καλά τεκμηριωμένη έκθεση που εκπόνησε, καθώς και για την ισορροπημένη και καλά τεκμηριωμένη ομιλία του προς υποστήριξη της εν λόγω έκθεσης. Επιδοκιμάζω, όπως πάντα, το γεγονός πως κατανοεί την ανάγκη θέσπισης κανονιστικών μέτρων, αλλά με προσεκτικά τεκμηριωμένες παραμέτρους. Δεν πρέπει να ξεχνάμε πως όταν μιλάμε για θέσπιση κανονιστικών μέτρων δεν πρόκειται για κάτι από το οποίο έχουμε λιγότερο ή περισσότερο: στους κόλπους της Ευρωπαϊκής Ένωσης η θέσπιση κανονιστικών μέτρων στοχεύει στην επιδίωξη ενός στόχου εντός καθορισμένης χρονικής περιόδου.
<P>
Είναι επίσης καλό που στην έκθεση του κ. van Velzen εκφράζεται μια σαφής αντίληψη της σημασίας της σύγκλισης των διαφόρων τεχνολογιών. Τόσο ο εισηγητής όσο και πολλοί άλλοι ομιλητές κατά την παρούσα συζήτηση έθιξαν το γεγονός πως και το Κοινοβούλιο και η Επιτροπή μπόρεσαν να εξετάσουν τι συνέβη στο παρελθόν και προσπάθησαν να μαντέψουν - βάσει στοιχείων - τι μπορεί να συμβεί στο μέλλον. Όπου δεν μαντέψαμε σωστά καταφέραμε να θέσουμε τα πράγματα στη σωστή τους βάση. Η ταχύτητα των αλλαγών τόσο στην τεχνολογία όσο και στον παγκόσμιο ανταγωνισμό σε αυτόν τον τομέα περιορίζει πολύ τα περιθώρια λάθους. Γι' αυτό και η παρούσα έκθεση είναι τόσο σημαντική. Θεσπίζει τη βάση για τη μελλοντική ανάπτυξη των σχεδίων της Επιτροπής και της αντίδρασης του Κοινοβουλίου σε αυτόν τον κλάδο.
<P>
Η Ομάδα των Σοσιαλιστών δεν θα μπορέσει να υποστηρίξει όλες τις τροπολογίες και τις λεπτομέρειες των επιφυλακτικών κριτικών των προτάσεων "δημοπρασιών έναντι 'διαγωνισμών ομορφιάς' " . Ελπίζαμε να μπορέσουμε να έχουμε χωριστές ψηφοφορίες σχετικά με αυτό το θέμα. Δυστυχώς δεν μπορούμε, ούτε μπορώ να υποστηρίξω την τροπολογία που ζητεί να εξαιρεθεί η κινητή τηλεφωνία και η αγορά της κινητής επικοινωνίας. Οφείλουμε να είμαστε πολύ προσεκτικοί να μην εισαγάγουμε κανόνες που θα περιορίζουν την ανάπτυξη σε αυτή την εκπληκτικά πολύπλευρη αγορά. Ούτε βεβαίως θέλουμε να δημιουργηθεί μια κατάσταση εξαιρέσεων της κινητής τηλεφωνίας και συμπερίληψης άλλων μορφών τηλεπικοινωνιών.
<P>
Τέλος, θα ήθελα να επιστήσω την προσοχή στις τροπολογίες αριθ. 3 και 4. Στην τροπολογία αριθ. 3 ζητείται μια σαφέστερη και πιο ξεκάθαρη διατύπωση των πολιτικών στόχων και αρχών που θα αποτελέσουν την βάση της περαιτέρω ανάπτυξης της ευρωπαϊκής αγοράς τηλεπικοινωνιών, κάτι που είναι απολύτως απαραίτητο. Στην τροπολογία αριθ. 4 υπογραμμίζεται η επείγουσα ανάγκη να δοθεί ιδιαίτερη προσοχή στην εφαρμογή των υφιστάμενων οδηγιών, ούτως ώστε οι μείζονες διαφορές στην ελευθέρωση των εθνικών αγορών να μην εδραιωθούν παρεμποδίζοντας έτσι την εφαρμογή νέων κανόνων. Εξακολουθούμε να έχουμε δεκαπέντε μερικώς ελευθερωμένες αγορές που παραμένουν κατακερματισμένες σε μεγάλο βαθμό. Εδώ έχουμε τη βάση για ένα πραγματικό άνοιγμα της αγοράς της Ευρωπαϊκής Ένωσης.
<P>
Σας προτείνω να εγκρίνεται την έκθεση του κ. van Velzen και συγχαίρω τον εισηγητή και πάλι για την εκπόνησή της. Συγχαίρω επίσης την Επιτροπή για την ταχύτητα, την προσοχή και τη σοβαρότητα με την οποία προσέγγισε την αναθεώρηση και την εκ νέου εκπόνηση της νομοθεσίας της Ευρωπαϊκής Ένωσης σε αυτόν τον τομέα.

<SPEAKER ID=143 LANGUAGE="SV" NAME="Thors">
Κύριε Πρόεδρε, κύριε Επίτροπε, κύριε εισηγητά, ο κ. Van Velzen έχει εκπονήσει μια αξιόλογη εργασία. Θέλω, εκ μέρους της Ομάδας του ΦΙΛ, να ανακοινώσω ότι στηρίζουμε την αρχική έκθεση. Ωστόσο, δεν μπορούμε να στηρίξουμε όλες τις προτάσεις τροπολογίας, διότι δεν προσφέρουν τη μεγαλύτερη σαφήνεια που θα μπορούσε κανείς να ζητήσει όταν, τώρα, σε μερικές εβδομάδες θα υποβληθούν οι συγκεκριμένες προτάσεις οδηγίας. Θεωρώ ότι είναι περιττό να λαμβάνουμε αποφάσεις για ασαφείς συμβιβασμούς μερικές εβδομάδες πριν υποβληθούν οι οδηγίες.
<P>
Σήμερα, μπορούμε να συζητήσουμε για τον τομέα των τηλεπικοινωνιών σε μια ανθρώπινη ώρα, όχι όπως συνηθίζουμε να κάνουμε, δηλαδή, αργά το βράδυ όπου η συζήτηση διεξάγεται μεταξύ μερικών φανατικών με τον τομέα των τηλεπικοινωνιών. Γι' αυτό, λοιπόν, επιβάλλεται να διαπιστώσουμε ότι από τότε που συναντηθήκαμε τελευταία φορά έχουν επιτευχθεί, στην Κωνσταντινούπουλη στη σύσκεψη World Radio Conference, σημαντικές λύσεις για την Ευρώπη.
<P>
Επίσης, στο Ευρωπαϊκό Κοινοβούλιο είναι σημαντικό να στηρίξουμε το προπαρασκευαστικό έργο που έχει επιτελεστεί στο European Conference of Postal and Telecommunications Administrations και να μην επικρίνουμε αυτό το έργο, διότι πιστεύω ότι αυτός ήταν ένας από τους λόγους που η Ευρώπη είχε τόσο μεγάλη επιτυχία στην προώθηση και αποδοχή των προτύπων της και ότι της εδόθησαν συμπληρωματικά όρια για τα τηλέφωνα τρίτης γενιάς, καθώς επίσης και ενιαίες συχνότητες σε ολόκληρο τον κόσμο.
<P>
Αφού αναφερόμαστε στις μελλοντικές αρχές, θεωρώ ότι είναι πολύ σημαντικό να προσπαθήσουμε να βρούμε μια ισορροπία σε ό,τι αφορά τις τεχνολογικά ουδέτερες λύσεις. Παραδείγματος χάριν, πιστεύω ότι η μειοδοτικοί διαγωνισμοί στους οποίους αναφερόμαστε, πραγματικά δεν είναι, ακόμη και σήμερα, τεχνολογικά ουδέτεροι, διότι κάνουν διακρίσεις υπέρ της κινητής τηλεφωνίας σε σχέση με τα υπάρχοντα, σταθερά δίκτυα. Αυτή δεν είναι μια τεχνολογικά ουδέτερη στάση.
<P>
Η Ομάδα του ΦΙΛ έχει υποβάλει προτάσεις τροπολογίας για να τεκμηριώσει το αίτημα της συνένωσης των εθνικών ρυθμιστικών υπηρεσιών και των υπηρεσιών που αφορούν τον ανταγωνισμό. Δεν θεωρούμε ότι αυτό είναι σύμφωνο με την αρχή της επικουρικότητας. Ουδείς λόγος υπάρχει να ζητείται συνένωση σ' αυτό το πλαίσιο. Εξάλλου, στα διάφορα κράτη μέλη υπάρχουν πολύ διαφορετικές λύσεις.

<SPEAKER ID=144 LANGUAGE="DE" NAME="Echerer">
Κύριε Πρόεδρε, κυρίες και κύριοι, αυτό το έγγραφο της Επιτροπής ήταν ήδη πάρα πολύ καλό, όμως ο κ. van Velzen πέτυχε να βελτιώσει σε ορισμένα σημεία ακόμη περισσότερο το συγκεκριμένο έγγραφο, που έτσι κι αλλιώς ήταν άξιο να επικροτηθεί. Θέλω να τον συγχαρώ γι' αυτό. Όμως, η ελευθέρωση ως αυτοσκοπός δεν έχει νόημα. Κατά συνέπεια, πρέπει να εκπληρούνται πολιτικοί στόχοι. Η ελευθέρωση θα πρέπει να εξυπηρετεί τους καταναλωτές και τον ανταγωνισμό.
<P>
Ασφαλώς υπάρχουν μερικά ακόμη σημεία που πρέπει οπωσδήποτε να θίξουμε. Βεβαίως υπήρξε μείωση των τιμών, η οποία αφορά όμως περισσότερο τον επαγγελματικό τομέα και σχεδόν καθόλου τις τοπικές συνδιαλέξεις, την περιαγωγή, τις κλήσεις σταθερού προς κινητό και αντίστροφα. Μπορούμε επομένως να διαπιστώσουμε ότι εδώ απέτυχε η αγορά. Ίσως να μην είναι αποδοτικό για τις καινούργιες εταιρείες να εργάζονται στο επίπεδο αυτό. Συνεπώς, εδώ χρειάζονται ρυθμίσεις, διαφορετικά υφίστανται διακριτική μεταχείριση οι πολίτες που κατοικούν σε πιο απομακρυσμένες περιοχές, αφού δεν διαθέτουν σύνδεση που είναι μέρος της καθολικής υπηρεσίας.
<P>
Ως εκ τούτου, ζητάμε να έχει εδώ το κράτος δικαίωμα επέμβασης. Δεύτερον, ζητάμε έναν πιο ευέλικτο ορισμό της καθολικής υπηρεσίας, γιατί παλαιότερα το ηλεκτρονικό ταχυδρομείο και το Internet ήταν πολυτέλεια, ενώ σήμερα όποιος δεν διαθέτει τις υπηρεσίες αυτές θεωρείται σχεδόν ότι μειονεκτεί. Συνεπώς, η πρόσβαση στο Internet πρέπει να συγκαταλεχθεί στις καθολικές υπηρεσίες. Τρίτον, φυσικά η μείωση των τιμών δεν θα πρέπει να αποβεί σε βάρος της ποιότητας.
<P>
Συμφωνούμε ακόμη με τη διαφάνεια και την επιλογή. Η προεπιλογή συνιστά περιορισμό για τον καταναλωτή, που θα πρέπει να έχει δικαίωμα προσφυγής. Όπως και εσείς, έτσι και εμείς συμφωνούμε με την υποχρεωτική μετάδοση. Στην αιτιολογική σκέψη Ε λάβατε επίσης υπόψη την υγεία, που είναι εξαιρετικά σημαντική για τους Πράσινους.
<P>
Σε γενικές γραμμές υποστηρίζουμε την έκθεσή σας. Αλλά με τα άρθρα 8α και 8β - που είναι και τα δύο νέα - δεν μπορούμε να συμφωνήσουμε. Το 8α αντίκειται στο πρωτόκολλο 32 του Αμστερνταμ και στην οδηγία "τηλεόραση χωρίς σύνορα" . Για το νέο 8β θέλω μόνο να πω ότι η οδηγία "τηλεόραση χωρίς σύνορα" δεν αποτελεί αντικείμενο του συγκεκριμένου φακέλου. Στην Επιτροπή Πολιτισμού, και συγκεκριμένα στην έκθεση Veltroni, συζητούνται κατευθυντήριες γραμμές για μια κοινή πολιτική στον οπτικοακουστικό τομέα. Η σχετική συζήτηση μόλις άρχισε και δεν είναι σωστό να προεξοφλείται το αποτέλεσμά της.
<P>
Τελειώνοντας θα ήθελα να πω κάτι τελευταίο, αλλά όχι ήσσονος σημασίας, δηλαδή να εκφράσω τη μομφή μου προς την Επιτροπή γιατί δεν περίμενε το Κοινοβούλιο. Συνεχίζει να εργάζεται ανεξάρτητα. Ήθελα να το πω αυτό.

<SPEAKER ID=145 NAME="Fraisse">
Κύριε Πρόεδρε, όλοι ξέρουμε ότι οι λέξεις επικοινωνία, πληροφόρηση, δικτύωση, σύνδεση καταλήγουν στις δύο παρακάτω εκφράσεις: αγορά της πληροφορίας αφενός και κοινωνία της επικοινωνίας αφετέρου. Αγορά ή κοινωνία. Πρόκειται όντως για αγορά, είναι βέβαιο, όλα αυτό μας δείχνουν. Ας δούμε όμως πώς έχει η κατάσταση για την κοινωνία.
<P>
Παρ' όλο που η έκθεση του κ. van Velzen είναι εξαιρετικά τεχνική, τα καθαρά τεχνικά θέματα καταλήγουν να συμπίπτουν με δύο προβλήματα διαφορετικής τεχνικής φύσης, που απαντώνται εξάλλου και στις τροπολογίες: την πρόσβαση όλων, τη δημοκρατική πρόσβαση σε αυτή την αγορά της κοινωνίας της πληροφορίας καθώς και τον ορισμό της υπηρεσίας κοινής ωφελείας, που αποκαλείται πλέον καθολική υπηρεσία, χωρίς να ξεχνάμε την ανάπτυξη ενός περιεχομένου γι' αυτά τα κυκλώματα πληροφόρησης και επικοινωνίας, περιεχομένου που δεν σταματά να με εκπλήσσει λόγω του γεγονότος ότι ενδιαφέρει τόσο λίγο κόσμο.
<P>
Στο θέμα κατ' αρχάς της δημοκρατικής πρόσβασης, θα μου πείτε ότι υπάρχουν άλλες εκθέσεις, άλλα προγράμματα, το "e-learning"; π.χ., για να στηρίξουν τις προσπάθειες των ευρωπαϊκών χωρών υπέρ της πρόσβασης στο Internet και τις νέες τεχνολογίες. Τα προγράμματα όμως δεν πρέπει να είναι το έμπλαστρο των σημερινών υποδομών, αυτών ακριβώς που ετοιμαζόμαστε να δημιουργήσουμε. Θα μπορούσαμε άραγε να επιδείξουμε κάποια συνέπεια;
<P>
Εν συνεχεία, στο θέμα της καθολικής υπηρεσίας, ποια μορφή μπορεί να λάβει σήμερα. Ποιες είναι οι υποχρεώσεις που μπορούν να θέσουν η Ευρώπη και τα κράτη μέλη στο θέμα αυτό; Η πρόσβαση σε προσιτή τιμή σε όλες τις υπηρεσίες επικοινωνίας δεν αρκεί για να διασφαλιστεί η καθολική υπηρεσία. Έχουμε ανάγκη από την οικονομική δέσμευση των κρατών για να διασφαλιστεί μια δημόσια υπηρεσία, σχολεία και βιβλιοθήκες π.χ., καθώς και από την προσοχή τους ως προς την ποιότητα και την πολυμορφία των προτεινόμενων περιεχομένων.
<P>
Και έρχομαι τώρα στο θέμα του περιεχομένου. Θα μπορούσαμε να φοβηθούμε πως η επανεισαγωγή αυτού του θέματος δίνει την εντύπωση μιας μαγικής ρήσης από την πλευρά μας. Πώς όμως να δεχτούμε ότι ζητείται η γνώμη μας για τη ρύθμιση ή τον ανταγωνισμό χωρίς να μας ζητείται να ασχοληθούμε με το θέμα του περιεχομένου της πληροφορίας και της επικοινωνίας;
<P>
Σήμερα 94 από τις 106 πιο πολυσύχναστες ιστοθέσεις στον κόσμο είναι αμερικανικές. Η Ευρώπη είναι βέβαια μπροστά από τις Ηνωμένες Πολιτείες όσον αφορά την κινητή επικοινωνία, αλλά είναι πολύ πίσω όσον αφορά τα περιεχόμενα. Η υπενθύμιση κάλεσμα είναι ίσως μαγική: αυτό ακριβώς λέω κάθε φορά που μπροστά στη νέα οικονομία η μόνη μας έγνοια είναι τα δίκτυα. Είναι όμως άραγε σήμερα θέμα επείγουσας ανάγκης;
<P>
Σημείωσα με ικανοποίηση τις τροπολογίες 6 και 7 της έκθεσης του κ. van Velzen, που αναγνωρίζουν σαφώς το θέμα του περιεχομένου ως πρόβλημα. Θεωρώ επίσης πολύ καλό σημάδι το γεγονός ότι η Επιτροπή ενέκρινε, στις 24 Μαΐου παρελθόντος, πρόταση προγράμματος για να ενθαρρύνει τα ευρωπαϊκά περιεχόμενα και την πολυγλωσσία στο Internet. Είναι μια αρχή, αλλά ας μην ξεχνάμε ότι είμαστε εδώ και για να οικοδομήσουμε την Ευρώπη του πολιτισμού.

<SPEAKER ID=146 NAME="Gallagher">
Κύριε Πρόεδρε, θα ήθελα κατ' αρχάς να συγχαρώ τον εισηγητή, τον κ. van Velzen, για την εκπόνηση και την παρουσίαση μιας εξαιρετικά ισορροπημένης έκθεσης σχετικά με το σημαντικό θέμα των ηλεκτρονικών επικοινωνιών. Θα ήθελα να επικεντρωθώ σε ορισμένα σημεία που αφορούν την σημαντική αυτή έκθεση.
<P>
Η Ένωση πρέπει να συμβαδίσει με τις τεχνολογικές αλλαγές που συντελούνται σήμερα παγκοσμίως. Προκειμένου να επιτευχθεί η άνθηση και η επιτυχία των οικονομιών της Ένωσης οι επιχειρήσεις πρέπει να είναι ενήμερες για τις νέες αλλαγές στον τομέα της τεχνολογίας των πληροφοριών. Από πολλές απόψεις η Ένωση προηγείται των Ηνωμένων Πολιτειών της Αμερικής στον τομέα της τεχνολογίας. Η τεχνολογία της ΕΕ στα συστήματα κινητής τηλεφωνίας είναι πολύ προηγμένη. Οι περισσότερες χώρες της Ένωσης έχουν εκτεταμένο ανταγωνισμό στον τομέα των αγορών κινητής τηλεφωνίας, κάτι που πρόκειται να συνεχιστεί με την επόμενη σειρά αδειών κινητής τηλεφωνίας, των γνωστών αδειών του Παγκοσμίου Συστήματος Κινητών Τηλεπικοινωνιών (UMTS), όταν διανεμηθούν από τις αντίστοιχες κυβερνήσεις της ΕΕ.
<P>
Υποστηρίζω πλήρως τον ανταγωνισμό στην αγορά των τηλεπικοινωνιών, επειδή ωφελεί τους καταναλωτές από την άποψη των τιμών που πληρώνουν για τις υπηρεσίες τηλεπικοινωνιών. Οι Ηνωμένες Πολιτείες της Αμερικής προηγούνται της Ευρωπαϊκής Ένωσης με το Internet. Οι κυβερνήσεις της ΕΕ πρέπει να διπλασιάσουν τις προσπάθειές τους προκειμένου να εξασφαλίσουν πως όλες οι επιχειρήσεις συνδέονται πλήρως με το Internet και οι εταιρείες ηλεκτρονικού εμπορίου πρέπει να προωθούνται σε κάθε περίπτωση.
<P>
Είναι πολύ σημαντικό, από την άποψη της προώθησης του Internet στις αγροτικές περιοχές της Ευρώπης, να ενσωματωθούν οι κοινωνικές πολιτικές στις στρατηγικές της ΕΕ. Θα ήθελα να επωφεληθώ της ευκαιρίας για να συγχαρώ τον Επίτροπο Burn, ο οποίος δρομολόγησε τη διαδικασία θέσπισης κανονιστικών ρυθμίσεων που διέπουν τις συμβάσεις στο Internet. Ο Επίτροπος ξεκίνησε αυτή τη διαδικασία εξέτασης των μηχανισμών με στόχο να εξασφαλιστεί η προστασία των καταναλωτών.
<P>
Η Επιτροπή επιθυμεί να υποβάλει προτάσεις για την κανονιστική ρύθμιση των διαδικασιών και για τους μηχανισμούς διευθέτησης διαφορών για τις συμβατικές συμφωνίες που συνάπτονται μέσω του Internet. Η σύναψη συμβάσεων στο Internet πρέπει να συνοδεύεται από κανονιστικές διαδικασίες και μηχανισμούς διευθέτησης διαφορών, ούτως ώστε οι καταναλωτές να συνάπτουν τέτοιου είδους συμβάσεις.
<P>
Εν κατακλείδι, στην πατρίδα μου, την Ιρλανδία, υπάρχουν 750 εταιρείες λογισμικού που απασχολούν πάνω από 23.000 ανθρώπους. Είμαι πεπεισμένος πως ο τομέας αυτός θα αναπτυχθεί με την εμφάνιση νέων ευκαιριών και πεδίων εφαρμογής του ηλεκτρονικού εμπορίου.

<SPEAKER ID=147 LANGUAGE="NL" NAME="Belder">
Κύριε Πρόεδρε, σήμερα εξετάζουμε ένα νέο κανονιστικό πλαίσιο για την υποδομή των επικοινωνιών. Αυτός ο τομέας απαιτεί ρύθμιση όχι μόνο σε ευρωπαϊκό επίπεδο, αλλά κυρίως σε παγκόσμια κλίμακα. Αυτοί οι κανόνες απαιτούν τη δέουσα ευελιξία, όπως ορθά παρατήρησε ο εισηγητής κ. Van Velzen. Σε αυτόν τον τομέα σήμερα δεν είναι ποτέ σαφές το τι θα συμβεί αύριο. Για αυτόν τον λόγο πρέπει να περιοριστούμε στον ορισμό των συσχετιζόμενων όρων για τις μελλοντικές εξελίξεις και στην πρόταση μέτρων, τα οποία θα μπορούσαν να αρχίσουν να ισχύουν τη στιγμή που αυτές οι εξελίξεις εμφανίζονται.
<P>
Για την εγκαθίδρυση των όρων αυτών είναι αναγκαίο να λάβουμε υπόψη τόσο τη ζήτηση όσο και την προσφορά στην αγορά των επικοινωνιών. Ο θεμιτός ανταγωνισμός είναι πολύ μεγάλης σημασίας για τους φορείς παροχής υπηρεσιών. Κατά συνέπεια, με τους όρους μας θα πρέπει σε κάθε περίπτωση να προσφέρουμε ισότιμη πρόσβαση σε εθνικές συχνότητες και υποδομές. Αφετέρου, οι συσχετιζόμενοι όροι είναι μεγάλης σημασίας και για τον καταναλωτή. Μια νέα κοινωνική απόσταση μεταξύ αυτών των καταναλωτών που συμμετέχουν πλήρως και εκείνων που δεν συμμετέχουν στην κοινωνία των πληροφοριών είναι ανεπιθύμητη.
<P>
Στον τομέα της παροχής καθολικών υπηρεσιών και προσφοράς υπηρεσιών κοινής ωφέλειας θα πρέπει οι εθνικές αρχές να διαθέτουν ελευθερία για τη ρύθμιση της αγοράς. Σε αυτόν τον τομέα δεν πρόκειται μόνο για την πρόσβαση του καθενός και την όσο το δυνατό μεγαλύτερη ελευθερία του καταναλωτή. Δεν μπορούμε να είμαστε ικανοποιημένοι με τη βελτιστοποίηση της ελευθερίας επιλογής του καταναλωτή μέσω της πληροφόρησης για τις προσφερόμενες υπηρεσίες. Τα εθνικά κράτη μέλη και η Επιτροπή, αλλά και άλλοι διεθνείς νομοθέτες, έχουν καθήκον να ρυθμίζουν την προσφορά αυτών των υπηρεσιών. Οι πρόσφατες επιδόσεις της Επιτροπής εναντίον της παιδικής πορνογραφίας και του ρατσισμού αποτελούν καλά σχετικά παραδείγματα. Πράγματι, υπάρχει ανάγκη για διεθνώς ισχύοντες κανόνες, οι οποίοι να μπορούν να εφαρμοστούν παντού. Θα ήθελα να ταχθώ υπέρ των κανόνων της Βίβλου, οι οποίοι προσφέρουν στον καταναλωτή την καλύτερη προστασία.

<SPEAKER ID=148 LANGUAGE="IT" NAME="Brunetta">
Κύριε Πρόεδρε, αξιότιμοι συνάδελφοι, συγχαίρω πρώτα απ' όλα τον κύριο Van Velzen για την εργασία που επιτέλεσε και συμμερίζομαι την ευκαιρία να προχωρήσουμε σε μια νέα φάση ελευθέρωσης του τομέα των ηλεκτρονικών επικοινωνιών που να αντανακλά την εξέλιξη της αγοράς και τη συνεχή αλλαγή των τεχνολογιών.
<P>
Ο νέος κανονισμός θα πρέπει να αφορά όλες τις υποδομές επικοινωνίας και τις σχετικές υπηρεσίες, και μέσα από συστάσεις και κώδικες δεοντολογίας. Η διατήρηση της ρυθμιστικής παρέμβασης στο ελάχιστο επίπεδο επιτρέπει να διασφαλίσουμε τη σωστή συνοχή μεταξύ της εξέλιξης της αγοράς και του ρυθμιστικού πλαισίου αναφοράς και, πέραν τούτου, να προωθήσουμε τις επενδύσεις των φορέων, να βελτιώσουμε την ποιότητα των υπηρεσιών, και κατά συνέπεια να αποκομίσουμε μεγαλύτερα οφέλη για τους καταναλωτές.
<P>
Επιπλέον, λαμβάνοντας υπόψη τη σημαντική αύξηση του αριθμού και των διαστάσεων των φορέων, καθώς και την εξέλιξη των ανταγωνιστικών συνθηκών ολόκληρης της αγοράς, οι εθνικές κανονιστικές αρχές θα πρέπει να ξεκινήσουν από τώρα να χρησιμοποιούν τις ικανότητές τους, μεταβαίνοντας από μια κανονιστική προσέγγιση τύπου ex ante σε μια άλλη τύπου ex post. Σε ένα σενάριο πραγματικά ελεύθερης αδειοδότησης κανένα μέτρο προληπτικής έγκρισης δεν θα πρέπει να απαιτείται από την κανονιστική αρχή για την είσοδο των φορέων εκμετάλλευσης στην αγορά παρά μόνο εάν είναι εξαιρετικά αναγκαίο.
<P>
Συμφωνούμε με την Επιτροπή ότι κατά τη δεύτερη αυτή φάση ελευθέρωσης, ενώ ακόμα δεν φαίνεται να έχει υλοποιηθεί ο πλήρης ανταγωνισμός, είναι αναγκαίο να διατηρήσουμε ένα ειδικό κανονιστικό πλαίσιο για τη δραστηριότητα των πρώην μονοπωλιακών επιχειρήσεων τηλεπικοινωνιών που έχουν μια χρηματοοικονομική δύναμη ικανή να επηρεάζει την αγορά.
<P>
Τη στιγμή κατά την οποία ο ανταγωνισμός θα ενισχυθεί και η ελεύθερη αγορά των υπηρεσιών τηλεπικοινωνιών θα έχει εκφράσει πλήρως τις δυνατότητές της στους διάφορους κλάδους, θα είναι δυνατόν να μειωθεί η κανονιστική ρύθμιση του τομέα και οι προαναφερόμενες ειδικές υποχρεώσεις για τους κυρίαρχους φορείς εκμετάλλευσης.
<P>
Η Επιτροπή θα πρέπει να φροντίσει να μη δημιουργηθεί ανομοιογένεια μεταξύ των διαφόρων εθνικών πραγματικοτήτων στην αγορά των υπηρεσιών και των προϊόντων. Εξάλλου, θεωρούμε μακροπρόθεσμα σημαντικό να προσφέρουμε σε όλο τον πληθυσμό, μέσω μιας κοινής δράσης του δημόσιου και του ιδιωτικού τομέα, τη δυνατότητα να απολαμβάνει όλες τις τηλεματικές υπηρεσίες με έντονα κοινωνικό χαρακτήρα, όπως η τηλεϊατρική, η τηλεργασία, οι υπηρεσίες της δημόσιας διοίκησης δια της ηλεκτρονικής οδού και το ηλεκτρονικό εμπόριο. Πρόκειται για στόχους που αποτελούν αναπόσπαστο μέρος της γνωστής πρωτοβουλίας e-Europe, η οποία, ως καθολική υπηρεσία, συνεπάγεται μια φιλοσοφία ανάπτυξης όχι μόνο οικονομικής, αλλά και κοινωνικής.

<SPEAKER ID=149 NAME="Glante">
Κύριε Πρόεδρε, κυρίες και κύριοι, συνάδελφοι, αρχικά απευθύνω τα θερμά μου συγχαρητήρια στον κ. van Velzen για την έκθεσή του και τις θερμές ευχαριστίες μου για τη συνεργασία, που έγινε σε πνεύμα συναδελφικότητας και ήταν εποικοδομητική - αποτελεί υπόδειγμα για την επεξεργασία παρόμοιων εκθέσεων!
<P>
Για μένα παραμένουν ανοικτά δύο ερωτήματα σχετικά με την έκθεση: πόση και τι είδους ρύθμιση χρειάζεται για την προώθηση μιας ανταγωνιστικής ευρωπαϊκής εσωτερικής αγοράς; Κατά τη γνώμη μου, στις κοινές διαβουλεύσεις μας διαγράφηκαν τρία ερωτήματα. Πρώτον, το ερώτημα για τον ρόλο που πρέπει να παίζουν τα κράτη μέλη. Μια ευρωπαϊκή αγορά χρειάζεται ευρωπαϊκούς κανόνες, όπως είναι π.χ. η αποδέσμευση των τοπικών βρόχων, και φυσικά η επικουρικότητα που τόσοι επικαλούνται σημαίνει επίσης ότι οι κανόνες πρέπει να υφίστανται εκεί όπου μπορούν να εφαρμοστούν καλύτερα. Μπορεί αυτό να είναι το εθνικό, μπορεί όμως και το κοινοτικό επίπεδο. Ως εκ τούτου, πρέπει να υπάρχει τουλάχιστον ενισχυμένη συνεργασία και συντονισμός μεταξύ εκείνων που θεσπίζουν τις εθνικές ρυθμίσεις στην Ένωση.
<P>
Το δεύτερο ερώτημα - που έθιξαν και οι προηγούμενοι ομιλητές - αφορά τη δημοπράτηση και το beauty-contest. Σας λέω ξεκάθαρα ότι και στη δική μου Ομάδα δεν υπάρχει απόλυτη ομοφωνία σχετικά με το ποιος δρόμος είναι ο καλύτερος. Προσωπικά εξακολουθώ να θεωρώ τη δημοπράτηση πιο κατάλληλη προκειμένου να διαπιστωθεί ποια είναι η πιο αποδοτική και ισχυρή προσφορά στο πλαίσιο του ανταγωνισμού. Βέβαια, το πρόβλημα είναι ότι μερικά μέλη ακολουθούν αυτόν τον δρόμο και μερικά άλλους. Ασφαλώς, αυτό μπορεί να οδηγήσει σε στρεβλώσεις του ανταγωνισμού. Όταν θα φανεί κάτι τέτοιο, η Επιτροπή είναι ασφαλώς υποχρεωμένη να επέμβει. Πρέπει να βγάλουμε τα συμπεράσματά μας από αυτό και να προσέξουμε ώστε μελλοντικά να υπάρχει ίση μεταχείριση για όλους.
<P>
Το τρίτο ερώτημα είναι για πόσο διάστημα πρέπει να ισχύουν οι ρυθμίσεις. Οπωσδήποτε πρέπει να επανεξεταστούν το 2005, γιατί κανείς δεν ξέρει σήμερα ποιες νέες τομεακές ρυθμίσεις θα χρειάζονται ή αν θα χρειάζονται καθόλου ρυθμίσεις.
<P>
Θέλω τελειώνοντας να κάνω ακόμη μια προσωπική παρατήρηση για τον εντοπισμό θέσης καλούντος και για τις υπηρεσίες κλήσης εκτάκτου ανάγκης "112" . Κάναμε γι' αυτά ορισμένες συζητήσεις και στην Επιτροπή. Πρέπει να παραδεχθώ ως προς αυτό ότι έχοντας ζήσει 40 χρόνια από την άλλη πλευρά του σιδηρού παραπετάσματος στο ανατολικό μπλοκ και έχοντας μεγαλώσει εκεί, πάντα αντιμετωπίζω με σκεπτικισμό το ενδεχόμενο να παρακολουθούμαι και να ελέγχομαι. Big brother is watching you. Θεωρώ απολύτως απαραίτητο να ζητείται και ως προς τον αριθμό εκτάκτου ανάγκης 112 η συναίνεση του καταναλωτή για το αν πραγματικά θέλει τον εντοπισμό θέσης καλούντος σε περίπτωση ανάγκης. Αυτό βέβαια αποτελεί μια προσωπική παρατήρηση. Θα βρούμε μια λογική λύση κατά την ψηφοφορία.

<SPEAKER ID=150 LANGUAGE="DE" NAME="Schrφder, Ilka">
Αξιότιμε κύριε Πρόεδρε, αξιότιμε κύριε εισηγητή, σε αυτή την έκθεση για τις τηλεπικοινωνίες περιλαμβάνονται ευτυχώς τα αιτήματα για βασικές παροχές και καθολική υπηρεσία. Στο κάτω-κάτω, το Κοινοβούλιο, το Συμβούλιο και η Επιτροπή έχουν πει αρκετά συχνά ότι όλοι οι άνθρωποι θα αποκτήσουν πρόσβαση στις νέες τεχνολογίες.
<P>
Δυστυχώς, δεν έχουν οριστεί ούτε οι βασικές παροχές ούτε η καθολική υπηρεσία. Και κατά τη γνώμη μου, ο ορισμός τους είναι τόσο σημαντικός επειδή διαφορετικά θα εξακολουθήσει ο αποκλεισμός των περιθωριοποιημένων ομάδων-στόχων, όπως είναι οι ηλικιωμένοι, τα άτομα με ειδικές ανάγκες ή οι μετανάστες. Το μόνο που λέει η έκθεση είναι πώς θα επιτευχθούν οι βασικές παροχές που δεν έχει οριστεί: με περισσότερη ελεύθερη αγορά και λιγότερο κράτος. Ασφαλώς έχετε δίκιο να παρατηρείτε ότι το κράτος δεν φροντίζει με τον καλύτερο δυνατό τρόπο για δίκαια πρόσβαση στις τεχνολογίες της πληροφόρησης. Όμως, οι επιχειρήσεις ενδιαφέρονται ακόμη λιγότερο γι' αυτό. Όπως απέδειξε για άλλη μια φορά η Διάσκεψη Κρυφής της UNICE το Σαββατοκύριακο, θέλουν μόνο να καταρτίζουν στελέχη για την αγορά.
<P>
Ο ψηφιακός αναλφαβητισμός μπορεί να αποφευχθεί μόνον αν δοθεί στους ανθρώπους η δυνατότητα αυτοπροσδιοριζόμενης πρόσβασης στα νέα μέσα στο πλαίσιο των σχολείων, των πανεπιστημίων και άλλων δημόσιων χώρων. Μόνον έτσι μπορεί να υπάρξει μια πραγματικά καινοτόμος χρησιμοποίηση των τεχνολογιών αυτών και μια συζήτηση για τις ευκαιρίες που προσφέρουν και τους κινδύνους που εμπερικλείουν. Δυστυχώς, από την έκθεση λείπουν συγκεκριμένες σχετικές προτάσεις. Για παράδειγμα, η δίκαια πρόσβαση θα σήμαινε επίσης ότι το κράτος δεν θα δαπανά δισεκατομμύρια για προγράμματα της Microsoft τη στιγμή που η δημοκρατικότερη, πιο καινοτόμος και ασφαλής έκδοση λογισμικού, και συγκεκριμένα η Open Source, διατίθεται δωρεάν στο Internet.
<P>
Οι δυνατότητες υπάρχουν, αλλά δεν αξιοποιούνται. Η προστασία των δεδομένων, όπως μόλις είπε και ο κ. Glante, αναφέρεται μεν συχνά εδώ, αλλά υπάρχει έλλειψη ιδεών για την υλοποίησή της. Όλα αυτά είναι εξαιρετικά νεφελώδη. Υπάρχει μια συγκεκριμένη πρόταση, δηλαδή ο αυτόματος εντοπισμός θέσεως καλούντος και ανεξάρτητα από περιπτώσεις κλήσεων έκτακτης ανάγκης, συγκεκριμένα για εμπορικούς σκοπούς. Πρώτον, αυτό θα ήταν, ακόμη και με τη συναίνεση των καταναλωτών, μια κερκόπορτα για την κατάργηση των θεμελιωδών δικαιωμάτων και, δεύτερον, είναι εξωπραγματικό, γιατί ο εντοπισμός θέσεως των κινητών τηλεφώνων μπορεί να γίνει εδώ και καιρό χωρίς την έγκριση των καταναλωτών. Η αγορά δεν διορθώνει τα πάντα, και δεύτερον οι διευκρινίσεις σχετικά με την προστασία δεδομένων εξακολουθούν να μην είναι συγκεκριμένες. Έτσι, το συμφέρον της οικονομίας είναι ισχυρότερο από την προστασία των θεμελιωδών δικαιωμάτων. Για τον λόγο αυτό θα καταψηφίσω την έκθεση.

<SPEAKER ID=151 NAME="Αλυσανδράκης">
Κύριε Πρόεδρε, κύριε Επίτροπε, κύριοι συνάδελφοι, θέλω να συγχαρώ τον εισηγητή μας για την έκθεση που μας παρουσίασε. Το ότι η πολιτική προσέγγιση του κ. van Velzen είναι εντελώς διαφορετική από τη δική μου δεν με εμποδίζει να αναγνωρίσω μια πολύ σοβαρή δουλειά όπως η έκθεση την οποία μας παρουσιάζει σήμερα εδώ.
<P>
Η πολιτική της Ευρωπαϊκής Ένωσης στον τομέα των τηλεπικοινωνιών έχει ως στόχο την πλήρη φιλελευθεροποίηση των αγορών, την ανάπτυξη του ανταγωνισμού, καθώς και την ιδιωτικοποίηση των δημόσιων κρατικών επιχειρήσεων. Το Κομμουνιστικό Κόμμα Ελλάδας είναι θεμελιακά αντίθετο σε τέτοιες πολιτικές. Έχουμε τη θέση ότι οι βασικοί τομείς, και ιδιαίτερα οι τομείς στρατηγικής σημασίας για την οικονομία και για την ίδια την υπόσταση μιας χώρας, πρέπει να είναι υπό δημόσιο έλεγχο. Αυτό εξασφαλίζει τις απαραίτητες επενδύσεις για την ανάπτυξή τους, την παροχή υπηρεσιών ακόμα και στις πιο απομακρυσμένες περιοχές ­ π.χ. νησιά ­ και, ταυτόχρονα, χαμηλές τιμές, αφού δεν παρεμβαίνει το επιχειρηματικό υπερκέρδος ως κίνητρο.
<P>
Η έκθεση της Ευρωπαϊκής Επιτροπής επιχειρεί μια αποτίμηση της μέχρι τώρα εφαρμογής αυτής της πολιτικής και προτείνει μέτρα για το μέλλον. Η Επιτροπή αναγκάζεται να αναγνωρίσει ότι το υπ' αριθμόν ένα πρόβλημα που πρέπει να αντιμετωπισθεί είναι η μονοπώληση της αγοράς από ελάχιστους πανίσχυρους παίκτες. Επιβεβαιώνεται με αυτό τον τρόπο ότι η Ευρωπαϊκή Ένωση υποκριτικά ισχυρίζεται ότι θέλει να επιβάλει ισότιμους και τίμιους κανόνες λειτουργίας και κερδοφορίας. Η ίδια η πολιτική της οδηγεί στην αντίθετη κατεύθυνση.
<P>
Πράγματι, οι διάφορες συμφωνίες, συμμαχίες, εξαγορές, αλληλοσυγχωνεύσεις κλπ. όχι μόνο δεν θέλουν τον ανταγωνισμό, αλλά έμμεσα τον καταργούν με τη δημιουργία πανίσχυρων ομίλων που συνθλίβουν τους μικρομεσαίους ή τους υποχρεώνουν σε υποταγή. Ακόμα και οι χθεσινοί ανταγωνιστές προχωρούν σε ιδιαίτερες συμφωνίες και συνεργασίες, νοθεύοντας τον ανταγωνισμό. Κάτω από αυτές τις συνθήκες είναι ουτοπία να πιστεύουμε ότι με μέτρα παραπέρα ενίσχυσης του ανταγωνισμού θα αποφευχθεί ο έλεγχος της αγοράς από μια χούφτα μονοπώλια.

<SPEAKER ID=152 NAME="Harbour">
Κύριε Πρόεδρε, θέλω και εγώ να συγχαρώ τον κ. van Velzen για την πολύ καλή και σαφώς στοχοθετημένη έκθεση που εκπόνησε και να επισημάνω πως ήταν ευχάριστη εμπειρία η συνεργασία μαζί του. Ως νέος βουλευτής του Ευρωπαϊκού Κοινοβουλίου που συμμετείχα για πρώτη φορά στις εργασίες σχετικά με την οδηγία περί τηλεπικοινωνιών έμαθα φυσικά πολλά από τη διαδικασία, όπως πιστεύω και άλλοι συνάδελφοι.
<P>
Θέλω να επικεντρωθώ σε ορισμένα από τα κρίσιμα ζητήματα που εθίγησαν στην έκθεση, και ειδικά σε ολόκληρη τη μεταβατική περίοδο προς μια μελλοντική ενιαία ανοιχτή αγορά για όλες τις ηλεκτρονικές επικοινωνίες. Το σημαντικό στην παρούσα συζήτηση είναι η ευρεία συναίνεση που υπάρχει σε μεγάλο βαθμό προς αυτή την κατεύθυνση. Ο συνάδελφός μας κ. Αλυσανδράκης διαφωνεί - και είναι πάντοτε επωφελές να παράσχει την ξεχωριστή του συνδρομή στις συζητήσεις μας. Ωστόσο, ο κ. van Velzen πολύ σωστά εστιάστηκε σε ορισμένες από τις δυσκολίες της υλοποίησης αυτής της μετάβασης και στον τρόπο με τον οποίο πρόκειται να θεσπιστεί το σχετικό κανονιστικό πλαίσιο.
<P>
Το δεύτερο ζήτημα επί του οποίου υπάρχει σημαντική συναίνεση είναι η επιθυμία μας να μην υφίσταται κεντρικός κανονιστικός φορέας σε επίπεδο Ευρωπαϊκής Ένωσης. Θέλουμε να είναι υπεύθυνες οι εθνικές κανονιστικές αρχές, αλλά θα δημιουργηθούν νέα καθήκοντα για τα οποία θα χρειαστεί μεγάλος συντονισμός προκειμένου να εξασφαλιστεί πως η διαδικασία εφαρμόζεται γρήγορα και αποτελεσματικά.
<P>
Θα ήθελα να επισημάνω στον κ. Liikanen ότι ένα από τα θέματα που θα πρέπει να μας απασχολήσει είναι πως στο πλαίσιο του προβληματισμού μας σχετικά με τον συνδυασμό των κανονιστικών αρχών με τις εθνικές αρχές ανταγωνισμού σε κάθε κράτος μέλος δεν θα πρέπει να ξεχνάμε πως οι εν λόγω αρχές ανταγωνισμού είναι ήδη σημαντικά επιφορτισμένες με επιπλέον αρμοδιότητες που άπτονται των δραστηριοτήτων και των πολιτικών του συναδέλφου του κ. Monti. Είναι ανάγκη να εξασφαλίσουμε πως οι εν λόγω αρχές ανταγωνισμού είναι επαρκώς στελεχωμένες, συνειδητοποιούν τις ευρωπαϊκές τους ευθύνες και είναι έτοιμες να συμμετάσχουν στη διαδικασία συντονισμού που προτείνεται στην παρούσα έκθεση, επειδή θα επωμιστούν το κρίσιμο αυτό καθήκον. Γι' αυτό θα χρειαστεί πολύ προσεκτική παρακολούθηση, μεγάλη συνεργασία μεταξύ των κυβερνήσεων των κρατών μελών και, όπως είπε ο κ. van Velzen, εμείς ως πολιτικοί έχουμε να διαδραματίσουμε έναν σημαντικό ρόλο ασκώντας πίεση στα κράτη μέλη ώστε να εξασφαλιστεί η επιτυχία σε ικανοποιητικό βαθμό της εν λόγω διαδικασίας.
<P>
Η τελευταία μου επισήμανση αφορά το θέμα της καθολικής υπηρεσίας, που αναφέρθηκε ήδη προηγουμένως. Πολύ σωστά στην έκθεση του ο κ. van Velzen δεν προτείνει επέκταση της καθολικής υπηρεσίας επί του παρόντος. Όλα όσα συζητάμε δείχνουν πόσο γρήγορα αλλάζει η αγορά. Η προστιθέμενη αξία και οι εμπορικές δυνατότητες κάθε σύνδεσης αυξάνονται συνεχώς. Σε απομακρυσμένες περιοχές οι δυνατότητες εξ αποστάσεως αγοράς και εξ αποστάσεως υπηρεσιών θα είναι πολύ μεγαλύτερες στον νέο κόσμο στον οποίο ζούμε. Είναι σωστό να διατηρήσουμε την κατάσταση υπό έλεγχο και να μην προβούμε σε σημαντική αλλαγή επί του παρόντος.

<SPEAKER ID=153 LANGUAGE="FI" NAME="Paasilinna">
Αξιότιμε κύριε Πρόεδρε, αξιότιμε κύριε Επίτροπε, αγαπητοί συνάδελφοι, η σύγκλιση αποτελεί κατά τη γνώμη μου γενικό όρο με τον οποίο θα μπορούσαμε να περιγράψουμε αυτό το πεδίο μάχης των γιγαντιαίων επιχειρήσεων - αλλά και των μικρών - όπου το χρήμα πλέον κυκλοφορεί ουσιαστικά περισσότερο από οπουδήποτε αλλού. Εξετάζοντας το θέμα οριζοντίως, έχουμε κατ' αρχάς την παραγωγή περιεχομένου, εν συνεχεία τα συστήματα μεταφοράς αριθμού κλήσης και τις σχετιζόμενες υπηρεσίες που εξετάζει βεβαίως η εμπεριστατωμένη έκθεση van Velzen, και τέλος τον τερματικό εξοπλισμό: τηλεοράσεις, τηλέφωνα και υπολογιστές. Οι εταιρείες παραγωγής των συσκευών αυτών, οι τρόποι λειτουργίας τους και οι εργαζόμενοί τους εισήλθαν σε περιοχές άλλων, γεγονός που προκάλεσε αυτή τη σημαντική σύγχυση, αλλά και τον νέο επιχειρηματικό κλάδο για τον οποίο γίνεται λόγος. Χρειαζόμαστε λοιπόν τη συνολική ανάλυση της Επιτροπής για το θέμα. Πιστεύω μάλιστα ότι μπορούμε να την αναμένουμε, καθώς ο Επίτροπος έχει αφοσιωθεί στο εν λόγω θέμα.
<P>
Η σύγκλιση μεγάλων επιχειρήσεων μονοπωλιακού καθεστώτος αρχίζει να καθίσταται προβληματική για εμάς τους Ευρωπαίους, καθώς συχνά οι εταιρείες αυτές συνάπτουν μεταξύ τους συμφωνίες για την αγορά, όταν δηλαδή εμείς εδώ απορρυθμίζουμε την αγορά εκείνοι τη ρυθμίζουν εκ νέου, θεσπίζουν δηλαδή νέους κανόνες, και αυτή η ισορροπία - όπως είπε ο κ. van Velzen, αν κατάλαβα καλά - είναι πολύ σημαντική. Κατά την άποψή μου ο ψηφιακός διαχωρισμός, το digital divide, είναι ήδη γεγονός. Το θέμα είναι πώς θα τον απομακρύνουμε, καθώς οι εν λόγω συσκευές και εξοπλισμοί είναι τόσο δαπανηροί, ώστε τους διαθέτουν μόνον τα άτομα που έχουν τη δυνατότητα να τους εκμεταλλευτούν με συγκεντρωτικό τρόπο.
<P>
Και περνάμε στις καθολικές υπηρεσίες, στις οποίες αναφέρθηκε ο γνώστης του θέματος, συνάδελφος Harbour: ίσως δεν υπάρχει λόγος να τις ορίσουμε, αλλά να επανερχόμαστε περιοδικά, δεδομένου ότι η έννοιά τους μεταβάλλεται διαρκώς. Θα πρέπει να προχωρούμε πάντοτε σε ανασκόπησή τους εφόσον η παροχή αυτών των υπηρεσιών θα συνεχίζεται. Μπορεί να είναι π.χ. νοσοκομειακές υπηρεσίες, παροχή συμβουλών και άλλες σημαντικές υπηρεσίες αυτού του τύπου. Συμφωνώ με τη Mary Read ότι το Παγκόσμιο Σύστημα Κινητών Τηλεπικοινωνιών (UMTS) θα έπρεπε να συμμετέχει στο εγχείρημα, δεδομένου ότι από εκεί θα μπορούμε να συλλέγουμε όλα όσα αντλούμε και από αλλού - ίσως όμως η μη εμπλοκή του να αφορά λόγους εργασιακής οικονομίας.
<P>
Και, τέλος, σε ό,τι αφορά τις δημοπρατήσεις συχνοτήτων, έχουν ως συνέπεια ο ευρωπαϊκός επιχειρηματικός κλάδος να βραδυπορεί σε σύγκριση με τον αμερικανικό, και αυτό για μένα είναι σοβαρό θέμα, αντιστρατεύεται την eEurope.

<SPEAKER ID=154 LANGUAGE="DE" NAME="Hieronymi">
Κύριε Πρόεδρε, θέλω και εγώ να ευχαριστήσω θερμά τον εισηγητή Wim van Velzen, γιατί η έκθεση αυτή είχε ως αντικείμενο δύο σημαντικούς τομείς και τους εξισορρόπησε με εξαίρετο τρόπο. Θέλουμε τον ανταγωνισμό προκειμένου να δημιουργήσουμε γενικά τις προϋποθέσεις για την κοινωνία της πληροφορίας. Ωστόσο, παράλληλα θέλουμε επίσης να έχουν οι πολίτες της Ένωσης ισότιμη και ασφαλή πρόσβαση σε αυτές τις δυνατότητες πληροφόρησης. Η παρούσα έκθεση το δείχνει αυτό σε σημαντικά σημεία, από τα οποία θέλω να αναφέρω εν συντομία μόνο τέσσερα.
<P>
Πρώτον, στην έκθεση υπογραμμίζεται η ανάγκη διαχωρισμού των ρυθμίσεων για την υποδομή και τα περιεχόμενα. Αυτό συνιστά την προϋπόθεση για να εξασφαλίσουμε μελλοντικά στους πολίτες όχι μόνο περισσότερη αγορά, αλλά και μεγαλύτερη ποικιλομορφία στην πληροφόρηση.
<P>
Δεύτερον, η συγκεκριμένη έκθεση τάσσεται υπέρ της τεχνολογικής διασφάλισης της πρόσβασης όλων των πολιτών στην κοινωνία της πληροφορίας και της συμμετοχής τους σε αυτή χάρη στα ανοιχτά πρότυπα και την κοινή διεπαφή (common interface). Τρίτον, ως εκ τούτου είναι σωστό και συνεπές να διασφαλιστούν μέσω ρυθμίσεων υποχρεωτικής παροχής υπηρεσίας (must carry) οι δυνατότητες μετάδοσης των σταθμών δημοσίου δικαίου στο πλαίσιο της αποστολής τους ως προς τα περιεχόμενα.
<P>
Τέταρτον, θέλω τελειώνοντας να επισημάνω ότι τώρα, λαμβάνοντας ως βάση την παρούσα έκθεση, είναι αναγκαίο να αναλύσουμε με μεγάλη προσοχή ποια είναι τα συμπεράσματα που πρέπει να συναγάγουμε προκειμένου να διασφαλίσουμε και μελλοντικά το ευρύ δικαίωμα όλων των πολιτών στην πληροφόρηση. Ελπίζω ότι η Επιτροπή θα έχει καλή συνεργασία με το Κοινοβούλιο στις επικείμενες διαβουλεύσεις για τη νέα οδηγία, αλλά και για την οδηγία "τηλεόραση χωρίς σύνορα" .

<SPEAKER ID=155 NAME="Caudron">
Κύριε Πρόεδρε, αγαπητοί συνάδελφοι, με την έκθεση του συναδέλφου μας van Velzen ξεκινά μια επανεξέταση του σημερινού κανονιστικού πλαισίου επικοινωνιών.
<P>
Η Ευρωπαϊκή Επιτροπή πρέπει ουσιαστικά να εφοδιάσει την Ευρωπαϊκή Ένωση με υποδομή επικοινωνίας παγκόσμιου επιπέδου με την καλύτερη δυνατή σχέση ποιότητας/τιμής, αν όχι με τις χαμηλότερες δυνατές τιμές. Κανείς δεν μπορεί φυσικά να διαφωνεί με τον στόχο αυτό - και εγώ προσωπικά συμφωνώ. Όσο για τα μέσα επίτευξης αυτού του στόχου, τα πράγματα είναι, αντίθετα, πολύ διαφορετικά, και προσωπικά αρνούμαι να επικυρώσω τις υπερβολικά φιλελεύθερες επιλογές του εισηγητή, που προχωρούν ακόμη μακρύτερα από το κείμενο που παρουσίασε η Επιτροπή, το οποίο ωστόσο προοριζόταν να ενθαρρύνει την ανταγωνιστική ευρωπαϊκή ενιαία αγορά.
<P>
Προσθέτω στη συζήτηση τέσσερα σημαντικά για μένα σημεία. Κατ' αρχάς, όσον αφορά την αρχή του ανταγωνισμού, σε καμία περίπτωση δεν θα μπορούσα να δεχτώ να θεωρείται αυτοσκοπός. Δεύτερον, όσον αφορά τον έλεγχο, δεν βλέπω ευνοϊκά την εποπτεία των εθνικών ρυθμιστικών αρχών. Τρίτον, όσον αφορά τη χορήγηση των αναγκαίων συχνοτήτων στις άδειες UMTS, πιστεύω ότι πρέπει να παραμείνει στο πεδίο αρμοδιότητας των κρατών μελών. Τέταρτο και τελευταίο, όσον αφορά την καθολική υπηρεσία, είμαι υπέρ της ταχείας θέσπισης μηχανισμού αναθεώρησης που να είναι διαφανής, αναλογικός και χωρίς διακρίσεις και ασπάζομαι το αίτημα να περιληφθεί η πρόσβαση στο Internet στην καθολική υπηρεσία.
<P>
Εν κατακλείδι και ευχαριστώντας τον κύριο εισηγητή για την εργασία του, στο θέμα αυτό είμαι πιο κοντά στην Επιτροπή από ό,τι στον εισηγητή, που έχει μερικές φιλελεύθερες, για να μην πω υπερφιλελεύθερες, απόψεις που με ανησυχούν κάπως.

<SPEAKER ID=156 NAME="Gill">
Κύριε Πρόεδρε, θα ήθελα και εγώ να συγχαρώ τον κ. van Velzen για την εξαιρετική του έκθεση. Υποστηρίζω πλήρως την έμφαση που δίδει στην ανάγκη να προστατευθούν οι Ευρωπαίοι καταναλωτές. Πρέπει να εξασφαλίσουμε πάση θυσία πως από την επανάσταση στην τεχνολογία ωφελούνται εξίσου όλοι και πως δεν δημιουργούμε κάποια κατηγορία που υπολείπεται ως προς την πληροφόρηση. Χρειαζόμαστε επίσης μεγαλύτερη διαφάνεια, ειδικά όσον αφορά τις τιμές περιαγωγής και τα διεθνή τιμολόγια. Πιστεύω πως θα πρέπει να φροντίσουμε για την έκδοση π.χ. πολύ πιο σαφών τιμολογίων, ούτως ώστε ο καταναλωτής να μπορεί να αποφανθεί κατά πόσον επέλεξε το σωστό τιμολόγιο. Ωστόσο, διαφωνώ με τον εισηγητή, όσον αφορά τις ανησυχίες του για τις δημοπρασίες φάσματος.
<P>
Οι δημοπρασίες αποτελούν έναν γρήγορο, διαφανή, δίκαιο και οικονομικά αποτελεσματικό τρόπο κατανομής των λιγοστών πόρων του ραδιοφωνικού φάσματος. Οι κυβερνήσεις δεν θα πρέπει να προσπαθούν να κρίνουν ποιος θα είναι καινοτόμος και επιτυχής. Η πλέον αρμόδια να κρίνει τις ευκαιρίες που προσφέρει η κινητή τηλεφωνία τρίτης γενιάς είναι η βιομηχανία και όχι οι κυβερνήσεις.
<P>
Τόσο στη σημερινή συζήτηση όσο και στη συζήτηση στο πλαίσιο της επιτροπής διατυπώθηκαν επικρίσεις ως προς την κατανομή του φάσματος μέσω δημοπρασιών. Εκφράστηκε ο ισχυρισμός πως οι δημοπρασίες αποτελούν απλά έναν μηχανισμό για να παρασχεθούν επιπλέον χρήματα στις κυβερνήσεις, ισχυρισμός που είναι εσφαλμένος. Το γεγονός πως συγκεντρώνουν χρήματα είναι υποδεέστερο άλλων στόχων, όπως της αμεροληψίας και της οικονομικής αποτελεσματικότητας. Μια δημοπρασία με σαφώς καθορισμένους όρους και σωστά ενημερωμένους υποβάλλοντες προσφορά εξασφαλίζει πως οι άδειες χορηγούνται σε φορείς εκμετάλλευσης που μπορούν να βελτιστοποιήσουν τα οικονομικά οφέλη.
<P>
Διατυπώθηκε επίσης ο ισχυρισμός πως το κόστος αδειοδότησης δεν θα επιβαρύνει παρά τον καταναλωτή. Δεν το πιστεύω. Οι δημοπρασίες επιτρέπουν στην αγορά να καθορίσει την εμπορική αξία των λιγοστών πόρων του ραδιοφωνικού φάσματος. Επιπλέον, κάτι ακόμα πιο σημαντικό, παρέχουν μεγαλύτερες ευκαιρίες στους νεοεισερχόμενους στην αγορά. Οι "διαγωνισμοί ομορφιάς" ευνοούν συχνά τους καταξιωμένους συμμετέχοντες. Οι δημοπρασίες είναι πιο δίκαιες από την απλή επιλογή νικητών, που μπορεί να είναι πιο υποκειμενική και λιγότερο διαφανής.
<P>
Εν κατακλείδι, αυτό που προσπαθούμε να κάνουμε είναι να εξασφαλίσουμε πως η ΕΕ θα διατηρήσει την πρωτοπορία που κατέχει παγκοσμίως την κινητή τηλεφωνία. Ο μόνος τρόπος για να διατηρήσει η ΕΕ την παγκόσμια πρωτοπορία της σε αυτόν τον τομέα είναι να διατηρήσει μια ισορροπία μεταξύ των κανονιστικών ρυθμίσεων και της καινοτομίας και να μην ορίσει καμία εξαίρεση. Πιστεύω πως η παρούσα έκθεση θα μας βοηθήσει να επιτύχουμε αυτόν τον στόχο.

<SPEAKER ID=157 LANGUAGE="DE" NAME="Rόbig">
Αξιότιμε κύριε Πρόεδρε, ο Wim van Velzen έδειξε ότι η απόδοση και ο ανταγωνισμός θα χρησιμοποιηθούν με τον σωστό τρόπο προς όφελος του καταναλωτή. Θέλω να ευχαριστήσω και την Επιτροπή για τον επαγγελματισμό κατά την εργασία της, επειδή αναζήτησε τον διάλογο και τη συζήτηση. Η αρμοδιότητα της Ευρώπης είναι να λύνει τα προβλήματα με αντικειμενικό τρόπο και όχι να αρνείται τον διάλογο. Πιστεύω ότι η διαφάνεια πρέπει να υπάρχει ιδίως ως προς τις τιμές. Θέλουμε να μπορεί ανά πάσα στιγμή να διαπιστωθεί αμέσως πόσο κοστίζει ένα τηλεφώνημα που κάνουμε ή που μας κάνουν. Θέλουμε να καταστήσουμε δυνατή τη συγκριτική αξιολόγηση βάσει καθορισμένων κριτηρίων (benchmark) ώστε να μπορεί πραγματικά να επικρατήσει εκείνος που προσφέρει με τον πιο αποδοτικό και ενεργητικό τρόπο. Για τον σκοπό αυτό χρειαζόμαστε διαφάνεια στον συγκεκριμένο τομέα.
<P>
Θέλουμε όμως επίσης τη φορητότητα των αριθμών, αφού ένας αριθμός συνιστά ένα γνώρισμα της προσωπικότητας και μπορεί κανείς να αναγνωριστεί από τον αριθμό αυτό. Η φορητότητα πρέπει να είναι δυνατή χωρίς να μπορεί να απαιτήσει χρήματα γι' αυτό εκείνος που διέθεσε τον αριθμό. Φυσικά, η φορητότητα των αριθμών πρέπει επίσης να είναι πάντα δυνατή και από το κινητό στο σταθερό δίκτυο και ίσως και σε άλλους τομείς του μέλλοντος. Εντελώς ιδιαίτερη σημασία έχει ο αριθμός κλήσης έκτακτης ανάγκης "112" . Έχω ταχθεί και παλαιότερα υπέρ του να μπορεί κανείς να απευθυνθεί σε έναν τέτοιον αριθμό στις επίσημες γλώσσες της Ευρωπαϊκής Ένωσης, και φυσικά να μπορεί να εντοπιστεί η θέση του καλούντος, γιατί ειδικά στις περιπτώσεις έκτακτης ανάγκης, σε πυρκαγιές ή ατυχήματα, τα άτομα βρίσκονται σε κατάσταση σοκ και πολλές φορές δεν μπορούν να περιγράψουν ακριβώς πού βρίσκονται. Πιστεύω ότι γι' αυτό συνιστά μεγάλη βοήθεια για εκείνους που βρίσκονται σε ανάγκη να μπορεί να εντοπιστεί αυτόματα η θέση τους.
<P>
Ο εντοπισμός θέσης καλούντος όμως, όταν τον επιθυμεί ο καταναλωτής, πρέπει να διέπεται από σαφείς και διαφανείς κανόνες. Είναι οπωσδήποτε αναγκαίο να υπάρχει διαφάνεια και στο ζήτημα του κόστους και να μη γίνονται εδώ στα κρυφά αναθέσεις έργου για τις οποίες δεν μαθαίνει τίποτα η κοινή γνώμη και ο καταναλωτής, αλλά για τις οποίες καλούνται να πληρώσουν. Γι' αυτό άλλωστε πρέπει να υπάρχουν οι ίδιοι όροι πλαίσιο για όλες τις προσφορές στον συγκεκριμένο τομέα. Φυσικά, εξίσου σημαντική είναι η καταπολέμηση των βλαβερών περιεχομένων. Ως προς αυτό, θα πρέπει να εξετάσουμε αν είναι δυνατόν να πραγματοποιηθούν μελέτες με θέμα τον προσδιορισμό των πραγματικών υπευθύνων για την καταπολέμηση των βλαβερών περιεχομένων στην Ευρωπαϊκή Ένωση.
<P>
Το τελευταίο σημείο είναι τα ποσά που προέρχονται από τις δημοπρατήσεις. Θεωρώ ότι και εδώ θα πρέπει να προσφέρουμε πρότυπα καλύτερης πρακτικής σχετικά με τη χρησιμοποίηση των χρημάτων, ώστε να μην καλύπτονται μόνο χρέη, αλλά και να χρησιμοποιούνται τα χρήματα αυτά ειδικά για επενδύσεις στο μέλλον.

<SPEAKER ID=158 LANGUAGE="IT" NAME="Carraro">
Κύριε Πρόεδρε, πιστεύω ότι αυτή η έκθεση σηματοδοτεί μια σημαντική στιγμή για το μέλλον των ηλεκτρονικών επικοινωνιών στην Ευρώπη. Θέλω κυρίως να τονίσω το γεγονός πως η ρύθμιση που πρόκειται να εγκρίνουμε κατά την αυριανή ψηφοφορία είναι μια, αναγκαστικά, έγκαιρη ρύθμιση. Το πλαίσιο της τεχνολογικής εξέλιξης στον τομέα αυτό είναι πράγματι τόσο ταχύ, που αναγκαστικά η Επιτροπή και το Κοινοβούλιο θα πρέπει μέσα σε πολύ λίγα χρόνια να ασχοληθούν ξανά με το θέμα και να εκσυγχρονίσουν τις ρυθμίσεις που πρόκειται να εγκρίνουν σήμερα.
<P>
Πιστεύω εξάλλου πως οι ρυθμίσεις σε θέματα τηλεπικοινωνιών θα πρέπει να εξακολουθήσουν να είναι αυστηρά διαχωρισμένες από αυτές που σχετίζονται με άλλους τομείς, και ιδιαίτερα τον τομέα των αναμεταδόσεων και της τηλεοπτικής ενημέρωσης, κάτι που θα πρέπει να διευκρινιστεί αύριο στα πλαίσια της ψηφοφορίας. Όσον αφορά ειδικά τις επικοινωνίες, θεωρώ ότι αυτή είναι μια καλή βάση εκκίνησης που πρέπει να αποδεχτούμε ως προς τη διατύπωση και επί της ουσίας, και πιστεύω ότι ο εισηγητής κ. Van Velzen επιτέλεσε εξαίρετη εργασία, για την οποία πρέπει να τον ευχαριστήσουμε, γνωρίζοντας ωστόσο ότι κάθε κανονιστική ρύθμιση που πρόκειται να εγκρίνουμε σήμερα δεν μπορεί εξ ορισμού παρά να έχει περιορισμένη χρονική διάρκεια και ως εκ τούτου να ξεπεραστεί σύντομα.
<P>
Με αυτό το πνεύμα και με αυτή τη διατύπωση εκφράζω τη θετική μου γνώμη για την έκθεση που παρουσιάστηκε.

<SPEAKER ID=159 LANGUAGE="FI" NAME="Kauppi">
Αξιότιμε κύριε Πρόεδρε, αξιότιμε Επίτροπε, αγαπητοί εκπρόσωποι του Συμβουλίου, προϋπόθεση για την επιτυχία του σχεδίου eEurope είναι η επικράτηση του υγιούς ανταγωνισμού στις αγορές των τηλεπικοινωνιών. Ενώπιόν μας τίθεται τώρα ένα ευρύ πακέτο μεταρρυθμίσεων, του οποίου η ταχεία έγκριση και θέση σε ισχύ είναι πρωταρχικής σημασίας για την περαιτέρω ελευθέρωση των αγορών. Είναι θετικό το γεγονός ότι ο κ. van Velzen υπογράμμισε στην εξαίρετη έκθεσή του τη σημασία μιας γενικής νομοθεσίας για την προώθηση του ανταγωνισμού στον τομέα των τηλεπικοινωνιών. Είναι ωστόσο σημαντικό κατά την εφαρμογή της γενικής νομοθεσίας περί ανταγωνισμού οι διατάξεις που αφορούν τη δεσπόζουσα θέση να ερμηνεύονται με τέτοιο τρόπο, ώστε να μη γίνονται διακρίσεις κατά των φορέων παροχής υπηρεσιών σε μικρότερες αγορές.
<P>
Το Κοινοβούλιο αντιμετωπίζει με επιφυλακτικότητα τη δημοπράτηση αδειών για την ασύρματη επικοινωνία τρίτης γενεάς. Εκφράζω επίσης την ανησυχία μου σχετικά με τον τρόπο που οι εισφορές για τις άδειες θα επηρεάσουν την ανάπτυξη των αγορών. Επειδή η κατανομή των συχνοτήτων εμπίπτει εντούτοις στην ευθύνη των κρατών μελών, εμείς στο Κοινοβούλιο πρέπει να δεχθούμε ότι οι στρατηγικές του ανταγωνισμού είναι διαφορετικές στα διάφορα κράτη. Τώρα είναι η στιγμή να δείξουμε ποια λύση είναι περισσότερο συνετή. Σημαντικό είναι επίσης το περιβάλλον δραστηριότητας να καταστεί από τεχνολογικής άποψης περισσότερο ουδέτερο και να εγκαταλείψουμε όσο είναι δυνατόν την τακτική της τομεακής προσέγγισης.
<P>
Ο κίνδυνος της υπερβολικής ρύθμισης πρέπει επίσης να ληφθεί εγκαίρως υπόψη. Υποστηρίζω μάλιστα την αποκαλούμενη soft-law προσέγγιση (μη δεσμευτική νομοθεσία) για τη δημιουργία ενός νέου περιβάλλοντος δραστηριότητας, στο μέτρο ωστόσο που ο νομοθέτης διαθέτει επαρκείς δυνατότητες να γνωστοποιήσει τη θέση του στην Επιτροπή και το Συμβούλιο, προτού υπάρξουν συστάσεις ή ληφθούν άλλες αποφάσεις ικανές να διαμορφώσουν το περιβάλλον δραστηριότητας. Θα ήθελα επίσης να ρωτήσω τον αξιότιμο Επίτροπο με ποιον τρόπο σκοπεύει η Επιτροπή να προωθήσει μια co-regulation προσέγγιση (από κοινού ρύθμιση). Πώς διασφαλίζεται ότι επαρκούν οι δυνατότητες επιρροής του Κοινοβουλίου;
<P>
Επισημαίνω ακόμη ότι ο ανταγωνισμός πρέπει να προχωρήσει με διαδικασίες αρκούντως ανοικτές και διαφανείς - όχι με ρυθμίσεις που αφορούν την πολιτική των τιμών. Πρέπει να υπάρχει διαφάνεια στην τιμολόγηση, οι καταναλωτές πρέπει να έχουν εύκολη πρόσβαση σε πληροφορίες για τις τιμές των συνδιαλέξεων και οι μηχανισμοί καθορισμού των τιμών πρέπει να διασφαλίζουν τη δυνατότητα σύγκρισης των τιμών.

<SPEAKER ID=160 NAME="Karas">
Κύριε Πρόεδρε, κύριε Επίτροπε, κύριε εισηγητή, κυρίες και κύριοι, θέλω και εγώ να συγχαρώ θερμά τον εισηγητή. Θέλω επίσης να πω ότι όλα όσα αναλαμβάνει ο Wim van Velzen στέφονται με επιτυχία και ότι στην εργασία του διαφαίνεται η υψηλή αρχή της υπεύθυνης αντιμετώπισης του θέματος με το οποίο ασχολείται. Η βιομηχανία της επικοινωνίας ασκεί όλο και μεγαλύτερη επιρροή στη ζωή μας. Έχει επίδραση στη βιομηχανία, στην κοινωνία της πληροφορίας, στον παγκόσμιο ανταγωνισμό, στην ποιότητα της Ευρώπης ως τόπου εγκατάστασης επιχειρήσεων και στην απασχόληση.
<P>
Όμως, η βιομηχανία της επικοινωνίας ασκεί επίσης επιρροή στη δημοκρατία, διότι καθιστά δυνατή τη συμμετοχή όλο και περισσότερων ανθρώπων στο δημοκρατικό γίγνεσθαι. Αυξάνει τη διαφάνεια της πολιτικής δράσης. Πρέπει να συνεχιστούν οι ιδιωτικοποιήσεις. Ο ανταγωνισμός είχε ως αποτέλεσμα μειώσεις των τιμών, ταχεία ανάπτυξη καινοτομιών και πολυμορφία ως προς την προσφορά. Η αρχή της τάξης που διέπει την κοινωνική οικονομία της αγοράς απαιτεί από τη μία την ελευθέρωση και τον ανταγωνισμό και από την άλλη τους κανόνες που είναι απαραίτητοι για να μπορέσει να ανταποκριθεί και στην κοινωνική της ευθύνη.
<P>
Πολλά έχουν ειπωθεί. Εγώ θέλω μόνο να συμπληρώσω στο τέλος τρία σημεία. Επικοινωνία σημαίνει και πληροφορία. Ως εκ τούτου, απευθύνω έκκληση στο Ευρωπαϊκό Κοινοβούλιο και την Επιτροπή να συμπεριλάβουν σε μεγαλύτερο βαθμό στην ενημερωτική εκστρατεία τους όλους εκείνους που κατέχουν δημόσιο αξίωμα και να τους ενημερώσουν για τα νέα μέσα.
<P>
Δεύτερον, απευθύνω έκκληση σε όσους κατέχουν δημόσιο αξίωμα να αποκτήσουν ηλεκτρονική διεύθυνση και δική τους σελίδα στο Internet, να έχουν κινητό και να συμπεριλάβουν τα νέα μέσα επικοινωνίας στην επικοινωνία τους με τις εκλογικές τους περιφέρειες. Ζητώ από το Ευρωπαϊκό Κοινοβούλιο να δημιουργήσει κατάλογο όλων των ηλεκτρονικών διευθύνσεων των αξιωματούχων του δημοσίου, γιατί καθήκον μας δεν είναι μόνο να δημιουργούμε οδηγίες-πλαίσιο, αλλά και να τις χρησιμοποιούμε ως κατέχοντες δημόσιο αξίωμα.

<SPEAKER ID=161 LANGUAGE="IT" NAME="Fiori">
Κύριε Πρόεδρε, η ανακοίνωση της Επιτροπή παρέχει μια εμπεριστατωμένη μελέτη των προβλημάτων του τομέα και παρουσιάζει σίγουρα μια σειρά αξιόλογων προτάσεων. Είναι ωστόσο αναγκαία κατά τη γνώμη μου μια περαιτέρω ανάλυση ορισμένων θεμάτων, όπως οι εφαρμογές των κριτηρίων ανταγωνισμού και οι τρόποι αντιμετώπισης μιας αγοράς που εξακολουθεί να είναι ατελής.
<P>
Εάν πράγματι στον τομέα της κινητής τηλεφωνίας έχουν ήδη επιτευχθεί άριστα αποτελέσματα, πιστεύω - και σχετικά με αυτό ο εισηγητής εργάστηκε πολύ και εποικοδομητικά - ότι ο τομέας των καλωδιακών μεταδόσεων αναπτύσσει νέες υποδομές με τις οποίες και για τις οποίες είναι ίσως αναγκαία μια σύγκλιση των κανονιστικών πολιτικών.
<P>
Πιστεύω ότι ο τελικός στόχος είναι μια ελευθέρωση, όπου οι γενικοί κανόνες του ανταγωνισμού θα εγγυώνται τη νομιμότητα των διαδικασιών, ευνοώντας μια πιο ανταγωνιστική αγορά, με καλύτερα αποτελέσματα για τον τελικό χρήστη, τόσο από πλευράς υπηρεσιών όσο και από πλευράς τιμών. Και για τους λόγους αυτούς θεωρώ ότι η περίοδος εφαρμογής των οδηγιών θα πρέπει να περιοριστεί, ούτως ώστε να προσδιοριστεί ο βαθμός στον οποίο μια τομεακή ρύθμιση εξακολουθεί να είναι αναγκαία και έχει τη δυνατότητα να αντιδρά μέσα σε σύντομο χρόνο στις εξελίξεις μιας αγοράς που βρίσκεται σε συνεχή ανάπτυξη.
<P>
Ως τελευταίο σημείο, πιστεύω ότι είναι σημαντικό να εκφράσει το Κοινοβούλιο τη διαφωνία του όσον αφορά το σύστημα των δημοπρασιών. Οι δημοπρασίες έχουν την τάση να αυξάνουν τα πάγια τέλη των αδειών πάνω από την πραγματική οικονομική αξία, μια αύξηση που θα επιβαρύνει έπειτα τον καταναλωτή, αυξάνοντας τα τιμολόγια και εμποδίζοντας τη δυνατότητα εισαγωγής νέων υπηρεσιών. Τα κράτη που έχουν εφαρμόσει αυτό το σύστημα θα πρέπει επιπλέον να χρησιμοποιήσουν τα κέρδη όχι για τα γενικά τους ταμεία, αλλά για την ανάπτυξη της κοινωνίας των πληροφοριών και του ηλεκτρονικού εμπορίου, όπως ζητήθηκε στη Σύνοδο Κορυφής της Λισαβόνας.

<SPEAKER ID=162 LANGUAGE="ES" NAME="Palacio Vallelersundi">
Κύριε Πρόεδρε, κλείνοντας τον κύκλο των ομιλητών του Κοινοβουλίου σχετικά με αυτή τη σημαντική έκθεση, της οποίας συγχαίρω τον εισηγητή, τον κ. van Velzen, νομίζω πως ενδείκνυται να υπενθυμίσω ότι αυτή η ανακοίνωση της Επιτροπής είναι προάγγελος μιας μεγάλης μεταρρύθμισης και νομοθετικής προπαρασκευής σχετικά με τις άδειες, την προστασία των δεδομένων, την καθολική υπηρεσία και την πρόσβαση στα δίκτυα. Αυτό είναι το πραγματικό νόημα της εν λόγω ανακοίνωσης και το πρώτο αίτημά μου προς την Επιτροπή είναι να δράσουμε σε αυτόν τον τομέα γρήγορα, σχεδόν εν τάχη, μια και ο χρόνος τρέχει με την ταχύτητα του Internet. Κάθε έτος αναλογεί το λιγότερο σε τέσσερα έτη και ζητούμε αυτές οι προτάσεις που περιλαμβάνει το νομοθετικό πρόγραμμα της Επιτροπής να διαβιβαστούν στο Ευρωπαϊκό Κοινοβούλιο το συντομότερο δυνατόν. Πιστεύω πως εξ ονόματος όλου του Κοινοβουλίου μπορώ να πω ότι θα επιδείξουμε ιδιαίτερο ενδιαφέρον, προκειμένου να προσδώσουμε τη μέγιστη δυνατή επιτάχυνση στην κοινοβουλευτική διαδικασία, ώστε να συνάδει με τη διαφάνεια των προς εξέταση υποθέσεων.
<P>
Πιστεύω ότι οι πολίτες το περιμένουν αυτό από μας και ότι η Συνθήκη του Αμστερνταμ μάς επιτρέπει να συντομεύσουμε και να καταστήσουμε περισσότερο ευέλικτες αυτές τις διαδικασίες.
<P>
Ειπώθηκαν πολλά σημαντικά πράγματα. Επιτρέψτε μου να προσυπογράψω αυτό που ειπώθηκε σχετικά με την καθολική υπηρεσία, σε σχέση με την πρόσβαση στα σχολεία, κ.λπ.. Υπάρχουν όμως τρία ζητήματα που μου φαίνονται πιο προβληματικά. Κατ' αρχάς είναι ανάγκη να θεσπιστεί ένας καλύτερος ορισμός αυτού που συνιστά μια καθολική υπηρεσία, ελλείψει του οποίου δεν μπορούμε να προχωρήσουμε, όπως δεν μπορούμε να προχωρήσουμε χωρίς να καθορίσουμε ποιο είναι το πραγματικό γενικό συμφέρον σε θέματα τηλεπικοινωνιών. Δεύτερον, είναι ανάγκη να διαχωρίσουμε τους κανόνες για τα ιδιωτικά τηλεοπτικά κανάλια και τη δημόσια τηλεόραση, με ανεξαρτησία του συστήματος εκπομπής. Πέραν αυτών, είναι ανάγκη, και αυτό όντως αναφέρθηκε, να ενισχύσουμε τον διάλογο μεταξύ των εθνικών κανονιστικών αρχών και κανονιστικών φορέων της κοινωνίας, του ιδιωτικού τομέα, αναφορικά με αυτή την από κοινού ρύθμιση που αποτελεί για την Ευρώπη στοιχείο ταυτότητας.
<P>
Τρίτον, θα επισημάνω την ανάγκη να προστατεύσουμε - και υπολογίζουμε στη μέριμνα του αρμόδιου για την υπόθεση Επιτρόπου Bolkenstein - αυτό το σύστημα που θέτουμε σε εφαρμογή αναφορικά με τα πνευματικά δικαιώματα, που αποτελεί ένα από τα μείζονα κεκτημένα του ευρωπαϊκού πολιτισμού, τα οποία πραγματικά διακυβεύονται σε αυτή τη νέα πραγματικότητα.

<SPEAKER ID=163 NAME="Liikanen">
Κύριε Πρόεδρε, θα ήθελα κατ' αρχάς να προσθέσω και τα δικά μου συγχαρητήρια σε αυτά που εξέφρασαν πολλοί σήμερα στον κ. van Velzen, οι βαθιές γνώσεις και η μεγάλη εμπειρία του οποίου καταδεικνύονται στην παρούσα σημαντική έκθεση. Θέλω επίσης να συγχαρώ ολόκληρη την Επιτροπή Βιομηχανίας, Εξωτερικού Εμπορίου, Έρευνας και Ενέργειας για την ποιότητα της εργασίας της. Από τη συζήτηση εδώ φαίνεται πως πολλά μέλη της εν λόγω επιτροπής συμμετείχαν στον προβληματισμό όχι μόνο γι' αυτή την έκθεση, αλλά και για ολόκληρη τη σειρά των θεμάτων σχετικά με την κοινωνία των πληροφοριών.
<P>
Η Επιτροπή μπορεί να συμφωνήσει με το μεγαλύτερο μέρος της έκθεσης και χαιρετίζει τα συμπεράσματα και τις προτάσεις. Στην έκθεση αντανακλάται μια βαθιά κατανόηση του τομέα και αναφέρονται οι ειδικές τομεακές ρυθμίσεις που θα πρέπει να θεσπιστούν, για να υποστηριχθεί η μελλοντική ανάπτυξη των ηλεκτρονικών επικοινωνιών.
<P>
Η Επιτροπή συμμερίζεται τους στόχους της έκθεσης για τη θέσπιση κανονιστικών ρυθμίσεων προκειμένου να επιτευχθεί μια ανταγωνιστική αγορά σε αυτόν τον τομέα. Επίσης, κατανοούμε και εμείς πώς οι ειδικοί τομεακοί κανόνες μπορούν να συντελέσουν στην επίτευξη αυτού του στόχου. Επιπλέον, η έκθεση ορθώς αναφέρει τα δύο είδη ex ante κανονιστικών ρυθμίσεων που απαιτούνται, με πρώτη τη ρύθμιση που απαιτείται για να εισαχθεί αποτελεσματικός ανταγωνισμός στην αγορά. Αυτή περιλαμβάνει μια συμμετρική ρύθμιση που συνδέεται με τη δύναμη στην αγορά και άλλες ρυθμίσεις που ενισχύουν τον ανταγωνισμό, όπως η δυνατότητα μεταφοράς των αριθμών κλήσης. Από αυτή την άποψη χαιρετίζω το γεγονός πως η έκθεση δίδει προσοχή στην ανάγκη να εξασφαλιστεί ότι η καθιέρωση της δυνατότητας μεταφοράς των αριθμών κλήσης δεν θα παρεμποδιστεί από τεχνικά μέτρα ή άλλες ρυθμίσεις που περιορίζουν την επιλογή των καταναλωτών, όσον αφορά τους φορείς εκμετάλλευσης και τους προμηθευτές. Η δεύτερη ρύθμιση που χρειάζεται αφορά τους γενικούς στόχους πολιτικής δημόσιου συμφέροντος, όπως η προστασία του καταναλωτή και η καθολική υπηρεσία.
<P>
Η έκθεση συμφωνεί με την πρόθεση της Επιτροπής να αποσύρει τις ex ante ρυθμίσεις που χρειάζονται προς αντικατάσταση του ανταγωνισμού και να επιτρέψει να ισχύσουν οι φυσιολογικοί κανόνες ανταγωνισμού άπαξ και οι αγορές του τομέα καταστούν ανταγωνιστικές. Αξίζει επίσης να σημειωθεί πως η έκθεση αυτή εκφράζει την κοινή άποψη όσων μπορεί να συνεισφέρει ο τομέας στην κοινωνία και στα άτομα. Ο προσανατολισμός προς την ίδια κατεύθυνση συνιστά σημαντικό βήμα για να εξασφαλιστεί πως όλοι θα φτάσουν στον επιθυμητό προορισμό.
<P>
Η έκθεση προτείνει πως, προκειμένου να μπορέσει να ανταποκριθεί γρήγορα στις εξελίξεις της αγοράς, η οδηγία θα πρέπει να τεθεί σε ισχύ εντός του 2001 και πως η περίοδος ισχύος της οδηγίας θα πρέπει να περιοριστεί μέχρι το 2005. Όσον αφορά την ταχεία έγκριση των οδηγιών, η Επιτροπή συμφωνεί απολύτως. Το θέμα όμως του περιορισμού της περιόδου ισχύος της οδηγίας μέχρι το 2005 εγείρει μερικά ερωτηματικά. Υπάρχει κίνδυνος να αποδυναμωθεί η αξιοπιστία της νομοθεσίας, και ειδικά η ανεξαρτησία των κανονιστικών αρχών. Ωστόσο, είμαστε φυσικά έτοιμοι να συζητήσουμε οποιοδήποτε σχόλιο επί της έκθεσης.
<P>
Η Επιτροπή αναγνωρίζει πως υπάρχει κάποια αντιπαλότητα μεταξύ νομικής βεβαιότητας και ευελιξίας. Κατά τη γνώμη μας η ευελιξία πρέπει να επιτρέπει στις κανονιστικές αρχές να αποφαίνονται βάσει εμπεριστατωμένης ανάλυσης της αγοράς πως ο αποτελεσματικός ανταγωνισμός στο πλαίσιο της αγοράς επιτρέπει την αχρήστευση των ex ante κανόνων. Έτσι αποστέλλονται τα σωστά μηνύματα στις αγορές. Διαφορετικά, οι μεγάλοι παίκτες θα έχουν κίνητρο απλά να καθυστερούν έως ότου εκπνεύσει η χρονική περίοδος.
<P>
Λαμβάνονται επίσης υπόψη τα διαφορετικά επίπεδα ανταγωνισμού σε κάθε κράτος μέλος και οι διαφορετικοί ρυθμοί ανάπτυξης, θέματα για τα οποία αναγνωρίζεται στην έκθεση η ανάγκη να εξεταστούν.
<P>
Όσον αφορά την αδειοδότηση, το Κοινοβούλιο ζητεί να εφαρμοστεί η αρχή της διαδικασίας μονοαπευθυντικής αγοράς (one-stop shoping) για τη χορήγηση αδειών σε αυτόν τον τομέα. Με τις προτάσεις της Επιτροπής επιδιώκεται αφενός η εναρμόνιση και αφετέρου η απλοποίηση της διαδικασίας που ακολουθούν οι επιχειρήσεις για την παροχή τηλεπικοινωνιακών υπηρεσιών. Εάν διατηρηθεί το σημερινό έντονα διαφοροποιημένο σύστημα, τότε, βάσει της έκθεσης, θα ήταν λογικό το μοντέλο της μονοαπευθυντικής αγοράς. Εάν η λύση έγκειται στην εναρμόνιση του συστήματος καταχώρισης, το ζήτημα θα λυνόταν πολύ απλά με το μοντέλο μονοαπευθυντικής αγοράς. Πρέπει να εξετάσουμε τις εναλλακτικές λύσεις στο τέλος της διαδικασίας.
<P>
Ο κ. van Velzen μού υπέβαλε γραπτή ερώτηση σχετικά με τις δημοπρασίες. Θα απαντήσω στην ερώτηση ακολουθώντας τις κανονικές εσωτερικές διαδικασίες, αλλά ίσως μπορώ να κάνω τώρα κάποιο σχόλιο. Θα επανέλθω στο ζήτημα αυτό όπως απαιτούν οι τυπικές διαδικασίες. Η ίδια ερώτηση ετέθη από την κ. Matikainen - Kallstrφm.
<P>
Σύμφωνα με την ισχύουσα νομοθεσία, και συγκεκριμένα με την οδηγία 97(13), τα κράτη μέλη καθορίζουν τις διαδικασίες που θα ακολουθήσουν για την κατανομή του φάσματος περιορισμένων συχνοτήτων που διατίθεται για τα δίκτυα τρίτης γενιάς, με την προϋπόθεση πως συμμορφώνονται με τις αρχές της αντικειμενικότητας, της μη διάκρισης, της αναλογικότητας και της διαφάνειας που προβλέπονται από την κοινοτική νομοθεσία. Η Επιτροπή είναι της άποψης πως αυτή καθεαυτή η χρήση διαδικασιών δημοπράτησης για την κατανομή των ραδιοφωνικών συχνοτήτων για δίκτυα κινητής τηλεφωνίας τρίτης γενιάς δεν αντίκειται στις προαναφερθείσες αρχές και, επομένως, δεν υπόκειται σε διαδικασίες επί παραβάσει.
<P>
Όσον αφορά την ανάγκη να προωθηθεί η ανάπτυξη καινοτόμων υπηρεσιών και του ανταγωνισμού, αυτό εξαρτάται από τις οικονομικές επιπτώσεις των διαφόρων τύπων δημοπρασιών που θα χρησιμοποιηθούν. Αυτές εξαρτώνται από μια ποικιλία μεταβλητών - διάρκεια της άδειας, κανόνες καταβολής των τελών αδειοδότησης, προϋποθέσεις για τη διοργάνωση δικτύου, υποχρεώσεις περιαγωγής, κ.λπ. που δεν έχουν ακόμα αξιολογηθεί.
<P>
Η Επιτροπή συνεχίζει να παρακολουθεί με μεγάλη προσοχή τη διαδικασία χορήγησης αδειών στα κράτη μέλη προκειμένου να διασφαλίσει πως τηρούνται οι προαναφερθείσες αρχές, ενώ παράλληλα αξιολογεί συνεχώς τις οικονομικές επιπτώσεις των χρησιμοποιούμενων διαδικασιών. Θα επανέλθω στο ζήτημα αυτό λεπτομερώς όταν απαντήσω στην γραπτή ερώτηση του κ. van Velzen.
<P>
Η κ. Matikainen-Kallstrφm έθεσε το θέμα της νομοθεσίας σε τοπικό επίπεδο, καθώς και το θέμα του τοπικού βρόχου. Πώς μπορούμε να εγγυηθούμε πως θα συντελεστεί η ελευθέρωση του τελευταίου μιλίου; Κατά την τελευταία συζήτηση της Επιτροπής για το θέμα αυτό αποφασίστηκε να αποσταλεί σύσταση στα κράτη μέλη να ελευθερώσουν το τελευταίο μίλι, ούτως ώστε να μπορεί να εξασφαλιστεί και πλήρης πρόσβαση και από κοινού πρόσβαση στον τοπικό βρόχο. Θεωρώ πως πρόκειται για πολύ σημαντικό θέμα. Επιπλέον, ο συνάδελφός μου αρμόδιος για τον ανταγωνισμό Επίτροπος θα παρακολουθεί το θέμα μήπως σημειωθεί κατάχρηση δεσπόζουσας θέσης.
<P>
Τρίτον, αποφασίσαμε να συμπεριλάβουμε το εν λόγω θέμα και στη νομική πρόταση για το μελλοντικό νομικό πλαίσιο. Το πρώτο ερώτημα είναι κατά πόσον θα μπορούσε να διαχωριστεί αυτό το τμήμα ούτως ώστε να επιτευχθεί ταχύτερα. Συμφωνώ όμως με το μέλημά σας πως το θέμα του τοπικού βρόχου θα είναι το σοβαρότερο εφέτος. Σε δύο ή τρία χρόνια θα έχουμε να αντιμετωπίσουμε άλλα ζητήματα, αλλά στην παρούσα φάση έχουμε έτοιμο το δίκτυο, με συνδέσεις γραμμών παντού, και μπορούμε να χρησιμοποιήσουμε το υφιστάμενο δίκτυο με τη νέα τεχνολογία για να επιτύχουμε τεράστια αύξηση των ευρυζωνικών υπηρεσιών παντού στην Ευρώπη.
<P>
Ο κ. Glante ρώτησε ποιος λαμβάνει τις σχετικές αποφάσεις. Πρόκειται για ένα σοβαρό ζήτημα που μας έχει απασχολήσει στο πλαίσιο πολλών συζητήσεων. Ορισμένοι υποστηρίζουν πως χρειαζόμαστε έναν ευρωπαϊκό κανονιστικό φορέα που θα εγγυάται πλήρη ευρωπαϊκή συνοχή σε αυτά τα θέματα. Υπάρχουν όμως και άλλοι που υποστηρίζουν πως η αρμοδιότητα θα πρέπει να ανήκει εξ ολοκλήρου στις εθνικές αρχές και στις κανονιστικές αρχές των κρατών μελών. Πρόθεσή μας είναι να προσπαθήσουμε να επιτύχουμε ισορροπία σε αυτό το θέμα, ούτως ώστε να έχουμε κάποια συνοχή σε ευρωπαϊκό επίπεδο, συνοχή ως προς την ερμηνεία, και να μπορούμε να δημιουργήσουμε "συνθήκες επί ίσοις όροις" χωρίς όμως να παρεμβαίνουμε στα θέματα, όπου οι εθνικές κανονιστικές αρχές μπορούν να επιτελούν το καθήκον τους με συνοχή. Θα επανέλθουμε στο θέμα αυτό στην τελική μας πρόταση.
<P>
Θέλω να ευχαριστήσω για μια ακόμη φορά για την έκθεση και για την πολύ σημαντική σημερινή συζήτηση. Η Επιτροπή προσβλέπει στη συνεργασία με το Ευρωπαϊκό Κοινοβούλιο κατά τη διάρκεια της επικείμενης νομοθετικής διαδικασίας. Μετά από τη συζήτηση και τις ψηφοφορίες σας η έκθεση θα ξανασυζητηθεί από την Επιτροπή, και ελπίζω να είμαστε σε θέση να υποβάλουμε προτάσεις στο τέλος του τρέχοντος μήνα. Συμμερίζομαι την επιθυμία της κ. Palacio να καταστεί δυνατή η ταχύτατη λήψη αποφάσεων από το Ευρωπαϊκό Κοινοβούλιο και το Συμβούλιο ως προς το θέμα αυτό. Φυσικά, θα εξακολουθήσει να υπάρχει ανάγκη για εις βάθος συζήτηση, αλλά πρέπει να είμαστε σε θέση να δημιουργήσουμε ένα κατάλληλο και σαφές νομικό πλαίσιο για τις ηλεκτρονικές επικοινωνίες στον νέο κόσμο της σύγκλισης. Σε αντίθετη περίπτωση, η ευρωπαϊκή οικονομία θα υποστεί σοβαρή ζημιά και οι Ευρωπαίοι καταναλωτές θα χάσουν τις δυνατότητες που μπορεί να τους παράσχει η νέα τεχνολογία εάν εφαρμοστεί στο κατάλληλο νομικό πλαίσιο, το οποίο εγγυάται πλήρη ανταγωνισμό μεταξύ των φορέων εκμετάλλευσης.

<CHAPTER ID=15>
Στρατηγική της Ευρωπαϊκής Ένωσης για την οικονομική ενημέρωση
<SPEAKER ID=164 NAME="Πρόεδρος">
Η ημερήσια διάταξη προβλέπει την ανακοίνωση της Επιτροπής σχετικά με τη στρατηγική της Ευρωπαϊκής Ένωσης για την οικονομική ενημέρωση.

<SPEAKER ID=165 NAME="Bolkestein">
Κύριε Πρόεδρε, η Επιτροπή μόλις ενέκρινε μια ανακοίνωση η οποία αποτελεί ουσιαστικό μέρος του σχεδίου δράσης σχετικά με τις χρηματοοικονομικές υπηρεσίες. Οι αγορές κεφαλαίων στην Ευρωπαϊκή Ένωση χαρακτηρίζονται από έλλειψη συγκρισιμότητας των δημοσιευόμενων ετήσιων λογαριασμών για τις επιχειρήσεις που είναι εισηγμένες στο χρηματιστήριο. Αυτό προκαλεί την αύξηση των δαπανών του κεφαλαίου για τις εταιρείες και αποτελεί επίσης σημαντικό εμπόδιο για την οικοδόμηση μιας αποτελεσματικής αγοράς κεφαλαίων της Ευρωπαϊκής Ένωσης με βέλτιστη παροχή κεφαλαίων.
<P>
Η Επιτροπή προτείνει στην ανακοίνωσή της τη ριζική τροποποίηση αυτής της κατάστασης. Το αργότερο το 2005 όλες οι εισηγμένες στο χρηματιστήριο επιχειρήσεις θα πρέπει να συντάσσουν τους ετήσιους λογαριασμούς τους βάσει των διεθνών προτύπων λογιστικής (στα αγγλικά: International Accounting Standards, IAS). Αυτό αποτελεί μια σημαντική αλλαγή, η οποία θα επιδράσει άμεσα σε περίπου 700 επιχειρήσεις. Αυτά τα διεθνή πρότυπα λογιστικής αναπτύσσονται από έναν φορέα του ιδιωτικού τομέα, και συγκεκριμένα την επιτροπή διεθνών προτύπων λογιστικής (International Accounting Standards Committee, IASC).
<P>
Η Ευρωπαϊκή Ένωση δεν έχει τον πραγματικό έλεγχο επ' αυτού του φορέα, παρά το γεγονός ότι διάφοροι Ευρωπαίοι δραστηριοποιούνται στα πλαίσια των εργασιών της IASC. Επομένως, τόσο από πολιτική όσο και από νομοθετική άποψη είναι αναγκαίο τα εγκεκριμένα από την IASC πρότυπα να τύχουν επίσημης αναγνώρισης από τον ανάλογο μηχανισμό της ΕΕ. Αυτός ο μηχανισμός πρέπει να προσφέρει προνοητική συμβολή στην IASC για τη θέσπιση νέων προτύπων και να αποφαίνεται ανάλογα, μετά από την έγκριση ενός προτύπου από την IASC, σχετικά με τον κατάλληλο χαρακτήρα αυτού του προτύπου για τη χρηματοοικονομική λογιστική έκθεση στην Ευρωπαϊκή Ένωση. Αυτός ο μηχανισμός έγκρισης της ΕΕ πρέπει να διαθέτει τόσο ένα πολιτικό όσο και ένα τεχνικό επίπεδο. Το τεχνικό επίπεδο θα αποτελείται από εκπροσώπους των σημαντικότερων ομάδων οι οποίες ενέχονται στην προβληματική της χρηματοοικονομικής λογιστικής έκθεση. Σχετικά υπάρχει η αρχική σκέψη να πρόκειται για τους συντάκτες και τους χρήστες των ετήσιων λογαριασμών. Αυτό σημαίνει τα όργανα τα οποία στα διάφορα κράτη είναι επιφορτισμένα με τη διαπίστωση των προτύπων στον τομέα της ετήσιας λογιστικής έκθεσης και, φυσικά, τους λογιστές.
<P>
Το πολιτικό επίπεδο θα περιλαμβάνει όλα τα κράτη μέλη. Ο ορθός τρόπος εργασίας αυτού του επιπέδου αναζητείται ακόμη. Ειδικότερα, εξετάζεται ο τρόπος με τον οποίο θα μπορεί να συμμετέχει το Ευρωπαϊκό Κοινοβούλιο στη διαδικασία λήψης αποφάσεων. Φυσικά, είναι μεγάλης σημασίας τα πρότυπα να μπορούν να εφαρμοστούν ορθά και στην πράξη. Αυτό απαιτεί τη στενή συνεργασία μεταξύ των κρατών μελών και μεταξύ των αρχών, οι οποίες είναι επιφορτισμένες με την εποπτεία της κεφαλαιαγοράς.
<P>
Τέλος, είναι επίσης σημαντικό οι υφιστάμενες ευρωπαϊκές οδηγίες για τους ετήσιους λογαριασμούς, οι οποίες ισχύουν για περίπου 3 εκατ. εταιρείες κεφαλαίου, να εκσυγχρονιστούν, προκειμένου να προσαρμοστούν στις νέες εξελίξεις σχετικά με τη χρηματοοικονομική λογιστική έκθεση. Η πίεση εκ μέρους των αγορών και των κρατών μελών για την όσο το δυνατό ταχύτερη εισαγωγή των απαιτούμενων προσαρμογών στο ρυθμιστικό πλαίσιο είναι σημαντική. Για τον λόγο αυτό η Επιτροπή πρόκειται να καταθέσει το φθινόπωρο μια πρόταση είτε οδηγίας είτε κανονισμού, με την οποία θα αρχίσει επίσημα η νομοθετική διαδικασία. Στην πρόταση αυτή θα περιλαμβάνονται και μεταβατικά μέτρα, τα οποία θα πρέπει να συμβάλουν ώστε οι εισηγμένες στο χρηματιστήριο επιχειρήσεις να ακολουθήσουν το συντομότερο δυνατόν, και σε κάθε περίπτωση μέχρι το 2005, τα διεθνή πρότυπα λογιστικής στις ετήσιες λογιστικές εκθέσεις τους.

<SPEAKER ID=166 LANGUAGE="DE" NAME="Rόbig">
Κύριε Επίτροπε, θα ήθελα να σας συγχαρώ για την πρωτοβουλία αυτή, γιατί η διαφάνεια και ο καθορισμός κριτηρίων (benchmarking) είναι οι ουσιαστικότερες από τις βασικές προϋποθέσεις για να λειτουργήσει ο ανταγωνισμός. Θα έπρεπε να εξεταστεί το εξής, στο οποίο αναφέρεται και η ερώτησή μου: θα θεωρούσατε δυνατόν να ανατεθεί το συγκεκριμένο ζήτημα για μια εθελοντική απόφαση κατά τον πρώτο γύρο σε μια επιτροπή τυποποίησης και να περάσει στην τεχνική νομοθεσία, δηλαδή στην έκδοση κανονισμού ή οδηγίας, μόνον αν αποδειχθεί ότι η πρώτη φάση δεν λειτούργησε;
<P>
Ίσως θα ήταν σκόπιμο η αρχική εφαρμογή να γίνει σε εθελοντική βάση, φυσικά λαμβάνοντας επίσης, και κυρίως, υπόψη τις επιχειρήσεις, δηλαδή τους ενεχομένους, τους οργανισμούς διαβάθμισης της πιστοληπτικής ικανότητας και τις υπηρεσίες οικονομικών. Πέρα από αυτό, μια ακόμη συνέπεια θα ήταν κατά τη γνώμη μου ότι φυσικά δεν πρέπει να εφαρμοστεί μια τέτοια διάταξη με την ίδια αυστηρότητα και για τις μικρές και μεσαίες επιχειρήσεις που δεν συμμετέχουν στο χρηματιστήριο.

<SPEAKER ID=167 NAME="Bolkestein">
Κύριε Πρόεδρε, σε απάντηση αυτής της ερώτησης θα ήθελα κατ' αρχάς να διαπιστώσω, και ξεκινώ με το δεύτερο μέρος της ερώτησης, ότι είναι μια ιδιαίτερα σημαντική υπόθεση να δώσουμε τη δυνατότητα στις 700 επιχειρήσεις, στις οποίες προηγουμένως αναφέρθηκα, να ακολουθήσουν τα IAS, τα International Accounting Standards. Επτακόσιες επιχειρήσεις θα πρέπει να το πράξουν πριν το έτος 2005, και αυτό δεν θα είναι εύκολο. Για τον λόγο αυτό πρέπει να επαναλάβω ότι αυτά τα IAS χρειάζεται να προσαρμοστούν από μη εισηγμένες στο χρηματιστήριο επιχειρήσεις, και για να το πω στο γερμανικά, des Guten zu viel. Διστάζω σχετικά να δώσω μια θετική απάντηση.
<P>
Όσον αφορά το πρώτο μέρος της ερώτησης, το οποίο αναφέρεται στον εθελοντικό χαρακτήρα της εφαρμογής των International Accounting Standards, θα ήθελα να απαντήσω ναι, η Επιτροπή αναμένει πως η IASC (International Accounting Standard Committee), δηλαδή η επιτροπή η οποία προέρχεται από τον ιδιωτικό τομέα, θα καταλήξει σε αυτά τα πρότυπα. Επομένως, εναπόκειται στην εν λόγω επιτροπή του ιδιωτικού τομέα να θέσει τα πρότυπα. Αυτό φυσικά συμβαίνει βάσει της λήψης αποφάσεων με πλειοψηφία στο εσωτερικό της επιτροπής, όπου θα πρέπει να προταθούν και να εγκριθούν τα πρότυπα. Κατ' αρχάς σε τεχνικό επίπεδο και στη συνέχεια σε πολιτικό επίπεδο. Σε τεχνικό επίπεδο, επειδή πολλά από αυτά τα θέματα είναι τόσο περίπλοκα, ώστε είναι ιδιαίτερα δύσκολο να αναμένει κανείς από απλούς πολιτικούς να διαθέτουν την απαιτούμενη γνώση και, κατά δεύτερον, σε πολιτικό επίπεδο, επειδή πρόκειται για μια πολιτική υπόθεση, η οποία πρέπει να διευθετηθεί και σε αυτό το επίπεδο. Πρόκειται για πρότυπα τα οποία ορίζονται από μια επιτροπή του ιδιωτικού τομέα, και επομένως κατά κάποιον τρόπο για εθελοντικά δημιουργημένα πρότυπα. Εάν αυτό συμβεί και εφόσον η Ευρωπαϊκή Ένωση σε τεχνικό και πολιτικό επίπεδο θεωρήσει ότι αυτά τα πρότυπα αξίζει να εγκριθούν, τότε θα το πράξει. Από τη στιγμή εκείνη πρέπει να τηρούνται από όλους. Εάν δεν συμβαίνει αυτό, τότε έχει ελάχιστο νόημα οπωσδήποτε να αρχίσουμε την επεξεργασία διεθνών προτύπων. Νομίζω ότι η ανάμειξη μιας αρχής η οποία είναι εθελοντική και ενός δεύτερου μέρους, το οποίο καθορίζεται σε πολιτικό επίπεδο και στη συνέχεια μεταφέρεται στις 700 επιχειρήσεις, αποτελεί ορθό συνδυασμό εθελοντικού και υποχρεωτικού χαρακτήρα.

<SPEAKER ID=168 NAME="Πρόεδρος">
Σας ευχαριστώ, κύριε Επίτροπε.
<P>
Η συζήτηση έληξε.
<P>
(Η συνεδρίαση διακοπείσα συνεχίζεται στις 17.30 με την Ώρα των Ψηφοφοριών)
<P>

<SPEAKER ID=169 NAME="Lynne">
Κύριε Πρόεδρε, παρεμβαίνω επί διαδικαστικού. Θα ήμουν ευγνώμων εάν απομακρύνονταν και πάλι τα σταχτοδοχεία από τον χώρο έξω από την αίθουσα συνεδριάσεων. Η Πρόεδρος ζήτησε να απομακρυνθούν και όντως απομακρύνθηκαν. Το κάπνισμα σταμάτησε στον χώρο αυτό, αλλά τα σταχτοδοχεία επέστρεψαν και πάλι στις θέσεις τους. Αντιλαμβάνομαι πως αυτό ζητήθηκε από κάποιον, αντίθετα με τις επιθυμίες της Προέδρου. Καθώς συνεχίζω να υποφέρω από κρίσεις άσθματος ελπίζω να απομακρυνθούν και πάλι.

<SPEAKER ID=170 NAME="Πρόεδρος">
Ασφαλώς θα προσπαθήσουμε να επανορθώσουμε, κυρία Lynne.

<CHAPTER ID=16>
ΨΗΦΟΦΟΡIΕΣ
<SPEAKER ID=171 NAME="Πρόταση της Επιτροπής για την έκδοση οδηγίας του Ευρωπαϊκού Κοινοβουλίου και του Συμβουλίου για την προστασία των εργαζομένων από κινδύνους που διατρέχουν λόγω της έκθεσής τους σε βιολογικούς παράγοντες κατά την εργασία (έβδομη ειδική οδηγία κατά την έννοια του άρθρου 16, παράγραφος 1, της οδηγίας 89/391/ΕΟΚ) (κωδικοποιημένη έκδοση) (COM(1999) 432 - C5-0144/1999 - 1999/0188(COD))">

<P>
(Το Σώμα εγκρίνει την πρόταση της Επιτροπής)
<P>
Διαδικασία χωρίς έκθεση (άρθρο 114 του Κανονισμού):
<P>
Έκθεση (A5-0146/2000) της κ. Hulthιn, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την πρόταση απόφασης του Συμβουλίου που αφορά την έγκριση τροπολογίας στο Πρωτόκολλο του Μόντρεαλ περί των ουσιών που καταστρέφουν τη στοιβάδα του όζοντος (COM(1999) 392 - C5-0186/1999 - 1999/0157(CNS)).
<P>
(Το Σώμα εγκρίνει το ψήφισμα νομοθετικού περιεχομένου)
<P>
Έκθεση (A5-0151/2000) του κ. MacCormick, εξ ονόματος της Επιτροπής Νομικών Θεμάτων και Εσωτερικής Αγοράς, σχετικά με την αίτηση άρσης της ασυλίας του κ. Andreas Brie.
<P>
(Το Σώμα εγκρίνει την απόφαση)
<P>
Έκθεση (A5-0158/2000) του κ. Zimeray, εξ ονόματος της Επιτροπής Νομικών Θεμάτων και Εσωτερικής Αγοράς, σχετικά με την αίτηση για άρση της ασυλίας του κ. Johann Kronberger.
<P>
(Το Σώμα εγκρίνει την απόφαση)
<P>
Έκθεση (A5-0161/2000) της κ. Hulthιn, εξ ονόματος της αντιπροσωπείας του Ευρωπαϊκού Κοινοβουλίου στην επιτροπή συνδιαλλαγής, σχετικά με το εγκριθέν από την επιτροπή συνδιαλλαγής κοινό σχέδιο κανονισμού του Ευρωπαϊκού Κοινοβουλίου και του Συμβουλίου, που αφορά τις ουσίες που καταστρέφουν τη στοιβάδα του όζοντος (C5-0156/2000 - 1998/0228(COD))
<P>
(Το Σώμα εγκρίνει το κοινό σχέδιο)
<P>
Σύσταση για τη δεύτερη ανάγνωση (A5-0148/2000) της κ. McKenna, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την κοινή θέση του Συμβουλίου ενόψει της έγκρισης απόφασης του Ευρωπαϊκού Κοινοβουλίου και του Συμβουλίου που αφορά τη θέσπιση κοινοτικού πλαισίου συνεργασίας στον τομέα της ακούσιας ή εκούσιας θαλάσσιας ρύπανσης (12612/1/1999/αναθ.1 - C5-0101/2000 - 1998/0350(COD))
<P>
Bolkestein, Επιτροπή. (ΕΝ) Κύριε Πρόεδρε, όσον αφορά τη θέση της Επιτροπής σχετικά με τις τροπολογίες που κατέθεσε το Κοινοβούλιο, θα ήθελα να επιβεβαιώσω όσα είπε κατά τη διάρκεια της συζήτησης που διεξήχθη σήμερα το πρωί στο Σώμα η συνάδελφός μου κ. Wallstrφm. Η Επιτροπή μπορεί να αποδεχτεί πλήρως τις τροπολογίες αριθ. 16, 19 και 22 και εν μέρει τις τροπολογίες αριθ. 6, 17, 24 και 25, αλλά δεν μπορεί να αποδεχτεί τις υπόλοιπες τροπολογίες.
<P>
(Ο Πρόεδρος αναγγέλλει την έγκριση της κοινής θέσης όπως τροποποιήθηκε)
<P>
Έκθεση (A5-0143/2000) της κ. Thors, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την ανακοίνωση της Επιτροπής προς το Ευρωπαϊκό Κοινοβούλιο, το Συμβούλιο, την Οικονομική και Κοινωνική Επιτροπή και την Επιτροπή των Περιφερειών με τίτλο "Η ανάπτυξη της αγοράς της ψηφιακής τηλεόρασης στην Ευρωπαϊκή Ένωση - έκθεση στο πλαίσιο της οδηγίας 95/47/EΚ του Ευρωπαϊκού Κοινοβουλίου και του Συμβουλίου της 24ης Οκτωβρίου 1995 σχετικά με τη χρήση προτύπων για τη μετάδοση τηλεοπτικού σήματος (COM(1999) 540 - C5-0114/2000 - 2000/2074(COS)).

<SPEAKER ID=172 NAME="Flesch">
Κύριε Πρόεδρε, οι περίοδοι συνόδου διαδέχονται η μία την άλλη και, κατά τη γνώμη μου, δεν διαφέρουν σε τίποτα μεταξύ τους. Την τελευταία φορά είχα εκδηλώσει ενδιαφέρον για τον τομέα της ραδιοφωνικής και τηλεοπτικής μετάδοσης. Πρέπει να επαναλάβω αυτή τη δήλωση σχετικά με την έκθεση αυτή. Κατά συνέπεια, δεν θα συμμετάσχω σε καμία ψηφοφορία επί του θέματος. Θα πρέπει άλλωστε να επαναλάβω την ίδια δήλωση για την επόμενη έκθεση, αυτή του κ. van Velzen, εκτός κι αν λάβετε από τώρα γνώση της δήλωσής μου για το θέμα αυτό.

<SPEAKER ID=173 NAME="McMillan-Scott">
Κύριε Πρόεδρε, δεν θέλω να καθυστερήσω το Σώμα, αλλά οι συνάδελφοι θα θυμούνται πως στις 14 Φεβρουαρίου διεξήχθη κατά την έναρξη της περιόδου συνόδου συζήτηση σχετικά με μια εκπομπή του προγράμματος Today και τον κ. Kirkhope, βουλευτή του Ευρωπαϊκού Κοινοβουλίου.
<P>
Θα ήθελα να διαβάσω την ακόλουθη συγγνώμη που μεταδόθηκε από το BBC την περασμένη Δευτέρα: "Στις 14 Φεβρουαρίου 2000 το BBC πραγματοποίησε εκπομπή σχετικά με ένα νέο πρωτόκολλο καταχώρησης των συμφερόντων των βουλευτών του Ευρωπαϊκού Κοινοβουλίου, με ιδιαίτερη αναφορά στα συμφέροντα που δήλωσε ο αρχηγός των Συντηρητικών, ο κ. Timothy Kirkhope.
<P>
Η εκπομπή, στην οποία έγινε ύστερα αναφορά στο πλαίσιο των ειδήσεων από το BBC, περιείχε ορισμένες ανακρίβειες. Ο κ. Kirkhope δεν έγινε πολιτικός σύμβουλος ούτε άσκησε ή ασκεί πίεση επί του Ευρωπαϊκού Κοινοβουλίου. Επιπλέον, η εκπομπή του BBC υπαινίχθηκε πως θα παράσχει επ' αμοιβή συμβουλές ως προς τον τρόπο χειρισμού των πραγμάτων στο Ευρωπαϊκό Κοινοβούλιο, την ανακρίβεια του οποίου παραδέχεται το BBC.
<P>
Το BBC έχει τη χαρά να προβαίνει σε αυτή την διευκρίνιση και ζητά συγγνώμη από τον κ. Kirkhope για τα σφάλματα." .

<SPEAKER ID=174 NAME="Πρόεδρος">
Πρέπει να επισημανθεί πως η παρέμβαση είναι κάπως άκαιρη εν μέσω της ώρας των ψηφοφοριών.

<SPEAKER ID=175 NAME="McMillan-Scott">
Κύριε Πρόεδρε, στην πραγματικότητα είναι πολύ επίκαιρη, επειδή η εκπομπή αυτή μεταδόθηκε ύστερα από μια εβδομάδα, κατά την οποία το BBC δαπάνησε ένα πολύ μεγάλο ποσό δημόσιου χρήματος, ασκώντας πίεση στο Ευρωπαϊκό Κοινοβούλιο ακριβώς για την έκθεση επί της οποίας ψηφίσαμε προ ολίγου.

<SPEAKER ID=176 NAME="Goodwill">
Κύριε Πρόεδρε, παρεμβαίνω για χάρη των βουλευτών όσον αφορά την τελευταία δήλωση του κ. McMillan-Scott. Εάν δεν προέρχεται από το Ηνωμένο Βασίλειο η συντομογραφία "BBC" δεν αναλύεται σε Blair's Broadcasting Corporation (Οργανισμός Ραδιοτηλεόρασης Blair), παρ' όλο που πολλοί από εμάς φαίνεται να έχουν αυτή την εντύπωση.

<SPEAKER ID=177 NAME="Πρόεδρος">
Συνάδελφοι, ας προσπαθήσουμε να μην ξεφύγουμε από το θέμα μας.
<P>
(Το Σώμα εγκρίνει το ψήφισμα)
<P>
Έκθεση (A5-0145/2000) του κ. Van Velzen, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την ανακοίνωση της Επιτροπής προς το Συμβούλιο, το Ευρωπαϊκό Κοινοβούλιο, την Οικονομική και Κοινωνική Επιτροπή και την Επιτροπή των Περιφερειών "Προς ένα νέο πλαίσιο για την υποδομή των ηλεκτρονικών επικοινωνιών και τις σχετιζόμενες υπηρεσίες: ανασκόπηση των επικοινωνιών για το 1999" (COM(1999) 539 - C5-0141/2000 - 2000/2085(COS))

<SPEAKER ID=178 NAME="Rovsing">
Κύριε Πρόεδρε, λόγω οικονομικού συμφέροντος δεν μπορώ να συμμετάσχω στην επόμενη ψηφοφορία.
<P>
Επί της τροπολογίας αριθ. 10

<SPEAKER ID=179 NAME="Echerer">
Κύριε Πρόεδρε, θέλω να διασαφηνίσω κάτι σχετικά με την τροπολογία 10 που υπέβαλαν ο κ. van Velzen, η κ. Ridruejo και ο κ. Chichester. Στο γερμανικό κείμενο γράφει στην τέταρτη σειρά: " · θεωρεί σημαντικό να διασαφηνιστούν οι ακόλουθοι όροι" . Εγώ όμως θυμάμαι ότι ακριβώς αυτή η φράση υπήρξε αντικείμενο συζήτησης κατά τη γνωμοδότηση της κ. Ridruejo στην Επιτροπή Πολιτισμού. Είχαμε συμφωνήσει στην πρόταση "· θεωρεί σημαντικό να παγιωθούν οι ακόλουθοι όροι" - και όχι "να διασαφηνιστούν" . Τώρα θα ήθελα να διευκρινιστεί αν πρόκειται για μεταφραστικό λάθος ή μήπως έχει υπεισέλθει εδώ κάτι που δεν θα έπρεπε. Μπορείτε σας παρακαλώ να το διευκρινίσετε;
<P>
Θέλω να αναφερθώ και σε ένα άλλο σημείο. Παρέλειψα - παίρνω επάνω μου την ευθύνη γι' αυτό - να υποβάλω εξ ονόματος της Ομάδας μου αίτηση για ψηφοφορία κατά τμήματα. Αν όμως είναι δυνατή η αίτηση για ψηφοφορία κατά τμήματα για την τροπολογία 8, θα την κάνω τώρα προφορικά, γιατί η Ομάδα μας, η Ομάδα των Πρασίνων / Ευρωπαϊκή Ελεύθερη Συμμαχία, συμφωνεί με το πρώτο μέρος της τροπολογίας, καθόλου όμως με το δεύτερο! Αν δεν μπορείτε να κάνετε δεκτή την αίτηση για ψηφοφορία κατά τμήματα, θα αναγκαστούμε να απορρίψουμε ολόκληρη την τροπολογία.

<SPEAKER ID=180 NAME="Πρόεδρος">
Φοβάμαι πως λόγω έλλειψης χρόνου δεν μπορούμε να διεξαγάγουμε ψηφοφορίες κατά τμήματα.

<SPEAKER ID=181 NAME="Echerer">
Μήπως ο κ. van Velzen θα μπορούσε να λάβει θέση σχετικά με το αν στην τροπολογία 10 πρέπει να λέει "· θεωρεί σημαντικό να παγιωθούν οι ακόλουθοι όροι" ή "να διασαφηνιστούν" ;

<SPEAKER ID=182 LANGUAGE="NL" NAME="Van Velzen">
Κύριε Πρόεδρε, έχω αποδεχτεί το ψήφισμα που εγκρίθηκε από την Επιτροπή Πολιτισμού. Αυτό αποτελεί την αφετηρία. Αυτό πρέπει να περιληφθεί και εδώ. Αυτό σημαίνει επομένως ότι εδώ πρέπει να λέει "να διασαφηνιστούν" .
<P>
(Το Σώμα εγκρίνει το ψήφισμα) Πρόεδρος. Η Ώρα των Ψηφοφοριών έληξε.
<SPEAKER ID=183 NAME="Heaton-Harris">
Κύριε Πρόεδρε, παρεμβαίνω επί διαδικαστικού τώρα, ενώ όλοι αποχωρούν. Ελπίζω πως, έχοντας καταγράψει επακριβώς όσα είπε ο κ. McMillan-Scott στη σύντομη εξήγησή του για τη συγγνώμη που απηύθυνε το BBC, δύο βουλευτές - ένας της βρετανικής αντιπροσωπείας των Εργατικών και ένας της βρετανικής αντιπροσωπείας των Φιλελευθέρων - οι οποίοι διατύπωσαν παρόμοιους ισχυρισμούς μετά την εκπομπή θα υποβάλουν τώρα προσωπικά έγγραφη συγγνώμη προς τον κ. Kirkhope.
<P>
..
<P>
ΑΙΤΙΟΛΟΓΗΣΕΙΣ ΨΗΦΟΥ - Έκθεση McCormick (A5-0151/2000)

<SPEAKER ID=184 LANGUAGE="IT" NAME="Fatuzzo">
Κύριε Πρόεδρε, ψήφισα κατά της αίτησης άρσης της ασυλίας του βουλευτή Andreas Brie όχι μόνο γιατί συμφωνώ με την έκθεση της αρμόδιας επιτροπής, αλλά και γιατί με την ψήφο αυτή επιθυμώ να τονίσω το γεγονός ότι είμαι υπέρ της τροποποίησης του κανονισμού σχετικά με τις ασυλίες των βουλευτών του Ευρωπαϊκού Κοινοβουλίου.
<P>
Πιστεύω ότι θα πρέπει να διαθέτουμε μια κοινή κανονιστική ρύθμιση ανεξάρτητα από το κράτος προέλευσης των διαφόρων βουλευτών. Τα καθήκοντα του Κοινοβουλίου μας καθίστανται όλο και πιο σημαντικά και απαιτούν μεγαλύτερη προσοχή και επαγρύπνηση ώστε η βουλευτική ασυλία να αίρεται μονάχα στις περιπτώσεις στις οποίες υπάρχει πραγματικά διάπραξη αδικήματος. Πρέπει συνεπώς να αναμορφώσουμε ολόκληρο τον θεσμό της ευρωπαϊκής βουλευτικής ασυλίας.
<P>
Έκθεση Zimeray (A5-0158/2000)

<SPEAKER ID=185 LANGUAGE="IT" NAME="Fatuzzo">
Κύριε Πρόεδρε, ψήφισα κατά της αίτησης άρσης της ασυλίας. Ο κύριος Zimeray, κατά τη γνώμη μου, πρέπει να συνεχίσει να απολαύει της βουλευτικής ασυλίας. Το αδίκημα που διέπραξε ο συνάδελφός μας είναι ένα αδίκημα του κώδικα οδικής κυκλοφορίας, ένα αδίκημα εξ αμελείας και όχι βέβαια έγκλημα. Για αδικήματα αυτού του τύπου στην Ιταλία δεν αίρεται η βουλευτική ασυλία.
<P>
Δεν μπορώ να καταλάβω γιατί εάν είμαι εργαζόμενος στο δημόσιο, εργάτης ή υπάλληλος, δεν χάνω τη δουλειά μου, ενώ αν είμαι βουλευτής χάνω τη βουλευτική μου ασυλία.
<P>
Έκθεση Hulthιn (A5-0161/2000)

<SPEAKER ID=186 LANGUAGE="IT" NAME="Fatuzzo">
Κύριε Πρόεδρε, ψήφισα υπέρ της έκθεσης αυτής γιατί είναι σημαντικό να παρέμβουμε σχετικά με όλα όσα βλάπτουν το περιβάλλον μας. Πιστεύω ότι στην έκθεση αυτή το Κοινοβούλιό μας κατάφερε να συμβιβάσει τις απαιτήσεις της βιομηχανίας, που χρειάζεται χρόνο για να αναδιοργανωθεί, με τις απαιτήσεις για την υγεία όλων μας.
<P>
Αναφέρομαι στο γεγονός ότι είναι απαραίτητο να μη φέρουμε τους πολίτες στη δύσκολη θέση να υποχρεωθούν να αλλάξουν όλα τα μηχανήματα που χρησιμοποιούν λόγω του ότι διαπιστώθηκε η ύπαρξη μιας πιθανής βλάβης για την υγεία, που οφείλεται στην έκλυση στο περιβάλλον ουσιών που παράγονται ακόμα και από τα κοινά μηχανήματα που χρησιμοποιούμε, όπως τα ψυγεία και τα αυτοκίνητα. Θεωρώ συνεπώς σωστό να παρέμβει το Ευρωπαϊκό Κοινοβούλιο στην κατάσταση αυτή.

<SPEAKER ID=187 NAME="Titley">
Χαιρετίζω θερμά τη σύσταση της συναδέλφου μου Anneli Hulthιn να ελέγχονται αυστηρότερα οι ουσίες που καταστρέφουν τη στοιβάδα του όζοντος. Κατ' αυτόν τον τρόπο θα εισαχθούν νέοι έλεγχοι στη συμφωνία που επετεύχθη στο Μόντρεαλ το 1987 και θα ενισχυθούν οι έλεγχοι του εμπορίου ουσιών που καταστρέφουν το όζον.
<P>
Όταν εκατοντάδες Βρετανοί ξεχυθούν στις παραλίες πασαλειμμένοι με αντηλιακό για να κάνουν ηλιοθεραπεία φέτος το καλοκαίρι θα υπάρχει κάτι διαφορετικό στην ατμόσφαιρα. Θα υπάρχει κάποιο μέτρο ώστε να αποφευχθεί η διεύρυνση της τρύπας του όζοντος. Ο κόσμος επομένως θα κινδυνεύει λιγότερο να καεί ή να τυφλωθεί από το εκτυφλωτικό ηλιακό φως που περνά μέσα από μια στοιβάδα όζοντος που καταστρέφεται διαρκώς.
<P>
Οι αυστηρότεροι έλεγχοι των ουσιών που καταστρέφουν τη στοιβάδα του όζοντος είναι ένα μόνο στοιχείο μιας γενικότερης περιβαλλοντικής στρατηγικής που είναι απαραίτητη για τη σωτηρία του πλανήτη μας. Η βρετανική κυβέρνηση των Εργατικών ηγείται του αγώνα για την προστασία των πολιτών μας και τον καθαρισμό του πλανήτη μας. Στο Κυότο ο Αντιπρόεδρος της κυβέρνησης John Prescott κατάφερε να εξασφαλίσει μια συμφωνία για τον περιορισμό των εκπομπών παγκοσμίως. Η Βρετανία καταβάλλει ήδη σημαντικές προσπάθειες για την επίτευξη του στόχου της, να μειώσει τις εκπομπές διοξειδίου του άνθρακα κατά 20% μέχρι το 2010. Ο στόχος αυτός αυξάνεται πλέον σε 60-70% μέχρι το 2050.
<P>
Χρειάζεται να αναληφθεί επειγόντως ισχυρή και συνεκτική δράση σε τοπικό, εθνικό και ευρωπαϊκό επίπεδο για τον καθαρισμό της ατμόσφαιρας, του εδάφους και των θαλασσών μας. Οι πολίτες μας επιθυμούν να δουν συγκεκριμένη δράση αντί να ακούνε μόνο αερολογίες από τους πολιτικούς. Τώρα μας δίνεται η ευκαιρία να συνεχίσουμε τον αγώνα μας για έναν ασφαλέστερο και καθαρότερο κόσμο.
<P>
Έκθεση McKenna (A5-0148/2000)

<SPEAKER ID=188 LANGUAGE="IT" NAME="Fatuzzo">
Κύριε Πρόεδρε, όταν ήμουν είκοσι ενός ετών ταξίδευα στα καράβια που έκαναν κρουαζιέρες από τη Νέα Υόρκη στις Μπαχάμες. Μια έναστρη νύχτα, πολύ ρομαντική, βρέθηκα με μια κοπέλα στην πρύμνη του καραβιού: κοιτούσαμε τα αστέρια, όπως κάνει κανείς όταν είναι είκοσι ενός ετών. Δυστυχώς, έμεινα έκπληκτος από την απότομη διακοπή αυτής της ρομαντικής ατμόσφαιρας όταν άνοιξε ένα πορτάκι στην πρύμνη και από το καράβι πετάχτηκαν στη θάλασσα τα απόβλητα και οι γλάροι - παρότι ήταν βράδυ - κατέφτασαν αμέσως για να φάνε.
<P>
Στην περίπτωση εκείνη η βλάβη από την έκλυση αποβλήτων στη θάλασσα ήταν διπλή: και για τη θάλασσα, αλλά και για τον βουλευτή Fatuzzo. Είμαι συνεπώς υπέρ αυτής της έκθεσης που επιθυμεί να την αποτρέψει.

<SPEAKER ID=189 NAME="Ahern">
Προκαλεί κατάπληξη το γεγονός πως η Επιτροπή δεν έκανε δεκτές τις τροπολογίες του Κοινοβουλίου στην πρώτη ανάγνωση.
<P>
Πρέπει να επιμείνουμε η συσσώρευση επικίνδυνων αποβλήτων να εξεταστεί κατά προτεραιότητα στο πλαίσιο της διάταξης των εργασιών της OSPAR. Οι επικίνδυνες ουσίες είναι πολύ τοξικές και η μόλυνση συνεχίζεται και αυξάνεται στα ποτάμια, στις λίμνες και στις θάλασσες. Παροτρύνω τις εμπλεκόμενες κυβερνήσεις να ασκήσουν πίεση, ώστε να σταματήσει η έκλυση νέων ουσιών και να εξακολουθήσουν τη σταδιακή απομάκρυνση των υφιστάμενων επικίνδυνων ουσιών θεσπίζοντας ένα σχέδιο υποκατάστασής τους.
<P>
Οι χημικές ουσίες που ενδεχομένως προκαλούν διαταραχές στο ενδοκρινικό και στο ορμονικό σύστημα πρέπει να απαγορευτούν εντελώς. Οι κυβερνήσεις έχουν ήδη λάβει μέτρα για την απαγόρευση κάποιων ουσιών που προκαλούν ενδοκρινικές διαταραχές. Η OSPAR παρέχει άλλη μια ευκαιρία στις κυβερνήσεις να εφαρμόσουν την αρχή της προφύλαξης βάσει των γνωστών προβλημάτων που ανακύπτουν όταν αφήνουμε τη βιομηχανία να συνεχίζει την ξέφρενη πορεία της χρησιμοποιώντας "βρώμικα"; χημικά.
<P>
Στην περίπτωση της βιομηχανίας όπλων, εκφράζω την έκπληξή μου για την συνεχιζόμενη άρνηση των Ευρωπαίων Υπουργών να εξετάσουν το ενδεχόμενο διεξαγωγής συζητήσεων σχετικά με τον τρόπο αντιμετώπισης του ενός εκατομμυρίου τόνων επικίνδυνων χημικών και ραδιενεργών πολεμοφοδίων που ποντίστηκαν στο Beaufort Dyke. Ο Ιρλανδός Υπουργός Ναυτιλίας, κ. Frank Fahey, πρέπει να θέσει το ζήτημα αυτό ως εξαιρετικά σημαντικό στο πλαίσιο της διάταξης των εργασιών της OSPAR. Η πόντιση χρησιμοποιηθέντων τοξικών πολεμοφοδίων είναι εξαιρετικά επικίνδυνη και θα πρέπει να απασχολήσει σοβαρά την OSPAR.
<P>
Ο Υπουργός Fahey πρέπει επίσης να εκπονήσει έκθεση σχετικά με τα ποντισθέντα πολεμοφόδια γύρω από τις ιρλανδικές ακτές. Η έκθεση αυτή μπορεί να χρησιμοποιηθεί στο πλαίσιο της OSPAR ως πλατφόρμα συζητήσεων για όλα τα είδη επικίνδυνων αποβλήτων. Η ιρλανδική κυβέρνηση πρέπει τώρα να αποδείξει την προσήλωσή της στην προστασία του ιρλανδικού λαού και του θαλάσσιου περιβάλλοντος.
<P>
Χρειάζεται να ζητήσουμε απαντήσεις από τη BNFL σχετικά με τα υψηλά επίπεδα τεχνητίου-99 σε δείγματα αστακών. Τον Μάιο του 1997 μετρήθηκε σε δείγμα αστακών μια ανησυχητική αναλογία 52.000 Bq/kg τεχνητίου-99, που αποκρύφτηκε τότε εντός των μέσων επιπέδων 18.500 Bq/kg ραδιενέργειας που ανακοινώθηκαν. Αυτές οι ανησυχίες εκφράστηκαν κατά την Σύμβαση OSPAR τον Ιούλιο του 1998 και αποσιωπήθηκαν με μειλίχιες διαβεβαιώσεις.
<P>
Ο Βρετανός Υπουργός Περιβάλλοντος, κ. Michael Meacher, δήλωσε σαφώς πως η BNFL δεν μπορεί να εξηγήσει τα υψηλά επίπεδα τεχνητίου-99 που μετρήθηκαν. Τα επίπεδα ραδιενεργού μόλυνσης από το Sellafield στη Θάλασσα της Ιρλανδίας αυξάνονται συνεχώς. Τι χρειάζεται για να σταματήσει το Sellafield να δηλητηριάζει τις θάλασσες; Για πόσον καιρό η υγεία των Ιρλανδών και των Βρετανών θα παραμένει στα χέρια της BNFL;
<P>
Αποτελέσματα από περιβόλια κοντά στο Sellafield όπου χρησιμοποιούνται φύκη ως λίπασμα δημοσιεύθηκαν στην έκθεση της Σκωτικής Υπηρεσίας Προστασίας του Περιβάλλοντος με τίτλο "Ραδιενέργεια στα τρόφιμα και στο περιβάλλον κατά το 1997";. Τα αποτελέσματα δείχνουν πως στο σπανάκι βρέθηκε η σκανδαλώδης ποσότητα των 8.400 Bq/kg, σχεδόν επταπλάσια από το επίπεδο κοινοτικής παρέμβασης μετά από ένα πυρηνικό ατύχημα.
<P>
Τα επίπεδα της ραδιενέργειας μετρώνται σε Bq/kg.
<P>
Το επίπεδο κοινοτικής παρέμβασης για τα τρόφιμα μετά από ένα πυρηνικό ατύχημα είναι 1.250 Bq/kg.

<SPEAKER ID=190 NAME="Souchet">
. (FR) Στη διάρκεια της συζήτησης υπογράμμισα τη σκανδαλώδη απόσταση ανάμεσα στην εξαιρετική ελαφρότητα του κειμένου που κληθήκαμε να ψηφίσουμε και την ιδιαίτερα δύσκολη πραγματικότητα με την οποία παλεύουν τα θύματα της καταστροφής του Erika, που προκάλεσε πολύ σοβαρές ζημίες. Το δράμα αυτό θα έπρεπε να είχε αναπροσανατολίσει σε μεγάλο βαθμό την κοινοτική διαδικασία. Δυστυχώς, τίποτα τέτοιο δεν έγινε, και αυτή συνεχίζει ατάραχη την πορεία της. Περιορίζεται να προτείνει ανταλλαγές πληροφοριών, πολύ χρήσιμες σίγουρα, για την περίοδο 2000-2006. Για τα σημαντικά ζητήματα θα πρέπει ακόμη να περιμένουμε.
<P>
Όσο για τα θύματα, αυτά αντιλαμβάνονται ότι η αρχή "ο ρυπαίνων πληρώνει" δεν αναγνωρίζεται πάντα ουσιαστικά και ότι το σύστημα αποζημιώσεων που θεσπίστηκε το 1992 δεν είναι καθόλου ικανοποιητικό και ότι απαλλάσσει κατά περίεργο τρόπο τον πλοιοκτήτη.
<P>
Σε 6 μήνες το Διεθνές Ταμείο κατά της Ρύπανσης από Υδρογονάνθρακες (FIPOL) δεν κατέβαλε 2 εκατομμύρια αποζημιώσεων. Ο μηχανισμός του FIPOL φαίνεται να είναι ιδιαίτερα φαύλος. Είναι ένα σύστημα αποζημιώσεων χωρίς ευθύνη, των οποίων το ανώτατο όριο δεν έχει καμία σχέση με το μέγεθος των πραγματικών ζημιών. Είναι παράλογο να υποχρεώνονται οι τοπικές αρχές και το κράτος να αντικαθιστούν σε μεγάλο βαθμό τον ρυπαίνοντα. Αυτό το σύστημα ευνοεί τις πετρελαϊκές εταιρείες και επιτρέπει, όπως μόλις διαπιστώσαμε, να ασκείται απαράδεκτη πίεση στα θύματα, είτε πρόκειται για επαγγελματίες είτε για τοπικές αρχές, που σπεύδουν να παραστούν στο δικαστήριο για να αναγνωριστεί η ζημία εις βάρος τους.
<P>
Ο μηχανισμός αυτός πρέπει συνεπώς να αποτελέσει αντικείμενο αναδιαπραγμάτευσης και να συμπληρωθεί από ένα αυστηρό νομικό πλαίσιο, του ίδιου τύπου με αυτό που υπάρχει στις Ηνωμένες Πολιτείες εδώ και καιρό. Οι αναγκαίες συζητήσεις, όπως και τα απαραίτητα μέτρα, δεν πρέπει να αναβληθούν αυτή τη φορά. Τα θύματα του Erika θέλουν να χρησιμεύσουν οι δοκιμασίες που πέρασαν για να αποφευχθεί αύριο η επανάληψη τέτοιων καταστροφών. Είναι θετικό ότι εγκρίθηκε από το Σώμα μας η τροπολογία που επιβεβαιώνει την αρχή "ο ρυπαίνων πληρώνει" . Είναι ένα μικρό βήμα στη σωστή κατεύθυνση.
<P>
Έκθεση Thors (A5-0143/2000)

<SPEAKER ID=191 LANGUAGE="IT" NAME="Fatuzzo">
Κύριε Πρόεδρε, σχετικά με την έκθεση Thors ψήφισα υπέρ γιατί θεωρώ σωστό να παρέμβει η Ευρωπαϊκή Ένωση στην κανονιστική ρύθμιση των ψηφιακών τηλεοράσεων. Θα ήθελα να τονίσω την ελπίδα μου ότι σε αυτή τη ρύθμιση των ψηφιακών τηλεοράσεων, των νέων συστημάτων μετάδοσης, θα ληφθεί υπόψη η ανάγκη να εξακολουθήσει να υπάρχει ανταγωνισμός ανάμεσα στον δημόσιο και στον ιδιωτικό τομέα. Ο δημόσιος τομέας, οι κρατικές τηλεοράσεις και οι δραστηριότητες στις κρατικές τηλεπικοινωνίες πρέπει φυσικά να ενισχυθούν, να διευκολυνθούν, να υποβοηθηθούν, αλλά όχι υπερβολικά, γιατί διαφορετικά δημιουργείται στρέβλωση του ανταγωνισμού. Είναι καλύτερο να δώσουμε στους συνταξιούχους ένα χρηματικό ποσό για μπορέσουν να πληρώσουν τις νέες ψηφιακές τηλεοράσεις από το να δώσουμε χρήματα στους δημόσιους οργανισμούς, που έπειτα κάνουν αθέμιτο ανταγωνισμό στους ιδιώτες.

<SPEAKER ID=192 NAME="Ahern">
Οι σημαντικές αλλαγές που θα επέλθουν στην ευρωπαϊκή νοοτροπία ως αποτέλεσμα της ψηφιακής τεχνολογίας είναι ευπρόσδεκτες. Ωστόσο, είναι απαραίτητο να συνεχίσει να παρέχεται καλή δημόσια ραδιοτηλεοπτική υπηρεσία.
<P>
Η εγγυημένη πρόσβαση στη δημόσια υπηρεσία και στα προγράμματα κοινής ωφελείας θα είναι παράγοντας αποφασιστικής σημασίας για την εξασφάλιση της καθολικότητας. Θα αποτελέσει επίσης σημαντική κινητήριο δύναμη για την ανάπτυξη της ψηφιακής τεχνολογίας, ενισχύοντας τη γοητεία της. Προκειμένου να επιτευχθεί καθολική πρόσβαση στη δημόσια ραδιοτηλεοπτική υπηρεσία είναι απαραίτητο να εξασφαλιστεί πως, όποιο ψηφιακό σύστημα κι αν χρησιμοποιείται είναι εγγυημένη η πρόσβαση στην ενημέρωση, που είναι απαραίτητη για μια καλά πληροφορημένη κοινωνία.
<P>
Χάριν του δημόσιου συμφέροντος θα χρειαστεί να υπάρχει πρόσβαση στα προγράμματα κοινής ωφελείας μέσω όλων των σημαντικών πλατφορμών ψηφιακής τηλεόρασης, ανεξαρτήτως του συστήματος πρόσβασης που θα αποφασιστεί τελικά. Θα απαιτηθούν κανόνες "υποχρεωτικής πρόσβασης";, προκειμένου να εξασφαλιστεί η καθολική πρόσβαση σε προγράμματα κοινής ωφελείας σε άλλα σημαντικά συστήματα διανομής και στη μνήμη δεκτών όπου αυτό συνιστά σημαντική πύλη. Οι κανόνες "δέουσας υπεροχής"; θα εξασφαλίσουν πως θα μπορεί κανείς να βρει εύκολα προγράμματα και κανάλια κοινής ωφελείας σε αποκλειστικούς οδηγούς ηλεκτρονικών προγραμμάτων.
<P>
Η ψηφιακή τηλεόραση είναι η μόνη συγκλίνουσα τεχνολογία χωρίς βασική διαλειτουργικότητα. Θα απαιτηθούν κανονιστικά μέτρα για την προαγωγή της διαλειτουργικότητας μεταξύ των δικτύων και των συσκευών, που θα χρησιμοποιηθούν για την πρόσβαση στην ψηφιακή τηλεόραση και στις διαδραστικές υπηρεσίες. Η διαλειτουργικότητα μπορεί να επιτευχθεί μέσω δήλωσης και χορήγησης άδειας για τη χρήση των βασικών προτύπων, διασυνδέσεων και εργαλείων συγγραφής απαραίτητων για την πρόσβαση του τελικού χρήστη. Έτσι θα προαχθεί η διαλειτουργικότητα χωρίς να υπονομευθεί η καινοτομία. Τα τρίτα μέρη θα χρειαστούν πρόσβαση σε αυτές τις πληροφορίες ταυτόχρονα με τις ίδιες τις υπηρεσίες των ιδιοκτητών πυλών.
<P>
Είναι σημαντικό να επιτευχθεί η δέουσα ισορροπία μεταξύ ΕΕ και κρατών μελών. Το ορθό είναι να θεσπιστεί το κανονιστικό πλαίσιο υποδομής σε κοινοτικό επίπεδο και να εφαρμοστεί σε εθνικό. Οι εθνικές κανονιστικές αρχές θα πρέπει να είναι ελεύθερες να εφαρμόσουν τις κανονιστικές ρυθμίσεις για την υποδομή σύμφωνα με τις εθνικές ιδιαιτερότητες, αλλά και έτοιμες να το αιτιολογήσουν σε κοινοτικό επίπεδο. Τα θέματα του περιεχομένου των εκπομπών θα επηρεάσουν την ρύθμιση της υποδομής. Σε ανάλογες περιπτώσεις τα κράτη μέλη θα πρέπει να είναι ελεύθερα να καθορίσουν τις δικές τους προτεραιότητες.
<P>
Καθώς βρισκόμαστε ήδη σε έναν κόσμο τηλεόρασης χωρίς σύνορα, είναι σημαντικό για την Ιρλανδία να αναγνωριστούν από τη δημόσια ραδιοτηλεόραση, τόσο στον Βορρά όσο και στον Νότο, όλες οι πολιτισμικές διαφορές που πρέπει να χαίρουν ίδιας εκτίμησης βάσει της συμφωνίας της Μεγάλης Παρασκευής, που είχε τόσο σημαντική δημοκρατική αποστολή.
<P>
Έκθεση Van Velzen (A5-0145/2000)

<SPEAKER ID=193 LANGUAGE="FI" NAME="Matikainen-Kallstrφm">
Η φινλανδική αντιπροσωπεία της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών ψήφισε υπέρ της έκθεσης van Velzen και υποστηρίζει τον κ. van Velzen σε αυτή την έκθεσή του. Υπάρχει ωστόσο ένα σημείο το οποίο δεν εγκρίνουμε και το οποίο σχετίζεται με τις δημοπρατήσεις συχνοτήτων, την κατανομή δηλαδή των συχνοτήτων UMTS. Πρόκειται για ένα ζήτημα το οποίο δεν πρέπει να ρυθμιστεί σε κοινοτικό επίπεδο, αντιθέτως με όσα προτείνει ο κ. van Velzen. Μπορούν να προβληθούν επιχειρήματα τόσο υπέρ των δημοπρατήσεων συχνοτήτων όσο και υπέρ των αποκαλούμενων "διαγωνισμών ομορφιάς" . Γεγονός είναι ότι οι αστρονομικές τιμές των δημοπρατήσεων συχνοτήτων επιβαρύνουν πάντοτε τον λογαριασμό των καταναλωτών. Οι επονομαζόμενοι "διαγωνισμοί ομορφιάς" αποτελούν σε πολλές περιπτώσεις εναλλακτική λύση, που βρίσκεται πιο κοντά στον καταναλωτή και ενισχύει την ελευθέρωση περισσότερων αγορών. Στα υπόλοιπα σημεία υποστηρίζουμε σαφώς τον κ. van Velzen.

<SPEAKER ID=194 LANGUAGE="IT" NAME="Fatuzzo">
Κύριε Πρόεδρε, παρότι ψήφισα υπέρ της έκθεσης Van Velzen, πιστεύω ότι πρόκειται για μια ανακοίνωση για τις ηλεκτρονικές επικοινωνίες που δεν ανακοινώνει και πολλά πράγματα. Τη διάβασα με προσοχή: είναι όντως γραφειοκρατική, μια γλώσσα πραγματικά δύσκολη να την καταλάβει κανείς.
<P>
Επ' ευκαιρία θα ήθελα να πω ότι η μαμά μου, μια ηλικιωμένη ογδόντα πέντε ετών, συνεχίζει να κυκλοφορεί στην πόλη της Ρώμης χωρίς κινητό τηλέφωνο, που είναι ένας από τους στόχους αυτού του κανονισμού.
<P>
Πιστεύω ότι η Ευρωπαϊκή Ένωση θα έπρεπε να ασχοληθεί όχι μόνο με τη ρύθμιση της αγοράς, αλλά και με την ενίσχυση της πρόσβασης των ηλικιωμένων, των λιγότερο εύπορων, αλλά κυρίως των μοναχικών ηλικιωμένων, σε αυτές τις μορφές επικοινωνίας. Τόσο τα κινητά τηλέφωνα όσο και η πρόοδος μπορούν να χρησιμεύσουν ώστε να βγάλουμε από την μοναξιά τους ηλικιωμένους, κάτι που εύχομαι να συμβεί.

<SPEAKER ID=195 NAME="Lienemann">
. (FR) Ψήφισα κατά του κειμένου αυτού που οργανώνει ένα νέο στάδιο της απορρύθμισης των τηλεπικοινωνιών, χωρίς να λαμβάνει ούτε στο ελάχιστο υπόψη την υπηρεσία κοινής ωφέλειας ή τις οικονομικές υπηρεσίες γενικού ενδιαφέροντος, οι οποίες ωστόσο προβλέπονται στη Συνθήκη του Αμστερνταμ.
<P>
Ελλείψει οδηγίας-πλαισίου που να διαφυλάσσει αυτές τις κοινωφελείς υπηρεσίες που είναι απαραίτητες για τη χωροταξία, την ίση πρόσβαση των πολιτών στις υπηρεσίες αυτές, απορρίπτω αυτή τη νέα ελευθέρωση.
<P>
Επιπλέον, οι εκθέσεις που εκπονήθηκαν στο Κοινοβούλιο σχετικά με το άνοιγμα του τομέα των τηλεπικοινωνιών στον ανταγωνισμό έδειξαν ότι σε όλες σχεδόν τις χώρες δεν διασφαλίζεται καν η ισχνή και πολύ περιορισμένη καθολική υπηρεσία των τηλεπικοινωνιών · Ταυτόχρονα, τα κέρδη των μεγάλων πολυεθνικών ομίλων τηλεπικοινωνιών γνώρισαν σημαντική αύξηση, ενώ οι συνδρομές και οι επικοινωνίες μικρών αποστάσεων επιβάρυναν όλο και περισσότερο τους προϋπολογισμούς των ιδιωτών με το χαμηλότερο εισόδημα.
<P>
Η έκθεση δεν θεσπίζει την εύκολη και ελάχιστα δαπανηρή πρόσβαση όλων και παντού στις υπηρεσίες του Internet στις λειτουργίες της καθολικής υπηρεσίας · απέχουμε δηλαδή έτη φωτός από αυτό που θα έπρεπε να είναι μια σύγχρονη κοινωφελής υπηρεσία την εποχή της ηλεκτρονικής οικονομίας.
<P>
Είναι ωστόσο καιρός να δοθεί σάρκα και οστά σε αυτή την ωραία ιδέα για την Ευρώπη. Δεν τιμά το Ευρωπαϊκό Κοινοβούλιο το γεγονός ότι επιδιώκει αυτόν τον αχαλίνωτο ανταγωνισμό.

<SPEAKER ID=196 NAME="Πρόεδρος">
Οι αιτιολογήσεις ψήφου ολοκληρώθηκαν.

<CHAPTER ID=17>
΄Ωρα τωv Ερωτήσεωv (Επιτρoπή)
<SPEAKER ID=197 NAME="Πρόεδρος">
Η ημερήσια διάταξη προβλέπει την ώρα των ερωτήσεων προς την Επιτροπή (Β5-0487/2000).

<SPEAKER ID=198 NAME="Purvis">
Κύριε Πρόεδρε, έθεσα το διαδικαστικό αυτό ζήτημα τον περασμένο μήνα και πρέπει τώρα να το ξαναθέσω. Όλες οι ερωτήσεις φέρουν ημερομηνία, ενδεχομένως την ημερομηνία υποβολής τους, αλλά δεν έχουν καμία απολύτως σειρά. Η πρώτη υπεβλήθη στις 16 Μαΐου, η δεύτερη στις 4 Μαΐου, η τρίτη στις 24 Μαΐου, η τέταρτη στις 11 Μαΐου και η πέμπτη στις 24 Μαΐου. Υπάρχει άραγε κάποιος κανόνας βάσει του οποίου να ρυθμίζεται η σειρά τους ή κάποιος μυστικός τρόπος για να καταφέρει κανείς να θέσει την ερώτησή του στην αρχή του καταλόγου;

<SPEAKER ID=199 NAME="Πρόεδρος">
Κύριε Purvis, το Προεδρείο του Κοινοβουλίου, και εκ μέρους αυτού η γραμματεία του, έχει την ευθύνη για τη σειρά των ερωτήσεων. Εν πάση περιπτώσει, είμαστε σε επαφή μαζί τους και ελπίζω ότι γραπτώς, ειδάλλως τον ερχόμενο μήνα προφορικά, θα μπορώ να δώσω πλήρη απάντηση στο ερώτημά σας. Πρόκειται για αρμοδιότητα του Προεδρείου του Κοινοβουλίου.

<SPEAKER ID=200 NAME="Πρόεδρος">


<SPEAKER ID=201 NAME="Ρόδη Κράτσα-Τσαγκαροπούλου, την οποία αντικαθιστά ο κ. Τρακατέλλης">
Ερώτηση αριθ. 29 της κ. (H-0452/00):
<P>
Θέμα: Πολιτική παρέμβαση στα προβλήματα της Γεωργίας Η Γεωργία, νέο ανεξάρτητο κράτος, αντιμετωπίζει σοβαρά προβλήματα εμπέδωσης της δημοκρατίας και ανύψωσης του επιπέδου ζωής των πολιτών της.
<P>
Την προσπάθεια αυτή δυσχεραίνει το πρόβλημα της απόσχισης της Νότιας Οσσετίας και Αμπχαζίας και το κύμα των προσφύγων που δέχτηκε κυρίως από τη δεύτερη αυτή περιοχή.
<P>
Την κατάσταση αυτή έχει καταδικάσει με ψηφίσματά του το Ευρωπαϊκό Κοινοβούλιο και έχει ζητήσει από την Επιτροπή και το Συμβούλιο να υποστηρίξουν την πρωτοβουλία του Συμβουλίου της Ευρώπης για οικοδόμηση μέτρων εμπιστοσύνης στην περιοχή αυτή.
<P>
Η Ευρωπαϊκή Επιτροπή έχει κάποια στρατηγική γι' αυτή την ευαίσθητη περιοχή; Σκοπεύει να ασκήσει μία πολιτική για την προάσπιση της ειρήνης και της ασφάλειας σ' αυτή την περιοχή;

<SPEAKER ID=202 NAME="Nielson">
Η πρώτη προτεραιότητα της Επιτροπής είναι να ενθαρρύνει τη Γεωργία και τα γειτονικά της κράτη Αρμενία και Αζερμπαϊτζάν να εργαστούν για την ειρηνική διευθέτηση των συγκρούσεων στην περιοχή. Πιστεύουμε επίσης πως η Γεωργία δεν θα δρέψει όλους τους καρπούς της ειρήνης χωρίς μεγαλύτερες προσπάθειες να βελτιώσει τα δημοσιονομικά της, να ενισχύσει τους δημοκρατικούς της θεσμούς και το κράτος δικαίου και να καταπολεμήσει τη διαφθορά. Στο μέλλον η υποστήριξή μας θα είναι προσανατολισμένη στους συγκεκριμένους αυτούς διαρθρωτικούς στόχους. Από την ανεξαρτησία της η Γεωργία έχει λάβει από την Ευρωπαϊκή Κοινότητα ενισχύσεις και βοήθεια ύψους άνω των 300 εκατομμυρίων ευρώ μόνο σε μη επιστρεπτέες ενισχύσεις. Η κοινοτική στρατηγική εκτίθεται λεπτομερώς στην ανακοίνωση της 6ης Ιουνίου 1999 με θέμα τις σχέσεις με τα κράτη του Νοτίου Καυκάσου, την οποία εξέδωσε το Συμβούλιο Γενικών Υποθέσεων τον Ιούνιο του 1999. Το έργο της Κοινότητας συμπληρώνει το έργο των Ηνωμένων Εθνών, του ΟΑΣΕ και του Συμβουλίου της Ευρώπης.

<SPEAKER ID=203 NAME="Τρακατέλλης">
Κύριε Επίτροπε, εκ μέρους της συναδέλφου μου κ. Κράτσα σας ευχαριστώ για την απάντησή σας. Θα ήθελα να σας ρωτήσω το εξής: θα μπορούσατε να μου πείτε μερικά συγκεκριμένα μέτρα και δράσεις που αναλάβατε για τους πρόσφυγες; Διότι από την εποχή που ήμουν πρόεδρος στην Αντιπροσωπεία για τις σχέσεις με την Υπερκαυκασία, θυμούμαι ότι είχαμε χιλιάδες πρόσφυγες από την Αμπχαζία, οι οποίοι διέμεναν με άθλιες συνθήκες στην Τυφλίδα. Τώρα, πέρα από αυτούς τους πρόσφυγες, έχουν προστεθεί και πρόσφυγες από το δράμα της Τσετσενίας. Έχετε κάνει κάτι ως Επιτροπή; Διότι καλά είναι αυτά που λέτε για τις διαρθρωτικές τομές και ενθαρρύνσεις για να έχουμε καλύτερη διακυβέρνηση στη Γεωργία, αλλά τί γίνεται με τους πρόσφυγες; Αυτό το πρόβλημα, όπως καταλαβαίνετε, επιβαρύνει πάρα πολύ την πολιτική κατάσταση της Γεωργίας.

<SPEAKER ID=204 NAME="Nielson">
Συμφωνώ απολύτως πως το πρόβλημα των προσφύγων είναι φλέγον. Αυτό αληθεύει για ολόκληρη την περιοχή, και ένα από τα βασικά σχέδια της Επιτροπής μέσω του ECHO, σε πολύ στενή συνεργασία με την Ύπατη Αρμοστεία των Ηνωμένων Εθνών για τους πρόσφυγες (UNHCR), είναι ακριβώς να εξασφαλίσει πως η προσέγγισή μας καλύπτει το σύνολο των διαφόρων πτυχών στην περιοχή και να προσπαθήσει να διευρύνει το πεδίο εφαρμογής αντί να εστιαστεί σε μία μόνο δραστηριότητα. Είμαστε ένας από τους βασικούς συνεισφέροντες στην εργασία όσον αφορά τους πρόσφυγες σε ολόκληρη την περιοχή. Όταν πριν από μερικούς μήνες επισκέφθηκα την περιοχή που γειτνιάζει με την Τσετσενία το θέμα του συνολικού αριθμού των μετακινουμένων αποτέλεσε ακριβώς ένα από τα προβλήματα που συζητήσαμε ύστερα με την UNHCR, με την οποία βρισκόμαστε σε συνεχή επαφή σχετικά με αυτό. Η Διεθνής Οργάνωση Μεταναστεύσεως συμμετέχει επίσης στην υποστήριξη που παρέχουμε.

<SPEAKER ID=205 NAME="Paisley">
Ο κόσμος ανησυχεί πολύ για όσα μαθαίνει σχετικά με τη σημερινή κατάσταση στη Γεωργία. Υφίσταται μεγάλη καταπίεση όσον αφορά τα δημοκρατικά δικαιώματα, τα δικαιώματα της απασχόλησης και τα θρησκευτικά δικαιώματα. Χαιρετίζω όσα είπε ο Επίτροπος και το χρηματικό ποσό που έχει χορηγηθεί μέσω της ΕΕ στη Γεωργία, αλλά ασφαλώς η κατάσταση των προσφύγων στην οποία αναφέρθηκε ο προηγούμενος ομιλητής συνιστά όντως σοβαρότατο πρόβλημα. Δεν υπάρχει άραγε τίποτε άλλο που να μπορεί να κάνει ο Επίτροπος και η Ευρωπαϊκή Ένωση για να βοηθήσει το νέο αυτό κράτος;

<SPEAKER ID=206 NAME="Nielson">
Κατά βάση θα πρέπει να επαναλάβω όσα μόλις είπα. Είναι από πολλές απόψεις ευκολότερο για εμάς να οργανώσουμε την ανθρωπιστική δράση, και αυτό καλύπτει το πρώτο μέρος του προβλήματος. Οι πραγματικές δυσκολίες αρχίζουν όμως όταν πρόκειται να προβούμε σε μόνιμες διαρθρωτικές αλλαγές, και, όπως ανέφερα στην πρώτη μου απάντηση, εκεί θα εστιαστεί η προσπάθεια - σε ό,τι θα μπορούσα να αποκαλέσω θέματα διακυβέρνησης. Για την επίτευξη του στόχου αυτού απαιτείται στενός πολιτικός διάλογος με την κοινωνία, και αυτή είναι η μακροπρόθεσμη προοπτική προς την οποία εργαζόμαστε στη Γεωργία.

<SPEAKER ID=207 NAME="Πρόεδρος">


<SPEAKER ID=208 NAME="Josι Salafranca Sαnchez-Neyra">
Ερώτηση αριθ. 30 του κ. (H-0437/00):
<P>
Θέμα: Απόσυρση της κουβανικής υποψηφιότητας για την προσχώρηση στη νέα συμφωνία ΕΕ-ΑΚΕ Η πρόσφατη απόσυρση εκ μέρους της Κούβας της υποψηφιότητάς της για την προσχώρηση στη νέα συμφωνία μεταξύ της Ευρωπαϊκής Ένωσης και των χωρών ΑΚΕ που θα υπογραφεί τον επόμενο Ιούνιο στα νησιά Φίτζι, υποδηλώνουν σημαντική αλλαγή στη στάση των κουβανικών αρχών.
<P>
Πώς εκτιμά η Επιτροπή την απόσυρση της υποψηφιότητας αυτής και πώς σκοπεύει να ενισχύσει τις σχέσεις μεταξύ Κούβας και Ευρωπαϊκής Ένωσης ενόψει της νέας αυτής κατάστασης;
<P>
Θεωρεί η Επιτροπή ότι είναι πιθανό να διατηρήσει η Κούβα το καθεστώς του παρατηρητή στη νέα συμφωνία;
<P>
Θα έβλεπε ευνοϊκά η Επιτροπή την ενδεχόμενη επανάκαμψη της Κούβας στη νέα συμφωνία;

<SPEAKER ID=209 NAME="Nielson">
Στις 2 Μαΐου 2000 η Κούβα ανακοίνωσε προφορικά στον Πρόεδρο του Συμβουλίου των Υπουργών ΕΕ-ΑΚΕ τη μονομερή της απόφαση να αποσύρει την υποψηφιότητά της για προσχώρηση στη νέα συμφωνία εταιρικής σχέσης ΑΚΕ-ΕΕ. Επιπλέον, στις 20 Απριλίου 2000 η Κούβα ακύρωσε επίσης μονομερώς μια τρόικα της Ευρωπαϊκής Ένωσης στην Κούβα, η οποία επρόκειτο να λάβει χώρα στα τέλη Απριλίου και θα μπορούσε να αποτελέσει χρήσιμη ευκαιρία για διάλογο.
<P>
Όπως δηλώνεται σαφώς στην κοινή θέση της Ευρωπαϊκής Ένωσης σχετικά με την Κούβα, η πολιτική της Ευρώπης απέναντι στην Κούβα δίδει προτεραιότητα σε έναν εποικοδομητικό διάλογο. Η απόφαση της Κούβας να αποσύρει την υποψηφιότητά της ανακοινώθηκε πριν ακόμη ολοκληρωθούν οι συζητήσεις εντός της Επιτροπής και σε επίπεδο Συμβουλίου σχετικά με την εν λόγω υποψηφιότητα. Επομένως, ούτε η Επιτροπή ούτε το Συμβούλιο αποφάνθηκαν κατά πόσον είναι ή όχι επιθυμητό να προσχωρήσει η Κούβα στη νέα εταιρική σχέση ΑΚΕ-ΕΕ.
<P>
Στο μέλλον οι σχέσεις της Ευρωπαϊκής Ένωσης με την Κούβα θα εξακολουθήσουν να καθορίζονται - όπως και στο παρελθόν - από την κοινή θέση. Πρόθεση της Ευρωπαϊκής Ένωσης είναι να προωθήσει την πλουραλιστική δημοκρατία και τον σεβασμό των ανθρωπίνων δικαιωμάτων, καθώς και να βοηθήσει την Κούβα να ενταχθεί στην παγκόσμια οικονομία και να συμβάλει στη βελτίωση του βιοτικού επιπέδου του κουβανικού λαού. Όσον αφορά το μελλοντικό καθεστώς της Κούβας στη νέα συμφωνία ΑΚΕ-ΕΕ, η Επιτροπή επιθυμεί να επισημάνει πως η υποψηφιότητα της Κούβας για το καθεστώς του παρατηρητή που μνημονεύεται έγινε δεκτή μόνο σχετικά με τις διαπραγματεύσεις για την μετα-Λομέ συμφωνία, οι οποίες έχουν πλέον ολοκληρωθεί.

<SPEAKER ID=210 NAME="Salafranca Sαnchez-Neyra">
Ευχαριστώ πολύ, κύριε Επίτροπε, για την απάντησή σας, που είναι ολίγον διπλωματική και δεν απαντά επί της ουσίας στην ερώτησή μου.
<P>
Είθισται να λέγεται ότι στην πολιτική αυτό που δεν είναι εφικτό είναι ψευδές. Όλοι γνωρίζουμε ποια είναι η κοινή θέση των κρατών μελών αναφορικά με την Κούβα· όλοι γνωρίζουμε ότι η Κούβα δεν συνδέεται με την Ευρωπαϊκή Ένωση δυνάμει κάποιας θεσμικής συμφωνίας. Ας επικεντρωθούμε στο συγκεκριμένο: σας ερωτώ, σε ό,τι αφορά την Επιτροπή, ποια είναι τα δημοσιονομικά κονδύλια και για ποια προγράμματα από αυτά που μελετά η Επιτροπή, αναφορικά με την Κούβα στο πλαίσιο του προϋπολογισμού του οικονομικού έτους 2000, καθώς και ποιες είναι οι προβλέψεις συνεργασίας που κατέθεσε η Επιτροπή στο προσχέδιό της για το οικονομικό έτος 2001.
<P>
Είναι ή όχι νόμιμη η δυνατότητα να εξακολουθήσει να συμμετέχει η Κούβα ως παρατηρητής, όχι στη διαπραγμάτευση, αλλά στη μελλοντική σύμβαση που θα τεθεί σε ισχύ όταν επικυρωθεί από τα κράτη μέλη; Θα μπορούσε η Κούβα να κατοχυρώσει σε αυτή τη νέα σύμβαση τη θέση του παρατηρητή που διατηρούσε στη διάρκεια των διαπραγματεύσεων;

<SPEAKER ID=211 NAME="Nielson">
Προσπάθησα βεβαίως να απαντήσω με σαφή και όχι με διπλωματικό τρόπο. Ως προς την ερώτηση σχετικά με τα κονδύλια και το είδος των δραστηριοτήτων που προβλέπουμε για την Κούβα, μπορώ να πω ότι εν γένει αναμένουμε τα επίπεδα της χρηματοδότησης να παραμείνουν λίγο πολύ ως έχουν, που σημαίνει πως το ύψος των πραγματικών ετησίων δαπανών αναμένεται να ανέλθει σε περίπου 20 εκατομμύρια ευρώ.
<P>
Μέχρι σήμερα αυτό το ποσό αντιστοιχεί περίπου κατά το ήμισυ σε δραστηριότητες χρηματοδοτούμενες από το ECHO υπό μορφή δημοσιονομικής στήριξης σε είδος για τον τομέα της υγείας στην Κούβα. Καθώς δεν υφίσταται κρίση ανθρωπιστικού χαρακτήρα στην Κούβα που να δικαιολογεί τη συνέχιση της δράσης του ECHO, σχεδιάζουμε να καταργήσουμε σταδιακά αυτή καθαυτή την ανθρωπιστική βοήθεια, διευρύνοντας ταυτόχρονα τις δραστηριότητες που σχετίζονται πιο άμεσα με τις διαδικασίες μεταβολής της κουβανικής κοινωνίας. Αυτό ανακοινώσαμε και είμαστε στη φάση εντοπισμού ουσιαστικότερων δραστηριοτήτων από αυτές που έχουν πραγματοποιηθεί μέχρι σήμερα από το ECHO. Ωστόσο, εφέτος θα φροντίσουμε να προβλέψουμε κάποια προσωρινή χρηματοδότηση προκειμένου να διευκολύνουμε μια σταδιακή μετάβαση από τη μια μορφή δραστηριοτήτων στην άλλη.
<P>
Όσον αφορά την απόκτηση από την Κούβα του καθεστώτος του παρατηρητή στη συμφωνία εν γένει, δεν προβλέπεται, και, εν πάση περιπτώσει, η Κούβα πρέπει να αποφασίσει η ίδια τι είδους σχέσεις θέλει να προσπαθήσει να δημιουργήσει. Δεν είναι δική μας απόφαση ούτε αναμειχθήκαμε στη λήψη κάποιας απόφασης σχετικά με όσα θέλει να κάνει η Κούβα. Η απόφαση αυτή είναι εξολοκλήρου δική τους, και η έμφαση που δίνω σε αυτό δεν αποτελεί διπλωματικό τρόπο κάλυψης του εαυτού μου παρά απλή παρουσίαση της πραγματικής κατάστασης.

<SPEAKER ID=212 NAME="Πρόεδρος">


<SPEAKER ID=213 NAME="Jean-Claude Fruteau, τον οποίο αντικαθιστά ο κ. Aparicio Sαnchez">
Ερώτηση αριθ. 31 του κ. (H-0482/00):
<P>
Θέμα: Επιπτώσεις της συμφωνίας εταιρικής σχέσης ΑΚΕ-ΕΕ επί των εξόχως απόκεντρων περιοχών της Κοινότητας Εις απάντησιν στα αιτήματα που διατυπώθηκαν από τις ενδιαφερόμενες περιφέρειες και τα κράτη μέλη, η Επιτροπή είναι διατεθειμένη να εκπονήσει μελέτη με σκοπό την αξιολόγηση των επιπτώσεων της συμφωνίας εταιρικής σχέσης ΑΚΕ-ΕΕ επί των εξόχως απόκεντρων περιοχών. Φαίνεται ότι η ομοιότης των προϊόντων καθώς και η γεωγραφική εγγύτης των εξόχως απόκεντρων περιοχών και των γειτονικών τους χωρών ΑΚΕ συνηγορούν υπέρ της ενέργειας αυτής.
<P>
Μπορεί να αναφέρει η Επιτροπή το προβλεπόμενο χρονοδιάγραμμα για την εκπόνηση της εν λόγω μελέτης;

<SPEAKER ID=214 NAME="Nielson">
Χαίρομαι που διαπιστώνω ότι ο αξιότιμος βουλευτής εκτιμά την πρωτοβουλία που ανακοίνωσε η Επιτροπή στην έκθεσή της στις 14 Μαρτίου σχετικά με τη δρομολόγηση μιας μελέτης για τις επιπτώσεις επί των εξόχως απόκεντρων περιοχών της νέας συμφωνίας εταιρικής σχέσης ανάμεσα στις χώρες ΑΚΕ και την Ευρωπαϊκή Ένωση. Είμαι σε θέση να επιβεβαιώσω ότι η Επιτροπή αυτόν τον καιρό προετοιμάζει τη δρομολόγηση της εν λόγω μελέτης. Τα αποτελέσματα της μελέτης θα ανακοινωθούν γύρω στα μέσα του 2001.

<SPEAKER ID=215 NAME="Aparicio Sαnchez">
Σας ευχαριστώ πολύ, κύριε Επίτροπε, για την απάντησή σας εξ ονόματος του συναδέλφου μου κ. Fruteau, που μου ανέθεσε να ζητήσω εκ μέρους του συγγνώμη, γιατί δεν μπόρεσε να φθάσει σήμερα το βράδυ στο Στρασβούργο λόγω ανωτέρας βίας.
<P>
Και εγώ από την πλευρά μου σας ευχαριστώ πολύ για την απάντησή σας. Διαπιστώνω ότι συμφωνούμε με την Επιτροπή σε αυτόν τον προβληματισμό, λόγω του γεγονότος ότι μια συμφωνία μεταξύ των χωρών ΑΚΕ και της Ευρωπαϊκής Ένωσης, αν και πολύ θετική για άλλους λόγους, έχει εντούτοις αντίκτυπο στις εξόχως απόκεντρες περιοχές με προϊόντα παρόμοια και γεωγραφική γειτνίαση προς τις χώρες ΑΚΕ.
<P>
Επιβεβαιώνοντας ότι η Επιτροπή διακατέχεται από αυτόν τον προβληματισμό και έχοντας λάβει μια πολύ ικανοποιητική απάντηση, θέτω το ερώτημα εάν σκοπεύει η Επιτροπή παρά ταύτα να λάβει μέτρα που θα μετριάσουν αυτό το κατά τα φαινόμενα αρνητικό αποτέλεσμα πριν από την καθορισμένη ημερομηνία λήξης. Σκοπεύει άραγε να δρομολογήσει επειγόντως τη λήψη κάποιων μέτρων;

<SPEAKER ID=216 NAME="Nielson">
Η ανάλυση αναμένεται να ολοκληρωθεί πλήρως σε ένα έτος από τώρα. Δεν είναι σαφές εξ αρχής πως η νέα συμφωνία ΑΚΕ-ΕΕ θα έχει αρνητικές επιπτώσεις. Περιέχει επίσης στοιχεία προς όφελος αυτών των εξόχως απόκεντρων περιοχών, αλλά η αλήθεια είναι πως μπλέκονται κατά κάποιον τρόπο μεταξύ δύο καθεστώτων. Θα παρακολουθήσουμε το θέμα εκ του σύνεγγυς. Στην παρούσα φάση μάς λείπει η βάση για να καθορίσουμε τι είδους μέτρα θα αποφασίσουμε να λάβουμε, αλλά παρακολουθούμε το ζήτημα με προσοχή.

<SPEAKER ID=217 NAME="Medina Ortega">
Κύριε Επίτροπε, η Επιτροπή θα πρέπει να υποβάλει στο Ευρωπαϊκό Συμβούλιο της Feira μια έκθεση σχετικά με την εξέλιξη του καθεστώτος των εξόχως απόκεντρων περιοχών, σύμφωνα με την παράγραφο 2 του άρθρου 299 της Συνθήκης του Αμστερνταμ.
<P>
Στην έκθεση της Επιτροπής της 14ης Μαρτίου του τρέχοντος έτους, (COM(2000) 147), η Επιτροπή αναφέρεται συγκεκριμένα στην ανάπτυξη κάποιου συστήματος συνεργασίας μεταξύ των εξόχως απόκεντρων περιοχών και των χωρών ΑΚΕ. Συγκεκριμένα, οι εξόχως απόκεντρες ισπανικές περιοχές των Καναρίων, των Αζορών και της Μαδέρα γειτνιάζουν με το αρχιπέλαγος του Πράσινου Ακρωτηρίου, που ανήκει στην ίδια γεωγραφική ζώνη, τη Μακαρονησία.
<P>
Η ερώτηση που θέτω στον Επίτροπο Nielsen είναι εάν στην έκθεση ή στις προτάσεις που υποβάλλει η Επιτροπή στο Ευρωπαϊκό Συμβούλιο της Feira εξετάζεται η δυνατότητα να εφαρμοστεί κάποιο πρόγραμμα που να προσδίδει ολοκληρωμένο χαρακτήρα στις ενέργειες για τις εξόχως απόκεντρες περιοχές σε σχέση με την περιοχή του Πράσινου Ακρωτηρίου, μέσω επί παραδείγματι του προγράμματος Interreg III.

<SPEAKER ID=218 NAME="Nielson">
Ένα από τα οφέλη που προκύπτει από τη νέα συμφωνία για τις απόκεντρες περιοχές είναι η καλύτερη πρόσβασή τους στις αγορές των χωρών ΑΚΕ. Θέλουμε να έχουμε μια ενδελεχή ανάλυση της κατάστασης πριν υποβάλουμε συγκεκριμένες προτάσεις.

<SPEAKER ID=219 NAME="Πρόεδρος">


<SPEAKER ID=220 NAME="Jan Andersson">
Ερώτηση αριθ. 32 του κ. (H-0444/00):
<P>
Θέμα: Κοινές δράσεις στον τομέα της βιομηχανικής αναδιάρθρωσης Η παγκοσμιοποίηση της οικονομίας επιταχύνει την αναδιάρθρωση της ευρωπαϊκής βιομηχανίας, που είναι αναγκαία για να αντιμετωπιστούν οι αλλαγές στον τομέα του ανταγωνισμού. Ωστόσο, σε ορισμένες περιπτώσεις, όπως φαίνεται για παράδειγμα από τις ενέργειες της Renault στο Βέλγιο και, πρόσφατα, τις ενέργειες της ABB Alstoms Power, είναι σαφές ότι οι αναδιαρθρώσεις πραγματοποιούνται χωρίς να λαμβάνεται, μεταξύ άλλων, υπόψη το θεμελιώδες δικαίωμα συμμετοχής των εργαζομένων στις αποφάσεις. Αυτό δείχνει ότι όχι μόνο είναι ελλιπείς οι κοινοί κανόνες περί ενημέρωσης και διαβούλευσης με τους εργαζομένους αλλά και ότι είναι ανεπαρκής η στρατηγική της Ευρωπαϊκής Ένωσης για την πρόληψη και την αντιμετώπιση των επιπτώσεων της βιομηχανικής αναδιάρθρωσης.
<P>
Μπορεί η Επιτροπή να επισημάνει ποια είναι η άποψή της για την κατάρτιση "κώδικα συμπεριφοράς"; για τη διαχείριση της βιομηχανικής αναδιάρθρωσης υπό το πρίσμα της λεγόμενης "έκθεσης Gyllenhammar"; και για την ίδρυση "Ευρωπαϊκού Παρατηρητηρίου για τη Βιομηχανική Αλλαγή"; σύμφωνα με την πρόταση της Ευρωπαϊκής Ένωσης Μεταλλουργών;

<SPEAKER ID=221 NAME="Διαμαντοπούλου">
. Κύριε Πρόεδρε, σύμφωνα με την έκθεση του Gyllenhammer που αφορά την βιομηχανική αναδιάρθρωση, υπάρχουν δύο επιμέρους προτάσεις: η πρώτη αφορά τις δράσεις των επιχειρήσεων που έχουν πάνω από χίλια άτομα προσωπικό ώστε να συντάσσουν εθελοντικά, σε τακτά χρονικά διαστήματα, μια βασική έκθεση για τον τρόπο που θα προχωρήσουν στις αναδιαρθρώσεις· η δεύτερη αφορά το Παρατηρητήριο Βιομηχανικής Αλλαγής.
<P>
Όσον αφορά την πρώτη, έχουμε ήδη επικοινωνία με την Ευρωπαϊκή Οργάνωση Εργοδοτών, ώστε να προχωρήσουμε στα πλαίσια της κοινωνικής ατζέντας αυτό το σχέδιο σε όλες τις επιχειρήσεις σε ευρωπαϊκό επίπεδο.
<P>
Όσον αφορά το Παρατηρητήριο, η Επιτροπή έχει και κατανοήσει και τονίσει τη σημασία του Παρατηρητηρίου, ιδιαίτερα σε μια εποχή που έχουμε συνεχείς συγχωνεύσεις, συνενώσεις αλλά και διαρθρωτικές αλλαγές ολόκληρων κλάδων. Το θέμα έχει ήδη μπει στον κοινωνικό διάλογο και περιμένουμε στις 15 Ιουνίου την κοινή θέση των κοινωνικών εταίρων. Πρέπει να σας πω ότι η προσέγγιση της Επιτροπής είναι να μην προχωρήσουμε σε μια ακόμη νέα δομή, σε ένα νέο κέντρο ή ινστιτούτο, αλλά να δημιουργηθεί, στα πλαίσια των υπαρχουσών δομών όπως είναι το Δουβλίνο, το Μπιλμπάο ή η Σεβίλλη, ένα τμήμα που να αφορά την βιομηχανική αναδιάρθρωση.
<P>
Τέλος, όσον αφορά τις συγχωνεύσεις και τις εξαγορές, που συνήθως δημιουργούν προβλήματα και απώλεια μεγάλου αριθμού θέσεων εργασίας, υπάρχει ήδη γραπτή και προφορική επικοινωνία με τον αρμόδιο Επίτροπο κ. Monti και την αρμοδια Γενική Διεύθυνση, ώστε η Επιτροπή να ελέγχει, όσο είναι δυνατόν, την εφαρμογή της νομοθεσίας για την Επιτροπή Εργαζομένων και να ελέγχει εάν έχουν τηρηθεί όλα αυτά που προβλέπονται από τον νόμο πριν γίνουν οι συγχωνεύσεις και ληφθούν μείζονες αποφάσεις.
<P>
Όπως ξέρετε, ιδιαίτερα η νομοθεσία του ανταγωνισμού δεν λαμβάνει υπόψη αυτές τις επιπτώσεις, που δεν είναι μετρήσιμα δεδομένα, αλλά προσπαθούμε, και η Επιτροπή ήταν πάντοτε στην διάθεση και των εργαζομένων και των εργοδοτών, να γίνεται όσο το δυνατόν μεγαλύτερη προετοιμασία ώστε να μην έχουμε χιλιάδες ανθρώπους στους δρόμους χωρίς καμία πρόβλεψη.

<SPEAKER ID=222 LANGUAGE="SV" NAME="Andersson">
Θέλω να ευχαριστήσω την Επίτροπο για την απάντηση. Δεν πρέπει να τεθούν εμπόδια στις διαρθρωτικές αλλαγές. Οι διαρθρωτικές αλλαγές στη βιομηχανία είναι αναγκαίες, όμως η εξέλιξη των τελευταίων ετών στην Ευρώπη έχει να επιδείξει πολλά παραδείγματα κακών χειρισμών από πλευράς επιχειρήσεων, όπως, π.χ. της Michelin, της ABB, της Rover και άλλων.
<P>
Η έκθεση Gyllenhammar επισημαίνει ακριβώς την ανάγκη των διαρθρωτικών αλλαγών και ότι πρέπει να βρούμε ένα πλαίσιο για να μπορούμε να τις χειριστούμε σωστά στο μέλλον. Η έκθεση Gyllenhammar υπάρχει εδώ και δύο χρόνια. Έχει υποβάλει κάποιες συγκεκριμένες προτάσεις, μεταξύ άλλων σχετικά με τη δημιουργία ενός κέντρου ελέγχου, καθώς και σχετικά με την ιδιαίτερη ευθύνη της έγκαιρης ενημέρωσης από πλευράς των μεγάλων επιχειρήσεων. Διερωτώμαι με ποιόν τρόπο θα αξιοποιήσει η Επιτροπή τις προτάσεις που υπεβλήθησαν στην έκθεση Gyllenhammar πριν από δύο χρόνια. Συγκεκριμένα, πώς θα τις χρησιμοποιήσετε στον διάλογο με τους εταίρους της αγοράς εργασίας;

<SPEAKER ID=223 NAME="Διαμαντοπούλου">
. Κύριε Πρόεδρε, φυσικά η έκθεση Gyllenhammer και είναι γνωστή, αλλά και χρησιμοποιήσιμη από την Επιτροπή, και αυτός είναι ο στόχος μας στα πλαίσια της κοινωνικής ατζέντας. Πρέπει πρώτον να πω, σε ένα από τα βασικά στοιχεία της έκθεσης, που αφορά την λειτουργία των επιχειρήσεων που έχουν πάνω από χίλια άτομα προσωπικό, πως δεν είναι εύκολη η απευθείας επικοινωνία της Επιτροπής με τις βιομηχανίες και τις επιχειρήσεις σε όλη την Ευρώπη. Είναι θέματα επικουρικότητας, είναι θέματα που αφορούν τις εθνικές οργανώσεις εργοδοτών και για αυτό ο διάλογος έχει κρατήσει αρκετά.
<P>
Νομίζω όμως ότι στα πλαίσια της κοινωνικής ατζέντας θα μπορέσουμε να χρησιμοποιήσουμε κάποια από τα πολύ σημαντικά στοιχεία της έκθεσης Gyllenhammer. Πρέπει όμως να τονίσω, κυρία Andersson, ότι αυτά τα μέτρα αφορούν σε μεγάλο βαθμό την προετοιμασία των εργαζομένων ή των επιχειρήσεων σε περιπτώσεις μεγάλων διαρθρωτικών αλλαγών, ώστε να μην έχουμε απώλειες θέσεων εργασίας και ταυτόχρονα πολύ μεγάλα κοινωνικά προβλήματα. Το σημαντικό έργο της Επιτροπής είναι η ολοκλήρωση και η εφαρμογή της στρατηγικής για την απασχόληση, που έχει σαν στόχο την διοχέτευση όλου αυτού του ανθρώπινου δυναμικού σε νέες θέσεις εργασίας. Δηλαδή πώς θα αντιμετωπίσουμε αυτήν την διαρθρωτική ανεργία και πώς οι άνθρωποι που ουσιαστικά υφίστανται τις επιπτώσεις της αναδιάρθρωσης στην βιομηχανία μπορούν να βρουν θέσεις εργασίας στους νέους χώρους που τώρα δημιουργούνται και που, όπως ξέρετε, είναι κυρίως οι υπηρεσίες και η κοινωνία της πληροφορίας.

<SPEAKER ID=224 NAME="Πρόεδρος">


<SPEAKER ID=225 NAME="Brian Crowley">
Ερώτηση αριθ. 33 του κ. (H-0473/00):
<P>
Θέμα: Νέα ατζέντα κοινωνικής πολιτικής Η Ευρωπαϊκή Επιτροπή ανακοίνωσε την πρόθεσή της να εισηγηθεί τον Ιούνιο μια νέα κοινωνική πολιτική για τη νέα οικονομία, η οποία θα λαμβάνει υπόψη της την παγκοσμιοποίηση.
<P>
Προτίθεται η Επιτροπή να παρουσιάσει συνοπτικά τα βασικά στοιχεία αυτής της πολιτικής; Θα περιλαμβάνει αυτή η πολιτική νέα μέτρα που στοχεύουν στην αντιμετώπιση της φτώχειας και του ζητήματος των αστέγων στην Κοινότητα;
<P>
Δεύτερο μέρος
<P>
Ερωτήσεις προς τον κ. Busquin
<SPEAKER ID=226 NAME="Διαμαντοπούλου">
. Κύριε Πρόεδρε, θα πρέπει απαντώντας στον κ. Crowley να πω ότι, όπως για πολλοστή φορά έχει ο ίδιος ακούσει, η στεγαστική πολιτική, η πολιτική των αστέγων, είναι μια καθαρά εθνική αρμοδιότητα. Πλην όμως, η Επιτροπή, μετά από την συγκεκριμένη εντολή που έχει από τη Λισσαβώνα, σχεδιάζει την κοινωνική ατζέντα, όπου γίνεται μια προσπάθεια συνολικής αντιμετωπισης του προβλήματος. Ο κοινωνικός αποκλεισμός είναι ένα ιδιαίτερα σύνθετο πρόβλημα, που δεν μπορεί παρά να αντιμετωπιστεί μέσα από την πολιτική για την εκπαίδευση, την υγεία, την κοινωνική ασφάλιση, τις στρατηγικές για την απασχόληση.
<P>
Ιδιαίτερα όμως, πρέπει να πούμε ότι στον χώρο της στεγαστικής πολιτικής, η όποια προσπάθεια γίνεται από την Ευρωπαϊκή Επιτροπή αφορά, θα έλεγα, προστιθέμενη αξία σα αυτά που κάνουν οι εθνικές κυβερνήσεις. Έτσι, πρέπει να σας πω ότι, ενόψει της προετοιμασίας του προγράμματος για τον κοινωνικό αποκλεισμό και της κοινωνικής ατζέντας, η Επιτροπή έχει ήδη χρηματοδοτήσει προπαρασκευαστικές δράσεις, ιδιαίτερα στον τομέα που σας ενδιαφέρει, τους άστεγους σε σιδηροδρομικούς σταθμούς, στέγη για ηλικιωμένους, νέα κοινωνική ατζέντα στέγασης και κοινωνική στέγαση. Καθένα από τα σχέδια αυτά έγιναν από μη κυβερνητικές οργανώσεις και θα έλεγα ότι καλύπτουν όλα τα κράτη μέλη.
<P>
Ο στόχος μας στο νέο πρόγραμμα κοινωνικού αποκλεισμού, το οποίο είναι προσανατολισμένο σε πολιτικές συνεργασίες μεταξύ των μη κυβερνητικών οργανώσεων ή μεταξύ των τοπικών κυβερνήσεων, είναι να γίνουν κοινά προγράμματα καινοτόμα ή κοινές μελέτες ή στατιστικά στοιχεία ή αναλύσεις και προτάσεις για πολιτικές που θα βοηθήσουν τα κράτη μέλη να εφαρμόσουν, διδασκόμενα το ένα από το άλλο, πιο ολοκληρωμένες πολιτικές.

<SPEAKER ID=227 LANGUAGE="EN" NAME="Crowley">
Ευχαριστώ την Επίτροπο για την απάντησή της. Ωστόσο, μετά από τη Λευκή Βίβλο Delors για τον κοινωνικό αποκλεισμό και μετά από τον Επίτροπο Flynn, τον προκάτοχό σας στη θέση αυτή, έχουμε γεμίσει μελέτες, θέσεις, πληροφορίες και στρατηγικές για τον τρόπο αντιμετώπισης του προβλήματος. Συμφωνώ μαζί σας ως προς τις προτάσεις της Συνόδου Κορυφής της Λισαβόνας, ότι δηλαδή ίσως να έφθασε πλέον η στιγμή και για εσάς και για εμάς στο Κοινοβούλιο να επιδείξουμε οι ίδιοι καινοτομία, αιφνιδιάζοντας τα κράτη μέλη με την παρουσίαση ενός επινοητικού και καινοτόμου σχεδίου αντιμετώπισης του κοινωνικού αποκλεισμού, επειδή έχουμε επιτύχει αξιόλογα πράγματα. Έχουμε επιτύχει τεράστια αύξηση της απασχόλησης και των οικονομικών μεγεθών, έχουμε στραφεί σε καινοτόμους τρόπους δημιουργίας θέσεων εργασίας και εκπαίδευσης, κ.λπ., και όμως 20% του πληθυσμού μας στην Ευρώπη εξακολουθεί να βρίσκεται πολύ πίσω και δεν έχει την ευκαιρία να επωφεληθεί από αυτή την οικονομική πρόοδο ή να αποκτήσει κάποια ποιότητα ζωής. Ίσως μπορούμε να είμαστε καινοτόμοι. Κυρία Επίτροπε, βρισκόμαστε στο πλευρό σας για την προώθηση αυτού του στόχου.

<SPEAKER ID=228 NAME="Διαμαντοπούλου">
. Θα συμφωνήσω μαζί σας. Όπως διαπιστώθηκε και στην Λισσαβώνα, ένα πολύ σημαντικό ποσοστό του ευρωπαϊκού πληθυσμού, που φθάνει το 18%, ζει κάτω από τα όρια της φτώχειας, με προβλήματα στέγασης αλλά και πολλά άλλα. Είναι σαφές, και θα το επαναλάβω, ότι η αντιμετώπιση του θέματος της στέγασης είναι πολύπλοκη, έχει πολλές ιδιαιτερότητες σε κάθε κράτος μέλος και εξαρτάται από πολλούς παράγοντες, από το ποσοστό απασχόλησης μέχρι την πολιτική γης σε κάθε χώρα ή από το οργανωμένο κοινωνικό σύστημα μέχρι τα κοινωνικά επιδόματα, είναι δε κάτι που δεν μπορεί να αντιμετωπιστεί από εθνικές πολιτικές.
<P>
Η Ευρωπαϊκή Επιτροπή μπορεί να παίξει σημαντικό ρόλο σααυτό που και εσείς είπατε: στο να προσεγγίσουμε καινοτόμες προσπάθειες, να υποστηρίξουμε καινοτόμες πολιτικές και να βοηθήσουμε τα κράτη μέλη να μάθει το ένα από την εμπειρία του άλλου. Και αυτό θα κάνουμε μέσα από το πρόγραμμα του αποκλεισμού, που φιλοδοξία μας είναι να υλοποιηθεί κυρίως από μη κυβερνητικές οργανώσεις, οι οποίες έχουν ήδη μεγάλη εμπειρία σα αυτόν τον τομέα και μπορούν να προσφέρουν αποτελεσματικά.

<SPEAKER ID=229 LANGUAGE="EN" NAME="Purvis">
Συμφωνώ βεβαίως πως υπάρχει θέση για κοινωνική πολιτική στις πιο ακραίες αυτές καταστάσεις. Ωστόσο, υπάρχει κίνδυνος να προχωρήσουμε υπέρ το δέον. Θα συμφωνούσε άραγε η Επίτροπος πως το σημαντικότερο για την ευρωπαϊκή οικονομία, προκειμένου να παράσχει τα κοινωνικά επιδόματα που θα θέλαμε, είναι να έχει τη δυνατότητα να αναπτυχθεί χωρίς να επιβαρύνεται από υπερβολικές κοινωνικές δεσμεύσεις και προβλήματα; Για να ανταγωνιστούμε την παγκόσμια οικονομία, όπως αναφέρεται στην ερώτηση, θα πρέπει να υπάρχει συγκρατημένη κοινωνική στήριξη και πολιτική και όχι υπερβολική δέσμευση των επιχειρήσεων και των οικονομιών μας από κοινωνικές απαιτήσεις.

<SPEAKER ID=230 NAME="Διαμαντοπούλου">
. Είναι σαφές ότι η Ευρωπαϊκή Επιτροπή έχει διακηρύξει τη θέση της για την ανάγκη ισορροπίας ανάμεσα στον ανταγωνισμό και την κοινωνική συνοχή. Θα ήθελα όμως να σας υπενθυμίσω ότι και σε χώρες με πάρα πολύ υψηλούς ρυθμούς ανάπτυξης και με πάρα πολύ ανταγωνιστικό περιβάλλον, όπως είναι οι Ηνωμένες Πολιτείες της Αμερικής, ή και χώρες της Ευρώπης, όπως η Μεγάλη Βρετανία, έχουμε υψηλά επίπεδα φτώχειας, σημαντικό αριθμό αποκλεισμένων ανθρώπων και πάρα πολύ μεγάλα κοινωνικά προβλήματα. Είναι λοιπόν σαφές ότι η ανταγωνιστικότητα από μόνη της ή η ανάπτυξη από μόνη της δεν μπορεί να επιλύσει τα κοινωνικά προβλήματα, που είναι ιδιαίτερα πολύπλοκα καθώς δεν μπορούν πάντοτε οι πιο αδύναμοι στην κοινωνία να δρέψουν τους καρπούς της οικονομικής ανάπτυξης. Για αυτό και η κοινωνική πολιτική είναι απαραίτητη ώστε και να μπορεί να αναδιανέμεται ο πλούτος, αλλά και να προσαρμόζονται οι πιο αδύναμες ομάδες. Και αυτό είναι που προσπαθούμε συνεχώς να επιτύχουμε: να μην χάσουμε από την ανταγωνιστικότητά μας, αλλά να διατηρήσουμε και την κοινωνική συνοχή.

<SPEAKER ID=231 NAME="Πρόεδρος">


<SPEAKER ID=232 NAME="Neena Gill">
Ερώτηση αριθ. 34 της κ. (H-0507/00):
<P>
Θέμα: Υλοποίηση του 5ου προγράμματος πλαισίου Στις 11 Οκτωβρίου 1999, οι Επίτροποι Schreyer και Busquin δεσμεύτηκαν, σε ξεχωριστές επιστολές, να ενημερώνουν τακτικά το Ευρωπαϊκό Κοινοβούλιο σχετικά με την υλοποίηση του 5ου προγράμματος πλαισίου. Το βήμα αυτό ήταν πολύ θετικό. Ωστόσο, μόνο μία ενημερωτική επιστολή έχει ληφθεί έκτοτε.
<P>
Σε συναφές θέμα, προβλέφθηκε να πραγματοποιηθεί ενδιάμεση αξιολόγηση του 5ου προγράμματος πλαισίου. Ωστόσο, αν αυτή η αξιολόγηση δεν πραγματοποιηθεί μέχρι το τέλος του 2000, θα χάσει μεγάλο μέρος της αξίας της.
<P>
Μπορεί να επαναβεβαιώσει η Επιτροπή τη δέσμευσή της να παρέχει πληροφορίες σχετικά με την υλοποίηση του πέμπτου προγράμματος πλαισίου; Εκτιμά η Επιτροπή ότι αξίζει ακόμη να ολοκληρωθούν εκκρεμή σχέδια από το τρίτο και το τέταρτο πρόγραμμα πλαίσιο; Μπορεί να επισημάνει η Επιτροπή πότε προβλέπεται να πραγματοποιηθεί η ενδιάμεση αξιολόγηση του πέμπτου προγράμματος πλαισίου;
<P>
Ερωτήσεις προς τον κ. Liikanen
<SPEAKER ID=233 NAME="Busquin">
. (FR) Σύμφωνα με τη δέσμευση που αναλάβαμε στις επιστολές μας του περασμένου Οκτωβρίου οι συνάδελφοί μου κυρία Schreyer και κύριος Liikanen και εγώ, η Επιτροπή σκοπεύει να συνεχίσει να ενημερώνει τακτικά το Κοινοβούλιο, όσον αφορά την εφαρμογή του πέμπτου προγράμματος-πλαισίου και την εκτέλεση του προϋπολογισμού του, όπως το έκανε επανειλημμένως, τον Οκτώβριο και τον Δεκέμβριο του 1999, καθώς και τον Ιανουάριο και τον Απρίλιο του 2000.
<P>
Η Επιτροπή επιβεβαιώνει ότι, σύμφωνα με τις συμβατικές διατάξεις, όλα τα σχέδια του τρίτου και του τέταρτου προγράμματος-πλαισίου πρέπει να διεκπεραιωθούν κανονικά. Επιπλέον, η Επιτροπή θα μεριμνήσει ώστε τα σχέδια αυτά να έχουν τα καλύτερα δυνατά αποτελέσματα και να ικανοποιήσουν με τον τρόπο αυτό τις επιστημονικές και τεχνολογικές προσδοκίες για τις οποίες χορηγήθηκαν οι κοινοτικές χρηματοδοτήσεις.
<P>
Όσον αφορά την ενδιάμεση αναθεώρηση του πέμπτου προγράμματος-πλαισίου, η Επιτροπή θα τηρήσει σχολαστικά τις διατάξεις του άρθρου 6 της απόφασης που αφορά το πρόγραμμα. Σκοπεύει να παρουσιάσει το φετινό φθινόπωρο ενδιάμεση αξιολόγηση του προγράμματος-πλαισίου και της πορείας του, πράγμα που ανταποκρίνεται, πιστεύω, στην επιθυμία της κ. Gill.
<P>
Πράγματι, η Επιτροπή θα διατυπώσει τους στρατηγικούς προσανατολισμούς για το μέλλον, δηλαδή για την προετοιμασία του έκτου προγράμματος, λαμβάνοντας υπόψη αυτή την ενδιάμεση αξιολόγηση του πέμπτου προγράμματος, καθώς και τα αποτελέσματα της ανεξάρτητης αξιολόγησης για τα πέντε τελευταία έτη.

<SPEAKER ID=234 LANGUAGE="EN" NAME="Gill">
Ευχαριστώ τον Επίτροπο για την απάντησή του. Συμμερίζομαι την άποψή του πως το Κοινοβούλιο θα πρέπει να συμμετέχει στην αξιολόγηση των προβλημάτων σχετικά με την εκτέλεση του πέμπτου προγράμματος-πλαισίου ή και προηγούμενων προγραμμάτων.
<P>
Χρειαζόμαστε ένα πλαίσιο για το μέλλον αναφορικά με τον τρόπο λειτουργίας μας, επειδή ανησυχώ για το οικονομικό βάρος των προηγούμενων προγραμμάτων-πλαισίων. Ενώ αποδέχομαι την ανάγκη να συνεχιστεί το πέμπτο πρόγραμμα πλαίσιο, θεωρώ κάπως παράδοξο το γεγονός πως έξι χρόνια μετά εξακολουθούμε να ασχολούμαστε με πληρωμές που πρέπει να διευθετηθούν για το τρίτο πρόγραμμα-πλαίσιο. Κατά πόσον έχει εξετάσει η Επιτροπή το ενδεχόμενο να εφαρμόσει μια πολιτική διαγραφής όλων των υποχρεώσεων που συνεχίζουν να μην έχουν καταβληθεί μετά την παρέλευση δύο ή τριών ετών; Ως μέλος της κοινοβουλευτικής Επιτροπής Προϋπολογισμών γνωρίζω πως ο Επίτροπος Patten ακολουθεί διάφορες μεθόδους για να απαλλαγούμε από μέρος του τεράστιου όγκου των καθυστερούμενων πληρωμών στον τομέα των εξωτερικών σχέσεων. Πιστεύει άραγε ο Επίτροπος πως αυτές οι πολιτικές μπορούν να εφαρμοστούν στον προϋπολογισμό για την έρευνα;
<P>
Τέλος, τι προτείνει ο Επίτροπος για την καλύτερη εκτέλεση του προϋπολογισμού για την έρευνα στο μελλοντικό έκτο πρόγραμμα-πλαίσιο;

<SPEAKER ID=235 NAME="Busquin">
. (FR) Καταλαβαίνω την ανησυχία της κ. Gill και συμφωνώ μαζί της ότι το τρίτο πρόγραμμα-πλαίσιο δεν πρέπει πια να επηρεάζει τον προϋπολογισμό.
<P>
Ωστόσο, ακόμη κι αν τα ποσά για τα οποία μιλάμε είναι απειροελάχιστα, συνεπάγονται εξίσου συμβατική ευθύνη.
<P>
Επιπλέον, από το τέταρτο πρόγραμμα-πλαίσιο οι διαδικασίες αναθεωρήθηκαν. Δεσμευόμασταν από νομίμως εγκριθείσες διαδικασίες για το τρίτο και το τέταρτο πρόγραμμα-πλαίσιο και το πέμπτο πρόγραμμα-πλαίσιο έλαβε δεόντως υπόψη ορισμένες προηγούμενες δυσκολίες. Εντούτοις, πρέπει να γίνουν σεβαστές οι προηγούμενες νομικές υποχρεώσεις, πιστεύω όμως ότι αυτό ανταποκρίνεται - για το τρίτο πρόγραμμα-πλαίσιο εν πάση περιπτώσει - σε εντελώς γελοία ποσά.
<P>
Για το έκτο πρόγραμμα-πλαίσιο θα έχουμε μια συζήτηση όσον αφορά το ζήτημα των διαδικασιών. Μετά τις συνομιλίες που είχα με τον κ. Liikanen, πιστεύουμε ότι πρέπει να επανεξεταστούν αυτά τα διαδικαστικά θέματα υπό το φως των προηγούμενων εμπειριών. Στο πέμπτο πρόγραμμα-πλαίσιο έχει ήδη διευθετηθεί, κατά τη γνώμη μου, το διαδικαστικό πρόβλημα στο σημείο που θίγετε.

<SPEAKER ID=236 NAME="Πρόεδρος">


<SPEAKER ID=237 NAME="Neil MacCormick">
Ερώτηση αριθ. 35 του κ. (H-0445/00):
<P>
Θέμα: Επιστροφές κατά την εξαγωγή Λαμβανομένης υπόψη της απάντησης στην προηγούμενη ερώτησή μου (Η-0280/00), ότι δηλαδή η Επιτροπή απλώς προτείνει την προσαρμογή του συστήματος υπολογισμού ώστε να λαμβάνονται υπόψη οι διαφορές τιμών στην παγκόσμια αγορά και στην Κοινότητα για τα δημητριακά που χρησιμοποιούνται ως πρώτη ύλη, σε σχέση με τις επιστροφές κατά την εξαγωγή, συμφωνεί η Επιτροπή ότι οι προτάσεις για αλλαγή της μεθόδου υπολογισμού των ποσοστών των επιστροφών κατά την εξαγωγή που αφορούν τους παραγωγούς οινοπνευματωδών ποτών θα πρέπει να συνοδεύονται από λεπτομερή εξήγηση του τρόπου με τον οποίο θα επιτευχθεί κάτι τέτοιο καθώς και από τη σχετική αιτιολόγηση;
<P>
Συμφωνεί η Επιτροπή ότι έχει βασική σημασία να τεθούν οι πληροφορίες αυτές στη διάθεση της βιομηχανίας οινοπνευματωδών ποτών της Κοινότητας, δίδοντάς της τον χρόνο να αντιδράσει πριν ληφθούν οιεσδήποτε αποφάσεις στο επίπεδο των επιτροπών διαχείρισης της Επιτροπής;
<P>
Αναγνωρίζει η Επιτροπή ότι η αλλαγή στη μεθοδολογία μπορεί να χρησιμοποιηθεί ως πρόσχημα για να επιβληθεί σημαντική μείωση των ποσοστών των επιστροφών και ότι η μείωση αυτή θα ήταν παράλογη εκτός εάν συνοδεύεται από λεπτομερή αιτιολόγηση της μείωσης των ποσοστών που επιτυγχάνεται χάρις στη νέα μεθοδολογία;

<SPEAKER ID=238 NAME="Liikanen">
Κατ' αρχάς τα προβλήματα της χρηματοδότησης των εξαγωγών εντάσσονται στο γενικότερο δημοσιονομικό πλαίσιο. Έχουμε τις αποφάσεις για την Ατζέντα 2000 από το Ευρωπαϊκό Συμβούλιο του Βερολίνου, το 1999: αυστηρότεροι περιορισμοί και ανώτατα όρια για τις δημοσιονομικές δαπάνες. Γι' αυτό λοιπόν χρειάζεται προσαρμογή.
<P>
Στις 20 Μαρτίου το Συμβούλιο Γεωργίας ενέκρινε την προσέγγιση της Επιτροπής για τη λήψη ειδικών μέτρων εξοικονόμησης χρημάτων από τη χρηματοδότηση των εξαγωγών ειδών διατροφής. Τα ειδικά αυτά μέτρα έχουν σχεδιαστεί για να αντικαταστήσουν τις γενικευμένες μειώσεις που ισχύουν σήμερα. Το Συμβούλιο ζήτησε από την Επιτροπή να λάβει υπόψη της τις παρατηρήσεις που διατύπωσαν τα κράτη μέλη κατά τη διάρκεια της συζήτησης επ' αυτής της προσέγγισης. Οι παρατηρήσεις αυτές κάλυπταν και το θέμα των οινοπνευματωδών ποτών. Όσον αφορά τα τελευταία, δεν προβλέπεται να διαγραφούν από τον κατάλογο των προϊόντων που είναι επιλέξιμα για επιστροφές. Στην πρόταση της Επιτροπής προβλέπονται προσαρμογές της υφιστάμενης μεθόδου υπολογισμού των διαφορών των τιμών μεταξύ της ΕΕ και της παγκόσμιας αγοράς των δημητριακών που χρησιμοποιούνται για την επεξεργασία οινοπνευματωδών ποτών. Σκοπός είναι να συνεχιστεί η προώθηση της κατανάλωσης κοινοτικών δημητριακών, όπως προβλέπεται στο Πρωτόκολλο 19 της Πράξης Προσχώρησης του Ηνωμένου Βασιλείου.
<P>
Σύμφωνα με τη διαδικασία που αποφασίστηκε από το Συμβούλιο, η λεπτομερής πρόταση και ο καλύτερος τρόπος προσαρμογής αυτής της μεθόδου υπολογισμού θα συζητηθεί τώρα στις επιτροπές διαχείρισης με τα κράτη μέλη.
<P>
Κατά τη διάρκεια της συζήτησης αυτής η Επιτροπή θα παράσχει λεπτομερή στοιχεία αιτιολογώντας την προσέγγισή της. Όσον αφορά την ενημέρωση της βιομηχανίας, έχουν ήδη διαβιβαστεί λεπτομέρειες των νέων υπολογισμών. Σήμερα μάλιστα έλαβε χώρα μια συνάντηση με συμμετοχή εκπροσώπων της βιομηχανίας και των κρατών μελών, στην οποία εξετάστηκαν συγκεκριμένα μέτρα. Δυστυχώς, δεν έχω λάβει έκθεση σχετικά με την εν λόγω συνάντηση.
<P>
Αναγνωρίζοντας τον γενικό στόχο εξοικονόμησης δημοσιονομικών πόρων, η πρόταση της Επιτροπής προβλέπει όντως μείωση των επιστροφών για τα οινοπνευματώδη ποτά, όπως επισημάνθηκε σαφώς στο Συμβούλιο. Η Επιτροπή θα παρακολουθεί εκ του σύνεγγυς την κατάσταση των αγορών, την εξέλιξη των εξαγωγών και τις επιπτώσεις στην ανταγωνιστικότητα της βιομηχανίας και θα εξετάσει κάθε απαραίτητη προσαρμογή της πολιτικής.

<SPEAKER ID=239 LANGUAGE="EN" NAME="MacCormick">
Ευχαριστώ τον Επίτροπο Liikanen για μια τυπικά πλήρη απάντηση σε όλα τα σημεία που έθιξα στην ερώτησή μου. Ευχαριστώ και για τις διαβεβαιώσεις όσον αφορά την επικοινωνία με τη βιομηχανία καθώς και με τις κυβερνήσεις. Είναι κάτι πολύ σημαντικό.
<P>
Θα ήθελα ωστόσο να υπογραμμίσω πως, μολονότι το ζήτημα αφορά τη βιομηχανία οινοπνευματωδών ποτών σε ολόκληρη την Κοινότητα, όλοι γνωρίζουμε πως στην πραγματικότητα ο μεγαλύτερος, με μεγάλη διαφορά, εξαγωγέας είναι η βιομηχανία σκωτσέζικου ουίσκι. Ο Επίτροπος Liikanen θα γνωρίζει καλά πως η παραγωγή, ειδικά του ουίσκι βύνης, που προορίζεται για εξαγωγή βρίσκεται συγκεντρωμένη στις περιφερειακές περιοχές της Σκωτίας: στα νησιά και στις κοιλάδες του Strathspey καθώς και σε άλλες απομακρυσμένες περιοχές. Αυτές οι περιοχές πλήττονται αυτή τη στιγμή πολύ σκληρά για πολλούς λόγους, τόσο από γεωργική όσο και από άλλες απόψεις. Υποθέτω πως η Επιτροπή δεν έχει την πρόθεση να καταστήσει αδύνατη τη διαβίωση σε αυτά τα μέρη, αλλά ένας συνδυασμός μέτρων μπορεί κάλλιστα να οδηγήσει ακουσίως σε αυτό το αποτέλεσμα. Εφιστώ επομένως την προσοχή του Επιτρόπου σε αυτό το σημείο.

<SPEAKER ID=240 NAME="Liikanen">
Γνωρίζουμε πολύ καλά πως το ουίσκι αποτελεί πολύ σημαντικό προϊόν σε ορισμένες περιοχές της Σκωτίας. Θα εξετάσω με προσοχή τα θέματα που έθιξε ο αξιότιμος βουλευτής.

<SPEAKER ID=241 NAME="Πρόεδρος">


<SPEAKER ID=242 NAME="Anneli Hulthιn">
Ερώτηση αριθ. 36 της κ. (H-0448/00):
<P>
Θέμα: Πώς μπορούμε να επιτύχουμε κίνητρα για την ανάπτυξη των αυτοκινήτων αερίου; Το 2006 τίθενται εν ισχύι εντός της ΕΕ οι νέες απαιτήσεις για τα καυσαέρια αυτοκινήτων. Θα πρέπει να δοθεί λογαριασμός για τις εκπομπές υδρογονανθράκων, συμπεριλαμβανομένου του μεθανίου. Τα αυτοκίνητα αερίου εκπέμπουν μικρότερες μεν ποσότητες για τους περισσότερους υδρογονάνθρακες, μεγαλύτερη δε ποσότητα μεθανίου. Οι εκπομπές μεθανίου από αυτοκίνητα αερίου είναι αμελητέες εν συγκρίσει προς τη μείωση του διοξειδίου του άνθρακα που επιτυγχάνεται όταν αντικαθίσταται η βενζίνη από φυσικό αέριο (ή βιοαέριο). Τα αυτοκίνητα αερίου δεν θα μπορούν να πληρούν τις νέες απαιτήσεις.
<P>
Φρονεί η Επιτροπή ότι είναι ορθό να υπάρξουν εξαιρέσεις από τις ήδη ορισθείσες περί καυσαερίων απαιτήσεις, σύμφωνα με τις οποίες ελαφρά οχήματα κινούμενα με αέριο να μπορούν να πωλούνται και μετά το 2006; Ή μήπως φρονεί ότι πρέπει να θεσπισθούν νέες διατάξεις κατάλληλες για τα οχήματα αερίου ώστε να μην είναι δυσκολότερο για αυτά τα οχήματα από ό,τι για τα αυτοκίνητα που κινούνται με βενζίνη να πληρούν τις απαιτήσεις περί καυσαερίων (αλλά χωρίς φυσικά να εκπέμπουν περισσότερες ουσίες από ό,τι εκπέμπουν τα βενζινοκίνητα οχήματα, επί παραδείγματι μία παρόμοια αρχή όπως η αρχή των αποκαλουμένων επιπέδων βελτιωμένου, φιλικού προς το περιβάλλον οχήματος για τα βαρέα οχήματα);

<SPEAKER ID=243 NAME="Liikanen">
Είναι ευρέως γνωστές οι δυνατότητες των αυτοκινήτων αερίου να εκπέμπουν ρυθμιζόμενες, βάσει κανονιστικών διατάξεων, ρυπογόνες ουσίες σε μικρότερες ποσότητες από ό,τι τα βενζινοκίνητα οχήματα. Ωστόσο, τα αυτοκίνητα αερίου εκπέμπουν μεγάλες ποσότητες μεθανίου. Οι εκπομπές μεθανίου δεν μπορούν να αγνοηθούν στο πλαίσιο της κοινοτικής πολιτικής για την αλλαγή του κλίματος. Εξαιτίας των εκπομπών μεθανίου φαίνεται σήμερα δύσκολο για τα επιβατικά αυτοκίνητα και για τα ελαφρά εμπορικά οχήματα που κινούνται με αέριο να επιτύχουν τα επίπεδα εκπομπών του 2006 για όλους τους υδρογονάνθρακες - δηλαδή για το μεθάνιο και τους υδρογονάνθρακες που δεν περιέχουν μεθάνιο. Ενδεχομένως να είναι δυνατόν να επιτευχθεί περαιτέρω τεχνική πρόοδος στην καταλυτική αναγωγή του μεθανίου, αλλά δεν γνωρίζουμε απολύτως την αποτελεσματικότητα και το κόστος τέτοιου είδους καταλυτών.
<P>
Δεν προβλέπονται εξαιρέσεις στο ευρωπαϊκό σύστημα εγκρίσεων τύπου. Επομένως, από την άποψη αυτή η Επιτροπή θα συμφωνήσει πως χρειάζεται να διενεργηθεί περαιτέρω τεχνική αξιολόγηση για να καθοριστεί εάν είναι απαραίτητη κάποια τροποποίηση του ορίου που έχει καθοριστεί για όλους τους υδρογονάνθρακες για το 2006, με διαχωρισμό σε μεθάνιο και σε συστατικά που δεν περιέχουν μεθάνιο για αυτοκίνητα αερίου. Η Επιτροπή μελετά επί του παρόντος το ενδεχόμενο αντιμετώπισης των παραδοσιακών ρυπογόνων ουσιών και ίσως επίσης του φαινομένου του θερμοκηπίου μέσω της απαίτησης του βελτιωμένου, φιλικού προς το περιβάλλον οχήματος για ελαφρά οχήματα. Όπως και για τα βαρέα οχήματα, η ιδέα του βελτιωμένου, φιλικού προς το περιβάλλον οχήματος στοχεύει στην ουδετερότητα, τόσο από τεχνολογική άποψη όσο και από άποψη καυσίμων, ώστε να ενθαρρύνει όπου είναι δυνατόν τη βέλτιστη διαθέσιμη τεχνολογία.

<SPEAKER ID=244 LANGUAGE="SV" NAME="Hulthιn">
Θέλω να ευχαριστήσω την Επιτροπή για την απάντηση. Το πρόβλημα που υπάρχει σε σχέση με αυτό το θέμα έγκειται στη δυσκολία να αναπτυχθούν νέες μορφές εναλλακτικών καυσίμων και οχημάτων, διότι το παραδοσιακό σύστημα που βασίζεται στους βενζινοκινητήρες είναι ήδη γερά ριζωμένο στις κοινωνίες μας.
<P>
Παράλληλα, βρίσκεται εν εξελίξει ένα σύστημα αποτελούμενο από οχήματα, αλλά και πρατήρια ανεφοδιασμού. Πέραν αυτού υπάρχουν αρκετά πολύ ανεπτυγμένα δίκτυα, όπου το πλεονέκτημα είναι κυρίως ότι τα αυτοκίνητα μπορούν να χρησιμοποιούν βενζίνη, αλλά και βιοαέριο.
<P>
Το γεγονός όμως ότι το μεθάνιο είναι λίγο επικρατέστερο ενέχει τον κίνδυνο να θέσει τέλος στο εγχείρημα, και επομένως στην τεχνολογική ανάπτυξη. Η ερώτηση μου προς την Επιτροπή είναι η εξής: πώς μπορούμε να αναπτύξουμε περαιτέρω αυτή την τεχνολογία και να βοηθήσουμε αυτούς που προσπαθούν να βρουν παρ' όλα αυτά νέα συστήματα, να κάνουν ένα βήμα παραπέρα, αντί να τους σταματήσουμε εντελώς και να μη βλέπουμε τίποτα άλλο παρά μόνο τους πιθανούς ρύπους μεθανίου;

<SPEAKER ID=245 NAME="Liikanen">
Σας ευχαριστώ για την ερώτηση. Το ζήτημα είναι πολύ τεχνικού χαρακτήρα, και είμαι έτοιμος να το θέσω στην Επιτροπή και στο πλαίσιο των τεχνικών συζητήσεων με την ομάδα εκπομπών μηχανοκίνητων οχημάτων, όπου μπορούμε να καθορίσουμε την κατάλληλη πορεία δράσης σε αυτόν τον τομέα. Ευχαρίστως θα ενημερώσω αργότερα την αξιότιμη βουλευτή για το αποτέλεσμα.

<SPEAKER ID=246 NAME="Πρόεδρος">


<SPEAKER ID=247 NAME="Gφran Fδrm">
Ερώτηση αριθ. 37 του κ. (H-0467/00):
<P>
Θέμα: Πρόθεση της Επιτροπής να αποδεσμεύσει οικονομικούς πόρους για την υλοποίηση της πρωτοβουλίας eEurope Η πρωτοβουλία eEurope της Επιτροπής για μια κοινωνία της πληροφορίας για όλους είναι εξαιρετικά φιλόδοξη. Είναι ιδιαίτερα σημαντικό να καταβληθούν σθεναρές προσπάθειες για την υλοποίηση της κοινωνίας της πληροφορίας στην Ευρώπη. Η μείωση των ανισοτήτων στη χρήση των σύγχρονων τεχνολογιών είναι αναμφισβήτητα η σημαντικότερη φιλοδοξία του σχεδίου αυτού. Αν, όμως, δεν δοθούν στην eEurope ίδιοι χρηματοδοτικοί πόροι, θα είναι δύσκολο να υλοποιηθεί αυτό το φιλόδοξο σχέδιο.
<P>
Προτίθεται η Επιτροπή να αποδεσμεύσει οικονομικούς πόρους για την υλοποίηση της πρωτοβουλίας eEurope;

<SPEAKER ID=248 NAME="Liikanen">
Κύριε Πρόεδρε, θέλω κατ' αρχάς να ευχαριστήσω για την ερώτηση αυτή. Σήμερα είχα την ευκαιρία να παραστώ σε μια συζήτηση σχετική με την e-Europe, που αποτελεί πράγματι μία από τις πρωταρχικές πρωτοβουλίες της Επιτροπής επί του παρόντος. Το ερώτημα για το ύψος της κοινοτικής χρηματοδότησης που μπορούμε να διοχετεύσουμε σε αυτό το πρόγραμμα συζητήθηκε κατά την κατάρτιση του προσχεδίου δράσης που παρουσιάστηκε στο Συμβούλιο και στο Κοινοβούλιο πριν από δύο εβδομάδες. Μέχρι σήμερα έχουμε αποφασίσει πως η Επιτροπή θα προσπαθήσει να ανακατανείμει στο μέτρο του δυνατού τα υφιστάμενα κονδύλια στις προτεραιότητες της e-Europe.
<P>
Ως προς τις δικές μου αρμοδιότητες, αυτό περιλαμβάνει συγκεκριμένα το πέμπτο πρόγραμμα-πλαίσιο για την έρευνα και την ανάπτυξη, και ειδικά τα προγράμματα πληροφορικής και τεχνολογίας πληροφοριών, καθώς και τη μηχανογραφική επεξεργασία στοιχείων/τηλεπικοινωνίες. Πρόκειται για συγκεκριμένες δράσεις που επιδιώκουν ιδιαίτερα την ενίσχυση των δικτύων μεταξύ των ερευνητικών κέντρων και των περιφερειών της Ευρώπης που θέλουμε να χρηματοδοτήσουμε από τον προϋπολογισμό για την έρευνα. Από την άλλη πλευρά, με τον αρμόδιο για τα διαρθρωτικά ταμεία Επίτροπο επιστήσαμε την προσοχή των χωρών μελών και των περιφερειών στο γεγονός ότι στους εν λόγω τομείς θα πρέπει να δοθεί πρώτη προτεραιότητα στα σχέδια πληροφόρησης. Μαζί με τον κ. Barnier απευθύναμε επιστολή σε όλες τις περιφέρειες της Ευρώπης σχετικά με το εν λόγω θέμα. Τονίσαμε πως στην κοινωνία που βασίζεται στη γνώση οι επενδύσεις στην υποδομή της e-Europe είναι απολύτως απαραίτητο να εγγυώνται την αύξηση των θέσεων εργασίας, καθώς και να διαθέτουν αποτελεσματικότερες πολιτικές συνοχής, επειδή η κοινωνία των πληροφοριών της ψηφιακής οικονομίας καταργεί την απόσταση. Επομένως, εάν υπάρχει η υποδομή δεν θα έχει τόση σημασία η απόσταση.
<P>
Εκτός από αυτό το θέμα, τα υπόλοιπα εναπόκεινται σε μεγάλο βαθμό στα κράτη μέλη. Αυτό που θέλουμε να επιτύχουμε εκεί είναι μια συμφωνία σε ευρωπαϊκό επίπεδο σχετικά με τους στόχους, και συγκεκριμένα πώς θα συνδεθούν τα σχολεία και πώς θα αυξηθεί η μόρφωση των νέων, γιατί το Internet φθάνει στα σπίτια μέσω των παιδιών. Εκεί το θέμα είναι πώς θα καταστήσουμε το βασικό αυτό θέμα προτεραιότητα για τα κράτη μέλη. Προσπαθούμε να συνδυάσουμε τις προσπάθειες σε ευρωπαϊκό και σε εθνικό επίπεδο, ούτε ώστε να αλληλοενισχυθούν και η Ευρώπη να καταφέρει όντως να γίνει μια πλήρως ανταγωνιστική κοινωνία της πληροφορίας και ταυτόχρονα μια κοινωνία της πληροφορίας ανοιχτή σε όλους.

<SPEAKER ID=249 LANGUAGE="SV" NAME="Fδrm">
Ευχαριστώ τον Επίτροπο για την απάντηση. Με χαροποιεί ιδιαίτερα και διαισθάνομαι ότι έχουμε κοινή οπτική σε αυτό το θέμα, το οποίο διατυπώθηκε πριν δούμε το προσχέδιο του προϋπολογισμού. Συμφωνώ ότι υπάρχουν κάποια ανοίγματα στην πρόταση προϋπολογισμού της Επιτροπής που θα μπορέσουν να προσδώσουν ενδιαφέρον σε αυτό το θέμα.
<P>
Θα ήθελα να επισημάνω μερικούς τομείς, πέραν αυτών στους οποίους αναφέρθηκε ο ίδιος ο Επίτροπος, όπως περιφερειακή πολιτική, πολιτική στον τομέα της έρευνας και της ανάπτυξης. Ένας σημαντικός τομέας είναι οι δράσεις στον τομέα της εκπαίδευσης και, ιδιαίτερα, ίσως, σημαντική είναι η προετοιμασία για την προς ανατολάς διεύρυνση. Πρόκειται για ένα εξαιρετικά σημαντικό θέμα όσον αφορά την ανάπτυξη της σύμπνοιας στην Ευρώπη, όχι μόνο εντός των σημερινών κρατών μελών, αλλά και όσον αφορά τις υποψήφιες χώρες, οι οποίες διαφορετικά διατρέχουν μεγάλο κίνδυνο να μείνουν πολύ πίσω σε σχέση με αυτό. Φυσικά, υπάρχει ο κίνδυνος να δημιουργηθούν τέτοια χάσματα και εντός της Ευρωπαϊκής Ένωσης.
<P>
Από πλευράς του Κοινοβουλίου, στις κατευθυντήριες γραμμές για τον προϋπολογισμό έχουμε χαρακτηρίσει με ιδιαίτερη σαφήνεια αυτόν τον τομέα ως τομέα υψηλής προτεραιότητας. Συνεπώς, θα ήθελα απλώς να θέσω στον Επίτροπο την εξής ερώτηση: είναι δυνατόν να διεξαχθεί μεταξύ Επιτροπής και Κοινοβουλίου ένας πολύ συγκεκριμένος διάλογος για να προσπαθήσουμε να βρούμε αυτούς τους πόρους στον προϋπολογισμό του επόμενου κιόλας έτους;

<SPEAKER ID=250 NAME="Liikanen">
Σε ό,τι αφορά τις υποψήφιες χώρες, είχα την ιδιαίτερη χαρά να συμμετέχω πριν από μερικές εβδομάδες σε μια μεγάλη διάσκεψη για την κοινωνία των πληροφοριών στη Βαρσοβία, όπου συμμετείχαν όλες οι υποψήφιες χώρες και όπου υπήρχε μεγάλη ζήτηση για συνεργασία μεταξύ ΕΕ και των υποψηφίων χωρών.
<P>
Εκεί λάβαμε την απόφαση ότι πρέπει να προσπαθήσουμε να προσαρμόσουμε τα σχέδια δράσης της Ένωσης σε σχέση και με τις υποψήφιες χώρες και να προσπαθήσουμε να συλλέξουμε εμπειρίες ώστε να καταπολεμήσουμε το χάσμα το οποίο απειλεί να δημιουργηθεί μεταξύ των διαφόρων χωρών.
<P>
Η συμμετοχή μου στις συζητήσεις με το Κοινοβούλιο σχετικά με την ενίσχυση της βάσης του σχεδίου δράσης της Ένωσης μού προκαλεί ιδιαίτερη χαρά. Πραγματικά, πιστεύω ότι αυτή τη στιγμή αποτελεί για εμάς μια υψηλή προτεραιότητα και ο χρόνος κυλά. Πρέπει να ενεργήσουμε ταχέως για να μπορέσουμε να δημιουργήσουμε μια ιδιαίτερη ευρωπαϊκή βάση της κοινωνίας των πληροφοριών, κάτι που σημαίνει μια κοινωνία όπου όλοι συμπεριλαμβάνονται και κανείς δεν μένει εκτός.

<SPEAKER ID=251 LANGUAGE="FI" NAME="Kauppi">
Αξιότιμε Επίτροπε, στην απάντησή σας προς τoν κύριο Fδrm δηλώσατε ότι τα κράτη μέλη φέρουν μεγάλη ευθύνη στην προσπάθεια υλοποίησης της eEurope. Ωστόσο, η χρηματοδότηση και η ανακατανομή των πόρων δεν συνιστούν το μοναδικό πρόβλημα των κρατών μελών. Αντιθέτως, οι εθνικές αρχές πρέπει επίσης να δραστηριοποιηθούν περισσότερο προκειμένου να υλοποιήσουν την πρωτοβουλία eEurope. Σήμερα, κατά την εξέταση της έκθεσης van Velzen, αναφέρατε ότι η διαφοροποίηση των γραμμών συνδρομητών αποτελεί κατά τη γνώμη σας σημαντικότατο τμήμα της πρωτοβουλίας eEurope. Τώρα όμως οι κανονιστικές αρχές του τομέα των τηλεπικοινωνιών αντιμετωπίζουν, τουλάχιστον στις βρετανικές νήσους, μεγάλα προβλήματα στο πλαίσιο του ανταγωνισμού σε τοπικά δίκτυα. Είναι βέβαια αλήθεια ότι την προηγούμενη Πέμπτη λάβαμε εκ μέρους τους ένα κάπως θετικότερο μήνυμα. Πώς λοιπόν προτίθεται να ενεργήσει η Επιτροπή, προκειμένου οι εθνικές αρχές να αναλάβουν, και στον τομέα των κανονιστικών ρυθμίσεων, πιο ενεργό ρόλο και να επέμβουν στην κατάσταση της αγοράς, εάν κριθεί απαραίτητο;

<SPEAKER ID=252 LANGUAGE="FI" NAME="Liikanen">
. (FI) Αξιότιμε κύριε Πρόεδρε, δικαίως η βουλευτής Kauppi αναφέρει ότι η διαφοροποίηση των γραμμών συνδρομητών αποτελεί ιδιαίτερα σημαντική επιδίωξη. Μόνον έτσι μπορεί να αυξηθεί ο ανταγωνισμός στη διαδρομή του τελευταίου χιλιομέτρου από τα κέντρα στα νοικοκυριά, και μόνον έτσι έχει σε τελευταία ανάλυση σημασία ο καθορισμός των τιμών του Διαδικτύου.
<P>
Αφετηρία της Επιτροπής αποτελούσε ένα σχέδιο δράσης τριών φάσεων. Κατ' αρχάς εκδώσαμε σύσταση, η οποία περιλαμβάνει τη διαδικασία που πρέπει να ακολουθηθεί ούτως ώστε να επιτευχθεί η διαφοροποίηση των γραμμών συνδρομητών. Δεύτερον, μέσω της πολιτικής ανταγωνισμού πρέπει να ερευνηθεί εάν γίνεται κακή χρήση της δεσπόζουσας θέσης στο τοπικό δίκτυο. Τρίτον, δηλώσαμε ότι η διαφοροποίηση των γραμμών συνδρομητών θα αποτελέσει τμήμα της νέας νομοθεσίας. Βρισκόμαστε στη φάση της εκπόνησης ενός νέου νομοθετικού πακέτου. Το ζήτημα που εξετάζουμε αυτή τη στιγμή είναι εάν θα μπορούσαμε να παρουσιάσουμε μεμονωμένα τη διαφοροποίηση των γραμμών συνδρομητών, εκπονώντας παράλληλα το νομοθετικό πακέτο, και να ζητήσουμε την τάχιστη εξέταση του μεμονωμένου ζητήματος· η εξέταση ενός μεγάλου πακέτου στο σύνολό του είναι πάντοτε χρονοβόρα. Εξετάζοντας ένα ειδικό ζήτημα θα μπορούσαμε ενδεχομένως να επιδιώξουμε την εφαρμογή ταχύτερης διαδικασίας. Η Επιτροπή δεν έχει ακόμη καταλήξει σε αποφάσεις, αντιμετωπίζει όμως σοβαρά το ενδεχόμενο εφαρμογής μιας τέτοιας διαδικασίας.

<SPEAKER ID=253 NAME="Rόbig">
Κύριε Πρόεδρε, κύριε Επίτροπε, ο κρατικός προϋπολογισμός της Βρετανίας εισέπραξε ένα μεγάλο ποσό από τη δημοπράτηση. Θεωρείτε ότι είναι δυνατόν να συναφθεί εθελοντική συμφωνία με το Συμβούλιο Βιομηχανίας και Οικονομικών σχετικά με μια ενδιάμεση φόρμουλα μεταξύ της δημοπράτησης και του beauty-contest και εν συνεχεία να χρησιμοποιηθεί μελλοντικά ένα μέρος των χρημάτων από αυτά για τον τομέα των ηλεκτρονικών εμπορικών συναλλαγών; Εννοώ μια εθελοντική συμφωνία βάσει της οποίας το 30% ή 50% των πόρων θα χρησιμοποιηθούν για την έρευνα, την κατάρτιση και τη μετεκπαίδευση, για νέες υποδομές. Πιστεύω ότι, εφόσον στη Μεγάλη Βρετανία το ποσό ήταν τελικά δεκαπλάσιο του αναμενόμενου, υπάρχει τώρα η διάθεση να σκεφθούμε ξανά το ζήτημα αυτών των νέων πόρων. Θεωρώ ότι τώρα προσφέρεται στην Επιτροπή μια καλή ευκαιρία για να υποβάλει προτάσεις.

<SPEAKER ID=254 NAME="Liikanen">
Θέλω να ευχαριστήσω τον κ. Rόbig για την πολύ ενδιαφέρουσα ιδέα, αλλά παρακολούθησα τη συζήτηση σε όσες χώρες επιλέγουν τις δημοπρασίες. Σχημάτισα την εντύπωση πως έχουν ήδη πάρα πολλές ιδέες σχετικά με τον τρόπο που θα δαπανήσουν τα χρήματα. Μπορεί να είναι πάρα πολύ δύσκολο να εξευρεθεί λύση σε ευρωπαϊκό επίπεδο, σχετικά με τον τρόπο αξιοποίησης του συγκεκριμένου αυτού μέρους των οικονομικών πόρων όταν μερικές μόνο χώρες επιλέγουν τις δημοπρασίες, ενώ άλλες προσφεύγουν σε "διαγωνισμούς ομορφιάς" (beauty contests).
<P>
Το ζήτημα των δημοπρασιών θα παρακολουθείται προσεκτικά. Θα παρακολουθούμε προσεκτικά, στο πλαίσιο των υφιστάμενων οδηγιών, πώς θα εφαρμοστεί η διαφάνεια, η οικονομική απόδοση και η μη υπέρβαση των οικονομικών δυνατοτήτων. Είμαι βέβαιος πως θα επανέλθουμε αργότερα στο θέμα αυτό.

<SPEAKER ID=255 NAME="Πρόεδρος">


<SPEAKER ID=256 NAME="Gary Titley">
Ερώτηση αριθ. 38 του κ. (H-0477/00):
<P>
Θέμα: Αμυντικές βιομηχανίες Δεδομένης της σημασίας των αμυντικών βιομηχανιών, ως κινητήρια δύναμη για την τεχνολογική έρευνα και τη δημιουργία θέσεων εργασίας, ιδιαίτερα στις μικρομεσαίες επιχειρήσεις, θα μπορούσε η Επιτροπή να αναφέρει ποιές ενέργειες έγιναν προκειμένου να δοθεί συνέχεια στις προηγούμενες ανακοινώσεις της σχετικά με το μέλλον της Ευρωπαϊκής Αμυντικής Βιομηχανίας και αν θα δημοσιευθεί κάποια νέα ανακοίνωση;

<SPEAKER ID=257 NAME="Liikanen">
Θέλω να ευχαριστήσω τον κ. Titley επειδή θίγει ένα θέμα που βρίσκεται μεταξύ των πρώτων στο σημερινό πρόγραμμα προπαρασκευαστικών εργασιών της Επιτροπής. Αναγνωρίζουμε πως η ανταγωνιστικότητα της ευρωπαϊκής αμυντικής βιομηχανίας είναι ζωτικής σημασίας για τα πολιτικά και οικονομικά μας συμφέροντα, καθώς και ένα ακόμη στοιχείο αξιοπιστίας της ευρωπαϊκής ασφάλειας και αμυντικής πολιτικής. Επιπλέον, δεν πρέπει να ξεχνάμε πως η αμυντική βιομηχανία δρα καταλυτικά στην ανάπτυξη και την καινοτομία σε άλλες βιομηχανίες, από τον τομέα της υψηλής τεχνολογίας, όπως η αεροδιαστημική και η τεχνολογία πληροφοριών, μέχρι τις πιο παραδοσιακές βιομηχανίες, όπως η χαλυβουργία και η ναυπηγική βιομηχανία. Καθήκον της Επιτροπής είναι να προωθήσει την ανταγωνιστικότητα της αμυντικής βιομηχανίας, εφαρμόζοντας τις αρμοδιότητές της για πολιτικές όπως η ενιαία αγορά και το εξωτερικό εμπόριο.
<P>
Τον Δεκέμβριο του 1997 η Επιτροπή ξεκίνησε την εργασία της σε αυτόν τον τομέα, εκδίδοντας μια ανακοίνωση σχετικά με την εφαρμογή της ευρωπαϊκής στρατηγικής στον τομέα των περί την άμυνα βιομηχανιών. Το έγγραφο αυτό παρουσίαζε ένα σχέδιο δράσης 14 σημείων και ταυτόχρονα ενθάρρυνε το Συμβούλιο να εγκρίνει μια κοινή θέση για μια ευρωπαϊκή πολιτική εξοπλισμών. Ωστόσο, αντίθετα από ό,τι ελπίζαμε, δεν καταφέραμε μέχρι σήμερα να σημειώσουμε μεγάλη πρόοδο στην εφαρμογή αυτής της στρατηγικής. Γι' αυτό επί του παρόντος η Επιτροπή εξετάζει πώς θα επαναδραστηριοποιήσει αυτή τη διαδικασία προκειμένου να καθορίσει τις άμεσες προτεραιότητες, ώστε η δράση της Επιτροπής να συμβαδίσει με τις τελευταίες προόδους στην πολιτική και τη βιομηχανία. Αυτό θα μας επιτρέψει να αξιολογήσουμε τα πλεονεκτήματα μιας συμπληρωματικής ανακοίνωσης που θα βελτιώνει και θα εκσυγχρονίζει το προγενέστερο σχέδιο ούτως ώστε να ληφθούν υπόψη νέα αντικείμενα υπό το φως των πρόσφατων αλλαγών και παράλληλα να επισπευσθεί η λήψη κάποιων βασικών μέτρων που παρουσιάζονται στην ανακοίνωση του 1997. Διάβασα προσεκτικά αυτό το σχέδιο δράσης των 14 σημείων και μπορώ όντως να πω ότι πολλά από αυτά παραμένουν σήμερα εξίσου ενδεικτικά όπως και το 1997. Επιπλέον, ορισμένα σημαντικά θέματα που αντιμετωπίζονταν μόνο εν μέρει ή και καθόλου στο πρώτο σχέδιο δράσης αξίζει πλέον να τύχουν μεγαλύτερης προσοχής. Σε αυτά περιλαμβάνεται η εγγύηση της προμήθειας, οι αντισταθμιστικές πρακτικές στις αμυντικές πωλήσεις, καθώς και η διαχείριση των δικαιωμάτων πνευματικής ιδιοκτησίας.

<SPEAKER ID=258 LANGUAGE="EN" NAME="Titley">
Ευχαριστώ τον Επίτροπο για την απάντησή του. Στην προηγούμενη Επιτροπή αυτό αποτελούσε προτεραιότητα, ένα πρόγραμμα εργασιών που προωθούσε ο Επίτροπος Bangemann με την υποστήριξη του Επιτρόπου van den Broek. Γιατί έχω την εντύπωση πως η σημερινή Επιτροπή δεν ενδιαφέρεται ουσιαστικά για τη συνέχιση αυτής της πρωτοβουλίας και πως η Επιτροπή στο σύνολό της θα προτιμούσε να μην την προωθήσει; Σε μια στιγμή κατά την οποία επανεξετάζουμε την αμυντική μας ικανότητα, θεωρώ ειρωνεία να δίνουμε την εντύπωση πως έχουμε χάσει την ορμή για την αναδιάρθρωση της αμυντικής βιομηχανίας.
<P>
Αναρωτιέμαι συγκεκριμένα μήπως η Επιτροπή, παρά τον ρόλο της ως θεματοφύλακας των Συνθηκών, φοβάται να αντιμετωπίσει τις κυβερνήσεις των κρατών μελών επί του άρθρου 296 προκειμένου να επιβάλει το γεγονός πως πολλές πτυχές της αμυντικής βιομηχανίας θα πρέπει να υπόκεινται στην ενιαία αγορά. Θα με διαβεβαιώσει άραγε ο Επίτροπος πως προτίθεται να αναλάβει πρωτοβουλία σε αυτόν τον τομέα και πως δεν θα εγκαταλείψει την προσπάθεια;

<SPEAKER ID=259 NAME="Liikanen">
Πριν από μερικούς μήνες ξεκίνησα συζητήσεις στους κόλπους της Επιτροπής μεταξύ των Επιτρόπων που διαθέτουν αρμοδιότητα σε αυτό το πεδίο, από τον τομέα των εξωτερικών σχέσεων μέχρι τις εσωτερικές αγορές. Αναλύουμε τα σημεία του σχεδίου δράσης που είναι πιο σημαντικό να αντιμετωπιστούν σύντομα. Ελπίζω το φθινόπωρο να είμαστε έτοιμοι να ανακοινώσουμε τις συγκεκριμένες δράσεις στις οποίες πρόκειται να προβούμε. Το θέμα αυτό θα είναι σημαντικό, και συμφωνώ με τον αξιότιμο βουλευτή πως μετά από τις τελευταίες αλλαγές, ειδικά στη Σύνοδο Κορυφής του Ελσίνκι, η σημασία των θεμάτων αυτών είναι σήμερα ακόμα μεγαλύτερη.
<P>
Δεύτερον, είναι τέτοια η πολιτική ατμόσφαιρα στην Ευρώπη που δεν δημιουργούν σήμερα αντικρουόμενες θέσεις μεταξύ των κρατών μελών.
<P>
Τρίτον, η διαβούλευση που έχει λάβει χώρα - και η οποία συνεχίζεται - στη βιομηχανία ενισχύει επίσης την αντίληψη πως χρειάζεται να χρησιμοποιήσουμε τα συνήθη μέσα της εσωτερικής αγορά όπου είναι δυνατόν. Έτσι μπορεί να αυξηθεί ο ανταγωνισμός, να μειωθεί το κόστος και να ενισχυθεί η ανταγωνιστικότητα των ευρωπαϊκών εταιρειών με παράλληλη εξοικονόμηση αμυντικών δημοσιονομικών κονδυλίων.

<SPEAKER ID=260 NAME="Πρόεδρος">
Δεδομένου ότι ο προβλεπόμενος χρόνος για την ώρα των ερωτήσεων προς τον κ. Liikanen έχει εξαντληθεί, οι ερωτήσεις 39, 40 και 41 θα απαντηθούν γραπτώς.
<P>
Ερωτήσεις προς την κ. Reding

<SPEAKER ID=261 NAME="Πρόεδρος">


<SPEAKER ID=262 NAME="Theresa Zabell">
Ερώτηση αριθ. 42 της κ. (H-0438/00):
<P>
Θέμα: Νομική βάση για τον αθλητισμό Η Ευρωπαϊκή Ένωση δεν διαθέτει αρμοδιότητες στον τομέα του αθλητισμού δεδομένου ότι ο εν λόγω τομέας δεν συμπεριλαμβάνεται στη Συνθήκη.
<P>
Μπορεί να αναφέρει η Επιτροπή σε ποιές διαπραγματεύσεις έχει προβεί προκειμένου να συμπεριληφθεί σχετικό άρθρο ή πρωτόκολλο στην Συνθήκη;
<P>
Πώς μπορούμε, χωρίς νομική βάση, να έχουμε προϋπολογισμό που να προορίζεται, κάθε χρόνο, ειδικώς για τον αθλητισμό και να αποφύγουμε να χρησιμοποιήσουμε άλλες δημοσιονομικές θέσεις για την ανάπτυξη δράσεων στον αθλητικό τομέα;

<SPEAKER ID=263 NAME="Reding">
. (FR) Πρέπει να ξέρετε ότι μέχρι σήμερα το ζήτημα της εδραίωσης του αθλητισμού στη Συνθήκη για την ίδρυση της Ευρωπαϊκής Κοινότητας δεν τέθηκε, κατά τη Διακυβερνητική Διάσκεψη, από κανένα κράτος μέλος ούτε από την Ευρωπαϊκή Επιτροπή. Αυτές είναι οι πλευρές που έχουν τη νομική αρμοδιότητα να το κάνουν, σύμφωνα με το άρθρο 48 της Συνθήκης για την Ευρωπαϊκή Ένωση.
<P>
Η Επιτροπή θα ήθελε να γνωστοποιήσει στην κυρία βουλευτή ότι, στη διάρκεια άτυπης συνεδρίασης των Υπουργών Αθλητισμού που διεξήχθη στις 10 Μαΐου παρελθόντος στη Λισαβόνα, ορισμένες αντιπροσωπείες τάχθηκαν υπέρ της ενσωμάτωσης του αθλητισμού στις Συνθήκες που ιδρύουν την Ευρωπαϊκή Κοινότητα, ενώ άλλες δήλωσαν αντίθετες. Υπάρχει λοιπόν διαμάχη μεταξύ των κρατών μελών, ακόμη και σε επίπεδο Υπουργών Αθλητισμού.
<P>
Θα ήθελα ωστόσο να σας ενημερώσω, κύριε Πρόεδρε, για τις παρατηρήσεις του Γάλλου Πρωθυπουργού κ. Lionel Jospin κατά τη δήλωση της κυβέρνησης για τους προσανατολισμούς της μελλοντικής γαλλικής Προεδρίας. Ενώπιον της Εθνοσυνέλευσης υπενθύμισε μια δήλωση που θα μπορούσε να υιοθετηθεί στο Ευρωπαϊκό Συμβούλιο της Νίκαιας για να επιβεβαιώσει την ιδιαιτερότητα και τον κοινωνικό ρόλο του αθλητισμού στο κοινοτικό δίκαιο.
<P>
Τέλος, η Επιτροπή έλαβε υπόψη τις ανακοινώσεις αθλητικών οργανώσεων που ζητούσαν να περιληφθεί στη Συνθήκη μια αναφορά στον αθλητισμό. Έλαβε επίσης υπόψη ότι αυτά τα αιτήματα διίστανται, ως προς τη φύση της προτεινόμενης αναφοράς, ακόμα και μεταξύ του αθλητικού κόσμου, και έχουμε αναγνωρίσει την αυτονομία των αθλητικών ομοσπονδιών. Υπάρχει διαμάχη.
<P>
Ελλείψει νομικής βάσης, είναι γεγονός ότι δεν είναι δυνατόν να προβλεφθεί ειδική θέση του προϋπολογισμού για τον αθλητισμό. Ωστόσο, η Επιτροπή έχει επίγνωση του ρόλου που παίζουν οι αθλητικές οργανώσεις στην ευρωπαϊκή κοινωνική σκηνή. Αυτός είναι ο λόγος που πολυάριθμα κοινοτικά προγράμματα είναι ανοικτά στη συμμετοχή αυτών των οργανώσεων. Στο πεδίο αρμοδιότητάς μου, για παράδειγμα, μπορώ να σας ανακοινώσω ότι η έκθεση "Νεολαία-αθλητισμός" θα είναι ένας από τους άξονες των προσεχών εθνικών και ευρωπαϊκών διασκέψεων για τους νέους, που διεξάγονται τώρα στα κράτη μέλη και που θα διεξαχθούν στη διάρκεια της γαλλικής Προεδρίας στο Παρίσι.
<P>
Επιπλέον, του χρόνου ο αθλητισμός θα αποτελέσει στόχο προτεραιότητας του προγράμματος "Νεολαία" . Ξέρω ότι ένα από τα θέματα που ελήφθησαν υπόψη στο νέο κοινοτικό πρόγραμμα δράσης για την καταπολέμηση των διακρίσεων είναι η άρση των εμποδίων που προκαλούν διακρίσεις και εμποδίζουν την πρόσβαση στον αθλητισμό. Ακόμη και χωρίς νομική βάση, δεν σταματήσαμε λοιπόν να ασχολούμαστε με τον αθλητισμό και να επενδύουμε στον αθλητισμό, κοινωνικό στοιχείο που παίζει πολύ σημαντικό ρόλο στην κοινωνία.

<SPEAKER ID=264 NAME="Zabell">
Κυρία Επίτροπε, πιστεύω πως όλοι συμφωνούμε ως προς τη σημασία που έχει ο αθλητισμός, τα συγκεκριμένα χαρακτηριστικά του, την κοινωνική λειτουργία που επιτελεί και τον τρόπο που τον χρησιμοποιούμε σε πολλούς τομείς προκειμένου να καταπολεμήσουμε τον ρατσισμό και την ξενοφοβία. Ενώνει τους λαούς μέσω του εγγενούς ψυχαγωγικού του χαρακτήρα - γιατί όχι άλλωστε - καθώς και μέσω της παιδευτικής και διαπλαστικής λειτουργίας του για τους νέους μας.
<P>
Και δεδομένου ότι αυτό το έχουμε συνειδητοποιήσει σαφώς, τόσο στο Κοινοβούλιο όσο και στην Επιτροπή - όπως μας το απέδειξε αναρίθμητες φορές η Επίτροπος με το έργο της υπέρ του αθλητισμού - θα ήθελα να ζητήσω να συνεχίσει να εργάζεται και να επιχειρηματολογεί προκειμένου τελικά ο αθλητισμός να συμπεριληφθεί με τον ένα ή τον άλλο τρόπο στις Συνθήκες. Κατ' αυτόν τον τρόπο θα μπορούμε να εργαστούμε για τον αθλητισμό στο Ευρωπαϊκό Κοινοβούλιο και στην Επιτροπή και να διαθέτουμε συγκεκριμένο προϋπολογισμό γι' αυτό ακριβώς το αντικείμενο.

<SPEAKER ID=265 LANGUAGE="EN" NAME="McCarthy">
Κυρία Επίτροπε, η απάντησή σας είναι πληρέστατη. Θα ήθελα να είχα λάβει ανάλογη απάντηση στη γραπτή ερώτηση που σας απηύθυνα. Η απάντησή σας απλά με παρέπεμψε στη γνώμη της Επιτροπής επί της Διακυβερνητικής Διάσκεψης. Είναι απαράδεκτο ένας βουλευτής να δαπανά χρόνο για να συντάξει μια ερώτηση στην οποία λαμβάνει εν συνεχεία μια απάντηση δύο γραμμών από τις υπηρεσίες σας. Μπορώ να διαβάσω τα έγγραφα. Ήθελα όμως την προσωπική σας άποψη σχετικά με την ερώτηση της κ. Zabell για τα νομικά ζητήματα.
<P>
Διαθέτουμε μια παράδοση με τη Συνθήκη του Αμστερνταμ να χρησιμοποιούμε πρωτόκολλα για την προστασία ιδιαίτερων χαρακτηριστικών. Ίσως μπορούμε να εξετάσουμε τη δυνατότητα χρήσης ενός πρωτοκόλλου για την προστασία του ιδιαίτερου χαρακτήρα του ευρωπαϊκού αθλητισμού. Σε πολλούς πλέον τομείς υπάρχουν νομικές προκλήσεις, όπως βεβαίως γνωρίζετε, στον χώρο του αθλητισμού, και ειδικά στον εμπορικό τομέα. Θα μπορούσαμε να καταρτίσουμε ένα πρωτόκολλο που να μας επιτρέπει να δώσουμε πολιτικό προσανατολισμό σε αρχές, ώστε να λάβουν δεόντως υπόψη τους τον ιδιαίτερο χαρακτήρα και δομή του ευρωπαϊκού αθλητισμού. Είσαστε έτοιμη να υποστηρίξετε ένα τέτοιο πρωτόκολλο και βλέπετε κάποιον τρόπο με τον οποίο να προσπαθήσουμε να προστατεύσουμε τον ιδιαίτερο χαρακτήρα του αθλητισμού χωρίς, όπως ρώτησε η κ. Zabell, να έχουμε συγκεκριμένη νομική αρμοδιότητα;

<SPEAKER ID=266 NAME="Reding">
. (FR) Θα ήθελα κατ' αρχάς να ζητήσω συγγνώμη από την κυρία βουλευτή αν η γραπτή απάντηση δεν ήταν αρκετά πλήρης κατά τη γνώμη της. Θα φροντίσω ώστε στο μέλλον οι απαντήσεις στις γραπτές ερωτήσεις να είναι πιο διεξοδικές.
<P>
Όσον αφορά τη νομική βάση, είναι σαφές ότι, επειδή ο αθλητισμός δεν περιλαμβάνεται στη Συνθήκη, θα πρέπει να του δοθεί πολύ ευρεία ερμηνεία για να βρεθεί νομική βάση. Θα σας δώσω ένα συγκεκριμένο παράδειγμα. Στο πλαίσιο της καταπολέμησης του ντόπινγκ, για να μπορέσει να αρχίσει η κοινοτική δράση βασιζόμαστε μεταξύ άλλων στα κείμενα που αφορούν την υγεία, αλλά και εδώ τα κράτη μέλη, σε επίπεδο Υπουργών Αθλητισμού, συγκρότησαν επιτροπή για να εξετάσει ποια είναι η καλύτερη νομική βάση στην οποία πρέπει να στηριχθεί η δράση της Επιτροπής για την καταπολέμηση του ντόπινγκ.
<P>
Όσον αφορά τον αθλητισμό ως κοινωνική δραστηριότητα, οι Υπουργοί Αθλητισμού συγκρότησαν επίσης ομάδα εργασίας για να δουν πώς θα μπορούσαν να συμφωνήσουν μεταξύ τους, γιατί πράγματι αυτό δεν συμβαίνει πάντα: υπάρχουν τα κράτη μέλη που θέλουν να προωθήσουν τον αθλητισμό και υπάρχουν και εκείνα που δεν θέλουν να τον θίξουν λόγω επικουρικότητας. Ακριβώς για να προσεγγίσουμε αυτές τις διιστάμενες απόψεις δημιουργήσαμε αυτή την ομάδα εργασίας μεταξύ των Υπουργών Αθλητισμού. Γιατί τελικά αυτό που όλοι θέλουμε είναι να δώσουμε ξανά στον αθλητισμό την αξία του, να ξαναφέρουμε στο προσκήνιο το τίμιο παιχνίδι, να επιτρέψουμε στους νέους να έχουν μια κατάρτιση στον αθλητισμό και, κυρίως, να εμποδίσουμε τις μεγάλες παρεκκλίσεις όπως είναι η πώληση παιδιών, η καταστροφή του σώματος και της υγείας των νέων στον αθλητισμό, για να μην μιλήσουμε για τις οικονομικές παρεκκλίσεις. Βλέπετε λοιπόν ότι είναι ένα ζήτημα με το οποίο ασχολούμαστε με επιμονή.
<P>
Αγαπητοί συνάδελφοι, πρέπει να ξέρετε ότι ακόμη και για ένα πρωτόκολλο, πόσο μάλλον για μια αναφορά στη Συνθήκη, θα χρειάζεται πάντα η ομοφωνία των κρατών μελών. Αν θέλετε να κάνετε κάτι, ασκείστε πίεση στις κυβερνήσεις σας.

<SPEAKER ID=267 NAME="Πρόεδρος">
Δεδομένου ότι ο συντάκτης της απουσιάζει, η ερώτηση αριθ. 43 καθίσταται άκυρη.
<P>
Δεδομένου ότι αναφέρονται στο ίδιο θέμα, οι ερωτήσεις αριθ. 44 και 45 θα εξετασθούν από κοινού:

<SPEAKER ID=268 NAME="Pedro Aparicio Sαnchez">
Ερώτηση αριθ. 44 του κ. (H-0504/00):
<P>
Θέμα: Πρωτοβουλία CONNECT Η Πρωτοβουλία CONNECT ανελήφθη το 1999, με πρωτοβουλία του Ευρωπαϊκού Κοινοβουλίου. Εκ των πεντακοσίων δεκαεπτά προγραμμάτων που υπεβλήθησαν, συγχρηματοδοτήθηκαν από την Επιτροπή ενενήντα ένα.
<P>
Πώς αξιολογεί η Επιτροπή το πρώτο έτος εφαρμογής της πρωτοβουλίας αυτής;
<P>
Θεωρεί η Επιτροπή ότι οι στόχοι και οι δραστηριότητες της Πρωτοβουλίας CONNECT λαμβάνονται επαρκώς υπόψη στα νέα προγράμματα εκπαίδευσης και πολιτισμού;
<P>
Εάν όχι, πώς αιτιολογείται η εγκατάλειψη της εν λόγω πρωτοβουλίας από του έτους 2002;

<SPEAKER ID=269 NAME="Bαrbara Dόhrkop Dόhrkop">
Ερώτηση αριθ. 45 της κ. (H-0505/00):
<P>
Θέμα: Μέλλον της Πρωτοβουλίας CONNECT (Εκπαίδευση, πολιτισμός-νέες τεχνολογίες) Η Πρωτοβουλία CONNECT ανελήφθη το 1999, με πρωτοβουλία του Ευρωπαϊκού Κοινοβουλίου. Έκτοτε, εκ των 267 προγραμμάτων που υπεβλήθησαν, συγχρηματοδοτήθηκαν από την Επιτροπή 91. Η Επιτροπή δημιούργησε επίσης την ιστοσελίδα CONNECT στο Ίντερνετ η οποία αποδεικνύεται εξαιρετικά χρήσιμη και παρουσιάζει με σαφήνεια τα προγράμματα. Όλα αυτά μαρτυρούν ότι η Επιτροπή εργάσθηκε επαγγελματικά και δραστήρια και ότι η Πρωτοβουλία CONNECT ανταποκρίνεται στους στόχους που έθεσε το Κοινοβούλιο στους τομείς αυτούς.
<P>
Κατά συνέπεια, τα πρότυπα και καινοτόμα αυτά προγράμματα πρέπει να ολοκληρωθούν, ώστε να καταστεί δυνατή η διατήρηση και η διεύρυνση των θετικών πρακτικών που εισηγούνται και των αποτελεσμάτων τους. Πώς σκοπεύει η Επιτροπή να ολοκληρώσει τα προγράμματα αυτά, ώστε να εξασφαλισθεί ότι τα εξαιρετικά τους αποτελέσματα θα διατηρηθούν και θα βελτιωθούν περαιτέρω κατά το έτος 2001;

<SPEAKER ID=270 NAME="Reding">
. (FR) Δεν μπορούμε να κάνουμε τώρα απολογισμό των 91 σχεδίων που συγχρηματοδοτούνται από την Επιτροπή, δεδομένου ότι τα σχέδια ξεκίνησαν μόλις στην αρχή του έτους.
<P>
Είναι εμφανές ότι δεν μπορεί να γίνει απολογισμός παρά μόνον όταν θα έχουν προχωρήσει τα σχέδια. Δώστε μου λοιπόν, σας παρακαλώ, λίγο χρόνο, μέχρι το φθινόπωρο, για να κάνω έναν πρώτο απολογισμό της διεξαγωγής των σχεδίων.
<P>
Οι στόχοι της πρωτοβουλίας CONNECT, δηλαδή η ενίσχυση των δεσμών και των συνεργιών μεταξύ των τομέων της εκπαίδευσης, της κατάρτισης, του πολιτισμού και της καινοτομίας, συνδέοντας τις νέες τεχνολογίες, ελήφθησαν υπόψη από τα προγράμματα Socrates, Leonardo και Νεολαία για την Ευρώπη μέσω κοινών δράσεων. Πράγματι, η Επιτροπή προέβλεψε στο πλαίσιο αυτών των τριών προγραμμάτων τη δυνατότητα χρηματοδότησης σχεδίων που εμπίπτουν στους προαναφερθέντες τομείς, προκειμένου να διευκολυνθεί και να ενισχυθεί η συνεργία τους. Κατά συνέπεια, η Επιτροπή θεωρεί πρώιμο να εξεταστεί το ενδεχόμενο συνέχισης της πρωτοβουλίας CONNECT το 2002 όσο δεν γνωρίζουμε τα αποτελέσματά της.
<P>
Ας αφήσουμε λοιπόν να δείξει ο χρόνος, ας αφήσουμε τα σχέδια να προχωρήσουν. Θα δούμε μετά, την κατάλληλη στιγμή, το φθινόπωρο, τι πρέπει να γίνει κρίνοντας βάσει της αποκτηθείσας εμπειρίας,. Επιπλέον, η εφαρμογή των κοινών δράσεων το 2001 θα δείξει το ενδιαφέρον των επιχειρηματιών να υποβάλλουν σχέδια.

<SPEAKER ID=271 NAME="Aparicio Sαnchez">
Σας ευχαριστώ πολύ, κυρία Επίτροπε, για την απάντησή σας, η οποία, πέραν των άλλων, περιέχει λογικά επιχειρήματα, και διαπιστώνω με ικανοποίηση ότι δεν είναι μη αναιρέσιμη η απόφαση κατάργησης του CONNECT.
<P>
Πρέπει να σας πω ότι έχουμε την ευκαιρία να ανανεώσουμε μια πολύ επιτυχή και άκρως αποδοτική θέση του προϋπολογισμού, διότι με πραγματικά περιορισμένα κονδύλια υλοποιούνται - όπως το αναφέρατε - σχεδόν εκατό πολύ ενδιαφέροντα και πολύ καινοτόμα προγράμματα.
<P>
Συνεπώς, η συμπληρωματική μου ερώτηση είναι μήπως φρονείτε ότι, έστω και προσωρινά, θα πρέπει να ανανεωθεί το CONNECT ως πρόγραμμα συντονισμού των υπολοίπων προγραμμάτων. Δεν φρονείτε πως μια ενδεχόμενη απόφαση για λήξη του CONNECT θα μπορούσε να εκληφθεί ως ένα νέο σημάδι της τάσης συρρίκνωσης σε θέματα της αρμοδιότητάς σας, που, από ό,τι αρχίζω να υποψιάζομαι, είναι εκείνο που επιδιώκει το Συμβούλιο: να προκαλέσει συρρίκνωση όλων των εκπαιδευτικών και πολιτιστικών θεμάτων;

<SPEAKER ID=272 NAME="Reding">
. (FR) Θα ήθελα να πω στον αξιότιμο βουλευτή ότι δεν έχω καμία πρόθεση να εξαφανίσω την "ψυχή" της πρωτοβουλίας CONNECT. Όποια κι αν είναι η ονομασία, αυτό που κατά τη γνώμη μου είναι πολύ σημαντικό είναι το περιεχόμενο της CONNECT. Για να σας δώσω άλλωστε ένα συγκεκριμένο παράδειγμα, μόλις ενημέρωσα τη γαλλική Προεδρία, που σχεδιάζει να διοργανώσει μια μεγάλη διάσκεψη με θέμα "Μαθαίνοντας την ιστορία της Ευρώπης" , ότι ένα σχέδιο CONNECT αφορά την εκμάθηση για την ευρωπαϊκή ιθαγένεια και ταυτότητα διαμέσου της ιστορίας.
<P>
Όπως βλέπετε, όλα στέκουν. Η γαλλική Προεδρία ενέγραψε στην ημερήσια διάταξη αυτή τη διάσκεψη, που θεωρώ πρωταρχικής σημασίας χωρίς να αναφέρομαι άμεσα στην πρωτοβουλία CONNECT, αλλά εναπόκειται σε μας να κάνουμε την άμεση σύνδεση με τις εν εξελίξει εμπειρίες, γιατί το περιεχόμενο είναι ενδιαφέρον και το περιεχόμενο κινείται επίσης προς το μέλλον.
<P>
Στο μέλλον, αν θέλουμε να προχωρήσουμε, θα πρέπει να εγγράψουμε την ανάπτυξη των νέων τεχνολογιών στον κατάλογο των προτεραιοτήτων μας.

<SPEAKER ID=273 NAME="Dόhrkop Dόhrkop">
Κυρία Επίτροπε, θα ήθελα να προβώ σε μια σύντομη ανακεφαλαίωση. Το CONNECT δημιουργήθηκε στον προϋπολογισμό του οικονομικού έτους 1999 ως προπαρασκευαστική δράση μεταξύ των ετών 1999 και 2002, και μάλιστα είμαι η μητέρα του προγράμματος.
<P>
Για τον λόγο αυτό, με παραξενεύει κάπως - εάν μου μετέφρασαν ορθά τα λόγια σας - ότι δεν κατέστη δυνατή καμία αξιολόγηση έως τώρα, διότι το CONNECT έπρεπε να έχει αρχίσει και άρχισε, όπως διαπιστώνω, στις αρχές του 1999.
<P>
Διαπιστώνω επίσης, κυρία Επίτροπε, ότι σε αυτή τη φάση δεν υπάρχει ούτε ένας κοινοτικός υπάλληλος ή εντεταλμένος της Επιτροπής που να ασχολείται με τη λειτουργία του προγράμματος CONNECT, όπως δεν υπάρχει ούτε ένας συνομιλητής για εκείνους τους οργανισμούς που αναπτύσσουν προγράμματα στην παρούσα φάση.
<P>
Θα ήθελα παρακαλώ να μου πείτε πώς συνάδει η απάντηση που δώσατε με την εν λόγω κατάσταση.

<SPEAKER ID=274 NAME="Reding">
. (FR) Κύριε Πρόεδρε, η Επιτροπή δρομολόγησε την πρωτοβουλία CONNECT το 1999, και έκτοτε από τα 267 σχέδια που υποβλήθηκαν συγχρηματοδοτήθηκαν τα 91.
<P>
Στόχος της Επιτροπής είναι να μπορέσουν να αξιοποιηθούν και να διαδοθούν τα αποτελέσματα εντός των κρατών μελών. Για τον λόγο αυτόν διοργάνωσε τον Μάρτιο του 2000, με τους συντονιστές των σχεδίων, μια πρώτη συνεδρίαση που επέτρεψε να αποκτήσουμε συγκεκριμένη γνώση των σχεδίων, καθώς και αμοιβαία γνώση μεταξύ των συντονιστών ανά τομέα δράσης, γιατί και αυτό είναι πολύ σημαντικό για τη συνέχεια.
<P>
Δεν θέλουμε οι άνθρωποι να δουλεύουν μεμονωμένα στον δικό τους τομέα: θέλουμε να υπάρχουν δίκτυα μεταξύ των συντονιστών, και συνεπώς να μπορεί να δοθεί συνέχεια. Έχουμε ήδη συμμετάσχει σε πολλές ευρωπαϊκές συνεδριάσεις που διοργανώθηκαν από τους συντονιστές, για να προσανατολίσουμε καλύτερα τα σχέδια. Πράγματι, η σύλληψη ενός σχεδίου είναι ένα θετικό βήμα, όμως στην πορεία συχνά αντιλαμβανόμαστε ότι επιβάλλεται αναπροσανατολισμός. Συνεπώς, το αναπροσανατολίζουμε εάν είναι ανάγκη, το παρακολουθούμε και διευκολύνουμε τη διάδοση του περιεχομένου του.
<P>
Η Επιτροπή προέβλεψε να διεξαγάγει σύντομα άλλες δύο συνεδριάσεις για να μπορέσει να παρακολουθήσει την ομαλή διεξαγωγή των σχεδίων και να προωθήσει την εφαρμογή τους στο πλαίσιο των εκπαιδευτικών και πολιτιστικών πολιτικών σε εθνικό επίπεδο.
<P>
Τέλος, χάρη στις προσωρινές εκθέσεις που προέβλεψαν και ζήτησαν οι συντονιστές, θα μπορέσουμε να προβούμε σε μια σφαιρική ανάλυση το φθινόπωρο και να ενημερώσουμε το Κοινοβούλιο για τα αποτελέσματα αυτών των πρωτοβουλιών και για τη συνέχεια που ενδεχομένως θα δοθεί. Μπορείτε να είστε ήσυχοι ότι αυτή η συνέχεια θα αποφασιστεί σε συνεργασία με το Κοινοβούλιο.

<SPEAKER ID=275 LANGUAGE="ES" NAME="Dόhrkop Dόhrkop">
Κυρία Επίτροπε, σας ευχαριστώ για την απάντησή σας, αλλά θα ήθελα να μάθω και σας ζητώ να μου διευκρινίσετε κατά πόσον είναι ορθές οι πληροφορίες μου ότι αυτή τη στιγμή δεν υπάρχει κανένας υπάλληλος ή εντεταλμένος στην Επιτροπή που να ασχολείται με τη λειτουργία αυτού του προγράμματος.

<SPEAKER ID=276 NAME="Reding">
. (FR) Η κυρία Αναστασοπούλου ασχολείται με αυτά τα θέματα: δεν είναι δυνατόν ωστόσο να φαντάζεστε ότι υπάρχουν 91 σχέδια συγχρηματοδοτούμενα από την Επιτροπή χωρίς να υπάρχουν υπάλληλοι για να ασχοληθούν με αυτά. Θα ήταν κάπως εξωπραγματικό, ιδίως επειδή - όπως είπα - θεωρώ το περιεχόμενο της δράσης CONNECT πολύ σημαντικό. Γι' αυτόν τον λόγο προειδοποίησα τη γαλλική Προεδρία καλώντας τη να συμπεριλάβει στα μελλοντικά σχέδιά της τις εργασίες βάσης που ήδη πραγματοποιήθηκαν στο πλαίσιο της δράσης του CONNECT. Δεν το είπα αυτό στη γαλλική Προεδρία για να δώσω ένα τέλος, αλλά αντίθετα για να συνεχίσω στον ίδιο δρόμο.

<SPEAKER ID=277 NAME="Πρόεδρος">


<SPEAKER ID=278 NAME="Μιχαήλ Παπαγιαννάκη">
Ερώτηση αριθ. 46 του κ. (H-0506/00):
<P>
Θέμα: Ευρωπαϊκή ραδιοφωνία Μετά και τη δημόσια ακρόαση της 24ης Μαίου για τη ραδιοφωνία, σκοπεύει η Επιτροπή, στο πλαίσιο των κοινοτικών πολιτικών, να επαναδιατυπώσει τον ορισμό του οπτικοακουστικού τομέα συμπεριλαμβάνοντας και τη ραδιοφωνία; Προτίθεται και πότε να εκπονήσει μελέτη για τη διεξοδική εξέταση του τομέα της ραδιοφωνίας στην Ευρώπη; Κρίνει σκόπιμο ότι πρέπει να δημιουργηθεί το κατάλληλο θεσμικό πλαίσιο για την εισαγωγή της ψηφιακής τεχνολογίας στην ευρωπαϊκή ραδιοφωνία, και θεωρεί ότι το σκεπτικό της απάντησής της στην υπ' αριθ. 67. Η-0037/00 ερώτησή μου ότι "πρέπει να υπάρχει κοινοτική δράση μόνο στους τομείς που παρουσιάζεται ανεπάρκεια αγοράς", αντίκειται στην αρχή της προληπτικής δράσης στην οποία βασίζονται πολλές κοινοτικές πολιτικές; Δεν θεωρεί η Επιτροπή ότι η εισαγωγή μιας νέας τεχνολογίας όπως η ψηφιακή είναι κάτι επιχειρηματικά ριψοκίνδυνο που να χρειάζεται κοινοτική στήριξη, ώστε να συμπεριλάβει και τη ραδιοφωνία στο πρόγραμμα MEDIA PLUS;

<SPEAKER ID=279 NAME="Reding">
Στις 24 Μαΐου 2000 πραγματοποιήθηκε δημόσια ακρόαση σχετικά με τη ραδιοφωνία. Η ερώτηση ήταν εάν σκοπεύει η Επιτροπή να επαναδιατυπώσει τον ορισμό του οπτικοακουστικού τομέα στις κοινοτικές πολιτικές συμπεριλαμβάνοντας και τη ραδιοφωνία, εάν προτίθεται, και πότε, να εκπονήσει διεξοδική μελέτη για τον τομέα της ραδιοφωνίας στην Ευρώπη και εάν κρίνει σκόπιμο να δημιουργήσει κατάλληλο θεσμικό πλαίσιο για την εισαγωγή της ψηφιακής τεχνολογίας στην ευρωπαϊκή ραδιοφωνία. Ο αξιότιμος βουλευτής γνωρίζει πολύ καλά πως η Επιτροπή χαιρετίζει τις συζητήσεις που διεξήχθησαν στις 24 Μαΐου 2000, επειδή επιβεβαίωσαν την υποστήριξη της κοινής γνώμης προς τη ραδιοφωνία. Όλοι γνωρίζουμε πόσο δημοφιλείς είναι οι τοπικοί ραδιοφωνικοί σταθμοί στα κράτη μέλη μας, και είναι επομένως σημαντικό να εδραιωθεί η θέση της ραδιοφωνίας.
<P>
Η συνάντηση βοήθησε επίσης να καταδειχθεί πως δεν υπάρχει σύγχυση σχετικά με τον ορισμό του οπτικοακουστικού τομέα και πως η ραδιοφωνία αποτελεί ανέκαθεν αναπόσπαστο και σημαντικό τμήμα του οπτικοακουστικού χώρου, τόσο από πολιτισμική όσο και από οικονομική άποψη. Στην ίδια όμως διάσκεψη οι εμπειρογνώμονες εξέφρασαν την άποψη πως ενδεχομένως να παρουσιαστεί ανεπάρκεια αγοράς κατά την περίοδο 2010 - 2015, και αυτή ακριβώς η χρονική περίοδος καθιστά την προσέγγιση της τεχνολογικής ουδετερότητας - την οποία πρότεινα στην Επιτροπή - την πλέον ενδεδειγμένη. Δεδομένου του ρυθμού ανάπτυξης των τεχνολογιών, προβλέπουμε πως η τηλεόραση θα εισέλθει πρώτη στην ψηφιακή εποχή και η ραδιοφωνία θα ακολουθήσει. Το πρόγραμμα MEDIA PLUS δεν επιδιώκει να μειώσει τον εμπορικό κίνδυνο που σχετίζεται με την εισαγωγή της ψηφιακής τεχνολογίας σε οποιονδήποτε τομέα, περιλαμβανομένου και του τομέα της τηλεόρασης, και γι' αυτό το εν λόγω πρόγραμμα είναι εντελώς απρόσφορο για τη ραδιοφωνία.

<SPEAKER ID=280 NAME="Παπαγιαννάκης">
Κυρία Επίτροπε, ήταν πολύ χρήσιμη η απάντησή σας. Πράγματι, υπάρχει το θέμα εάν το Media Plus καλύπτει και τους επιχειρηματικούς κινδύνους. Βέβαια, η δικαιολόγησή του είναι ότι ενισχύει την τηλεόραση ώστε να μπορέσει να περάσει στη νέα τεχνολογία, την ψηφιακή. Και το ερώτημα είναι γιατί δεν βρίσκετε έναν τρόπο να ενισχύσετε και τη ραδιοφωνία. Είχα υποβάλει παλαιότερα μια ερώτηση, μου είχατε απαντήσει ότι μάλλον δεν έχει πρόβλημα η ραδιοφωνία. Ωστόσο, στη δημόσια ακρόαση που κάναμε, όλοι οι ενδιαφερόμενοι δήλωσαν ότι υπάρχει πρόβλημα. Και υπάρχει ακριβώς το πρόβλημα που αναφέρατε, δηλαδή το πόσο δύσκολο είναι να περάσει η ραδιοφωνία στην ψηφιακή τεχνολογία όταν δεν υπάρχει διαμορφωμένο κοινό στο οποίο θα απευθύνεται. Εκεί λοιπόν υπάρχει ένα πρόβλημα. Δεν είναι θέμα επιχειρηματικού ρίσκου, είναι θέμα να βοηθηθεί όλος ο τομέας να περάσει στη νέα τεχνολογία. Επομένως, το ερώτημά μου παραμένει. Αν όχι στο Media Plus, κάπου αλλού, σε κάποιο άλλο πρόγραμμα, σκέπτεσθε να κάνετε κάτι ή το αφήνετε για αργότερα, περιμένοντας να δείτε τί θα κάνει η τηλεόραση;

<SPEAKER ID=281 NAME="Reding">
. (FR) Θα ήθελα να πω στον κύριο βουλευτή ότι το MEDIA PLUS δεν έχει καμία απολύτως βιομηχανική πτυχή. Πρόκειται για βοήθεια στην κυκλοφορία των ευρωπαϊκών ταινιών πέρα από τα εθνικά σύνορα.
<P>
Δεν υπάρχει πρόβλημα για τη ραδιοφωνία, η οποία δεν είναι, κατά γενικό κανόνα, διακρατική και συνεπώς δεν έχει ευρωπαϊκή διάσταση. Το πρόβλημα που κατά πάσα πιθανότητα θα ανακύψει - αν λάβουμε υπόψη τους εμπειρογνώμονες - στη ραδιοφωνία κατά την περίοδο 2010-2015 θα είναι πρόβλημα τεχνολογικής μετάβασης, υποδομής. Από αυτή την άποψη πολλά στοιχεία δεν έχουν αποσαφηνιστεί ακόμη, για παράδειγμα η επαναχρησιμοποίηση των συχνοτήτων για τα ραδιόφωνα. Θα μπορέσουν να μειωθούν οι τιμές; Τα κράτη μέλη δεν έχουν συμφωνήσει ακόμη για τον δρόμο που πρέπει να ακολουθήσουν, την επίγεια οδό ή τη δορυφορική.
<P>
Βλέπετε ότι υπάρχουν ακόμη πάρα πολλά προβλήματα που πρέπει να επιλυθούν σε επίπεδο κρατών μελών. Δεν αποκλείω ότι μια μέρα θα μπορέσουμε να αντιληφθούμε ότι είναι αναγκαία μια τεχνολογική οδηγία, μια βιομηχανική βοήθεια για τη μετάβαση στην ψηφιακή τεχνολογία. Όμως, προς το παρόν δεν έχουμε ακόμη αποφασίσει με τα κράτη μέλη για ένα τέτοιο ενδεχόμενο, γιατί είμαστε ακόμη πάρα πολύ μακριά και γιατί υπάρχουν ακόμη προκαταρκτικά ζητήματα που πρέπει να επιλυθούν.
<P>
Σας επαναλαμβάνω όμως, αξιότιμε βουλευτή, ότι και για τη μετάβαση της τηλεόρασης στην ψηφιακή τεχνολογία η μόνη βοήθεια που χορηγείται είναι μια βοήθεια στην κατάρτιση των επαγγελματιών στην ψηφιακή τεχνολογία, η οποία όμως είναι πολύ μικρή. Από τα προβλεπόμενα 400 εκατομμύρια ευρώ μόνο 50 εκατομμύρια, και ένα πολύ μικρό μέρος αυτών των 50 εκατομμυρίων. Κατά τα άλλα, το MEDIA PLUS εστιάζεται στην προώθηση και τη διανομή των ευρωπαϊκών ταινιών, ιδίως στις αίθουσες. Συνεπώς, ακόμα και εδώ ελάχιστα θίγεται η πτυχή της τηλεόρασης.
<P>
Θα έπρεπε, αν πιστεύετε ότι θα έπρεπε να γίνει ένα ακόμη βήμα για την τηλεόραση και τη ραδιοφωνία, να το συζητήσουμε μεταξύ μας και να το συζητήσω επίσης με τα κράτη μέλη, για να δούμε αν είναι ανάγκη να νομοθετήσουμε επί του θέματος.

<SPEAKER ID=282 NAME="Πρόεδρος">
Δεδομένου ότι ο προβλεπόμενος χρόνος για την ώρα των ερωτήσεων προς την Επιτροπή έχει εξαντληθεί, οι ερωτήσεις 47 έως 82 θα απαντηθούν γραπτώς.
<P>
Η ώρα των ερωτήσεων προς την Επιτροπή έληξε.
<P>
(Η συνεδρίαση διακοπείσα στις 19.44 συνεχίζεται στις 21.00)

<CHAPTER ID=18>
Βάρος από πυρηνικές δραστηριότητες στο παρελθόν
<SPEAKER ID=283 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5­0159/2000), του κ. Vidal­Quadras Roca, εξ ονόματος της Επιτροπής Βιομηχανίας, Εξωτερικού Εμπορίου, αΕρευνας και Ενέργειας, σχετικά με την ανακοίνωση της Επιτροπής προς το Ευρωπαϊκό Κοινοβούλιο και το Συμβούλιο σχετικά με το βάρος από τις πυρηνικές δραστηριότητες κατά το παρελθόν, οι οποίες είναι απόρροια των δραστηριοτήτων του ΚΚΕρ στο πλαίσιο της Συνθήκης Ευρατόμ - Αποξήλωση των απαρχαιωμένων πυρηνικών εγκαταστάσεων και διαχείριση των αποβλήτων (COM(1999)114 - C5-0214/1999 - 1999/2169(COS))

<SPEAKER ID=284 NAME="Vidal-Quadras Roca">
Κύριε Πρόεδρε, κυρίες και κύριοι συνάδελφοι, η αποξήλωση απαρχαιωμένων πυρηνικών εγκαταστάσεων και η ορθή επεξεργασία και τελικός προορισμός των αντίστοιχων ραδιενεργών αποβλήτων συνιστούν ένα σοβαρό ζήτημα μείζονος βιομηχανικής και περιβαλλοντικής σημασίας στα πλαίσια της συζήτησης για το μέλλον της παροχής της αναγκαίας ενέργειας για μια αειφόρο ανάπτυξη σε όλον τον κόσμο.
<P>
Ευτυχώς, διαθέτουμε σήμερα τις αναγκαίες επιστημονικές και τεχνολογικές γνώσεις, προκειμένου αυτές οι ενέργειες να υλοποιηθούν σε συνθήκες ασφάλειας για τους εργαζόμενους του τομέα και για τον πληθυσμό γενικά, έγκειται δε στις δημόσιες αρχές να παρέχουν τους ενδεδειγμένους πόρους και να μεριμνούν για τον σεβασμό της ισχύουσας νομοθεσίας σε αυτόν τον τομέα. Υπό αυτή την έννοια πρέπει να χαιρετίσουμε το έγγραφο της Επιτροπής σχετικά με το βάρος από τις πυρηνικές δραστηριότητες κατά το παρελθόν, οι οποίες είναι απόρροια των δραστηριοτήτων του Κοινού Κέντρου Ερευνών (ΚΚΕρ), έγγραφο που θέτει τις χρηματοδοτικές και τεχνικές βάσεις για την αποξήλωση των πυρηνικών εγκαταστάσεων του ΚΚΕρ που δεν χρησιμοποιούνται και για το κλείσιμο άλλων που είναι ακόμη σε λειτουργία, όπως και για την τελική αποθήκευση των ραδιενεργών αποβλήτων που ήδη έχουν δημιουργηθεί και αυτών που θα προκύψουν από την προτεινόμενη διαδικασία.
<P>
Το έγγραφο της Επιτροπής βελτιώθηκε και συμπληρώθηκε ουσιαστικά μετά την εξέτασή του από την Επιτροπή Βιομηχανίας του Ευρωπαϊκού Κοινοβουλίου, όπως και χάρη στις αυστηρές γνωμοδοτήσεις των Επιτροπών Προϋπολογισμών και Περιβάλλοντος.
<P>
Θα αναφέρω συγκεκριμένα έξι σημεία στα οποία η συμβολή του κοινοβουλευτικού μας έργου είναι ιδιαίτερα σημαντική.
<P>
Κατ' αρχάς το Κοινοβούλιο θεωρεί ότι ένα πρόγραμμα αυτού του εύρους και μακράς διάρκειας δεν μπορεί να εξαρτάται από τον κίνδυνο των δημοσιονομικών περιστάσεων κάθε έτους. Συνεπώς, ζητείται από την Επιτροπή και από το Συμβούλιο να αρχίσει άμεσα τριμερής διάλογος σχετικά με το ζήτημα του καθορισμού από τα τρία θεσμικά όργανα μιας συγκεκριμένης, σταθερής και επαρκούς γραμμής δράσης. Βεβαίως, οι επακόλουθες δαπάνες δεν μπορούν να γίνονται κατά κανένα τρόπο σε βάρος των πόρων που προορίζονται για την έρευνα στα διαδοχικά προγράμματα-πλαίσιο. Δεδομένου ότι αυτό το σημείο, κύριε Επίτροπε, είναι - εάν μου επιτρέπεται η έκφραση - το πιο αδύναμο του εγγράφου, και αναγνωρίζοντας μέσα στο υφιστάμενο δημοσιονομικό πλαίσιο ότι η επίλυσή του δεν είναι εύκολη, θα σας παρακαλούσα στην ομιλία σας να εκφραστείτε με σαφήνεια επί του θέματος.
<P>
Δεύτερον, τα ενδιαφερόμενα κράτη μέλη πρέπει να συμμετέχουν πλήρως στην ανάπτυξη του προγράμματος, δεδομένου ότι αυτό θα υλοποιηθεί υποκείμενο στους αντίστοιχους κανόνες πυρηνικής ασφάλειας και προστασίας από την ακτινοβολία.
<P>
Τρίτον, όλες οι λειτουργίες πρέπει να υλοποιηθούν σε απόλυτη διαφάνεια, κατά τρόπο που οι εργαζόμενοι που συμμετέχουν σε αυτές και οι πληθυσμοί των γειτονικών περιοχών να ενημερώνονται κατά τρόπο ακριβή και πλήρη, και φυσικά να εισακούονται.
<P>
Τέταρτον, η συσσωρευμένη εμπειρία και η τεχνολογική πρόοδος που απορρέουν από αυτές τις εργασίες πρέπει να αποτελέσει αφορμή να επωφεληθούν από παρόμοιες καταστάσεις οι υποψήφιες προς ένταξη χώρες, τις οποίες πρέπει να παρακινήσουμε να συμμετάσχουν μέσω των προγραμμάτων PHARE και TACIS.
<P>
Πέμπτον, το Κοινοβούλιο θα παρακολουθεί προσεκτικά το πρόγραμμα μέσω της υποβολής μιας ετήσιας διεξοδικής και ακριβούς έκθεσης.
<P>
Έκτον, μια επιτροπή ανεξάρτητων εμπειρογνωμόνων θα συνεπικουρεί το ΚΚΕρ και θα αξιολογεί την τεχνική ποιότητα και τις εγγυήσεις ασφαλείας του προγράμματος κατά την ανάπτυξή του.
<P>
Δεν θα ήθελα να ολοκληρώσω την παρέμβασή μου χωρίς να εκφράσω τις ευχαριστίες μου για την πιστή συνεργασία του προσωπικού του ΚΚΕρ, που κατέβαλλε κάθε δυνατή προσπάθεια καθ' όλη τη διάρκεια να παρέχει τις ζητούμενες πληροφορίες, καθώς και για τη σημαντική συμβολή των διαφόρων μελών του Κοινοβουλίου, με τα οποία είχα χρήσιμες και εποικοδομητικές ανταλλαγές απόψεων, ιδιαίτερα με τις κυρίες McNally, Ahern, Maes και Buitenweg.
<P>
Παρ' όλο που οποιοδήποτε θέμα που σχετίζεται με την πυρηνική ενέργεια προκαλεί αναπόφευκτα διαμάχες και υπερβολική συναισθηματική φόρτιση, το γεγονός ότι η τελική συμφωνία για το κείμενο που υπέβαλε η Επιτροπή Βιομηχανίας στην Ολομέλεια υπήρξε ομόφωνη δίνει το μέτρο, κύριε Πρόεδρε, της ωριμότητας και της ευθύνης αυτού του Σώματος όταν έλθει η ώρα να παράσχει τη συνδρομή της σε έναν ευκταίο όσο και επείγοντα στόχο: μια οριστική λύση, ασφαλή και καθαρή για τις πυρηνικές εγκαταστάσεις που έκλεισαν τον χρήσιμο κύκλο ζωής τους.

<SPEAKER ID=285 NAME="Buitenweg">
Κυρία Πρόεδρε, εξ ονόματος της Επιτροπής Προϋπολογισμών θα επιθυμούσα αυτή τη φορά να μην αναφερθώ στο ύψος ενός ζητηθέντος ποσού, αλλά στον τρόπο χρηματοδότησης που προτείνεται. Για τη χρηματοδότηση των εκτιμώμενων αναγκών η Επιτροπή προτείνει πράγματι μια πολύ ιδιαίτερη μέθοδο. Δεν διατίθενται πιστώσεις σε ορισμένη θέση του προϋπολογισμού, αλλά η χρηματοδότηση πραγματοποιείται μέσω κονδυλίων τα οποία προορίζονταν για άλλες υποθέσεις, αλλά δεν διατέθηκαν. Όπως ήδη παρατήρησε ο εισηγητής, με τον οποίο η συνεργασία μου ήταν πολύ καλή, πρόκειται πραγματικά για μια ιδιαίτερα περίεργη μέθοδο χρηματοδότησης, και τούτο τουλάχιστον για 3 λόγους.
<P>
Κατά πρώτον, η ασφάλεια τόσο της σημερινής όσο και των μελλοντικών γενιών δεν είναι δυνατόν να εξαρτάται από το γεγονός ότι κατά τύχη κάπου περισσεύουν χρήματα.
<P>
Κατά δεύτερον, η Επιτροπή λαμβάνει ένα ιδιαίτερα αμφίσημο μήνυμα, καθώς η αρμόδια για τον προϋπολογισμό αρχή καθορίζει πόσα χρήματα πρέπει να διατεθούν για μια συγκεκριμένη υπόθεση, αλλά ελπίζει παράλληλα ότι θα παραμείνουν χρήματα για κάτι τόσο σημαντικό όσο η αποξήλωση των πυρηνικών εγκαταστάσεων.
<P>
Ο τελευταίος λόγος είναι ότι αυτή η μέθοδος χρηματοδότησης έρχεται σε αντίφαση με την αρχή της διαφάνειας. Κατ' αυτόν τον τρόπο δεν γίνεται κατανοητό πόσα χρήματα διατίθενται για τις εργασίες αποξήλωσης. Ο εισηγητής στην έκθεσή του αναφέρει ότι οι σχετικές πυρηνικές εγκαταστάσεις επί δεκαετίες χρησιμοποιήθηκαν για να προσφέρουν άμεση υποστήριξη στην πυρηνική βιομηχανία. Είναι άραγε τυχαίο το γεγονός ότι σε αυτόν τον αμφισβητούμενο τομέα πολιτικής οι δαπάνες καθίστανται ελάχιστα διαφανείς;
<P>
Η Επιτροπή Προϋπολογισμών απορρίπτει αυτόν τον τρόπο εργασίας. Προτείνεται, όπως αναφέρθηκε προηγουμένως, να υπάρξει διάλογος μεταξύ των τριών μερών και η λύση η οποία θα προκύψει από αυτόν να χρησιμοποιηθεί στη διαδικασία έγκρισης του προϋπολογισμού για το 2001. Μέσω αυτού του τριμερούς διαλόγου είναι δυνατόν να καλυφθεί το δημοκρατικό κενό, επειδή ο προϋπολογισμός μπορεί να χρησιμοποιηθεί ως επιχείρημα για την αποδοχή της συμμετοχής στο περιεχόμενο ενός προγράμματος. Ελπίζω ότι το Κοινοβούλιο μπορεί να υποστηρίξει την πρόταση της Επιτροπής Προϋπολογισμών.

<SPEAKER ID=286 NAME="Vachetta">
Κύρια Πρόεδρε, πρέπει να εκφράσουμε την ικανοποίησή μας που επιτέλους η Επιτροπή προτίθεται να αντιμετωπίσει συνολικά και σε βάθος το πρόβλημα της αποξήλωσης των απαρχαιωμένων πυρηνικών εγκαταστάσεων του Κοινού Κέντρου Ερευνών και της διαχείρισης των ραδιενεργών αποβλήτων. Πρέπει ωστόσο να εκφράσουμε επίσης την ανησυχία μας για τις συνθήκες υπό τις οποίες αναλαμβάνεται αυτή η πρωτοβουλία, με μεγάλη καθυστέρηση, με βάση αποσπασματικές πληροφορίες και με πλήρη σύγχυση σχετικά με τη χρηματοδότηση αυτού του προγράμματος δράσης, παρά τον κατεπείγοντα χαρακτήρα και τη σημασία που έχει.
<P>
Όχι μόνο δεν έχει προβλεφθεί τίποτα από δημοσιονομικής πλευράς, αλλά και οι ισχύοντες κανόνες καθιστούν ιδιαίτερα αμφίβολο τον τρόπο χρηματοδότησης. Δεν έχει προβλεφθεί τίποτα, παρότι ήταν όλα προβλέψιμα εδώ και πολύ καιρό: ήδη από την κατασκευή των πυρηνικών εγκαταστάσεων όλοι ήξεραν ότι κάποια ημέρα θα έπρεπε να αποξηλωθούν και ότι αυτό δεν θα ήταν απλό. Αν λοιπόν δεν έχει προβλεφθεί τίποτα, αυτό σημαίνει ότι δεν υπήρχε η επιθυμία να προβλεφθεί τίποτα ώστε να μην υπάρξει κίνδυνος αποδυνάμωσης του φιλοπυρηνικού δόγματος.
<P>
Η ανακοίνωση της Επιτροπής αποτελεί την ευκαιρία να θέσουμε στο επίκεντρο των ανησυχιών μας το ζήτημα της αποξήλωσης των πυρηνικών εγκαταστάσεων: μείζον θέμα της επικαιρότητας που αφορά άμεσα την Ευρωπαϊκή Ένωση, τα κράτη μέλη της και τα υποψήφια κράτη, και όχι μόνο το ΚΚΕρ και την Επιτροπή. Πρόκειται για ένα ήδη φλέγον θέμα που θα γίνεται όλο και πιο πιεστικό κατά τα προσεχή έτη. Αυτός είναι ο λόγος για τον οποίο θεωρούμε τόσο σημαντικό να τηρείται πλήρως ενήμερο το Κοινοβούλιο και να είναι επίσης σε θέση να συζητεί έχοντας πλήρη γνώση του ζητήματος.
<P>
Η ανακοίνωση της Επιτροπής πολύ καίρια υπενθυμίζει ότι η Συνθήκη Ευρατόμ, που υπογράφηκε το 1957, αποσκοπούσε στην ταχύρυθμη συγκρότηση και ανάπτυξη των πυρηνικών βιομηχανιών. Τώρα όμως το ζητούμενο είναι η αποξήλωση των εγκαταστάσεων αυτού του τομέα. Φαίνεται λοιπόν ξεκάθαρα ότι η Συνθήκη αυτή και η αποστολή την οποία είχε αναλάβει η ΕΚΑΕ αποδεικνύονται και αυτές σήμερα ιδιαίτερα απαρχαιωμένες.
<P>
Καθώς η Ευρωπαϊκή Ένωση οφείλει πάνω απ' όλα να αντιμετωπίσει το πρόβλημα που δημιουργεί το βάρος του πυρηνικού παρελθόντος, θεωρούμε συνεπώς επείγον να γίνει επαναξιολόγηση της Συνθήκης Ευρατόμ και των αποστολών της ΕΚΑΕ επ' ευκαιρία των διαπραγματεύσεων που βρίσκονται σε εξέλιξη στα πλαίσια της Διακυβερνητικής Διάσκεψης.

<SPEAKER ID=287 LANGUAGE="FI" NAME="Matikainen-Kallstrφm">
Αξιότιμη κυρία Πρόεδρε, ευχαριστώ τον συνάδελφο Vidal-Quadras Roca για την εκπόνηση της εξαίρετης εκθέσεως. Η αποξήλωση των απαρχαιωμένων αντιδραστήρων και η τελική επεξεργασία των χρησιμοποιημένων καυσίμων αποτελεί κομβικό ζήτημα για το μέλλον του τομέα ενέργειας και πυρηνικών ερευνών όλης της Ευρώπης. Η πυρηνική ενέργεια σήμερα συνιστά τη σημαντικότερη και πιο πολύπλευρη μορφή παραγωγής ενέργειας στην Ευρώπη, πράγμα που θα εξακολουθήσει να ισχύει και στο απώτερο μέλλον. Εκτός από την κανονική παραγωγή, πολλές σύγχρονες εγκαταστάσεις μπορούν να χρησιμοποιούν μεταξύ άλλων πλουτώνιο, που λόγω του πυρηνικού αφοπλισμού παύει πλέον να είναι δεσμευμένο. Η εμπεριστατωμένη έρευνα των ανανεώσιμων πηγών ενέργειας είναι εφικτή όταν είναι διαθέσιμη άλλη φθηνή ενέργεια.
<P>
Η διασφάλιση της πυρηνικής ασφάλειας συνιστά μια από τις σημαντικότερες προϋποθέσεις για την διεύρυνση της Ένωσης προς ανατολάς. Μέσω των προγραμμάτων TACIS και PHARE, μεταξύ άλλων, τόσο οι υποψήφιες προς ένταξη χώρες όσο και η Ένωση πρέπει να εργασθούν εντατικά προκειμένου οι απαρχαιωμένοι και μη χρησιμοποιούμενοι πυρηνικοί σταθμοί να καταστούν μια για πάντα ακίνδυνοι για το περιβάλλον. Τούτο ωστόσο θα πρέπει να γίνει με συνεκτικό τρόπο. Οι απαιτήσεις σχετικά με την αποξήλωση πολλών πυρηνικών αντιδραστήρων στην ανατολική Ευρώπη, που είναι μεν ικανοί να λειτουργήσουν αλλά έχουν απαρχαιωθεί, ενδέχεται να οδηγήσουν σε ανεξέλεγκτη κατάρρευση του τομέα της ενέργειας. Κανείς δεν επιθυμεί να οδηγήσει τις χώρες της Ανατολικής Ευρώπης σε σημείο ώστε να είναι πλήρως εξαρτημένες από την εισαγόμενη ενέργεια.
<P>
Πρέπει να εντείνουμε τις προσπάθειές μας στο θέμα της τελικής επεξεργασίας των ραδιενεργών αποβλήτων. Στη Φινλανδία π.χ. έχει ρυθμιστεί εδώ και χρόνια το θέμα της τελικής αποθήκευσης των αποβλήτων. Πρότυπο βιώσιμης λύσης ήδη υπάρχει. Εύχομαι να υπάρξει η πολιτική βούληση και αλλού στην Ευρώπη για να αντιμετωπισθεί το εν λόγω θέμα το ταχύτερο.

<SPEAKER ID=288 NAME="McNally">
Κυρία Πρόεδρε, συγχαίρω τον κ. Vidal-Quadras Roca για τον τρόπο με τον οποίο ανέλαβε τον ρόλο του ως εισηγητής και για τον τρόπο με τον οποίο συνεργάστηκε με όσους από εμάς ήμαστε σκιώδεις εισηγητές εκ μέρους των πολιτικών μας ομάδων. Υπήρξε υποδειγματικός τρόπος έναρξης των εργασιών για ένα πολύ δύσκολο ζήτημα. Φυσικά, εκ των υστέρων αντιλαμβανόμαστε πως πρόκειται για κάτι που θα έπρεπε να έχει εξεταστεί πολύ καιρό πριν. Ωστόσο, η Ευρωπαϊκή Επιτροπή και το Κοινό Κέντρο Ερευνών άκουσαν με προσοχή τα σχόλια του Ευρωπαϊκού Κοινοβουλίου γι' αυτή την ανησυχητική υπόθεση. Ομολογώ πως κάνουν το καλύτερο δυνατόν για να προτείνουν μια λύση που θα τους επιτρέψει - γνωρίζοντας όπως όλοι τη σοβαρότητα της κατάστασης - να αντιμετωπίσουν το πρόβλημα. Η μεθοδολογία ωστόσο είναι εντελώς ανεπαρκής και δεν μπορεί παρά να είναι πολύ εφήμερη.
<P>
Φέρουμε την ιστορική αυτή ευθύνη, αλλά, συνάδελφοι, δεν πρόκειται για κάτι που θα μπορούσε να χρηματοδοτηθεί από την τρέχουσα έρευνα. Δεν πρόκειται για τρέχουσα έρευνα. Χρηματοδοτώντας τον παροπλισμό των πυρηνικών εγκαταστάσεων από αυτόν τον προϋπολογισμό θα ήταν σαν να κλέβουμε χρήματα από τα προγράμματα έρευνας τα οποία είναι απολύτως απαραίτητα και αποτελούν κορυφαία προτεραιότητα για την Ευρωπαϊκή Ένωση. Θα ήταν εντελώς εσφαλμένο να χρησιμοποιήσουμε κατ' αυτόν τον τρόπο τα κονδύλια της έρευνας. Αυτές οι καταστάσεις ανήκουν σε ολόκληρη την Ευρωπαϊκή Κοινότητα, η οποία φέρει και την ευθύνη, και όχι μόνο στα ερευνητικά προγράμματα. Στο συμπέρασμα 9 αυτό διατυπώνεται με τον πλέον σαφή τρόπο, και το υποστηρίζω πλήρως.
<P>
Η παραδοσιακή δημοσιονομική διαδικασία είναι ανεπαρκής και ακατάλληλη για τους λόγους που ανέφεραν οι συνάδελφοι. Κυρίως όμως είναι πάρα πολύ αμφίβολη για ένα τόσο σημαντικό ζήτημα όπως αυτό. Χρειάζεται επειγόντως η διεξαγωγή τριμερούς διαλόγου. Υποστηρίζω την τροπολογία αριθ. 20, σύμφωνα με την οποία η παρούσα κατάσταση, το σημερινό συμπέρασμα, ενδείκνυται μόνο για το τρέχον έτος. Αυτό σημαίνει πως πρέπει να ξεκινήσουμε τριμερή διάλογο εντός των ημερών που ακολουθούν την έγκριση της έκθεσης του κ. Vidal-Quadras Roca. Πρέπει να ζητήσουμε από τον πρόεδρο της επιτροπής μας, την Επιτροπή και το Συμβούλιο να συναντηθούν πριν από το καλοκαίρι, ούτως ώστε να εξευρεθεί λύση για τον προϋπολογισμό του επόμενου έτους.
<P>
Η εργασία αυτή πρέπει να συντελεστεί με τον ασφαλέστερο δυνατό τρόπο. Δεν μπορούμε να απλοποιήσουμε τις διαδικασίες σε έναν τομέα που μπορεί ουσιαστικά να είναι επικίνδυνο να το πράξουμε. Πρέπει να ακολουθηθούν οι δέουσες διαδικασίες και να υπάρξει η δέουσα χρηματοδότηση: όχι περικοπές στη διάρκεια ψύξεως! Όχι φυσικά! Βρισκόμαστε μπροστά σε μια ωρολογιακή βόμβα στο Κοινό Κέντρο Ερευνών: την επικείμενη απώλεια πάρα πολλών πεπειραμένων ανθρώπων που έχουν αποκτήσει τις γνώσεις από την προϋπηρεσία τους στο Κοινό Κέντρο Ερευνών. Αυτοί οι άνθρωποι γερνούν και θα συνταξιοδοτηθούν. Πρέπει να λάβουμε επειγόντως μέτρα για να εξασφαλίσουμε πως το εργατικό δυναμικό του Κοινού Κέντρου Ερευνών θα ενισχυθεί με εξειδικευμένο προσωπικό.
<P>
Δεν πρέπει φυσικά να λησμονούμε τις ιστορικές ευθύνες, αλλά παροτρύνω τους συναδέλφους να υποστηρίξουν την έκθεση του κ. Vidal-Quadras Roca.

<SPEAKER ID=289 NAME="Plooij-Van Gorsel">
Κυρία Πρόεδρε, κύριε Επίτροπε, συνάδελφοι, και εγώ επιθυμώ να συγχαρώ τον εισηγητή για την έκθεσή του σχετικά με αυτό το ιδιαίτερο περίπλοκο θέμα. Κυρία Πρόεδρε, οι πυρηνικές εγκαταστάσεις στα κοινοτικά κέντρα έρευνας χρονολογούνται από τη δεκαετία του ' 60 και προορίζονταν για την άμεση ενίσχυση της ευρωπαϊκής πυρηνικής βιομηχανίας. Επομένως, αυτές οι εγκαταστάσεις δεν μπορούν να θεωρούνται εγκαταστάσεις έρευνας υπό την έννοια που δίνεται σε αυτή σήμερα.
<P>
Για τον λόγο αυτό δεν είναι δυνατόν όλες οι δαπάνες αποξήλωσης να επιβαρύνουν το 5ο πρόγραμμα-πλαίσιο. Αλλά και η προταθείσα εναλλακτική λύση, δηλαδή η ετήσια διάθεση των κονδυλίων του προϋπολογισμού που δεν χρησιμοποιήθηκαν, μαρτυρά ελάχιστο σεβασμό στη δημοσιονομική πειθαρχία. Πόσο σοβαροί μπορούμε να θεωρηθούμε εάν κάθε χρόνο πρέπει να αναζητούμε εναπομείναντα κονδύλια για να εξαλείψουμε την πυρηνική κληρονομιά; Πόσο σοβαρούς θα μας θεωρήσουν οι εκλογείς μας εάν αντιμετωπίσουμε κατ' αυτόν τον τρόπο τη δημόσια υγεία και τα χρήματα των φορολογουμένων;
<P>
Για τον λόγο αυτό η Ομάδα μου θα υποστηρίξει την τροπολογία 12, προκειμένου, σε συμφωνία με το Συμβούλιο και την Επιτροπή, να καταλήξουμε στην οριστική χρηματοδότηση μέσω του προϋπολογισμού από το 2001. Επιπλέον, η Ομάδα μου είναι της γνώμης ότι δεν θα πρέπει να διατεθούν κονδύλια από τον προϋπολογισμό μόνο για τις εγκαταστάσεις οι οποίες δεν είναι πλέον σε λειτουργία. Πρέπει να υπάρξει επίσης πρόβλεψη για τη μελλοντική αποξήλωση των εγκαταστάσεων οι οποίες εξακολουθούν να χρησιμοποιούνται.
<P>
Κυρία Πρόεδρε, η Ομάδα μου ανησυχεί επειδή σε ορισμένα κράτη μέλη, και συγκεκριμένα στην Ιταλία, όπου βρίσκονται οι περισσότερες εγκαταστάσεις, η νομοθεσία σχετικά με την αποθήκευση των πυρηνικών απόβλητων βρίσκεται ακόμη σε νηπιακό στάδιο. Αυτό μπορεί να οδηγήσει σε επιπλοκές κατά την αποξήλωση και επιπλέον σε πρόσθετα προβλήματα χρηματοδότησης. Αυτό καταδεικνύει για άλλη μια φορά ότι απαιτείται επειγόντως η θέσπιση ελάχιστων κανόνων ασφάλειας για τον σχεδιασμό, την κατασκευή, την εκμετάλλευση και την αποξήλωση των πυρηνικών αντιδραστήρων στην Ευρωπαϊκή Ένωση. Έχω προτείνει αυτό να περιληφθεί και στη Συνθήκη Ευρατόμ στις επόμενες διαπραγματεύσεις ΔΔ στη Νίκαια.

<SPEAKER ID=290 NAME="Ahern">
) Κυρία Πρόεδρε, το ζήτημα του παροπλισμού και των πυρηνικών αποβλήτων είναι πολύ σοβαρό. Θα ήθελα να ευχαριστήσω τον εισηγητή, τον κ. Vidal-Quadras Roca, για την ευσυνείδητη προσέγγισή του και για τις προσπάθειές του να επιτύχει συμφωνία σε ένα θέμα εξαιρετικά λεπτό για τους πολίτες μας. Συμφωνία δεν σημαίνει συναίνεση, καθώς οι απόψεις των πολιτικών ομάδων και βεβαίως των κρατών μελών διαφοροποιούνται σημαντικά σε θέματα πυρηνικής ενέργειας. Εντούτοις, μπορούμε να συμφωνήσουμε ως προς την ανάγκη να αντιμετωπίσουμε επειγόντως το ζήτημα του παροπλισμού και της ασφαλούς διαχείρισης των πυρηνικών αποβλήτων.
<P>
Η πυρηνική ενέργεια δεν είναι αειφόρος και δεν θα πρέπει να ενθαρρύνεται η χρήση της, όπως εξακολουθεί να συμβαίνει στο πλαίσιο της απαρχαιωμένης Συνθήκης Euratom, που χρονολογείται, όπως αναφέρθηκε, από το 1957 και η οποία προάγει δυναμικά την πυρηνική ενέργεια χωρίς όμως να προστατεύει επαρκώς τη δημόσια υγεία των πολιτών μας. Δεν υπόκειται στον δημοκρατικό έλεγχο του Ευρωπαϊκού Κοινοβουλίου επειδή δεν αποτελεί τμήμα των Συνθηκών της Ευρωπαϊκής Ένωσης.
<P>
Ωστόσο, το Ευρωπαϊκό Κοινοβούλιο συμμετέχει στην κατάρτιση του προϋπολογισμού, και γι' αυτόν τον λόγο δεν γίνονται δεκτές οι δημοσιονομικές προτάσεις της Επιτροπής. Μπορούμε να το αποδεχτούμε μόνο για το έτος 2000 εν αναμονή μιας πιο ορθής δημοσιονομικής λύσης το 2001.
<P>
Όσον αφορά τα πυρηνικά απόβλητα, είναι σημαντικό να υπογραμμίσουμε πως δεν έχει βρεθεί λύση. Πυρηνικά απόβλητα παράγονται μόνο από ορισμένα κράτη μέλη, τα οποία και θα πρέπει επομένως να πληρώσουν για τη διαχείρισή τους.
<P>
Τέλος, θα ήθελα να συγχαρώ τον εισηγητή, ο οποίος προτείνει την έναρξη διμερούς διαλόγου ούτως ώστε το Ευρωπαϊκό Κοινοβούλιο να συμμετάσχει δεόντως στη χρηστή διαχείριση, όπως επεσήμανε ο κ. Vidal-Quadras Roca, της φοβερής μας κληρονομιάς πυρηνικών αποβλήτων την οποία θα κληθούν να αντιμετωπίσουν οι μελλοντικές γενιές και η οποία μπορεί με τις τρομερές της συνέπειες να αφανίσει κάθε είδος ζωής πάνω στη Γη.
<P>
Υπάρχουν απαρχαιωμένες πυρηνικές εγκαταστάσεις σε ολόκληρη την ΕΕ, πέρα από αυτές που εξετάζουμε στο πλαίσιο του Κοινού Κέντρου Ερευνών. Αυτό έχει σημαντικές επιπτώσεις για το μέλλον και για τη δυνατότητά μας να αντιμετωπίσουμε με ορθό τρόπο την κατάσταση. Ευχαριστώ την Επιτροπή για τις προτάσεις της εν γένει, και ειδικά τον κ. Vidal-Quadras Roca για τον τρόπο με τον οποίο συνεργάστηκε με τους συναδέλφους στην προσπάθεια εξεύρεσης λύσης σε αυτό το πρόβλημα.

<SPEAKER ID=291 NAME="Hyland">
Η παρούσα έκθεση, για την οποία συγχαίρω τον εισηγητή, αποτελεί ένα ακόμα κεφάλαιο στη συζήτηση για την πυρηνική ασφάλεια, κατά την οποία τονίζεται η ανησυχία των πολιτών για την ασφάλεια παλαιών και απαρχαιωμένων εγκαταστάσεων, ιδιαίτερα στις νέες υποψήφιες προς ένταξη χώρες της Κεντρικής και Ανατολικής Ευρώπης. Εφόσον δεν υπάρχουν κατάλληλες διασφαλίσεις για την ασφάλεια η σημασία της πυρηνικής βιομηχανίας σε μια μεταβαλλόμενη παγκόσμια οικονομία και περιβάλλον θα εξακολουθήσει κατά πάσα πιθανότητα να αποτελεί διαφιλονικούμενο ζήτημα.
<P>
Παρατηρείται μια διαρκώς αυξανόμενη δυσφορία για την όλο και μεγαλύτερη εξάρτησή μας από την πυρηνική ενέργεια, έστω κι αν έχουμε να κάνουμε με τις ασφαλέστερες και πλέον σύγχρονες εγκαταστάσεις. Έχουμε ήδη παραδείγματα νέων εγκαταστάσεων εκτός λειτουργίας και ορισμένα κράτη μέλη αναθεωρούν την πολιτική τους. Όσον αφορά την ευρωπαϊκή πολιτική και τη σημασία της για τα κράτη μέλη, πιστεύω πως θα πρέπει να μεσολαβήσει μια περίοδος προβληματισμού πριν αρχίσουμε να εξαρτόμαστε ακόμη περισσότερο από την πυρηνική ενέργεια.
<P>
Ζούμε σε μια εποχή αυξανόμενης συνειδητοποίησης γύρω από το περιβάλλον και τη δημόσια υγεία. Σε αυτά τα θέματα το κοινό αναζητεί εύλογες βεβαίως διασφαλίσεις. Είναι δικαίωμά τους, και υπό το φως του μεγάλου αριθμού ανεπαρκειών και ατυχημάτων στην πυρηνική βιομηχανία δεν είμαι βέβαιος κατά πόσον μπορούν να αισθάνονται ασφαλείς με όσα συμβαίνουν.
<P>
Η απόφαση της περασμένης εβδομάδας να κλείσει το Chernobyl είναι ευπρόσδεκτη, καίτοι καθυστερημένη. Δεν υπάρχει πλέον αξιόπιστος λόγος για περαιτέρω καθυστέρηση του κλεισίματος των εγκαταστάσεων στο Sellafield, που έχει το χειρότερο ιστορικό ασφάλειας στην πυρηνική βιομηχανία. Οι επιπτώσεις του Sellafield στη δημόσια υγεία και στο περιβάλλον αποτελούν πλέον απτή πραγματικότητα. Η ανέντιμη διαχείριση και οι προσπάθειες συγκάλυψης σοβαρών ατυχημάτων είναι γεγονός και δεν μπορούν να θεωρηθούν ελαφρά τη καρδία, ειδικά στην Ιρλανδία, όπου ο πληθυσμός μας εκτίθεται σε σοβαρούς κινδύνους που δεν αποζημιώνονται με αποφάσεις για την ασφάλεια.

<SPEAKER ID=292 NAME="Belder">
Κυρία Πρόεδρε, επί χρόνια η πυρηνική βιομηχανία μπορούσε να χρησιμοποιεί δωρεάν τις γνώσεις και τα αποτελέσματα των πυρηνικών εγκαταστάσεων στο πλαίσιο του Κοινού Κέντρου Ερευνών (ΚΚΕρ). Τώρα που αυτές οι εγκαταστάσεις έχουν ολοκληρώσει τον κύκλο ζωής τους υφίσταται η κληρονομιά για την αποξήλωσή τους.
<P>
Στην αιτιολογική σκέψη Γ του ψηφίσματος της Επιτροπής Βιομηχανίας αναφέρεται ότι υφίσταται στην Ευρώπη ένα υψηλό επίπεδο τεχνογνωσίας στον τομέα της αποξήλωσης των πυρηνικών εγκαταστάσεων. Η μελέτη της ανακοίνωσης της Ευρωπαϊκής Επιτροπής φανερώνει ότι αυτή η τεχνογνωσία δεν προχωρά περισσότερο από τη διαχείριση των παλαιών πυρηνικών εγκαταστάσεων και την αποθήκευση των ραδιενεργών απόβλητων. Το πρόβλημα εν προκειμένω είναι ότι η πλήρης διαδικασία αποξήλωσης θα διαρκέσει δεκάδες χρόνια. Επομένως, θα χρειαστεί μεγάλο χρονικό διάστημα πριν εμείς μάθουμε στην πράξη πώς μπορούν να αποξηλωθούν οι παλιές πυρηνικές εγκαταστάσεις. Επιπλέον, δεν διαθέτουμε καμία προοπτική για την επίλυση του προβλήματος των ραδιενεργών απόβλητων.
<P>
Είναι σαφές ότι αυτή η πτυχή της υπόθεσης θα έχει επίσης δημοσιονομικές συνέπειες. Η Ευρωπαϊκή Επιτροπή προτείνει τα ποσά από τον προϋπολογισμό για την έρευνα και την ανάπτυξη τα οποία πιθανόν δεν θα διατεθούν να μεταφερθούν σε μια νέα θέση που προορίζεται για την αποξήλωση. Αυτό δημιουργεί την υποψία ότι η αποξήλωση θεωρείται ένα κλείσιμο τρύπας. Κατά τη γνώμη μου, οι δαπάνες για την αποξήλωση υποτιμώνται έντονα. Αυτό αφορά παράλληλα και ένα ιδιαίτερα χαμηλό υπολογισμό των τιμών για το ηλεκτρικό ρεύμα που παράγεται από την πυρηνική ενέργεια. Με δυο λόγια, η ανάληψη των δαπανών για την αποξήλωση από τη βιομηχανία και τα κράτη μέλη τα οποία επωφελήθηκαν από το ΚΚΕρ είναι κατά τη γνώμη μου η καλύτερη λύση.

<SPEAKER ID=293 NAME="Chichester">
Κυρία Πρόεδρε, η πρόσφατη επίσκεψή μου στο Κοινό Κέντρο Ερευνών, στην Ίσπρα, μου υπενθύμισε κατ' αρχάς την πολλή καλή εργασία που επιτελείται στο πλαίσιο του ευρέως φάσματος των ερευνητικών δραστηριοτήτων που πραγματοποιούνται εκεί και, δεύτερον, την ιστορική κληρονομιά που απορρέει από το γεγονός πως στον εν λόγω χώρο υπήρχαν ανέκαθεν εγκαταστάσεις πυρηνικής έρευνας. Διαπίστωσα ειδικά την ανάγκη να ανοίξουν οι αποθήκες των αποβλήτων, που θεωρούνταν κατάλληλες μερικές δεκαετίες πριν και πληρούσαν τις τότε απαιτήσεις, αλλά που δεν ανταποκρίνεται πλέον στα σημερινά υψηλά πρότυπα. Δεν πρέπει να ξεχνάμε πως οι καιροί αλλάζουν και μαζί τους αλλάζουν και τα πρότυπα.
<P>
Παρατηρώ πως η διαδικασία που προτείνει η Επιτροπή για τη χρηματοδότηση του παροπλισμού των πυρηνικών εγκαταστάσεων και για τη διαχείριση των αποβλήτων στους αντιδραστήρες που χρησιμοποιούνται στην έρευνα ηχεί οικεία. Μάλλον μοιάζει με τη διαδικασία Tomlinson, που ακολουθήθηκε για τη χρηματοδότηση του κτηρίου του Κοινοβουλίου στις Βρυξέλλες. Η χρηματοδότηση αυτή έγινε με μεταφορά μη δαπανηθέντων κονδυλίων διαφόρων δημοσιονομικών θέσεων σε ετήσια βάση. Επομένως, ίσως οι συνάδελφοι θα πρέπει να είναι επιφυλακτικοί πριν ασκήσουμε κριτική στην παρούσα πρόταση.
<P>
Αναγνωρίζω την ευρέως διαδεδομένη άποψη πως η χρηματοδότηση δεν θα πρέπει να γίνει με κονδύλια από τις θέσεις του πέμπτου προγράμματος πλαισίου για την έρευνα και πως τα χρήματα για την έρευνα δεν θα πρέπει να χρησιμοποιηθούν γι' αυτόν τον σκοπό. Βλέπω κάποια ειρωνεία σε αυτές τις σκέψεις που προέρχονται από όσους ζητούν επίσης την εσωτερίκευση του εξωτερικού κόστους, τη συμπερίληψη π.χ. των δαπανών παροπλισμού στη συνολική δομή του κόστους, τη στιγμή που η διαδικασία που μας έχει υποβληθεί είναι σε μεγάλο βαθμό το ίδιο πράγμα.
<P>
Υποστηρίζω την πρόταση για διεξαγωγή τριμερούς διαλόγου, που φαίνεται να είναι η λογική προσέγγιση. Η εργασία πρέπει να γίνει και πρέπει κάπως να πληρωθεί. Ακούω με μεγάλη λύπη συναδέλφους να διαδίδουν παλιούς μύθους τύπου "δεν έχει εξευρεθεί καμία λύση για την αντιμετώπιση των πυρηνικών αποβλήτων";. Φοβούμαι πως η κ. Ahern έχει χάσει την επαφή της με την πραγματικότητα σε αυτό το θέμα, επειδή η δήλωσή της είναι εντελώς εσφαλμένη, και δεν θα πρέπει να επιτρέπουμε σε τέτοιου είδους μύθους να μας αποσπούν από το συζητούμενο θέμα.

<SPEAKER ID=294 NAME="Lange">
Κυρία Πρόεδρε, κάποτε η perestroika και η glasnost ήταν τα σύμβολα για την αλλαγή μιας παγιωμένης δομής. Θεωρώ ότι μερικές φορές χρειαζόμαστε και εμείς λίγη περισσότερη perestroika και glasnost στις διοικητικές μας δομές, ειδικά μάλιστα παρατηρώντας το Κοινό Κέντρο Ερευνών. Υπάρχει μια έκθεση εσωτερικού ελέγχου του 1998 που εξετάζει τις δραστηριότητες του Κοινού Κέντρου Ερευνών και περιλαμβάνει επίσης παρατηρήσεις για τον τομέα των πυρηνικών, από το θέμα της εξειδίκευσης του προσωπικού μέχρι και το θέμα αν τηρούνται τα δικά μας, τα ευρωπαϊκά πρότυπα ασφαλείας. Η έκθεση αυτή περνά σαν φάντασμα από τους διαδρόμους, επειδή ακριβώς δεν δημοσιεύθηκε. Δεν γίνεται έτσι. Αν θέλουμε να αναπτύξουμε στρατηγική για την αντιμετώπιση του πυρηνικού υλικού πρέπει να τεθούν επί τάπητος όλα τα δεδομένα.
<P>
Γι' αυτό είναι ιδιαίτερα δικαιολογημένο το αίτημα να δημοσιευθεί επιτέλους αυτή η έκθεση του 1998 και να διασαφηνιστεί ποια συμπεράσματα από αυτή εφαρμόσθηκαν από το Κοινό Κέντρο Ερευνών ως προς την αντιμετώπιση του πυρηνικού υλικού. Ασφαλώς είμαστε πρόθυμοι να αναπτύξουμε μια στρατηγική με βάση μια σαφή ανάλυση και έναν σαφή κατάλογο, προκειμένου να απαλλαγούμε από το βάρος από τις πυρηνικές δραστηριότητες κατά το παρελθόν. Πρώτα όμως πρέπει να επικρατήσει σαφήνεια! Χρειαζόμαστε perestroika και glasnost και στα δικά μας όργανα κατά τη διαχείριση πυρηνικού υλικού!

<SPEAKER ID=295 NAME="Piιtrasanta">
FR) Κυρία Πρόεδρε, θα ήθελα κατ' αρχάς να ευχαριστήσω τον συνάδελφό μου κ. Vidal-Quadras Roca για τις προσπάθειές του, ιδίως στο θέμα της διαβούλευσης: έλαβε υπόψη του πολλές από τις προτάσεις και από τις τροπολογίες μας.
<P>
Ωστόσο, οι δραστηριότητες του ΚΚΕρ στον τομέα των πυρηνικών μάς δημιουργούν ένα διπλό πρόβλημα: το πρόβλημα του περιορισμού των δραστηριοτήτων αυτού του τύπου, που συζητείται έντονα από τότε που συστήθηκε το ΚΚΕρ υπό την αιγίδα της Ευρατόμ, και το πρόβλημα του βάρους του πυρηνικού παρελθόντος, με το ζήτημα της αποξήλωσης, το κόστος της οποίας μπορεί να υπολογισθεί σε περισσότερα από 500 εκατομμύρια ευρώ συνολικά, αν και υπάρχει μεγάλη πιθανότητα αυτό το ακαθάριστο νούμερο να είναι υποτιμημένο, όπως συμβαίνει συνήθως με την πυρηνική ενέργεια.
<P>
Εμπλέκονται μάλιστα τέσσερεις εγκαταστάσεις του ΚΚΕρ - Ίσπρα, Καρλσρούη, Βιέννη και Πέττεν. Πρέπει να γνωρίζουμε ωστόσο πως οι έξι από τις δεκαπέντε χώρες - Ιρλανδία, Λουξεμβούργο, Δανία, Ελλάδα, Πορτογαλία και Αυστρία - δεν επωφελούνται των εν λόγω ερευνών.
<P>
Επομένως, όλη αυτή η υπόθεση έχει ιστορία, έχει παρελθόν, το οποίο, όπως υποδεικνύει ο ίδιος ο τίτλος της έκθεσης, χρήζει σοβαρής ανάλυσης σε ό,τι αφορά τόσο την προέλευση των ερευνών, όσο και τις μεταφορές πιστώσεων από τις διάφορες χώρες προς το ΚΚΕρ. Αυτοί είναι οι λόγοι για τους οποίους, πρώτον, δεν είμαστε υπέρ της αντιμετώπισης του προβλήματος του κόστος κατά τρόπο περιθωριακό. Η αξιοποίηση των πιστώσεων που δεν έχουν χρησιμοποιηθεί θα μπορούσε να παροτρύνει να μη χρησιμοποιηθούν όλα τα κονδύλια της έρευνας, ώστε να μπορούν να επενδυθούν στην αποξήλωση.
<P>
Δεύτερον, πρέπει να γίνει σοβαρή επαναξιολόγηση των κονδυλίων της έρευνας και του κόστους της έρευνας για την αποξήλωση, που έχει αντίκτυπο και στο κόστος της πυρηνικής ενέργειας, το οποίο πρέπει επίσης να επαναξιολογηθεί. Τρίτον, είμαστε λοιπόν υπέρ της πρότασης της Kathalijne Buitenweg, που αποσκοπεί στη δημιουργία ειδικής θέσης στον προϋπολογισμό η οποία θα καθοριστεί μέσα από τριμερή διάλογο.
<P>
Ωστόσο, εφιστούμε την προσοχή της Επιτροπής στο γεγονός ότι δεν πρόκειται μόνο για δημοσιονομικά προβλήματα, αλλά και για τεχνικά θέματα και ότι η Επιτροπή Βιομηχανίας, Εξωτερικού Εμπορίου, Έρευνας και Ενέργειας έχει το δικό της λόγο στα πλαίσια αυτού του τριμερούς διαλόγου. Οι ενέργειες αποξήλωσης δεν συνάδουν με την αρχή του ετήσιου χαρακτήρα των προϋπολογισμών και όλες οι χώρες έχουν τις κατάλληλες εσωτερικές διαδικασίες. Στόχος λοιπόν του τριμερούς διαλόγου είναι να υπάρξει συμφωνία μεταξύ των τριών θεσμικών οργάνων σχετικά με έναν προσαρμοσμένο κανονισμό που θα χρησιμεύσει ως νομική βάση για τη χρηματοδότηση των ενεργειών.
<P>
Μόνο υπ' αυτή την προϋπόθεση, που θα πρέπει να μας οδηγήσει στη διατύπωση προτάσεων για τον προϋπολογισμό 2001, θα δεχθούμε τα μεταβατικά μέτρα για τον τρέχοντα προϋπολογισμό.

<SPEAKER ID=296 LANGUAGE="IT" NAME="Podestΰ">
Κυρία Πρόεδρε, συγχαίροντας τον συνάδελφο Vidal­Quadras για την εξαιρετική του έκθεση, επιθυμώ πρώτα απ' όλα να υπενθυμίσω ότι τα κοινά κέντρα έρευνας, για τα οποία οι παρεμβάσεις αποξήλωσης των εγκαταστάσεων και διαχείρισης των πυρηνικών αποβλήτων έχουν προγραμματιστεί, και ιδιαίτερα εκείνο της Ίσπρα, βρίσκονται σε πυκνοκατοικημένες περιοχές, των οποίων τα χαρακτηριστικά του περιβάλλοντος και της ποιότητας ζωής δεν μπορούν κατά κανένα τρόπο να εκτεθούν σε κίνδυνο. Τίθεται συνεπώς το πρόβλημα όχι μόνο της εκτέλεσης των παρεμβάσεων αυτών, τηρώντας όσο γίνεται πιο πιστά τους ισχύοντες κανόνες ασφάλειας, αλλά και της δυνατότητας διαβεβαίωσης του τοπικού πληθυσμού σχετικά με την υψηλότατη ποιότητα των ίδιων των παρεμβάσεων, που πρέπει συνεπώς να εμπνέονται από τον μέγιστο σεβασμό της συνολικής ακεραιότητας του περιβάλλοντος και του ανθρώπου.
<P>
Η Επιτροπή δεν θα μπορεί πλέον να παραμελεί τις ευθύνες της, που αυτή τη στιγμή προκύπτουν ευρείες στα πλαίσια της εσωτερικής συζήτησης μεταξύ των Επιτρόπων σχετικά με την εξεύρεση των πόρων για τη χρηματοδότηση των ίδιων των παρεμβάσεων, αλλά θα πρέπει να εγγυηθεί μια αποφασιστική, ουσιαστική, κατάλληλη και συνεχή χρηματοδοτική στήριξη ολόκληρου του προγράμματος αποξήλωσης και διαχείρισης, που να εξασφαλίζει τη συνολική επιτυχία της επιχείρησης μεσοπρόθεσμα.
<P>
Όπως ήδη υποστήριξε το Κοινοβούλιο, ο παροπλισμός των απαρχαιωμένων εγκαταστάσεων και η διαχείριση των αποβλήτων θα πρέπει να χρηματοδοτηθούν με πόρους που θα προορίζονται για τον σκοπό αυτό και όχι αφαιρώντας τους από τα κονδύλια που προορίζονται για την έρευνα. Αυτή τη στιγμή η Ευρώπη πρέπει να αναπτύξει τις δικές της ικανότητες έρευνας και τεχνολογικής ανάπτυξης, κυρίως, αλλά όχι μόνο, των νέων τεχνολογιών, για τις οποίες έγινε τόσο λόγος σήμερα, αλλά και να καλύψει το χάσμα που τη χωρίζει από τους ανταγωνιστές της, και πρώτα απ' όλα τις Ηνωμένες Πολιτείες και την Ιαπωνία
<P>
Με ανησυχεί επίσης η αβεβαιότητα που βαρύνει το πρόγραμμα δράσης και όσον αφορά την τελική αποθήκευση των αποβλήτων. Όπως γνωρίζουμε, οι κανόνες και οι κανονιστικές ρυθμίσεις που εφαρμόζονται έγκεινται στην αρμοδιότητα των κρατών μελών που φιλοξενούν τα κοινά ιδρύματα έρευνας, αλλά σε μερικά κράτη, και ιδιαίτερα στην Ιταλία, η νομοθεσία που αφορά την αποθήκευση των αποβλήτων είναι ακόμα σε φάση επεξεργασίας. Η έλλειψη ενός εθνικού κανονιστικού πλαισίου και η αβεβαιότητα σχετικά με τον πραγματικό όγκο των αποβλήτων είναι πιθανόν να δημιουργήσει νέα οικονομικά προβλήματα που πρέπει να ληφθούν υπόψη.

<SPEAKER ID=297 NAME="Desama">
FR) Κυρία Πρόεδρε, θα ήθελα κατ' αρχάς να συμφωνήσω με όλους αυτούς που έδωσαν συγχαρητήρια στον κ. Vidal-Quadras Roca για την έκθεσή του. Πράγματι, είναι μια άρτια, μετρημένη και ευφυής έκθεση, νομίζω ότι πρέπει να το υπογραμμίσουμε. Θα ήθελα επίσης να ευχαριστήσω την Επιτροπή που έκανε τάχιστα αυτή την ανακοίνωση.
<P>
Το πρόβλημα που θίγουμε σήμερα υπήρξε στο επίκεντρο των συζητήσεων που είχαμε επί του πέμπτου προγράμματος πλαισίου. Πράγματι, αυτό που πρέπει να γνωρίζετε - και πολλοί από εσάς δεν το γνωρίζουν - είναι ότι το πρόβλημα αυτό στην ουσία πάγωσε τη συμφωνία σχετικά με το πέμπτο πρόγραμμα πλαίσιο για πολύ μεγάλο χρονικό διάστημα, διότι το Συμβούλιο ήθελε και να ελαττώσει τα κονδύλια του ΚΚΕρ και συγχρόνως να το υποχρεώσει να καταβάλει το σύνολο, για να το θέσω έτσι, των εξόδων της αποξήλωσης.
<P>
Σήμερα βρισκόμαστε προφανώς σε μια κατάσταση όπου η Επιτροπή εξηύρε ένα δημοσιονομικό μέσο για να ξεκινήσει επιτέλους η αποξήλωση και να ληφθούν τελικά τα απαραίτητα μέτρα, σε ό,τι αφορά τα απόβλητα - αλλά μέσα σε κλίμα αβεβαιότητας του οποίου έχει πλήρη επίγνωση. Πρέπει συνεπώς, όπως ορθά έχουμε πει και επαναλάβει, να διοργανωθεί το ταχύτερο δυνατόν ένας τριμερής διάλογος και να εξευρεθεί μια νομική βάση, δηλαδή ένας κανονισμός που θα επιτρέπει την πολυετή χρηματοδότηση ενός συντονισμένου προγράμματος. Αυτό δεν πρέπει μόνο να γίνει, αλλά να γίνει γρήγορα. Πρέπει λοιπόν να συμπεριληφθεί το ζήτημα αυτό, κυρία Πρόεδρε, στις τρέχουσες διαπραγματεύσεις του τριμερούς διαλόγου για τον προϋπολογισμό, και θα ήθελα να επιστήσετε την προσοχή της Προέδρου μας κ. Fontaine στο σημείο αυτό, όπως επίσης ο πρόεδρος της Επιτροπής Βιομηχανίας να προειδοποιήσει σχετικά τον συνάδελφό του στην Επιτροπή Προϋπολογισμών. Τώρα πρέπει να συζητήσουμε και όχι ύστερα από τρεις ή τέσσερεις μήνες.
<P>
Για να ολοκληρώσω, θα ήθελα να υπενθυμίσω ένα ιστορικό στοιχείο σε σχέση με την Ευρατόμ. Έχουμε σύρει και σύρουμε συνεχώς τα εξ αμάξης στη Συνθήκη Ευρατόμ. Πρέπει να έχουμε υπόψη ότι η Συνθήκη Ευρατόμ υπήρξε το πρώτο παράδειγμα Συνθήκης που αποτέλεσε δημόσια διασφάλιση. Χάρη στη Συνθήκη Ευρατόμ του 1957 έχουμε στην Ευρώπη το υψηλότερο επίπεδο πυρηνικού ελέγχου και προστασίας παγκοσμίως. Αυτό αξίζει έπαινο και όχι κριτική. Απαρχαιωμένο είναι το γεγονός ότι υπάρχει ειδική συνθήκη για την πυρηνική ενέργεια. Αυτό που πρέπει να γίνει αύριο είναι η Συνθήκη αυτή να ενσωματωθεί ως έχει στη Συνθήκη της Κοινότητας.

<SPEAKER ID=298 NAME="Maes">
Κυρία Πρόεδρε, ο κύριος Vidal-Quadras Roca έδρεψε αυτή την εβδομάδα, και εμείς μαζί του, τους καρπούς του διαλόγου. Ελπίζω ότι θα προωθήσει αυτόν τον διάλογο κάθε στιγμή και παντού. Εν πάση περιπτώσει, τον ευχαριστώ για την έκθεσή του.
<P>
Συζητούμε για τη διαχείριση της πυρηνικής κληρονομιάς, κύριε Επίτροπε, αλλά με τις κληρονομιές υπάρχει γενικά ένα πλεονέκτημα. Μπορείς να τις αρνηθείς εφόσον δεν σου αρέσουν. Αυτή την κληρονομιά δεν μπορούμε να την αρνηθούμε. Βρισκόμαστε μαζί της και πρέπει να την αντιμετωπίσουμε. Ως ένας από τους παλαιούς αντιπάλους της πυρηνικής ενέργειας, ακριβώς γι' αυτά τα μη επιλυόμενα προβλήματα, τώρα δεν θα πω "είμαι ικανοποιημένος" παρά "όπως βλέπετε, το λέγαμε πάντα" Επί του παρόντος αντιμετωπίζουμε αυτή την κληρονομιά και δεν επιδεικνύουμε σοβαρότητα αφήνοντας στις μελλοντικές γενιές προβλήματα.
<P>
Υπάρχει όμως μια παρατήρηση την οποία θα ήθελα να κάνω σε σχέση με την έκθεση. Αφορά τον ισχυρισμό του κ. Vidal-Quadras Roca ότι υπάρχουν πιθανόν λύσεις οι οποίες δεν εφαρμόστηκαν, ισχυρισμός με τον οποίο διαφωνώ επειδή δεν θεωρώ λύση την απόκρυψη των αποβλήτων. Από αυτή την άποψη διαφωνώ επίσης με τη γνώμη του κυρίου Chichester. Νομίζω ότι δεν έχει βρεθεί πραγματικά λύση ή ότι δεν είναι δυνατόν να βρεθεί.
<P>
Όσον αφορά τη Συνθήκη Ευρατόμ, μπορώ να συμφωνήσω μαζί σας, κύριε Desama. Αλλά θα ήθελα να επιμείνω ότι, πιθανόν με πρωτοβουλία του Επιτρόπου, θα μπορούσε να πραγματοποιηθεί ένας κριτικός έλεγχος της Συνθήκης Ευρατόμ, έτσι ώστε να εξετάσουμε πώς είναι δυνατόν μια ενσωματωμένη Συνθήκη, επειδή από αυτή την άποψη βρίσκω την πρότασή σας ιδιαίτερα ενδιαφέρουσα, θα μπορούσε να αναθεωρηθεί.
<P>
Συνηγορώ επίσης υπέρ ενός προγράμματος αποξήλωσης, το οποίο δεν θα πρέπει να αντιμετωπιστεί περιοριστικά, επειδή θα πρέπει να λάβουμε υπόψη μας μια σειρά προβλημάτων στις μελλοντικές χώρες εταίρους μας, καθώς και εκεί θα αντιμετωπίσουμε μια ανάλογη κληρονομιά από το παρελθόν.
<P>
Τέλος, θα επιθυμούσα να ρωτήσω ειδικότερα τον Επίτροπο εάν είναι έτοιμος να κοινοποιήσει την έκθεση ελέγχου της 28ης Απριλίου 1998, επειδή στην πραγματικότητα υπάρχουν ελάχιστες ακριβείς πληροφορίες. Θα επιθυμούσα επίσης να ζητήσω να γνωστοποιηθεί π.χ. η έκθεση NIRAS για την εξέλιξη των δαπανών. Νομίζω ότι η διαφάνεια που ζητούν οι συνάδελφοι είναι απολύτως απαραίτητη, έτσι ώστε στο μέλλον να φροντίσουμε να πληρώσει η ατομική ενέργεια για όσα είναι υπεύθυνη.

<SPEAKER ID=299 LANGUAGE="IT" NAME="Bodrato">
Κυρία Πρόεδρε, η Επιτροπή ανέλαβε μια θαρραλέα πρωτοβουλία και εκφράζω τη συναίνεση μου ως προς την άριστη έκθεση Vidal­Quadras για την ανάγκη να αντιμετωπιστούν με διαφάνεια τα προβλήματα που προέκυψαν από το πυρηνικό παρελθόν του Κοινού Κέντρου Ερευνών, από την απαίτηση δηλαδή να παροπλιστούν απαρχαιωμένες εγκαταστάσεις και να γίνει διαχείριση των ραδιενεργών αποβλήτων. Επιμένω σχετικά με ορισμένα σημεία που έχουν ήδη θιγεί επανειλημμένως, ξεκινώντας από τη διατύπωση ότι οι επιταγές που αφορούν την υγεία και το περιβάλλον πρέπει να υπερισχύσουν σε σχέση με τους οικονομικούς στόχους, παρ' όλο που δεν μπορούμε να παραμελήσουμε τους στόχους αυτούς.
<P>
Πρέπει να παραδεχτούμε ότι για λίγο καιρό ο συγκριτικός υπολογισμός του κόστους των διαφόρων μορφών ενέργειας ανάλογα με τις πηγές παραποιήθηκε λόγω της υποεκτίμησης του κόστους που θα επέφερε πιθανώς ο παροπλισμός των εγκαταστάσεων και η διαχείριση των αποβλήτων. Για τον λόγο αυτό το κόστος του παροπλισμού των πυρηνικών εγκαταστάσεων δεν πρέπει να βαρύνει μονάχα τους πόρους της Ευρωπαϊκής Ένωσης, αλλά πρέπει να αφορά και τα κράτη μέλη που συμμετέχουν στην κατασκευή των εγκαταστάσεων. Η χρηματοδότηση με έξοδα του προϋπολογισμού δεν πρέπει συνεπώς να βαρύνει την έρευνα, αλλά να αντλείται από ξεχωριστό κονδύλι, όπως προτάθηκε.
<P>
Από την υλοποίηση αυτού του καθήκοντος η Ευρώπη πρόκειται να αποκομίσει νέες εμπειρίες που θα της επιτρέψουν να αντιμετωπίσει και τα πιο ανησυχητικά προβλήματα, που αφορούν την πρώην Σοβιετική Ένωση και τις ανατολικές χώρες που είναι υποψήφιες προς ένταξη. Στα εδάφη αυτά βρίσκονται πολλά πυρηνικά εργοστάσια που πρέπει να κλείσουν ή να παροπλιστούν μέσα σε λίγα χρόνια. Είναι ανάγκη να αποφύγουμε την επανάληψη τραγωδιών όπως αυτή του Τσερνομπίλ, της οποίας εξακολουθούμε να μη γνωρίζουμε όλες τις συνέπειες, και ειδικότερα για τη μελλοντική ζωή των πληθυσμών που επλήγησαν από εκείνη την καταστροφή.

<SPEAKER ID=300 LANGUAGE="IT" NAME="Mantovani">
Κύριε Πρόεδρε, συγχαίρω και εγώ τον κύριο Vidal­Quadras για το περιεχόμενο της έκθεσης σχετικά με τον παροπλισμό των πυρηνικών εγκαταστάσεων και τη διαχείριση των αποβλήτων. Πρέπει να πούμε όμως ότι η παρούσα κατάσταση των κοινών κέντρων ερευνών, μεταξύ των οποίων και ιδιαίτερα αυτό της Ίσπρα, είναι το αποτέλεσμα μιας ξεπερασμένης πολιτικής, η οποία δεν έλαβε δεόντως υπόψη το πρόβλημα της διάθεσης των πυρηνικών αποβλήτων. Βρισκόμαστε ενώπιον μιας τουλάχιστον ανησυχητικής κατάστασης, όσον αφορά την ασφαλή διάθεση των αποβλήτων. Χρειάζεται ένα ακριβές πρόγραμμα που να ευνοεί - θα έλεγα - βραχυπρόθεσμα ή, το πολύ, μεσοπρόθεσμα, την ασφάλεια των πολιτών που κατοικούν στα εδάφη εκείνα και του περιβάλλοντος μέσα στο οποίο διαβιούν.
<P>
Θα ήταν ίσως χρήσιμο σχετικά με αυτό να χρησιμοποιήσουμε καλύτερα τις εμπειρίες των άλλων χωρών της Ένωσης, για παράδειγμα της Αγγλίας, της Γερμανίας και της Γαλλίας, όπου το πρόβλημα της διάθεσης, παρότι δεν έχει επιλυθεί εντελώς, έχει ήδη αντιμετωπιστεί εδώ και καιρό. Σε μια χώρα όπως η δική μου ιδιαίτερα, από όπου απουσιάζει μια ακριβής νομοθεσία, θα έπρεπε να στηριχθούμε στις ικανότητες των ερευνητών της Ίσπρα με σκοπό τη διάθεση των ίδιων των ραδιενεργών αποβλήτων.
<P>
Έθεσα δύο ερωτήσεις σχετικά με το ζήτημα της Ίσπρα, αλλά δεν έλαβα ικανοποιητικές απαντήσεις. Ζητώ και εγώ να δημοσιευτεί η εσωτερική έκθεση ελέγχου της Επιτροπής του 1998, ώστε να υπάρξει μια πλήρης και διεξοδική αξιολόγηση του προβλήματος. Πιστεύω ότι χρειάζεται να ακουστεί πραγματικά η δημοκρατική φωνή του Κοινοβουλίου στο πλαίσιο αυτό, προκειμένου να διαβεβαιώσουμε τους τοπικούς πληθυσμούς ότι δεν υπάρχει κανένας πραγματικός κίνδυνος.

<SPEAKER ID=301 NAME="Busquin">
 Κυρία Πρόεδρε, κυρίες, κύριοι, θα ήθελα κατ' αρχάς να ευχαριστήσω το Κοινοβούλιο, και ιδιαίτερα τον Aντιπρόεδρό του κ. Vidal-Quadras, για την ποιοτική αυτή έκθεση. Θέλω επίσης να χαιρετίσω το αίσθημα υπευθυνότητας των βουλευτών, όπως μόλις εκφράστηκε εδώ, έναντι ενός περίπλοκου προβλήματος. Τέλος, θα ήθελα να εκφράσω την ικανοποίησή μου για την υποστήριξη που παρέχει το Κοινοβούλιο στην πρωτοβουλία της Επιτροπής προκειμένου να εκκινήσει αυτό το πρόγραμμα δράσης μέσα σε ένα δυσχερές γενικό πλαίσιο, όπως εσείς υπογραμμίσατε.
<P>
Πριν επεισέλθω στην ουσία του θέματος, θα ήθελα να απαντήσω σε τρεις βουλευτές, στον κ. Lang, στην κ. Maes και στον κ. Mantovani, σχετικά με την έκθεση εσωτερικού ελέγχου του Κοινού Κέντρου Ερευνών με ημερομηνία 28 Απριλίου 1998. Επ' αυτού θα πω απλά ότι πρόκειται μόνο για σχέδιο έκθεσης, το οποίο συνεπώς δεν υπήρξε αντικείμενο αντιπαράθεσης, κάτι που μπορεί να προκαλεί έκπληξη, δεδομένου ότι βρισκόμαστε στο έτος 2000 και η έκθεση χρονολογείται από το 1998. Εδώ όμως εγώ απλά κάνω μια διαπίστωση.
<P>
Σε ό,τι αφορά λοιπόν το θέμα της έκθεσης, θα πω απλά ότι θίγει το πρόβλημα που αναφέρουμε σήμερα και προχωρεί πολύ πιο μακριά, εφόσον αφορά το σύνολο των δραστηριοτήτων του Κοινού Κέντρου Ερευνών. Σε ορισμένα σημεία που θίγει η έκθεση έχει ήδη δοθεί απάντηση. Τούτου ρηθέντος, επειδή συμμερίζομαι το μέλημά σας για διαφάνεια, θα ήθελα να σας επισημάνω ότι αυτό το σχέδιο έκθεσης και η αλληλογραφία που επακολούθησε διαβιβάστηκαν με τον πλέον επίσημο τρόπο στους προέδρους των Επιτροπών Ελέγχου του Προϋπολογισμού και Βιομηχανίας, Εξωτερικού Εμπορίου, Έρευνας και Ενέργειας.
<P>
Το μόνο λοιπόν που μπορώ να σας προτείνω είναι να λάβετε γνώση των εγγράφων αυτών και είμαι στη διάθεσή σας για να τα συζητήσουμε. Πιστεύω ότι η διαφάνεια είναι απολύτως απαραίτητη και συμφωνώ με την άποψή σας επ' αυτού. Τα έγγραφα είναι εδώ και μπορούμε να τα συζητήσουμε. Σας υπενθυμίζω όμως ότι πρόκειται για ένα σχέδιο έκθεσης ελέγχου το οποίο δεν υποβλήθηκε σε διαδικασία αντιπαράθεσης.
<P>
Έρχομαι τώρα στην έκθεση επί της οποίας συζητάτε σήμερα το απόγευμα για να σας πω ότι - όπως εσείς τονίσατε - όλα αυτά τα προβλήματα προέρχονται από υποδομές, από εγκαταστάσεις που δημιουργήθηκαν στα πλαίσια της Συνθήκης Ευρατόμ στις αρχές της δεκαετίας του ' 60, εν γνώσει της Ευρωπαϊκής Κοινότητας Ατομικής Ενέργειας, προκειμένου να συμβάλουν στην ανάπτυξη της πυρηνικής ενέργειας. Οι περισσότερες από αυτές τις εγκαταστάσεις έχουν παύσει σήμερα να λειτουργούν και είναι απαρχαιωμένες, έχουν δε διατηρηθεί σε ένα επίπεδο ασφάλειας που επιτρέπει να αναμένουμε τον αποχαρακτηρισμό τους. Πρέπει να το υπογραμμίσουμε: προς το παρόν διατηρούνται σε επίπεδα ασφάλειας με την προοπτική μελλοντικού αποχαρακτηρισμού.
<P>
Όμως, είναι σήμερα δεδομένο ότι αυτή η στρατηγική αναμονής - την οποία ακολούθησαν και πολλά κράτη μέλη από τη δική τους πλευρά - είναι πολύ δαπανηρή στην πραγματικότητα και ότι μια ταχύτερη αποξήλωση επιτρέπει καλύτερη διαχείριση των εγκαταστάσεων και των παραγόμενων αποβλήτων, όπως και των διαθέσιμων πόρων. Ως εκ τούτου, η Επιτροπή αποφάσισε να ξεκινήσει ένα πρόγραμμα δράσης για να αντιμετωπίσει, συνολικά και σε βάθος, την αποξήλωση των απαρχαιωμένων εγκαταστάσεων και τη διαχείριση των αποβλήτων που έχουν παραχθεί από τη δεκαετία του ' 60. Πράγματι, θεωρώ ιδιαίτερα σημαντικό να αναλάβει η Κοινότητα, μέσω της Επιτροπής, τις ευθύνες της οι οποίες απορρέουν από τις πυρηνικές δραστηριότητες που διεξήχθησαν στο Κοινό Κέντρο Ερευνών στις αρχές της Συνθήκης Ευρατόμ.
<P>
Ο τελικός στόχος του προγράμματος δράσης είναι να καταστεί δυνατή η επαναδιάθεση των συγκεκριμένων γαιών και κτηρίων προς μη πυρηνική χρήση, επίπεδο 3 των συστάσεων της Διεθνούς Υπηρεσίας Πυρηνικής Ενέργειας. Πρόκειται για μια διαδικασία που θα πρέπει να σέβεται - όπως εσείς τονίσατε - το περιβάλλον και την υγεία των πληθυσμών, αλλά θα διαρκέσει περίπου μια δεκαπενταετία και το κόστος της θα μπορούσε να υπερβεί τα 230 εκατομμύρια ευρώ περίπου. Και πάλι, το ποσό αυτό ισχύει μόνο για τις εγκαταστάσεις που έχουν παύσει να λειτουργούν. Πράγματι, όσον αφορά τις εγκαταστάσεις που εξακολουθούν να χρησιμοποιούνται σήμερα για την έρευνα, μια πρώτη εκτίμηση της μελλοντικής τους αποξήλωσης έχει ως αποτέλεσμα έναν λογαριασμό 220 εκατομμυρίων ευρώ επιπλέον.
<P>
Η υλοποίηση αυτού του προγράμματος δράσης έχει ήδη ξεκινήσει. Εκτελείται υπό την επίβλεψη του Κοινού Κέντρου Ερευνών, που προσφέρει επίσης την εμπειρία του και το απαιτούμενο προσωπικό, καθώς και με τη βοήθεια μιας επιτροπής ανεξάρτητων εμπειρογνωμόνων προερχόμενων από τα κράτη μέλη. Και όταν λέγω ανεξάρτητοι, αυτό σημαίνει όχι μόνο έναντι του Κοινού Κέντρου Ερευνών, αλλά επίσης, και κυρίως, έναντι των συμφερόντων της βιομηχανίας, πρόβλημα που αναφέρθηκε.
<P>
Έρχομαι τώρα στην πλέον λεπτή και δύσκολη πτυχή: τη χρηματοδότηση.
<P>
Η λύση που επέλεξε αρχικά η Επιτροπή ήταν, όπως τονίσατε, να χρησιμοποιηθούν οι μη εκτελεσθείσες μέχρι το τέλος της χρήσης πιστώσεις της κατηγορίας 3 μέσω εμβάσματος υποκείμενου στην αρμόδια επί του προϋπολογισμού αρχή.
<P>
Ωστόσο, όπως επισήμανε η Επιτροπή Προϋπολογισμών, αυτή η λύση όντως δεν είναι προσαρμοσμένη - δεν μου είναι δύσκολο να το παραδεχτώ - σε ένα μακροπρόθεσμο πρόγραμμα. Είναι πάντως η μόνη που αποδείχθηκε ότι επιτρέπει να ξεκινήσει το πρόγραμμα μετά από είκοσι χρόνια αναμονής και δύο αρνήσεις από πλευράς Συμβουλίου και Ευρωπαϊκού Κοινοβουλίου να χρηματοδοτήσουν αυτές τις εργασίες μέσω του προϋπολογισμού της έρευνας, πράγμα το οποίο επίσης κατανοώ απόλυτα. Υπήρχε λοιπόν αυτή η πρώτη, ρεαλιστική λύση, που μόλις επελέγη. Αναγνωρίζω ότι το Κοινοβούλιο ως αρμόδια επί του προϋπολογισμού αρχή μπορεί να μην είναι ικανοποιημένο, αλλά θα ήθελα να το ευχαριστήσω για την κατανόησή του που επιτρέπει με τον τρόπο αυτό - το είχα πει επίσης τον Δεκέμβριο - να υπάρξει αυτή η πρώτη πρόοδος.
<P>
Από τη δική μου πλευρά, προτιμώ προφανώς μια πολύ πιο διαρθρωτική λύση, όπως υπογραμμίσατε στα πλαίσια της έκθεσής σας, προτείνοντας δε τη διεξαγωγή τριμερούς διαλόγου στέλνετε ένα σαφές μήνυμα: το ζήτημα είναι επαρκώς λεπτό και εξειδικευμένο και χρειάζεται να εξεταστεί από εμπειρογνώμονες των τριών θεσμικών οργάνων. Συμμερίζομαι εξάλλου τη γνώμη του κ. Desama να ζητήσουμε να διεξαχθεί γρήγορα αυτός ο τριμερής διάλογος. Αυτή είναι η δική μας επιθυμία και επίσης, πιστεύω, και του Κοινοβουλίου. Έχουμε κάθε συμφέρον να καταστήσουμε την προσέγγιση αυτή μια προσέγγιση ρεαλιστική και υπεύθυνη. Σε κάθε περίπτωση, αυτή είναι η προσέγγιση του Κοινοβουλίου και η δική μου, και στο εξής η Επιτροπή εξετάζει τις επιλογές που θα μπορούσαν να προταθούν στον τριμερή διάλογο, προκειμένου να αποφευχθούν τα εμπόδια που είναι συνυφασμένα με αυτόν τον τύπο δραστηριότητας. Τούτο θα μπορούσε να μας οδηγήσει στην αναζήτηση μιας προσέγγισης που να υπερβαίνει τους περιορισμούς του ετήσιου χαρακτήρα του προϋπολογισμού, όπως εσείς τονίσατε.
<P>
Εξάλλου, στο προσχέδιο του προϋπολογισμού 2001 η Επιτροπή διατύπωσε ήδη προτάσεις προς την κατεύθυνση των ανησυχιών που έχει εκφράσει το Κοινοβούλιο, ιδίως σχετικά με συγκεκριμένες θέσεις του προϋπολογισμού. Πιστεύω ότι θα χρειαστεί να το συζητήσουμε στον τριμερή διάλογο, αλλά και με την Επιτροπή Προϋπολογισμών, έτσι ώστε στον προϋπολογισμό 2001 να μπορέσουμε ήδη να έχουμε τις πρώτες "θετικές εγγραφές" στο θέμα αυτό.
<P>
Τέλος, σημείωσα ορισμένα αιτήματα που εξέφρασε το Κοινοβούλιο, και ιδίως τη θεμιτή ευχή για μεγαλύτερη διαφάνεια. Προς τούτο, μπορώ να σας πω ότι η ιστοθέση στο Διαδίκτυο που είχε ζητηθεί λειτουργεί ήδη: δεν υπάρχει συνεπώς πρόβλημα, όλοι οι πολίτες που επιθυμούν να ενημερωθούν σχετικά μπορούν να το κάνουν. Γενικά, έχουν ήδη ληφθεί τα απαιτούμενα εσωτερικά μέτρα στο Κοινό Κέντρο Ερευνών, για να μπορέσει να διαδραματίσει πλήρως και αποτελεσματικά τον ρόλο του ως κυρίου του έργου και να έχει τον πλήρη έλεγχο των εξωτερικών επιχειρήσεων που θα επιτελέσουν το μεγαλύτερο μέρος της εργασίας.
<P>
Τέλος, παραμένει το θεμιτό ερώτημα για το τι μέλλει γενέσθαι με τις εγκαταστάσεις που λειτουργούν ακόμα. Μίλησε γι' αυτό η κ. Plooij. Η Επιτροπή δεν επιθυμεί να αποφύγει το ζήτημα, όπως ξεκάθαρα διευκρινίζει στην ανακοίνωσή της. Υπενθύμισε επίσης ότι οι λύσεις που επέλεξαν τα κράτη μέλη είναι δυσεφάρμοστες στο κοινοτικό πλαίσιο. Θα ήμουν επομένως ιδιαιτέρως σύμφωνος να ασχοληθεί ο τριμερής διάλογος και με αυτό το θέμα: όχι μόνο με τις εγκαταστάσεις που έχουν κλείσει, αλλά και με τις εγκαταστάσεις που είναι ακόμα σε λειτουργία και που κάποια ημέρα θα δημιουργήσουν πιθανότατα πρόβλημα.
<P>
Όπως και να έχει, ευχαριστώ το Κοινοβούλιο για το ενδιαφέρον του και για τις υπεύθυνες προτάσεις του.

<SPEAKER ID=302 NAME="Πρόεδρος">
Σας ευχαριστώ, κύριε Επίτροπε. Πιστεύω ότι η κυρία Πρόεδρος θα άκουσε τις κοινές εκκλήσεις της Επιτροπής και των συναδέλφων για την ταχεία σύγκληση αυτού του τριμερούς διαλόγου και δεν θα παραλείψω να την ενημερώσω σχετικά.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=19>
Προσωρινοί ποσοτικοί περιορισμοί σε προϊόντα που υπόκεινται σε ειδικούς φόρους κατανάλωσης (Σουηδία)
<SPEAKER ID=303 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0160/2000) του κ. Maaten, εξ ονόματος της Επιτροπής Οικονομικής και Νομισματικής Πολιτικής, σχετικά με την πρόταση οδηγίας του Συμβουλίου που τροποποιεί την οδηγία 92/12/ΕΟΚ του Συμβουλίου της 25ης Φεβρουαρίου 1992 όσον αφορά τους προσωρινούς ποσοτικούς περιορισμούς για εισαγόμενα στη Σουηδία από άλλα κράτη μέλη προϊόντα τα οποία υπόκεινται σε ειδικούς φόρους κατανάλωσης (COM(2000)295 - C5-0260/2000 - 2000/0118(CNS))

<SPEAKER ID=304 NAME="Maaten">
 - (NL) Κυρία Πρόεδρε, επιτρέψτε μου να δηλώσω ότι είμαι ένας μεγάλος υπέρμαχος της πλήρους ολοκλήρωσης της εσωτερικής αγοράς, και αυτό σημαίνει την εξάλειψη των περιορισμών, τους οποίους αντιμετωπίζουν οι πολίτες της Ένωσης στον τομέα της ελεύθερης κυκλοφορίας των αγαθών, των υπηρεσιών και των κεφαλαίων. Χαίρομαι επίσης επειδή ο Επίτροπος κύριος Bolkestein αποδέχεται αυτή τη θέση με θέρμη. Αυτό οδηγεί σε μεγάλη οικονομική ανάπτυξη, και στην Ευρώπη οδήγησε στη βελτίωση της ευημερίας, ενώ τόσο για τους πολίτες όσο και για τις επιχειρήσεις η ελεύθερη κυκλοφορία των αγαθών στην Ένωση έχει γίνει αυτονόητη.
<P>
Και φυσικά οι Σουηδοί καταναλωτές θα διαπιστώσουν τα πλεονεκτήματα, για να μην αναφερθώ στην απόλαυση, της πρότασης της Επιτροπής, όταν η μπύρα και ο οίνος καθώς και τα δυνατά οινοπνευματώδη ποτά, από το ουίσκι και το μπράντυ μέχρι τα λιγότερο διαδεδομένα προϊόντα, όπως το gammeldansk, το schelvispekel και το beerenburg, θα είναι ευκολότερα διαθέσιμα. Για τον λόγο αυτό είμαι απόλυτα πεπεισμένος για τα γενικά πλεονεκτήματα της εσωτερικής αγοράς. Ωστόσο, έχω την εντύπωση ότι δεν πρέπει να αντιμετωπίζεται το οινόπνευμα ως θέμα που αφορά αποκλειστικά την εσωτερική αγορά και τη γεωργία, όπως συνέβη κάποιες φορές. Εν προκειμένω, είναι σαφές ότι πρόκειται για ένα θέμα το οποίο αφορά και σημαντικές πτυχές της δημόσιας υγείας.
<P>
Στις συζητήσεις με θέμα την περαιτέρω ελευθέρωση και την ολοκλήρωση της εσωτερικής αγοράς υπάρχει ένας οικονομικός στόχος: η εξάλειψη του αθέμιτου ανταγωνισμού. Το θέμα για μια υψηλού επιπέδου δημόσια υγεία και προστασία του καταναλωτή, όπως επισημαίνεται ρητώς στο άρθρο 95, παράγραφος 3, της Συνθήκης, δεν λαμβάνεται υπόψη, αν και αποτελεί ουσιαστικό μέρος των ευρωπαϊκών Συνθηκών. Η Ευρωπαϊκή Κοινότητα πρέπει να είναι σε θέση να διαδραματίσει έναν ρόλο στην αυξανόμενη συνεργασία μέσω της συγκέντρωσης πληροφοριών και της ανταλλαγής γνώσεων και ορθών πρακτικών (best practices) μεταξύ των κρατών μελών. Στο σύνολο της Ένωσης πρέπει επίσης να λαμβάνονται υπόψη οι λιγότερο ευχάριστες πλευρές της χρήσης οινοπνεύματος, οι οποίες δυστυχώς υπάρχουν. Αυτό είναι επίσης σύμφωνο με τις υποσχέσεις της Ευρωπαϊκής Ένωσης προς την Παγκόσμια Οργάνωση Υγείας. Πέρυσι όλα τα κράτη μέλη ενέκριναν το δεύτερο ευρωπαϊκό πρόγραμμα αντιαλκοολικής δράσης, το οποίο εκπονήθηκε από την ΠΟΥ. Στο πρόγραμμα αυτό αναφέρεται ότι μέχρι το έτος 2005 όλες οι ευρωπαϊκές χώρες πρέπει να διαθέτουν μια φορολογική πολιτική η οποία να συμβάλει στον περιορισμό της βλάβης που συνδέεται με το οινόπνευμα. Το πρόγραμμα δράσης υποστηρίζει επίσης ότι υφίσταται μεγάλη ανάγκη για επιβολή ενός υψηλότερου ελάχιστου ορίου φορολογίας των οινοπνευματωδών στην ΕΕ ως μέρος της γενικής στρατηγικής για τη δημόσια υγεία. Όπως κατάλαβα, η σουηδική Προεδρία, στις αρχές του 2001, θα διοργανώσει στη Στοκχόλμη μια διάσκεψη σχετικά με το θέμα αυτό.
<P>
Γι' αυτό είναι δύσκολο να αγνοηθεί, από την άποψη αυτή, το ενδιαφέρον που παρουσιάζει η φορολογική πτυχή. Φαίνεται ότι το φορολογικό μέσο δεν επηρεάζει σημαντικά μόνο τη συνολική κατανάλωση, αλλά και το φορολογικό επίπεδο σε ένα συγκεκριμένο κράτος μέλος καθώς και στα γειτονικά του κράτη. Η Σουηδία επηρεάζεται σημαντικά από το επίπεδο των φόρων κατανάλωσης στη Δανία, η οποία με τη σειρά της επηρεάζεται σημαντικά από τη Γερμανία. Στο Ηνωμένο Βασίλειο οι πολίτες περνούν μαζικά τα στενά της Μάγχης για να αγοράσουν οινοπνευματώδη ποτά από τη Γαλλία. Τώρα η Σουηδία ελέγχεται από την Επιτροπή, επειδή οι φόροι κατανάλωσης επί του οίνου είναι πολύ υψηλοί σε σύγκριση με εκείνους της μπύρας. Η μπύρα παράγεται στη Σουηδία. Αλλά από την άποψη αυτή θα ήταν ενδιαφέρον να παρατηρήσουμε ότι σε 7 οινοπαραγωγά κράτη μέλη της Ευρωπαϊκής Ένωσης εξακολουθεί να ισχύει μηδενικός φόρος για τον οίνο.
<P>
Τα φορολογικά μέτρα εμπίπτουν κατ' αρχάς στη σφαίρα της εθνικής κυριαρχίας, αλλά για τη βέλτιστη λειτουργία της εσωτερικής αγοράς πρέπει τα κράτη μέλη να προσπαθήσουν να φθάσουν σε υψηλότερο βαθμό συντονισμού των ειδικών φόρων κατανάλωσης για τα οινοπνευματώδη ποτά.
<P>
Κυρία Πρόεδρε, τα γενικά πλεονεκτήματα της εσωτερικής αγοράς είναι αναμφισβήτητα. Ωστόσο, δεν πρέπει να αντιμετωπίζεται το οινόπνευμα ως υπόθεση η οποία αφορά αποκλειστικά την εσωτερική αγορά, επειδή είναι σαφές ότι τίθενται και σημαντικά κοινωνικά θέματα δημόσιας υγείας και προστασίας των καταναλωτών. Οι αρχές δεν πρέπει να ενεργούν ως φύλακες των ηθών, και φυσικά δεν υπάρχουν προβλήματα με τη συνηθισμένη χρήση οινοπνεύματος, και μάλιστα υπάρχουν ορισμένες θετικές πτυχές για την υγεία. Αλλά η κατάχρηση οινοπνεύματος με συνέπειες όπως τα θανατηφόρα τροχαία δυστυχήματα, η βία στο εσωτερικό της οικογένειας και παρόμοια δεν αποτελούν σε καμία περίπτωση μόνο πρόβλημα της Σουηδίας. Η δημόσια υγεία και η προστασία του καταναλωτή αξίζουν μια πλήρη θέση στην ευρωπαϊκή ατζέντα, και είναι ενθαρρυντικό ότι το Ευρωπαϊκό Κοινοβούλιο φαίνεται να ακολουθεί αυτόν τον δρόμο. Η σταδιακή κατάργηση των περιορισμών, όπως πρότεινε η Ευρωπαϊκή Επιτροπή, δίνει στις σουηδικές αρχές την ευκαιρία να λάβουν εναλλακτικά μέτρα για να αντιμετωπίσουν το πρόβλημα του οινοπνεύματος.

<SPEAKER ID=305 LANGUAGE="FR" NAME="Lulling">
Κυρία Πρόεδρε, οι σκανδιναβικές χώρες μάς δημιουργούν πρόβλημα με τις επαναλαμβανόμενες αιτήσεις τους για εξαίρεση, γνωστές με το όνομα "βόρειες εξαιρέσεις" , στον τομέα της εισαγωγής προϊόντων που υπόκεινται στους ειδικούς φόρους κατανάλωσης, και συγκεκριμένα τον οίνο και την μπύρα. Έτσι, η Σουηδία χαίρει εξαίρεσης έναντι του θεμελιώδους αυτού δικαιώματος, το οποίο εμείς θεωρούμε πολύ σημαντικό και το οποίο είναι ένα από τα μεγάλα κεκτημένα της ενιαίας αγοράς, δικαιώματος που έχουν οι πολίτες της Κοινότητας να μεταφέρουν εμπορεύματα που αγόρασαν για προσωπική τους χρήση από ένα σημείο της Κοινότητας σε ένα άλλο χωρίς να χρειάζεται να καταβάλουν νέους φόρους.
<P>
Αυτή η εξαίρεση, που είχε ήδη παραταθεί το 1996 μέχρι τις 30 του προσεχούς Ιουνίου, σχετικά με τα οινοπνευματώδη ποτά και τα προϊόντα καπνού θα πρέπει, σύμφωνα με την πρόταση της Επιτροπής, να παραταθεί εκ νέου μέχρι το 2003. Αν δεν συνέβαινε αυτό, οι πολίτες που διαμένουν στη Σουηδία θα βρίσκονταν εντός 17 ημερών ακριβώς στην ίδια θέση με τους πολίτες των περισσότερων κρατών μελών που μπορούν να αγοράζουν οινόπνευμα και καπνό σε ένα άλλο κράτος μέλος στην τιμή των 175 ευρώ, ποσό που θεωρείται λογικό, όταν πρέπει να αποδείξουν ότι πρόκειται για εμπόρευμα που προορίζεται για προσωπική τους χρήση.
<P>
Με θλίβει αυτή η νέα εξαίρεση. Στον βαθμό όμως που η Φινλανδία και η Δανία έχουν εξαιρέσεις μέχρι το 2003, το μόνο που μας απομένει είναι να πούμε ναι και στη νέα αυτή εξαίρεση προς τη Σουηδία, που αντιγράφει τη διευθέτηση των εξαιρέσεων για τη Φινλανδία. Το κάνω με βαριά καρδιά, αν μου επιτραπεί η έκφραση, διότι αυτές οι εξαιρέσεις δεν είναι ικανές - και το αποδεικνύει η πραγματικότητα - να επιλύσουν το πρόβλημα του αλκοολισμού που επικαλούνται οι χώρες αυτές για να μη μειώσουν τους υπερβολικούς ειδικούς φόρους κατανάλωσής τους, κυρίως στον οίνο και την μπύρα. Αυτοί οι ειδικοί φόροι κατανάλωσης είναι ο μόνος λόγος για τον οποίο οι πολίτες τους ακολουθούν μια πολιτική εισαγωγής από άλλα κράτη μέλη για να καταλήξουμε σε αυτό που θα ονόμαζα "νόμιμη άμυνα" των πολιτών έναντι των φόρων κατάσχεσης, και το πρόβλημά σας, κύριε εισηγητή, δεν πρόκειται να το λύσει η κατάργηση του μηδενικού συντελεστή για τον οίνο.
<P>
Επιπρόσθετα, η Σουηδία επωφελείται του μονοπωλίου της στις εισαγωγές και του σχεδόν μονοπωλίου της στη διανομή, με αποτέλεσμα μια πολιτική τιμών που τιμωρεί τους καταναλωτές, ένα πεδίο δραστηριότητας όπου ο Επίτροπος Monti θα μπορούσε να εκτονωθεί πολύ περισσότερο και πολύ επωφελέστερα από ό,τι με την φορολόγηση των αποταμιεύσεων, για παράδειγμα.
<P>
Ούτως εχόντων των πραγμάτων, θα ήθελα ωστόσο να θέσω τα ακόλουθα ερωτήματα στην Επιτροπή. Στηρίζετε την πρότασή σας στο άρθρο 93, ενώ δεν λέτε κουβέντα για το πρόβλημα της εναρμόνισης των ειδικών φόρων κατανάλωσης για τη λειτουργία της ενιαίας αγοράς. Γιατί; Φαίνεται ότι ο Επίτροπος κ. Bolkenstein ήταν αντίθετος με την παράταση της εν λόγω εξαίρεσης. Γιατί αλλάξατε γνώμη; Τι περιμένετε από τη Σουηδία και τη Φινλανδία μέχρι το 2003 από πλευράς εναρμόνισης των έμμεσων φόρων; Είστε τόσο εχέμυθοι όσον αφορά το ποσό των ειδικών φόρων κατανάλωσης στη Σουηδία διότι θα έπρεπε, ούτως εχόντων των πραγμάτων, να κάνετε τις ίδιες συστάσεις στη Μεγάλη Βρετανία και την Ιρλανδία, οι οποίες δεν έχουν εξαιρέσεις, αλλά εφαρμόζουν επίσης μια πολιτική υπερβολικών ειδικών φόρων κατανάλωσης για να εμποδίσουν τους πληθυσμούς τους να καταναλώνουν με μέτρο κυρίως τον οίνο, αλλά και την μπύρα, που έχουν επιστημονικώς αναγνωρισμένη προληπτική δράση σε ό,τι αφορά τις ασθένειες που στοιχίζουν ακριβά στην κοινωνική ασφάλεια.
<P>
Θα μπορούσα να συνεχίσω, κυρία Πρόεδρε, αλλά δεν έχω άλλο χρόνο ομιλίας. Ολοκληρώνω λέγοντας ότι η λύση του προβλήματος του αλκοολισμού στη Σκανδιναβία δεν διέρχεται μέσα από τις εξαιρέσεις για το μονοπώλιο, αλλά μέσα από τη μείωση των ειδικών φόρων κατανάλωσης, μέσα από την κατάργηση των μονοπωλίων, μέσα από μια πολιτική ενημέρωσης και εκπαίδευσης για την με μέτρο κατανάλωση του οίνου και της μπύρας, έτσι ώστε να ωφελούν την υγεία και την ποιότητα της ζωής.

<SPEAKER ID=306 LANGUAGE="SV" NAME="Fδrm">
Κυρία Πρόεδρε, αυτό το θέμα αφορά τη σταδιακή κατάργηση του καθεστώτος εξαίρεσης της Σουηδίας από τους κανονισμούς της ενιαίας αγοράς όσον αφορά τις εισαγωγές προϊόντων αλκοόλ και καπνού. Μπορεί να φαίνεται σαν μια ασήμαντη λεπτομέρεια στην πληθώρα των κανονισμών της ενιαίας αγοράς, ωστόσο η σουηδική πολιτική στον τομέα του οινοπνεύματος αποδείχθηκε επιτυχής σε ότι αφορά την αντιμετώπιση των βλαβερών επιπτώσεων του εν λόγω προϊόντος. Αυτή η πολιτική έχει ως υπόβαθρο όχι μόνον, αλλά μεταξύ άλλων τους υψηλούς φόρους, κάτι που οδηγεί σε υψηλές τιμές για τους καταναλωτές. Επίσης, βασίζεται στο κρατικό μονοπώλιο πώλησης, καθώς και στις ενεργές παρεμβάσεις για να προστατευθούν τομείς, όπως π. χ. η κυκλοφορία, από ό,τι έχει σχέση με το οινόπνευμα.
<P>
Η συνολική χαμηλή κατανάλωση οινοπνεύματος έχει ως αποτέλεσμα, μολονότι η Σουηδία ανήκει στη λεγόμενη "ζώνη της βότκας" , με τα δικά της ιδιαίτερα καταναλωτικά χαρακτηριστικά, και παρά την παρασκευή οινοπνευματωδών από ιδιώτες για ατομική χρήση και το λαθρεμπόριο, παρ' όλα αυτά λοιπόν το αποτέλεσμα είναι συνολικά λιγότερες βλαβερές επιπτώσεις από το οινόπνευμα και μικρότερες κοινωνικές δαπάνες που οφείλονται στην κατανάλωση οινοπνευματωδών, συμπεριλαμβανομένων εδώ από τα τροχαία ατυχήματα και τους τραυματισμούς ως τις ασθένειες και τους θανάτους που σχετίζονται με το οινόπνευμα.
<P>
Φυσικά, καθίσταται δυσκολότερο να υλοποιηθεί αυτή η πολιτική χωρίς την προστασία των προσωρινών ποσοτικών περιορισμών στις εισαγωγές, και αυτός είναι ο λόγος που η Σουηδία επιθυμούσε είτε να διατηρήσει επί μονίμου βάσεως το καθεστώς της εξαίρεσης είτε να της δοθεί τουλάχιστον, όπως τώρα συμφώνησε η σουηδική κυβέρνηση με την Επιτροπή, ένα περιθώριο κάποιων επιπλέον ετών ώστε να καταργήσει σταδιακά το καθεστώς της εξαίρεσης. Απαιτείται απλούστατα κάποιος χρόνος για την επεξεργασία νέων δεδομένων της πολιτικής στον τομέα του οινοπνεύματος, τα οποία μπορούν να μειώσουν τους κινδύνους που ενδέχεται να επιφέρει η κατάργηση των προσωρινών ποσοτικών περιορισμών στις εισαγωγές, διότι σε αυτόν τον τομέα μάλλον δεν είναι μακροπρόθεσμα δυνατόν να απομονωθεί η Σουηδία από την υπόλοιπη Ευρώπη. Ήδη τώρα βλέπουμε εκτεταμένες εισαγωγές από ιδιώτες από τη Δανία και τη Γερμανία, που μάλλον θα αυξηθούν ακόμα περισσότερο τώρα που θα δοθεί στην κυκλοφορία η γέφυρα του Φresund και θα δημιουργηθεί μια σταθερή δια ξηράς σύνδεση με την ευρωπαϊκή ήπειρο και τώρα που η κυβέρνηση της Δανίας προαναγγέλλει μειώσεις στη φορολόγηση επί του οινοπνεύματος ως αποτέλεσμα του ανταγωνισμού με τη Γερμανία. Επίσης, υπάρχουν ανησυχητικά στοιχεία σχετικά με την παρασκευή οινοπνευματωδών από ιδιώτες για προσωπική τους χρήση, για λαθρεμπόριο κ.λπ..
<P>
Ακόμη κι αν η φορολόγηση του αλκοόλ καθορίζεται σε εθνικό επίπεδο, κάτι που πρέπει να εξακολουθήσει να ισχύει, θα είναι αδύνατον να διατηρηθούν μακροπρόθεσμα οι τόσο μεγάλες διαφορές στα επίπεδα της φορολόγησης μεταξύ γειτονικών χωρών, όπως συμβαίνει σήμερα, χωρίς αυτό να δημιουργήσει προβλήματα.
<P>
Στη Σουηδία η υψηλή φορολογία δημιουργεί, μεταξύ άλλων, δυσκολίες στους Σουηδούς παραγωγούς και πωλητές μπύρας, οίνου και οινοπνευματωδών, καθώς και για τον κλάδο των σοβαρών ξενοδοχείων και των εστιατορίων. Με αυτό το υπόβαθρο θεωρώ ότι είναι αναπόφευκτο να μειώσει τώρα η Σουηδία σταδιακά τους δικούς της φόρους επί του οινοπνεύματος. Δεν είναι σίγουρο ότι χρειάζεται να φτάσει μέχρι τα επίπεδα εκείνα που ισχύουν στην υπόλοιπη Ευρώπη. Ωστόσο, κάποια βήματα προς αυτή την κατεύθυνση θα πρέπει μάλλον να είναι αναγκαία. Σε πολλές χώρες της ΕΕ η μπύρα και ο οίνος δεν φορολογούνται καθόλου, κάτι που από πλευράς της δημόσιας υγείας είναι συζητήσιμο. Αντιθέτως, εδώ θα έπρεπε να αυξηθούν ίσως, οι φόροι.
<P>
Ωστόσο, με ικανοποιεί το γεγονός ότι ο εισηγητής, κ. Maaten, αντιμετωπίζει το πρόβλημα της δημόσιας υγείας με σοβαρότητα και δεν βλέπει το οινόπνευμα, όπως πολλοί άλλοι, μόνο ως ένα πρόβλημα της εσωτερικής αγοράς. Η υπερβολική κατανάλωση οινοπνεύματος είναι ένα πρόβλημα δημόσιας υγείας στο οποίο χρειάζεται να εστιαστεί και σε ευρωπαϊκό επίπεδο επίσης η προσοχή. Για τις σκανδιναβικές χώρες υπάρχει κίνδυνος οι ταχείες αλλαγές στα καταναλωτικά πρότυπα να οδηγήσουν στο να υιοθετήσουν πολλοί, πέραν της παλαιάς παράδοσης της κατανάλωσης οινοπνευματωδών που έχουν παρασκευαστεί κατ' οίκον, και ευρωπαϊκά πρότυπα κατανάλωσης μπύρας και οινοπνευματωδών, με επακόλουθο σοβαρά προβλήματα υγείας.
<P>
Οι επόμενες δύο προεδρεύουσες χώρες, η Γαλλία και η Σουηδία, έχουν δώσει ενδείξεις ότι σκοπεύουν να θέσουν από κοινού αυτό το θέμα και να προτείνουν ενιαίες δράσεις στον τομέα της δημόσιας υγείας, οι οποίες θα εξετάζουν και τον ρόλο του οινοπνεύματος, κάτι που θεωρώ ικανοποιητικό. Πρόκειται για μια σημαντική πρωτοβουλία.
<P>
Πώς, λοιπόν, θα χειριστεί η σουηδική κυβέρνηση το πρόβλημα τώρα που σταδιακά ανοίγουν τα σύνορα και αυτό επιτρέπει την εισαγωγή μεγαλύτερων ποσοτήτων οινοπνευματωδών από ό,τι παλαιότερα, ενώ παράλληλα θα μειωθούν κατά πάσα πιθανότητα οι φόροι; Πιστεύω στη μακροπρόθεσμη επιθετική παρέμβαση που θα έχει τη μορφή της πληροφόρησης, του επηρεασμού της συμπεριφοράς και της ενημέρωσης στα σχολεία, στον τομέα της περίθαλψης, σε όσους οδηγούν και, πέραν των άλλων, της λαϊκής επιμόρφωσης μέσω μη κυβερνητικών οργανώσεων, κ.λπ.. Όλα αυτά είναι απαραίτητα και πρέπει να διαμορφωθούν με σθένος και σε μακροπρόθεσμη βάση.
<P>
Σε αυτή τη βάση, συμφωνώ λοιπόν με τα συμπεράσματα του εισηγητή, ότι δηλαδή το Κοινοβούλιο πρέπει να εγκρίνει τη συμφωνία μεταξύ της σουηδικής κυβέρνησης και της Επιτροπής, η οποία προέκυψε κατόπιν της έκκλησης των Υπουργών του Ecofin, δηλαδή ότι θα πρέπει να δοθεί παράταση στη Σουηδία ως το τέλος του έτους 2003 με αρχές του έτους 2004 για να μειώσει σταδιακά τους προσωρινούς ποσοτικούς περιορισμούς στις εισαγωγές ως το επίπεδο που ισχύει κατά τα άλλα στην ενιαία αγορά, διότι τότε θα έχει επιτευχθεί ο διπλός στόχος, αφενός να προσαρμοστούμε πραγματικά στους κανόνες της ενιαίας αγοράς και αφετέρου να δοθεί χρόνος ώστε να τροποποιηθεί η σουηδική πολιτική στον τομέα του οινοπνεύματος προς την κατεύθυνση της επιθετικής παρέμβασης, έτσι ώστε να αποφύγουμε τις βλαβερές συνέπειες που θα προέκυπταν απ' αυτό.

<SPEAKER ID=307 LANGUAGE="SV" NAME="Olle Schmidt">
Κυρία Πρόεδρε, η πολιτική της Σουηδίας στον τομέα του οινοπνεύματος διαφέρει από την υπόλοιπη Ευρώπη. Η κοινωνικού προσανατολισμού πολιτική στον εν λόγω τομέα έχει τις ρίζες της σε μια ιστορία που χαρακτηρίζεται από ανεξέλεγκτη κατανάλωση οινοπνευματωδών. Αυτή η οπτική σε σχέση με τα οινοπνευματώδη αντιστεκόταν επί μακρόν στις εξωτερικές επιδράσεις. Αυτό δεν ισχύει σήμερα.
<P>
Ο κόσμος που έχει διεθνοποιηθεί περισσότερο, η αύξηση των μετακινήσεων του πληθυσμού και η ένταξη στην ΕΕ έχουν αλλάξει τις προϋποθέσεις. Το καθεστώς εξαίρεσης που ίσχυε μέχρι τώρα σχετικά με την εισαγωγή οινοπνευματωδών και καπνού στη Σουηδία δεν διήρκεσε επ' άπειρον. Η νέα συμφωνία που τώρα επίκειται μεταξύ της σουηδικής κυβέρνησης και της ΕΕ συνεπάγεται τη σταδιακή αύξηση των ποσοστώσεων στις εισαγωγές. Πρόκειται για έναν καλό συμβιβασμό που παρέχει στη Σουηδία τη δυνατότητα να προσαρμοστεί στις νέες συνθήκες.
<P>
Ο κ. Maaten έχει εκπονήσει μια καλή έκθεση. Η έκθεση δεν εξυμνεί την αντίληψη ότι το οινόπνευμα είναι μόνο ένα θέμα αγροτικής πολιτικής, κάτι που υποστηρίζεται σε ορισμένα μέρη της Ευρώπης. Αντιθέτως, ο κ. Maaten καθιστά απολύτως σαφές ότι το θέμα του οινοπνεύματος πρέπει να αρχίσει να αντιμετωπίζεται επίσης ως ένα θέμα δημόσιας υγείας.
<P>
Η σουηδική πολιτική στον τομέα του οινοπνεύματος είχε ως αποτέλεσμα να διατηρούνται τόσο η συνολική κατανάλωση όσο και οι ασθένειες που σχετίζονται με το οινόπνευμα σε χαμηλό επίπεδο, ενώ παράλληλα το σύστημα του μονοπωλίου στις πωλήσεις και οι πολύ υψηλοί φόροι δέχονται αφόρητες πιέσεις σε μια Ευρώπη των ανοικτών συνόρων. Τα λαθραία εισαγόμενα οινοπνευματώδη και όσα έχουν παραχθεί κατ' οίκον για προσωπική χρήση αποτελούν ένα μεγάλο ποσοστό του οινοπνεύματος που καταναλώνεται σήμερα στη Σουηδία. Το διασυνοριακό εμπόριο μεταξύ της Σουηδίας και των γειτονικών μας χωρών ανθεί.
<P>
Η αύξηση των ποσοστώσεων στις εισαγωγές παρέχει στη Σουηδία τη δυνατότητα να προσαρμόσει σταδιακά τόσο το φορολογικό επίπεδο όσο και την πολιτική της στον τομέα του οινοπνεύματος, ακολουθώντας αυτή που ασκείται σε άλλες ευρωπαϊκές χώρες. Στη Σουηδία απαιτείται μείωση των φόρων, όμως σε κάποιες άλλες χώρες της ΕΕ απαιτείται επίσης αύξηση των φόρων. Η Σουηδία δεν μπορεί να ασκεί την πολιτική της στον τομέα του οινοπνεύματος στηριζόμενη σε συνοριακούς ελέγχους και σε υψηλότερα φορολογικά επίπεδα από ό,τι ισχύει στις γειτονικές μας χώρες. Ήρθε η ώρα να βρούμε νέες λύσεις. Πιστεύω ότι αυτό που απαιτείται είναι η συνεργασία με άλλες χώρες, καθώς και μια επιθετική στρατηγική σε ό,τι αφορά την πληροφόρηση, η οποία πρέπει να χαρακτηρίζει τη μελλοντική πολιτική στον τομέα του οινοπνεύματος. Απαιτείται μια συνετή πολιτική στον εν λόγω τομέα η οποία θα διαπνέεται από κοινωνική ευθύνη καθώς και αυξημένη υπευθυνότητα σε ατομικό επίπεδο. Απαιτείται περισσότερη Ευρώπη στη Σουηδία, αλλά ίσως και περισσότερη Σουηδία στην Ευρώπη.

<SPEAKER ID=308 NAME="Schφrling">
SV) Κυρία Πρόεδρε, πραγματικά αισθάνομαι λίγο περίεργα που σήμερα στο Ευρωπαϊκό Κοινοβούλιο εξετάζεται η σουηδική πολιτική στον τομέα του οινοπνεύματος, διότι αυτό είναι το θέμα της συζητούμενης έκθεσης. Ενόψει του δημοψηφίσματος για την ένταξη στην ΕΕ, η σουηδική κυβέρνηση υποσχέθηκε επισήμως ότι η σουηδική πολιτική στον τομέα του οινοπνεύματος δεν θα μεταβληθεί. Τώρα η σοσιαλδημοκρατική κυβέρνηση, το Αριστερό Κόμμα και οι Συντηρητικοί έδωσαν από κοινού την άτυπη υπόσχεση, όπως διατυπώνεται στο κείμενο της Επιτροπής, να εγκριθεί η πρόταση της Επιτροπής περί σταδιακής κατάργησης ως το έτος 2003 των προσωρινών ποσοτικών περιορισμών στις εισαγωγές οινοπνευματωδών ποτών και καπνού.
<P>
Η κατάργηση των κανονισμών σε ό,τι αφορά τις εισαγωγές συνεπάγεται μακροπρόθεσμα την κατάργηση της σουηδικής πολιτικής στον τομέα του οινοπνεύματος, διότι το αποτέλεσμα θα είναι να ασκηθεί έντονη πίεση σε μια πολιτική στον εν λόγω τομέα της οποίας το ένα σκέλος είναι οι υψηλές τιμές για τους καταναλωτές, δηλαδή η υψηλή φορολόγηση του οινοπνεύματος.
<P>
Τέσσερα κόμματα της σουηδικής Βουλής αντιτίθενται στη γραμμή της Επιτροπής και της κυβέρνησης: οι Χριστιανοδημοκράτες, το Λαϊκό Κόμμα-Φιλελεύθεροι, τους οποίους μόλις ακούσαμε, το Κόμμα του Κέντρου και το Κόμμα του Περιβάλλοντος. Αυτά τα κόμματα απαιτούν να εμμείνει η κυβέρνηση στη θέση της και να αντιτάξει επιχειρήματα υπέρ της διατήρησης του καθεστώτος εξαίρεσης της Σουηδίας, όσο το Συμβούλιο δεν έχει λάβει ομοφώνως μια διαφορετική απόφαση.
<P>
Είναι πολύ σημαντικό να ξεκαθαρίσουμε την πολιτική της ίδιας της ΕΕ σε αυτό το θέμα. Ποια θα ήταν η κρίση του Ευρωπαϊκού Δικαστηρίου; Όπως ακριβώς υπονοεί με μεγάλη προσοχή ο κ. Maaten, αυτό το θέμα δεν αφορά μόνο την ενιαία αγορά, αλλά και τη δημόσια υγεία. Το οινόπνευμα και ο καπνός συνιστούν τους παράγοντες που δημιουργούν τα μεγαλύτερα προβλήματα υγείας στην ΕΕ, απαιτούν μεγάλες κοινωνικές δαπάνες και συνεπάγονται πολλές οδύνες για το άτομο, κ.λπ..
<P>
Στα άρθρα 152 και 95.3 της Συνθήκης αναφέρεται πόσο καίριο είναι να υπάρχει ένα υψηλό επίπεδο προστασίας, και στο άρθρο 30 επιτρέπεται όντως η επιβολή προσωρινών ποσοτικών περιορισμών στις εισαγωγές κάνοντας, μεταξύ άλλων, αναφορά στην ανθρώπινη υγεία.
<P>
Η Σουηδία έχει επιλέξει μια διαφορετική, επιτυχή μέθοδο στην πολιτική για το οινόπνευμα. Έχουμε τις λιγότερες βλαβερές συνέπειες λόγω οινοπνεύματος σε σχέση με τις περισσότερες χώρες του κόσμου και σε σύγκριση με τις χώρες της ΕΕ πολύ χαμηλά επίπεδα κατανάλωσης οινοπνεύματος. Δεν ξέρω αν πρέπει κανείς να γελά ή να κλαίει, καθώς είναι σίγουρα αξιοσημείωτο το γεγονός ότι τα κράτη μέλη μόλις πέρσι αποδέχτηκαν ένα διαφορετικό ευρωπαϊκό πρόγραμμα αντιαλκοολικής δράσης, το οποίο είχε επεξεργαστεί η Παγκόσμια Οργάνωση Υγείας. Σύμφωνα με αυτό το πρόγραμμα, τα κράτη θα πρέπει να φορολογήσουν ακόμη περισσότερο τα οινοπνευματώδη και θα πρέπει επίσης να αυξηθεί η ελάχιστη φορολόγηση του οινοπνεύματος στην ΕΕ. Αυτές οι προτάσεις συνιστώνται ως ένα σκέλος της στρατηγικής για τη δημόσια υγεία. Για ποιον λόγο λοιπόν να καταργηθεί η σουηδική πολιτική στον τομέα του οινοπνεύματος όταν η κοινοτική στρατηγική για τη δημόσια υγεία προσανατολίζεται, για τη μείωση των βλαβερών συνεπειών του οινοπνεύματος, προς την ίδια κατεύθυνση;

<SPEAKER ID=309 LANGUAGE="SV" NAME="Herman Schmid">
Κυρία Πρόεδρε, η έκθεση Maaten καθιστά σαφές ότι το οινόπνευμα αποτελεί τον δεύτερο, μετά τον καπνό, σε σημασία παράγοντα πρόκλησης προβλημάτων υγείας στην ΕΕ και ότι σε αρκετές χώρες της ΕΕ η κατανάλωση οινοπνεύματος αυξάνεται και προκαλεί ολοένα και περισσότερες ασθένειες καθώς και αυξανόμενα κοινωνικά και οικονομικά προβλήματα.
<P>
Η έκθεση προβαίνει επίσης στη διαπίστωση ότι η κατανάλωση οινοπνεύματος και οι ασθένειες που σχετίζονται με το οινόπνευμα στη Σουηδία, σε μεγάλο βαθμό λόγω της υπεύθυνης πολιτικής της στον τομέα του οινοπνεύματος, βρίσκονται σε χαμηλότερα επίπεδα από ό,τι σε άλλα κράτη μέλη. Κατά συνέπεια, οι θετικές εμπειρίες της Σουηδίας θα έπρεπε να χρησιμοποιηθούν από την ΕΕ. Τα θέματα του οινοπνεύματος θα έπρεπε να αντιμετωπίζονται με τρόπο παρόμοιο με αυτόν που τώρα αντιμετωπίζεται το θέμα του καπνού, το θέμα των ναρκωτικών, κ.λπ..
<P>
Αντί να αναγκάζεται τώρα η Σουηδία να καταργήσει την πολιτική της στον τομέα της υγείας για να προσαρμοστεί στην ΕΕ, θα έπρεπε να γίνει το αντίθετο, δηλαδή να προσαρμοστεί η ΕΕ στη Σουηδία και να προσπαθήσει να αντιμετωπίσει τα αυξανόμενα προβλήματα που σχετίζονται με το οινόπνευμα. Σε αυτόν τον τομέα θα επιθυμούσα να δω μια πολιτική σύγκλισης, η οποία συνεπάγεται ότι οι χώρες εκείνες που αντιμετωπίζουν μεγάλα και αυξανόμενα προβλήματα σε σχέση με το οινόπνευμα προσαρμόζονται στη σουηδική, πολύ πιο επιτυχή, γραμμή. Γι' αυτόν τον λόγο θα καταψηφίσω την πρόταση της Επιτροπής, την οποία ο κ. Maaten, σε πλήρη αντίθεση με την, κατά τα άλλα, εξαιρετική έκθεσή του, συνιστά.
<P>
Θέλω να ολοκληρώσω προβαίνοντας στη διαπίστωση ότι η σουηδική κυβέρνηση υπέκυψε στις απαιτήσεις της οικονομίας της αγοράς, οι οποίες θα παραγκωνίσουν την οπτική της πολιτικής της υγείας. Από ό,τι ακούω, πολλοί συνάδελφοί μου στο Κοινοβούλιο συντάσσονται με την ίδια αντίληψη, ότι δηλαδή η Σουηδία θα πρέπει να υποκύψει, ακόμα κι αν είναι συνετό από πλευράς της πολιτικής στον τομέα της υγείας να ακολουθηθεί μια εντελώς διαφορετική γραμμή. Δεν συμμερίζομαι αυτή την άποψη. Θεωρώ ότι υπάρχουν ουσιαστικοί λόγοι για να επανεξετάσει η ΕΕ την πολιτική της στον τομέα του οινοπνεύματος, και σε αυτή την περίπτωση η σουηδική εμπειρία είναι σημαντική. Συνεπώς, δεν θα πρέπει να διακοπεί η σουηδική προσέγγιση, αλλά, αντιθέτως, να χρησιμοποιηθεί εποικοδομητικά προς όφελος και τέρψη της ΕΕ.

<SPEAKER ID=310 LANGUAGE="IT" NAME="Cappato">
Κυρία Πρόεδρε, οι Ιταλοί Ριζοσπάστες βουλευτές είναι, αντίθετα, κατά της πρότασης να παραχωρηθούν άλλα τρία χρόνια σε αυτό το καθεστώς φόρων και μονοπωλίου. Μου φαίνεται ότι οι υψηλότατοι φόροι και τα πολύ στενά μονοπώλια είναι ήδη από μόνα τους κάτι κακό, που γίνεται ακόμα χειρότερο στην περίπτωση που υποστηρίζονται και δικαιολογούνται από την υποτιθέμενη ηθικότητα των πολιτικών υπέρ του κοινού καλού.
<P>
Ας δούμε όμως τα στοιχεία που παρουσιάστηκαν, γιατί ο εισηγητής, προτείνοντας μας να παραχωρήσουμε άλλα τρία χρόνια σε αυτό το ειδικό καθεστώς, μας λέγει ξεκάθαρα ότι το 30 τοις εκατό των αλκοολούχων ποτών που καταναλώνονται στη Σουηδία παράγεται παράνομα - πράγμα που σημαίνει ότι πωλείται επίσης παράνομα και ότι αυτά τα κέρδη είναι κέρδη εγκληματικής ενέργειας και μαφίας - και ότι ένα άλλο 20 τοις εκατό εισάγεται παράνομα από το εξωτερικό. Αυτή είναι η κατάσταση της κατανάλωσης αλκοολούχων ποτών στη Σουηδία.
<P>
Μας λέγει όμως ότι αυτή η πολιτική φαίνεται να λειτουργεί, αφού οι νεκροί είναι λιγότεροι από ό,τι στις άλλες χώρες, και παραθέτει τα στοιχεία μιας μελέτης που πραγματοποιήθηκε από τη ΓΔ V τον Οκτώβριο του 1998. Κρίμα όμως που εξετάζοντας από κοντά αυτή τη μελέτη θα μπορούσαμε να βρούμε μια όχι και τόσο ασήμαντη σημείωση στο περιθώριο που αναφέρει κατά λέξη: «A large number of alcohol-related deaths are not reported as such (hidden population). The real figure is estimated between 5,000 and 6,000 deaths per year due to alcohol.». Αυτοί οι αριθμοί είναι τρεις φορές μεγαλύτεροι από τους επίσημους αριθμούς. Προσοχή λοιπόν! Ας πούμε ότι οι αριθμοί είναι σωστοί: οι αριθμοί μιλούν για έναν πραγματικό απαγορευτισμό - έναν απαγορευτισμό που εφαρμόζεται μέσω των φόρων - έναν απαγορευτισμό που αποτυγχάνει, όπως όλοι οι απαγορευτισμοί.
<P>
Το ίδιο πρόβλημα έχουμε και στην Ιταλία με το μονοπώλιο του καπνού: ένα ολόκληρο τμήμα της Πούλια, της νοτίου περιοχής της Ιταλίας που βρίσκεται απέναντι από την Αλβανία, μαστίζεται από τις εγκληματικές ομάδες που σκοτώνουν κάθε μέρα στον αγώνα που γίνεται για την παράνομη αγορά του καπνού. Πρόκειται για το ίδιο πρόβλημα. Οι αριθμοί θα έπρεπε να αναφέρονται στο σύνολό τους, τα στοιχεία θα έπρεπε να αναφέρονται στο σύνολό τους, όταν θέλουμε μάλιστα να αυτοαποκαλούμαστε Φιλελεύθεροι και προερχόμαστε από μια Ομάδα που λέγεται Φιλελεύθερη.

<SPEAKER ID=311 NAME="Carlsson">
SV) Κυρία Πρόεδρε, μου προκαλεί ανησυχία η παράταση την οποία πήρε η Σουηδία με διαπραγματεύσεις. Θεωρώ ότι οι προθεσμίες δίνονται για να τηρούνται. Θεωρώ ότι θα πρέπει να υπάρχουν οι ίδιοι κανονισμοί στην εσωτερική αγορά, και γι' αυτόν τον λόγο σκέπτομαι και να ψηφίσω αναλόγως.
<P>
Η σουηδική κυβέρνηση γνώριζε ότι το καθεστώς της εξαίρεσης θα έληγε στα μέσα του έτους, όμως πολύ λίγα έγιναν για να αντιμετωπιστεί η υπάρχουσα κατάχρηση οινοπνεύματος. Με ανησυχούν κυρίως οι συνήθειες των νέων όσον αφορά την κατανάλωση οινοπνεύματος, καθώς και η εκτεταμένη προσφορά παράνομου οινοπνεύματος. Σήμερα βρισκόμαστε ενώπιον της αποτυχίας της σουηδικής πολιτικής στον τομέα του οινοπνεύματος.
<P>
Την ίδια στιγμή, στη Σουηδία υπάρχει μια κυβέρνηση η οποία, υποκύπτοντας στη λαϊκή πίεση, προσπάθησε να ικανοποιήσει το αίτημα της κοινής γνώμης για βελτίωση της πρόσβασης στα οινοπνευματώδη. Τα καταστήματα του σουηδικού μονοπωλίου στο οινόπνευμα είναι τώρα πλέον ανοικτά και τα Σάββατα και σε περισσότερα μέρη. Από πολλές απόψεις η πρόσβαση έχει αυξηθεί μέσω της χορήγησης πολλών αδειών σερβιρίσματος οινοπνευματωδών, όμως αυτό που έχει αυξηθεί εις βάρος των θέσεων εργασίας, των εσόδων από τους φόρους και του ελέγχου στη Σουηδία είναι κυρίως η προσφορά παράνομου οινοπνεύματος, μπύρας και οίνου. Πολύ λίγα γίνονται για την αντιμετώπιση της καθαρής κατάχρησης, ενώ παράλληλα ο μέσος καταναλωτής οινοπνεύματος εξακολουθεί να υπόκειται σε κηδεμονία και να μην έχει τα αντίστοιχα δικαιώματα όταν εισάγει οινοπνευματώδη ποτά κατά την επιστροφή του από τις διακοπές στο εξωτερικό, όπως π. χ. από τη Δανία ή τη Γαλλία.
<P>
Με ανησυχεί αυτή η ανικανότητα αντιμετώπισης των πραγματικών προβλημάτων. Σήμερα στα ελεγχόμενα από τους πολιτικούς σημεία πώλησης στη Σουηδία λαμβάνει χώρα ίσως όχι περισσότερο από το 30% των πωλήσεων. Το υπόλοιπο είναι παράνομο, υπό τη μορφή λαθρεμπορίου από ιδιώτες, που εισάγουν μεγαλύτερες, σύμφωνα με την οπτική των πολιτικών, ποσότητες, από συμμορίες που δραστηριοποιούνται, από την κατ' οίκον παρασκευή οινοπνευματωδών για ιδιωτική χρήση, κ.α.. Γι' αυτό λέω ότι η σουηδική πολιτική στον τομέα του οινοπνεύματος, που βασίζεται στις υψηλές τιμές και στη δυσκολία της πρόσβασης, έχει αποτύχει.
<P>
Gφran Fδrm, είχαν αρκετό χρόνο για να κάνουν κάτι γι' αυτό! Θα έπρεπε να είχαν ξεκινήσει προ πολλού με τον κατάλογο στον οποίο αναφέρεσαι. Εξάλλου, όσον αφορά την πληροφόρηση και τη διάδοση της γνώσης, μπορούν να γίνουν πολλά. αΌμως, τα παζάρια της σουηδικής σοσιαλδημοκρατικής κυβέρνησης σε αυτό το θέμα δείχνουν ότι είτε αδιαφορούσαν είτε δεν είχαν εμπιστοσύνη στον κόσμο, αλλά ότι τους ενδιέφεραν μόνο οι φορολογικές εισφορές.

<SPEAKER ID=312 NAME="Sacrιdeus">
SV) Κυρία Πρόεδρε, με ποιο δικαίωμα αποδυναμώνει η ΕΕ τη σουηδική πολιτική στον τομέα του οινοπνεύματος και της καταπολέμησης των ναρκωτικών; Τι κάνει τις εισαγωγές οινοπνευματωδών να είναι περισσότερο ένα θέμα σχετικό με το εμπόριο παρά ένα θέμα σχετικό με τη δημόσια υγεία; Στο δημοψήφισμα του 1994 για την ένταξη της Σουηδίας στην ΕΕ οι Σουηδοί πολίτες έλαβαν τη διαβεβαίωση ότι το καθεστώς εξαίρεσης μπορούσε να παραταθεί μετά το έτος 2000. Οι μη κυβερνητικές οργανώσεις που αναπτύσσουν αντιαλκοολική δράση και πολλοί πολίτες, συμπεριλαμβανομένου και εμού, ικανοποιήθηκαν με αυτή την απάντηση.
<P>
Στις 13 Μαρτίου του τρέχοντος έτους ο Πρωθυπουργός Guterres της προεδρεύουσας χώρας, της Πορτογαλίας, περιέγραψε σε αυτό το Κοινοβούλιο την πολιτιστική πολυμορφία της ΕΕ ως πλούτο. Είπε ότι δεν υπάρχει μία, μοναδική, κοινή γνώμη, αλλά 15 διαφορετικοί στίβοι. Εντούτοις, η Ευρωπαϊκή Ένωση μέσω του υπεύθυνου Επιτρόπου κ. Bolkestein θα τυποποιήσει τώρα τις προϋποθέσεις των κρατών μελών να συνεχίσουν να ασκούν μια εθνική και δημοκρατικά αποφασισμένη πολιτική στον τομέα του οινοπνεύματος. Ο κ. Bolkestein και η Επιτροπή υποστηρίζουν ότι ο τρόπος λειτουργίας της ενιαίας αγοράς απαιτεί να παρέχεται το, αποκαλούμενο, δικαίωμα σε κάθε πολίτη να εισάγει, μέρα μπαίνει μέρα βγαίνει, 210 λίτρα αλκοόλ από τα σύνορα μιας χώρας. Για μια οικογένεια με τρία ενήλικα παιδιά αυτό αντιστοιχεί σε περίπου 7 τόνους αλκοόλ εβδομαδιαίως. Αυτό είναι το αποκαλούμενο δικαίωμα; Αυτό είναι το επίπεδο της εγκρατούς κατανάλωσης; Δεν πρόκειται για ένα θέμα κηδεμόνευσης στην πατρίδα μας, τη Σουηδία, αλλά για μια στάση αλληλεγγύης και για τη σοβαρότητα της αλληλέγγυας αντιμετώπισης ενός θέματος όπως το οινόπνευμα και η χρήση ναρκωτικών.
<P>
Η απόφαση της Επιτροπής και η στάση της σουηδικής σοσιαλδημοκρατικής κυβέρνησης μοιάζουν, από την οπτική αυτού του θέματος και από την οπτική της ανησυχίας που υπάρχει κατά τη διάρκεια του EURO 2000 για την εμφάνιση φαινομένων χουλιγκανισμού και κατάχρησης οινοπνεύματος, τουλάχιστον παράλογες.

<SPEAKER ID=313 NAME="Bolkestein">
 - (NL) Κυρία Πρόεδρε, επιτρέψτε μου να αρχίσω ευχαριστώντας τον εισηγητή, τον κύριο Maaten. Η πρόταση της Επιτροπής αντανακλά τον συμβιβασμό που επιτεύχθηκε μεταξύ της Σουηδίας και της Επιτροπής όσον αφορά την επέκταση της δυνατότητας να εφαρμόζονται περιορισμοί στα προϊόντα στα οποία επιβάλλονται φόροι κατανάλωσης και τα οποία φέρουν μαζί τους επισκέπτες από άλλα κράτη μέλη στη Σουηδία. Αυτός ο κανονισμός κανονικά πρέπει να κατατεθεί στο τέλος του μήνα. Η Σουηδία έχει ζητήσει περισσότερο χρόνο για να προσαρμόσει την πολιτική της στον τομέα του οινοπνεύματος. Αυτό επεσήμανε και ο κ. Fδrm, ο οποίος δήλωσε: χρειαζόμαστε χρόνο για να προσαρμόσουμε την πολιτική μας. Η Ευρωπαϊκή Επιτροπή είναι διατεθειμένη να δώσει χρόνο στη Σουηδία μέχρι το τέλος του 2003.
<P>
Πιστεύω, κυρία Πρόεδρε, ότι η εξερευθείσα λύση είναι έντιμη και λογική. Διασφαλίζει ότι οι περιορισμοί για τους ταξιδιώτες θα εξαλειφθούν οριστικά μέχρι το τέλος του 2003, όπως ανέφερα. Αλλά επιτρέπεται επίσης μια σύντομη περαιτέρω μεταβατική περίοδος. Η σταδιακή ελευθέρωση κατά τη διάρκεια της μεταβατικής περιόδου υπογραμμίζει τη δέσμευση της Σουηδίας για την οριστική κατάργηση των αποκλίσεων και διασφαλίζει ότι οι Σουηδοί πολίτες θα μπορούν τελικά να επωφεληθούν από την ενοποιημένη αγορά με τον ίδιο τρόπο όπως και οι υπόλοιποι πολίτες της Ένωσης.
<P>
Με χαροποιεί επίσης το γεγονός ότι η έκθεση του κυρίου Maaten στηρίζει την πρόταση της Επιτροπής. Αλλά η Επιτροπή δεν μπορεί να αποδεχθεί τις υποβληθείσες τροπολογίες, αν και κατανοεί πολύ καλά τους λόγους υποβολής τους. Η Επιτροπή είναι της γνώμης ότι δεν είναι σκόπιμο γενικά θέματα, όπως είναι η σχέση μεταξύ της πολιτικής στον τομέα του οινοπνεύματος και της πολιτικής για την υγεία ή η ανάγκη για την καταβολή προσπαθειών προς μεγαλύτερη εναρμόνιση των φόρων κατανάλωσης οινοπνεύματος, να συζητούνται στο πλαίσιο μιας πρότασης σχετικά με τις παρεκκλίσεις ενός κράτους μέλους. Αυτές οι παρεκκλίσεις βασικών αρχών της εσωτερικής αγοράς επιτρέπονται στη Σουηδία για να της δώσουν τη δυνατότητα να προσαρμόσει την πολιτική της για το οινόπνευμα. Επομένως, πρόκειται, και αυτό το λέω απευθυνόμενος στον κύριο Sacrιdeus, για θεμελιώδεις αρχές της κοινής εσωτερικής αγοράς.
<P>
Όσον αφορά το αίσθημα δικαίου σχετικά με αυτές τις παρεκκλίσεις των οποίων επωφελείται η Σουηδία από την ένταξή της στην Κοινότητα, θα ήθελα να πω, απευθυνόμενος και πάλι στον κύριο Sacrιdeus, πως ως τώρα δεν γνωρίζω άλλες εξαιρέσεις που θα συνεχίσουν να ισχύουν. Οι παρεκκλίσεις κανονικά ισχύουν μέχρι το τέλος αυτού του μήνα και δεν υπάρχει διαφορετική σκέψη σχετικά. Αλλά, όπως ειπώθηκε, προκειμένου να δοθεί στη Σουηδία περισσότερος χρόνος να προσαρμόσει την πολιτική στον τομέα του οινοπνεύματος, της δόθηκαν ορισμένα χρόνια ακόμη. Αλλά επαναλαμβάνω πως η εξαίρεση αυτή σε καμία περίπτωση δεν θα συνεχίσει να ισχύει για πάντα και πως, όσον αφορά το δίκαιο αυτής της εξαίρεσης, η Επιτροπή είναι της γνώμης ότι η μεταβατική περίοδος είναι αρκετή, δηλαδή 9 χρόνια από την ένταξη μέχρι το τέλος του έτους 2003, και ότι τώρα έφτασε η ώρα να καθοριστεί οριστική ημερομηνία λήξης γι' αυτή την εξαίρεση, βάσει των αρχών της ελεύθερης κυκλοφορίας των αγαθών και των προσώπων.
<P>
Πιθανόν να μπορούσα να ολοκληρώσω, κυρία Πρόεδρε, αναφερόμενος σε ορισμένα σημεία που έθιξαν οι βουλευτές σήμερα στη συνεδρίαση. Θα ήθελα να επισημάνω ιδιαίτερα για άλλη μια φορά ότι οι πτυχές της δημόσιας υγείας, στις οποίες αναφέρθηκε και ο κύριος Maaten, είναι φυσικά μεγάλης σημασίας. Όλες οι χώρες, όλα τα κράτη μέλη της Ευρωπαϊκής Ένωσης αντιμετωπίζουν προβλήματα με την κατανάλωση οινοπνεύματος και όλα τα κράτη μέλη της Ευρωπαϊκής Ένωσης ακολουθούν αντιαλκοολική πολιτική. Είναι απόλυτα φυσικό και κατανοητό ότι και η Σουηδία πράττει το ίδιο, αλλά αυτό φυσικά πρέπει να γίνεται χωρίς να παραβιάζονται οι κανόνες της ελεύθερης κυκλοφορίας των αγαθών, που αποτελούν τους βασικούς κανόνες της Ευρωπαϊκής Ένωσης.
<P>
Επομένως, για άλλη μια φορά είναι απόλυτα κατανοητό ότι ασκείται πολιτική για την υγεία στη Σουηδία. Ο τρόπος με τον οποίο αυτή ασκείται αναφέρθηκε ήδη, τόσο από τον κύριο Fδrm όσο και από την κυρία Carlsson. Πρόκειται για τη λήψη μέτρων για την πραγματοποίηση ενημερωτικών εκστρατειών και την παροχή πληροφοριών στα σχολεία και στο κοινό, όπως γίνεται και σε άλλα μέρη της Κοινότητας. Αυτό ήταν το πρώτο σημείο το οποίο ήθελα να θίξω.
<P>
Το δεύτερο σημείο είναι το θέμα της εναρμόνισης των ειδικών φόρων κατανάλωσης, των φόρων επί των οινοπνευματωδών ποτών. Κυρία Πρόεδρε, επιτρέψτε μου να ανακοινώσω ότι, όπως γνωρίζουν οι βουλευτές του Ευρωπαϊκού Κοινοβουλίου, η Επιτροπή δεν διαθέτει μέσα για να χαράξει μια συγκεκριμένη πολιτική για τους φόρους κατανάλωσης. Πιθανόν η Επιτροπή να το επιθυμούσε, αλλά αυτό είναι αδύνατο. Αυτό που μπορεί να κάνει η Επιτροπή είναι να εποπτεύει ώστε να εφαρμόζονται οι λίγοι κανόνες που υπάρχουν για το σύνολο της Ευρωπαϊκής Ένωσης, δηλαδή τα ελάχιστα όρια φορολογίας. Επιπλέον, κυρία Πρόεδρε, η Επιτροπή στο τέλος αυτού του έτους ή στις αρχές του επόμενου θα συντάξει, όπως έχει καθήκον, μια έκθεση για την εξέλιξη της κατάστασης όσον αφορά τους ειδικούς φόρους κατανάλωσης στην Ευρωπαϊκή Ένωση. Επομένως, αυτή η έκθεση θα είναι διαθέσιμη στις αρχές του επόμενου έτους και σε αυτή η Επιτροπή θα κάνει φυσικά συστάσεις, επειδή πράγματι η ύπαρξη μεγάλων διαφορών στους ειδικούς φόρους κατανάλωσης ανάμεσα στα κράτη μέλη οδηγεί σε στρεβλώσεις της εσωτερικής αγοράς. Η Επιτροπή δεν βλέπει με ικανοποίηση κάτι τέτοιο. Επομένως, θα γίνουν συστάσεις, αλλά η Επιτροπή δεν διαθέτει τα μέσα.
<P>
Κυρία Πρόεδρε, συνιστώ στο Κοινοβούλιο να εγκρίνει την έκθεση του κυρίου Maaten χωρίς τροποποιήσεις.

<SPEAKER ID=314 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=20>
Ανταλλαγή πληροφοριών με τρίτες χώρες
<SPEAKER ID=315 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0142/2000) του κ. Berenguer Fuster, εξ ονόματος της Επιτροπής Οικονομικής και Νομισματικής Πολιτικής, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου για την τροποποίηση των οδηγιών 85/611/ΕΟΚ, 92/49/ΕΟΚ, 92/96/ΕΟΚ και 93/22/ΕΟΚ όσον αφορά την ανταλλαγή πληροφοριών με τρίτες χώρες ((COM(1999) 748 - C5-0011/2000 - 2000/0014 (COD))

<SPEAKER ID=316 NAME="Berenguer Fuster">
Κυρία Πρόεδρε, πρέπει να λάβουμε υπόψη ότι οι ικανότητες έρευνας και ελέγχου που διαθέτουν οι εποπτικές αρχές στον χρηματοπιστωτικό τομέα είναι ασύγκριτα μεγαλύτερες από τις υφιστάμενες σε άλλους τομείς. Στον χρηματοπιστωτικό τομέα (και σε μεγάλο βαθμό διότι γίνεται δημόσια έκκληση για πιστώσεις και αποταμίευση, συμπεριλαμβάνοντας κατά συνέπεια τις εταιρείες που προσφεύγουν στην αγορά αξιών) υπάρχει δημόσιο συμφέρον που συνίσταται στη διαφύλαξη των απεριόριστων συμφερόντων τρίτων αποταμιευτών, που εμπιστεύονται κάποιες επιχειρήσεις που πρόκειται να διαχειριστούν ξένο χρήμα χωρίς οι πραγματικοί ιδιοκτήτες του εν λόγω χρήματος να έχουν την ικανότητα να παρέμβουν στη διαχείριση.
<P>
Η προστασία των εν λόγω συμφερόντων τρίτων μερών δικαιολογεί μεγαλύτερο βαθμό παρέμβασης των δημόσιων αρχών, που μεταφράζεται, μεταξύ άλλων, σε υπέρμετρες εξουσίες που επιτρέπουν στις αρχές να γνωρίζουν τα εσωτερικά των επιχειρήσεων.
<P>
Αναμφίβολα, εάν τα στοιχεία που συλλέγονται κατά την άσκηση αυτών των εξουσιών διαρρεύσουν μπορούν, αφενός, να προκαλέσουν ανεπανόρθωτες ζημίες στις επιχειρήσεις που υπόκεινται σε έλεγχο και, αφετέρου, να δονήσουν έντονα την αγορά με τελικό αποτέλεσμα τη διατάραξή της.
<P>
Συνεπώς, ως αντίβαρο σε τόσο διευρυμένες εξουσίες έρευνας, επιβάλλεται στις αρχές η υποχρέωση τήρησης του απορρήτου. Η εν λόγω υποχρέωση απορρήτου, η παραβίαση του οποίου επισύρει σοβαρότατες συνέπειες, ενδεχομένως να δυσκολεύει κάποιους στόχους που επιδιώκουν οι ελεγκτικές αρχές, που εν τέλει συνίστανται στην εγγύηση της ορθής λειτουργίας της αγοράς.
<P>
Δεν χωρεί αμφιβολία ότι ένας από τους τομείς στους οποίους το φαινόμενο της παγκοσμιοποίησης κατέστη περισσότερο πρόδηλο είναι ο χρηματοπιστωτικός τομέας, όπου οι μεγάλες επιχειρήσεις προσφεύγουν στην αγορά αξιών. Σήμερα οι μεγάλες επιχειρήσεις αναπτύσσουν τη δραστηριότητά τους σε μεγάλο αριθμό χωρών, δεν υφίστανται όμως υπερεθνικές ελεγκτικές αρχές, και μάλιστα οι κοινοτικές αρχές αντιμετωπίζουν δυσκολίες στην επιτέλεση των καθηκόντων τους εκτός των συνόρων τους. Πρόκειται εν τέλει για θέματα που άπτονται της κυριαρχίας: το πρόβλημα μπορεί να συνοψιστεί στο ότι μια αρχή που εποπτεύει τις δραστηριότητες μιας επιχείρησης σε μια συγκεκριμένη χώρα δεν μπορεί να έχει πρόσβαση από μόνη της στα στοιχεία σχετικά με τις δραστηριότητες της εν λόγω επιχείρησης, της μητρικής της επιχείρησης ή των θυγατρικών της σε άλλες χώρες, διότι οι εποπτικές της εξουσίες δεν επεκτείνονται πέραν των συνόρων της χώρας όπου ανήκει.
<P>
Προκειμένου να επιλυθεί αυτό το πρόβλημα καθίσταται αναγκαία η συνεργασία μεταξύ των αρχών διαφόρων χωρών, συνεργασία που, μεταξύ άλλων, πρέπει να μεταφραστεί σε ανταλλαγή των συλλεγόμενων στοιχείων. Το πρόβλημα έγκειται στο γεγονός ότι η εφαρμογή αυτής της ανταλλαγής επιφέρει γενικά τη μη τήρηση της υποχρέωσης απορρήτου.
<P>
Είναι συνεπώς ανάγκη οι κανόνες να προβλέπουν τον τρόπο υπέρβασης αυτής της σύγκρουσης μεταξύ υποχρέωσης απορρήτου και ανταλλαγής πληροφοριών, με την εξεύρεση εξισορροπητικών λύσεων.
<P>
Σε ό,τι αφορά την ευρωπαϊκή νομοθεσία, μετά από ένα αμφιταλαντευόμενο, και μάλιστα διαφορετικό, πλαίσιο για τους διάφορους τομείς, το 1998 τροποποιήθηκε η πρώτη οδηγία του τραπεζικού τομέα, προκειμένου να επιτραπεί στα κράτη μέλη να συνάπτουν συμφωνίες ανταλλαγής πληροφοριών με τρίτες χώρες, εφόσον η μεταβιβαζόμενη πληροφορία παρέχει όλα τα εχέγγυα του επαγγελματικού απορρήτου που ισχύουν τουλάχιστον στην Ευρωπαϊκή Ένωση. Τώρα λοιπόν, μέσω αυτής της οδηγίας, εισάγονται οι αντίστοιχες τροποποιήσεις στις υπόλοιπες οδηγίες του χρηματοπιστωτικού τομέα, υπό το πνεύμα της οδηγίας του τραπεζικού τομέα.
<P>
Καθώς ήμασταν τότε σύμφωνοι με την τροποποίηση του 1998, και για τους ίδιους λόγους, θα στηρίξουμε αυτές τις τροποποιήσεις στις ίδιες προθεσμίες που πρότεινε η Επιτροπή.
<P>
Μια τελευταία σκέψη. Στην παρούσα φάση παραμένει εκκρεμής μια έκθεση του Ευρωπαϊκού Κοινοβουλίου σχετικά με την αναθεώρηση της πρωτοβουλίας SLIM με στόχο την απλοποίηση της νομοθεσίας για την εσωτερική αγορά. Οι εξελίξεις σε αυτόν τον τομέα μπορεί εν τέλει να είναι μείζονος σημασίας, και είναι δυνατόν να οδηγηθούμε σε πολύ επωφελή αποτελέσματα. Εάν επιθυμούμε να απλοποιήσουμε τη νομοθεσία θα είναι εξίσου αναγκαίο να μειώσουμε τον αριθμό των κανόνων και να καταστήσουμε ορθολογικότερες τις πρωτοβουλίες.
<P>
Θα πρέπει να αναρωτηθούμε συνεπώς για ποιον λόγο όταν τροποποιήθηκε το 1998 η οδηγία του τραπεζικού τομέα δεν τροποποιήθηκαν παράλληλα οι οδηγίες που αναφέρονται στον ασφαλιστικό τομέα, στους οργανισμούς συλλογικών επενδύσεων, στις οδηγίες εν τέλει που τροποποιούνται τώρα. Η απλοποίηση και η συνάφεια της νομοθεσίας ενδεχομένως να συνηγορούσαν προς αυτή την κατεύθυνση.

<SPEAKER ID=317 NAME="Evans, Jonathan">
Κυρία Πρόεδρε, χαίρομαι που έχω τουλάχιστον την ευκαιρία να συμμετάσχω στην παρούσα συζήτηση εκ μέρους της Ομάδας του Ευρωπαϊκού Λαϊκού Κόμματος, και θα ήθελα να ξεκινήσω συγχαίροντας τον κ. Berenguer Fuster για την εργασία του σχετικά με την παρούσα έκθεση.
<P>
Ομολογώ πως η έκθεσή του είναι πολύ σύντομη, αλλά αυτό έρχεται σε αντίθεση με τον όγκο της εργασίας που έπρεπε να αναλάβει, επειδή το θέμα που εξετάζουμε είναι περίπλοκο, όπως δήλωσε σαφώς στις παρατηρήσεις του. Το θέμα μας είναι κατ' ουσίαν ο συμβιβασμός μεταξύ της πρόσβασης σε εμπιστευτικές πληροφορίες, πληροφορίες που φθάνουν στα χέρια μιας ολόκληρης σειράς ρυθμιστικών αρχών, και της επακόλουθης χρήσης αυτών των πληροφοριών. Γνωρίζουμε πως οι πληροφορίες συλλέγονται κατά κύριο λόγο ως αποτέλεσμα των υποχρεώσεων των επιχειρήσεων στο πλαίσιο του συνολικού συστήματος εποπτείας.
<P>
Διαθέτουμε πλέον μια σειρά ρυθμιστικών αρχών σε ολόκληρη την Ευρωπαϊκή Ένωση, αλλά και πολύ συχνά στα ίδια τα κράτη μέλη, και το δίλημμα πώς χρησιμοποιούνται στην πραγματικότητα οι πληροφορίες δεν δημιουργείται μόνο για την Κοινότητα και την ανταλλαγή πληροφοριών μεταξύ αυτής και των εξωκοινοτικών ρυθμιστικών αρχών. Συχνά αντιμετωπίζουμε αυτό το δίλημμα εντός των κρατών μελών. Διαθέτω βεβαίως προσωπική εμπειρία από την κυβέρνηση του Ηνωμένου Βασιλείου, όπου μπορώ να θυμηθώ πολλές περιπτώσεις στις οποίες, ενώ η κυβέρνηση ετοιμάζεται να αναθέσει μια σύμβαση σε συγκεκριμένη επιχείρηση, ανακαλύπτει πως ένα άλλο κυβερνητικό τμήμα έχει ουσιαστικά αναλάβει να ξεκινήσει νομικές διαδικασίες για κάποιον λόγο εναντίον της ίδιας αυτής επιχείρησης. Μια συχνή περιγραφή αυτής της κατάστασης είναι πως η αριστερά της κυβέρνησης δεν γνωρίζει τι ποιεί η δεξιά. Το ουσιαστικό όμως είναι πως ρυθμιστικές αρχές τόσο εντός των κρατών μελών όσο και εντός της Ευρωπαϊκής Ένωσης, αλλά και πέρα από αυτή, είναι πρόθυμες να ανταλλάσσουν πληροφορίες σεβόμενες ταυτόχρονα το απόρρητο.
<P>
Έτσι οδηγούμαι στη δεύτερη σύντομη παρατήρηση που θα ήθελα να διατυπώσω απόψε και η οποία αφορά την ανάγκη ενοποίησης των ίδιων των ρυθμιστικών αρχών. Πρόκειται για μια διαδικασία που έχει ξεκινήσει στο Ηνωμένο Βασίλειο. Πρόσφατα ο Howard Davies, επικεφαλής της νέας βρετανικής αρχής χρηματοοικονομικών υπηρεσιών, περιέγραψε συνοπτικά σε ομιλία του στην κοινοβουλευτική Επιτροπή Οικονομικής και Νομισματικής Πολιτικής το εν λόγω εγχείρημα. Δεν ήταν κάτι πολύ εύκολο, αλλά νομίζω πως οι Βρετανοί θεωρούν κατά κοινή ομολογία την ενοποίηση των ρυθμιστικών αρχών στο Ηνωμένο Βασίλειο επιτυχή. Είναι κάτι που θα μπορούσε να προταθεί σε άλλες αρχές εντός της Ευρωπαϊκής Ένωσης, κυρίως επειδή μπορεί να οδηγήσει σε κοινή προσέγγιση ως προς την χρήση των πληροφοριών που διατίθενται μέσω της εν λόγω διαδικασίας, προς όφελος των επενδυτών σε ολόκληρη την Ευρωπαϊκή Ένωση.

<SPEAKER ID=318 NAME="Bolkestein">
Ευχαριστώ ειλικρινά πάρα πολύ τον εισηγητή, κ. Berenguer Fuster, για την έκθεσή του και για τον χρήσιμο συντονισμό και συνεργασία. Η προσέγγιση της Επιτροπής Οικονομικής και Νομισματικής Πολιτικής διευκόλυνε την άμεση έγκριση της πρότασης.
<P>
Σκοπός της πρότασης είναι η τροποποίηση ορισμένων οδηγιών που ρυθμίζουν χρηματοπιστωτικές υπηρεσίες και η ευθυγράμμισή τους με τους κανόνες που ισχύουν ήδη στον τραπεζικό τομέα, προκειμένου να βελτιωθεί η ανταλλαγή πληροφοριών με τρίτες χώρες. Η πρόταση αποτελεί επίσης απάντηση στις διεθνείς συστάσεις για την ανταλλαγή εμπιστευτικών πληροφοριών. Είναι απαραίτητο να βελτιωθεί η εποπτεία των χρηματοπιστωτικών ομίλων. Αυτή την πτυχή υπογράμμισε απόψε τόσο ο κ. Berenguer Fuster όσο και ο κ. Evans. Συμφωνώ απολύτως και με τους δυο τους πως είναι απολύτως απαραίτητο να τηρείται το απόρρητο αυτών των πληροφοριών.
<P>
Το προτεινόμενο μέτρο θα επιτρέψει στις ευρωπαϊκές αρχές που ρυθμίζουν τους τίτλους και τις ασφαλίσεις να ανταλλάσσουν σε διατομεακή βάση με τις αρμόδιες αρχές τρίτων χωρών εμπιστευτικές πληροφορίες για εποπτικές δραστηριότητες. Επιτρέπει επίσης στις προαναφερθείσες ευρωπαϊκές αρχές να ανταλλάσσουν πληροφορίες για εποπτικές δραστηριότητες με φορείς τρίτων χωρών, π.χ. συστήματα συμψηφισμού και διακανονισμού, ελεγκτές, κ.λπ., που χάρη στα καθήκοντά τους βοηθούν στην ενίσχυση της σταθερότητας του χρηματοπιστωτικού συστήματος. Η πρόταση καθιστά σαφές πως οι πληροφορίες ανταλλάσσονται για λόγους εποπτείας και προβλέπει την προστασία του απορρήτου - το σημαντικό σημείο που αναφέρεται - των πληροφοριών που ανταλλάσσονται.
<P>
Ο κ. Evans μίλησε για την ενοποίηση των ρυθμιστικών αρχών, κάτι που εφαρμόζεται όντως στο Ηνωμένο Βασίλειο. Η αρχή χρηματοοικονομικών υπηρεσιών, με επικεφαλής τον κ. Howard Davies, είναι όντως αποτέλεσμα της ενοποίησης των ρυθμιστικών αρχών. Το παράδειγμα αυτό ακολουθεί η Σουηδία ή ίσως να συμβαίνει το αντίστροφο. Με άλλα λόγια, τόσο στο Λονδίνο όσο και στη Στοκχόλμη υπάρχει ένας ενοποιημένος ρυθμιστικός μηχανισμός.
<P>
Στο πλαίσιο της αρχής χρηματοοικονομικών υπηρεσιών του Λονδίνου υπάρχει μια μονάδα που ασχολείται με τον τραπεζικό τομέα. Μια άλλη μονάδα εργάζεται με τις ασφαλίσεις και μια τρίτη με το χρηματιστήριο. Έχουν κοινή στέγη, αλλά κάτω από την κοινή αυτή στέγη εξακολουθούν να υπάρχουν διαφορετικοί φορείς. Ο κ. Evans υπονοεί πως συνεργάζονται - και όντως συνεργάζονται - αλλά η συνεργασία δεν σημαίνει μόνο συστέγαση. Ο κ. Evans θα ήθελε να ενθαρρύνει η Επιτροπή άλλα κράτη μέλη να ακολουθήσουν το βρετανικό και το σουηδικό παράδειγμα. Οι γνώμες διίστανται πράγματι πάρα πολύ. Βρισκόμαστε αντιμέτωποι με ένα πολύ λεπτό ζήτημα. Σε ορισμένες χώρες υπάρχουν ενοποιημένες κανονιστικές ρυθμίσεις, αλλά σε άλλες υφίστανται τρεις χωριστοί φορείς, π.χ. στις Κάτω Χώρες και σε άλλα κράτη μέλη. Τα τελευταία ερωτούν: αφού συνεργαζόμαστε ποιο το πρόβλημα;
<P>
Δεν λέω πως δεν υπάρχει λόγος ανησυχίας. Πρόσφατα εκπονήθηκε μια έκθεση από μια επιτροπή υπό την προεδρία του κ. Brouwer, του δεύτερου ανώτατου στελέχους στην ιεραρχία της Τράπεζας των Κάτω Χωρών. Η έκθεση αυτή χαιρετίστηκε από το ECOFIN και διατίθεται στο Internet, ούτως ώστε να έχουν όλοι πρόσβαση σε αυτή. Στην έκθεση αναφέρεται πως, όσον αφορά τις τράπεζες και τις ασφαλιστικές εταιρείες, το θεσμικό πλαίσιο είναι κατά βάση επαρκές, αλλά δεν εξετάζεται το ζήτημα του τρόπου αντιμετώπισης των συστημικών κρίσεων ούτε γίνεται λόγος για χρηματιστήρια. Ο προβληματισμός όμως δεν σταματά, διαφορετικά θα βρεθούμε σε πολύ άσχημη θέση. Όλοι γνωρίζουν τι συνέβη σε άλλα μέρη του κόσμου που αντιμετώπισαν συστημικές κρίσεις. Επίσης όλοι γνωρίζουν πως οι συμμαχίες μεταξύ διαφόρων χρηματιστηρίων είναι πολύ σύνηθες φαινόμενο. Πρέπει επομένως να επιδείξουμε μεγαλύτερη προσοχή και να εξετάσουμε μήπως η αύξηση της δημιουργίας ομίλων οδηγεί στην ανάγκη μεγαλύτερης εποπτείας. Στην περίπτωση βεβαίως των χρηματιστηριακών αγορών αξίζει να θέσουμε το ερώτημα κατά πόσον θα πρέπει να αφήσουμε τα πάντα στις εθνικές εποπτικές αρχές ή θα πρέπει να υπάρχει κάτι σε ευρωπαϊκό επίπεδο.
<P>
Ο προβληματισμός αυτός δεν οδήγησε σε κανένα οριστικό συμπέρασμα, αλλά συνεχίζεται. Εάν ευνοήσουν οι εξελίξεις προσβλέπω στην έναρξη διαλόγου με το Ευρωπαϊκό Κοινοβούλιο γι' αυτά ακριβώς τα θέματα.

<SPEAKER ID=319 NAME="Πρόεδρος">
Ευχαριστώ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=21>
Εισαγωγές μπύρας στη Φινλανδία
<SPEAKER ID=320 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5­0144/2000) της κ. Lulling, εξ ονόματος της Επιτροπής Οικονομικής και Νομισματικής Πολιτικής, σχετικά με:
<P>
Ι. την πρόταση οδηγίας του Συμβουλίου για την τροποποίηση των οδηγιών 69/169/ΕΟΚ και 92/12/ΕΟΚ όσον αφορά προσωρινούς ποσοτικούς περιορισμούς για τις εισαγωγές μπύρας στη Φινλανδία (COM(2000)76 - C5-0137/2000 - 2000/0038(CNS))
<P>
ΙΙ. την πρόταση κανονισμού του Συμβουλίου για την τροποποίηση του κανονισμού (ΕΟΚ) αριθ. 918/83 όσον αφορά προσωρινή παρέκκλιση για τις ατελείς εισαγωγές μπύρας στη Φινλανδία (COM(2000)76 - C5­0138/2000 - 2000/0039(CNS)).

<SPEAKER ID=321 NAME="Lulling">
 Κυρία Πρόεδρε, κύριε Επίτροπε, στη Συνθήκη προσχώρησης του 1995 η Φινλανδία είχε εξασφαλίσει παρέκκλιση μέχρι την 31η Δεκεμβρίου 1996 προκειμένου να περιορίσει τις εισαγωγές μπύρας με προέλευση άλλα κράτη μέλη.
<P>
Αυτή η παρέκκλιση αποτελεί εξαίρεση από τη σημαντική αρχή του δικαιώματος των πολιτών της Κοινότητας να μεταφέρουν εμπορεύματα που απέκτησαν για προσωπική τους χρήση από ένα σημείο της Κοινότητας σε ένα άλλο χωρίς να πρέπει να καταβάλουν νέους δασμούς. Είχε εξασφαλίσει παράταση της εν λόγω παρέκκλισης μέχρι το 2003. Συγχρόνως, και προκειμένου να συμμορφωθεί με την ισχύουσα ευρωπαϊκή νομοθεσία στα πλαίσια της τελωνειακής ένωσης, η Φινλανδία υποχρεώθηκε να αυξήσει από 2 σε 15 λίτρα την ποσότητα μπύρας που μπορούσε να εισαχθεί αδασμολόγητα από τρίτες χώρες.
<P>
Τώρα η Φινλανδία, ενώπιον των μαζικών εισαγωγών των πολιτών της από την Εσθονία και τη Ρωσία, οι οποίες απειλούν βασικά την ύπαρξη πολλών ΜΜΕ που κάνουν λιανικές πωλήσεις μπύρας στις παραμεθόριες περιοχές, ζητεί να μπορεί να περιορίσει από 15 σε 6 λίτρα τις εισαγωγές μπύρας των κατοίκων της από τις δύο αυτές χώρες. Επικαλείται επίσης προβλήματα υγείας, δημόσιας τάξης και απώλειας εσόδων. Στο μεταξύ αυτές οι εισαγωγές καλύπτουν περίπου το 10 % της αγοράς λιανικών πωλήσεων μπύρας στη Φινλανδία. Γιατί; Μα απλούστατα λόγω της τεράστιας διαφοράς τιμών που είναι αποτέλεσμα της υπερβολικής φορολόγησης του οινοπνεύματος στη Φινλανδία.
<P>
Η αντίδραση του πληθυσμού της Φινλανδίας στην κατάσταση αυτή είναι ένα τέλειο παράδειγμα της αυταπόδεικτης αλήθειας που λέει ότι οι υπερβολικοί φόροι σκοτώνουν τους φόρους, διότι οι πολίτες αντιδρούν ενάντια στους φόρους αυτούς που τους θεωρούν σχεδόν φόρους κατάσχεσης.
<P>
Σε σύγκριση με τα άλλα κράτη μέλη, οι ειδικοί φόροι κατανάλωσης για το οινόπνευμα στη Φινλανδία είναι οι υψηλότεροι, καθώς υπερβαίνουν π.χ. για την μπύρα 17 φορές τους ανάλογους φόρους που υπάρχουν στην Ισπανία και 44% τους φόρους στην Ιρλανδία, η οποία, στο πρωτάθλημα των ειδικών φόρων κατανάλωσης, καταλαμβάνει τη δεύτερη θέση μετά τη Φινλανδία, η οποία είναι η πρωταθλήτρια στην Ευρωπαϊκή Ένωση, αν και αληθεύει ότι την κερδίζει η Νορβηγία, που δεν είναι μέλος.
<P>
Είναι γεγονός ότι λόγω της γεωγραφικής θέσης της Φινλανδίας οι εισαγωγές ιδιωτών από άλλα κράτη μέλη είναι σημαντικά λιγότερες, κάτι που δεν συμβαίνει π.χ. στην περίπτωση της Μεγάλης Βρετανίας και της Δανίας κυρίως, που έχουν πολύ υψηλότερους ειδικούς φόρους κατανάλωσης για το οινόπνευμα από ό,τι τα γειτονικά κράτη μέλη.
<P>
Λόγω της σοβαρότητας της κατάστασης είχα συστήσει στην έκθεσή μου να δώσουμε σύμφωνη γνώμη για τον νέο αυτό περιορισμό στα 6 λίτρα μπύρας προερχόμενης από τη Ρωσία και την Εσθονία, αλλά μόνο μέχρι το 2003 και όχι μέχρι το 2006, για τον λόγο βασικά ότι η Εσθονία είναι υποψήφια προς ένταξη και διότι η, έστω και παράνομη, διακίνηση δεν θα σταματήσει ούτε και μετά το 2006, όσο η Φινλανδία δεν αποφασίζει να επιβάλει λιγότερο υπερβολική φορολόγηση στα οινοπνευματώδη προϊόντα, κυρίως στην μπύρα και τον οίνο.
<P>
Η πλειοψηφία της Επιτροπής Οικονομικής και Νομισματικής Πολιτικής δεν συμφώνησε μαζί μου. Είχα επιμείνει και μάλιστα υπέβαλα τροπολογία λόγω κυρίως της τροποποίησης της παρέκκλισης σχετικά με τις εισαγωγές για προσωπική χρήση με προέλευση άλλα κράτη μέλη. Η τροποποίηση της σχετικής οδηγίας, η οποία μας υποβάλλεται ταυτόχρονα, προβλέπει πράγματι τη σταδιακή ελευθέρωση από τα 15 λίτρα σήμερα μέχρι τα 64 λίτρα ήδη από το 2003, ενώ από 1ης Ιανουαρίου 2004 θα αρχίσουν να ισχύουν οι γενικοί κανόνες. Πρόκειται ασφαλώς για μια εξέλιξη σε σχέση με την παρούσα κατάσταση που θα μπορούσε να διαρκέσει μέχρι το 2003.
<P>
Το πρόβλημα του αλκοολισμού έγινε βέβαια αντικείμενο μεγάλης διαμάχης στις συζητήσεις στην επιτροπή. Εξακολουθώ να υποστηρίζω ότι το πρόβλημα του αλκοολισμού, και ιδίως της σκανδιναβικής πρακτικής κατανάλωσης οινοπνεύματος με σκοπό τη μέθη, δεν μπορεί να επιλυθεί με υπερβολική φορολογία, το αντίθετο μάλιστα, διότι καθιστά το οινόπνευμα είδος πολυτελείας, στοιχείο της κοινωνικής θέσης κατά κάποιο τρόπο. Αυτός είναι ο λόγος για τον οποίο τόλμησα να συστήσω στη Φινλανδία να εκμεταλλευθεί αυτή τη νέα περίοδο παρέκκλισης για να μειώσει τους υψηλούς φορολογικούς της συντελεστές, ιδίως για τα οινοπνευματώδη ποτά όπως την μπύρα και τον οίνο.
<P>
Ο πραγματικός αλκοολισμός και τα προβλήματα υγείας που συνεπάγεται μπορούν να καταπολεμηθούν μόνο μέσω της ενημέρωσης και της παιδείας. Οι υψηλοί φόροι δεν κάνουν τους μεγάλους πότες να σταματήσουν το ποτό, αντίθετα τιμωρούν τη μεγάλη πλειοψηφία που καταναλώνει με μέτρο μπύρα, οίνο και άλλα οινοπνευματώδη ποτά, τα οφέλη των οποίων για την υγεία ή για την πρόληψη νόσων όπως ο καρκίνος, η νόσος του Alzheimer, οι καρδιαγγειακές παθήσεις, είναι πια πασίγνωστα και επιστημονικώς αποδεδειγμένα. Ας σταματήσουμε λοιπόν την υποκρισία και ας αφήσουμε τις λάθος συνταγές.
<P>
Ασφαλώς όλοι γνωρίζουμε ότι δεν μπορούμε ούτε θέλουμε να θέσουμε σε αμφισβήτηση το προνόμιο των κρατών μελών να καθορίζουν, σε φορολογικό επίπεδο, τους συντελεστές των ειδικών φόρων κατανάλωσης που θεωρούν ως τους πλέον ενδεδειγμένους. Όμως, η Φινλανδία θα μπορέσει, τουλάχιστον το ελπίζουμε, να πειστεί ότι η μείωση των διαφορών μεταξύ των δικών της συντελεστών των ειδικών φόρων κατανάλωσης και αυτών των γειτονικών τρίτων χωρών θα ήταν το καλύτερο μέσο αποφυγής της αύξησης του διασυνοριακού εμπορίου που της δημιουργεί πρόβλημα, και με πολύ μεγαλύτερες πιθανότητες επιτυχίας από ό,τι με τη διατήρηση και ενίσχυση των ποσοτικών περιορισμών.
<P>
Λυπούμαι, κύριε Επίτροπε, για τη συγκράτηση της Επιτροπής σας στο θέμα αυτό, ιδίως εφόσον έχετε επιλέξει ως νομική βάση το άρθρο 93 της Συνθήκης, που αφορά ακριβώς την εναρμόνιση των έμμεσων φόρων και δασμών. Ο νοών νοείτω!

<SPEAKER ID=322 LANGUAGE="FI" NAME="Kauppi">
Αξιότιμη κυρία Πρόεδρε, αξιότιμε κύριε Επίτροπε, αγαπητοί εκπρόσωποι του Συμβουλίου, λέγεται συχνά ότι το Κοινοβούλιο βρίσκεται μακριά από τους πολίτες και ότι τα θέματα για τα οποία μιλάμε εδώ δεν ενδιαφέρουν τους πολίτες των χωρών μας. Αγαπητοί φίλοι, τώρα για πρώτη φορά έχουμε υπό εξέταση μια έκθεση η οποία σαφέστατα ενδιαφέρει τους καταναλωτές, τουλάχιστον της δικής μου χώρας, της Φινλανδίας. Πριν από την προσχώρησή μας στην Ευρωπαϊκή Ένωση εμείς οι Φινλανδοί λάβαμε την υπόσχεση ότι η ΕΕ θα φέρει στη χώρα μας αμέσως μετά την ένταξή μας μια πιο ανοικτή πολιτική στον τομέα των οινοπνευματωδών ποτών, θα μειώσει τις υπέρογκες τιμές κατανάλωσης, οι οποίες απορρέουν από την υψηλή φορολογία των οινοπνευματωδών ποτών, καθώς και ότι θα ελευθερώσει τη μεταπώληση και θα καταργήσει το κρατικό μονοπώλιο για τα οινοπνευματώδη. Συμφωνώ απολύτως με όσα δήλωσε η κυρία Lulling, ότι το πρόβλημα του αλκοολισμού δεν μπορεί να επιλυθεί με τον περιορισμό των εισαγωγών, με τη διατήρηση των τιμών σε υψηλά επίπεδα και με την πώληση των οινοπνευματωδών υπό καθεστώς μονοπωλίου. Οι καταναλωτές είναι ωστόσο αναγκασμένοι να περιμένουν την υλοποίηση των μεταρρυθμίσεων της πολιτικής στον τομέα των οινοπνευματωδών ποτών, καθώς οι μεγάλες μεταβατικές περίοδοι και οι διάφοροι περιορισμοί στις εισαγωγές παρεμποδίζουν τον υγιή ανταγωνισμό. Η υπό εξέταση έκθεση συνιστά μεγάλο βήμα προόδου επειδή ανοίγει σταδιακά τη φινλανδική αγορά.
<P>
Ως αντίβαρο, εντούτοις, για το άνοιγμα των εισαγωγών από την ΕΕ, η Φινλανδία ζητεί το δικαίωμα να μειωθεί η ποσόστωση της εισαγόμενης μπύρας από τρίτες χώρες. Αυτό το αίτημα είναι καθαυτό βάσιμο, εάν βέβαια ο περιορισμός δεν ισχύσει μόνιμα. Επίσης, όσον αφορά το θέμα της εισαγωγής μπύρας από τρίτες χώρες, η Φινλανδία πρέπει να αντιμετωπίσει με αποφασιστικότητα μια κατάσταση, όπου η αγορά θα είναι το ίδιο ανοιχτή με εκείνη των λοιπών κρατών μελών. Από την πλευρά των τρίτων χωρών, οι περιορισμοί θα πρέπει να αρθούν μέχρι το τέλος του 2003, δεδομένου ότι όσο ταχύτερα αναγκαστεί η Φινλανδία να ανοίξει ολόκληρη την αγορά της τόσο πιο πιθανό είναι να δρομολογήσουμε στην πράξη την επίλυση του ζητήματος του ειδικού φόρου κατανάλωσης. Έτσι τελικά το θέμα θα λήξει. Πράγματι, η ελευθέρωση των εισαγωγών π.χ. από την Εσθονία και τη Ρωσία ήδη στο τέλος του 2003 θα οδηγούσε, με τα σημερινά επίπεδα μεικτής τιμής, σε μια διόλου επιθυμητή κατάσταση. Το άνοιγμα της αγοράς επίσης, στο πλαίσιο του βραχύτερου χρονοδιαγράμματος σχετικά με τις τρίτες χώρες, θα αυξήσει ωστόσο τις πιέσεις για μείωση της φορολογίας, και όσο συντομότερα η φορολογία αγγίξει το μέσο ευρωπαϊκό επίπεδο τόσο υγιέστερη θα είναι η κατάσταση της εσωτερικής αγοράς.

<SPEAKER ID=323 LANGUAGE="SV" NAME="Fδrm">
Κυρία Πρόεδρε, οι ιδιαίτεροι κανονισμοί που ισχύουν στη Φινλανδία όσον αφορά τις εισαγωγές μπύρας έχουν φυσικά μεγάλη σημασία τόσο για τη δημόσια υγεία όσο και για το εμπόριο. Το πρόβλημα γίνεται βέβαια πιο έντονο λόγω γειτνίασης με τρίτες χώρες, και συγκεκριμένα με τη Ρωσία και την Εσθονία. Επομένως, είναι σαφές ότι απαιτούνται ειδικοί κανονισμοί και σε ότι αφορά το θέμα των τελωνείων στα σύνορα με αυτές τις τρίτες χώρες.
<P>
Όπως διαπιστώθηκε νωρίτερα στη συζήτηση σχετικά με τη σουηδική πολιτική στον τομέα του οινοπνεύματος, η Φινλανδία, όπως η Σουηδία και η Νορβηγία, έχει μια εντελώς ιδιαίτερη πολιτική αντιμετώπιση σε αυτόν τον τομέα, η οποία, μεταξύ άλλων, εδράζεται στην επιβολή υψηλών φόρων, θεωρώντας ότι οι υψηλές τιμές για τους καταναλωτές θα οδηγήσουν στη μείωση της κατανάλωσης. Έχει αποδειχθεί ότι και στη Φινλανδία αυτή η πολιτική είναι επιτυχής όσον αφορά την καταπολέμηση των βλαβερών συνεπειών του οινοπνεύματος. Αυτή η σχετικά χαμηλή συνολική κατανάλωση οινοπνεύματος έχει πραγματικά ως αποτέλεσμα, μολονότι σε χώρες όπως η Φινλανδία και η Σουηδία υπάρχει μια παράδοση με ιδιαίτερες καταναλωτικές συνήθειες και μολονότι υπάρχει το φαινόμενο της παρασκευής οινοπνευματωδών κατ' οίκον και της λαθρεμπορίας, να έχουμε λιγότερες βλαβερές συνέπειες από το οινόπνευμα και μικρότερες κοινωνικές δαπάνες εξαιτίας αυτού. Σχετικά με αυτό, πραγματικά πιστεύω πως υπάρχουν πειστικές αποδείξεις ότι η εισηγήτρια, κ. Lulling, σφάλει όταν ισχυρίζεται ότι οι υψηλοί φόροι δεν οδηγούν στη μείωση της κατανάλωσης ή ότι η περιοριστική πολιτική δεν είναι αποτελεσματική. Αντιθέτως, υπάρχουν πολλές έρευνες που αποδεικνύουν το αντίθετο. Πέραν τούτου, ο ΟΗΕ, μεταξύ άλλων, συνιστά τώρα μια πολιτική για το οινόπνευμα που να έχει ως βάση αυτή την σκανδιναβική εμπειρία και συνιστά να ακολουθήσουν την ίδια οδό και άλλες ευρωπαϊκές χώρες. Όμως, αυτή η πιο περιοριστική πολιτική είναι φυσικά δυσκολότερο να υλοποιηθεί χωρίς την προστασία των περιορισμών στις εισαγωγές. Αυτός είναι ο λόγος που η Φινλανδία, όπως και η Σουηδία, ζήτησε προθεσμία ως το έτος 2003 ώστε να αυξήσει, εντός των πλαισίων της ΕΕ, σταδιακά την ποσότητα εισαγωγής της μπύρας. Απλούστατα, απαιτείται χρόνος για την προετοιμασία της νέας πολιτικής στον τομέα του οινοπνεύματος, μιας πολιτικής με νέα χαρακτηριστικά που μπορούν να μειώσουν τους κινδύνους που μπορεί να προκύψουν λόγω της κατάργησης αυτών των περιορισμών στις εισαγωγές.
<P>
Όσον αφορά την Φινλανδία, τα προβλήματα που ισχύουν και για τη Σουηδία γίνονται ακόμα πιο έντονα λόγω της γειτνίασης με χώρες που δεν είναι μέλη της ΕΕ, δηλαδή, και κυρίως, τη Ρωσία και την Εσθονία, καθώς αυτές οι χώρες έχουν ένα εντελώς διαφορετικό επίπεδο κόστους, ένα εντελώς διαφορετικό επίπεδο τιμών και φόρων από ό,τι είναι σύνηθες εντός της Ένωσης. Η εγγύτητα της Εσθονίας με τη Νότια Φινλανδία και η τεράστια διαφορά στα επίπεδα τιμών και φόρων είχε ως αποτέλεσμα να επιθυμούν η Φινλανδία και η Ευρωπαϊκή Επιτροπή τη διατήρηση των προσωρινών ποσοτικών περιορισμών έναντι αυτών των χωρών επί δύο ακόμη έτη, δηλαδή ως το 2005, κάτι που πραγματικά θεωρώ λογικό. Όμως, η εισηγήτρια, κ. Lulling, δεν ήθελε να το δεχτεί αυτό, αλλά, αντιθέτως, απαιτεί να ισχύει η ίδια προθεσμία έναντι τρίτων χωρών με αυτή που ισχύει έναντι της ενιαίας αγοράς. Όμως, προς μεγάλη μου ικανοποίηση, η επιτροπή του Κοινοβουλίου επέλεξε να ακολουθήσει τη δική μου γραμμή, τη γραμμή της φινλανδικής κυβέρνησης και της Επιτροπής, σύμφωνα με την οποία αυτές οι διαφορές στα επίπεδα τιμών και φόρων είναι πραγματικά ένας αποδεκτός λόγος για τη χορήγηση μιας επιπλέον χρονικής διάρκειας προσαρμογής δύο ετών, εκτός κι αν η Εσθονία ενταχθεί στην ΕΕ πριν από αυτή την ημερομηνία, καθώς τότε είναι φυσικό ότι οι κανονισμοί της ΕΕ πρέπει να ισχύουν και για την Εσθονία. Αυτοί οι κίνδυνοι είναι πρωτίστως προβλήματα σχετικά με τη δημόσια υγεία, αλλά και προβλήματα σχετικά με την σε εθνικό επίπεδο παραγωγή και πώληση μπύρας στις περιοχές των συνόρων.
<P>
Η κ. Lulling ήθελε κυρίως να χρησιμοποιήσει την έκθεσή της ως επιχείρημα υπέρ της μείωσης του επιπέδου φορολογίας του οινοπνεύματος στη Φινλανδία. Συμφωνώ ότι θα είναι μάλλον δύσκολο να διατηρηθούν μακροπρόθεσμα οι υψηλοί φόροι, όταν ολοένα και περισσότεροι άνθρωποι διασχίζουν τα σύνορα και έχουν τη δυνατότητα να εισάγουν οινοπνευματώδη ιδιωτικώς. Ωστόσο, παρ' όλα αυτά, όπως διαπίστωσε ενωρίτερα και ο Επίτροπος κ. Bolkestein, είναι μια σημαντική αρχή το γεγονός ότι αυτό το είδος των φόρων αποτελεί εθνικό θέμα, το οποίο δεν αποτελεί αντικείμενο της τυπικής διαδικασίας εναρμόνισης της ενιαίας αγοράς.
<P>
Ωστόσο, θα έπρεπε τώρα να είναι μάλλον αναγκαίο για τη φινλανδική κυβέρνηση να αρχίσει τη διαδικασία προσαρμογής προς τα κάτω των επιπέδων φορολογίας, ώστε να αποφύγει τα μεγάλα προβλήματα όταν θα αρχίσουν πλέον να μειώνονται σταδιακά οι περιορισμοί στην εισαγωγή μπύρας από ιδιώτες ως το επίπεδο που θα ισχύει γενικότερα για την ενιαία αγορά.
<P>
Ωστόσο, είναι κάπως δυσάρεστο το γεγονός ότι η εισηγήτρια, η οποία είναι γνωστή υπέρμαχος των συμφερόντων των οινοπαραγωγών, δεν αντιμετωπίζει με σοβαρότητα τα προβλήματα που σχετίζονται με τη δημόσια υγεία, αλλά, εν αντιθέσει προς τον εισηγητή στην υπόθεση σχετικά με τους προσωρινούς ποσοτικούς περιορισμούς της Σουηδίας στις εισαγωγές οινοπνεύματος, κ. Maaten, βλέπει αυτό το θέμα μόνο ως ένα πρόβλημα φορολογίας και ένα πρόβλημα της ενιαίας αγοράς. Διότι, είναι πραγματικά προφανές ότι οι εισαγωγές στη Φινλανδία προϊόντων χαμηλού κόστους από την Εσθονία και τη Ρωσία έχουν ήδη δημιουργήσει αναντίρρητα κοινωνικά προβλήματα και προβλήματα δημόσιας υγείας. Γι' αυτόν τον λόγο με χαροποιεί το γεγονός ότι οι επόμενες Προεδρίες θα θέσουν πραγματικά, από ό,τι έχω καταλάβει, κατά τη διάρκεια του επομένου έτους το θέμα σχετικά με τις δράσεις στον τομέα της δημόσιας υγείας που εξετάζουν τον ρόλο του οινοπνεύματος, αλλά θα απαιτηθούν σίγουρα αρκετές νέες μέθοδοι. Ωστόσο, προτείνω με αυτό το υπόβαθρο να στηρίξουμε την πρόταση της Επιτροπής του Κοινοβουλίου να εγκριθεί η συμφωνία μεταξύ της Φινλανδίας και της ΕΕ.

<SPEAKER ID=324 LANGUAGE="FI" NAME="Pesδlδ">
Αξιότιμη κυρία Πρόεδρε, από τη στιγμή που η Φινλανδία έχει ενταχθεί στην ΕΕ πρέπει να εφαρμοσθούν οι κανόνες της ΕΕ περί ανταγωνισμού. Μέρος των κανόνων αυτών αποτελούν οι διατάξεις που σχετίζονται με τις εισαγωγές μπύρας. Ως εκπρόσωπος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών θέλω να υπεραμυνθώ της εξάλειψης των στρεβλώσεων του ανταγωνισμού και της ελεύθερης αγοράς, η οποία πρέπει εξάλλου να λειτουργεί προς όφελος των πολιτών.
<P>
Όμως, θα προσεγγίσω το πρόβλημα σύμφωνα με την αρχή της εγγύτητας. Η Φινλανδία έχει επί μακρόν εφαρμόσει επιτυχή κοινωνική πολιτική με την οποία επιδιώκεται ο περιορισμός της κατανάλωσης οινοπνευματωδών ποτών. Όλες οι στατιστικές αναφορικά με το ποσοστό συνολικής κατανάλωσης οινοπνευματωδών συνηγορούν υπέρ της συνέχισης της συγκεκριμένης πολιτικής. Από την άλλη βέβαια, παραδέχομαι ότι δεν υπάρχει ομοιόμορφη κατανάλωση. Στη Φινλανδία συγκαταλέγονται, μεταξύ άλλων, και νέοι στις προβληματικές ομάδες καταναλωτών οινοπνευματωδών ποτών. Η προσπάθεια που πραγματοποιείται αποσκοπεί να επηρεάσει την κατανάλωση οινοπνευματωδών σε αυτές κυρίως τις ομάδες. Αιτία για την αυστηρή διατήρηση των περιορισμών στις εισαγωγές συνιστούν λόγοι σχετιζόμενοι μεταξύ άλλων με τη δημόσια τάξη.
<P>
Πυρήνα της πολιτικής για την υγεία αποτελεί η υψηλή φορολογία και ταυτόχρονα η διατήρηση της προστασίας των συνόρων. Η γεωγραφική θέση της Φινλανδίας διαφέρει σημαντικά από εκείνη όλων των υπολοίπων κρατών μελών της ΕΕ. Πέρα από τα σύνορά μας υπάρχουν χώρες με χαμηλά επίπεδα τιμών: εάν π.χ. ο γενικός περιορισμός των 175 ευρώ για ατελή εισαγωγή από την ΕΕ εφαρμοζόταν για εισαγωγές από τις χώρες αυτές, τότε οι επιτρεπόμενες ποσότητες εισαγωγής σε λίτρα θα ήταν οι διπλάσιες. Για τον λόγο αυτό είναι απαραίτητο να μπορεί η Φινλανδία να προβαίνει ανεξάρτητα σε λογικούς περιορισμούς των εισαγωγών.
<P>
Στο συγκεκριμένο θέμα οφείλουμε να προχωρήσουμε αφενός στη σταδιακή μείωση του φόρου οινοπνευματωδών ποτών και αφετέρου στη σταδιακή ελευθέρωση των εισαγωγών. Ας σεβαστούμε όμως τις ιδιαίτερες συνθήκες που επικρατούν αυτή τη στιγμή στο κράτος μέλος, τις οποίες το ίδιο γνωρίζει καλύτερα. Η Φινλανδία θεωρεί εύλογο να διατηρηθεί ο περιορισμός για τις εισαγωγές από τρίτες χώρες για δύο ακόμη χρόνια. Για τον λόγο αυτό δεν μπορούμε να υποστηρίξουμε τις τροπολογίες που παρουσίασε εκ νέου η εισηγήτρια ενώπιον της Ολομελείας, οι οποίες έχουν ήδη καταψηφιστεί μια φορά στην επιτροπή.

<SPEAKER ID=325 LANGUAGE="IT" NAME="Della Vedova">
Κυρία Πρόεδρε, κύριε Επίτροπε, η συνάδελφος Lulling επιτέλεσε κατά τη γνώμη μου μια πολύ καλή εργασία σχετικά με την έκθεση αυτή, υπό την έννοια ότι προσπάθησε να επιφέρει τις απαραίτητες διορθώσεις σε μια περιοριστική διατύπωση της Επιτροπής.
<P>
Υπάρχει ένα πρώτο σημείο που πρέπει να διευκρινιστεί και είναι το ακόλουθο: είναι αλήθεια ότι η ελεύθερη κυκλοφορία των εμπορευμάτων και των προϊόντων στο εσωτερικό των κοινοτικών χωρών βλάπτει σοβαρά την πραγματική δημιουργία της ενιαίας αγοράς. Και δεν υπάρχει καμία διαφορά είτε πρόκειται για άλλα προϊόντα είτε, όπως στην περίπτωσή μας, για την μπύρα. Η διάκριση μεταξύ των πολιτών-καταναλωτών των άλλων χωρών και των Φιλανδών είναι προφανής και δικαιολογήσιμη. Ο περιορισμός που χώρες σαν τη Φιλανδία επιβάλλουν στην εισαγωγή της μπύρας για προσωπική χρήση σε σχέση με τα κοινοτικά πρότυπα πρέπει κατά συνέπεια να καταργηθεί, και μάλιστα το συντομότερο. Η προθεσμία για την προσωπική εισαγωγή από εξωκοινοτικές χώρες που προβλέπεται έως το 2003 δεν δικαιολογείται κατά κανένα τρόπο, πόσο μάλλον η προθεσμία έως το 2005. Σχετικά με το σημείο αυτό εμείς οι Ιταλοί Ριζοσπάστες θα στηρίξουμε τις τροπολογίες που παρουσίασε η κυρία Lulling.
<P>
Δεν μας πείθουν, κυρία Πρόεδρε, ούτε και οι κοινωνικοί λόγοι και οι λόγοι υγείας που προβλήθηκαν για τη στήριξη της παρέκκλισης. Η απαγόρευση, οι υψηλοί φόροι, τα κρατικά μονοπώλια, απεχθή όπως όλα τα άλλα μονοπώλια, παράγουν λαθρεμπόριο και παρανομία, παρ' όλο που πλουτίζουν το δημόσιο ταμείο. Μακροπρόθεσμα - και δεν χρειάζεται ούτε καν να αναφέρουμε την περίπτωση της ποτοαπαγόρευσης στις Ηνωμένες Πολιτείες κατά τον προηγούμενο αιώνα - δημιουργούν περισσότερες ζημιές στην κοινωνία και στην υγεία από ό,τι μια συνειδητή κατανάλωση. Τα στοιχεία σχετικά με το λαθρεμπόριο που γίνεται στις σκανδιναβικές χώρες σε προϊόντα αυτά καθαυτά αβλαβή, όπως η μπύρα ή το κρασί, δεν πρέπει βέβαια να αποτελέσουν παράδειγμα προς μίμηση από την πλευρά των άλλων χωρών της Ευρωπαϊκής Ένωσης, όπως υποστήριξε κάποιος, αλλά μια προειδοποίηση κατά των απαγορευτικών πολιτικών σχετικά με το οινόπνευμα, και όχι μόνο αυτό. Για να μην αναφερθώ, τέλος, στο σοβαρό πλήγμα κατά της ατομικής ελευθερίας, που είναι σύμφυτο κάθε πατερναλιστικής υπερβολής, τόσο των κρατών όσο και των πολιτικών.

<SPEAKER ID=326 LANGUAGE="FI" NAME="Paasilinna">
Αξιότιμη κυρία Πρόεδρε, η Φινλανδία είναι έτοιμη να αυξήσει την εισαγόμενη ποσότητα μπύρας από την εσωτερική αγορά. Η παρέκκλιση είναι περιορισμένη χρονικά, και κατά συνέπεια υποστηρίζω τη γραμμή της Επιτροπής. Η πολιτική της Φινλανδίας στον τομέα των οινοπνευματωδών ποτών είναι αποτελεσματική, πράγμα για το οποίο έχουμε αποδείξεις που καμιά χώρα δεν μπορεί να αμφισβητήσει. Το πρόβλημά μας είναι η μεγάλη φορολογική απόκλιση. Αμφιβάλλω εάν άλλο κράτος παρουσιάζει τόσο μεγάλη διαφορά από ό,τι εμείς σε σχέση με τα ανατολικά σύνορά μας. Ο λόγος βέβαια είναι ξεκάθαρος, εάν το σκεφτείτε λίγο. Στον χώρο αυτό κατέρρευσε ένα ολόκληρο κράτος και ταυτόχρονα η τιμή της βότκας και της μπύρας. Αυτά συνέβησαν εκεί, εμείς όμως δεν θα προχωρήσουμε στο χάος, ακόμη κι αν μας το ζητούσατε. Η τιμή της μπύρας υφίσταται πτωτικές πιέσεις. Εκτός αυτού, τα οινοπνευματώδη ποτά που παράγονται εκεί παρασκευάζονται με την ανάμιξη νερού βρύσης και καθαρού οινοπνεύματος. Τι ωραίο αποτέλεσμα! Και το αγοράζεις σχεδόν μόνο στην τιμή της φιάλης. Ποια παραγωγή θα μπορούσε να είναι τόσο φθηνή ώστε να μπορεί να ανταγωνισθεί ένα τέτοιο προϊόν; Εκτός αυτού, ο περιορισμός μιας τέτοιας εισαγωγής από τα ανατολικά ποιόν ενοχλεί; Κανέναν δεν ενοχλεί εκτός από τη λειτουργία της ΕΕ.
<P>
Εδώ ακούγεται ότι η χρήση οινοπνεύματος δεν μπορεί να μειωθεί με τη φορολόγηση. Τι πείρα έχετε εσείς γι' αυτό; Εμείς όμως έχουμε τέτοιου είδους εμπειρίες. Ο φτωχός μειώνει αμέσως την κατανάλωση οινοπνευματωδών ποτών εάν ανέβει η τιμή τους. Και αυτό είναι αποτέλεσμα ερευνών. Θα πείτε ότι η ενημέρωση βοηθά. Όλως τυχαίως προέρχομαι από μια περιοχή όπου υπάρχει ενημέρωση. Τι συνέβη; Η κατανάλωση βότκας συνεχίζεται στα προηγούμενα επίπεδα, ενώ καταναλώνεται επιπλέον και κρασί, δηλαδή η συνολική κατανάλωση αυξάνεται. Έχουμε όμως ένα επιπρόσθετο πρόβλημα. Έχουμε υψηλή κλίμακα φορολογίας, κάτι το οποίο έχω υποστηρίξει και στο παρελθόν. Εάν οι ιδιώτες μπορούν να εισάγουν περισσότερη μπύρα από το εξωτερικό τα φορολογικά έσοδα θα μειωθούν. Ακόμη, εάν πρέπει και στην χώρα μου να μειωθεί η φορολογία, κατά συνέπεια θα μειωθούν τα φορολογικά έσοδα, όμως και στις δύο περιπτώσεις η κατανάλωση οινοπνευματωδών αυξάνεται, με άλλα λόγια το διττό αυτό πρόβλημα είναι αρκετά σοβαρό.
<P>
Κατά την άποψή μου, είναι σωστό η μετάβαση να πραγματοποιηθεί σταδιακά και να ληφθεί υπόψη η εθνική φορολογική κλίμακα. Ο ειδικός φόρος κατανάλωσης είναι ιδιαίτερα υψηλός στη Φινλανδία, όμως, αγαπητοί συνάδελφοι, αυτό που δεν μπορούμε να εξαφανίσουμε είναι το τεράστιο χάσμα που υφίσταται ως προς τις τιμές ανάμεσα σε εμάς και τους γείτονές μας στα ανατολικά. Δεν έχουμε τη δυνατότητα να κάνουμε κάτι τέτοιο, η απόκλιση των τιμών είναι τεράστια, και γι' αυτό - όπως ανέφερε ο συνάδελφος Pesδlδ - είναι τόσο σημαντικό για εμάς αυτό το ιδιαίτερο καθεστώς. Και εάν αυτό δεν διατηρηθεί, τότε ένα μόνο έχω να πω: οι δρόμοι μας προς ανατολάς θα μουσκέψουν από τη βότκα εάν αρθούν όλοι οι περιορισμοί στις εισαγωγές. Και αυτή είναι η ουσία.

<SPEAKER ID=327 LANGUAGE="SV" NAME="Thors">
Αξιότιμε Πρόεδρε, κύριε Επίτροπε, εν αντιθέσει προς την συνάδελφο κ. Kauppi, θεωρώ ότι υπάρχει καλύτερος τρόπος εορτασμού της 1ης επετείου των περσινών εκλογών για το Ευρωπαϊκό Κοινοβούλιο από το να σπαταλάμε τον χρόνο του Επιτρόπου συζητώντας στις 11 η ώρα το βράδυ αυτό το ήσσονος σημασίας θέμα. Θα μπορούσαμε να το είχαμε χειριστεί με έναν απλούστερο τρόπο.
<P>
Εξάλλου, είναι προφανές ότι πρόκειται περισσότερο για φορολογικό πρόβλημα. Θέλω να πω στην αξιότιμο συνάδελφο κ. Kauppi ότι μπορούμε να μιλάμε εδώ για φιλελεύθερες πτυχές, όμως τι προσπάθειες κατέβαλε ο Υπουργός Οικονομικών της Φινλανδίας, ο οποίος ανήκει στην ίδια Ομάδα με την κ. Kauppi, για την προσαρμογή αυτού του θέματος ή άλλων φορολογικών θεμάτων στη Φινλανδία; Πρόκειται, όπως είπα, όντως για φορολογικό πρόβλημα.
<P>
Έκανα, μεταξύ άλλων, μια παρατήρηση επί της εφαρμογής του κανονισμού. Είμαι πολύ απογοητευμένη από το γεγονός ότι το Ευρωπαϊκό Δικαστήριο θεώρησε ότι μπορεί να τεθεί μια προθεσμία που δημιουργεί διακρίσεις για τους πολίτες τρίτων χωρών. Το κόμμα μου, το Σουηδικό Λαϊκό Κόμμα, ήταν αντίθετο με αυτό, δυστυχώς όμως αναγκαστήκαμε να υποχωρήσουμε όταν το Δικαστήριο στο Λουξεμβούργο έλαβε την απόφασή του.
<P>
Έχουμε κάθε λόγο να οδηγηθούμε στη διαπίστωση ότι, όσον αφορά τη Φινλανδία, εν αντιθέσει με κάποιος Σουηδούς συναδέλφους, ήταν σίγουρα γνωστό ότι το δικό μας καθεστώς εξαίρεσης για τα υπόλοιπα αλκοολούχα ποτά που προέρχονται από χώρες της ΕΕ ήταν ένα προσωρινό καθεστώς εξαίρεσης. Σε ό,τι με αφορά, στηρίζω, παρ' όλα αυτά, την πρόταση της Επιτροπής σχετικά με τη διαφοροποίηση που αφορά το χρονικό όριο ως το έτος 2006. Είμαι και εγώ προβληματισμένη ως του σημείου ότι δεν πρέπει να παραιτηθούμε από μελλοντικές δυνατότητες θέσπισης μεταβατικών κανονισμών στις διαπραγματεύσεις με την Εσθονία. Η Επιτροπή του Κοινοβουλίου εισήγαγε μια προσθήκη η οποία αφορά, μεταξύ άλλων, την Εσθονία. Αντιμετωπίζουμε ένα παρόμοιο πρόβλημα σε πολλές περιφέρειες που βρίσκονται στα σύνορα, και εδώ παραπέμπω στην παρέμβαση του κ. Paasilinna. Το θέμα είναι να μη ληφθεί βιαστική απόφαση.
<P>
Περαιτέρω, θέλω να αναφερθώ στη δύσκολη κατάσταση που υπάρχει όσον αφορά τον ανταγωνισμό στις γραμμές στη Βαλτική Θάλασσα. Η κατάσταση όσον αφορά τον ανταγωνισμό είναι πολύ άνιση, και από αυτή την άποψη υπάρχει κίνδυνος να επιδεινωθεί ακόμη περισσότερο.

<SPEAKER ID=328 LANGUAGE="FI" NAME="Korhola">
Αξιότιμη κυρία Πρόεδρε, στη Φινλανδία έχει δοθεί μια μεταβατική περίοδος προκειμένου να εφαρμόσει σε επίπεδο ΕΕ τις διατάξεις σχετικά με τις εισαγωγές οινοπνευματωδών ποτών. Τούτο θα πραγματοποιηθεί αναφορικά με την εσωτερική αγορά στο πλαίσιο του καθορισμένου χρονικού περιθωρίου έως το 2004. Ζητώντας περισσότερο χρόνο για την εναρμόνιση των εισαγωγών από τρίτες χώρες, η Φινλανδία επιθυμεί ωστόσο να διασφαλίσει ότι οι εισαγωγές από την εσωτερική αγορά, οι οποίες έχουν προτεραιότητα, μπορούν να εναρμονισθούν με συνεκτικό τρόπο. Το Δικαστήριο των Ευρωπαϊκών Κοινοτήτων και η Επιτροπή εγκρίνουν αυτή την ιεράρχηση των προτεραιοτήτων, ελπίζω λοιπόν ότι και το Κοινοβούλιο θα δείξει κατανόηση.
<P>
Φρονώ ότι η έκθεση της κυρίας Lulling παρουσιάζει μια στρεβλή εικόνα της Φινλανδίας. Αξιότιμε κύριε Επίτροπε, μπορείτε βεβαίως να το διαπιστώσετε ακούγοντας τις ομιλίες ημών, των Φινλανδών. Το κύριο πρόβλημα που προκύπτει ως προς τις εισαγωγές από τρίτες χώρες έγκειται στο εξής: σε ολόκληρη την επικράτεια της ΕΕ ισχύει ένα όριο εισαγωγής το οποίο διέπει όλα τα προϊόντα, από εκείνα που υπόκεινται σε ειδικό φόρο κατανάλωσης μέχρι τους οίνους και τα δυνατά οινοπνευματώδη ποτά, όχι όμως και την μπύρα, για τον ένα ή τον άλλο λόγο. Έτσι, στην περίπτωση των εισαγωγών μπύρας είμαστε αναγκασμένοι να συμμορφωθούμε με το γενικό όριο που καθορίζει η ΕΕ: προϊόντα αξίας 175 ευρώ. Με τα επίπεδα τιμών που υπάρχουν στη Ρωσία, όπως ακούσαμε, το ποσό αυτό μεταφράζεται σε περισσότερα από 200 λίτρα για την καλύτερη ευρωπαϊκή μπύρα. Η ποσότητα αυτή είναι η διπλή συγκριτικά με εκείνη που μπορεί να εισάγει ένας πολίτης της ΕΕ από άλλο κράτος μέλος. Ο όγκος της μπύρας σε λίτρα, στα οποία θα περιοριστούν οι εισαγωγές από τρίτες χώρες, δεν είναι τόσο σημαντικός όσο το γεγονός ότι η εισαγωγή από τρίτες χώρες θα εξεταστεί, σύμφωνα με την ημερήσια διάταξη, αφού ρυθμιστεί η λειτουργία της εσωτερικής αγοράς. Τα σύνορα μεταξύ Φινλανδίας και Ρωσίας συνιστούν εξαιρετική περίπτωση στην ΕΕ. Υπογραμμίζω ότι καμία άλλη χώρα της ΕΕ εκτός από τη Φινλανδία δεν αντιμετωπίζει στα σύνορά της ανάλογη κατακόρυφη διαφορά τιμών - ούτε επιλύεται το πρόβλημα της διαφοράς των τιμών με ειδικούς φόρους κατανάλωσης.
<P>
Οι τελευταίες πληροφορίες π.χ. από έρευνες που πραγματοποιήθηκαν στη Γαλλία καταδεικνύουν ότι σε όλες τις χώρες της ΕΕ η κατανάλωση οινοπνεύματος προκαλεί σοβαρά προβλήματα στη δημόσια υγεία. Από όσο γνωρίζω, η Σουηδία και η Γαλλία θα ασχοληθούν στη διάρκεια της Προεδρίας τους με τη χάραξη πολιτικής της ΕΕ, με την οποία θα γίνεται προσπάθεια να καταπολεμηθούν σε ολόκληρη την ΕΕ οι βλαβερές συνέπειες των οινοπνευματωδών ποτών στην υγεία. Με δεδομένες τις υψηλές κοινωνικές δαπάνες για τα προβλήματα που προκαλεί η κατανάλωση οινοπνευματωδών ποτών, η εναρμόνιση των ειδικών φόρων κατανάλωσης είναι προτιμότερο να στρέφεται προς το μέσο όρο της ΕΕ και όχι προς τα χαμηλότερα επίπεδα. Η εφαρμογή των ειδικών φόρων κατανάλωσης δεν συνιστά απλώς φορολογική πολιτική, μια φοροεισπρακτική πολιτική για το κράτος, αλλά σαφώς το μέσο που οδηγεί σε υγιέστερες συνήθειες με τη συνδρομή της οικονομίας της αγοράς.

<SPEAKER ID=329 NAME="Bolkestein">
 - (NL) Κυρία Πρόεδρε, επιτρέψτε μου να αρχίσω λέγοντας ότι η Επιτροπή κατέθεσε αυτή την πρόταση έπειτα από αίτημα της Φινλανδίας, η οποία θέλει να αντιμετωπίσει την αυξημένη κυκλοφορία μπύρας από γειτονικές τρίτες χώρες, όπως είναι η Ρωσία και η Εσθονία, όπου η μπύρα είναι πολύ φθηνότερη. Παράλληλα, η Φινλανδία συμφώνησε να αυξήσει σταδιακά την ποσότητα της μπύρας την οποία μπορούν να εισαγάγουν οι επισκέπτες από άλλα κράτη μέλη χωρίς να χρειαστεί να πληρώσουν φόρους κατανάλωσης. Ούτως, η Φινλανδία προετοιμάζεται να αντιμετωπίσει την κατάσταση από το έτος 2004, οπότε οι επισκέπτες θα μπορούν να εισαγάγουν ελεύθερα οινοπνευματώδη ποτά για προσωπική τους χρήση από άλλα κράτη μέλη, σύμφωνα με τις αρχές της εσωτερικής αγοράς.
<P>
Με χαροποιεί το γεγονός ότι, παρά τον μεγάλο αριθμό τροπολογιών που υποβλήθηκαν, η έκθεση της κυρίας Lulling υποστηρίζει σε γενικές γραμμές τις προτάσεις της Επιτροπής. Αν και η Επιτροπή κατανοεί απόλυτα τα κίνητρα των τροπολογιών που υποβλήθηκαν, δεν είναι σε θέση να αποδεχθεί τις τροπολογίες. Ορισμένες από αυτές αφορούν το επίπεδο των δασμών που εφαρμόζει η Φινλανδία. Όπως ανέφερα και προηγουμένως, αυτή τη στιγμή η κοινοτική νομοθεσία περιορίζεται μόνο στον καθορισμό ελάχιστων φόρων κατανάλωσης. Η ίδια η Φινλανδία πρέπει να κατανοήσει ότι οφείλει να προσαρμόσει την πολιτική της για το οινόπνευμα μειώνοντας το επίπεδο της φορολογίας της. Εν πάση περιπτώσει, η Επιτροπή πρόκειται να αναφερθεί στο επίπεδο των τιμών των φόρων στο ευρύτερο πλαίσιο σε μια έκθεση, η οποία θα κατατεθεί στις αρχές του επόμενου έτους ή στο τέλος αυτού του έτους. Σε αυτή την έκθεση θα λαμβάνονται υπόψη και οι γενικοί στόχοι της Συνθήκης, όπως είναι η πολιτική υγείας.
<P>
Επίσης, δεν είναι απαραίτητο σε αυτή την πρόταση να αναφέρεται ότι η Φινλανδία δεν εκπλήρωσε έως τώρα την υποχρέωσή της για τη σταδιακή ελευθέρωση των ενδοκοινοτικών περιορισμών. Η υποχρέωση αυτή αναφέρεται στο υφιστάμενο κείμενο της οδηγίας και η Επιτροπή υπενθύμισε στη Φινλανδία αυτή την υποχρέωση στη γενική έκθεσή της, της 24ης Μαΐου, σχετικά με την εφαρμογή περιορισμών στα σκανδιναβικά κράτη μέλη. Η έκθεση αυτή κατατέθηκε και στο Ευρωπαϊκό Κοινοβούλιο.
<P>
Όσον αφορά τους περιορισμούς στην κυκλοφορία από τρίτες χώρες, θα ήθελα να παρατηρήσω ότι είναι η πρώτη φορά που η Φινλανδία ζητεί εξαίρεση. Προηγουμένως, αυτοί οι περιορισμοί συνδέονταν αυτόματα με τους περιορισμούς στο εσωτερικό της Ένωσης.
<P>
Όσον αφορά την κατάσταση της Εσθονίας, θα ήθελα να επισημάνω ότι οι φόροι κατανάλωσης που επιβάλλονται σε αυτή τη χώρα επί της μπύρας είναι μονομερώς υψηλότεροι από τους ελάχιστους φόρους που ορίζει η κοινοτική νομοθεσία.
<P>
Τέλος, κυρία Πρόεδρε, όσον αφορά την προταθείσα ημερομηνία εφαρμογής, που είναι η 1η Απριλίου του τρέχοντος έτους, αυτή θα προσαρμοστεί από το Συμβούλιο μετά την παραλαβή των γνωμοδοτήσεων του Κοινοβουλίου και της Οικονομικής και Κοινωνικής Επιτροπής. Αυτή η προσαρμογή δεν απαιτεί την τροποποίηση της πρότασης. Η νέα ημερομηνία θα είναι κατά πάσα πιθανότητα η 1η Ιουλίου του τρέχοντος έτους.
<P>
Αυτές ήταν οι παρατηρήσεις μου, κυρία Πρόεδρε, και θα ήθελα να ευχαριστήσω για άλλη μια φορά την εισηγήτρια.

<SPEAKER ID=330 NAME="Lulling">
 Κυρία Πρόεδρε, θα ήθελα, όπως το δικαιούμαι, να απαντήσω διότι δεν μπορώ να αφήσω αναπάντητες ορισμένες δηλώσεις, και δη παρατηρήσεις τις οποίες μου απεύθυνε ο κ. Fδrm υπό την ιδιότητά μου ως εισηγήτριας, και δεν θα μιλήσω για την παρέμβασή του που έβριθε αντιφάσεων.
<P>
Αν πράγματι η πολιτική των ειδικών φόρων κατανάλωσης, που είναι 17 φορές υψηλότεροι για την μπύρα από το κατώτατο κοινοτικό όριο, είχε καρποφορήσει, γιατί πρέπει να ζητηθούν νέοι περιορισμοί; Αποδεικνύεται ξεκάθαρα ότι αυτή η πολιτική δεν φέρνει αποτέλεσμα, ειδάλλως η Φινλανδία δεν θα επικαλούνταν τις όλο και περισσότερες εισαγωγές από τη Ρωσία και την Εσθονία παρά τους υπερβολικούς ειδικούς φόρους κατανάλωσης. Επομένως, ο κ. Fδrm, ο οποίος δυστυχώς αποχώρησε από την αίθουσα, θα πρέπει να ξανακοιτάξει λίγο τον συλλογισμό του και το χαρτί της ομιλίας του, γιατί είναι θύμα πολλών αντιφάσεων. Έφθασε στο σημείο να πει ότι θα είχα μειώσει τους ειδικούς φόρους κατανάλωσης. Όχι, θα ήταν υπερβολικά ωραίο να μπορούσα να μειώσω τους ειδικούς φόρους κατανάλωσης.
<P>
(Η Πρόεδρος καλεί την εισηγήτρια να ολοκληρώσει) Έχω το δικαίωμα να απαντήσω και τελειώνω αμέσως.
<P>
Έλεγα λοιπόν ότι, αν μπορούσα να το κάνω, θα το έκανα. Ο κ. Fδrm μου προσήψε επίσης ότι υποστηρίζω τους οινοπαραγωγούς. Μα είμαι περήφανη που το κάνω! Πρέπει μήπως να σας υπενθυμίσω ότι ο οίνος είναι γεωργικό προϊόν, ότι είναι ένα τρόφιμο το οποίο, όταν καταναλώνεται με μέτρο, έχει θεραπευτικές και προληπτικές ιδιότητες και ότι θα ήθελα οι συμπολίτες του, αντί να μεθούν τις Παρασκευές και τα Σάββατα με μπύρα και βότκα, να κατανάλωναν δυο ποτήρια κρασί, κάτι που θα ήταν πολύ καλύτερο για την υγεία τους; Θα ήθελα οι εν λόγω πολίτες να είχαν τη δυνατότητα να αγοράσουν αυτά τα δυο ποτήρια κρασί, κάτι που δεν είναι δυνατόν λόγω των υπερβολικά υψηλών ειδικών φόρων κατανάλωσης που ισχύουν στη χώρα αυτή. Μάλιστα θα ήταν καλό ακόμα και για την κοινωνική ασφάλιση στη Φινλανδία.

<SPEAKER ID=331 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=22>
Στατιστικές συναλλαγών αγαθών μεταξύ κρατών μελών
<SPEAKER ID=332 NAME="Πρόεδρος">
Η ημερήσια διάταξη προβλέπει τη σύσταση για τη δεύτερη ανάγνωση (A5-0153/2000) του κ. Beysen, εξ ονόματος της Επιτροπής Νομικών Θεμάτων και Εσωτερικής Αγοράς, σχετικά με την κοινή θέση που καθόρισε το Συμβούλιο εν όψει της έγκρισης του κανονισμού του Ευρωπαϊκού Κοινοβουλίου και του Συμβουλίου που τροποποιεί τον κανονισμό (ΕΟΚ) αριθ. 3330/91 του Συμβουλίου σχετικά με τις στατιστικές συναλλαγών αγαθών μεταξύ των κρατών μελών σε ότι αφορά την απλούστευση της χρήσης της ονοματολογίας των προϊόντων ((14100/1/1999 - C5 - 0134/2000 - 1997/0162 (COD))

<SPEAKER ID=333 NAME="Beysen">
 - (NL) Κυρία Πρόεδρε, η έναρξη λειτουργίας της εσωτερικής αγοράς και η εξάλειψη των τελωνειακών ελέγχων οδήγησε στην κατάργηση των δηλώσεων του ΦΠΑ και των στατιστικών στοιχείων, για τα οποία έπρεπε να φροντίζουν οι τελωνειακές αρχές. Η Intrastat, η στατιστική πληροφόρηση για την κυκλοφορία αγαθών, χαίρει μικρής εκτίμησης από τις επιχειρήσεις, για τις οποίες ήδη τα διοικητικά προβλήματα έχουν γίνει σοβαρότερα, επειδή, εκτός των πληροφοριών για τα σχετικά προϊόντα, πρέπει να διαβιβάζουν και δεδομένα τα οποία δεν εμπίπτουν άμεσα στην αρμοδιότητα των επιχειρήσεων συναλλαγών, αλλά στην αρμοδιότητα των επιχειρήσεων μεταφορών.
<P>
Στον βασικό κανονισμό ορίζεται ότι οι υποχρεώσεις πληροφόρησης για τα στατιστικά στοιχεία ταξινόμησης των εμπορευμάτων θα πρέπει να χρησιμοποιούν τη συνδυασμένη ονοματολογία, η οποία περιλαμβάνει περισσότερες από 10.500 υποδιαιρέσεις. Αυτή η συνδυασμένη ονοματολογία είναι μια ονοματολογία δασμών και στατιστικών, η οποία χρησιμοποιείται για το εμπόριο μεταξύ των κρατών μελών και με τις τρίτες χώρες.
<P>
Στο πλαίσιο της πρωτοβουλίας SLIM η απλούστευση της Intrastat θεωρείται πρότυπο σχέδιο. Η ομάδα εργασίας SLIM-Intrastat πρότεινε την απλούστευση αυτής της ονοματολογίας προκειμένου να ανταποκρίνεται καλύτερα στις πραγματικές ανάγκες του χρήστη, χωρίς εντούτοις να αποκόπτεται από την ονοματολογία για την κυκλοφορία αγαθών με τρίτες χώρες καθώς και από άλλες στατιστικές ονοματολογίες.
<P>
Αυτή η πρόταση υποστηρίχθηκε και από εκπροσώπους επαγγελματικών ενώσεων και επιχειρήσεων, επειδή οι ίδιοι είχαν συμβάλει στην επεξεργασία των συστάσεων. Πράγματι, οι απλουστεύσεις θα πρέπει κατά κύριο λόγο να βοηθήσουν τις μικρές και μεσαίες επιχειρήσεις.
<P>
Το σύνολο των κωδικών διαρκώς περιορίζεται, και κατ' αυτόν τον τρόπο η ταξινόμηση και η κωδικοποίηση των προϊόντων από τις επιχειρήσεις διευκολύνεται, χωρίς αυτές να χρειαστεί να λάβουν ιδιαίτερα μέτρα. Αυτή η πρόταση και όλα τα άλλα μέτρα για την απλούστευση του συστήματος δεν μπορούν παρά να έχουν θετικό αντίκτυπο για τις επιχειρήσεις.
<P>
Η Ευρωπαϊκή Κοινότητα πρέπει εν προκειμένω να αναλάβει πρωτοβουλία σε διεθνές επίπεδο για την αναθεώρηση του υπάρχοντος εναρμονισμένου συστήματος και της καλύτερης ανταπόκρισής του στις ανάγκες του διεθνούς εμπορίου του 21ου αιώνα.
<P>
Τέλος, θα ήθελα να ανακοινώσω ότι μια τριμερής διαβούλευση, σε τρεις συνεδριάσεις, της αντιπροσωπείας του Ευρωπαϊκού Κοινοβουλίου κατέληξε σε έναν συμβιβασμό για τη μεσολάβηση της επιτροπής συνδιαλλαγής. Η έκθεση εγκρίθηκε ομόφωνα χωρίς τροπολογίες από την Επιτροπή Νομικών Θεμάτων και Εσωτερικής Αγοράς. Θα ήμουν επομένως ευγνώμων και προς τουςσυναδέλφους μου εάν αύριο εγκρίνουν ομόφωνα την έκθεση.

<SPEAKER ID=334 NAME="Harbour">
EN) Κυρία Πρόεδρε, θα ήθελα εξ ονόματος της Ομάδας του Ευρωπαϊκού Κόμματος και των Ευρωπαίων Δημοκρατών να χαιρετίσω θερμά την έκθεση του κ. Beysen, καθώς και να τον ευχαριστήσω για τον πολύ σαφή και περιεκτικό τρόπο με τον οποίο την παρουσίασε. Υποστηρίζουμε πλήρως την πρότασή του να εγκριθεί η κοινή θέση χωρίς τροποποίηση.
<P>
Γιατί υποστηρίζουμε τόσο σθεναρά τη θέση αυτή; Οτιδήποτε πρόκειται να διευκολύνει στον σημερινό κόσμο τη ζωή των επιχειρήσεων χωρίς, όπως επισημαίνει ο κ. Beysen, να επηρεάζει ορισμένα από τα βασικά επιχειρηματικά στατιστικά στοιχεία που χρειάζονται οι επιχειρήσεις για να οργανώσουν τις δραστηριότητές τους πρέπει να είναι ευπρόσδεκτο. Από τη θέση κάποιου που έχει ιδρύσει και ξεκινήσει ο ίδιος μικρές επιχειρήσεις, ομολογώ πως είναι πολύ κουραστικό ενώ προσπαθείς να διοικήσεις μια επιχείρηση να καλείσαι να συμπληρώσεις στατιστικές δηλώσεις χρησιμοποιώντας πόρους της επιχείρησής σου που θα μπορούσες κάλλιστα να εκμεταλλευτείς για την προώθηση νέων πωλήσεων και την προώθηση των επιχειρηματικών σου δραστηριοτήτων.
<P>
Διαβάζοντας την έκθεση του κ. Beysen διαπιστώνω πως το ιστορικό της παρούσας πρότασης είναι κάπως θλιβερό. Δεν ήμουν βουλευτής του προηγούμενου Κοινοβουλίου, αλλά το Κοινοβούλιο έχει εργαστεί σαφώς σκληρά γι' αυτή την υπόθεση, και χρειάστηκαν τρία χρόνια για να φτάσουμε στο σημείο που βρισκόμαστε σήμερα. Μπορεί βεβαίως η έκθεση του κ. Beysen να κρύβει ένα απογοητευτικά περίπλοκο σύνολο παραμέτρων που έπρεπε να αντιμετωπίσει η Επιτροπή. Εντούτοις, κατά την άποψή μου, προκειμένου να σημειώσουμε σημαντική πρόοδο στην απλούστευση της νομοθεσίας και να βελτιώσουμε τις συνθήκες λειτουργίας των μικρών επιχειρήσεων - που σε τελευταία ανάλυση αποτελεί, όπως είδαμε, έναν από τους στόχους της Συνόδου Κορυφής της Λισαβόνας - πρέπει να βελτιώσουμε την προσέγγισή μας γι' αυτού του είδους τα έργα.
<P>
Σας παρακαλώ λοιπόν να μας διαβεβαιώσετε απόψε πως καταβάλλετε σοβαρές προσπάθειες για να σημειωθεί ταχύτερη πρόοδος σε αυτόν τον τομέα και πως, δεδομένων των οφελών της νέας τεχνολογίας που εξελίσσεται στον εν λόγω τομέα, με την αύξηση του αριθμού των συναλλαγών μεταξύ επιχειρήσεων, καθώς και των συναλλαγών μεταξύ επιχειρήσεων και κυβερνήσεων που πραγματοποιούνται μέσω ηλεκτρονικής διαχείρισης, σχεδιάζετε να αξιοποιήσετε αυτή την τεχνολογία, ούτως ώστε μελλοντικά οι στατιστικές να είναι δυνατόν να συλλέγονται αυτόματα. Τόσο αυτόματα όσο και αξιόπιστα καθώς και, σύμφωνα με τον κ. Beysen, "διεθνώς" .
<P>
Τέλος, κύριε Επίτροπε, χρειάζεται να αναζητηθούν τρόποι, ώστε να μπορούμε να συνεργαστούμε μαζί σας ως Κοινοβούλιο για να επισπευσθεί η έγκριση της διαδικασίας. Σίγουρα δεν θα απαιτηθεί ο ίδιος χρόνος για την εργασία επί τεχνικών σε μεγάλο βαθμό τομέων. Ο κ. Beysen αναφέρθηκε στον τρόπο με τον οποίο το Κοινοβούλιο εργάζεται σε διεθνές επίπεδο για ορισμένα από τα θέματα αυτά. Πρέπει βεβαίως να τακτοποιήσουμε πρώτα τα του οίκου μας. Εάν επιθυμείτε τη σύσταση στο πλαίσιο της Επιτροπής Εσωτερικής Αγοράς μιας ειδικής επιτροπής η οποία να ασχολείται με τα θέματα των μικρών επιχειρήσεων, τα ζητήματα απλοποίησης και τα στατιστικά θέματα, τότε καλέστε μας να συνεργαστούμε και, για όνομα του Θεού, μη μας υποχρεώνετε να επανεξετάσουμε αυτές τις προτάσεις, αφού χρειάστηκε να περιμένουμε τρία χρόνια για να κάνουμε σοβαρά βήματα σε κάτι που θα έπρεπε να συνιστά έναν σχετικά απλό τομέα προόδου.

<SPEAKER ID=335 NAME="Berger">
Κυρία Πρόεδρε, θέλω και εγώ να ευχαριστήσω αρχικά και εξ ονόματος της Ομάδας μου τον συνάδελφο Beysen, αντιπρόεδρο της Επιτροπής Νομικών Θεμάτων, που εκπόνησε τόσο γρήγορα την έκθεση και μας συνέστησε να δεχθούμε χωρίς τροποποιήσεις την κοινή θέση. Ένας από τους λόγους που ακολουθούμε τη συγκεκριμένη σύσταση είναι ότι ακόμη και αυτός ο περιορισμένος συμβιβασμός δεν επιτεύχθηκε εύκολα στο Συμβούλιο και δεν θέλουμε να διακυβευτεί. Αυτό όμως δεν σημαίνει ότι μπορεί κανείς πραγματικά να είναι ικανοποιημένος με τον συγκεκριμένο συμβιβασμό. Πρέπει το σημερινό βήμα να το ακολουθήσουν και άλλα.
<P>
Αν ρωτήσει κανείς τις επιχειρήσεις ποια είναι η εντύπωσή τους για την ευρωπαϊκή εσωτερική αγορά, ακούει σχετικά συχνά ότι σε γενικές γραμμές η εντύπωσή τους είναι θετική και ικανοποιητική. Υπάρχουν δύο προβληματικοί τομείς. Ο ένας είναι οι διαφορές στο ποσοστό του ΦΠΑ και ο άλλος η στατιστική και το πλήθος των εντύπων που πρέπει να συμπληρώνονται. Γνωρίζουμε βέβαια ότι στους εμπόρους αρέσει να κλαίγονται, είναι συστατικό στοιχείο του επαγγέλματος. Όμως, προβληματίζομαι όταν ακούω τις συγκεκριμένες παρατηρήσεις ακόμη και στην Αυστρία, που ως γνωστόν είναι μια χώρα πολύ εφευρετική ως προς τα έντυπα και τις γραφειοκρατικές απαιτήσεις και που βλέπει τώρα, αφού έγινε μέλος της Ευρωπαϊκής Ένωσης, να αυξάνονται οι επιβαρύνσεις της.
<P>
Γνωρίζω περιπτώσεις όπου οι επιχειρήσεις υποχρεούνται ήδη τρεις με τέσσερεις εβδομάδες πριν φύγει ένα προϊόν από τον χώρο τους, να δηλώσουν τον αριθμό κυκλοφορίας του οχήματος που κατά πάσα πιθανότητα θα παραλάβει το συγκεκριμένο προϊόν. Τα επόμενα σημαντικά βήματα θα είναι η αύξηση του ορίου απλούστευσης σε τουλάχιστον 200 000 ευρώ. Η απόφαση του Συμβουλίου καλεί την Επιτροπή να εξετάσει το βήμα αυτό. Από το παρελθόν μας είναι γνωστό ότι ουσιαστικά η Επιτροπή το αντιμετωπίζει πολύ θετικά. Θέλω ως εκ τούτου να ρωτήσω τον Επίτροπο Solbes Mira ποιες πρωτοβουλίες μπορούμε να περιμένουμε από την Επιτροπή και αν θα υπάρξει νέα πρόταση προς αυτή την κατεύθυνση. Επίσης, πρέπει να ζητηθεί να γίνουν και άλλα βήματα ως προς την απλούστευση στο πλαίσιο του σχεδίου SLIM-2.

<SPEAKER ID=336 NAME="Solbes">
Κυρία Πρόεδρε, ευχαριστώ όλους όσοι παρενέβησαν, και ιδιαίτερα τον κ. Beysen για το έργο του.
<P>
Η Επιτροπή παρουσίασε τότε, το 1997, κάποιες προτάσεις για την απλούστευση της βασικής νομοθεσίας του συστήματος Intrastat, μειώνοντας τη λίστα παραμέτρων που πρέπει να εισάγονται στις δηλώσεις, καθώς και απλοποιώντας την ονοματολογία των εμπορευμάτων που χρησιμοποιείται στις συναλλαγές.
<P>
Είναι γεγονός ότι κάθε φορά που γίνεται μια απλούστευση αυτού του είδους αντιμετωπίζουμε μια συζήτηση ανάμεσα στην αναγκαία μείωση των διοικητικών δαπανών αφενός, προκειμένου να μειωθεί το κόστος των επιχειρήσεων, και στην έλλειψη πληροφοριών που επιφέρει η μείωση των εν λόγω πληροφοριών.
<P>
Τότε το Συμβούλιο κατέληξε σε μια συμφωνία βάσει των προτάσεων της Επιτροπής, τις οποίες τροποποίησε, το δε Κοινοβούλιο προσανατολίζεται προς μια έξυπνη και πρακτική λύση, όπως το αντιλαμβανόμαστε, που θα μας επιτρέψει να επιλύσουμε εν μέρει αυτή την αντίφαση.
<P>
Δεχόμαστε με ικανοποίηση την πρόταση του Κοινοβουλίου και θεωρούμε ότι η ιδέα της μείωσης σε δέκα του αριθμού των ανταλλασσόμενων εμπορευμάτων, προσδιορίζοντας αποκλειστικά τη χώρα προέλευσης ή αποστολής των εμπορευμάτων και την αξία τους, μπορεί να αποτελέσει μια καλή φόρμουλα προκειμένου να επιλυθούν οι δυσκολίες στις οποίες αναφέρθηκα προηγουμένως.
<P>
Από την άλλη, μας ζητάτε να αναλύσουμε το πέρασμα από την τιμή κατωφλίου των 100.000 στα 200.000 ευρώ, κατά τρόπο που εξαιρείται ένας μεγαλύτερος αριθμός εταιρειών από την υποχρέωση υποβολής δηλώσεων στατιστικής φύσης.
<P>
Όπως ανέφερα πριν, θεωρούμε εξαιρετικό το έργο που πραγματοποίησε η επιτροπή του Κοινοβουλίου, και υπ' αυτή την έννοια το υποστηρίζουμε και το αποδεχόμαστε πλήρως. Θέλω να τους συγχαρώ για το έργο που επιτελέστηκε.
<P>
Μου θέσατε παρά ταύτα δύο θέματα. Πρώτον, ο κ. Harbour μας θέτει το ερώτημα με ποιον τρόπο μπορεί να επιταχυνθεί η διαδικασία. Δεν υπάρχει καμία ανησυχία εκ μέρους της Επιτροπής σε ό,τι αφορά την καθυστέρηση. Είμαστε διατεθειμένοι να επιταχύνουμε τη διαδικασία στο μέτρο του δυνατού και ενδιαφερόμαστε να μειώσουμε στο ελάχιστο τα βάρη των επιχειρήσεων. Μολαταύτα, πρέπει να αναγνωρίσουμε ότι αντιμετωπίζουμε δύο προβλήματα τα οποία πρέπει να χειριστούμε με διαφορετικό τρόπο.
<P>
Το πρώτον αφορά την επιλογή των δέκα προϊόντων που σχετίζονται πιο πολύ με την προοπτική της δήλωσης, επιλογή που θα πρέπει να γίνει μέσω των συνήθων διαδικασιών επιτροπολογίας. Ας ελπίσουμε πάντως ότι δεν θα απαιτηθεί υπερβολικός χρόνος για να επιτύχουμε αυτά τα αποτελέσματα.
<P>
Δεύτερον, η αύξηση της τιμής κατωφλίου από τις 100.000 στις 200.000 ευρώ είναι ένα πρόβλημα που μας θέτει το ζήτημα της αναγκαίας συνεργασίας με τα κράτη μέλη, που πλέον έχει αρχίσει να υλοποιείται· με βάση αυτό, μόλις διαθέτουμε τις απόψεις των διαφόρων κρατών μελών θα μπορεί να γίνει η συγκεκριμένη πρόταση επιτρέποντάς μας να εφαρμόσουμε αυτή τη μεγαλύτερη εξαίρεση.
<P>
Τέλος, η κ. Berger μας ρωτά ποιες θα είναι οι πρόσθετες πρωτοβουλίες που πρόκειται να λάβουμε. Αναφέρατε με βεβαιότητα ότι για μας πρόκειται για ένα πρώτο βήμα. Πιστεύουμε πως είναι απαραίτητο να προχωρήσουμε με αυτή τη διαδικασία απλοποίησης.
<P>
Κατά συνέπεια, μπορώ να δηλώσω ότι δεσμευόμαστε - ήδη το είπαμε δημοσίως - να συνεχίσουμε με τις πρωτοβουλίες SLIM και Intrastat, και κυρίως με τις δράσεις Edicom υπέρ των επιχειρήσεων, λαμβάνοντας υπόψη την έγκριση από το Συμβούλιο της έκθεσης σχετικά με τις ανάγκες πληροφόρησης που είναι απαραίτητες για την Οικονομική και Νομισματική Ένωση.
<P>
Δεν μπορώ να σας πω μια συγκεκριμένη ημερομηνία για νέες προτάσεις, μπορώ όμως όντως να σας διαβεβαιώσω ότι εργαζόμαστε επ' αυτών και ότι το Κοινοβούλιο και το Συμβούλιο θα λάβουν νέες προτάσεις της Επιτροπής αμέσως μόλις τεθούν στη διάθεσή μας οι βασικές πληροφορίες από τα κράτη μέλη.

<SPEAKER ID=337 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.
<P>
(Η συνεδρίαση λήγει στις 23.40)

