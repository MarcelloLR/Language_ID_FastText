<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="EN" NAME="Sturdy">
Κύριε Πρόεδρε, θα ήθελα να επιστήσω την προσοχή σας στην ημερήσια διάταξη. Χθες, στην ημερήσια διάταξη αναφερόταν αρκετά καθαρά ότι μετά τη συζήτηση των κατεπειγόντων θεμάτων, η ψηφοφορία θα ξεκινούσε στις 5.30μμ. Καθώς οι Βουλευτές πρόκειται να ψηφίσουν ηλεκτρονικά από τον Φεβρουάριο, προτείνω με ιδιαίτερη έμφαση να προσπαθήσει το Κοινοβούλιο να υπάρξει κάποια πειθαρχία στην ώρα της ψηφοφορίας. Πολλοί Βουλευτές χρειάστηκε να φύγουν χθες στις 6μμ. όταν η ψηφοφορία θα έπρεπε να είχε τελειώσει. Κατά συνέπεια, ζητώ στο μέλλον να προσπαθήσουμε να έχουμε κάποια πειθαρχία σχετικά με την ώρα.

<SPEAKER ID=3 NAME="Πρόεδρος">
Ευχαριστώ πολύ, κύριε Sturdy, αλλά η παρατήρησή σας δεν αναφέρεται στα συνοπτικά πρακτικά.
<P>
Εντούτοις, λαμβάνουμε υπόψη την παρατήρηση σας και θα τη διαβιβάσουμε στο Προεδρείο.

<SPEAKER ID=4 LANGUAGE="EN" NAME="Hardstaff">
Κύριε Πρόεδρε, το όνομά μου δεν εμφανίζεται σττον κατάλογο παρόντων στη χθεσινή συνεδρίαση, αν και εμφανίζομαι σε κάθε κατάλογο με τις ψηφοφορίες που καταγράφηκαν. Θα ήμουν ευγνώμων εάν αυτό διορθωνόταν.

<SPEAKER ID=5 NAME="Πρόεδρος">
Ευχαριστώ πολύ, κυρία Hardstaff. Ο λόγος σας αρκεί. Θα διορθωθούν τα αντίστοιχα συνοπτικά πρακτικά.

<SPEAKER ID=6 LANGUAGE="FR" NAME="Pasty">
Κύριε Πρόεδρε, το πρόβλημα αφορά και μένα. Το όνομά μου δεν υπάρχει στον κατάλογο, αν και έλαβα μέρος σε όλες τις ψηφοφορίες και στην Διάσκεψη των Προέδρων.

<SPEAKER ID=7 NAME="Πρόεδρος">
Ευχαριστώ πολύ, κύριε Pasty. Σας επαναλαμβάνω ότι ακριβώς είπα ήδη στην κυρία Hardstaff. Ο λόγος σας αρκεί, και θα διορθωθούν τα συνοπτικά πρακτικά.
<P>
(Εγκρίνονται τα συνοπτικά πρακτικά)

<CHAPTER ID=2>
Ψηφοφορίες
<SPEAKER ID=8 LANGUAGE="DE" NAME="Habsburg-Lothringen">
Κύριε Πρόεδρε, στη χθεσινή συζήτηση έγινε ήδη λόγος για ένα σημείο και η κυρία Stenzel που δεν είναι σήμερα εδώ με παρακάλεσε να το αναφέρω. Πρόκειται για μια προφορική πρόσθετη τροπολογία στο εδάφιο 4 που συμφωνήθηκε σε συνεννόηση και με τις άλλες ομάδες, κυρίως με τον κύριο Swoboda. Διατυπώθηκε η παράκληση να γίνει η ακόλουθη προσθήκη: "...απευθύνει έκκληση προς την Επιτροπή να μεριμνήσει ώστε κανένα κράτος μέλος της Ευρωπαϊκής Ένωσης να μην τεθεί όσον αφορά το ζήτημα της διαμετακόμισης σε χειρότερη μοίρα από την Ελβετία». Αυτή είναι η πρόσθετη τροπολογία.

<SPEAKER ID=9 LANGUAGE="DE" NAME="Swoboda">
Κύριε Πρόεδρε, αυτή η τροπολογία ανταποκρίνεται στη βασική άποψη που είχε πάντα αυτό το Σώμα και κυρίως η επιτροπή και γι'αυτό θα την υποστηρίξω.

<SPEAKER ID=10 LANGUAGE="NL" NAME="Wijsenbeek">
Κύριε Πρόεδρε, μου είναι εντελώς ακατανόητο, τί εννοούν μ' αυτό. Ποιά σχέση έχουν για παράδειγμα οι διαμετακομιστικές μεταφορές μέσω της Ιρλανδίας με αυτές μέσω της Ελβετίας; Μου φαίνεται περιττή προσθήκη.

<SPEAKER ID=11 NAME="Πρόεδρος">
Ο κ. Wijsenbeek είναι ενάντιος στην προφορική τροπολογία.
<P>
Υπάρχουν 12 μέλη του Κοινοβουλίου τα οποία να είναι ενάντια σε αυτήν την προφορική τροπολογία;
<P>
(Εφόσον δεν υπάρχουν 12 μέλη του Κοινοβουλίου τα οποία να είναι ενάντια στην προφορική τροπολογία, ο Πρόεδρος την υποβάλει σε ψηφοφορία)
<P>
(Το Σώμα εγκρίνει το ψήφισμα)

<SPEAKER ID=12 NAME="Πρόεδρος">
Μου ζητά τον λόγο ο κ. Rehder για ένα διαδικαστικό θέμα.

<SPEAKER ID=13 LANGUAGE="DE" NAME="Rehder">
Κύριε Πρόεδρε, ζητώ συγγνώμη που θα αναφερθώ πολύ σύντομα σε αυτό που βλέπω εδώ στα πρακτικά των συνεδριάσεων. Δυστυχώς κάτι δεν αποδόθηκε σωστά. Εδώ λέει ότι χθες υπήρξε ένας διαγωνισμός της πιο ανόητης πολιτικολογίας. Αυτό δεν αναφερόταν βεβαίως στους γερμανούς βουλευτές, ούτε σε όλους του βουλευτές της Ομάδας του Ευρωπαϊκού Λαϊκού Κόμματος. Αισθάνομαι υποχρεωμένος να το πω αυτό για να διαχωριστεί η θέση των άλλων. Αυτό αναφερόταν σε δυο μόνο βουλευτές, οι οποίοι προσπαθούσαν με μεθόδους ιπποτών-ληστών να κάνουν μεσαιωνική πολιτική μέσα σε μια σύγχρονη Ευρώπη.
<P>
Και ένα δεύτερο σημείο: η σήραγγα για την οποία μίλησα δυστυχώς δεν έχει μήκος 20 χλμ μόνο, αλλά 50 χλμ. Αυτό είναι άλλωστε το πρόβλημα με αυτούς τους αγωγούς: έχουν υπερβολικό μήκος και δεν είναι καθόλου πρακτικοί. Ζητώ συγγνώμη για την παρέμβαση αυτή, αλλά ήταν σημαντικό το θέμα για μένα.

<SPEAKER ID=14 NAME="Πρόεδρος">
Κυρίες και κύριοι βουλευτές, πριν περάσουμε στην έκθεση Goerens, επιτρέψτε μου να επωφεληθώ του γεγονότος ότι με ενημέρωσαν πως σήμερα είναι τα γενέθλια της κυρίας Nicole Fontaine και να της διαβιβάσω, εξ ονόματος όλης της Συνέλευσης, τις καλύτερες ευχές μας. Για ακόμη μια φορά υπογραμμίζουμε την εξαιρετική της ικανότητα να διευθύνει τις συνεδριάσεις του Κοινοβουλίου. Κυρία Fontaine, σας εύχομαι να μπορέσετε να διευθύνετε τις συνεδριάσεις της ολομέλειας για πάρα πολλά χρόνια, και ας ελπίσουμε επίσης τα γενέθλιά σας να πέφτουν την Παρασκευή για να μπορώ να σας εύχομαι εδώ στην Αίθουσα.
<P>
(Χειροκροτήματα)
<P>
Έκθεση (Α-0388/97) τoυ κ. Goerens, εξ ovόματoς της Επιτρoπής Αvάπτυξης και Συvεργασίας, σχετικά με τη βελτίωση της απoτελεσματικότητας της κoιvoτικής βoήθειας
<P>
(Το Σώμα εγκρίνει το ψήφισμα)

<SPEAKER ID=15 NAME="Cot">
Εύχομαι με όλη μου την καρδιά να βρεθεί λύση στο πρόβλημα της μεταφοράς μέσω των Αλπεων. Πρέπει να αναγνωρίσουμε ότι, οι φίλοι μας οι Ελβετοί εξέφρασαν μία οικολογική ευαισθησία την οποία ασπάζονται πολλοί σε όλες τις περιοχές των Αλπεων τις οποίες αφορά το θέμα. Δεν υπάρχει τίποτα χειρότερο από το να ρίχνεις στον γείτονα την κυκλοφορία και τη μόλυνση που αυτή προκαλεί, με τη λήψη υπερβολικά πολλών μονομερών μέτρων.
<P>
Η μακροπρόθεσμη λύση είναι εκείνη της συνδυασμένης μεταφοράς μέσω των ελβετικών σηράγγων αλλά και μέσω Μπρενέρ και της σήραγγας του Φρεζύς ανάμεσα στη Γαλλία και την Ιταλία. Είναι απαραίτητη η χρηματοδότηση κατά προτεραιότητα στο πλαίσιο των μεγάλων ευρωπαϊκών δικτύων καθώς και ο καθορισμός προθεσμιών για την υλοποίηση των έργων. Η υιοθέτηση αυτών των μέτρων θα βοηθούσε στην εξυγίανση των σχέσεων μεταξύ της Ελβετίας και της Κοινότητας μέσω του από κοινού καθορισμού λύσεως η οποία θα σέβεται τα συμφέροντα των ομάδων του πληθυσμού τις οποίες αφορά το θέμα, καθώς και την ευρωπαϊκή κληρονομιά που αποτελεί η οροσειρά των Αλπεων.

<SPEAKER ID=16 NAME="Holm">
 - (SV) Οι συνεχιζόμενες διαπραγματεύσεις μεταξύ ΕΕ και Ελβετίας προκαλούν ανησυχία. Θεωρώ ότι η ΕΕ πρέπει να σεβαστεί σε μεγαλύτερο βαθμό την θέση της Ελβετίας, λαμβάνοντας κυρίως υπόψη την προστασία του περιβάλλοντος των Αλπεων.
<P>
Με υπόβαθρο την Πράσινη Βίβλο της Ευρωπαϊκής Επιτροπής για την επίδραση της κυκλοφορίας επί του περιβάλλοντος, καθώς και την Λευκή Βίβλο για την μελλοντική ανάπτυξη μιας κοινής πολιτικής για τις μεταφορές, έχει επανειλημμένα δηλωθεί ότι είναι αναγκαίο η διαμόρφωση της πολιτικής της ΕΕ για τις μεταφορές να είναι περιβαλλοντικά προσαρμοσμένη.
<P>
Ήρθε η ώρα τώρα για την Επιτροπή να κάνει αυτές τις ωραίες λέξεις πρακτική πολιτική. Ως εκ τούτου, η θέση της ΕΕ θα έπρεπε να είναι τέτοια ώστε να καταβληθούν ιδιαίτερα μεγάλες προσπάθειες όσον αφορά την μείωση των ατμοσφαιρικών ρύπων, μετατοπίζοντας την διερχόμενη μέσω των Αλπεων κυκλοφορία στους σιδηρόδρομους. Η ΕΕ πρέπει επίσης να στηρίξει τις ελβετικές προτάσεις περί διοδίων αναλόγως των ιδιαίτερων χαρακτηριστικών για την κυκλοφορία βαρέων οχημάτων, και για ένα ειδικό τέλος διέλευσης για την κυκλοφορία μέσω των Αλπεων, ώστε να επιτευχθεί όντως ο στόχος της μετατόπισης των μεταφορών στους σιδηροδρόμους.
<P>
Ως εκ τούτου, δεν πρέπει να προωθηθεί η κατασκευή αυτοκινητόδρομου στην περιοχή των Αλπεων. Αντ' αυτού πρέπει να προχωρήσει η άμεση κατασκευή σιδηροδρόμου.
<P>
Έκθεση Goerens (A4-0388/97)
<SPEAKER ID=17 NAME="Caudron">
Η έκθεση του συναδέλφου Goerens είναι καλή. Σε γενικές γραμμές την εγκρίνω.
<P>
Ασπάζομαι την ιδέα να εντάξουμε στα προγράμματα τους δικαιούχους και τους ΜΚΟ. Ένα τέτοιο μέτρο συμβάλλει στο να υπάρχει περισσότερη διαφάνεια και λογικά επιτρέπει μία καλύτερη διαχείριση των κονδυλίων που διατίθενται για ανθρωπιστική βοήθεια.
<P>
Με αυτήν την έννοια, προσυπογράφω τη δημιουργία μίας κεντρικής μονάδας, ο ρόλος της οποίας θα είναι η αξιολόγηση των προγραμμάτων αναπτυξιακής βοήθειας. Κατά τη γνώμη μου, αυτό το όργανο θα πρέπει να συνεργάζεται στενά με τους ΜΚΟ για να εξετάζεται η ορθότητα των δράσεων που αναλαμβάνονται.
<P>
Θα ήταν ευχής έργον επίσης αν υπήρχε εσωτερική διαχείριση των προγραμμάτων, έτσι ώστε να εμποδιστεί η εμφάνιση φαινομένων αδρανείας, φαινόμενα τα οποία είναι σύμφυτα με τον διαχωρισμό των καθηκόντων.
<P>
Όσον αφορά το περιεχόμενο και τις προτάσεις του κ. Goerens, εκφράζω μία ένσταση και ένα αίτημα. Αναρωτιέμαι, στην πραγματικότητα, σχετικά με την έννοια της "οικονομικής και κοινωνικής αποδοτικότητας». Σε ποιά πραγματικότητα θα αντιστοιχεί; Κατά τη γνώμη μου είναι σημαντικό να εντάξουμε τους ΜΚΟ στη διαδικασία επιλογής δεικτών, οι οποίοι θα είναι συναφείς με το αντικείμενο και θα αναγνωρίζονται από τους ΜΚΟ. Με αυτόν τον τρόπο θα έχουμε σαφέστερη εικόνα των πραγμάτων και επομένως οι μελλοντικές αποφάσεις θα είναι ορθότερες.
<P>
Αυτή η σκέψη σχετικά με την αποτελεσματικότητα της κοινοτικής βοήθειας είναι χρήσιμη, αλλά πρέπει να προσέξουμε να μην εξετάζουμε το θέμα αυτό με μόνο κριτήριο το κέρδος.
<P>
Δεν πρέπει να ξεχνάμε ποτέ ότι ο τελικός στόχος είναι να υπάρξουν μορφές ανάπτυξης ισορροπημένες και προσαρμοσμένες σε κάθε χώρα και κάθε περιοχή.
<P>
Η ανθρωπιστική βοήθεια πρέπει να επιτρέψει να φτάσουμε στο σημείο που δεν θα την χρειάζονται πια. Θα έχουμε επιτύχει τον στόχο μας όταν δεν θα την χρειαζόμαστε πια, δηλαδή όταν θα έχει εξαφανιστεί.

<SPEAKER ID=18 NAME="Gillis">
Η Ευρωπαϊκή Ένωση και τα κράτη μέλη της είναι οι μεγαλύτεροι προμηθευτές βοήθειας στον Τρίτο Κόσμο. Η συμβολή μας υπερβαίνει κατά πολύ εκείνη των ΗΠΑ ή της Ιαπωνίας. Είναι φανερό ότι έχει μεγάλη σημασία γι' αυτούς που βοηθάμε και για εμάς τους ίδιους να υπάρξουν τα μεγαλύτερα δυνατά οφέλη από την τεράστια αυτή προσπάθεια. Παρά τα υψηλά επίπεδα ανεργίας και τα απαράδεκτα επίπεδα φτώχειας στις χώρες μας υπάρχει ευρεία υποστήριξη για την παροχή βοήθειας στις αναπτυσσόμενες χώρες. Το γεγονός αυτό αποτελεί μια έκφραση της γενναιοδωρίας των συνηθισμένων ευρωπαίων που μας γεμίζει με ικανοποίηση.
<P>
Η απευθείας βοήθεια στις κυβερνήσεις του Τρίτου Κόσμου συχνά σπαταλάται λόγω της ανικανότητας και ορισμένες φορές της διαφθοράς που παρατηρούνται. Αυτός ο τρόπος βοήθειας στους λαούς των ενδιαφερόμενων χωρών συχνά αποτυγχάνει και απλώς πλουτίζει ορισμένους αρχηγούς κυβερνήσεων. Είναι ο λιγότερο αποτελεσματικός τρόπος για την κατανομή της βοήθειας και πρέπει να αποφεύγεται όπου αυτό είναι δυνατό.
<P>
Έχουμε δει ορισμένα πολύ επιτυχημένα προγράμματα βοηθείας και πρέπει να στηριχθούμε στις επιτυχίες αυτές. Πρέπει επίσης να εξασφαλίσουμε ότι μπορούμε να ελέγξουμε πως η βοήθεια έχει φτάσει στους αποδέκτες για τους οποίους προορίζεται.
<P>
Η Ευρώπη σημείωσε ιδιαίτερη επιτυχία στο επισιτιστικό πρόγραμμα βοηθείας. Εκατομμύρια ζωές έχουν σωθεί μέσω των προσπαθειών αυτών και με το υψηλό επίπεδο εμπειρογνωμοσύνης που υπάρχει στον εν λόγω τομέα, είμαι βέβαιος ότι μπορούμε να στηριχθούμε στις επιτυχίες αυτές.
<P>
Επείγουσα βοήθεια πρέπει να δοθεί όταν και όπου χρειάζεται, χωρίς κανένα όρο. Όμως, όσον αφορά στη γενικότερη ανάπτυξη και στις διαρθρωτικές ενισχύσεις, πιστεύω ότι πρέπει να επιμείνουμε οι ενδιαφερόμενες χώρες να συμφωνήσουν για τον σεβασμό των ανθρωπίνων δικαιωμάτων όλων των πολιτών τους, περιλαμβανομένων των μειονοτήτων και την προώθηση της δημοκρατίας. Δεν μπορούμε να επιτρέψουμε διεφθαρμένες και σκληρές δικτατορίες να σφετερίζονται τη βοήθεια που προορίζεται για τους άπορους.
<P>
Οι προσπάθειές μας δεν στέφθηκαν όλες από επιτυχία. Οι εισαγωγές στην Ευρώπη από τις αναπτυσσόμενες χώρες έχουν μειωθεί ουσιαστικά κατά τα τελευταία 20 περίπου χρόνια. Το φαινόμενο αυτό πρέπει να εξεταστεί σε βάθος διότι μόνο μέσω του εμπορίου οι φτωχές χώρες μπορούν να ελπίζουν ότι θα αναπτυυχθούν και θα καλύπτουν τις ανάγκες των πολιτών τους.
<P>
Οι μη κυβερνητικές οργανώσεις είναι γενικά στο επίκεντρο της αναπτυξιακής πολιτικής. Έχουν πολύ υψηλό ποσοστό αποτελεσματικότητας, γεγονός που δείχνει την εμπειρογνωμοσύνη που αποκτήθηκε στο πεδίο αυτό. Δεδομένου του συνεχιζόμενου προβλήματος της ροής του εμπορίου με τις αναπτυσσόμενες χώρες, πιστεύω ότι πρέπει να ζητήσουμε από τις μη κυβερνητικές οργανώσεις να εξετάσουν τον τομέα αυτό και να προτείνουν λύσεις αποδεκτές από όλους τους ενδιαφερόμενους.
<P>
Εκφράζω την ικανοποίησή μου για το Πράσινο Βιβλίο της Επιτροπής σχετικά με την αναπτυξιακή βοήθεια. Εντοπίζει με σαφήνεια τις επιτυχίες και τις αποτυχίες των πολιτικών μας. Θα ήθελα να επαινέσω την Επιτροπή για την τεράστια συμβολή της στην αναπτυξη του Τρίτου Κόσμου. Σημείωσε θαυμάσια αποτελέσματα με περιορισμένο προσωπικό. Οι προσπάθειές της εκτιμώνται από όλο τον Τρίτο Κόσμο.

<SPEAKER ID=19 NAME="Holm">
 - (SV) Είμαι πολύ επιφυλακτικός ως προς το να χειρίζεται η ΕΕ αυτή τη δραστηριότητα των κρατών μελών, της οικονομικής ενίσχυσης. Οι μέχρι τώρα εμπειρίες είναι ότι η κοινοτική οικονομική ενίσχυση πηγαίνει, σε μεγάλο βαθμό, στις πρώην αποικίες κάποιων κρατών μελών, κάτι που έχει ως αποτέλεσμα να τοποθετούνται ορισμένες χώρες που θα χρειάζονταν βοήθεια σε άλλη σειρά. Αυτό είναι λυπηρό.
<P>
Όμως είναι σημαντικό να υπάρχει καλύτερος συντονισμός μεταξύ των χωρών της ΕΕ, διότι αυτό μπορεί να αποφέρει καλύτερα αποτελέσματα για τις χώρες/περιοχές που χρειάζονται βοήθεια. Ένας καλύτερος συντονισμός, χωρίς αυτό να σημαίνει ότι πρέπει να είναι κοινοτικά ρυθμισμένος, μπορεί επίσης να συμβάλει στην μείωση των διοικητικών εξόδων των χωρών που δίνουν την οικονομική βοήθεια. Όσον αφορά τα προβλήματα, τα οποία μεταξύ άλλων επεσήμανε το Ελεγκτικό Συνέδριο στην έκθεσή του, είναι αλήθεια ότι υπάρχουν προβλήματα παρατυπιών. Πρέπει φυσικά να γίνουν προσπάθειες να αποφευχθεί αυτό, αλλά πρέπει ταυτόχρονα να υπάρχει κατανόηση για το ότι εύκολα μπορεί να υπάρξουν παρατυπίες σε "ανήσυχες» περιοχές όπου το κοινωνικό σύστημα έχει πολύ ή λίγο καταρρεύσει.
<P>
Η οικονομική ενίσχυση που χειρίζεται σήμερα η ΕΕ πρέπει να επικεντρωθεί περισσότερο σε προληπτικά μέτρα για την αποφυγή καταστροφών.
<P>
Τέλος, στρέφομαι ενάντια στο επιχείρημα του εισηγητή ότι "ο καλύτερος συντονισμός θα έκανε την... οικονομική αναπτυξιακή ενίσχυση της ΕΕ περισσότερο ορατή... Αυτό το γεγονός όμως διαφεύγει συχνά της προσοχής της κοινής γνώμης». Δεν νομίζω ότι θα πρέπει να προσπαθεί κανείς να κερδήσει πολιτικούς πόντους μέσω της οικονομικής ενίσχυσης προς τους ανθρώπους που χρειάζονται βοήθεια. Το "να ενεργείς χωρίς να φαίνεσαι» μπορεί να είναι εδώ ένας καλύτερος οδηγός.

<SPEAKER ID=20 NAME="Πρόεδρος">
Κυρίες και κύριοι βουλευτές, μόλις έμαθα πως σήμερα είναι επίσης τα γενέθλια του κυρίου Telkδmper, για αυτό θέλω να του ευχηθώ, όπως έκανα ήδη με την κυρία Fontaine.
<P>
Χρόνια πολλά, κύριε Telkδmper.

<CHAPTER ID=3>
Περιορισμός του χρέους των υπερχρεωμένων κρατών ΑΚΕ
<SPEAKER ID=21 NAME="Πρόεδρος">
Η ημερήσια διάταξη προβλέπει την συζήτηση της έκθεσης (Α4-0382/97) του κ. Torres Couto, εξ ovόματoς της Επιτρoπής Αvάπτυξης και Συvεργασίας σχετικά με τηv αvακoίvωση της Επιτρoπής: »στήριξη για τη διαρθρωτική πρoσαρμoγή και τov περιoρισμό τoυ χρέoυς τωv υπερχρεωμέvωv κρατώv ΑΚΕ - Η κoιvoτική αvταπόκριση στηv πρωτoβoυλία για τo χρέoς τωv φτωχώv υπερχρεωμέvωv χωρώv» (COM(97)0129 - C40243/97).
<P>
Τον λόγο έχει ο κ. Vecchi, ο οποίος αναπληρώνει τον κύριο Torres Couto ως εισηγητή.

<SPEAKER ID=22 NAME="Vecchi">
Κύριε Πρόεδρε, με τη σημερινή συζήτηση το Ευρωπαϊκό Κοινοβούλιο προτίθεται να εκφράσει την ικανοποίησή του για το γεγονός ότι για πρώτη φορά η Επιτροπή μπόρεσε να προωθήσει πρωτοβουλία με στόχο την ουσιαστική παρέμβαση στο πρόβλημα του πολύπλευρου εξωτερικού χρέους των φτωχών και υπερχρεωμένων χωρών ΑΚΕ.
<P>
Θα ήθελα να υπενθυμίσω ότι πρόκειται για αίτημα που, τόσο το Ευρωπαϊκό Κοινοβούλιο όσο και η Συνέλευση Ίσης Εκπροσώπησης ΑΚΕ-ΕΕ, διατύπωσαν ήδη εδώ και πολλά χρόνια και που μέχρι σήμερα δεν είχε υποστηριχθεί ούτε από το Συμβούλιο ούτε από τις κυβερνήσεις των κρατών της Ένωσης. Είναι πασίγνωστο ότι ήδη από το τέλος της δεκαετίας του ·70, το βάρος του εξωτερικού χρέους καθόρισε αισθητά τη ζωή πάμπολλων χωρών του Νότου και συγκράτησε ουσιαστικά και παρεμπόδισε στις περισσότερες περιπτώσεις την ανάπτυξη των φτωχότερων ζωνών του πλανήτη.
<P>
Η απόσβεση του χρέους υπήρξε, και συνεχίζει να είναι, η κυριότερη δαπάνη των δημοσίων ταμείων πολλών χωρών σε πολύτιμο νόμισμα, γεγονός που δημιούργησε από την αρχή κατάσταση "αρνητικής καθαρής μεταφοράς» τεραστίων χρηματοοικονομικών πόρων από τον Νότο προς τον Βορρά, από τις φτωχές στις πλούσιες χώρες.
<P>
Η πληρωμή του χρέους είναι ζήτημα αρχής. Αναμφισβήτητα, πολλές αιτίες για την παρεμπόδιση της ανάπτυξης των χωρών του Νότου αναζητούνται στην κακή διακυβέρνηση που χαρακτήρισε πολλές κυβερνήσεις και ομάδες εξουσίας στις χώρες του Τρίτου και Τέταρτου Κόσμου.
<P>
Ωστόσο, πρέπει επίσης να υπενθυμίσουμε ότι εκείνες οι κυβερνήσεις συχνά απόλαβαν τη στήριξη κυβερνήσεων και πολιτικών και οικονομικών ομάδων των αναπτυγμένων χωρών και επίσης ότι η διαχείριση των διεθνών πιστώσεων κηλιδώθηκε κάποιες φορές από ατασθαλίες και αθέμιτη συμπεριφορά. Στην πραγματικότητα, παρατηρήθηκαν πολλές περιπτώσεις επιστροφής ποσών εκ μέρους των χωρών του Νότου, με τη μορφή καταβολής τόκων, που υπερβαίνουν αισθητά τα εν καιρώ χορηγηθέντα ως δάνειο κεφάλαια. Εξάλλου, πολλές από τις αιτίες διεθνούς επιπέδου που συνέβαλαν καθοριστικά στην επιδείνωση του χρέους και των συνυφασμένων επιβαρύνσεών του, δεν προκλήθηκαν από τις χώρες του Νότου.
<P>
Ανέφερα τα ως άνω στοιχεία για να τονίσω ότι οι πρωτοβουλίες για την ελάφρυνση από το βάρος του χρέους δεν αποτελούν δωρεάν ελεημοσύνη, αλλά επιτακτική ανάγκη επαναφοράς συνθηκών μεγαλύτερης αμεροληψίας.
<P>
Πρέπει επίσης να ληφθεί υπόψη ότι οι φτωχότερες χώρες δεν θα μπορέσουν ποτέ, κάτω από τις υφιστάμενες συνθήκες, να εξοφλήσουν το εξωτερικό τους χρέος, και πάντως η διαιώνισή του ή πόσο μάλλον η αυτόματη αύξησή του, δεν θα επιτρέψει ποτέ ούτε την αποτελεσμαστική εκρίζωση της υπανάπτυξης, ούτε την επανένταξη εκείνων των χωρών στο διεθνές εμπόριο και στη δυναμική των οικονομικών και εμπορικών σχέσεων που αποσπούν το ένθερμο ενδιαφέρον των ευρωπαϊκών χωρών.
<P>
Με τη σημερινή ψήφο, το Κοινοβούλιο θα εγκρίνει τη συμμετοχή της Ένωσης στη διεθνή πρωτοβουλία που προωθείται από τη Διεθνή Τράπεζα και το Διεθνές Νομισματικό Ταμείο με στόχο τη στήριξη της διαρθρωτικής διευθέτησης των πολιτκών απόσβεσης του χρέους, είτε γιατί πρόκειται για γενικά θετική πρωτοβουλία, παρ'όλο που αποδεικνύεται ανεπαρκής, είτε για το πρωταγωνιστικό ρόλο που πρέπει να διαδραματίσει η Ένωση.
<P>
Eίναι η κατάλληλη ευκαιρία για να αποδείξουμε ότι εκείνη η περισσότερο ανθρώπινη και ορθολογική προσέγγιση εμπνευσμένη από τον πρωταρχικό στόχο της καταπολέμησης της ανέχειας και το όραμα ανθρώπινης και αειφόρου ανάπτυξης, που διατυμπανίζονται ανελλιπώς στα κοινοτικά έγγραφα, μπορεί να γίνει σημείο αναφοράς ακόμη και για τα μεγάλα διεθνή χρηματοοικονομικά όργανα.
<P>
Πρέπει στη συνέχεια να διαμορφωθεί, και με την πρωτοβουλία αυτή, στρατηγική πολιτικού διαλόγου και ουσιαστικής συνεργασίας, για να καταβάλει η Ευρωπαϊκή Ένωση, μαζί με τους εταίρους του Νότου και ειδικά με τις χώρες ΑΚΕ, προσπάθειες αναζωπύρωσης ουσιαστικών πολιτικών συνεργασίας για την ανάπτυξη.
<P>
Το χρέος προς την Κοινότητα των 11 χωρών ΑΚΕ, που αποτελεί το αντικείμενο της κοινοτικής πρωτοβουλίας, είναι σχετικά περιορισμένης εμβέλειας. Η πρωτοβουλία προβλέπει τη δυνατότητα ευέλικτης αξιοποίησης διαφόρων μορφών απαλλαγής, απόσβεσης ή μείωσης του χρέους. Το Κοινοβούλιο ζητάει από την Επιτροπή τη συνεχή του ενημέρωση και διαβούλευση σχετικά με τις μελλοντικές εξελίξεις της κοινοτικής πρωτοβουλίας και ενώ εκφράζουμε τη δική μας συγκατάθεση, οφείλουμε να οριοθετήσουμε τους στόχους της δημοκρατικής μεταρρύθμισης, της ανάπτυξης και της δικαιοσύνης στα πλαίσια του πρωταγωνιστικού ρόλου της Ευρώπης.
<P>
Η πρωτοβουλία αυτή θα είναι το πρώτο σημαντικό βήμα στην κατεύθυνση γενικότερης αντιμετώπισης των προβλημάτων συνυφασμένων με εξωτερικό χρέος, συμπεριλαμβανομένου του πολύπλευρου χρέους, των φτωχότερων χωρών σε παγκόσμιο επίπεδο, και αποτελεί προϋπόθεση για την αποκατάσταση των ελάχιστων προϋποθέσεων φερεγγυότητας και οικονομικής και χρηματοπιστωτικής λειτουργικότητας για πολλές χώρες του κόσμου.
<P>
Στο πλαίσιο αυτό, είναι ολοφάνερο ότι η Ένωση και τα κράτη μέλη της, τόσο άμεσα όσο και μέσω των διεθνών αιτημάτων, διαδραματίζουν καθοριστικό ρόλο.

<SPEAKER ID=23 NAME="d'Aboville">
Κύριε Πρόεδρε, η έκθεση της Επιτροπής Ανάπτυξης και Συνεργασίας σχετικά με την στήριξη για την εναρμόνιση των δομών και με την ελάφρυνση του χρέους των πλέον υπερχρεωμένων χωρών ΑΚΕ, έλαβε την έγκριση της Επιτροπής Προϋπολογισμών για ευνόητους λόγους.
<P>
Η στοιχειώδης κοινή λογική επιβάλλει, στο πλαίσιο της συνεργασίας με τις χώρες αυτές, να τους δώσουμε τα μέσα να ξαναρχίσουν από καλές βάσεις και να μην επιτρέψουμε να πάνε χαμένες οι προσπάθειες που έχουν κάνει - τουλάχιστον ορισμένες από αυτές τις χώρες - υπό το βάρος ενός υπερβολικού χρέους. Η υποστήριξη που τους παρέχουμε με αυτήν την έκθεση έχει ως προορισμό να δώσει μία απάντηση διαρκείας στα προβλήματά τους, και η Ευρωπαϊκή Ένωση, η οποία είναι ο μεγαλύτερος χορηγός γι'αυτές τις χώρες, μπορεί να ενεργήσει σε τρεις κατευθύνσεις: Να παραχωρήσει επιπλέον υποστήριξη στη διαδικασία εναρμόνισης των δομών σε κάθε περίπτωση χωριστά. Να εξετάσει, για κάθε περίπτωση χωριστά, το ενδεχόμενο της χορήγησης βοήθειας με σκοπό την ελάττωση του εμπορικού χρέους και να χορηγήσει επιπλέον υποστήριξη για τη διαχείριση του χρέους. Να λάβει τα κατάλληλα μέτρα έτσι ώστε να μειώσει την καθαρή αξία σε σημερινές τιμές του χρέους των χωρών που έχουν επιλεγεί για την Κοινότητα.
<P>
Συγκεκριμένα, το άρθρο 3 προβλέπει ότι η βοήθεια υπό μορφήν μη επιστρεπτέας ενίσχυσης, η οποία προβλέπεται στο πρώτο άρθρο, θα λαμβάνεται από έναν μοναδικό λογαριασμό, ο οποίος θα είανι τοκοφόρος και ο οποίος θα ανοιχτεί γι'αυτόν τον σκοπό στην Ευρωπαϊκή Τράπεζα Επενδύσεων και ο οποίος ονομάζεται πιο κάτω "λογαριασμός ελάφρυνσης του χρέους». Ζητούμε να γνωστοποιεί κάθε χρόνο η Επιτροπή, στο έγγραφο που περιέχει πληροφορίες οικονομικής φύσεως πάνω στα ευρωπαϊκά ταμεία ανάπτυξης, το ύψος των τόκων τους οποίους παρήγαγε ο λογαριασμός ο οποίος θα έχει ανοιχτεί στην ΕΤΕ.

<SPEAKER ID=24 LANGUAGE="ES" NAME="Pomιs Ruiz">
Κύριε Πρόεδρε, αυτή η πρωτοβουλία -την οποία αυτή η Συνέλευση θα εγκρίνει σίγουρα- θα έπρεπε να μας οδηγήσει σε μια αρχική σκέψη: την ανάγκη της συμπερίληψης του Ευρωπαϊκού Ταμείου Ανάπτυξης στον κοινοτικό προϋπολογισμό. Με αυτόν τον τρόπο θα υπήρχε μεγαλύτερη επιμονή στον στόχο της Ένωσης να καταστήσει ολοένα και περισσότερο κατάλληλη την εξωτερική της δράση. Ο άμεσος δημοσιονομικός έλεγχος αυτών των ταμείων θα καθιστούσε αποτελεσματικότερη την δράση της Ευρωπαϊκής Ένωσης.
<P>
Αναμφίβολα, μια πολιτική σταθερής ή αποτελεσματικής ανάπτυξης απαιτεί, σε πολλές περιπτώσεις, την διαγραφή του χρέους όταν αυτή καθιστά αδύνατη την επιστροφή του χρέους και των τόκων από μια χώρα χωρίς να διακυβεύεται η μελλοντική οικονομική της ανάπτυξη. Το να υποχρεώνουμε κάποιες χώρες να κάνουν μη εφικτές δαπάνες καθιστά μη βιώσιμη την αναπτυξιακή βοήθεια και ακόμη την διεξαγωγή οικονομικών μεταρρυθμίσεων.
<P>
Η υπερχρέωση κάποιων χωρών έχει, επιπλέον, αποτρεπτικές συνέπειες στις επενδύσεις, προκαλεί την απομάκρυνση των κεφαλαίων, κάνει την εκμετάλλευσή τους να κατευθύνεται υπέρμετρα προς τις εξαγωγές προκαλώντας ανισορροπίες, εγκατάλειψη των αγροτικών περιοχών ακόμη και εσωτερικές ελλείψεις. Έχει επίσης επιπτώσεις στην ίδια την πολιτική σταθερότητα αυτών των χωρών του Τρίτου Κόσμου. Για να μην αναφέρουμε εκείνες τις δημοκρατίες που έχουν βγει από κάποιο προηγούμενο αυταρχικό καθεστώς.
<P>
Για αυτόν τον λόγο, πιστεύω πως -όπως προτείνει η Επιτροπή- η διατήρηση αυτής της βοήθειας προς κράτη όπως το Μπουρούντι, η Αιθιοπία, η Γουινέα Μπισσάου, η Μαδαγασκάρη, η Μοζαμβίκη, η Νιγηρία, η Ουγκάντα, το Σάο Τομέ και Πρίνσιπε, το πρώην Ζαΐρ, η Ζάμπια και η Ουγκάντα, είναι κάτι που πρέπει να υποστηρίξει αυτή η Συνέλευση. Δεν μπορούμε να απαιτήσουμε από αυτές τις χώρες να θέσουν πάνω από την ίδια τους την οικονομική ανάπτυξη την επιστροφή του χρέους. Πρέπει να επιτύχουμε η επιστροφή του χρέους να είναι συμβατή με την αυτόνομη ανάπτυξη αυτών των χωρών αν δεν θέλουμε να δίνουμε με το ένα χέρι αυτό που τους παίρνουμε με το άλλο, προκειμένου να αυξήσουμε την ανθρωπιστική και αναπτυξιακή βοήθεια.

<SPEAKER ID=25 LANGUAGE="PT" NAME="Girγo Pereira">
Κύριε Πρόεδρε, κύριοι Βουλευτές, Η Ομάδα Ένωση για την Ευρώπη, εξ ονόματος της οποίας παρεμβαίνω, δέχεται ευνοϊκά τη συμμετοχή της Ευρωπαϊκής Ένωσης στην πρωτοβουλία για τις φτωχότερες υπερχρεωμένες χώρες, που προωθήθηκε το 1996, κατά τη Σύνοδο Κορυφής της Ομάδας G7 στη Λυών.
<P>
Πράγματι, παρά τα μέτρα διαγραφής μέρους του χρέους που αποφασίστηκαν για κάποιες από αυτές τις χώρες, ορισμένες από αυτές, οι περισσότερες εκ των οποίων βρίσκονται στην Αφρική νοτίως της Σαχάρας, έχουν να αντιμετωπίσουν μια κατάσταση ολοκληρωτικής υπερχρέωσης, η οποία ενέχει τον κίνδυνο να αποθαρρύνει τις προσπάθειες προσαρμογής και διαρθρωτικών μεταρρυθμίσεων, που είναι απολύτως απαραίτητες για την ανάπτυξή τους.
<P>
Η Ευρωπαϊκή Ένωση οφείλει, συνεπώς, να συμβάλει σε αυτή τη συντονισμένη προσπάθεια που καταβάλλουν οι διεθνείς χορηγοί βοήθειας προς την κατεύθυνση της μείωσης του χρέους, ένα πρόβλημα που αφορά με ιδιαίτερο τρόπο τους εταίρους μας της ΑΚΕ. Και εμείς από τη μεριά μας, όπως και ο εισηγητής, εκφράζουμε τη σαφή μας υποστήριξη στην ανταπόκριση της Κοινότητας. Συμφωνώντας με τον εισηγητή, φρονώ πως είναι απαραίτητο να ενταθούν οι προσπάθειες της Ευρωπαϊκής Ένωσης στο πλαίσιο της διαδικασίας διαρθρωτικής προσαρμογής που δρομολογείται στις χώρες ΑΚΕ. Όπως και ο εισηγητής, και εγώ πιστεύω ότι είναι αναγκαίο να δοθεί έμφαση στο θεμελιώδες πρόβλημα που συνίσταται στην οικονομική και κοινωνική ανάπτυξη και να ληφθούν υπόψη οι δείκτες ανθρώπινης ανάπτυξης. Όπως και ο εισηγητής, τέλος, θεωρούμε σημαντικό να εγκρίνει το Συμβούλιο την πρόταση απόφασης όσο το δυνατόν συντομότερα και να συμβάλουν τα κράτη μέλη της Ένωσης, το γρηγορότερο δυνατόν, με τη χρηματοδοτική τους συνεισφορά στα χρηματοπιστωτικά ιδρύματα που έχουν επιφορτιστεί να προωθήσουν τη συγκεκριμένη πρωτοβουλία.

<SPEAKER ID=26 LANGUAGE="IT" NAME="Fassa">
Κύριε Πρόεδρε, το χρέος των χωρών ΑΚΕ απέναντι στα κράτη μέλη της Ευρωπαϊκής Ένωσης και στην ίδια την Ευρωπαϊκή Ένωση αντιπροσωπεύει από πολλές απόψεις παραδειγματική περίπτωση εκείνης της ποικιλομορφίας των στόχων της οποίας ο αυστριακός οικονομολόγος κ. Von Mises μας ανέπτυξε εξαντλητικά τον μηχανισμό.
<P>
Όχι μόνο αυξήθηκε σταδιακά το ύψος του συνολικού χρέους, όχι μόνο η επιβάρυνση των επιτοκίων συχνά υπερβαίνει το ποσό του αρχικά κατατεθειμένου κεφαλαίου, αλλά το βαρύ αυτό φορτίο παρεμποδίζει τελικά εκείνη την ανάπτυξη, που αντιθέτως τόσο διαλαλάται. Στις οικονομικής φύσης δυσχέρειες προστίθενται στη συνέχεια και άλλες. Παρατηρήθηκε συχνά η ουδετερότητα του πληθυσμού και, αντιθέτως, η εμπλοκή των κυβερνήσεων, με συνέπεια να προωθηθούν ευνοϊκότερα οι στόχοι των τελευταίων και όχι του πρώτου. Συχνά, ενθαρρύνθηκαν καθαρά και απλά τα συμφέροντα της πολιτικής παράταξης στην εξουσία. Από το γεγονός αυτό αναδύθηκαν διφορούμενα φαινόμενα συνενοχής μεταξύ της πολιτικής ευρωπαϊκής τάξης και της πολιτικής τάξης των χωρών ΑΚΕ, που πάντα αποβαίνουν επιζήμια για τους λαούς, που θεωρητικά υποστηρίζουμε. Το γεγονός αυτό καλλιέργησε έντονη δυσπιστία απέναντι στις ευρωπαϊκές χώρες, ακριβώς ανάμεσα στους αναπτυσσόμενους λαούς, που θα έπρεπε να τρέφουν αμέτρητη εκτίμηση για τους ευρωπαίους αδελφούς τους, ενώ ταυτόχρονα δημιουργήθηκε ένα είδος οικονομικής και χρηματοοικονομικής εξάρτησης των αναπτυσσόμενων χωρών απέναντι στις χώρες της Ευρώπης, που θυμίζει σαφώς νεοαποικιακό καθεστώς.
<P>
Συνεπώς, επιβάλλεται, αν και με κάποιους όρους, η ελάφρυνση του χρέους. Ο πρώτος όρος έγκειται στην αμετάκλητη τήρηση του κανόνα που εκφράζεται με το λατινικό ρητό pacta sunt servanda, με την έννοια ότι η ελάφρυνση του χρέους πρέπει να χρησιμεύσει στις υπανάπτυκτες χώρες για τη εκπλήρωση των υποχρέωσεών τους, όσο το επιτρέπουν επίσης οι αντικειμενικές συνθήκες. Ο δεύτερος όρος αφορά την επίδειξη καλής θέλησης εκ μέρους των αναπτυσσόμενων χωρών, με την οξυδερκή διαχείριση της δημοσιονομίας και με διαρθρωτικές μεταρρυθμίσεις των οικονομιών τους. Μόνο με τον τρόπο αυτό, θα συμβάλουμε στη διέξοδο των αναπτυσσόμενων χωρών από τη μειονεκτική τους θέση.

<SPEAKER ID=27 LANGUAGE="PT" NAME="Ribeiro">
Κύριε Πρόεδρε, αγαπητοί συνάδελφοι, θέλουμε πρώτα απ' όλα να δηλώσουμε ότι υποστηρίζουμε τη διαμαρτυρία με την οποία ο εισηγητής ξεκινά την πρόταση ψηφίσματος, όπου απαιτεί να ζητηθεί επισήμως η γνώμη του Κοινοβουλίου σχετικά με την παρούσα ανακοίνωση της Επιτροπής, όχι μόνο επειδή πρόκειται για θέμα κοινοτικής πολιτικής στο πλαίσιο της Σύμβασης της Λομέ, αλλά και διότι λειτουργεί μια Συνέλευση Ίσης Εκπροσώπησης όπου συμμετέχουν η Ευρωπαϊκή Ένωση και οι χώρες ΑΚΕ. Κατόπιν αυτού του προκαταρκτικού ζητήματος, αναδεικνύεται ένα άλλο θέμα, που έχει να κάνει με τον τίτλο της ανακοίνωσης. Αλλά ας το αφήσουμε για το τέλος της παρέμβασης, επειδή θεωρώ ότι πράγματι προέχει να ξεκινήσω με την ανάλυση της κατάστασης την οποία η παρούσα ανακοίνωση προτίθεται να αντιμετωπίσει.
<P>
Υπήρξαν καιροί όπου το πρόβλημα του χρέους του λεγόμενου "τρίτου κόσμου» παρομοιάζονταν με μια ωρολογιακή βόμβα, και είναι γεγονός ότι προέκυψε η αναγκαιότητα να τεθούν σε λειτουργία μηχανισμοί ασφαλείας ώστε να αποτραπεί το κατρακύλισμα αυτής της εκρηκτικής κατάστασης σε μια ανεξέλεγκτη κοινωνική τραγωδία.
<P>
Σήμερα, περισσότερο παρά ποτέ άλλοτε, είναι η στιγμή που φαίνεται ότι οι βαλβίδες ασφαλείας - ή σανίδες σωτηρίας, όπως αναφέρεται στη αιτιολογική έκθεση - θα πρέπει να λειτουργήσουν. Και σε αυτό ακριβώς φαίνεται να αποσκοπεί η κοινοτική ανταπόκριση, μετά που οι διμερείς επαναδιαπραγματεύσεις εξήντλησαν τα όρια των δυνατοτήτων τους ως πανάκεια, ενισχύοντας μάλλον περισσότερο τις σχέσεις εξάρτησης και λιγότερο προσφέροντας λύση στο πραγματικό πρόβλημα της υπερχρέωσης. Η ανάλυση της κατάστασης θυμίζει περισσότερο μια διάγνωση, από τη στιγμή που τα διαθέσιμα δεδομένα, μερικά από τα οποία παρατίθενται στην ίδια την αιτιολογική έκθεση, δίνουν την εικόνα μιας τέτοιας ανισομετρίας που θα μπορούσε κανείς να ισχυριστεί ότι ο κόσμος είναι άρρωστος. Μόνο αυτή η λέξη θα μπορούσε να χαρακτηρίσει το ολοένα και αυξανόμενο χάσμα ανάμεσα στις πλούσιες και τις φτωχές χώρες, ανάμεσα σε αυτές τις τελευταίες και σε ακόμη φτωχότερες χώρες, ανάμεσα σε χώρες που απλώς έχουν χρέη και σε υπερχρεωμένες χώρες, ή ανάμεσα σε χώρες που πτώχευσαν ή υπερχρεώθηκαν λόγω εξωγενών παραγόντων, λόγω της αλλοίωσης των σχέσεων ανταλλαγής, λόγω της ενθάρρυνσης της υπερχρέωσης από τη μεριά των πιστωτών, με αποτέλεσμα την ακατάπαυστη δημιουργία πλεονασμάτων ρευστότητας.
<P>
Τα διαγνωστικά βοηθήματα φαντάζουν σαν πραγματικές καταγγελίες. Παρ' όλο που τα στοιχεία που παρατίθενται χρήζουν ενημέρωσης, έχει σημασία το ότι τα τελευταία καταγράφουν την προσχώρηση έξι νέων χωρών στη θλιβερώς αποκαλούμενη "λέσχη των υπερχρεωμένων», ενώ μόνο ένα από τα παλαιά "μέλη» κατάφερε να ξεφύγει από αυτή την ανεπιθύμητη κατηγορία. Σε ορισμένες περιοχές, κυρίως της Αφρικής νοτίως της Σαχάρας, η κατάσταση επιδεινώθηκε επικίνδυνα, φθάνοντας σε τεχνικά επίπεδα τέτοια που θέτουν με επιτακτικό τρόπο μέχρι και θέμα αντοχής.
<P>
Γι' αυτό, η πρόταση της Επιτροπής αφορά αποκλειστικά τις χώρες των οποίων το χρέος προς την Κοινότητα θεωρείται τόσο υψηλό ώστε να είναι ανυπόφορο. Οι χώρες αυτές είναι έντεκα, και προκαλεί μεγάλη λύπη σε έναν Πορτογάλο - όπως και στον συντάκτη της έκθεσης, που επίσης είναι Πορτογάλος - το γεγονός ότι τρεις από αυτές έχουν τη δική μας γλώσσα ως επίσημη γλώσσα. Αλλά η διάγνωση, αν και στατική, εφόσον δεν κάνει παρά να καταγράψει την κατάσταση, είναι επίσης ανεπαρκής, ιδίως από τη στιγμή που δεν εντοπίζει με σαφήνεια τις αιτίες της κατάστασης, ή αποφεύγει να το κάνει, και έτσι δεν μπορεί να χρησιμοποιηθεί για να χτυπηθεί το κακό στη ρίζα του.
<P>
Η παραπάνω αναλογία με μια κλινική εικόνα είναι καίρια, για τον πρόσθετο λόγο ότι οι συνταγές και τα ιατρικά που προτείνει η Επιτροπή, πέραν του ότι απευθύνονται μόνο στους ασθενείς που βρίσκονται στο τελευταίο στάδιο της ασθένειας τους, ή περίπου, ως μια επείγουσα βοήθεια που αποκαλείται "έκτακτη ενίσχυση» σε όσους βρίσκονται στα πρόθυρα της λιποθυμίας για να μην πεθάνουν της πείνας, αλλά να συνεχίσουν να ζουν πεινασμένοι, παραπέμπουν επίσης σε μια άλλη εικόνα, που την αντλώ από τις συζητήσεις μας αυτής της εβδομάδας στην Ολομέλεια. Είναι σαν να λέμε το εξής σε έναν τοξικομανή που υπερχρεώθηκε και είναι απελπισμένος διότι δεν έχει ούτε πρέζα ούτε χρήμα: "σου πούλησα το προϊόν μου με πίστωση, παρ' ότι δεν ήθελες να το αγοράσεις, και τώρα δεν έχεις λεφτά να με πληρώσεις, σε τιμές άλλωστε που ανέβαιναν εφόσον γινόσουν όλο και πιο πολύ εξαρτημένος. Βρίσκεσαι σε έλλειψη, αλλά σε παρακαλώ μη με σκοτώσεις, μη σκοτώσεις κανέναν, μη κλέψεις, σου παραγράφω μέρος του χρέους σου και σου δανείζω λίγα ακόμη από τα χρήματα που πήρα από σένα, και έτσι θα μπορέσεις να αγοράσεις μια νέα δόση, στην τιμή που έχω καθορίσει τώρα, και βλέπουμε πότε θα την αυξήσω».
<P>
Ας γίνει ξεκάθαρο ότι εδώ δεν γίνεται λόγος για παραγραφή του χρέους. Πρόκειται απλώς και μόνο για μια μείωση, και θα μπορούσαμε μέχρι και να χαιρετίσουμε την Επιτροπή, και ακόμη περισσότερο τον συνάδελφο που προσπαθεί να βελτιώσει την πρόταση, εφόσον το Συμβούλιο, απ' ότι φαίνεται, και όπως αναφέρεται στην παρούσα αιτιολογική έκθεση, δεν προσδίδει σημαντική προτεραιότητα σε αυτό το θέμα, για να μην πω ότι αδιαφορεί πλήρως. Και αυτή η Παρασκευή της Ολομέλειας του Ευρωπαϊκού Κοινοβουλίου δεν φαίνεται μάλλον να αντιμετωπίζεται σαν χρόνος για ασκήσεις κάθαρσης. Μια τέτοια προοπτική δεν μας οδηγεί στο να παραιτηθούμε από τόσο μεγάλο χρόνο ομιλίας, που κατά περίεργο τρόπο και κατ' εξαίρεση έχουμε αυτή τη φορά στη διάθεσή μας. Αλλά οδηγεί, υπό αυτές τις συνθήκες, στο να χάνει σχεδόν το νόημά του ένα ουσιαστικό ζήτημα: αυτό έγκειται στο ότι, έτσι όπως θέτει το θέμα η Επιτροπή και έτσι όπως η έκθεση εκφέρει άποψη, δεν τίθεται καθόλου επί τάπητος αυτό που βρίσκεται στη ρίζα του προβλήματος που έχουμε μπροστά μας. Και εκτός αυτού: η οικονομική στρατηγική στο σύνολό της θα συνεχίσει να κινείται - και αυτό προσδοκάται να γίνει - προς τις ίδιες κατευθύνσεις, και με μεγαλύτερη ένταση. Όλη η λεγόμενη οικονομική ανάκαμψη, όλη η οικονομική άνοδος (δεν μπορούμε καν να μιλήσουμε για οικονομική ανάπτυξη) αυτών των χωρών θα εξαρτάται από τις συνταγές της Διεθνούς Τράπεζας και του ΔΝΤ, συνταγές που έχουν ήδη δοκιμαστεί πάμπολλες φορές, με τα αποτελέσματα που βλέπουμε τώρα, και που οδηγούν στην αύξηση της "δόσης».
<P>
Γι' αυτό ακριβώς αφήσαμε για το τέλος της παρέμβασής μας το σχόλιο σχετικά με τον τίτλο της ανακοίνωσης: ο τίτλος αυτός δεν δίνει το βάρος στην κοινοτική ανταπόκριση στην πρωτοβουλία για το χρέος των εν λόγω χωρών, που εμφανίζεται μόνον ως υπότιτλος. Αντιθέτως, δίδει προτεραιότητα στη στήριξη, στη διαρθρωτική προσαρμογή, και μόνο στη συνέχεια αναφέρει τη μείωση του χρέους των υπερχρεωμένων χωρών ΑΚΕ. Δηλαδή, με τη σειρά: πρώτα η θεραπεία, μετά η διάγνωση και τελευταίος ο ασθενής. Ξέρουμε καλά ότι η εποχή μας προσφέρεται για πράξεις αλληλεγγύης και συνεργασίες. Εντούτοις, η δική μας προοπτική δεν ταιριάζει με αυτή τη λογική. Και μένουμε στο σημείο αυτό και ου παρ' έκει. Και ίσως θα πρέπει να αισθανόμαστε ακόμη και ικανοποίηση που μας δόθηκε η δυνατότητα να μιλήσουμε τόση ώρα για ένα τέτοιο θέμα, προσεγγίζοντάς το με έναν τρόπο που θα έλεγε κανείς ότι τείνει να εκλείψει, αλλά που η ίδια η πραγματικότητα και τα όρια της αντοχής επιβάλλουν να το φέρουμε σε δημόσια συζήτηση και να αντιπαρατεθούν οι απόψεις, αν και η Επιτροπή και αυτό το Κοινοβούλιο βρίσκουν τρόπο να ξεφύγουν, ενώ το Συμβούλιο ίσως αισθάνεται κάπως ενοχλημένο. Στα πορτογαλικά λέμε το εξής: "για τις σοβαρές ασθένειες χρειάζονται δυνατά φάρμακα». Το υπάρχον επίπεδο συνειδητοποίησης της σοβαρότητας της ασθένειας δεν έχει ακόμη οδηγήσει στην αναζήτηση των δυνατών φαρμάκων. Υπογραμμίζουμε εκ νέου - και ολοκληρώνω μ' αυτό - τη θετική πλευρά που συνίσταται στο να αντιμετωπίζουμε μια κατάσταση, η οποία βρίσκεται στα όρια της αντοχής, όχι μόνο ψάχνοντας για πανάκειες και προσπαθώντας να ενισχύσουμε αυτό που αποδεδειγμένα αποτελεί την αιτία της.

<SPEAKER ID=28 LANGUAGE="NL" NAME="Aelvoet">
Κύριε Πρόεδρε, αγαπητοί συνάδελφοι, θέμα της έκθεσης είναι το βάρος των χρεών διαφόρων χωρών του Νότου, κι όπως γνωρίζουμε όλοι μας, αυτό επιβραδύνει τη θετική και δραστήρια ανάπτυξη των εν λόγω χωρών. Το Ευρωπαϊκό Κοινοβούλιο και η Συνέλευση Ίσης Εκπροσώπησης ΑΚΕΕυρωπαϊκής Ένωσης τάχθηκε συχνά υπέρ της λήψης πρωτοβουλιών. Στην προκειμένη περίπτωση, η ίδια η Ευρωπαϊκή Επιτροπή παρουσίασε μια πολύ ενδιαφέρουσα πρόταση, δηλαδή να δοθεί στις ένδεκα υπερχρεωμένες χώρες ΑΚΕ μια αισθητή ελάφρυνση, την οποία θα αναλάβει ο προϋπολογισμός της Ευρωπαϊκής Ένωσης. Συμφωνούμε απόλυτα με αυτή την πρωτοβουλία της Ευρωπαϊκής Ένωσης, ιδίως επειδή ξέρουμε ότι σε ορισμένες χώρες ΑΚΕ πολλά πράγματα αποδεικνύονται τελικά αδύνατα, επειδή υποσκάπτονται συνεχώς από την αποπληρωμή υπέρογκων χρεών.
<P>
Χαιρόμαστε διότι η έκθεση υποστηρίζει πλήρως την πρωτοβουλία της Επιτροπής. Θεωρούμε ακόμα βασικό ότι σε σχέση με την αρχική πρόταση της Επιτροπής, η έκθεση συμπεριλαμβάνει μερικές τροποποιήσεις με τις οποίες τονίζεται ότι για τον καθορισμό ενός ανεκτού επιπέδου χρεών, πρέπει να ληφθούν υπ' όψιν και κοινωνικοί δείκτες. Ο εισηγητής μπορεί να βασισθεί στην συμπαράσταση της ομάδας των Πρασίνων για αυτό το φάκελο.

<SPEAKER ID=29 LANGUAGE="FR" NAME="Barthet-Mayer">
Κύριε Πρόεδρε, θα ήθελα να ζητήσω συγγνώμη εκ μέρους της Ομάδας μου για την απουσία του κ. Scarbonchi, στον οποίο σίγουρα παρουσιάστηκε κάποιο εμπόδιο την τελευταία στιγμή.

<SPEAKER ID=30 LANGUAGE="DA" NAME="Sandbζk">
Κύριε Πρόεδρε, η πρωτοβουλία για παραγραφή χρεών των φτωχών υπερχρεωμένων αναπτυσσόμενων χωρών σηματοδοτεί έναν επαναπροσανατολισμό εκ μέρους του ΔΝΤ και της Διεθνούς Τράπεζας. Έχει αναγνωριστεί ότι τα προβλήματα χρέους αποτελούν σοβαρότατο εμπόδιο για την ανάπτυξη στις πλέον χρεωμένες χώρες. Στηρίζω την πρωτοβουλία αυτή ανεπιφύλακτα. Είναι σημαντικό η ΕΕ να συμμετέχει ενεργά στην αντιμετώπιση των προβλήματων του χρέους. Τόσο επειδή τα χρέη παρεμποδίζουν την ανάπτυξη στις αναπτυσσόμενες χώρες, όσο κι επειδή μια τέτοια κίνηση θα στείλει ένα πολιτικό μήνυμα στα κράτη μέλη και στους άλλους πιστωτές ότι η Ευρώπη παίρνει τα προβλήματα των αναπτυσσόμενων χωρών στα σοβαρά. Γι' αυτό πρέπει η παραγραφή χρεών να ακολουθηθεί με άλλες μορφές βοήθειας με στόχο την καταπολέμηση της φτώχειας.
<P>
Με βάση το ανώτερο σκεπτικό, το αποτέλεσμα της επεξεργασίας του Συμβουλίου είναι απογοητευτικό. Αντί να ορίσει επιπλέον χρήματα για την παραγραφή χρεών το μόνο που κατάφερε ήταν να συμφωνήσει να χρησιμοποιηθούν πόροι από τον παρόντα προϋπολογισμό. Αυτό σημαίνει ότι υπάρχουν πόροι μόνο για τις πρώτες πέντε από τις έντεκα χώρες AKE, που έχουν ανάγκη παραγραφής χρεών. Πρέπει όμως να βρούμε νέους πόρους όταν εγκριθεί η παραγραφή χρεών για τις υπόλοιπες έξι χώρες.
<P>
Συμφωνώ με τα σημεία 6 και 7 της έκθεσης Torres Coutos, διότι προτρέπει να μην απαιτηθεί αυστηρή τήρηση των κριτηρίων για να χαρακτηριστεί μια χώρα ως ΦΥΧ. Φυσικά πρέπει να γίνουν διαρθρωτικές προσαρμογές στις αναπτυσσόμενες χώρες, κατά προτίμηση από περιβαλλοντολογική και πολιτική σκοπιά. Αν όμως καταστήσουμε την παραγραφή χρέους ανεξάρτητη από τριετή επιτυχημένα μεταρρυθμιστικά προγράμματα, αποκλείουμε τις πλέον αδύναμες χώρες. Ειδικά σε αυτές τις χώρες μια ελάφρυνση του βάρους του χρέους μάλλον θα διευκόλυνε να υλοποιηθούν τα διαρθρωτικά προγράμματα. Κρίνω ότι τα διαρθρωτικά προγράμματα πρέπει να πηγαίνουν χέρι χέρι με μια παραγραφή του χρέους και να μην είναι μόνο μια προϋπόθεση. Τόσο οι διαρθρωτικές μεταρρυθμίσεις όσο και η παραγραφή χρέους είναι τελικά προϋποθέσεις για το ζητούμενο: να αντιμετωπίσουμε τη φτώχεια και τις άσχημες οικονομικές προοπτικές.

<SPEAKER ID=31 LANGUAGE="DE" NAME="Schiedermeier">
Κύριε Πρόεδρε, κύριε Επίτροπε, αγαπητοί συνάδελφοι, όποιος διαβάσει με προσοχή την έκθεση Torres Couto, τουλάχιστον σε μερικά σημεία διαπιστώνει ότι ο εισηγητής βλέπει τα προβλήματα υπερβολικά από την σκοπιά των αναπτυσσομένων χωρών. Εδώ και χρόνια, για να μην πούμε εδώ και δεκαετίες, το θέμα των υπερχρεωμένων φτωχών χωρών αποτελεί ένα πρόβλημα στη συνεργασία μας. Από τη μια μεριά, για πολλές χώρες είναι μεγάλη βοήθεια το να έχουν πρόσβαση στις πιστώσεις. Από την άλλη, ειδικά στις χώρες αυτές, απρόβλεπτες εξελίξεις γίνονται συχνά η αιτία να πέσουν στην παγίδα των χρεών. Δεν πρέπει όμως να παραβλέψουμε το ότι και στον τομέα αυτόν, η σύγκρουση Ανατολής και Δύσης έχει δυστυχώς αφήσει τα ίχνη της.
<P>
Χαιρετίζουμε την πρόταση της Επιτροπής να ιδρύσει ένα ταμείο για την πληρωμή των χρεών των φτωχών χωρών. Όμως, κριτήριο δεν θα έπρεπε ν·αποτελέσει μόνο το τωρινό ύψος των χρεών, αλλά πρέπει επίσης να ληφθεί οπωσδήποτε υπ' όψιν η προσπάθεια καλής διαχείρισης. Ακόμη, πρέπει να επισημανθεί ότι χώρες με πλούσιο υπέδαφος, όπως για παράδειγμα το πρώην Ζαϊρ, απολαμβάνουν την ίδια υποστήριξη με την Αιθιοπία. Βέβαια, υπάρχει πρόθεση να δοθεί στον Kabila στην Λαϊκή Δημοκρατία του Κογκό μία διορία, όμως για μας τίθεται το ερώτημα αν στην προκειμένη περίπτωση δίδεται σημασία στο γεγονός ότι μόνο μία σαφής μετάβαση από μία δικτατορία σε μία δημοκρατία μπορεί ν' αποτελέσει αιτία μιας γενναιόδωρης απαλλαγής από τα χρέη. Ακόμη, πρέπει να τονιστεί σχετικά ότι τα χρέη δεν μπορούν να μειωθούν χωρίς όρους, γιατί παράλληλα με το ζήτημα της δημοκρατικής μορφής της διακυβέρνησης πρέπει να συζητηθούν επίσης η διαφθορά και οι υπέρμετρες δαπάνες για τον εξοπλισμό.
<P>
Στην έκθεση του συναδέλφου Torres Couto, πρέπει να δοθεί ιδιαίτερη σημασία στις τροπολογίες που αφορούν στη συμμετοχή του Ευρωπαϊκού Κοινοβουλίου. Η πρόταση αφορά, βέβαια, σε πιστώσεις του Αναπτυξιακού Ταμείου, δυστυχώς όμως αυτά δεν υπόκεινται στον δημοσιονομικό έλεγχο του Ευρωπαϊκού Κοινοβουλίου. Παρ' όλ' αυτά, η συμμετοχή του Κοινοβουλίου είναι απαραίτητη για την διασφάλιση του δημοκρατικού ελέγχου. Αλλωστε, θα έχουμε δυσκολίες, αν ο εκδημοκρατισμός παίζει σημαντικό ρόλο κατά την επιχειρηματολογία με τις αναπτυσσόμενες χώρες, ενώ από την ευρωπαϊκή πλευρά δεν συμμετέχει το Κοινοβούλιο.
<P>
Η πρόταση ψηφίσματος στοχεύει στην σωστή κατεύθυνση, αν δεν γίνουν υπερβολικά ήπιες οι υπαγορεύσεις της Επιτροπής. Ελπίζω ότι οι βασικές ιδέες της ανακοίνωσης θα υλοποιηθούν γρήγορα και μ' επιτυχία, για το καλό των ανθρώπων στις εν λόγω αναπτυσσόμενες χώρες.

<SPEAKER ID=32 LANGUAGE="NL" NAME="Van Bladel">
Κύριε Πρόεδρε, αποδέχομαι απόλυτα τις καλές προθέσεις της έκθεσης Torres-Couto. Έχω όμως μερικές παρατηρήσεις. Πρώτον, αναρωτιέμαι αν αυτή η προσέγγιση που στην Ολλανδία αποκαλούμε "ημίμετρα και άγιος ο Θεός» θα μας βγάλει πράγματι από τον φαύλο κύκλο των χρεών. Μιλάμε εδώ για το 5 % των συνολικών χρεών. Πρόκειται για μεγάλο ποσόν, σύμφωνοι, αλλά θεωρώ κάπως νεοαποικιακή τη λογική να συνδέουμε αυτή τη διευκόλυνση χρεών με σωστή οικολογική πολιτική. Δεν μπορείς να ζητήσεις κάτι τέτοιο από αυτές τις χώρες υπό αυτές τις συνθήκες. Όχι τώρα.
<P>
Γίνεται και αναφορά στο 7 % του ακαθαρίστου εθνικού προϊόντος. Το υποσχόμεθα τώρα είκοσι και πλέον χρόνια. Όλοι ξέρουμε ότι οι περισσότερες χώρες εσκεμμένα δεν το επιτυγχάνουν επειδή δεν θέλουν να το επιτύχουν. Επίσης, δεν θεωρώ καλό ότι χώρες που έμειναν πίσω στην πληρωμή των χρεών τους, να μην είναι υποψήφιες για τη διευκόλυνση. Κατά τη γνώμη μου, θα ήταν καλύτερο να προχωρήσουμε προς τη διαγραφή χρεών, αλλά με προϋποθέσεις. Να ανοίξουμε τις αγορές μας στα προϊόντα τους· να επιμείνουμε στην ελαχιστοποίηση των δαπανών για όπλα· όσοι εκπαιδεύτηκαν στη Δύση, να επιστρέψουν σε αυτές τις χώρες. Μόνον τότε θα έχουν πραγματική προοπτική ανάπτυξης.

<SPEAKER ID=33 LANGUAGE="FI" NAME="Virrankoski">
Αξιότιμε κύριε Πρόεδρε, τα χρέη των αναπτυσσόμενων χωρών ανέρχονται σήμερα στο ποσό των 2000 δισεκατομμυρίων δολλαρίων ΗΠΑ. Η υπό συζήτηση έκθεση αφορά 11 κράτη που περιλαμβάνονται μεταξύ των χωρών ΑΚΕ, τα οποία είναι φτωχές χώρες με μεγάλα χρέη, οι λεγόμενες υπερχρεωμένες φτωχές χώρες. Οι πιστώσεις των εν λόγω χωρών ανέρχονται στο ποσό των 5, 6 δισ. δολλαρίων ΗΠΑ και οι δαπάνες από αυτή την πρωτοβουλία, υπολογίζονται στο 150 εκατ. Ecu περίπου για την ΕΕ.
<P>
Η ανακοίνωση της Επιτροπής έχει ξεκινήσει με τα σωστά δεδομένα, αφού στηρίζει την μερική βοήθεια στην αποπληρωμή των χρεών. Η κατάσταση των φτωχών αναπτυσσόμενων χωρών είναι αξιοθρήνητη. Αναγκάζονται να πληρώνουν τα χρέη τους, όχι μόνο με χρήμα αλλά και με φθηνές τιμές ειδικά στα προϊόντα τους. Όσο πιο επιτακτική είναι η ανάγκη του πωλητή να πωλήσει, τόσο πιο χαμηλά διαμορφώνονται τα επίπεδα των τιμών. Οι φτωχές χώρες έχουν επείγουσες ανάγκες. Αυτή η κατάσταση δυσχεραίνει αισθητά τη θέση τους. Οι επενδύσεις δεν μπορούν να γίνουν, παρ'όλο που και με μια ελάχιστη εισφορά θα υπήρχε αισθητό όφελος. Το αδιέξοδο αυτό δυσχεραίνει αισθητά την παραπέρα ανάπτυξη αυτών των χωρών. Η ανελέητη φτώχεια, ακόμα και η αθλιότητα, από μόνη της παραλύει όλη την ανάπτυξη.
<P>
Από την άλλη μεριά, η διάρθρωση της κοινωνίας δεν προοδεύει, αφού δεν υπάρχουν πόροι για την εκπαίδευση, ενώ ενδέχεται ακόμα και να υποστεί οπισθοδρόμηση. Η κατάσταση θέτει σε κίνδυνο ακόμα και τη δημοκρατική και ειρηνική ανάπτυξη. Η ίδια κατάσταση ενδέχεται να προκαλέσει διάφορες ταραχές και να μειώσει τις δυνατότητες δημοκρατικής προόδου, όταν οι πολίτες καταλάβουν πως το μεγαλύτερο μέρος των πόρων τους κατευθύνεται προς τους δανειοδότες των πλουσίων χωρών, παρά προς τους ασθενείς των δικών τους χωρών.
<P>
Η κατάσταση είναι δύσκολη ακόμα και από την απόψη της γεωργίας των φτωχών χωρών. Η γεωργία υποχρεώνεται να στραφεί στα προϊόντα εξαγωγής και στην παραγωγή προϊόντων που δεν έχουν σχέση με τη διατροφή, τη στιγμή που ο λαός τους υποφέρει από υποσιτισμό. Κατά συνέπεια, υποστηρίζω ανεπιφύλακτα τις θέσεις που αναπτύσσονται στην ανακοίνωση της Επιτροπής.

<SPEAKER ID=34 NAME="Oreja Aguirre">
Κύριε Πρόεδρε, θέλω να συγχαρώ τον κύριο Torres Couto, και τον κύριο Vecchi για την παρέμβασή του, και να ευχαριστήσω αυτό το Κοινοβούλιο για το ενδιαφέρον του και την υποστήριξη της πρότασης της Επιτροπής για κοινοτική συμμετοχή στην πρωτοβουλία για το χρέος των υπερχρεωμένων χωρών.
<P>
Η πρωτοβουλία αυτή αποτελεί μια σημαντική πρόοδο, στον τρόπο με τον οποίο η διεθνής κοινότητα προσεγγίζει - μέχρι στιγμής - τα προβλήματα του χρέους των φτωχότερων χωρών.
<P>
Για πρώτη φορά υπάρχει ένα πλαίσιο το οποίο επιτρέπει μια σφαιρική και συντονισμένη δράση, εκ μέρους όλων των δανειστών, για την βοήθεια προς τις φτωχές υπερχρεωμένες χώρες, οι οποίες καταβάλλουν προσπάθειες για την εφαρμογή των προγραμμάτων οικονομικής μεταρρύθμισης. Το πλαίσιο αυτό περιλαμβάνει όχι μόνο την μείωση του χρέους, στην περίπτωση του εμπορικού διμερούς χρέους, αλλά επίσης μέτρα τα οποία λαμβάνονται μεμονωμένα σε κάθε περίπτωση και έχουν σαν στόχο την μείωση του βάρους του πολυμερούς χρέους σε αυτές τις χώρες.
<P>
Η Ευρωπαϊκή Κοινότητα προσφέρει δωρεές στις φτωχές υπερχρεωμένες χώρες υπό μορφή μη επιστρεπτέας οικονομικής βοήθειας. Και παρότι τα ποσά είναι πολύ μικρά, η Κοινότητα δεν μπορεί σε καμία περίπτωση να μείνει έξω από αυτές πρωτοβουλίες.
<P>
Είναι προφανές πως η πολιτική σπουδαιότητα της συμμετοχής της Κοινότητας σε αυτήν την πρωτοβουλία για το χρέος είναι πολύ μεγαλύτερη από την συμβολή της σε χρήματα.
<P>
Η πρόταση της Επιτροπής συζητήθηκε διεξοδικά με τα κράτη μέλη, τα οποία εκδήλωσαν την πλήρη υποστήριξή τους προς την συμμετοχή της Κοινότητας σε αυτήν την πρωτοβουλία.
<P>
Εντούτοις, κατά τη διάρκεια των συζητήσεων, αναζητήσαμε μια λύση εναλλακτική της χρηματοδότησης για την μείωση του χρέους σε κοινοτική κλίμακα, η οποία απαντά σε ανησυχίες των κρατών μελών τα οποία δεν επιθυμούν να δημιουργήσουν ένα επιπρόσθετο φορτίο στους εθνικούς προϋπολογισμούς, εξασφαλίζοντας όμως, παράλληλα, ότι οι πόροι που θα διατεθούν στην πρωτοβουλία είναι συμπληρωματικοί.
<P>
Με ικανοποίηση ανακοινώνω πως έχει επιτευχθεί μια συμφωνία. Συνεπώς, περιμένουμε σύντομα να καταλήξει το Συμβούλιο στα συμπεράσματά του. Και η συμφωνία αυτή περιλαμβάνει διάφορα ευνοϊκά στοιχεία.
<P>
Το Συμβούλιο έχει δεσμευτεί για μια πλήρη συμμετοχή της Κοινότητας σε αυτήν την πρωτοβουλία. Στην περίπτωση των χωρών που το 1997 πληρούσαν τις προϋποθέσεις ώστε να μπορούν να επωφεληθούν από αυτήν την πρωτοβουλία - ή που θα τις πληρούν το 1998 -, η χρηματοδότηση για την μείωση του χρέους, εκ μέρους της Κοινότητας, θα εξασφαλισθεί μέσω ενός επιδόματος από τα ετήσια έσοδα που προέρχονται από τους τόκους των πόρων του ΕΤΑ. Η χρηματοδότηση αυτή βασίζεται στην αρχή της προσθετικότητας των πόρων και εξασφαλίζει την παροχή βοήθειας εκ μέρους της Κοινότητας πάνω από τα σημερινά επίπεδα βοήθειας προς αυτές τις χώρες.
<P>
Κατά τη διάρκεια του 1998, και με βάση την έκθεση της Επιτροπής, το Συμβούλιο θα αναθεωρήσει τις μεταγενέστερες ανάγκες χρηματοδότησης και θα λάβει μια απόφαση σχετικά με την χρηματοδότηση της μελλοντικής συμμετοχής της Κοινότητας σε αυτήν την πρωτοβουλία, συμπεριλαμβανομένης της πιθανότητας χρηματοδότησης μέσω αποσβέσεων προηγουμένων δανείων του Ευρωπαϊκού Ταμείου Ανάπτυξης.
<P>
Κύριε Πρόεδρε, τα θεσμικά μας όργανα, το Κοινοβούλιο και η Επιτροπή, υποστηρίζουν μια κοινοτική συμμετοχή σε αυτήν την πρωτοβουλία, αλλά η κοινοβουλευτική πρόταση ψηφίσματος απαιτεί μια πιο ευέλικτη εφαρμογή, με στόχο να συμπεριλάβει μια ευρύτερη ομάδα χωρών και να εξασφαλίσει μια γρηγορότερη και ουσιαστικότερη μείωση του χρέους.
<P>
Η Επιτροπή στις επαφές της με το Διεθνές Νομισματικό Ταμείο, την Διεθνή Τράπεζα και τις κυβερνήσεις χορηγούς, στήριζε πάντα την εφαρμογή της πρωτοβουλίας βασιζόμενης σε ευρεία κριτήρια, προκειμένου να δοθεί μια επαρκής και κατάλληλη στήριξη στις φτωχές υπερχρεωμένες χώρες οι οποίες καταβάλλουν προσπάθειες για την εφαρμογή των οικονομικών μεταρρυθμίσεων, με την ελπίδα να αυξήσουν την οικονομική ανάπτυξη και να μειώσουν την ένδεια.
<P>
Συνεπώς, είναι ενθαρρυντική η διαπίστωση πως αυτή η πρωτοβουλία συνεχίζει να εξελίσσεται και πως η εστίαση έχει τελειοποιηθεί. Η πρωτοβουλία αυτή ίσως να μην είναι τέλεια, αλλά βασίζεται σε μια ευρεία διεθνή συμφωνία για την βοήθεια προς μια ομάδα χωρών, οι προσπάθειες των οποίων για ανάπτυξη παραμένουν περιορισμένες λόγω του βαρέος φορτίου του χρέους. Επιπλέον, αυτή η πρωτοβουλία πρέπει να εκληφθεί ως ένα μέρος της διεθνούς συνεργασίας με σκοπό την παροχή βοήθειας στις φτωχές υπερχρεωμένες χώρες.
<P>
Επομένως, η μείωση του χρέους πρέπει να συνοδεύεται από ένα επίπεδο συνεχούς και επαρκούς αναπτυξιακής βοήθειας.

<SPEAKER ID=35 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Προχωρούμε τώρα στην ψηφοφορία.
<P>
(Το Σώμα εγκρίνει το ψήφισμα)

<SPEAKER ID=36 LANGUAGE="NL" NAME="Blokland">
Κύριε Πρόεδρε, χθες συζητήσαμε στο Σώμα για την αποτελεσματικότητα της αναπτυξιακής βοήθειας. Αυτή η βοήθεια δεν αποδίδει από μόνη της, επειδή οι μακροοικονομικές συνθήκες σε πολλές αναπτυσσόμενες χώρες δεν είναι ευνοϊκές. Κι ένας από τους λόγους για αυτό είναι τα υπέρογκα χρέη αυτών των αναπτυσσομένων χωρών.
<P>
Στην έξοχη έκθεση Torres-Couto, με την οποία μπορώ να συμφωνήσω ολόψυχα, η ευθύνη για αυτά τα χρέη δεν τοποθετείται μόνον στις ίδιες τις αναπτυσσόμενες χώρες. Και εκείνοι που παρείχαν αυτές τις πιστώσεις έχουν ευθύνες, εφόσον τις έδωσαν επιπόλαια σε διεφθαρμένες δικτατορίες ή για οικονομικά αμφίβολα έργα.
<P>
Παρόλο που συνειδητοποιείτο γενικώς ότι οι αναπτυσσόμενες χώρες δεν θα μπορούσαν ποτέ να πληρώσουν αυτά τα χρέη, δεν μπορούσε ποτέ να γίνει ούτε συζήτηση για διαγραφή ή αναδιάρθρωση ιδίως των πολυεθνικών χρεών. Με την πρωτοβουλία της Διεθνούς Τράπεζας και του ΔΝΤ, άλλαξαν ευτυχώς τα πράγματα, και με την πρόταση της Επιτροπής υλοποιείται στην Ευρωπαϊκή Ένωση η πρωτοβουλία αυτή.
<P>
Συμφωνώ με τον εισηγητή ότι για τον ορισμό "ανεκτό χρέος» δεν πρέπει να υπολογίζονται μόνον οι μακροοικονομικοί δείκτες, αλλά και οι κοινωνικοί δείκτες.
<P>
Οι πλούσιες χώρες δεν μπορούν να συνεχίσουν με το ένα χέρι να δίνουν αναπτυξιακή βοήθεια στις φτωχές χώρες και με το άλλο χέρι να εισπράττουν τόκους για τα τεράστια χρέη αυτών των χωρών. Αλλωστε, η διαγραφή χρεών μορεί να αποτελέσει για πολλές αναπτυσσόμενες χώρες μια αφετηρία για την οικονομική ανόρθωσή τους.

<SPEAKER ID=37 NAME="Lindqvist">
 - (SV) Είναι καλό ότι η ΕΕ αντιμετωπίζει με σοβαρότητα τα προβλήματα των αναπτυσσόμενων χωρών και συνεισφέρει στην μείωση του βάρους των χρεών. Αυτό δεν αρκεί όμως για μια αλληλέγγυα ανάπτυξη στις φτωχές χώρες. Πόροι για εξυγείανση του χρέους υπάρχουν μόνο για πέντε από τις έντεκα χώρες. Η εξυγείανση του χρέους όμως δεν αρκεί. Ο στόχος πρέπει να είναι η απάλειψη ολόκληρου του χρέους, για να μπορέσουν αυτές οι χώρες να βγούν από τον φαύλο κύκλο στον οποίο βρίσκονται. Πέραν αυτού, η εξυγείανση του χρέους πρέπει να συμβαδίζει με πολιτικά διαρθρωτικά προγράμματα για την ανάπτυξη, την απασχόληση και την μακροπρόθεσμη βιώσιμη ανάπτυξη μέσω αναπτυγμένων εμπορικών δεσμών. Παρ' όλα αυτά υπερψήφισα την έκθεση.

<SPEAKER ID=38 NAME="Titley">
Κύριε Πρόεδρε, καθώς η κυβέρνησή μου αναλαμβάνει έναν βασικό ρόλο στην προσπάθεια περιορισμού του βάρους των χρεών των φτωχότερων χωρών ως ένα θετικό τρόπο έναρξης της τρίτης χιλιετίας, εκφράζω την ευχαρίστησή μου που θα υποστηρίξω εδώ σήμερα την έκθεση αυτή.
<P>
Στη Βρετανία, ο Υπουργός Οικονομικών κ. Gordon Brown και η κ. Clare Short ως η πρώτη υπουργός σε επίπεδο υπουργικού συμβουλίου για το νεοϊδρυθέν υπουργείο Διεθνούς Ανάπτυξης, συναντήθηκαν με τους επικεφαλής της εκκλησίας και άλλους για να συζητήσουν θέματα ελάφρυνσης του χρέους. Ελπίζω ότι οι πολλοί συνάδελφοί μου στο Κοινοβούλιο αυτό με επιρροή στις αντίστοιχες εκκλησίες των χωρών τους θα τους ζητήσουν να ασκήσουν πίεση στις εθνικές τους κυβερνήσεις, καθώς δεν έχουν όλες δείξει τον ενθουσιασμό της Βρετανίας για το σημαντικό αυτό έργο.
<P>
Η έκθεση ορθά συνδέει την ανάγκη μιας αειφόρου οικονομικής μεταρρύθμισης από την πλευρά των φτωχότερων χωρών με την αντίστοιχη ελάφρυνση από το χρέος που θα γίνει από την πλευρά των περισσότερο ανεπτυγμένων χωρών. Τόσο ο Βορράς όσο και ο Νότος μπορούν να συνεργαστούν έτσι ώστε, για παράδειγμα, το έργο σχετικά με το περιβάλλον και τον περιορισμό της φτώχειας από τις υπερχρεωμένες χώρες να συμβαδίσουν με την ελάφρυνση του χρέους.
<P>
Οι πολλοί κάτοικοι της εκλογικής μου περιφέρειας που έθεσαν μαζί μου το σημαντικό αυτό θέμα θα χαρούν εάν πληροφορηθούν ότι ο κ. Torres Cunto και το Κοινοβούλιο εκφράζουν και αυτοί την υποστήριξή τους στην εκστρατεία για την ελάφρυνση των χρεών.

<CHAPTER ID=4>
Αλιευτικές σχέσεις με τη Λεττονία
<SPEAKER ID=39 NAME="Πρόεδρος">
Η ημερήσια διάταξη προβλέπει την συζήτηση της έκθεσης του κ. Macartney (A4-0397/97) εξ ονόματος της Επιτροπής Αλιείας, σχετικά με τηv πρόταση κανονισμoύ (ΕΚ) τoυ Συμβoυλίoυ πoυ αφoρά τη σύvαψη τoυ Πρωτoκόλλoυ I στη συμφωvία για τις αλιευτικές σχέσεις μεταξύ της Ευρωπαϊκής Κoιvότητας και της Δημoκρατίας της Λεττovίας πoυ oρίζει τoυς όρoυς σχετικά με τις κoιvές επιχειρήσεις πoυ πρoβλέπovται από την εν λόγω συμφωνία (COM(97)0323 - C4-0364/97-97/0177(CNS))

<SPEAKER ID=40 NAME="Macartney">
Κύριε Πρόεδρε, με το ίδιο πνεύμα που συγχαίρουμε τους ανθρώπους την ημέρα των γενεθλίων τους, θα ήθελα να συγχαρώ τον λαό της Λεττονίας για τα επιτεύγματα που σημείωσε στο όνομα της ελευθερίας στην Ευρώπη. Πρέπει να συγχαρούμε αυτούς, τους Εσθονούς και τους Λιθουανούς. Με τον δικό τους τρόπο, βοήθησαν στη διατήρηση της φλόγας της ελευθερίας και της δημοκρατίας σε μία περιοχή της Ευρώπης όπου υπήρξαν πολλές δυσκολίες.
<P>
Είναι σημαντικό να προσεγγίσουμε με το πνεύμα αυτό τη συμφωνία με τη Λεττονία. Όλοι θέλουμε να ενθαρρύνουμε τους λαούς των Δημοκρατιών της Βαλτικής να σκεφτούν από την άποψη της ευρωπαϊκής τους ταυτότητας και των προετοιμασιών που κάνουν για να γίνουν μέλη της Ευρωπαϊκής Ένωσης. Τούτο είναι ιδιαίτερα σημαντικό όταν τα μηνύματα που ήρθαν από την Επιτροπή τις τελευταίες εβδομάδες ήταν κάπως ανάμεικτα. Το σκεπτικό ότι μία από τις τρεις χώρες θα περιληφθεί στην πρώτη ομάδα κρατών κατά τις συζητήσεις για την προσχώρησή τους στην Ένωση, ενώ οι άλλες δύο θα πρέπει να περιμένουν, αντιμετωπίστηκε με αισθήματα κατάπληξης και απογοήτευσης από τις πρωτεύουσες των γειτονικών δημοκρατιών. Τόσο αυτοί όσο και εγώ, δεν μπορέσαμε να δούμε τη λογική του.
<P>
Αυτό που είναι ενθαρρυντικό είναι ότι στη συνέχεια στο Συμβούλιο Υπουργών υπερίσχυσε η ιδέα μιας προσέγγισης που πλησιάζει περισσότερο το πνεύμα της λεμβοδρομίας. Στο πλαίσιο αυτό, είναι πολύ σημαντικό να χαιρετίσουμε όλες τις προτεινόμενες ενέργειες, περιλαμβανομένης της παρούσας αλιευτικής συμφωνίας, ώστε να έρθουν στον χώρο των διαπραγματεύσεων όλες οι χώρες της Ανατολικής Ευρώπης ξεκινώντας από την Εσθονία, μέσω της Λεττονίας και της Λιθουανίας, μέχρι τη Σλοβακία, τη Βουλγαρία κ.ο.κ. Δεν πρέπει να λέμε ότι εκεί υπάρχουν δύο κατηγορίες πιθανών κρατών μελών, αλλά να θεωρήσουμε όλες ευπρόσδεκτες για να συζητήσουν μαζί μας.
<P>
Το ιστορικό αυτής της έκθεσης είναι ότι, το 1993, συνήφθησαν συμφωνίες με τις τρεις Δημοκρατίες της Βαλτικής. Υπήρξαν χωριστές συμφωνίες με τη Φινλανδία και τη Σουηδία που σε εκείνο το στάδιο δεν ήταν μέλη της Ευρωπαϊκής Ένωσης. Είμαστε ενθουσιασμένοι που η Σουηδία και η Φινλανδία ψήφισαν υπέρ της συμμετοχής τους στην Ένωση και τώρα αποτελούν πλήρη μέλη της. Όμως, είναι φανερό ότι χρειάστηκε να γίνει επαναδιαπραγμάτευση κατά την οποία η Ευρωπαϊκή Ένωση διαπραγματεύθηκε εξ ονόματος των αρχικών μελών, αλλά και εξ ονόματος της Σουηδίας και της Φινλανδίας, που είναι γείτονες της Λεττονίας στην άλλη πλευρά της Βαλτικής.
<P>
H επαναδιαπραγμάτευση έγινε το 1996 και, σε ό, τι αφορά ατη Λιθουανία, προχώρησε αμέσως η έγκριση ενός πρωτοκόλλου το οποίο έχει τεθεί σε ισχύ. Τώρα είναι η σειρά της Λεττονίας. Οι Λιθουανοί έδειξαν τον δρόμο και οι Λεττονοί είναι οι επόμενοι. Η Λεττονία έχει ένα σχετικά μικρό στόλο. Κατά την τελευταία καταμέτρηση ο παράκτιος στόλος της αποτελείτο από 186 πλοία, ενώ υπάρχουν και 15 πλοία ανοικτής θαλάσσης που κυρίως ψαρεύουν έξω από τη Μαυριτανία. Δεν πρόκειται για ένα τεράστιο στόλο και είναι σημαντικό να υπογραμμίσουμε ότι στη συμφωνία αυτή δεν προτείνεται καμία καθαρή αύξηση του στόλου της Λεττονίας.
<P>
Το σημαντικό είναι ότι η πρόταση προβλέπει τη δημιουργία κοινών επιχειρήσεων μεταξύ της Ευρωπαϊκής Κοινότητας και της Λεττονίας και επίσης θα δοθεί χρηματοδοτική ενίσχυση 2, 5 εκ. ECU για την υποβοήθηση της διαδικασίας εκσυγχρονισμού. Είναι ίσως περίεργο, αλλά αξίζει να αναφερθεί, ότι οι Λεττονοί δεν έχουν αλιεύσει ολόκληρη την ποσόστωσή τους στα δικά τους ύδατα. Συνεπώς, μπορούν να αλιευθούν εκεί κάποια ψάρια, χωρίς να δημιουργείται πρόβλημα με τους συνολικούς στόχους διατήρησης που όλοι θεωρούμε ιδιαίτερα σημαντικούς. Στη συμφωνία υπάρχουν διατάξεις για τη σύσταση μιας κοινής επιτροπής - που είναι ένα πολύ θετικό μήνυμα το οποίο στέλνουμε - ώστε να συζητηθεί η μεταφορά πλοίων της Κοινότητας, ο εκσυγχρονισμός του λεττονικού στόλου, κ.ο.κ.
<P>
Θα ήθελα να τονίσω δύο στόχους για τους οποίους μπορούν να αναληφθούν μεγαλύτερες δεσμεύσεις. Ο ένας είναι ότι πρέπει να υποβληθεί μια ετήσια έκθεση προς το Κοινοβούλιό μας. Ενδιαφερόμαστε ιδιαίτερα όσον αφορά το στάδιο προένταξης των χωρών αυτών. Δεύτερον, πρέπει να διατεθούν περισσότεροι πόροι στην έρευνα. Τα σημεία αυτά δεν προκαλούν αμφισβητήσεις και ελπίζω ότι στην απάντησή του ο Επίτροπος θα επιβεβαιώσει πως οι στόχοι αυτοί είναι σύμφωνοι με το σκεπτικό της Επιτροπής.

<SPEAKER ID=41 NAME="Hardstaff">
Κύριε Πρόεδρε, εξ ονόματος της Ομάδος των Ευρωπαίων Σοσιαλιστών, θα ήθελα να συγχαρώ τον εισηγητή κ. Macartney για την έξοχή έκθεσή του, που ορίζει με μεγάλη σαφήνεια τα θέματα που εμπλέκονται στην αλιευτική συμφωνία με τη Λεττονία. Θα ήθελα επίσης να συμφωνήσω με τις παρατηρήσεις του σήμερα το πρωί σχετικά με όλες τις χώρες της Βαλτικής και την κοινή πρόοδο που σημειώνουν για να γίνουν μέλη της Ένωσης.
<P>
Είναι σημαντικό να πετύχουμε μια ισορροπία ανάμεσα στο να δώσουμε στα κράτη της Βαλτικής που υποβάλλουν αίτηση ένταξης στην Ευρωπαϊκή Ένωση τη δυνατότητα να εκσυγχρονίσουν τους στόλους τους - όπως αναφέρθηκε, στην περίπτωση της Λεττονίας, ο μέσος όρος ηλικίας των σκαφών είναι 20 έτη - και στην ανάγκη διατήρησης των συνολικών αποθεμάτων αλιευμάτων και να μην αυξήσουμε τη συνολική δυνατότητα αλίευσης. Αυτό το σύστημα για την πώληση των πλοίων της Κοινότητας που πρέπει να έχουν ηλικία τουλάχιστον πέντε ετών και τα οποία θα πάρουν τη σημαία της Λεττονίας, αναμένεται ότι θα συμβάλει στην επίτευξη της ισορροπίας αυτής, εφόσον υπάρξει προσεκτική παρακολούθηση ώστε να εξασφαλιστεί ότι τα σκάφη αυτά δεν θα επανενταχθούν αργότερα στους κοινοτικούς στόλους, καθώς και ότι θα τηρηθούν οι ποσοστώσεις. Για τον λόγο αυτό, χρειαζόμαστε μια ετήσια έκθεση πάνω στο θέμα αυτό.
<P>
Εάν μπορούν να αναπτυχθούν κοινοπραξίες και διμερή έργα μεταξύ της Λεττονίας και της Ευρωπαϊκής Ένωσης στην πορεία του εκσυγχρονισμού και της ιδιωτικοποίησης του γηρασμένου λεττονικού στόλου, αυτό θα έχει μόνο ευεργετικά αποτελέσματα στην πρόοδο της Λεττονίας για την πλήρη ένταξή της στην Ένωση. Με το πνεύμα αυτό, εκφράζουμε την ικανοποίησή μας για τις προτάσεις της Επιτροπής και προσβλέπουμε στην ταχεία επικύρωση του πρωτοκόλλου ώστε η συνεργασία αυτή να καταστεί δυνατή σε κοινοτικό επίπεδο, εκτός από τις ήδη υπάρχουσες διμερείς πρωτοβουλίες από κράτη μέλη ξεχωριστά.

<SPEAKER ID=42 LANGUAGE="DE" NAME="Langenhagen">
Κύριε Πρόεδρε, έχουν περάσει σχεδόν επτά χρόνια από τότε, και ήταν πάλι Παρασκευή, που είχα απευθύνει την πρώτη μου ομιλία για την αλιεία εδώ στην Ολομέλεια. Στη Γερμανία λέμε ότι η Παρασκευή είναι η μέρα του ψαριού. Μόλις την Κυριακή μπορεί κανείς να γευτεί πάλι το νόστιμο ψητό κρέας φούρνου. Τι άλλαξε μέχρι σήμερα; Όσον αφορά αυτήν την ημέρα της εβδομάδας δεν άλλαξαν πολλά. Αυτό είναι για μένα απογοητευτικό. Αλλά και αν κοιτάξει κανείς την ημερήσια διάταξη των συνόδων για τους επόμενους μήνες μέχρι τον Ιούλιο 1998, θα διαπιστώσει ότι γενικά δεν αλλάζει τίποτε από την άποψη των ημερομηνιών. Αυτό δεν είναι σωστό. Γιατί όχι; Δεν χρειάζεται παρά να κοιτάξετε τη σημερινή έκθεση. Είναι μια έκθεση με μελλοντική διάσταση για την ΕΕ μετά το έτος 2000. Πώς μπορώ να σας πείσω για αυτό;
<P>
Πριν από την έναρξη των διαπραγματεύσεων για μια νέα συμφωνία καθώς και πριν από την ανανέωση μιας συμφωνίας, η Επιτροπή οφείλει να καταθέσει μια αξιολόγηση των βασικών στοιχείων. Τα στοιχεία αυτά αφορούν την κατάσταση των αποθεμάτων των αλιευμάτων, τις επιπτώσεις της συμφωνίας επί του κοινοτικού προϋπολογισμού ή την κατανομή της οικονομικής συμμετοχής της Ευρωπαϊκής Κοινότητας και των εφοπλιστών. Η παρούσα συμφωνία με τη Λεττονία αναφέρεται για παράδειγμα στο Πρωτόκολλό της ειδικά σε αυτή την οικονομική συμμετοχή μέσω της δημιουργίας κοινών επιχειρήσεων. Με τη Συνθήκη του Αμστερνταμ, η διεύρυνση της Ευρωπαϊκής Ένωσης γίνεται τώρα πραγματικότητα. Η Ένωση θα περιλαμβάνει πλέον εκτός από της χώρες της Βαλτικής, την Εσθονία και τη Λιθουανία, φυσικά και τη Λεττονία, η οποία βρέχεται από τη Βαλτική. Στο πλαίσιο της Συνθήκης του Αμστερνταμ οι έως τώρα συμφωνίες για την αλιεία - δηλαδή οι συμφωνίες της ΕΕ με αυτές τις τρίτες χώρες - προσλαμβάνουν μια νέα σημασία. Κατά τη διεύρυνση λαμβάνεται μέριμνα, εκτός της παγίωσης βασικών δημοκρατικών αξιών, και για τη δημιουργία ανταγωνιστικών θέσεων εργασίας για τη μεσοπρόθεσμη αντιμετώπιση των διαρθρωτικών αδυναμιών, την προώθηση μικρομεσαίων επιχειρήσεων και τη βελτίωση της ποιότητας του ευρωπαϊκού περιβάλλοντος, η οποία ιδιαίτερα στον χώρο της Βαλτικής έχει αρκετή ανάγκη βελτίωσης.
<P>
Οι εμπειρίες που έχουμε αποκομίσει από τη διαχείριση κοινοτικών κονδυλίων και την ενασχόληση με τις προαναφερθείσες κοινοτικές διαδικασίες όπως και με τη δημιουργία κοινών επιχειρήσεων θα βοηθήσουν τη Λεττονία - και είμαι βέβαιος για αυτό - στην πορεία της προς μια ταχύτερη ιδιωτικοποίηση και θα ενισχύσουν, τουλάχιστον, την ευόδωση των προσπαθειών της να προετοιμάσει επαρκώς τη διαχείριση της αλιείας της για τη μελλοντική ένταξη. Η αλιευτική συμφωνία με τη Λεττονία αποτελεί ουσιαστικά έναν παράγοντα της στρατηγικής της προετοιμασίας αυτής της υποψήφιας για ένταση χώρας, και γι' αυτό θα πρέπει όχι μόνο να αντιμετωπίζεται θετικά από τη σημερινή Κοινότητα, αλλά να χαιρετίζεται με ιδιαίτερη θέρμη. Εύχομαι μετά από αυτά να σας έπεισα ότι δεν αρκεί η παρουσία μας εδώ μόνο τις Παρασκευές.

<SPEAKER ID=43 LANGUAGE="EN" NAME="Gallagher">
Κύριε Πρόεδρε, θα ήθελα να συγχαρώ τον κ. Macartney για την προετοιμασία και την παρουσίαση της έκθεσής του. Βεβαίως, κάθε έκθεση για την οποία είναι υπεύθυνος, είναι καλά προετοιμασμένη και η σημερινή δεν αποτελεί εξαίρεση.
<P>
Στην αλιευτική συμφωνία μεταξύ της Ευρωπαϊκής Ένωσης και της Λεττονίας που υπεγράφη στις 16 Δεκεμεβρίου, οι συμβαλλόμενοι συμφώνησαν να ενθαρρύνουν τη σύσταση κοινών επιχειρήσεων όπως ορίζεται στους όρους του πρωτοκόλλου. Νομίζω ότι η ύπαρξη των επιχειρήσεων αυτών έχει ζωτική σημασία και πιστεύω ότι εκείνες που συμβάλλουν από τον χώρο της Ένωσης μπορούν να παίξουν σημαντικό ρόλο στη βιομηχανική ανάπτυξη της Λεττονίας. Τούτο είναι σημαντικό για τη χώρα αυτή και, όπως και στη δική μου χώρα, είναι σημαντικό για τις περιφερειακές παράκτιες περιοχές όπου δεν υπάρχει εναλλακτική πηγή απασχόλησης.
<P>
Το πρωτόκολλο θα έχει σημαντικά πλεονεκτήματα τόσο για την Ένωση όσο και τη Λεττονία. Η σύσταση κοινών επιχειρήσεων και η οικονομική συμμετοχή της Ένωσης θα βοηθήσουν τη χώρα αυτή να ανταποκριθεί σε ορισμένους από τους κύριους στόχους της βιομηχανίας της που είναι οι εξής: εκσυγχρονισμός του στόλου, βελτίωση της διαχείρισης των αλιευτικών περιοχών και ενίσχυση των εισαγωγών για τον τομέα της μεταποίησης. Η Ευρωπαϊκή Ένωση θα επωφεληθεί από τη μεταφορά των πλοίων υπό λεττονική σημαία και, ακόμη σημαντικότερο, θα έχει πρόσβαση στις αλιευτικές ζώνες της χώρας αυτής. Αυτό θα ελαφρύνει, έστω και λίγο, την πίεση στους στόλους και την πίεση στα αποθέματα, λαμβάνοντας ιδιαίτερα υπόψη το γεγονός ότι ψαρεύουν χωρίς να υπερβαίνουν τις ποσοστώσεις τους.

<SPEAKER ID=44 LANGUAGE="EN" NAME="McKenna">
Kύριε Πρόεδρε, και εγώ θα ήθελα να συγχαρώ τον κ. Macartney για την έκθεσή του. Το πρωτόκολλο αυτό προορίζεται για τη μεταβίβαση αλιευτικής ικανότητας από την Ευρωπαϊκή Ένωση στη Λεττονία, καθιστώντας ευκολότερη τη σύσταση κοινών επιχειρήσεων.
<P>
Τα πλοία θα είναι υπό άλλη σημαία, υποτίθεται με τον όρο ότι αυτό δεν θα οδηγήσει στην αύξηση της συνολικής ικανότητας του λεττονικού στόλου. Όμως, το ερώτημα που τίθεται εδώ είναι πώς αυτό μπορεί στην πραγματικότητα να εξασφαλιστεί. Κατά μέσον όρο, η ηλικία του λεττονικού στόλου είναι περίπου 20 χρόνια, ενώ η ηλικία των πλοίων της Ένωσης που θα μεταφερθούν μπορεί να είναι μόλις πέντε έτη. Ακόμη και εάν η καταγεγραμμένη μικτή χωρητικότητα δεν αυξηθεί με τη μεταφορά πλοίων, η αντικατάσταση παλαιών πλοίων με νεότερα θα οδηγήσει αναπόφευκτα στην αύξηση της πραγματικής αλιευτικής ικανότητας του λεττονικού στόλου.
<P>
Ένα από τα διδάγματα από την έκθεσή μου σχετικά με τον έλεγχο της Κοινής Αλιευτικής Πολιτικής ήταν ότι ακόμη και τα νηολόγια των πλοίων της Ευρωπαϊκής Ένωσης δεν ήταν ακριβή. Πώς λοιπόν μπορούμε να είμαστε σίγουροι για την τρέχουσα ικανότητα του λεττονικού στόλου και ότι οι μεταφορές αυτές δεν θα οδηγήσουν στην αύξηση της χωρητικότητάς του και στην υπεραλίευση;
<P>
Σε σύγκριση με τις συμφωνίες με τις χώρες ΑΚΕ, αυτή είναι μία πολύ δικαιότερη συμφωνία επειδή δεν εκμεταλλεύεται την αντισυμβαλλόμενη χώρα. Τα άτομα που θα απασχοληθούν θα είναι Λεττονοί. Αυτή αποτελεί μια πολύ σημαντική διάσταση που πρέπει να μεταφερθεί στις συμφωνίες με τις χώρες ΑΚΕ, επειδή είναι πολύ περισσότερο σύμφωνη με την έννοια του δικαίου.

<SPEAKER ID=45 LANGUAGE="ES" NAME="Fraga Estιvez">
Κύριε Πρόεδρε, εκφράζω τα συγχαρητήρια μου στον κύριο Macartney. Πάντα πρέπει να χαιρετίζουμε την υπογραφή αλιευτικών συμφωνιών, όταν αυτές έχουν σαν βάση το ότι πρέπει να είναι επωφελείς και ίσων όρων για αμφότερες πλευρές. Λυπόμαστε, επομένως, που το άρθρο 6 του Πρωτοκόλλου με την Λεττονία καταστρέφει αυτό που θα μπορούσε να αποτελέσει μια καλή αρχή στην νέα φάση των αλιευτικών σχέσεων με τις βαλτικές χώρες, και ακόμη χειρότερα, που δημιουργεί ένα σοβαρό προηγούμενο για το μέλλον.
<P>
Το εν λόγω άρθρο, το οποίο η Επιτροπή δεν θα έπρεπε ποτέ να είχε δεχτεί διότι κάνει διακρίσεις και βλάπτει σαφώς τα κοινοτικά συμφέροντα, ορίζει πως οι μικτές επιχειρήσεις είναι υποχρεωμένες να απαρτίζονται από προσωπικό διαμένον αποκλειστικά στην Λεττονία. Το τωρινό πλήρωμα των εν λόγω πλοίων χάνει, επομένως, κύριε Πρόεδρε, την εργασία του.
<P>
Τη στιγμή που μόλις διεξήχθη μια Σύνοδος Κορυφής με θέμα την απασχόληση η οποία τόνισε πως αυτή αποτελεί ένα από τα σοβαρότερα προβλήματα της Ένωσης και πρωταρχικό μας στόχο, είναι αδιανόητο οι αλιευτικές αρχές να κάνουν δεκτούς όρους οι οποίοι ενθαρρύνουν την αύξηση του αριθμού των ανέργων.
<P>
Από την άλλη πλευρά, σε προχωρημένη φάση προετοιμασίας βρίσκεται ένας νέος κανονισμός σχετικά με τα Διαρθρωτικά Ταμεία ο οποίος είναι στενά συνδεδεμένος με τη δημιουργία απασχόλησης. Θα μπορούσε να υπάρξει, λοιπόν, η εξής αντίφαση: οποιοσδήποτε επιχειρηματίας ενδιαφέρεται αρχικά να προωθήσει μια μεικτή επιχείρηση, να μην έχει πρόσβαση σε κοινοτικούς πόρους εφόσον, όπως ισχύει με την Λεττονία, όχι μόνο δεν θα δημιουργηθούν θέσεις εργασίας αλλά αυτές θα καταστραφούν με τις μεικτές επιχειρήσεις.
<P>
Το γεγονός ότι οι αλιευτικές αρχές όχι μόνο δεν στάθμισαν αυτές τις συνέπειες αλλά, επιπλέον, τις προωθούν με τέτοιου είδους συμφωνίες είναι, κύριε Πρόεδρε, λυπηρό και επικίνδυνο. Πόσο μάλλον όταν, κύριε Πρόεδρε, μιλάμε για μια χώρα -τη Λεττονία- η οποία είναι αμιγής εξαγωγέας αλιευτικών προϊόντων προς την Ένωση, με την παραγωγή της οποίας έρχεται σε άμεσο ανταγωνισμό.
<P>
Επομένως, κύριε Πρόεδρε, πιστεύω πως στο μέλλον δεν θα πρέπει να επιτρέπουμε τέτοιου είδους όρους και να ζητήσουμε από την Επιτροπή, στο μέλλον, να μην τις συμπεριλαμβάνει στις αλιευτικές συμφωνίες.

<SPEAKER ID=46 NAME="Oreja Aguirre">
Κύριε Πρόεδρε, θέλω καταρχάς να συγχαρώ τον κύριο Macartney για την έκθεσή του και χαίρομαι που δέχεται με ικανοποίηση την σύναψη αυτού του Πρωτοκόλλου.
<P>
Όπως καλά γνωρίζετε κυρίες και κύριοι βουλευτές, έπειτα από την διεύρυνση της Κοινότητας το 1995, η Επιτροπή διαπραγματεύτηκε νέες αλιευτικές συμφωνίες με έναν αριθμό τρίτων χωρών. Οι οδηγίες διαπραγμάτευσης του Συμβουλίου αφορούσαν την ίδρυση κοινών επιχειρήσεων και μεικτών εταιριών του αλιευτικού τομέα ως ένα νέο στοιχείο των νέων αλιευτικών συμφωνιών.
<P>
Η παρούσα πρόταση αποτελείται από ένα Πρωτόκολλο σχετικά με την ίδρυση κοινών επιχειρήσεων με την Λεττονία κατ' εφαρμογή της αλιευτικής συμφωνίας που κυρώθηκε πέρυσι. Εφόσον κυρωθεί το παρόν Πρωτόκολλο θα καταστούν επίκαιρες οι αλιευτικές συμφωνίες με τα βαλτικά κράτη σύμφωνα με τις οδηγίες διαπραγμάτευσης του Συμβουλίου.
<P>
Με αυτόν τον τρόπο θα συμβάλουμε σε αυτήν την ευθυγράμμιση, στην οποία αναφέρθηκε στην παρέμβασή του σήμερα το πρωί ο κ. Macartney, της διαπραγμάτευσης για την προσχώρηση στην Ευρωπαϊκή Κοινότητα όλων των χωρών που το έχουν ζητήσει και μπορώ να πω επίσης πως λαμβάνουμε ευνοϊκά υπόψη την πρότασή του για την έρευνα.
<P>
Σχετικά με την παρέμβαση της κυρίας Fraga Estιvez, θέλω να πω πως, σύμφωνα με το σχέδιο των μονίμων κοινών επιχειρήσεων, τα πλοία διαγράφονται από το κοινοτικό νηολόγιο και υψώνουν την σημαία κάποιας τρίτης χώρας. Συνεπώς, υπόκεινται στην νομοθεσία της εν λόγω χώρας. Η Λεττονία δήλωσε ρητώς πως το πλήρωμα και ο πλοίαρχος των λεττονικών πλοίων πρέπει να είναι πολίτες της Λεττονίας ή μόνιμοι κάτοικοι αυτής, σύμφωνα με την νομοθεσία αυτής της χώρας. Παρόμοιες διατάξεις συμπεριλαμβάνονται στο Πρωτόκολλο που διαπραγματευόμαστε με την Λιθουανία. Δεδομένου ότι αυτό το Πρωτόκολλο έγινε δεκτό από τα κράτη μέλη, και κυρώθηκε χωρίς ιδιαίτερες δυσκολίες, η Επιτροπή διεξήγαγε τις διαπραγματεύσεις με την Λεττονία σύμφωνα με την ίδια γραμμή που ακολουθήθηκε με την Λιθουανία. Αλλά θέλω να καθησυχάσω την κυρία Fraga Estιvez λέγοντάς της πως η Επιτροπή έχει σκοπό, κατά την διαπραγμάτευση παρόμοιων πρωτοκόλλων στο μέλλον, να κάνει ό, τι περνά από το χέρι της για να διαφυλάττει στο μέτρο του δυνατού την κοινοτική απασχόληση.

<SPEAKER ID=47 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Προχωρούμε τώρα στην ψηφοφορία.
<P>
(Το Σώμα εγκρίνει το νομοθετικό ψήφισμα)

<CHAPTER ID=5>
Ορεινές περιοχές και Διαρθρωτικά Ταμεία
<SPEAKER ID=48 NAME="Πρόεδρος">
Η ημερήσια διάταξη προβλέπει την κοινή συζήτηση των ακολούθων προφορικών ερωτήσεων:
<P>
Β4-1016/97 του κ. Ebner, εξ oνόματoς της Ομάδας τoυ Ευρωπαϊκoύ Λαϊκoύ Κόμματoς πρoς την Επιτρoπή σχετικά με τη μέριμνα να ληφθoύν υπόψη oι ιδιoμoρφίες των oρεινών περιoχών στη μεταρρύθμιση των Διαρθρωτικών Ταμείων·-B4-0008/98 των κ.κ. Azzolini, Podestΰ και Santini, εξ oνόματoς της Ομάδας Ένωση για την Ευρώπη πρoς την Επιτρoπή σχετικά με τις oρεινές περιoχές·-B4-0009/98 του κ. Εφραιμίδη, εξ oνόματoς της Συνoμoσπoνδιακής Ομάδας της Ευρωπαϊκής Ενωτικής Αριστεράς/Αριστερά των Πρασίνων των Βoρείων Χωρών πρoς την Επιτρoπή σχετικά με τα πoλλαπλασιαζόμενα πρoβλήματα των oρεινών περιoχών της ΕΕ·-Β4-0006/98 των κ.κ. Bontempi και Cot, εξ oνόματoς της Ομάδας τoυ Ευρωπαϊκoύ Σoσιαλιστικoύ Κόμματoς πρoς την Επιτρoπή σχετικά με τις oρεινές περιoχές και τα Διαρθρωτικά Ταμεία·-B4-0007/98 των κ.κ. Macartney και Ewing, εξ oνόματoς της Ομάδας της Ευρωπαϊκής Ριζoσπαστικής Συμμαχίας πρoς την Επιτρoπή σχετικά με τη μεταρρύθμιση των Διαρθρωτικών Ταμείων και τα πρoβλήματα των oρεινών περιoχών·-Β4-0010/98 των κ.κ. Lindholm και Schroedter, εξ oνόματoς της Ομάδας των Πρασίνων στo Ευρωπαϊκό Κoινoβoύλιo πρoς την Επιτρoπή σχετικά με τις oρεινές περιoχές και τη μεταρρύθμιση των Διαρθρωτικών Ταμείωv.
<SPEAKER ID=49 LANGUAGE="IT" NAME="Ebner">
Kύριε Πρόεδρε, συνήθως όταν μιλάμε για ορεινές περιοχές αναφερόμαστε στη γεωργία. H τελευταία ωστόσο αποτελεί μόνο ένα μέρος των προβλημάτων που συσχετίζονται με το βουνό, ενώ υφίστανται πολλά άλλα, όπως το περιβαλλοντικό ζήτημα και το ζήτημα της απασχόλησης. Πρέπει να διευκρινιστεί ότι ορεινή περιοχή δεν είναι μόνο η οροσειρά των Αλπεων, όπως συχνά, ακόμη και χθες, ειπώθηκε. Οι ορεινές περιοχές υπάρχουν σχεδόν σε όλες τις χώρες της Ευρωπαϊκής Ένωσης.
<P>
- H συζήτηση σχετικά με τη μεταρρύθμιση των Διαρθρωτικών Ταμείων για το διάστημα μετά το 1999 βρίσκεται ήδη σε πλήρη εξέλιξη. Δεδομένου του άμεσου συσχετισμού με συγκεκριμένες περιοχές - δηλ. δεδομένης της χωροταξικής επίδρασης της περιφερειακής και διαρθρωτικής πολιτικής - και της αυξανόμενης σημασίας που προσδίδεται στις περιοχές στο πλαίσιο της επικουρικότητας, θεωρείται σκόπιμο αλλά και απαραίτητο να συνοδευτούν οι προσπάθειες αυτές από τη διατύπωση ορισμένων αιτημάτων σχετικά με συγκεκριμένες περιοχές. Μια σειρά από διεθνείς και διασυνοριακές συνθήκες, συμφωνίες και πρότυπα - όπως για παράδειγμα η συνθήκη για τις Αλπεις, την οποία έχει συνυπογράψει η Ευρωπαϊκή Ένωση - αναφέρεται στις ιδιαιτερότητες της περιφέρειας των Αλπεων και προωθεί ιδιαιτέρως ολοκληρωμένα μέτρα για τη διασφάλισή της και την ανάπτυξή της ως ζωτικού και οικονομικού χώρου, χώρου αναψυχής και προ πάντων φυσικού χώρου.
<P>
Η υλοποίηση αυτών των στόχων απαιτεί μια συγκεκριμένη δραστηριοποίηση στο επίπεδο της ΕΕ και αποτελεί την προϋπόθεση για μια ολοκληρωμένη και διαρκή αναπτυξιακή στρατηγική που θα προωθεί την αξιοποίηση της εσωτερικής δυναμικής της ορεινής περιοχής.
<P>
Το Ευρωπαϊκό Κοινοβούλιο ενέκρινε την τελευταία έκθεση για τις ορεινές περιφέρειες το 1988, δηλαδή πριν από δέκα χρόνια. Το έως τώρα ισχύον σύστημα περιορισμού των ενισχύσεων των Διαρθρωτικών Ταμείων στις καθορισμένες περιοχές δεν κατέστησε δυνατή τη θέσπιση διατάξεων για έναν ιδιαίτερο τομέα στόχων που θα αφορά τις ορεινές περιοχές.
<P>
Στην Ατζέντα 2000 η Επιτροπή κατέθεσε επίσης τα σχέδιά της για την προαναφερθείσα μεταρρύθμιση όσον αφορά τη μελλοντική περίοδο από το 2000 έως το 2006. Είναι θετικό το γεγονός ότι διευρύνθηκε το χρηματοδοτικό πλαίσιο και διατίθενται περισσότερα χρήματα για το παραπάνω διάστημα - δηλαδή 75 δισεκατομμύρια Ecu - από ό, τι για το διάστημα 1993 έως 1999.
<P>
Κατά την κατανομή των πόρων μέσω του νέου προσδιορισμού των στόχων θα πρέπει ωστόσο να ληφθεί υπ'όψιν ότι η παγκοσμιοποίηση των αγορών γεωργικών προϊόντων και τροφίμων θα θέσει σε κίνδυνο ιδιαίτερα τις μικρές επιχειρήσεις των αγροτών των ορεινών περιοχών, οι οποίες έχουν μία οικολογική λειτουργία κύριας σημασίας, εάν δεν προβλεφθούν ειδικά μέτρα και μακροπρόθεσμα προγράμματα δράσης για την οικονομία των ορεινών περιοχών.
<P>
Σύμφωνα με τη χθεσινή παρέμβαση του Επίτροπου van den Broek σχετικά με τη διέλευση μέσω των Αλπεων, το Συμβούλιο των Υπουργών Συγκοινωνιών ασχολήθηκε με τον καθορισμό μιας ρήτρας για τις Αλπεις. Διατυπώθηκε η πρόθεση να συναφθεί μια σύμβαση για τις Αλπεις και να ανακηρυχθούν οι Αλπεις "ευαίσθητη ζώνη». Η Επιτροπή χαιρέτισε αυτό το αποτέλεσμα του Συμβουλίου των Υπουργών, όπως μας είπε ο Επίτροπος. Με αυτόν τον τρόπο, είπε, η Επιτροπή θα είχε και αυτή την δυνατότηα να επιβλέπει την προστασία των Αλπεων. Βλέπουμε ότι διαγράφεται κι εδώ μια μεταστροφή ως προς τις τάσεις. Θα πρέπει όμως αυτή η επεξεργασία αυτής της ιδέας να ολοκληρωθεί. Σε αυτό το πλαίσιο σας παρακαλώ, κύριε Επίτροπε, να μας ενημερώσετε με ποιον τρόπο σκοπεύει η Επιτροπή να μεριμνήσει ιδιαίτερα κατά την επόμενη αναθεώρηση των Διαρθρωτικών και Περιφερειακών Ταμείων τον ερχόμενο Μάρτιο για τις ορεινές περιοχές, ώστε να διασφαλιστεί αυτός ο ζωτικός, οικονομικός, φυσικός χώρος και χώρος αναψυχής.

<SPEAKER ID=50 LANGUAGE="IT" NAME="Santini">
Κύριε Πρόεδρε, η υπό διεξαγωγή συζήτηση επί της μεταρρύθμισης των Διαρθρωτικών Ταμείων έχει δύο βασικούς στόχους. Ο πρώτος έγκειται στη βελτίωση της λειτουργίας των ιδίων των Ταμείων και στην προετοιμασία της Ευρώπης για τις μεγάλες προκλήσεις που την περιμένουν και που πια όλοι γνωρίζουμε άπταιστα: η διεύρυνση, η μεταρρύθμιση της ΚΓΠ, οι πολιτικές για το περιβάλλον οι πολιτικές για την απασχόληση, η κατάρτιση και η κυκλοφορία των νέων, η καταπολέμηση των μαστίγων του αιώνα, όπως του καρκίνου, του AIDS, των ναρκωτικών, συμπεριλαμβανομένης της νέας πληγής που είναι η προσπάθεια νομιμοποίησης των ναρκωτικών.
<P>
Ανεξάρτητα, πάντως, από τα προβλήματα αυτά, που αντιμετωπίζονται και στα πλαίσια άλλων συζητήσεων, πρέπει να τονιστεί εδώ ότι η μεταρρύθμιση των Διαρθρωτικών Ταμείων αναφέρεται άμεσα στο πρόβλημα των ορεινών περιοχών. Πράγματι, ο δεύτερος στόχος είναι η αναγνώριση, κατά την κατανομή των πόρων, των λεγόμενων μειονεκτουσών περιοχών. Οι ορεινές περιοχές αναμφισβήτητα συγκαταλέγονται στην κατηγορία αυτή, κυρίως εκεί όπου η υποβάθμιση, η εγκατάλειψη, η φυγή των νέων, αποτελούν πια ενδημική, φαινομενικά τουλάχιστον μέχρι σήμερα, ασυγκράτητη πληγή.
<P>
Η τελευταία έκθεση του Ευρωπαϊκού Κοινοβουλίου σχετικά με τις ορεινές περιοχές χρονολογείται από το 1988. Δέκα χρόνια είναι πολλά για τόσο εύθραυστη και ευάλωτη πολιτική όπως εκείνη που αφορά τις ορεινές περιοχές. Eνώπιον της πρόσφατης έγκρισης εκ μέρους της Επιτροπής της Συνθήκης των ·Αλπεων και συνάμα με τις σημαντικές μεταρρυθμίσεις της Ατζέντας 2000, πρέπει πραγματικά η Επιτροπή να προωθήσει νέες ιδέες. Ως εκ τούτου, επιθυμούμε να πληροφορηθούμε από την Επιτροπή για τα μέτρα που προτίθεται να υιοθετήσει για την υλοποίηση της Συνθήκης των Αλπεων, για την αναγνώριση των ιδιαιτεροτήτων των περιοχών αυτών, αλλά, κυρίως, για τη διαμόρφωση εμπεριστατωμένου δικτύου ειδικών μέτρων τουλάχιστον για την ενδεδειγμένη προσέγγιση των προβλημάτων των ορεινών περιοχών.
<P>
Όλα αυτά τα δηλώνω ενώπιον της μεταρρύθμισης των Διαρθρωτικών Ταμείων, που εμείς οι κάτοικοι των ορεινών περιοχών παρακολουθούμε με έντονη ανησυχία, καθώς τα επτά κονδύλια μιεώθηκαν σε τρία ενώ καταργήθηκαν δυστυχώς αμφότερα τα κονδύλια που προορίζονταν πρωτίστως για τη γεωργία, το 5α και το 5β, από τα οποία το τελευταίο αφορά ειδικά τη γεωργία των μειονεκτικών και ορεινών περιοχών.
<P>
Από τους τρεις στόχους και τον στόχο 2, που ασχολείται ταυτόχρονα με μεταρρύθμιση και αναδιάρθρωση στον βιομηχανικό, αστικό και γεωργικό τομέα, από 13 πρωτοβουλίες παρέμειναν μόνο οι 3. Παραμένει το LEADER, έστω και με πολλές μομφές και κυρίως όσον αφορά τον ετήσιο προϋπολογισμό, καθώς από 30 δισεκατομμύρια Ecu, πρέπει να επιστραφούν τα 2 που αποτελούσαν το κονδύλιο του πρώην στόχου 5β. Συνεπώς, ζητώ από την Επιτροπή, και συγκεκριμένα από τον Επίτροπο Oreja να μεταβιβάσει αυτό το μήνυμα στον συνάδελφό του κ. Fischler, ώστε αυτά τα 5 δισεκατομμύρια να διατεθούν πάλι στην ορεινή γεωργία.

<SPEAKER ID=51 NAME="Εφραιμίδης">
Κυρία Πρόεδρε, συζητούμε αρκετά για Αλπεις, ορεινές περιοχές και υπάρχει ένας κίνδυνος να δημιουργηθεί μια αυταπάτη ότι στις πεδινές περιοχές δεν υπάρχουν προβλήματα, ότι πάνε όλα μια χαρά. 'Οχι! Αλλά το ζήτημα είναι ότι πραγματικά στις ορεινές περιοχές τα προβλήματα είναι πολλαπλά, είναι οξύτατα και χρειάζονται άμεσες, ολοκληρωμένες αντιμετωπίσεις. Ξέρουμε όλοι ότι έχουν μερικά κοινά χαρακτηριστικά: παρά την πολυποικιλία και ιδιομορφία τους, οι ορεινές περιοχές παρουσιάζουν φυσικά μειονεκτήματα που οφείλονται στο κλίμα και στην εδαφική διαμόρφωση. Από την άλλη, έχουν ορισμένα θετικά στοιχεία: είναι μια περιβαλλοντική αποθήκη, είναι κιβωτοί που κρατούν ιστορικές, πολιτιστικές παραδόσεις και πρέπει όλα αυτά να διασωθούν. Η αντιμετώπιση που γίνεται μέχρι τώρα είναι αποσπασματική και ανεπαρκής.
<P>
Οι περιοχές αυτές είναι με λειψές ή και καθόλου υποδομές, τεχνικές και άλλες, με την έννοια της κοινωνικής πρόνοιας, του κοινωνικού κράτους, της παιδείας, της υγείας και έτσι αρχίζει η αποψίλωση των περιοχών αυτών, η εγκατάλειψη και η ερήμωσή τους, που θα έχει καταστροφικές συνέπειες για το περιβάλλον, όχι μόνο σ'αυτές, αλλά και ευρύτερα και γενικότερα, θα έχει ως συνέπεια να καταστραφούν αυτές οι ρίζες των ιστορικών πολιτιστικών παραδόσεων. Το ερώτημά μας προς την Επιτροπή είναι εάν τώρα, με τις αλλαγές που γίνονται στα διαρθρωτικά ταμεία, θα ληφθούν υπόψη αυτές οι εξαιρετικά επείγουσες και μεγάλες ανάγκες των ορεινών περιοχών και, πολύ περισσότερο, για να αντιμετωπιστούν και οι δυσμενείς προδιαγραφές και οι περιορισμοί που εισάγει η Ατζέντα 2000, ακόμα περισσότερο τώρα, διότι με τη διεύρυνση προς Ανατολάς θα αυξηθούν οι ορεινές περιοχές. Μιλάω, κύριε Πρόεδρε, από την εμπειρία της δικής μου χώρας, όπου οι πεδιάδες σπανίζουν, ενώ υπάρχουν πολλές ορεινές ή ημιορεινές περιοχές. Παρακαλείται, λοιπόν, ο κύριος Επίτροπος να δώσει μια διαβεβαίωση εάν θα ληφθεί υπόψη στις αλλαγές των διαρθρωτικών ταμείων μια ολοκληρωμένη ενίσχυση για τη στήριξη αυτών των περιοχών.

<SPEAKER ID=52 LANGUAGE="FR" NAME="Cot">
Κυρία Πρόεδρε, κύριε Επίτροπε, ο συνάδελφός μου κ. Bontempi - ο οποίος με παρακαλεί να ζητήσω συγγνώμη εκ μέρους του, διότι αναγκάστηκε να μείνει σήμερα στην ιβηρική χερσόνησο για λόγους οι οποίοι έχουν έμμεση σχέση με τα προβλήματα των ορεινών περιοχών - και εγώ παρατηρήσαμε λοιπόν, όπως και οι άλλοι συνάδελφοι, την απουσία γενικής συζήτησης, σε αυτό το Κοινοβούλιο, σχετικά με την πολιτική για τις ορεινές περιοχές εδώ και μια δεκαετία.
<P>
Βέβαια, με το θέμα ασχολήθηκαν άλλα όργανα και κυρίως το συμβούλιο των περιοχών το 1995, αλλά παρατηρούμε σημαντικές μεταβολές στο ορεινό τοπίο, όπως και στο γενικότερο πλαίσιο που περιβάλλει αυτό το ζήτημα. Η τροποποίηση στην κοινή αγροτική πολιτική και οι νέες μεταβολές οι οποίες προβλέπονται στο πλαίσιο της Ατζέντα 2000, η Σύμβαση για τις Αλπεις και το πρωτόκολλο "διαμετακόμιση» που αυτή περιέχει, και το οποίο είναι σχετικό με την χτεσινή συζήτηση σχετικά με τη μεταφορά στις αλπικές περιοχές και, τέλος, η σημαντική μεταρρύθμιση των διαρθρωτικών ταμείων, κύριο αντικείμενο της σημερινης συζήτησης, κύριο διότι τα προβλήματα των ορεινών περιοχών είναι προβλήματα συνολικά, προβλήματα τα οποία άπτονται πολλών τομέων και επηρεάζονται από όλες τις κοινοτικές πολιτικές.
<P>
Κατ'αρχάς, επηρεάζονται από την κοινή αγροτική πολιτική διότι, χωρίς καλλιέργεια στις ορεινές περιοχές δεν θα διατηρήσουμε την κληρονομιά μας. Πρέπει να την διατηρήσουμε. Δεν πρέπει να επιτρέψουμε να μεταβληθούν οι ορεινές περιοχές μας σε χέρσα γη, να διαβρωθούν από τις χιονοστιβάδες και τις κατολισθήσεις. Πρέπει επομένως να εξασφαλίσουμε ένα σωστό εισόδημα στους γεωργούς των ορεινών περιοχών.
<P>
Μία πρόσφατη μελέτη των γαλλικών υπηρεσιών του Σχεδίου, υπό την προτροπή του κ. Bazin, σχετικά με την επίδραση που είχε η μεταρρύθμιση της κοινής αγροτικής περιοχής στο αγροτικό εισόδημα, θέτει κάποια ερωτήματα πάνω σε αυτό το ζήτημα. Παρατηρεί ότι γενικά η επίδραση της μεταρρύθμισης της κοινής αγροτικής πολιτικής για τις αγροτικές περιοχές είναι ευνοϊκή, αλλά κερδισμένες σε αυτήν την υπόθεση βγαίνουν οι καλλιέργειες που βρίσκονται σε μη προνομιούχες ζώνες εκτός ορεινών περιοχών. Δεύτερες έρχονται οι καλλιέργειες που βρίσκονται σε πεδινές ζώνες. Αντίθετα, παρατηρεί μία σοβαρή υποχώρηση των καλλιεργειών σε ορεινή ζώνη, το μέσο εισόδημα των οποίων απομακρύνεται από τον εθνικό μέσο όρο, δηλαδή το μειονέκτημα "ορεινή περιοχή» δεν αποζημιώνεται όσο θα έπρεπε. Μία μικρή τροποποίηση των μηχανισμών παροχής των βοηθημάτων θα επέτρεπε, χωρίς αμφιβολία, να τεθεί ένα τέρμα σε αυτήν τη παρέκκλιση και, επιπλέον, θα είχε ευνοϊκή επίδραση στο αγροτικό επάγγελμα. Με χαρά θα μεταφέρω αυτές τις ενδείξεις στην Επιτροπή.
<P>
Το δεύτερο ερώτημα που θα ήθελα να θέσω, αφορά την ενίσχυση της πολιτικής της ποιότητας. Είναι προφανές, ότι στις ορεινές περιοχές πρέπει να ποντάρουμε στην πολιτική της ποιότητας της παραγωγής μας, διότι είναι αδύνατος ο ανταγωνισμός με τα εργοστάσια γάλακτοκομικών προϊόντων των πεδινών περιοχών. Αυτή η παρατήρηση ισχύει για τα τυριά μας, αλλά και για το μέλι μας, τα αλλαντικά μας, ακόμα και για τη βιοτεχνία ειδών λαϊκής τέχνης. Αυτή η πολιτική ενισχύθηκε, στη Γαλλία, με το νόμο περί "ορεινών περιοχών» του 1985, με τον οποίο καθιερώθηκε η ονομασία "ορεινή περιοχή». Η ονομασία αυτή ανακηρύχθηκε αντίθετη προς τη Συνθήκη από το Δικαστήριο του Λουξεμβούργου, με την απόφαση Pistre στις 7 Μαϊου 1997, η οποία διαπίστωσε, και δικαίως άλλωστε, μία διάκριση εις βάρος των μη γαλλικών προϊόντων.
<P>
Πρέπει λοιπόν να βρούμε άλλον τρόπο να ενισχύσουμε την ποιοτική παραγωγή, και αυτή τη φορά σε ευρωπαϊκό επίπεδο, και γιατί όχι μία ονομασία "ευρωπαϊκή ορεινή περιοχή»; Αυτή είναι μία φόρμουλα που προτείνουν οι επαγγελματίες στην χώρα μου. Εύχομαι να εξετάσει η Επιτροπή αυτή τη δυνατότητα.
<P>
Τέλος, τα διαρθρωτικά ταμεία πρέπει να έχουν ως αντικείμενο την αποζημίωση των φυσικών μειονεκτημάτων. Σήμερα αποκλείεται να υπάρξει ένας ειδικός στόχος "ορεινές περιοχές». Κάτι τέτοιο θα ήταν αντίθετο προς την επικέντρωση των διαρθρωτικών ταμείων. Τουλάχιστον όμως χρειάζεται μία επιβεβαίωση της ιδιαιτερότητας της ταυτότητας "ορεινή περιοχή» στο πλαίσιο του Στόχου 2 και μία καλύτερη σύνδεση με το φυσικό μειονέκτημα, σε αντίθεση με το απλό κριτήριο του εισοδήματος, διότι ορισμένες από τις οικονομικές δραστηριότητες μπορεί να έχουν ολέθρια επίδραση στη διατήρηση του φυσικού περιβάλλοντος ή στη διατήρηση της καλλιέργειας στις ορεινές περιοχές. Αυτό ισχύει για τις οδικές μεταφορές, ή ακόμα και για κάποιες μορφές εντατικού τουρισμού. Η μεγαλύτερη ελαστικότητα στους όρους παροχής των βοηθημάτων μπορεί να γίνει δεκτή υπό τον όρο να γίνονται σεβαστές οι διατάξεις της Συνθήκης και κυρίως εκείνες οι οποίες είναι σχετικές με τον ανταγωνισμό.
<P>
Τέλος, κλείνοντας, κυρία Πρόεδρε, κύριε Επίτροπε, λίγα λόγια πάνω στα διασυνοριακά προγράμματα που αφορούν πολλές οροσειρές, σίγουρα όχι το σύνολο των ορεινών περιοχών της Ευρώπης, αλλά πολλές οροσειρές, και ιδιαίτερα τις Αλπεις και τα Πυρηναία. Η Επιτροπή αποφάσισε να αναπτύξει αυτά τα προγράμματα και να τα χρηματοδοτήσει με περισσότερα κεφάλαια. Εκφράζω τα συγχαρητήριά μου γι'αυτό και εύχομαι αυτά τα προγράμματα να λάβουν πλήρως υπ'όψη την ιδιαιτερότητα του ορεινού περιβάλλοντος ως τέτοιου, διότι οι ορεινές περιοχές μας είναι μία κληρονομιά κοινή για όλη την Ευρώπη. Αυτή η κληρονομιά είναι εύθραυστη. Πρέπει να την προστατεύσουμε, δηλαδή να ενθαρρύνουμε τους άντρες και τις γυναίκες που την συντηρούν, στο πλαίσιο μίας αληθινής πολιτικής υποστήριξης της αγροτικής ανάπτυξης. Αυτό ευχόμαστε και ελπίζουμε ότι η μεταρρύθμιση των διαρθρωτικών ταμείων θα επιτύχει να το καθιερώσει.

<SPEAKER ID=53 LANGUAGE="EN" NAME="Macartney">
Kυρία Πρόεδρε, πριν απ' όλα θα ήθελα να εκφράσω την ιδιαίτερη ικανοποίησή μου για τις πρωτοβουλίες που ελήφθησαν από συναδέλφους που συνέπραξαν μαζί μας στο να θέσουμε το θέμα αυτό, το οποίο είναι φανερό ότι έχει πολύ μεγάλη σημασία. Επίσης, η επιλογή του κατάλληλου χρόνου είναι πολύ σημαντική, δεδομένου ότι αντιμετωπίζουμε την αναθεώρηση ολόκληρου του συστήματος διαρθρωτικής και περιφερειακής χρηματοδότησης.
<P>
Ένα από τα προβλήματα που αντιμετωπίζουμε είναι αυτό του ορισμού. Επιτρέψτε μου να διαβάσω από την ερώτηση που κατέθεσα, μαζί με την κ. Ewing: "Τι ακριβώς είναι ένα βουνό; » Αυτό φαίνεται κάτι που μπορεί να προσδιοριστεί εύκολα από ένα γεωλόγο, αλλά τα οικονομικά χαρακτηριστικά των βουνών εξαρτώνται από το γεωγραφικό πλάτος στον ίδιο βαθμό με το υψόμετρο. Θα έλεγα ότι βασικό κριτήριο είναι η γραμμή των δέντρων. Τα δέντρα δείχνουν πόσο ψηλά μπορεί να αναπτυχθεί κάτι σε ένα βουνό. Καλώ την Επιτροπή να έχει αυτό υπόψη της καθώς εξετάζει την εν λόγω πρόταση.
<P>
Το δεύτερο πρόβλημα ορισμού αφορά στα στοιχεία που επηρεάζουν τις ορεινές περιοχές. Είναι πράγματι πολύ εύκολο, με την αραιοκατοίκηση που χαρακτηρίζει τις ορεινές περιοχές, να μη λαμβάνεται υπόψη το κλιματικό μειονέκτημα με το οποίο ζουν οι κάτοικοι των περιοχών αυτών, μέσα σε ένα κυκεώνα ορισμών και στοιχείων. Γνωρίζω ότι η Επιτροπή καταβάλλει μεγάλες προσπάθειες σχετικά με το πρόβλημα ορισμού των περιοχών. Συνιστώ να μη λησμονήσουμε τον παράγοντα αυτό καθώς προσπαθούμε να βρούμε άκρη μέσα στον κυκεώνα των ορισμών και των στοιχείων. Αυτός είναι ένας αγώνας που θα πρέπει να δοθεί και για τον οποίο θα απαιτηθεί πολύ μεγάλη προσπάθεια, σε όλη την Ευρώπη.
<P>
Ελπίζω ότι η Επιτροπή θα μπορέσει να δει ρεαλιστικά το όλο θέμα και θα αρχίσει να παίρνει υπόψη της τον παράγοντα κλίμα και όχι απλώς μερικούς από τους μακροοικονομικούς δείκτες. Ορισμένοι μπορεί να σκεφθούν ότι πρόκειται για κάτι πολύ δύσκολο, αλλά υπάρχει ένα ενθαρρυντικό προηγούμενο, αυτό που συνέβη κατά τις διαπραγματεύσεις προσχώρησης με τη Σουηδία και την Φινλανδία, όπου οι Σουηδοί και οι Φινλανδοί πολύ ορθά υποστήριξαν πως έπρεπε να αναγνωριστεί ο στόχος 6, όπως τον ονομάζουμε σήμερα, ότι δηλαδή το μειονέκτημα του κλίματος στο βόρειο τμήμα των χωρών αυτών έπρεπε να αποτελέσει αντικείμενο ενός ειδικού στόχου. Αυτό αναμένεται να μεταφερθεί στον στόχο 1.
<P>
Αυτό είναι καλό μέχρι εδώ. Όμως, το μέχρι εδώ δεν αρκεί. Πρέπει να υποστηρίξουμε την εφαρμογή της ίδιας αρχής σε όλη την Ευρώπη, έτσι ώστε όλοι όσοι αντιμετωπίζουν ένα πολύ ψυχρό κλίμα σε ορισμένες περιόδους του χρόνου ή, εν προκειμένω, σε μόνιμη βάση, να ενταχθούν στην ίδια μορφή μεταχείρισης. Η αρχή αυτή θα έχει οπωσδήποτε εφαρμογή στην ορεινή Σκωτία. Οι άνθρωποι εκεί ασκούνται για την κατάληψη των Ιμαλαϊων και συνεπώς εξ ορισμού τα βουνά θεωρούνται αρκετά ψυχρά, καθώς και μια σημαντική πρόκληση. Η εν λόγω αρχή ισχύει επίσης σε άλλα μέρη στη Γαλλία, την Ιταλία και το Νότιο Τυρόλο που αναφέρθηκαν από συναδέλφους. Όλα αυτά σημαίνουν ότι πρέπει να προχωρήσουμε προς μία νέα προσέγγιση στο θέμα της αποκατάστασης των μειονεκτημάτων, που είναι σαφές ότι βρίσκονται στο επίκεντρο ολόκληρης της ιδέας της περιφερειακής και της διαρθρωτικής πολιτικής.
<P>
Συνιστώ τις πρωτοβουλίες αυτές στο Σώμα, με την ελπίδα ότι η Επιτροπή θα τις εξετάσει και θα ανταποκριθεί θετικά.

<SPEAKER ID=54 LANGUAGE="SV" NAME="Lindholm">
Κυρία Πρόεδρε, είναι πολύ θετικό ότι το Κοινοβούλιο επισημαίνει την ιδιαίτερη κατάσταση και τα προβλήματα που έχουν οι ορεινές περιοχές της ΕΕ. Έχουμε φυσικά πολλές τέτοιες, μεταξύ άλλων οι περιοχές στην Νότια Ευρώπη που αναφέρθηκαν εδώ, στην Ελλάδα, την Ισπανία και την Ιταλία. Περαιτέρω έχουμε ορεινές περιοχές στην Κεντρική Ευρώπη καθώς και ορεινές περιοχές στην Βόρεια Ευρώπη. Εκτός αυτού, θα έχουμε κατά πάσα πιθανότητα ορεινές περιοχές και στα νέα κράτη μέλη επίσης.
<P>
Όπως ακριβώς είπε ο κ. Macartney, αξίζει να σημειωθεί ότι τα προβλήματα δεν είναι ίδια. Πιστεύω ότι είναι πολύ σημαντικό να οριστεί τι εννοούμε με τον όρο ορεινές περιοχές. Το ζήτημα του κλίματος δεν είναι λιγότερο σημαντικό. Ως Σουηδή έχω φυσικά ιδιαίτερη αδυναμία στα προβλήματα που έχουν οι σκανδιναβικές περιοχές, και που σήμερα περιέχονται στον στόχο 6. Εν συντομία: τι εννοούμε με τον όρο ορεινές περιοχές; Πιστεύω ότι πρέπει να ξεκινήσουμε μ' αυτόν τον ορισμό.
<P>
Οι ορεινές περιοχές είναι η μεγαλύτερη οικολογική κληρονομιά στην Ευρώπη, αλλά μια κληρονομιά ευαίσθητη, ο μοναδικός βιολογικός χαρακτήρας της οποίας μπορεί εύκολα να καταστραφεί για μεγάλο χρονικό διάστημα στο μέλλον, ίσως για πάντα. Σε πολλά μέρη της Ευρώπης είναι επίσης οι μεγαλύτερες δεξαμενές πόσιμου ύδατος, κάτι που όλοι γνωρίζουμε ότι πρέπει να το φροντίζουμε. Οι μεγάλες απειλές σε μερικά μέρη είναι ο μαζικός τουρισμός που θρυμματίζει και επιβαρύνει την οικολογία και την βιολογία. Η κατασκευή τόσο μεγάλων όσο και μικρών μεταφορικών οδών: δρόμοι, αυτοκινητόδρομοι, σήραγγες, για τα οποία έχουμε μιλήσει εδώ, και πέραν των άλλων τα διευρωπαϊκά δίκτυα στην ολότητά τους. Η περιβαλλοντική καταστροφή τόσο της ατμόσφαιρας όσο και των υδάτων αυξάνει. Τα προβλήματα των αραιοκατοικημένων περιοχών έχουν ως αποτέλεσμα να μετακομίζει ο κόσμος, να συνθλίβονται οι μικρές γεωργικές και δασικές καλλιέργειες και να καταστρέφεται η ιδιαίτερη κουλτούρα και πολιτιστική κληρονομιά που υπάρχει σε πολλά μέρη. Σκέφτομαι τότε, πέραν των άλλων, την μοναδική εθνική μειονότητα που υπάρχει στην ΕΕ, δηλαδή τους σαμάνους στην βόρεια Σκανδιναβία. Εκεί έχει αναπτυχθεί μια αλληλεπίδραση μεταξύ φύσης και ανθρώπου.
<P>
Εμείς οι Πράσινοι δεν διακείμεθα θετικά ωστόσο στην δημιουργία ειδικών προγραμμάτων και περιοχών στόχων όσον αφορά τις ορεινές περιοχές. Διατρέχουμε έναν εμφανή κίνδυνο να δημιουργηθεί πληθωρισμός διαφόρων περιοχών στόχων όπως π.χ. νησιά, υδροβιότοποι, ορεινές περιοχές, πόλεις κ.ά. Δεν πιστεύουμε σ' αυτό το μοντέλο.
<P>
Η μελλοντική περιφερειακή πολιτική πρέπει όμως να μεριμνήσει για ορισμένες περιοχές κατά έναν διαφορετικό τρόπο από ό, τι γίνεται σήμερα, αλλά τότε όμως στην ολότητά του και όχι μόνο αποσπασματικά. Σ' αυτήν την περίπτωση αφορά επίσης τις ορεινές περιοχές. Θέλουμε να δούμε αν μπορούν να ενισχυθούν αυτές οι περιοχές όταν αναπτύσσεται ένας οικολογικός και προσαρμοσμένος στο περιβάλλον τρόπος ζωής και παραγωγής. Θα μπορούσαμε ίσως να σκεφτούμε αν μπορούσαμε να σημαδέψουμε περιβαλλοντικά, τρόπος του λέγειν, ορισμένες περιοχές όπου οι άνθρωποι εργάζονται και ζούν με έναν ορισμένο τρόπο, και να δώσουμε επίσης τότε αυξημένη ενίσχυση μέσω των διαρθρωτικών ταμείων. Ίσως είναι δυνατόν να αναπτύξουμε και να διευρύνουμε το Natura 2000. Υπάρχουν πολλά που μπορούμε να σκεφτούμε, αλλά ρωτάμε: Τι θέλει η Επιτροπή;

<SPEAKER ID=55 NAME="Oreja Aguirre">
Κυρία Πρόεδρε, κυρίες και κύριοι βουλευτές, αυτή η ερώτηση επιτρέπει στην Επιτροπή να αποσαφηνίσει την θέση της σχετικά με την μεταρρύθμιση των Διαρθρωτικών Ταμείων και, πιο συγκεκριμένα, σχετικά με τον τρόπο με τον οποίο θα λάβει υπόψη τα ιδιαίτερα χαρακτηριστικά των ορεινών περιοχών.
<P>
Μέσα στο πλαίσιο των σκέψεων σχετικά με την προσαρμογή της γεωργικής και διαρθρωτικής πολιτικής, που συμπεριλαμβάνονται στην Ατζέντα 2000, οι ερωτήσεις που απευθύνονται στην Επιτροπή αφορούν, κατά κύριο λόγο, την δυνατότητα θέσπισης συγκεκριμένων μέτρων για τις ορεινές περιοχές. Για παράδειγμα, μέσω της θέσπισης ενός στόχου καλούμενου "όρος», ο οποίος θα προστεθεί στους υπόλοιπους διαρθρωτικούς στόχους.
<P>
Σχετικά με αυτό, η Επιτροπή επισημαίνει πως η προσαρμογή στις τοπικές ανάγκες πρέπει να λάβει υπόψη την ανάγκη να μην περιπλακεί υπερβολικά η διαρθρωτική πολιτική, και την ανάγκη για εξασφάλιση καλύτερης συγκέντρωσης των Διαρθρωτικών Ταμείων. Το σύστημα που προτείνεται στην Ατζέντα 2000 επιτρέπει, κατά τη γνώμη μας, να συνδυασθεί η απαραίτητη απλούστευση με μια μεγαλύτερη εξέταση των συγκεκριμένων προβλημάτων των ορεινών περιοχών, και αυτό γίνεται για δύο λόγους:
<P>
Πρώτον, γιατί η οργάνωση εκ νέου της πολιτικής ανάπτυξης της υπαίθρου πρέπει να συμπεριλάβει μια σημαντική αποκέντρωση των πολιτικών στήριξης - θέμα στο οποίο αναφέρθηκε πριν ο κ. Macartney στην παρέμβασή του - και μεγαλύτερη ένταξη των διαφόρων υπαρχόντων μέσων, πράγμα που θα επιτρέψει, μέσω της εφαρμογής των περιφερειακών προγραμμάτων ένταξης, μια επαρκέστερη προσαρμογή στις ιδιαίτερες ανάγκες των διαφόρων περιφερειών της Ευρωπαϊκής Ένωσης. Οι ορεινές περιοχές θα έπρεπε να επωφεληθούν ιδιαίτερα σε σχέση με τις συγκεκριμένες ανάγκες τους και λόγω αυτών.
<P>
Δεύτερον, γιατί η προσοχή που δόθηκε στα γεωργικοπεριβαλλοντικά μέτρα στις προτάσεις της Ατζέντας 2000 θα επιτρέψει επίσης την τέλεια εκμετάλλευση των ιδιαίτερων χαρακτηριστικών των ορεινών περιοχών. Η προώθηση της διατήρησης και της αξιοποίησης του περιβάλλοντος, που απαντούν στην κοινωνική συνείδηση των απειλών που αντιμετωπίζει και που στις ορεινές περιοχές βρίσκει ένα μοναδικό πεδίο εφαρμογής, θα μπορούσε να πραγματοποιηθεί προς δύο κατευθύνσεις: αφενός, μέσω της ενίσχυσης του μηχανισμού των εξισωτικών αποζημιώσεων, ο οποίος θα μπορούσε να μετατραπεί σε ένα κύριο μέσο στήριξης για τις εκτεταμένες αγροτικές πρακτικές οι οποίες σέβονται το περιβάλλον. Και αφετέρου -και με αυτό προσπαθώ να απαντήσω στην ανησυχία που μόλις πριν από λίγο εκδήλωσε ο κ. Cot-, μέσω της προώθησης των γεωργικοπεριβαλλοντικών μέτρων που προορίζονται για συγκεκριμένους στόχους -ανάμεσα σε άλλους, αναφέρω την διατήρηση των βοσκοτόπων των Αλπεων-, οι οποίοι θα μπορούσαν να λάβουν μεγαλύτερη οικονομική στήριξη και, συγκεκριμένα, υψηλότερα ποσοστά συγχρηματοδότησης.
<P>
Σχετικά με αυτό το τελευταίο σημείο, πρέπει να επισημάνω πως και άλλες οικολογικά ευαίσθητες περιοχές, όπως για παράδειγμα οι υγρές περιοχές, θα μπορούσαν να λάβουν μεγαλύτερη στήριξη.
<P>
Πέρα από αυτήν την γενική τοποθέτηση, έχουν τεθεί στην Επιτροπή δύο ερωτήσεις πιο συγκεκριμένες σχετικά με τις ορεινές περιοχές: η πρώτη αναφέρεται στην Σύμβαση των Αλπεων και στα μέτρα τα οποία σκοπεύει να θέσει σε λειτουργία η Επιτροπή προκειμένου αυτή να εφαρμοσθεί. και η δεύτερη αναφέρεται στα μελλοντικά κριτήρια ταξινόμησης των ορεινών περιοχών και, συγκεκριμένα, στο υψόμετρο.
<P>
Σχετικά με την Σύμβαση των Αλπεων, θέλω να επισημάνω πως παρότι η Ευρωπαϊκή Κοινότητα την έχει κυρώσει και έχει υπογράψει ορισμένα από τα πρωτόκολλα της -ανάμεσα στα οποία συμπεριλαμβάνεται και η ορεινή γεωργία-, πριν από την έναρξη της διαδικασίας της κύρωσης των ιδίων είναι απαραίτητο να περιμένουμε να υλοποιηθεί η γλωσσολογική εναρμόνιση των πρωτοκόλλων. Και δεδομένης αυτής της κατάστασης, η μέχρι στιγμής δράση της Επιτροπής συνίσταται στην ενεργή συμμετοχή στις εργασίες της Μόνιμης Επιτροπής της Σύμβασης των Αλπεων και στον συντονισμό του συστήματος παρακολούθησης και ενημέρωσης των Αλπεων.
<P>
Τέλος, όσον αφορά τα κριτήρια ταξινόμησης των ορεινών περιοχών, η Επιτροπή προτιμά να περιμένει να καθοριστούν οι βασικές αρχές της μεταρρύθμισης των Διαρθρωτικών Ταμείων πριν αντιμετωπίσει πιο συγκεκριμένα προβλήματα αυτού του είδους.

<SPEAKER ID=56 LANGUAGE="DE" NAME="Bφsch">
Κυρία Πρόεδρε, κύριε Επίτροπε, αγαπητές κυρίες και κύριοι συνάδελφοι, οι ερωτήσεις και οι αιτιολογήσεις των διαφόρων ομάδων έδειξανήδη με πόσους ποικίλους τρόπους μπορεί κανείς να βλέπει τις ορεινές περιοχές, οι οποίες εκτείνονται από τη Σκανδιναβία μέχρι την Ελλάδα. Νομίζω πως ο πρώτος ερωτών εννοούσε μάλλον τις Αλπεις. Καθώς είμαι κι εγώκάτοικος των Αλπεων, θα επικεντρωθώ λίγο περισσότερο σε αυτήν την περιοχή.
<P>
Συγχρόνως όμως θέλω να επισημάνω - και σε αυτό το σημείο συμφωνώ απόλυτα με την προλαλήσασα, την κυρία Lindholm - ότι θα πρέπει να προσέξουμε ιδιαίτερα, ώστε σ' αυτό το διάστημα που ασχολούμαστε βάσει της Ατζέντας 2000 μάλλον με την συγκέντρωση των διαρθρωτικών πολιτικών να μην επεκταθούμε και πάλι υπερβολικά.
<P>
Θα πρέπει να παραμείνουμε σύμφωνοι στο ότι η αποφασιστική ώθηση για τις διαρθρωτικές πολιτικές και τις ενισχύσεις σε αυτόν τον τομέα είναι σε τελευταία ανάλυση η ευημερία αυτών των περιοχών. Δόξα τω Θεώ, η περιοχή των Αλπεων δεν ανήκει στις πιο φτωχές της Ένωσης. Γι' αυτό και στο τέλος κάθε τέτοιας ομιλίας τίθεται πάντα το ερώτημα: ποιός θα τα πληρώσει όλα αυτά; Πού θα βρεθούν τα χρήματα; Μήπως θα πρέπει να τα κόψουμε από κάπου ή πρέπει να συγκεντρώσουμε πρόσθετα ποσά, και ποιός θα φροντίσει για να βρεθούν;
<P>
Αυτό που χρειαζόμαστε - και ευτυχώς αυτό αναφέρθηκε επανειλημμένα αυτήν την εβδομάδα - είναι μια σαφέστερη πολιτική της Ένωσης για τις Αλπεις. Για τη διέλευση των Αλπεων ακούμε διάφορα κάθε τόσο και δημιουργείται η εντύπωση ότι οι Αλπεις αποτελούν για κάποιους Ευρωπαίους πολιτικούς κάτι σαν τεχνητό εμπόδιο. Θα αναφερθώ στα λόγια κάποιου συναδέλφου από τους Πράσινους που πήρε επίσης τον λόγο χθες - τον κύριο Kreissl-Dφrfler - ο οποίος αναφερόμενος στις Κάτω Χώρες είπε μεταξύ άλλων: "Εάν καταστραφεί ο ζωτικός χώρος των Αλπεων δεν θα χρειάζεται πια να κατασκευάζετε φράγματα για να αναχαιτίσετε τις θαλάσσιες πλημμύρες, παρά τις πλημμύρες του Ρήνου, γιατί εάν καταστραφούν οι Αλπεις θα έχετε όλο τον χρόνο υψηλή στάθμη του νερού στη χώρα σας και θα γίνετε κάτω χώρα».
<P>
Νομίζω πως με το παράδειγμα αυτό μπορεί να δει κανείς σε τι βαθμό είναι αλληλένδετα τα πράγματα και πώς σε ορισμένες περιπτώσεις η αρχή της ελεύθερης αγοράς μέσα στην Ένωση συγκρούεται με τα θεμέλια της ζωής που παραμένουν ακόμα σε ολόκληρη την ήπειρο αυτή. Πιστεύω πως η συζήτηση που ξεκίνησε σήμερα ο συνάδελφος Ebner θα πρέπει να αποτελέσει το έναυσμα για να ασχοληθούμε πιο εντατικά με αυτές τις αρχές, και στο πλαίσιο των μελλοντικών πολιτικών της Ένωσης, και να μην τροφοδοτούμε την αντίθεση μεταξύ οικονομίας και οικολογίας, παρά να κατανοήσουμε ότι δεν μπορεί να υπάρξει η η μία χωρίς την άλλη!

<SPEAKER ID=57 NAME="Πρόεδρος">
Νομίζω πως η κοινή γνώμη δεν γνωρίζει καν ότι στο Ευρωπαϊκό Κοινοβούλιο έχουμε τόση δουλειά που δεν έχουμε το περιθώριο να αργούμε ούτε σε μια εθνική εορτή. Πέραν αυτού θα πρέπει να πούμε ότι οι βουλευτές μας που έχουν γενέθλια είναι ιδιαίτερα δραστήριοι. Ο επόμενος ομιλητής είναι ένας από τους τρεις εορτάζοντες σήμερα. Τον λόγο έχει τώρα ο κύριος Bernard-Reymond εξ ονόματος της Ομάδας του Ευρωπαϊκού Λαϊκού Κόμματος.

<SPEAKER ID=58 LANGUAGE="FR" NAME="Bernard-Reymond">
Κυρία Πρόεδρε, κύριε Επίτροπε, το ευρωπαϊκό σχέδιο είναι ένα σχέδιο πολιτισμού. Αυτό σημαίνει πως αν η Ευρώπη δεχτεί το παιχνίδι και θελήσει να αποδεχτεί την πρόκληση της παγκοσμιοποίησης, τότε αρνείται να αντιμετωπίσει το γεγονός ότι, υπό την επίδραση ενός καθαρού και σκληρού φιλελευθερισμού, ο μηχανισμός των κανόνων της αγοράς και μόνον αυτός θα καταλήξει σε έναν πλανήτη ομοιόμορφο που θα διαμορφώνεται μόνον από τους κανόνες του ανταγωνισμού.
<P>
Ο φιλελευθερισμός, αφαιρώντας τα όρια ανάμεσα στις οικονομίες μας, υποκινώντας καινοτομίες, οδηγώντας και νέες χώρες στο δρόμο της ανάπτυξης, είναι ένα ισχυρό κίνητρο προόδου. Γνωρίζουμε όμως και σε ποιες διαταραχές μπορεί να οδηγήσει σε κοινωνικό καθώς και σε εδαφικό επίπεδο. Αυτός είναι ο λόγος για τον οποίο κάθε λαός προσπαθεί να επιφέρει στον φιλελευθερισμό τις διορθώσεις οι οποίες ταιριάζουν καλύτερα με την πολιτιστική του κληρονομιά. Και από αυτή την οπτική γωνία πρέπει να τοποθετήσουμε σε νέες βάσεις, την ευρωπαϊκή κοινωνική πολιτική, βεβαίως, αλλά και την πολιτική διευθέτησης του εδάφους, μία από τις πτυχές της οποίας αφορά τις ορεινές περιοχές.
<P>
Οι ορεινές περιοχές είναι ένας χώρος με πολλές ιδιαιτερότητες, ένας χώρος μάλλον ευαίσθητος, όπου δεν θα βρούμε ποτέ τίποτα καλύτερο για να τον διατηρήσουμε από το να αναπτύξουμε εκεί μία πολύ ζωντανή αγροτική οικονομία. Είναι ένας χώρος όπου πρέπει απαραίτητα να βρεθεί η ισορροπία ανάμεσα σε διαφορετικές ηθικές επιταγές. Χρειάζεται να σπάσει η απομόνωση - και δεν διστάζω να το λέω ακόμα και σήμερα και ας κινδυνεύω να με περάσουν για έναν γέρο ανόητο. Χρειάζεται να σπάσει η απομόνωση με τους δρόμους και με τους αυτοκινητοδρόμους για τους οποίους δεν υπάρχει περίπτωση να έχει κανείς αντίρρηση να γίνουν στις περιοχές που δεν υπάρχουν ακόμα. Κατά δεύτερο λόγο, βέβαια, με τον σιδηρόδρομο, με τις τηλεπικοινωνίες. Χρειάζεται αγροτική ανάπτυξη υψηλής ποιότητας, τουρισμός, σεβασμός στο περιβάλλον, τόσες ιδέες τις οποίες πρέπει να συνδυάσουμε στα πλαίσια διασυνοριακών οροσειρών σε ευρωπαϊκή κλίμακα.
<P>
Γι'αυτό τον λόγο, είναι απαραίτητη η αναγνώριση της ιδιαιτερότητας των ορεινών περιοχών, από θεωρητική, νομική, οικονομική άποψη. Το ζητούμενο δεν είναι να έχει κάθε περιοχή της Ευρώπης και τη δική της νομοθεσία. Το ζητούμενο δεν είναι να κλείσουμε τις ορεινές περιοχές μέσα σε μέτρα προστασίας ή προνόμια. Το ζητούμενο είναι, απλούστατα, να βοηθήσουμε τις ορεινές περιοχές να προβούν σε καινοτομίες, σε επενδύσεις για μία σταθερή ανάπτυξη και να τους επιτρέψουμε να συμμετάσχουν πλήρως στη μεγάλη περιπέτεια της κατασκευής μίας ευρωπαϊκής κοινωνίας η οποία να έχει ισορροπία, και επομένως, ποιότητα ζωής.

<SPEAKER ID=59 NAME="Κακλαμάνης">
Κυρία Πρόεδρε, κύριε Επίτροπε, άκουσα με μεγάλη προσοχή την απάντησή σας στους συντάκτες της κοινής ερώτησης για τις ορεινές περιοχές. Θα μου επιτρέψετε να σας πω όμως ότι η απάντησή σας ήταν πάρα πολύ γενική. Δεν απαντήσατε στα πολύ συγκεκριμένα ερωτήματα που σας έθεσαν οι συνάδελφοι, όπως π.χ. ο κ. Santini, αλλά και οι άλλοι συνάδελφοι από τις άλλες πολιτικές ομάδες. Συμπληρωματικά δε σε όσα ακούστηκαν από τους άλλους συναδέλφους, τα οποία αποδέχομαι και προσυπογράφω, θα ήθελα να σας ερωτήσω και εγώ εάν η Ευρωπαϊκή Επιτροπή έχει σκεφθεί πώς θα αντιμετωπίσει δύο επιπλέον προβλήματα που ενδεχομένως θα παρουσιαστούν στο μέλλον. Αναφέρομαι συγκεκριμένα, πρώτον, στα προβλήματα που ενδεχομένως θα παρουσιαστούν μετά την απελευθέρωση των ταχυδρομικών υπηρεσιών, ιδιαίτερα για τις ορεινές περιοχές. Και δεύτερον, στα προβλήματα που ενδεχομένως θα παρουσιαστούν μετά την απελευθέρωση των ευρωπαϊκών σιδηροδρόμων.
<P>
Γνωρίζετε ότι το Ευρωπαϊκό Κοινοβούλιο και για τα δύο αυτά θέματα έχει υποβάλει και έχει ψηφίσει μέσα στις εκθέσεις που έχουν παρουσιαστεί πολύ συγκεκριμένες προτάσεις και γνωρίζετε ότι η Ευρωπαϊκή Επιτροπή δεν τις έχει κάνει αποδεκτές όλες, τουλάχιστον σε ό, τι αφορά τα ταχυδρομεία. Θα'θελα να μου πείτε εάν το έχετε ξανασκεφθεί αυτό το πράγμα και πώς πρόκειται να το αντιμετωπίσετε.

<SPEAKER ID=60 LANGUAGE="IT" NAME="Fassa">
Κυρία Πρόεδρε, αξιότιμοι συνάδελφοι, οι προφορικές ερωτήσεις των συναδέλφων σχετικά με τις ορεινές περιοχές και ειδικά με τις περιοχές των Αλπεων, προβάλλουν σειρά προβλημάτων καυτής επικαιρότητας. Οι λόγοι του μεγίστου αυτού ενδιαφέροντος είναι κυρίως δύο. Ο πρώτος είναι ότι πρόκειται για ορεινές περιοχές, όπου η γεωμορφολογική ιδιαιτερότητα, με όλες τις θετικές συνέπειες σε θέματα περιβάλλοντος και οικονομίας που, όπως τονίστηκε προηγουμένως, δεν είναι αντίθετες αλλά αλληλοσυμπληρωματικές, αρχίζει μόλις τώρα να αναγνωρίζεται.
<P>
Η ορεινή περιοχή δεν αποτελεί κάτι ξεχωριστό, αντιθέτως είναι ζωτικής σημασίας στοιχείο και για τις παρακείμενες περιοχές. Η παρατήρηση αυτή μας επιτρέπει να εκθέσουμε και τον δεύτερο λόγο, που αγγίζει άμεσα κάποιους συναδέλφους, δηλαδή την ιδιαιτερότητα της περιοχής των Αλπεων, που αντιπροσωπεύει, θα έλεγα, ένα είδος ιδιαιτερότητας μέσα στην ιδιαιτερότητα. Σε αντίθεση με άλλες ορεινές περιοχές, οι Αλπεις δεν αποτέλεσαν ποτέ φραγμό, αντιθέτως υπήρξαν πάντα το σταυροδρόμι, το ανθηρό κέντρο συνάντησης λαών, οικονομιών και πολιτισμών, το λίκνο συγκεκριμένων πολιτισμών, - το υπογραμμίζω με ευχαρίστηση - που παρά πολύ συχνά λησμονούνται, όπως ο πολιτισμός των Walser, ή ο πολιτισμός των ιερών ορέων.
<P>
Για τον λόγο αυτό, πρέπει να αναγνωριστεί ειδικό καθεστώς στην περιοχή των Αλπεων, ακόμη και με τα Διαρθρωτικά Ταμεία, με το οποίο δεν θα λαμβάνεται υπόψη μόνο η οικονομία αλλά και ο πολιτισμός, όχι μόνο η ταυτότητα των μεμονωμένων κρατών αλλά ο ειδικός διεθνικός χαρακτήρας της, που αποτελεί χαρακτηριστικό παράδειγμα του συνηθισμένου όρου της Ευρώπης των περιοχών, της Ευρώπης των λαών.
<P>
Έχει μεγάλο ενδιαφέρον για μένα να γνωρίσω επί του προκειμένου την άποψη γνωμοδότηση της Επιτροπής.

<SPEAKER ID=61 LANGUAGE="FR" NAME="Souchet">
Κυρία Πρόεδρε, κύριε Επίτροπε, χαίρομαι πάρα πολύ διότι λαμβάνει χώρα αυτή η συζήτηση στην ολομέλεια του Κοινοβουλίου, μία συζήτηση που εντάσσεται στην προοπτική της μεταρρύθμισης της διαρθρωτικής πολιτικής και της κοινής αγροτικής πολιτικής, διότι μού φαίνεται πολύ σημαντικό το γεγονός ότι μπορούμε να σκεφτούμε όλοι μαζί, σε αυτήν την αίθουσα, τον τρόπο με τον οποίο η Ευρωπαϊκή Ένωση μπορεί, στο πλευρό των κρατών μελών, να συνεισφέρει με μία αποφασιστική πολιτική στη διατήρηση των ζωνών αγροτικής παραγωγής που είναι ευαίσθητες από οικολογική άποψη.
<P>
Πράγματι, αν αφεθούμε μόνο στην επίδραση των πιέσεων της παγκόσμιας αγοράς, δεν βλέπω πώς θα μπορέσει να διατηρηθεί μία αγροτική οικονομία ζωντανή και ταυτόχρονα υπεύθυνη μέσα σε περιοχές που αντιμετωπίζουν ιδιαίτερους καταναγκασμούς, οι οποίοι αποτελούν τα κοινά χαρακτηριστικά αυτών τών διαφορετικών ζωνών και έχουν να κάνουν με τη φύση του εδάφους τους, με το κλίμα τους, με την ιδιαίτερη ευαισθησία του οικοσυστήματός τους ή του δικτύου υδάτινων πόρων τους, με την απομάκρυνση και με προβλήματα πρόσβασης σε αυτές τις περιοχές. Να αποφύγουμε με κάθε τρόπο την ερήμωση αυτών των ζωνών, να προλάβουμε τη σταδιακή εγκατάλειψή τους από τους κατοίκους τους, επιτρέποντας την ανάπτυξη μονίμων αγροτικών δραστηριοτήτων, οι οποίες θα αποφέρουν αρκετό εισόδημα και υποστηρίζοντας μία ήπια τουριστική ανάπτυξη, αυτός δεν είναι ο διπλός στόχος που θα έπρεπε να επιδιώκει μία πολιτική ειδικά διαμορφωμένη γι'αυτές τις περιοχές, για να εξισσοροπήσει θετικά τις βαρειές υποχρεώσεις της ανάπτυξης;
<P>
Οι μελλοντικές μεταρρυθμίσεις δεν πρέπει να αμφισβητούν τις διατάξεις τις σχετικές με την πολιτική προστασίας των ορεινών περιοχών, αλλά αντίθετα να θεωρούν αυτές τις διατάξεις ως μία πρώτη θετική βάση την οποία πρέπει να επεξεργαστούμε και να συμπληρώσουμε έτσι ώστε να ξεπεράσουμε το στάδιο των αποσπασματικών και πειραματικών ενεργειών για να καταλήξουμε, στα πλαίσια του νέου στόχου 2, σε ένα πραγματικό μηχανισμό μόνιμο και επομένως προβλέψιμο και άρα σε έναν μηχανισμό ο οποίος θα δώσει κίνητρα και θα προσελκύσει κυρίως νέους και οικονομικά ενεργούς ανθρώπους.
<P>
Χαίρομαι πάρα πολύ, από αυτή την άποψη, με τα λόγια του Επιτρόπου Oreja τα οποία δείχνουν ότι, όπως οι υγρές ζώνες είναι συγχρόνως και αγροτικές ζώνες ευαίσθητες από οικολογική άποψη για τις οποίες το Κοινοβούλιό μας δείχνει ιδιαίτερο ενδιαφέρον, θα έπρεπε να υπάρχει και γι'αυτές, για τους ίδιους λόγους που υπάρχει και για τις ορεινές ζώνες, μία ιδιαίτερη και πιο σημαντική υποστήριξη στα πλαίσια της μεταρρύθμισης της διαρθρωτικής πολιτικής.

<SPEAKER ID=62 LANGUAGE="ES" NAME="Cabezσn Alonso">
Κυρία Πρόεδρε, οι ορεινές ζώνες της Ευρωπαϊκής Ένωσης - έχει ήδη ειπωθεί στην συζήτηση- έχουν παρόμοια χαρακτηριστικά και επίσης παρεμφερή χαρακτηριστικά έχουν οι ορεινές περιοχές και περιφέρειες των μελλοντικών κρατών μελών.
<P>
Είναι περιοχές οι οποίες σε πολλές περιπτώσεις είναι συνδεδεμένες με τον αγροτικό κόσμο, σε μερικές περιπτώσεις επίσης με κάποια ανάπτυξη στον τομέα του τουρισμού, έχουν μικρό και διάσπαρτο πληθυσμό και στόχους και δυσκολίες στην ανάπτυξή τους και αυτό δεν επιτρέπει την επιβίωση του πληθυσμού με επαρκείς πόρους, υποδομές και υπηρεσίες. Έχουν, παράλληλα, πολύ μεγάλη ομορφιά η οποία οφείλεται στο φυσικό περιβάλλον ή στις δυνατότητες της κληρονομιάς και του περιβάλλοντός τους.
<P>
Έχουν υπάρξει κοινοτικές πρωτοβουλίες σε σχέση με άλλες ευρωπαϊκές περιοχές με κοινά χαρακτηριστικά, όπως οι εξόχως απόμακρες ή οι θαλάσσιες περιοχές κλπ, αλλά μόλις που υπήρχαν στο παρελθόν συγκεκριμένες πρωτοβουλίες για τις ορεινές περιοχές. ίσως κάποια πολύ συγκεκριμένη που είχε σχέση με κάποια πτυχή της γεωργικής πολιτικής.
<P>
Πριν από την συζήτηση για την επόμενη μεταρρύθμιση των Διαρθρωτικών Ταμείων, η ερώτηση αυτή, που συζητάμε σήμερα, είναι αρμόζουσα και ακούσαμε ήδη κάποιες σχετικές σκέψεις της Επιτροπής. Και θα ήταν εύστοχο, ακριβώς, η Επιτροπή να υποβάλει μια ανακοίνωση σχετικά με πιθανά καινοτομικά πειράματα, στα οποία να έχει γίνει χρήση των Διαρθρωτικών Ταμείων σε αυτές τις ορεινές περιοχές τα τελευταία χρόνια -στις διάφορες χώρες της Ένωσης-. Αυτό θα μας επιτρέψει να διαπιστώσουμε αν έχει υπάρξει προστιθέμενη αξία με την εφαρμογή των Διαρθρωτικών Ταμείων σε αυτές τις περιοχές.
<P>
Στην μεταρρύθμιση των Διαρθρωτικών Ταμείων θα πρέπει να ληφθούν υπόψη οι ιδιομορφίες αυτών των περιοχών, και ποια δράση πρέπει να ληφθεί ώστε να διατηρηθεί, να προστατευθεί και να ενδυναμωθεί το περιβάλλον των ιδίων, επωφελούμενοι από την ενδογενή του ανάπτυξη, και λαμβάνοντας σοβαρά υπόψη την ίδια την ευαισθησία αυτού του φυσικού περιβάλλοντος όταν αυτό απειλείται από την εισαγωγή ή κακή χρήση εξωτερικών και ξένων στοιχείων τα οποία μπορούν να υποβαθμίσουν την περιοχή και τα φυσικά χαρακτηριστικά της.
<P>
Η ίδια ανησυχία θα πρέπει να υπάρχει, όχι μόνο στα Διαρθρωτικά Ταμεία, αλλά στον προβληματισμό και τις προτάσεις για την μεταρρύθμιση της Κοινής Γεωργικής Πολιτικής.
<P>
Οι περιφέρειες με σημαντικές ορεινές περιοχές -εγώ ζω σε μια από αυτές, όπου συνυπάρχουν περιοχές πολύ κοντά στην θάλασσα και περιοχές αμιγώς ορεινές- αποτελούν ένα σημαντικό τμήμα της πραγματικότητας αυτής της Ευρωπαϊκής Ένωσης. Για αυτόν τον λόγο, θα είναι απαραίτητο οι κανονισμοί που θα ρυθμίζουν στο μέλλον τα Διαρθρωτικά Ταμεία, προς την κατεύθυνση που παρουσίασε ο επίτροπος ή με κάποιο ευρύ τρόπο, να προβλέπουν με ποιόν τρόπο θα ενεργούμε θετικά και ουσιωδώς μέσα σε αυτήν την κοινή κληρονομιά, στο πλαίσιο μιας αυστηρής περιφερειακής πολιτικής και με στόχο την πρόοδο στην συνοχή των περιφερειών και των λαών μας.

<SPEAKER ID=63 LANGUAGE="ES" NAME="Imaz San Miguel">
Κυρία Πρόεδρε, είναι αλήθεια πως βρισκόμαστε σε μια στιγμή καθορισμού των νέων κοινοτικών πολιτικών περιφερειακής ανάπτυξης, στο πλαίσιο της Ατζέντας 2000, και είναι η κατάλληλη στιγμή για να μιλήσουμε για αυτό το θέμα και να διατυπώσουμε προτάσεις ώστε η ιδιομορφία αυτών των ορεινών περιοχών να συμπεριληφθεί στις κοινοτικές πολιτικές περιφερειακής ανάπτυξης.
<P>
Είναι περιοχές με πρόβλημα αραίωσης του πληθυσμού, σε μερικές περιπτώσεις με ελλείψεις οικονομικών εναλλακτικών λύσεων και με ανάγκη για ανάπτυξη, η οποία επιπλέον πρέπει να βρίσκεται σε ισορροπία με το φυσικό της περιβάλλον, ούτως ώστε να μπορεί να συνεχίσει να διατηρείται η ισορροπία στο μέλλον.
<P>
Όντως, δεν έχει υπάρξει μέχρι στιγμής ένας κατάλληλος στόχος για αυτές τις περιοχές. Ο κύριος επίτροπος μιλούσε για την ανάγκη να μην περιπλακούν υπέρμετρα οι κοινοτικές περιφερειακές πολιτικές αλλά, μέσα σε αυτήν την απλότητα, θα ήταν ενδιαφέρον να ενδυναμωθούν αυτές οι περιοχές, όπως -σίγουρα- θα κάνει η Επιτροπή στις νέες προτάσεις της. Σε αυτές θα πρέπει να συμπεριληφθούν ουσιαστικά, ειδικά μέτρα για την ανάπτυξη αυτών των περιοχών ως ζωτικής σημασίας περιβάλλον, μέσω της οικονομικής τους ανάπτυξης, της ανάπτυξης της ψυχαγωγίας και της φυσικής ανάπτυξης.
<P>
Επίσης, πολλές από αυτές τις περιοχές είναι διασυνοριακές, γιατί παρότι οι οροσειρές χωρίζουν τα κράτη, και στις δύο πλευρές τους συνεχίζουν να υπάρχουν περιοχές συμβίωσης, περιβάλλοντα φυσικά και πληθυσμοί, από αυτήν την άποψη, θα ήταν επίσης ενδιαφέρουσα η ενδυνάμωση αυτών των διασυνοριακών πειραμάτων συνεργασίας στις ορεινές περιοχές.
<P>
Σήμερα υπάρχουν πολυάριθμες πιλοτικές εμπειρίες που η Ευρωπαϊκή Επιτροπή θα μπορούσε να εκμεταλλευθεί για να ενισχύσει τις προτάσεις της και να τις λάβει ως πρότυπο. Αναφέρομαι σε περιπτώσεις συνεργασίας στην περιοχή των Πυρηναίων. Είμαι σίγουρος πως ο κύριος επίτροπος -ο οποίος εκτός του ότι είναι Βάσκος γνωρίζει πολύ καλά την χώρα του- τις γνωρίζει. Όντως, υπάρχουν πρότυπα στα βουνά της Αλαβα, στις κοιλάδες των Πυρηναίων, της Ναβάρρα ή της γαλλικής πλευράς της Χώρας των Βάσκων, κλπ, που μπορούν να ληφθούν ως πρότυπα για την δημιουργία μιας οικονομικής δραστηριότητας που να σέβεται το φυσικό περιβάλλον. Από αυτής της απόψεως, θα ήθελα να συγχαρώ τον κύριο επίτροπο ειδικά για αυτό το σχόλιο που έκανε στην τελευταία παρέμβαση του σχετικά με την ενδυνάμωση επίσης των ορεινών βοσκοτόπων, στο μέτρο που, εκτός από την δημιουργία οικονομικής δραστηριότητας, θα βοηθήσει την διατήρηση του φυσικού περιβάλλοντος και συγκεκριμένων πολιτιστικών πεδίων.

<SPEAKER ID=64 LANGUAGE="SV" NAME="Lindqvist">
Κυρία Πρόεδρε, αυτή η συζήτηση αφορά την περιφερειακή πολιτική και την Ευρώπη της ισότητας. Είναι ζητήματα που ανήκουν στην υπόθεση αλληλεγγύης. Όλοι θα πρέπει να μπορούν να ζούν μια καλή ζωή στην Ευρώπη μας. Υπάρχουν περιοχές επίσης που, όπως πολλοί είπαν, έχουν πολύ ιδιαίτερες προϋποθέσεις. Στην περίπτωσή μου αφορά την Σουηδία, την Φινλανδία και την βόρεια Ευρώπη, 2000-2500 χλμ. βόρεια από εδώ. Πρόκειται σε μεγάλο βαθμό για περιοχές οικολογικά ευαίσθητες, με πολλούς φυσικούς πόρους και μια μεγάλη βιοποικιλότητα. Γι' αυτό, όλες οι συζητήσεις περί ενίσχυσης πρέπει να διαμορφωθούν στην βάση των τοπικών και περιφερειακών προϋποθέσεων της κάθε περιοχής, διότι είναι πολύ εύκολο οι μεγάλης κλίμακας μορφές ενίσχυσης και εκμεταλλεύσεις που δεν ταιριάζουν στις περιοχές να κάνουν μεγαλύτερη ζημιά παρά όφελος. Αυτό ισχύει φυσικά και για όλες τις άλλες ορεινές περιοχές επίσης.
<P>
Θα συνεχίσω περιγράφοντας λίγο πώς είναι τα πράγματα στα μέρη μου. Αυτό που μας αφορά ιδιαίτερα είναι φυσικά η ενίσχυση του στόχου 6, που τώρα, με τις αλλαγές που γίνονται στα διαρθρωτικά ταμεία, εξαφανίζεται. Τι θα γίνει με την ενίσχυση του στόχου 6 για την Σουηδία και την Φινλανδία, όταν οι περιοχές στόχοι καταργώνται ως τέτοιες και υπάγονται στον στόχο 1;
<P>
Αυτό είναι πολύ ιδιαίτερο. Μας δόθηκαν αυτές οι δυνατότητες για ενίσχυση μέσω της περιοχής του στόχου 6, σε συνάρτηση με τις προενταξιακές διαπραγματεύσεις, κυρίως διότι το κλίμα είναι πολύ σκληρό - ακριβώς τώρα είναι μείον 30-40 βαθμοί στην βόρεια Σουηδία. Είναι πολύ δύσκολο για κάποιον που δεν έχει βρεθεί εκεί να φανταστεί ένα τοπίο που είναι περίπου ως εξής: μπορεί να απέχει 100 χλμ. μέχρι το πλησιέστερο πυκνοκατοικημένο μέρος&#x02D9; μπορεί να είναι κατά κανόνα ένας πληθυσμός 1-3 ατόμων/τετραγ. χλμ&#x02D9; οι άνθρωποι ζούν κάνοντας πολλές δουλειές, είναι αγρότες, κάνοντας δασοκομία σε πολύ μικρή κλίμακα που αποφέρει λίγα χρήματα&#x02D9; στην περιοχή ζούν Σουηδοί, Φινλανδοί και Σαμάνοι&#x02D9; ζούν κοντά στη φύση και από την φύση, για την δική τους επιβίωση εξαρτώνται από την επιβίωση των πόρων της φύσης&#x02D9; η αραίωση του πληθυσμού και η στασιμότητα είναι μεγάλη σε πολλές περιοχές.
<P>
Δυστυχώς, η αγροτική πολιτική της ΕΕ έχει επικεντρωθεί αρκετά στις μεγάλες αγροτοκαλλιέργειες - ισχύει τόσο για την Ευρώπη όσο και για την νότια Σουηδία -, ενώ οι μικροί γεωργοί στην βόρεια Σουηδία έχουν πολύ μεγάλα προβλήματα.
<P>
Έχω μια ερώτηση στην οποία ανυπομονώ πολύ να λάβω απάντηση από την Επιτροπή, αν ακούει ο κ. Επίτροπος. Η ερώτησή μου είναι: Ποιές προτάσεις έχει η Επιτροπή για την περιοχή στόχο 6 τώρα που θα καθοριστούν νέα κριτήρια, έπειτα από τη λήξη της παλαιάς περιόδου το 1999 και την αρχή της νέας περιόδου; Ανυπομονώ πολύ να λάβω απάντηση σ' αυτό.

<SPEAKER ID=65 LANGUAGE="DE" NAME="Habsburg-Lothringen">
Κυρία Πρόεδρε, πρέπει να πω πως νιώθω ιδιαίτερη ικανοποίηση που η κοινή συζήτηση σήμερα αφορά τις ιδιαίτερότητες των ορεινών περιοχών. Σε τελική ανάλυση, οι ορεινές περιοχές αποτελούν τον πιο ευαίσθητο χώρο της υπαίθρου και συνεπώς χρειάζονται περαιτέρω υποστήριξη από εμάς, προκειμένου να διατηρήσουν τη συνολικότητα και πολυλειτουργικότητά τους. Γι'αυτό θα πρέπει να κατοχυρώνεται με σαφήνεια η εξαιρετική σημασία της υπαίθρου στην Ατζέντα 2000. Συγκεκριμένα χρειάζεται να επεκτείνουμε τις εξισωτικές ενισχύσεις των μειονεκτικών περιοχών, να εντατικοποιήσουμε την προστασία της ονομασίας και προέλευσης των χαρακτηριστικών προϊόντων αυτών των περιοχών καθώς και να ενισχύσουμε περισσότερο τη δασοπονία.
<P>
Ένα άλλο σημείο που πρέπει να προωθήσουμε είναι αναμφίβολα η καλύτερη αξιοποίηση των ανανεώσιμων πηγών ενέργειας. Ειδικά ως προς αυτό το σημείο, δεν θα πρέπει να ξεχνάμε ότι κάθε μορφή παύσης της αγροτικής εκμετάλλευσης της γης σημαίνει την έκπτωση του συστήματός μας. Η γεωργική εκμετάλλευση δεν μπορεί να αντιμετωπιστεί όπως για παράδειγμα μια βιομηχανία, πρέπει να έχει πάντα πιο μακροπρόθεσμη προοπτική. Γι'αυτόν τον λόγο θα πρέπει να συμπεριληφθούν αυτές ειδικά οι εκτάσεις στις ιδέες που αναπτύσσονται σχετικά με τις ανανεώσιμες πηγές ενέργειας.
<P>
Πέρα από τον συγκερασμό των γεωργικών και οικολογικών δραστηριοτήτων, θα πρέπει βεβαίως να ξεπεραστούν και κάποια μόνιμα φυσικά μειονεκτήματα για να διασφαλιστεί η διαχείριση των ορεινών περιοχών. Αυτό είναι μεταξύ άλλων και προς όφελος του τουρισμού. Η Αυστρία είναι μια χώρα της Ευρωπαϊκής Ένωσης που διαθέτει το μεγαλύτερο ποσοστό αγροτών με δευτερεύουσα απασχόληση. Η πλειονότητα των αγροτών απασχολείται και στον τουρισμό, φροντίζοντας και με τις δύο δραστηριότητες που ασκούν να διατηρείται η ελκυστικότητα, αλλά και η οικονομική παραγωγικότητα των ορεινών περιοχών και να σταματήσει η συνεχής εγκατάλειψη της υπάιθρου και η συνακόλουθη ερήμωση των ορεινών περιοχών. Αυτό καταδεικνύει ακόμα τη βαθειά κοινωνική σημασία και την πολυλειτουργικότητα της γεωργίας.
<P>
Στην Αυστρία εμπίπτουν περίπου 70 %, δηλαδή 2.323.000 εκτάρια γεωργικών εκτάσεων στην κατηγορία των μειονεκτικών περιοχών της Ευρωπαϊκής Ένωσης, ενώ ο μέσος όρος της Ένωσης ανέρχεται στο 56 %. Αυτό σημαίνει με άλλα λόγια ότι η Αυστρία έχει για παράδειγμα 150.000 επιχειρήσεις σε μειονεκτικές περιοχές. Ενόψει της προς Ανατολάς διεύρυνσης της Κοινότητάς μας, το καλύτερο θα ήταν να διατηρηθεί η κατευθυντήρια γραμμή για τη γεωργία. Μόνο έτσι θα διασφαλίζεται ότι δεν θα φέρουν μόνο οι αγρότες όλα τα βάρη, αλλά πως όλοι θα έχουν το μερίδιό τους στο μεγάλο έργο της ευρωπαϊκής ενοποίησης.

<SPEAKER ID=66 LANGUAGE="DE" NAME="von Habsburg">
Κυρία Πρόεδρε, θέλω κατ'αρχήν να ευχαριστήσω τον κύριο Ebner που έθεσε αυτό το ζήτημα και δεύτερον να κάνω μια παρατήρηση. Φαίνεται πως έχουν νόημα οι συνεδριάσεις τις Παρασκευές, αφού καθώς φαίνεται τις Παρασκευές συζητούμε πιο σοβαρά πράγματα αντί να δημαγωγούμε και επιπλέον φαίνεται να υπάρχει πολύ μεγαλύτερη συναίνεση μεταξύ των ομάδων!
<P>
Θέλω να προσθέσω κάτι σε αυτό που είπε ο κύριος Macartney. Αναφέρθηκε σε ένα πολύ σημαντικό σημείο, ότι δηλαδή κατά τον προσδιορισμό των περιοχών δεν θα πρέπει να εφαρμόζονται μόνο αυστηρά γραφειοκρατικά κριτήρια όπως το υψόμετρο ή το βάθος, αλλά να λαμβάνονται υπόψη και παράγοντες όπως το κλίμα και τα κοινωνικά δεδομένα.
<P>
Επίσης θα ήθελα να υπογραμμίσω το εξής: δεν είναι μόνο η οικονομία ο αποφασιστικός παράγοντας - και αυτό ακούστηκε, νομίζω, από όλες τις πλευρές. Η οικονομία έχει μια μόνο κοινωνική λειτουργία που εξασφαλίζει πραγματικά ένα μέλλον. Αυτό σημαίνει για εμάς στις ορεινές περιοχές - και υπάρχουν πολλές ορεινές περιοχές στον τόπο μου, παρόλο που δεν είναι ευρύτερα γνωστό, αλλά ειδικά η βόρεια Βαυαρία αποτελείται μερικώς από τέτοιες περιοχές - ότι κατ'αρχήν θα πρέπει πάσει θυσία να διατηρηθούν οι γεωργοί με μικρές εκμεταλλεύσεις, γιατί χωρίς αυτούς τους ανθρώπους δεν θα υπάρχουν πλέον ορεινές περιοχές. Διαφορετικά θα καταστραφούν τα πάντα, όπως συνέβη για παράδειγμα σε πολλές περιοχές της Αμερικής. Έπειτα θα πρέπει κατά τον καθορισμό των συγκοινωνιακών ζητημάτων να δώσουμε βάρος στις οικολογικές παραμέτρους. Διότι βλέπουμε πόσες καταστροφές προξένησαν ήδη ορισμένοι οδικοί άξονες, οι οποίοι περνούν για παράδειγμα μέσα από το νότιο Τιρόλο και πόσο επικίνδυνα είναι ορισμένα έργα. Πρέπει λοιπόν να μεταθέσουμε το βάρος στις οικολογικές παραμέτρους, γιατί μόνο έτσι θα μπορέσουμε να διατηρήσουμε αυτό που συγκροτεί την καρδιά της Ευρώπης!

<SPEAKER ID=67 LANGUAGE="DE" NAME="Rόbig">
Κυρία Πρόεδρε, η Αυστρία είναι ξακουστή για τις πανέμορφες Αλπεις και για τα νεοσύστατα εθνικά πάρκα. Παρόλ' αυτά πραγματοποιούνται στις περιοχές αυτές τεράστιες διαρθρωτικές αλλαγές. Από τη μια πλευρά προσπαθούμε να διατηρήσουμε τις παραδόσεις, την ομορφιά της χώρας, τη φυσικότητα και αυθεντικότητα και από την άλλη σκεπτόμαστε το μέλλον, πώς θα εξασφαλίσουμε το μέλλον και ποιές ευκαιρίες θα μας προσφέρει. Πιστεύω πως και αυτός ο τομέας απαιτεί εντατική έρευνα. Πρέπει να δούμε με ποιά προϊόντα και υπηρεσίες μπορούμε να προσανατολιστούμε προς το μέλλον, πρέπει να διεξαγάγουμε έρευνες αγοράς για να δούμε ποιοι επισκέπτες μπορεί να έρθουν σε αυτήν την περιοχή, τί εκτιμά ο κόσμος σε αυτήν την περιοχή, ποιές υπηρεσίες μπορούμε να παράσχουμε και ποιά προϊόντα μπορούν να εξαχθούν από αυτή την περιοχή.
<P>
Ένα δεύτερο και ίσως πιο σημαντικό σημείο είναι η εκπαίδευση και η επιμόρφωση σε αυτές τις περιοχές. Θα πρέπει να σκεφθούμε ποιές δομές εκπαίδευσης και επιμόρφωσης μπορούμε να προσφέρουμε σε αυτές τις περιοχές.

<SPEAKER ID=68 NAME="Oreja Aguirre">
Κυρία Πρόεδρε, μόνο δύο λόγια. Καταρχάς, για να πω στις κυρίες και τους κυρίους βουλευτές πως έλαβα υπόψη μου τις παρεμβάσεις που έλαβαν χώρα εδώ σήμερα το πρωί. Ανέφερα μερικές από αυτές στην παρέμβασή μου στο μέσο της συνεδρίασης και, εν πάση περιπτώσει, θα τις μεταφέρω στο Σώμα των Επιτρόπων, και συγκεκριμένα στον αρμόδιο επίτροπο, τον κύριο Fischer.
<P>
Ο κ. Κακλαμάνης αναφέρθηκε σε ορισμένα θέματα διαφορετικά από αυτά που τίθενται με την ερώτηση, δεδομένου ότι εδώ ασχολούμαστε με τα Διαρθρωτικά Ταμεία και την γεωργία, και εκείνος αναφέρθηκε στην απελευθέρωση των ταχυδρομείων και των σιδηροδρομικών δικτύων. Πρόκειται για δύο θέματα που μας απασχολούν, αποτελούν επίσης αντικείμενο ερωτήσεων εκ μέρους του Κοινοβουλίου, και η Επιτροπή, έχοντας επίγνωση των προβλημάτων της, την κατάλληλη στιγμή θα δώσει τις αντίστοιχες και αρμόζουσες απαντήσεις.
<P>
Σχετικά με τις περιοχές των Αλπεων, θέλω να θέσω δύο ζητήματα: αφενός, ο, τιδήποτε σχετικό με την ενίσχυση των αντισταθμιστικών αποζημιώσεων των μη ευνοημένων περιοχών, και αφετέρου, με την μεγαλύτερη στήριξη των βοσκοτόπων των Αλπεων μέσα από γεωργικοπεριβαλλοντικά μέτρα.
<P>
Θέλω να καθησυχάσω τον κύριο Lindqvist, γιατί παρότι φοράω μόνο ένα ακουστικό, τον ακούω, και επίσης λόγω του επιθέτου μου δεν μπορώ παρά να ακούω. Καταλάβετε λοιπόν πως παρακολουθώ με μεγάλη προσοχή όλες τις παρεμβάσεις και ιδιαίτερα τις δικές σας, κύριε Lindqvist, όταν αναφερθήκατε σε όλα τα προβλήματα των σκανδιναβικών περιοχών και δείξατε την αντίθεση ανάμεσα στις περιοχές των Αλπεων και τις σκανδιναβικές περιοχές. Θέσατε ένα πολύ συγκεκριμένο θέμα, στο οποίο δεν μπορώ να απαντήσω -αλλά όμως σας άκουσα-, το οποίο έχει σχέση με τα κριτήρια ταξινόμησης των ορεινών περιοχών, τα οποία δεν έχουν ορισθεί ακόμη. Αλλά θα γίνει και αυτό.
<P>
Καθώς γνωρίζετε, κύριε Lindqvist, αυτή τη στιγμή εξετάζουμε την μεταρρύθμιση των Διαρθρωτικών Ταμείων. Ο κ. Imaz αναφέρθηκε, για παράδειγμα, στην ιδέα της απλούστευσης -έκανε μια μνεία, στην οποία είμαι ιδιαίτερα ευαίσθητος, σε κάποια βουνά, της κοινής περιοχής, της κοινής πατρίδας που έχουμε στην Χώρα των Βάσκων-, και γνωρίζει πως έχω επισκεφθεί αυτά τα βουνά, έχω ανεβεί μέχρι τώρα ως το ψηλότερο από αυτά και πραγματικά είμαι πολύ ευαίσθητος στα επιχειρήματα που χρησιμοποίησε.
<P>
Και από αυτήν την άποψη, θέλω να του πω πως, παρότι υπάρχει εκ μέρους της Επιτροπής η πρόθεση αναζήτησης μιας μεγαλύτερης απλούστευσης των Διαρθρωτικών Ταμείων, αυτό δεν σημαίνει πως δεν θα είναι δυνατό να συνδυάσουμε την απλούστευση με μια μεγαλύτερη προσοχή προς τα ιδιαίτερα προβλήματα των ορεινών περιοχών.
<P>
Για αυτό ο Δρ. von Habsburg έκανε μια ιδιαίτερη μνεία και θέλω και εγώ να την συμμεριστώ. Θα λάβουμε ιδιαίτερα υπόψη αυτά τα θέματα και έτσι θα τα μεταφέρω στον κύριο Fischler, και στους άλλους αρμόδιους επιτρόπους, εφόσον τους αφορούν.
<P>
Πιστεύω πως είναι πολύ χρήσιμο -όντως, ο Δρ. von Habsburg το είπε πριν λίγο- που τις Παρασκευές επίσης μπορούμε να ασχολούμαστε με σημαντικά θέματα.
<P>
Κυρίες και κύριοι βουλευτές, ευχαριστώ πολύ.

<SPEAKER ID=69 LANGUAGE="EN" NAME="Macartney">
Kυρία Πρόεδρε, έχω ένα μάλλον δυσάρεστο σημείο να θέσω, διότι σήμερα που μιλάμε για το πρόβλημα των περιθωριοποιημένων περιοχών της Ευρώπης, μόλις πληροφορήθηκα ότι η Σκωτία θα χάσει μια θέση στην Επιτροπή Περιφερειών, ενώ το ίδιο θα συμβεί και με την Ουαλία. Θεωρώ την κατάσταση αυτή πολύ δυσάρεστη και επιθυμώ να διαμαρτυρηθώ στο Σώμα. Θα ήθελα επίσης να ρωτήσω τον Επίτροπο κ. Oreja που γνωρίζω ότι δείχνει πολύ μεγάλο ενδιαφέρον για τα ζητήματα αυτά: δεν συμφωνεί ότι η εν λόγω ενέργεια θα αποδυναμώσει τη φωνή της Σκωτίας και της Ουαλίας, ιδιαίτερα την περίοδο αυτή που μιλάμε για τη μελλοντική εξέλιξη της Ατζέντας 2000 και όλα αυτά τα ζωτικής σημασίας θέματα;

<SPEAKER ID=70 NAME="Πρόεδρος">
Όσον αφορά την έδρα της Σκωτίας θα ήθελα να πω το εξής: Τα κράτη μέλη ενημερώθηκαν για τον αριθμό των ατόμων που μπορούν να στείλουν στην Επιτροπή των Περιφερειών και η σύνθεση της επιτροπής αυτής θα καθοριστεί με απόφαση των εθνικών κρατών.
<P>
Αλλά, κύριε Oreja, θέλετε παρ'όλ' αυτά να πείτε ακόμα κάτι πάνω σε αυτό;

<SPEAKER ID=71 NAME="Oreja Aguirre">
Κυρία Πρόεδρε, δεν μπορώ παρά να συμφωνήσω με αυτό που μόλις είπατε -και το λέω με την ιδιότητά μου ως επιτρόπου επιφορτισμένου με θεσμικά θέματα: η απόφαση αφορά κάθε ένα από τα κράτη μέλη. Αυτή είναι η σύνθεση της Επιτροπής των Περιφερειών. Προσωπικά, στην ΔΔ, πάντα υπήρξα μεγάλος υποστηρικτής της Επιτροπής των Περιφερειών. Πιστεύω πως παίζει ένα ρόλο μείζονος σημασίας. Μου φαίνεται πολύ σημαντικό που μια τόσο σημαντική περιφέρεια όπως η Σκωτία έχει μια επαρκή και σημαντική παρουσία στην επιτροπή. Αλλά αυτή είναι μια απόφαση η οποία αναλογεί στα κράτη μέλη. Αυτά ορίζουν ποια είναι τα συστατικά στοιχεία αυτής της επιτροπής.

<SPEAKER ID=72 LANGUAGE="ES" NAME="Imaz San Miguel">
Κυρία Πρόεδρε, γνωρίζω πως ο κ. Oreja πάντα υποστήριζε την Επιτροπή των Περιφερειών, την σύνθεσή του και την ενίσχυση αυτού του θεσμικού οργάνου, και θα ήθελα να τον ευχαριστήσω για την στάση του. Επίσης γνωρίζω πως αυτό το θέμα εμπίπτει στην αρμοδιότητα των κρατών μελών. Θα ήθελα να πω απλά πως θα ήταν καλό, από αυτό το Κοινοβούλιο και εν όψει του μέλλοντος, στις επόμενες μεταρρυθμίσεις, να εργαστούμε ούτως ώστε αυτή η Επιτροπή των Περιφερειών να έχει μεγαλύτερες δυνατότητες -μέσα από τον σεβασμό όλων προς όλες τις περιφέρειες και προς όλους τους ευρωπαϊκούς τομείς- στην συμμετοχή και την παρουσία εκείνων των περιφερειών που διαθέτουν νομοθετικές συνελεύσεις και, επομένως, διαθέτουν μια δημοκρατική ισχύ η οποία πηγάζει από αυτές. Και είμαι σίγουρος, επίσης -μέσα από την πεποίθηση πως ο κ. Oreja, ο αρμόδιος επίτροπος για αυτά τα θέματα, υποστηρίζει τους βουλευτές- πως θα κάνουμε αξιοσημείωτες προόδους στο μέλλον.

<SPEAKER ID=73 NAME="Πρόεδρος">
Η συζήτηση έληξε.

<CHAPTER ID=6>
Διακοπή της συνόδου
<SPEAKER ID=74 NAME="Πρόεδρος">
Κηρύσσω τη διακοπή της συνόδου του Ευρωπαϊκού Κοινοβουλίου.
<P>
(Η συνεδρίαση λήγει στις 11.29)

