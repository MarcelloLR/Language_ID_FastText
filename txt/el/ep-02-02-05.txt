<CHAPTER ID=1>
Ανακοίνωση του Προέδρου
<SPEAKER ID=1 NAME="Πρόεδρος">
Η Διάσκεψη των Προέδρων στις 31 Ιανουαρίου 2002 αποφάσισε να τροποποιήσει τη διάρκεια των διακοπών της συνόδου. Θα ήθελα να σας ενημερώσω ότι σύμφωνα με το άρθρο 10, παράγραφος 4 του Κανονισμού θα πραγματοποιηθεί σύνοδος ολομέλειας στις Βρυξέλλες την Τετάρτη 20 Μαρτίου 2002. Ο σκοπός της συνεδρίασης θα είναι η ανακοίνωση των αποτελεσμάτων της Συνόδου Κορυφής της Βαρκελώνης εκ μέρους του Προεδρεύοντα του Συμβουλίου, κ. Aznar.

<CHAPTER ID=2>
Ετήσια έκθεση της ΕΤΕπ (2000)
<SPEAKER ID=2 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0392/2001) του κ. Olle Schmidt, εξ ονόματος της Επιτροπής Οικονομικής και Νομισματικής Πολιτικής, σχετικά με την ετήσια έκθεση της Ευρωπαϊκής Τράπεζας Επενδύσεων για το 2000 (C5-0541/2001 - 2001/2218(COS)).

<SPEAKER ID=3 LANGUAGE="SV" NAME="Schmidt, Olle">
. (SV) Κύριε Πρόεδρε, κύριε Maystadt, θα ήθελα να απευθύνω ένα μεγάλο ευχαριστώ στον κ. Maystadt για την προθυμία και το πνεύμα συνεργασίας που επέδειξε, αυτός και οι συνεργάτες του, προς εμένα και την επιτροπή, γεγονός που διευκόλυνε σημαντικά το έργο μας. Ευχαριστώ επίσης και τους συναδέλφους.
<P>
Ο ρόλος της ΕΤΕπ συζητήθηκε συχνά κατά τα τελευταία έτη και διατυπώθηκαν κριτικές οι οποίες αφορούν κυρίως ελλείψεις όσον αφορά την προστασία του περιβάλλοντος, τη διαφάνεια και τον έλεγχο. Η ΕΤΕπ έλαβε υπόψη αυτές τις κριτικές και πραγματοποίησε ουσιαστικές αλλαγές για τις οποίες θα πρέπει να αναγνωρίσουμε τον ρόλο που διαδραματίσατε εσείς, κύριε Maystadt, και οι συνεργάτες σας.
<P>
Η ετήσια έκθεση αποτελεί από πολλές απόψεις συνέχεια του σημαντικού έργου που πραγματοποιήθηκε πριν από ένα χρόνο από τον κ. Lipietz. Ορισμένες από τις απόψεις που είχαν διατυπωθεί πέρυσι επαναλαμβάνονται τώρα. Το σημαντικότερο ζήτημα για την ΕΕ είναι, ως γνωστόν, η διεύρυνση. Αποτελεί μια ουσιαστική αλλαγή και μια μεγάλη πρόκληση για τις υποψήφιες χώρες, καθώς επίσης και για τα σημερινά κράτη μέλη.
<P>
Σήμερα εγκρίνονται τα περισσότερα δάνεια της ΕΤΕπ υπέρ διαφόρων σχεδίων περιφερειακής ανάπτυξης εντός της ΕΕ. Αυτό συνάδει βέβαια με το καταστατικό της ΕΤΕπ, όμως η μελλοντική διεύρυνση καθιστά απαραίτητη την επανεξέταση αυτής της κατανομής πόρων. Θα πρέπει να αυξηθεί το ποσοστό των δανείων που κατευθύνονται προς τα μελλοντικά κράτη μέλη.
<P>
Η αλληλεγγύη της ΕΕ θα πρέπει βέβαια να περιλαμβάνει και τις χώρες εκτός Ένωσης, στις οποίες διατέθηκε μέχρι τώρα ένα μέρος των δανείων της ΕΤΕπ, δηλαδή τα Βαλκάνια, τις χώρες της Μεσογείου και τις χώρες ΑΚΕ. Τώρα είναι και η Ρωσία υποψήφια για δανειοδότηση. Επιπλέον, θα πρέπει να συζητήσουμε ποιες λιγότερο ανεπτυγμένες χώρες έχει εντολή από το Συμβούλιο η ΕΤΕπ να χρηματοδοτεί και μήπως για παράδειγμα οι 49 λιγότερο ανεπτυγμένες χώρες έχουν στην πραγματικότητα περισσότερη ανάγκη ενίσχυσης από τις χώρες ΑΚΕ, τις οποίες κατά παράδοση ενισχύει η Ένωση.
<P>
Στην κοινωνία της πληροφορίας η οικονομική ανάπτυξη και η βελτίωση του επιπέδου ζωής δεν εξαρτώνται αποκλειστικά από την κατασκευή νέων δρόμων και εργοστασίων, αλλά και από την εκπαίδευση, την καινοτομία, τις νέες τεχνολογίες, το ηλεκτρονικό εμπόριο και την ανάπτυξη νέων τομέων έντασης γνώσης. Το γεγονός αυτό θα πρέπει, πιστεύω, να αντανακλάται περισσότερο στις δραστηριότητες της ΕΤΕπ.
<P>
Είναι σημαντικό να συνεχίσει η ΕΤΕπ να παρέχει όλο και περισσότερη βοήθεια προς τις μικρομεσαίες επιχειρήσεις. Στον τομέα αυτόν υπάρχουν αναμφισβήτητα δυνατότητες ανάπτυξης. Η ΕΤΕπ θα πρέπει να δραστηριοποιηθεί περισσότερο προκειμένου να ενημερώσει τις επιχειρήσεις αυτές σχετικά με τις δυνατότητες που υπάρχουν σήμερα για την παροχή δανείων.
<P>
Ενώ στο παρελθόν η Τράπεζα αυτή ήταν απολύτως κλειστή, έχει τώρα, όπως ανέφερα, αρχίσει πλέον να αλλάζει στάση σχετικά με την ενημέρωση και την διαφάνεια. Είναι σημαντικό να υπάρχουν επαφές με δημοκρατικά εκλεγμένους αντιπροσώπους σε τοπικό και περιφερειακό επίπεδο. Η γνώση για τα διάφορα σχέδια υπάρχει σε τοπικό επίπεδο. Οι επαφές με μη κυβερνητικές οργανώσεις έχουν αυξηθεί. Βελτιώθηκε επίσης και η ιστοθέση της Τράπεζας. Η ΕΤΕπ δημοσίευσε ένα κατάλογο έργων τα οποία βρίσκονται σε φάση σχεδιασμού. Καλό θα ήταν, πιστεύω, να δημοσιεύονται στο Διαδίκτυο όλα τα δημόσια έγγραφα της εσωτερικής μονάδας αξιολόγησης της Τράπεζας.
<P>
Τη στιγμή αυτή η ΕΤΕπ διοικείται από το Διοικητικό της Συμβούλιο, δηλ. από τους 15 Υπουργούς Οικονομικών, όμως δεν υπάρχει έλεγχος από μία αρμόδια αρχή. Η επιτροπή συζήτησε τη δυνατότητα να ανατεθεί στην Ευρωπαϊκή Κεντρική Τράπεζα, ΕΚΤ, η εποπτεία της ΕΤΕπ, καθώς το Συμβούλιο σύμφωνα με τη Συνθήκη δύναται να αναθέτει στην ΕΚΤ εποπτικά καθήκοντα. Εάν το Συμβούλιο δεν επιθυμεί να προσδώσει στην ΕΚΤ αυτές τις αρμοδιότητες, θα πρέπει να διευκρινισθεί το ζήτημα κατά την επόμενη Διακυβερνητική Διάσκεψη, προκειμένου να καθορισθεί μία ιδιαίτερης μορφής εποπτεία στις δραστηριότητες της ΕΤΕπ.
<P>
Προκειμένου να βελτιωθεί η υποχρέωση λογοδοσίας της Τράπεζας, η επιτροπή προτείνει να υποβάλλει η εξωτερική ελεγκτική επιτροπή τα συμπεράσματα των ερευνών της στο Ευρωπαϊκό Κοινοβούλιο και στο Διοικητικό Συμβούλιο της ΕΤΕπ. Σημειωθήτω ότι η ΕΤΕπ έχει ήδη επιδείξει προθυμία στενότερης συνεργασίας με την OLAF.
<P>
Το περιβάλλον αποτελεί το ζήτημα που ενδιαφέρει ιδιαίτερα τις μη κυβερνητικές οργανώσεις. Το ζήτημα αυτό εξετάσθηκε επίσης εκτενώς πέρυσι στην έκθεση Lipietz. Θεωρώ ότι η ΕΤΕπ συνειδητοποιεί πλέον περισσότερο τα προβλήματα του περιβάλλοντος και ότι η υποστήριξη της Τράπεζας προς τα περιβαλλοντικά σχέδια έχει αυξηθεί σημαντικά.
<P>
Ένας άλλος ουσιαστικός παράγοντας είναι η ικανότητα της ΕΤΕπ να πραγματοποιεί ορθές αξιολογήσεις για περιβαλλοντικά ζητήματα. Τη στιγμή αυτή η ΕΤΕπ διαθέτει μόνο ένα άτομο υπεύθυνο για το συντονισμό των περιβαλλοντικών ζητημάτων, ενώ οι ομάδες για τα διάφορα σχέδια αποτελούνται από μηχανικούς και οικονομολόγους οι οποίοι έλαβαν συμπληρωματική εκπαίδευση για το περιβάλλον. Χρειάζεται μια ενίσχυση στο σημείο αυτό, πιστεύω. Περισσότεροι εκπαιδευμένοι περιβαλλοντολόγοι θα πρέπει να διορισθούν ή να προσληφθούν για την πραγματοποίηση αξιόπιστων ερευνών και την εκπόνηση μελετών για τις περιβαλλοντικές επιπτώσεις.
<P>
Πολλές είναι λοιπόν οι απαιτήσεις από την ΕΤΕπ. Προκειμένου να μπορέσει να ανταπεξέλθει σε αυτές, θα πρέπει να αυξηθεί περαιτέρω το κεφάλαιό της. Τα κράτη μέλη θα πρέπει μεταξύ άλλων να επανεξετάσουν την αναλογία μεταξύ ξένου και ιδίου κεφαλαίου, προκειμένου να περιλάβουν τα αποθέματα της ΕΤΕπ, όπως συμβαίνει με τις εμπορικές τράπεζες, οι οποίες μπορούν να αντιμετωπίζουν μεγαλύτερους κινδύνους.
<P>
Κύριε Πρόεδρε, θα ήθελα να καλωσορίσω τον Επίτροπο στην αίθουσα αυτή!
<P>
Θα ήθελα, τέλος, να σχολιάσω τις τροπολογίες που έχουν υποβληθεί. Συμφωνώ με τις τροπολογίες 1, 3, 4 και 6 των Lipietz κ.ά. Δεν τροποποιούν το περιεχόμενο της έκθεσης, αλλά δίνουν έμφαση στα περιβαλλοντικά ζητήματα και στο ζήτημα της διαφάνειας και του ελέγχου. Αντίθετα, δεν μπορώ να δεχθώ την τροπολογία 2, την οποία θεωρώ υπερβολικά ευρεία. Μπορώ να υποστηρίξω την τροπολογία 5 αποκλειστικά ως προσθήκη στο σημείο 30.

<SPEAKER ID=4 LANGUAGE="SV" NAME="Grφnfeldt Bergman">
Κύριε Πρόεδρε, θα ήθελα καταρχάς να ευχαριστήσω τον εισηγητή, τον σουηδό συνάδελφό μου, κ. Olle Schmidt, για την πολύ καλή έκθεση που εκπόνησε. Η έκθεση αυτή αναλύει τους μελλοντικούς τομείς στους οποίους θα πρέπει να αναπτυχθεί η Ευρώπη, τομείς για τους οποίους η ΕΤΕπ φέρει σημαντική ευθύνη στο πλαίσιο των αρμοδιοτήτων της. Η έκθεση αναφέρει επίσης τις απαιτήσεις που το Κοινοβούλιο οφείλει να έχει από την ΕΤΕπ ως χρηματοδοτικό όργανο της Ευρώπης. Θα ήθελα για τον λόγο αυτόν να υπογραμμίσω απλώς ορισμένες από τις πτυχές που θεωρώ περισσότερο σημαντικές. Πρόκειται για τις υποψήφιες χώρες, τον καθορισμό των προτεραιοτήτων για τα διάφορα σχέδια, τις μικρομεσαίες επιχειρήσεις και την εποπτεία της ΕΤΕπ.
<P>
Όσον αφορά τις υποψήφιες χώρες: είναι εξαιρετικά σημαντικό να αυξηθεί σημαντικά το ποσοστό που τους αναλογεί από τα συνολικά δάνεια ύψους 36 δισεκατομμυρίων ευρώ. Το έτος 2000 οι χώρες αυτές είχαν πρόσβαση σε μόλις 2,9 δισεκατομμύρια ευρώ. Εν όψει της επικείμενης επανένωσης της ευρωπαϊκής οικογένειας, θα πρέπει να αυξηθεί αυτό το ποσό, προκειμένου να επιτευχθεί ο στόχος της Συνόδου Κορυφής της Λισαβόνας.
<P>
Κατά τον καθορισμό προτεραιοτήτων για τα διάφορα σχέδια, σημαντικό είναι να εξασφαλίζεται η ανταγωνιστικότητα της Ευρώπης και να δίνεται επομένως προτεραιότητα στις υποδομές. Αυτό αφορά τόσο τις επικοινωνίες υπό την παραδοσιακή έννοια, όπως το οδικό δίκτυο, τους κόμβους σύνδεσης και τη δυνατότητα κατασκευής συστημάτων μεταφοράς αγαθών και προσώπων με χαμηλή χρήση ενέργειας, καθώς επίσης και τις τηλεπικοινωνίες, την πληροφορική, το ηλεκτρονικό εμπόριο, την υποστήριξη προς τις νέες τεχνολογίες, την αύξηση της γνώσης και την εκπαίδευση.
<P>
Οι μικρομεσαίες επιχειρήσεις αντιπροσωπεύουν το 60% περίπου των θέσεων εργασίας στην ΕΕ σήμερα. Σε μία διευρυμένη ΕΕ αναμένεται να αυξηθεί πολύ περισσότερο το ποσοστό αυτό. Από τα 18 εκατομμύρια επιχειρήσεις που υπάρχουν σήμερα στην ΕΕ, το 99% είναι μικρομεσαίες και απασχολούν το 66% του εργατικού δυναμικού. Περισσότερο από το 90% αυτών των επιχειρήσεων απασχολεί λιγότερους από 10 εργαζομένους. Προκειμένου οι σημερινές μικρομεσαίες επιχειρήσεις, καθώς και πολλές νέες επιχειρήσεις, να έχουν τη δυνατότητα να αναπτυχθούν και να μεγαλώσουν, ακόμα και να καταστούν μεγάλες επιχειρήσεις, θα πρέπει να ενταθούν οι προσπάθειες υπέρ της ενημέρωσης, της συμμετοχής στην εκτέλεση των σχεδίων και της πρόσβασης σε κεφάλαια επιχειρηματικού κινδύνου.
<P>
Ο εισηγητής πρότεινε να καλέσουμε την Επιτροπή να αναθέσει στην ΕΚΤ αρμοδιότητες εποπτείας της ΕΤΕπ. Θεωρώ σωστή την πρόταση αυτή. Η Τράπεζα δεν ανήκει σε κάποιο συγκεκριμένο κράτος και δεν μπορεί επομένως να συγκριθεί με μια ιδιωτική εμπορική τράπεζα. Η ΕΚΤ αποτελεί για το λόγο αυτό μια κατάλληλη εποπτική αρχή, εν αναμονή ενδεχομένως της δημιουργίας μιας ευρωπαϊκής οικονομικής επιθεώρησης.
<P>
Δεδομένου του στόχου που έθεσε η Σύνοδος Κορυφής της Λισαβόνας, θα πρέπει να δοθεί προτεραιότητα σε σχέδια που συμβάλλουν στην οικονομική ανάπτυξη, την πρόοδο και την αύξηση της απασχόλησης σε μία διευρυμένη Ευρώπη, έργα τα οποία δίνουν έμφαση στις δυνατότητες ανάπτυξης των μικρομεσαίων επιχειρήσεων. Η ανταγωνιστικότητα και η βιωσιμότητα οφείλουν να αποτελούν καθοριστικά κριτήρια στο πλαίσιο αυτό.
<P>
Θα πρέπει να αυξηθούν οι απαιτήσεις από την ΕΤΕπ όσον αφορά την ενημέρωση και την αξιολόγηση των σχεδίων και να υπογραμμισθεί η σημασία της τακτικής επαγγελματικής εποπτείας και των ελέγχων.

<SPEAKER ID=5 LANGUAGE="NL" NAME="Van den Burg">
 - (NL) Κύριε Πρόεδρε, καταρχάς θα επιθυμούσα να καλωσορίσω θερμά τον Πρόεδρο της Ευρωπαϊκής Τράπεζας Επενδύσεων, τον κ. Maystadt. Έναν χρόνο πριν, και πάλι το Φεβρουάριο, εξέφρασα την ελπίδα ότι εμείς θα καταστήσουμε ετήσια παράδοση σε αυτό το Κοινοβούλιο τη συζήτηση της ετήσιας έκθεσης και αυτό συμβαίνει σήμερα. Χρειάστηκε χρόνος πριν η έκθεση να συμπεριληφθεί στην ημερήσια διάταξη - ήδη είχαμε ολοκληρώσει τη διαδικασία το Νοέμβριο - αλλά είναι θετικό το γεγονός ότι τιμούμε αυτή την παράδοση.
<P>
Επιπλέον, όπως κατάλαβα, εσείς προτίθεστε, την ερχόμενη Πέμπτη, να παρουσιάσετε στον Τύπο και στο Συμβούλιο τα σχέδια για τον επόμενο χρόνο, καθώς και την ετήσια έκθεση για το 2001. Πέρυσι εξετάσαμε την έκθεση λίγο μετά την παρουσίαση, τώρα βρισκόμαστε λίγο πριν από αυτή και ελπίζω ότι εσείς μπορείτε να μας παρουσιάσετε λίγο την κατάσταση και να μας δώσετε ορισμένες πληροφορίες σχετικά με τα σχέδια για τον επόμενο χρόνο.
<P>
Πριν αναφερθώ στο περιεχόμενο θα ήθελα επίσης να ευχαριστήσω τον εισηγητή, κ. Schmidt, για την έκθεσή του και για την καλή συνεργασία κατά την επεξεργασία των τροπολογιών, που υποβλήθηκαν από εμάς και από άλλες Ομάδες. Κατά τη γνώμη μου, η συνεργασία αυτή υπήρξε ιδιαίτερα παραγωγική.
<P>
Θα επιθυμούσα να αναφερθώ σε διάφορα ζητήματα τα οποία τέθηκαν και για την ετήσια έκθεση του περασμένου χρόνου και με ικανοποίηση διαπιστώνω ότι εσείς πράγματι λάβατε υπόψη σας αυτά τα σημεία που έθεσε το Κοινοβούλιο στα περαιτέρω σχέδιά σας, καθώς αυτά περιλαμβάνονται στο Επιχειρησιακό Σχέδιο της Τράπεζας το οποίο υποβάλλετε φέτος. Θα ήθελα να αναφερθώ περαιτέρω σε ορισμένα από αυτά τα ζητήματα. Σε ορισμένα άλλα σημεία δεν πρόκειται να επεκταθώ, επειδή άλλοι το έπραξαν ήδη. Όσον αφορά το περιβάλλον, οι Πράσινοι καθώς και άλλοι θα αναφερθούν επαρκώς. Υποστηρίζουμε κυρίως, όπως ακριβώς και οι υποβληθείσες τροπολογίες, καθώς και ο κ. Schmidt, ότι η παράγραφος 30 δεν θα πρέπει να αντικατασταθεί, καθώς αναφέρεται στην ισορροπία μεταξύ του περιβάλλοντος και άλλων στόχων. Επομένως, επιθυμούμε οπωσδήποτε να διατηρηθεί αυτή και η σχετική τροπολογία να γίνει αποδεκτή μόνο ως συμπλήρωμα. Για τη διαφάνεια και τις αξιολογήσεις έγινε ήδη λόγος από ορισμένους, ενώ και το σημείο για τις ΜΜΕ τέθηκε από την κ. Grφnfeldt.
<P>
Θα επιθυμούσα να αναφερθώ στον έλεγχο. Τον περασμένο χρόνο αναφερθήκαμε εκτεταμένα σε αυτόν και μπορείτε να διαπιστώσετε ότι και εφέτος στην έκθεση προβάλλουμε με ιδιαίτερη έμφαση ότι θα ήταν επιθυμητό η Ευρωπαϊκή Κεντρική Τράπεζα να διαδραματίζει έναν ρόλο στον έλεγχο. Πιθανόν θα διαβάσατε τους Financial Times της 29ης Ιανουαρίου και θα διαπιστώσατε ότι επί του παρόντος γίνονται σκέψεις σχετικά και σε κύκλους της ΕΚΤ. Αυτό προφανώς συζητήθηκε κατά τη διάρκεια ενός γεύματος με τον Πρόεδρο της FSA, της Βρετανικής Χρηματοοικονομικής Αρχής, και θυμούμαι ότι και εμείς οι ίδιοι κατά τη διάρκεια ενός γεύματος με τον κ. Duisenberg και τους συναδέλφους του θέσαμε το θέμα. Έχω την εντύπωση ότι η Τράπεζα το αντιμετωπίζει με καλή διάθεση, αν και διατηρεί τις λογικές επιφυλάξεις της, επειδή αυτή τη στιγμή δεν διαθέτει τα κατάλληλα μέσα. Γι' αυτό θα επιθυμούσα να ζητήσω να πραγματοποιήσουμε εμείς εδώ στο Κοινοβούλιο, αλλά και το Συμβούλιο και η Επιτροπή, μια ευρύτερη συζήτηση για τον χρηματοοικονομικό έλεγχο. Έχω την εντύπωση ότι αυτό το θέμα μέχρι στιγμής παρουσιάζεται με τρόπο ιδιαίτερα κατακερματισμένο σε διάφορες εκθέσεις. Είναι ιδιαίτερα σημαντικό να ορίσουμε σχετικά τις βασικές κατευθύνσεις. Πιθανόν αυτό θα μπορούσαμε να το πράξουμε σε μια συνεκτική συζήτηση για το θέμα αυτό.
<P>
Όσον αφορά την ΕΤΕπ, κατά τη γνώμη μου δεν πρόκειται τόσο για έναν έλεγχο της συμπεριφοράς. Επ' αυτού έχουν πραγματοποιηθεί διάφορες συμφωνίες και ασκείται σε αρκετά σημεία αυτός ο έλεγχος. Πρόκειται κυρίως για έναν επιχειρηματικό οικονομικό έλεγχο. Το πλεονέκτημα αυτού θα ήταν ότι με τα χρηματοοικονομικά μέσα τα οποία διαθέτει η Τράπεζα, καθώς και με τα υφιστάμενα αποθέματα θα μπορούσαν να γίνουν περισσότερα και να αναληφθούν περισσότερο ριψοκίνδυνες δράσεις απ' ό,τι συμβαίνει σήμερα, υπό την προϋπόθεση φυσικά ενός καλού ελέγχου.
<P>
Και με αυτό έρχομαι σε ένα άλλο σημείο, το οποίο έχοντας υπόψη τον έλεγχο καθίσταται ένα σημαντικό σημείο συζήτησης, δηλαδή την αύξηση του κεφαλαίου της Τράπεζας. Γνωρίζω ότι οι επόπτες, οι Υπουργοί Οικονομικών, πρόκειται να συζητήσουν σχετικά με αυτό κατά την επόμενη συνεδρίαση τον Ιούνιο. Θα διαπιστώσατε ότι και εμείς στην παράγραφο 33 της έκθεσής μας τασσόμαστε υπέρ μίας τέτοιας αύξησης του κεφαλαίου. Αυτό θα πρέπει να πραγματοποιηθεί από το 2003 και θα πρέπει να διαδραματίσει έναν ρόλο στη διεύρυνση. Η αφετηρία σχετικά - και αυτό είναι ένα στοιχείο που θα ήθελα να τονίσω - είναι ότι αυτό θα πρέπει να αποτελεί μια προστιθέμενη αξία των δανείων της ΕΤΕπ. Η ΕΤΕπ δεν θα πρέπει να πράττει ό,τι συμβαίνει στην αγορά και νομίζω ότι έχει μεγάλη σημασία αυτό να συμβεί με έναν διαφανή τρόπο. Δυστυχώς, δεν μπορώ αυτή τη στιγμή να εκθέσω τις υπόλοιπες παρατηρήσεις μου, αλλά θα το πράξω αργότερα.

<SPEAKER ID=6 LANGUAGE="ES" NAME="Gasςliba i Bφhm">
Κύριε Πρόεδρε, κυρίες και κύριοι βουλευτές, κύριε Maystadt, Πρόεδρε της Ευρωπαϊκής Τράπεζας Επενδύσεων.
<P>
Ο συνάδελφός μου Olle Schmidt, που είναι ο εισηγητής, εξέθεσε ήδη τη γνώμη της Επιτροπής Οικονομικής Πολιτικής σχετικά με την ετήσια έκθεση της ΕΤΕπ, παρουσίασε τις προτάσεις που, σύμφωνα με την επιτροπή μας, θα βελτιώσουν τη λειτουργία της και υπογράμμισε την ανάγκη να της διατεθούν περισσότεροι πόροι για να αντεπεξέλθει στις δεσμεύσεις της.
<P>
Εγώ θα ήθελα να επιστήσω την προσοχή σε ένα πολύ ειδικό και πολύ επίκαιρο σημείο. Στο Λάκεν συμφωνήθηκε ότι η ΕΤΕπ θα διενεργήσει μελέτη για τη δημιουργία ενός χρηματοδοτικού μέσου ή οργάνου που θα εξασφαλίζει ότι, στη συνεργασία μεταξύ της Ευρωπαϊκής Ένωσης και των τρίτων χωρών της Μεσογείου, ο βαθμός χρήσης των πόρων θα ανταποκρίνεται στην αποτελεσματικότητα και στις δυνατότητες ανάπτυξης συνεργασίας που απαιτεί η κατάσταση.
<P>
Γνωρίζουμε ότι στη Μεσόγειο, μεσοπρόθεσμα, ενδέχεται να ανακύψουν πολύ σοβαρές συγκρούσεις με την ίδια την Ευρωπαϊκή Ένωση, ότι για να εξασφαλίσουμε την ειρήνη και τη σταθερότητα εμάς των ίδιων στο μέλλον πρέπει να ενισχύσουμε αυτή τη συνεργασία και να εξασφαλίσουμε την καλύτερη απορρόφηση ορισμένων πόρων, που, σύμφωνα με την πείρα από το πρώτο πρόγραμμα MEDA, ήταν μόνο 30%. Γι' αυτό, αυτή η πρωτοβουλία που συμφωνήθηκε στο Λάκεν, να παρουσιαστεί μια πρόταση ή εναλλακτικές λύσεις για την αύξηση του βαθμού απορρόφησης, μας φαίνεται απολύτως θεμελιώδης και επείγουσα.
<P>
Αν μάλιστα αυτό μπορούσε να πραγματοποιηθεί στην προσεχή συνεδρίαση του έκτακτου Συμβουλίου στη Βαρκελώνη, πιστεύουμε ότι θα ήταν ακόμα καλύτερα, επειδή όλο αυτό το ζήτημα της ανάπτυξης της συνεργασίας με τη Μεσόγειο γεννήθηκε το 1995 ακριβώς στη Βαρκελώνη, υπό την ισπανική Προεδρία. Η παρούσα Προεδρία του Συμβουλίου θεωρεί επίσης επείγον και πρωτεύον το θέμα της συνεργασίας με τη Μεσόγειο και εμείς υποστηρίζουμε πολύ αποφασιστικά αυτήν την πρωτοβουλία.

<SPEAKER ID=7 LANGUAGE="SV" NAME="Schφrling">
Κύριε Πρόεδρε, την πρωτοβουλία για την έκδοση ψηφίσματος του Κοινοβουλίου σχετικά με την ετήσια έκθεση της Ευρωπαϊκής Τράπεζας Επενδύσεων ανέλαβε η Ομάδα των Πρασίνων με αρχικό εισηγητή τον κ. Lipietz, όπως ανέφερε και ο κ. Olle Schmidt. Θεωρώ σημαντικό να λάβει θέση το Κοινοβούλιο σχετικά με τις δραστηριότητες της ΕΤΕπ, καθώς αυτή δεν είναι μόνο μια τράπεζα, αλλά και όργανο της ΕΕ το οποίο χρηματοδοτεί μεγάλα σχέδια και κατευθύνει την ανάπτυξη με κοινοτικούς πόρους.
<P>
Απευθύνθηκε κριτική κατά της ΕΤΕπ για το γεγονός ότι αγνόησε τα περιβαλλοντικά ζητήματα και παραμέλησε τη διαφάνεια και τον έλεγχο. Ο κ. Olle Schmidt ανέφερε επίσης, ως απάντηση στις κριτικές, ότι πραγματοποιήθηκαν πρόσφατα θετικές αλλαγές στην πολιτική της ΕΤΕπ. Ελπίζω να συνεχίσει η ΕΤΕπ στο ίδιο πνεύμα.
<P>
Θα ήθελα να συγχαρώ τον εισηγητή για την εξαιρετική έκθεσή του, η οποία θίγει σημαντικά ζητήματα. Μεταξύ άλλων, προτείνεται να αυξηθούν τα δάνεια προς τις υποψήφιες χώρες και η αξιολόγηση να καταστεί ευκολότερα προσβάσιμη στο κοινό. Προτείνεται ακόμα να ενισχυθεί ο διάλογος μεταξύ των κοινωνικών εταίρων, των πολιτικών, των μη κυβερνητικών οργανώσεων κλπ. προκειμένου να εξασφαλισθεί η διαφάνεια και ο έλεγχος.
<P>
Η έκθεση θα μπορούσε ωστόσο να είχε δώσει περισσότερη έμφαση στα περιβαλλοντικά ζητήματα. Η Ομάδα των Πρασίνων υπέβαλε έξι τροπολογίες, οι οποίες αφορούν τα ζητήματα του περιβάλλοντος και της διαφάνειας. Προκειμένου να συμφωνήσουμε με την αύξηση του κεφαλαίου της ΕΤΕπ, ζητούμε τα σχέδια που χρηματοδοτούνται να συμβάλλουν στην αειφόρο ανάπτυξη. Θα πρέπει επίσης να καθορισθούν δείκτες επιδόσεων, έτσι ώστε το έργο της ΕΤΕπ να μπορεί να μετράται και να αξιολογείται καταλλήλως.
<P>
Χαίρομαι που ο εισηγητής εξέφρασε την υποστήριξή του για τις περισσότερες από τις τροπολογίες μας. Δέχομαι και εγώ την τροπολογία 5 ως προσθήκη στο σημείο 30, όπως ζήτησε ο κ. Olle Schmidt.
<P>
Θα ήταν ωστόσο αρνητική η απόρριψη της τροπολογίας 2. Προκειμένου η κοινωνία των πολιτών να παρακολουθεί ένα ζήτημα, είναι προφανές ότι τα κείμενα θα πρέπει να είναι διαθέσιμα στην εθνική γλώσσα. Καλώ τους συναδέλφους να υπερψηφίσουν την τροπολογία αυτή.

<SPEAKER ID=8 LANGUAGE="SV" NAME="Sjφstedt">
Κύριε Πρόεδρε, η Ευρωπαϊκή Τράπεζα Επενδύσεων μπορούμε να πούμε ότι αποτελεί έναν από τους άγνωστους φορείς εξουσίας στην Ευρωπαϊκή Ένωση. Έχοντας χορηγήσει δάνεια ύψους 36 δισεκατομμυρίων ευρώ το 2000 και με συνολικό κεφάλαιο 100 δισεκατομμυρίων ευρώ ασκεί σημαντική επιρροή μέσω της πολιτικής της.
<P>
Παρά την επιρροή της Τράπεζας, οι δραστηριότητές της ελάχιστα συζητήθηκαν. Είναι η δεύτερη χρονιά που συζητούμε την ετήσια έκθεση εδώ στο Κοινοβούλιο. Το πλέον περίεργο ίσως είναι τη στιγμή αυτή πόσο λίγο έχει συζητηθεί η δραστηριότητα της ΕΤΕπ από τους ιδιοκτήτες της, τα κράτη μέλη και τα κοινοβούλια των κρατών μελών, τα οποία πιστεύω ότι συχνά έχουν απόλυτη άγνοια των δραστηριοτήτων της Τράπεζας.
<P>
Η κατάσταση αυτή βρίσκεται σε αντιδιαστολή με την Παγκόσμια Τράπεζα, η οποία αποτελεί αντικείμενο εμπεριστατωμένων ελέγχων και συζητήσεων, ή με την Ευρωπαϊκή Τράπεζα Ανάπτυξης, οι έλεγχοι στην οποία πραγματοποιούνται διαφορετικά από αυτούς στην ΕΤΕπ.
<P>
Απευθύνθηκαν πολλές κριτικές κατά των δραστηριοτήτων της ΕΤΕπ, κυρίως σε δύο τομείς: πρώτον, επικρίθηκε η ΕΤΕπ για το γεγονός ότι υποστήριξε διάφορα σχέδια τα οποία επέτειναν τα περιβαλλοντικά προβλήματα, καθώς και για ελλείψεις όσον αφορά τις μελέτες περιβαλλοντικών επιπτώσεων. Δεύτερον, η ΕΤΕπ επικρίθηκε για την έλλειψη διαφάνειας και προθυμίας συνεργασίας π.χ. με περιβαλλοντικά κινήματα σε διάφορες χώρες.
<P>
Πιστεύω ότι η κριτική αυτή ήταν σωστή. Για παράδειγμα, μια σύγκριση με τον τρόπο που πραγματοποιεί και δημοσιεύει η Παγκόσμια Τράπεζα μελέτες περιβαλλοντικών επιπτώσεων, δείχνει ότι η ΠΤ είναι σημαντικά καλύτερη από την ΕΤΕπ από την άποψη αυτή. Σπάνια η Αριστερά έχει λόγο να επαινεί την Παγκόσμια Τράπεζα, αυτό όμως συμβαίνει σε αυτή την περίπτωση.
<P>
Εδώ και λίγα χρόνια, η Ευρωπαϊκή Τράπεζα Επενδύσεων ακολουθεί μια νέα προσέγγιση με μεγαλύτερη διαφάνεια, η οποία είναι ιδιαίτερα ευπρόσδεκτη. Το σημαντικό είναι ωστόσο ότι αυτή η νέα θετική προσέγγιση θα πρέπει να συνοδεύεται και από συγκεκριμένα μέτρα.
<P>
Ο κ. Olle Schmidt ζητά τη λήψη μέτρων στην έκθεσή του, με τα οποία συμφωνώ, όπως η αύξηση των πόρων, π.χ. περισσότερο προσωπικό υπεύθυνο για περιβαλλοντικά ζητήματα και περισσότερη διαφάνεια, είναι όμως ανάγκη να γίνουν ακόμα περισσότερα. Θεωρώ μεταξύ άλλων λογική την απαίτηση να δημοσιεύονται πάντοτε οι μελέτες περιβαλλοντικών επιπτώσεων, εφόσον πραγματοποιούνται, πριν να λαμβάνονται οι αποφάσεις. Οι απαιτήσεις της ΕΕ για την εκπόνηση μελετών περιβαλλοντικών επιπτώσεων θα πρέπει να πληρούνται και κατά την παροχή δανείων για σχέδια εκτός Ευρωπαϊκής Ένωσης, ενώ αυτές θα πρέπει να μεταφράζονται στις εθνικές γλώσσες των χωρών στις οποίες παρέχονται τα δάνεια.
<P>
Η Ευρωπαϊκή Τράπεζα Επενδύσεων θα πρέπει επίσης να σέβεται τη Σύμβαση του Εrhus, η οποία προβλέπει την υποχρέωση σημαντικής διαφάνειας απέναντι στις περιβαλλοντικές οργανώσεις. Κάτι τέτοιο θα αποτελούσε σημαντική βελτίωση.
<P>
Η ΕΤΕπ θα πρέπει επίσης να αναπτύξει περισσότερο την πολιτική της για ζητήματα ανάπτυξης, δηλαδή της ανάπτυξης στον Τρίτο Κόσμο, καθώς αυξάνονται οι δραστηριότητες της Τράπεζας στις χώρες αυτές.
<P>
Η Σύνοδος Κορυφής του Γκέτεμποργκ ανέθεσε στην ΕΤΕπ να υποστηρίζει την αειφόρο ανάπτυξη και να δώσει έμφαση στην προστασία του κλίματος. Το ζήτημα αυτό θα πρέπει να έχει ευρείες συνέπειες στην επιλογή των έργων που μπορούν να χρηματοδοτούνται στον τομέα των μεταφορών και της ενέργειας. Θα πρέπει να συμβάλει στην αλλαγή πορείας της Τράπεζας, και ελπίζω να το κάνει ήδη.
<P>
Πιστεύω ότι οι μεταρρυθμίσεις θα πρέπει να αποτελέσουν προϋπόθεση για την αύξηση του κεφαλαίου της Τράπεζας. Μόνο εφόσον η Τράπεζα υποχρεωθεί να πραγματοποιήσει τις μεταρρυθμίσεις αυτές, θα πρέπει να δεχθούμε την αύξηση του κεφαλαίου της.
<P>
Είμαι κατά της πρότασης να δράσει η Ευρωπαϊκή Κεντρική Τράπεζα ως εποπτική αρχή. Η διάρθρωση της Ευρωπαϊκής Κεντρικής Τράπεζας είναι σαφώς αντιδημοκρατική και δεν θα πρέπει επομένως να της ανατεθούν τέτοια καθήκοντα.

<SPEAKER ID=9 LANGUAGE="DE" NAME="Ilgenfritz">
Κύριε Πρόεδρε, είναι σωστό και σημαντικό που υπογραμμίζουμε συνεχώς τον ρόλο των ΜΜΕ για την ευρωπαϊκή οικονομία. Οι ΜΜΕ διασφαλίζουν την ανάπτυξη και την απασχόληση στην Ευρώπη. Για τον λόγο αυτό, είναι επίσης σωστό και σημαντικό για την ανάπτυξη της Ευρωπαϊκής Ένωσης, η Ευρωπαϊκή Τράπεζα Επενδύσεων να συνεχίσει και να εντείνει την παροχή στήριξης στις ΜΜΕ. Από το συνολικό ποσό που διέθεσε η ΕΤΕπ για συνολικά δάνεια το 2000, το ήμισυ, δηλαδή περίπου 5,7 δισ. ευρώ, διατέθηκε σε ΜΜΕ. Το ποσόν αυτό θα πρέπει να αυξηθεί ή τουλάχιστον θα πρέπει να διασφαλιστεί η συνέχιση της διάθεσής του και στο μέλλον. Τα υποστηρικτικά μέτρα δεν πρέπει να σταματήσουν. Επίσης σημαντικό είναι να αυξηθεί η διάθεση κεφαλαίων επιχειρηματικού κινδύνου στις επιχειρήσεις αυτές, πράγμα που υποστηρίζω και εγώ προσωπικά.
<P>
Φυσικά, θα πρέπει να ληφθούν σοβαρά υπόψη τα σημεία που επικρίνονται στο πλαίσιο της έκθεσης. Είναι απαράδεκτο το γεγονός ότι η ΕΤΕπ παρέχει στην ιστοσελίδα της πληροφορίες για τις δραστηριότητές της μόνο σε δύο ή τρεις κοινοτικές γλώσσες. Με τον τρόπο αυτό η ΕΤΕπ περιορίζει η ίδια τη σημασία που κατέχει.

<SPEAKER ID=10 LANGUAGE="DE" NAME="Randzio-Plath">
Κύριε Πρόεδρε, κύριε Πρόεδρε Maystadt, η Ευρωπαϊκή Τράπεζα Επενδύσεων αποτελεί αναπόσπαστο τμήμα της διαδικασίας της Λισαβόνας. Η παροχή στήριξης στις ΜΜΕ και γενικότερα στον κόσμο των επιχειρήσεων, δηλαδή στις πηγές της απασχόλησης, αποκτά όλο και μεγαλύτερη σημασία, διότι η χρηματοδότηση με ξένα κεφάλαια που προέρχονται από τον μη τραπεζικό τομέα γίνεται όλο και περισσότερο ακριβή, αλλά και η χρηματοδότηση των μικρών και μεσαίων επιχειρήσεων από τις τράπεζες γίνεται όλο και πιο δύσκολη. Εξετάζοντας το τι έχει επιτύχει η ΕΤΕπ από το 1968 τόσο σε σχέση με τους διατιθέμενους πόρους όσο σε σχέση με την προσέγγιση που ακολουθεί για τη στήριξη προγραμμάτων, θα καταλήξουμε σε έναν εντυπωσιακό απολογισμό.
<P>
Οφείλω να ομολογήσω ότι η συνένωση του Ευρωπαϊκού Ταμείου Επενδύσεων με την ΕΤΕπ υπό μία σκέπη, όπως επιβάλλει η διαδικασία της Λισαβόνας, οδηγεί οπωσδήποτε σε μια βελτιστοποίηση των δραστηριοτήτων της ΕΤΕπ. Για τον λόγο αυτό, παρακαλώ εκείνους οι οποίοι προωθούν την ιδέα δημιουργίας μιας περαιτέρω τράπεζας να ανατρέξουν στη βοήθεια του εξειδικευμένου προσωπικού της ΕΤΕπ και να το εκμεταλλευτούν για τη βελτιστοποίηση των αποτελεσμάτων τους. Ως εκ τούτου, είμαι αντίθετη στη δημιουργία μιας επιπλέον τράπεζας. Ο αποτελεσματικότερος συντονισμός και η εναρμόνιση των δραστηριοτήτων της Ευρωπαϊκής Τράπεζας Ανασυγκρότησης και Ανάπτυξης με τις δραστηριότητες της ΕΤΕπ θα ήταν ασφαλώς και προς όφελος των χωρών της Κεντρικής και Ανατολικής Ευρώπης. Για τον λόγο αυτό υποστηρίζω ότι στην ευρωπαϊκή Σύνοδο Κορυφής της Μαδρίτης θα πρέπει με βάση τη συνθετική έκθεση της Ευρωπαϊκής Επιτροπής να βελτιωθούν περαιτέρω και να προωθηθούν τόσο η ποιότητα όσο και οι χρηματοδοτικές δραστηριότητες της ΕΤΕπ.
<P>
Ασφαλώς θα πρέπει να δοθεί προσοχή, ώστε οι πόροι για τις ΜΜΕ να χρησιμοποιηθούν κατά τον καλύτερο δυνατό τρόπο, πράγμα το οποίο επεσήμαναν οι συνάδελφοι αλλά και η έκθεση του κ. Schmidt. Στο σημείο αυτό θα συναντήσουμε βέβαια δυσκολίες, λόγω του ότι μειώνεται συνεχώς ο αριθμός των μικρών και μεσαίων τραπεζών και των χρηματοπιστωτικών οργανισμών, μέσω των οποίων μπορούν να διοχετευθούν τα κονδύλια που διαθέτει η ΕΤΕπ. Επομένως είναι ιδιαίτερα ευχάριστο το γεγονός ότι η ΕΤΕπ έχει δικτυωθεί με 130 ενεργούς χρηματοπιστωτικούς διαμεσολαβητές και ότι στην Ιταλία έχει ξεκινήσει και πάλι μια ενεργοποίηση τέτοιου είδους δραστηριοτήτων. Θα πρέπει ωστόσο να έχουμε κατά νου ότι το ζητούμενο είναι να καταστεί προπάντων σε τοπικό επίπεδο δυνατή η πρόσβαση των ΜΜΕ σε λειτουργικά κεφάλαια και σε κεφάλαια επιχειρηματικού κίνδυνου.
<P>
Είναι λοιπόν σημαντικό, κύριε Maystadt, να υποβληθεί μια αξιολόγηση σε ό,τι αφορά την επίδραση που είχε αυτή η δραστηριότητα της ΕΤΕπ στην ανάπτυξη και στην απασχόληση σε τοπικό και περιφερειακό επίπεδο. Σε τελική ανάλυση, η περιφερειακή ανάπτυξη αποτελεί κεντρικό σημείο της πολιτικής σας. Έχουμε πλήρη επίγνωση του ότι η επίτευξη οικονομικής και κοινωνικής συνοχής σε περιφερειακό επίπεδο είναι προς όφελος ολόκληρης της Ευρωπαϊκής Ένωσης. Θα πρέπει λοιπόν να γίνει αυτή η αξιολόγηση, ώστε να χρησιμοποιηθούν ακόμα καλύτερα τα μέσα που διαθέτει η ΕΤΕπ.
<P>
Κύριε Πρόεδρε, τελειώνοντας θα ήθελα να εκφράσω μια παράκληση. Όλα τα θεσμικά όργανα έχουν δεσμευθεί να τηρήσουν την αρχή της ενσωμάτωσης της διάστασης του φύλου στις πολιτικές. Διαπίστωσα ότι στις προσλήψεις της η ΕΤΕπ έχει βέβαια σημειώσει προόδους ως προς το ζήτημα αυτό. Δυστυχώς όμως στην Εκτελεστική Επιτροπή της ΕΤΕπ υπάρχει μέχρι σήμερα μόνο μία γυναίκα. Για τον λόγο αυτό, καλούνται τα κράτη μέλη να προσφέρουν και σε γυναίκες τη δυνατότητα και την ευκαιρία να συμμετέχουν στις δραστηριότητες της ΕΤΕπ. Διαπίστωσα επίσης ότι και στο επίπεδο των ανώτατων διοικητικών υπαλλήλων υπάρχει μόνο μία γυναίκα ανάμεσα σε δώδεκα άνδρες. Θα πρέπει να γίνουν και εδώ αλλαγές.

<SPEAKER ID=11 LANGUAGE="ES" NAME="Solbes">
. (ES) Κύριε Πρόεδρε, θα κάνω γρήγορα μερικά σχόλια που μου υποβλήθηκαν από τη συζήτηση. Καταρχάς, θέλω να ευχαριστήσω το Ευρωπαϊκό Κοινοβούλιο για την πρωτοβουλία μιας συζήτησης σχετικά με τις ετήσιες δραστηριότητες της Ευρωπαϊκής Τράπεζας Επενδύσεων. Γνωρίζετε, και κάποιος από εσάς τον υπογράμμισε, τον σημαντικό ρόλο της Τράπεζας στη διοχέτευση των αποταμιεύσεων προς τις επενδύσεις σε καίριους τομείς εντός και εκτός της Ευρωπαϊκής Ένωσης.
<P>
Επισημάνατε ότι ο θεμελιώδης στόχος της Τράπεζας είναι να συμβάλλει, σε στενή συνεργασία με την Επιτροπή, στους σκοπούς μας. Η Τράπεζα έχει ήδη θέσει σε εφαρμογή τις πρωτοβουλίες της Λισαβόνας. Η Πρωτοβουλία 2000 βρίσκεται ήδη σε πλήρη λειτουργία και εξακολουθεί να αυξάνει τη δράση της στο πεδίο της χρηματοδότησης μικρομεσαίων επιχειρήσεων. Ο Πρόεδρος Maystadt θα κάνει κάποιο σχόλιο αργότερα, αλλά θα ήθελα να συγχαρώ την Τράπεζα για το καλό έργο που επιτελεί σ' αυτόν τον συγκεκριμένο τομέα και, προπαντός, για τη στροφή προς την απόδοση μεγαλύτερης προσοχής στα κεφάλαια επιχειρηματικού κινδύνου. Κατ' αυτόν τον τρόπο, το Ευρωπαϊκό Ταμείο Επενδύσεων μετατρέπει σε σημαντικό κοινοτικό θεσμό τα κεφάλαια επιχειρηματικού κινδύνου ως συμπλήρωμα των δυνάμεων της αγοράς που διέπουν την προσφορά και τη ζήτηση.
<P>
Ορισμένοι από σας υπέδειξαν την ανάγκη να αφιερώσει η Τράπεζα μεγαλύτερη προσοχή στα περιβαλλοντικά ζητήματα. Κατά τη γνώμη μου, πρέπει να έχουμε επίγνωση ότι κάθε θεσμικό όργανο έχει τη δική του λειτουργία και η λειτουργία της Τράπεζας είναι βασικά χρηματοδοτική. Ασφαλώς, τα περιβαλλοντικά ζητήματα είναι θεμελιώδη, αλλά κάθε όργανο οφείλει να διαδραματίζει τον ρόλο που του αναλογεί.
<P>
Θα ήθελα να κάνω δύο επιπρόσθετα σχόλια. Το πρώτο αφορά την επέκταση της Τράπεζας σε άλλες ζώνες. Νομίζω ότι στο έβδομο σημείο της έκθεσης αναφέρεται αυτό το θέμα. Ωστόσο, δεν πρέπει να λησμονούμε τη διεύρυνση των δραστηριοτήτων της Τράπεζας τα τελευταία χρόνια. Αρκεί να υπενθυμίσουμε ότι το 2000 συμπεριλήφθηκε στη χρηματοδότηση των ΧΚΑΕ η Κροατία, όπως και η ειδική δυνατότητα για την Τελωνειακή Ένωση με την Τουρκία, και ότι τον Νοέμβριο του 2001 συμπεριλήφθηκε η Ομοσπονδιακή Δημοκρατία της Γιουγκοσλαβίας.
<P>
Κάποιος από εσάς εξέφρασε την ανησυχία του σχετικά με την προληπτική εποπτεία των δραστηριοτήτων της Τράπεζας. Είναι αλήθεια ότι το Καταστατικό της Ευρωπαϊκής Κεντρικής Τράπεζας δίνει αυτή τη δυνατότητα, αλλά είναι επίσης αλήθεια ότι αυτή δεν έχει καμία σχετική αρχή. Ακόμα κι αν είχε, θα έπρεπε να διερωτηθούμε κατά πόσο είναι βάσιμη η ιδέα της εποπτείας της Ευρωπαϊκής Τράπεζας Επενδύσεων.
<P>
Η Ευρωπαϊκή Τράπεζα Επενδύσεων δεν είναι εμπορική τράπεζα, είναι πολυμερής τράπεζα που ανήκει στην ιδιοκτησία των κρατών μελών και έχει θεσπιστεί από τη Συνθήκη ως κοινοτικό θεσμικό όργανο. Επομένως, κατά τη γνώμη μου, είναι αμφισβητήσιμη η διόρθωση της πρόσθετης εποπτείας ενός κοινοτικού οργάνου από ένα άλλο κοινοτικό όργανο. Προπαντός αν λάβουμε υπόψη ότι σήμερα διαθέτουμε ήδη ένα σαφές σύστημα ελέγχου της Τράπεζας μέσω της επιτροπής λογιστικού ελέγχου που συγκροτείται, η οποία ενημερώνει απευθείας το Συμβούλιο και τις κυβερνήσεις και επικουρείται από εξωτερικούς ελεγκτές. Από την άλλη πλευρά, γνωρίζετε επίσης ότι το Ελεγκτικό Συνέδριο διενεργεί ήδη επιθεωρήσεις των δραστηριοτήτων της, όταν εμπεριέχουν χρηματοδότηση της Ευρωπαϊκής Ένωσης. Επομένως, πιστεύω ότι αυτό το θέμα αξίζει βαθύτερη ανάλυση. Δεν πιστεύουμε ότι πρέπει να δημιουργηθούν άλλες λειτουργίες ή όργανα εποπτείας.
<P>
Τέλος, σχετικά με το θέμα της Βαρκελώνης και τη δυνατότητα χρηματοδότησης της συνεργασίας με τη Μεσόγειο που έθεσε ο κ. Gasςliba, ο Πρόεδρος Maystadt θα του σχολιάσει τις δραστηριότητες της Ευρωπαϊκής Τράπεζας Επενδύσεων. Εγώ θα του πω απλώς ότι η Επιτροπή εργάζεται για την εντολή του Λάκεν, ώστε να έχουμε μια έκθεση το ταχύτερο δυνατόν. Όλοι θα προτιμούσαμε να έχει ολοκληρωθεί για τη Βαρκελώνη, αλλά λογικά πρέπει να ακολουθήσουμε τις κανονικές διαδικασίες που προβλέπονται.

<SPEAKER ID=12 LANGUAGE="FR" NAME="Maystadt">
. (FR) Κύριε Πρόεδρε, κυρίες και κύριοι βουλευτές, επιτρέψτε μου καταρχάς να σας πω ότι με τιμά ιδιαιτέρως το γεγονός ότι βρίσκομαι για δεύτερη φορά ενώπιον σας προκειμένου να απαντήσω στις ερωτήσεις του Σώματός σας, εκπληρώνοντας έτσι την επιθυμία της κ. van den Burg. Θα μπορούσαμε να καθιερώσουμε τη συνάντηση αυτή μία φορά το χρόνο. Ουσιαστικά, αν και η Ευρωπαϊκή Τράπεζα Επενδύσεων δεν είναι επισήμως υπόλογη στο Ευρωπαϊκό Κοινοβούλιο, θεωρώ λογικό, σε μια δημοκρατία, όλοι οι δημόσιοι φορείς, συμπεριλαμβανομένων των χρηματοπιστωτικών φορέων, να απαντούν στα ερωτήματα που διατυπώνουν οι εκλεγμένοι εκπρόσωποι των πολιτών και να λαμβάνουν υπόψη τις προτεραιότητες που θέτουν. Με μεγάλη μου χαρά λοιπόν θα απαντήσω στις ερωτήσεις που μου απευθύνατε, αν και όλοι γνωρίζουμε ότι δεν αρκούν πέντε λεπτά για να δοθεί ουσιαστική απάντηση. Θα έχουμε, όμως, την ευκαιρία να συνεχίσουμε τον διάλογο αυτό, κυρίως στους κόλπους της Επιτροπής Οικονομικής και Νομισματικής Πολιτικής, υπό τη δυναμική προεδρία της κ. Randzio-Plath και με βάση την εξαίρετη έκθεση του κ. Olle Schmidt.
<P>
Σήμερα θα ήθελα να απαντήσω μόνο σε τέσσερις κατηγορίες ερωτήσεων. Καταρχάς, στις ερωτήσεις που αφορούν τις δραστηριότητες της ΕΤΕπ· δεύτερον, στις ερωτήσεις περί ελέγχου· τρίτον, στις ερωτήσεις που αφορούν την πολιτική πληροφόρησης και διαφάνειας και, τέταρτον, στο θέμα της ισότητας των ευκαιριών, έναν τομέα που ενδιαφέρει πολύ την κ. Randzio-Plath. Καταρχάς, όσον αφορά τις δραστηριότητες της ΕΤΕπ, η κ. Randzio-Plath πολύ σωστά υπενθύμισε ότι η περιφερειακή ανάπτυξη εξακολουθεί να αποτελεί την πρώτη αποστολή της Ευρωπαϊκής Τράπεζας Επενδύσεων. Σε συνεργασία με τις υπηρεσίες του Επιτρόπου Barnier, διαμορφώσαμε ορισμένους δείκτες και επιχειρούμε να αξιολογήσουμε πιο συστηματικά τις επιπτώσεις των συναφών με την ανάπτυξη των περιφερειών προγραμμάτων τα οποία χρηματοδοτούμε. Θίχτηκε επίσης - μάλιστα, ο εισηγητής, ο κ. Olle Schmidt πολύ σωστά επέμεινε σε αυτό - το θέμα της αυξανόμενης σημασίας των δραστηριοτήτων της ΕΤΕπ στις υποψήφιες για προσχώρηση χώρες. Η διεύρυνση συνιστά τεράστια πρόκληση για όλους μας, για εκείνους που βρίσκονται ήδη εντός της Ευρωπαϊκής Ένωσης, αλλά και για εκείνους που θα προσχωρήσουν στο μέλλον σε αυτή. Είναι προφανές ότι η Ευρωπαϊκή Τράπεζα Επενδύσεων πρέπει να εντατικοποιήσει τις παρεμβάσεις της στις χώρες αυτές προκειμένου να τις βοηθήσει να ανταποκριθούν το ταχύτερο δυνατό στις προϋποθέσεις της προσχώρησης. Σήμερα, η ΕΤΕπ διαθέτει ήδη περισσότερα από δεκαέξι δισεκατομμύρια ευρώ, κυρίως, μέχρι στιγμής, στην ανάπτυξη υποδομών (υποδομές μεταφορών, επικοινωνιών και ενέργειας), αλλά και του περιβάλλοντος με στόχο, όλο και περισσότερο, την προώθηση του ιδιωτικού τομέα.
<P>
Όσον αφορά το περιβάλλον, έναν άλλο τομέα στον οποίο έδωσαν μεγάλη προσοχή τόσο ο εισηγητής σας όσο και πολλοί παρεμβαίνοντες, νομίζω ότι είναι ένα θέμα που πρέπει να εξετασθεί υπό δύο οπτικές γωνίες. Η πρώτη είναι ο όγκος των περιβαλλοντικών προγραμμάτων που χρηματοδοτούμε, τα οποία συμβάλλουν άμεσα στην προστασία ή στη βελτίωση του περιβάλλοντος. Είμαι σε θέση μάλιστα να σας ανακοινώσω τα ποσοτικά δεδομένα που σκοπεύω να δημοσιεύσω την προσεχή Πέμπτη. Τον περασμένο χρόνο, χρηματοδοτήσαμε περιβαλλοντικά προγράμματα ύψους έξι δισεκατομμυρίων με τη μορφή μεμονωμένων δανειοδοτικών διευκολύνσεων και δύο δισεκατομμυρίων με τη μορφή των αποκαλούμενων συνολικών δανειοδοτικών διευκολύνσεων, δηλαδή δανείων σε ενδιάμεσες τράπεζες, οι οποίες με τη σειρά τους δανείζουν την τοπική αυτοδιοίκηση. Επομένως, διαθέσαμε έξι δισεκατομμύρια ευρώ για περιβαλλοντικά προγράμματα μέσα στην Ευρωπαϊκή Ένωση και μισό δισεκατομμύριο για προγράμματα στις υποψήφιες χώρες. Αυτό σημαίνει ότι αυτή τη στιγμή έχουμε διαθέσει άμεσα περίπου το ένα πέμπτο των δανείων μας για τη βελτίωση του περιβάλλοντος. Ελπίζουμε να αυξήσουμε προοδευτικά την αναλογία αυτή στο ένα τέταρτο των συνολικών μας δανείων.
<P>
Αυτή είναι η πρώτη οπτική γωνία. Η δεύτερη, στην οποία η επιτροπή σας έδωσε πολύ σωστά μεγάλη προσοχή, είναι η εξής: τα άλλα προγράμματα, εκείνα που δεν προορίζονται άμεσα για τη βελτίωση του περιβάλλοντος, οφείλουν επίσης να λαμβάνουν υπόψη τις επιπτώσεις στο περιβάλλον. Οφείλουμε επομένως να διαμορφώσουμε τα μέσα εκείνα που θα μας επιτρέψουν να αξιολογούμε πιο συστηματικά τις επιπτώσεις αυτών των προγραμμάτων στο περιβάλλον. Για τον λόγο αυτό, σύμφωνα με πρόταση που διατύπωνε η έκθεση του περασμένου έτους, την οποία είχε συντάξει ο κ. Lipietz, τροποποιήσαμε την εσωτερική μας οργάνωση και συστήσαμε, στους κόλπους της διεύθυνσης των προγραμμάτων, μια περιβαλλοντική μονάδα, η οποία έχει ακριβώς ως αρμοδιότητα να ελέγχει εάν λαμβάνονται δεόντως υπόψη οι περιβαλλοντικές πτυχές στην ανάλυση των προγραμμάτων. Σκοπεύουμε μάλιστα να βελτιώσουμε ακόμη περισσότερο τα μέσα που διαθέτουμε προς αυτή την κατεύθυνση.
<P>
Στο πλαίσιο των δραστηριοτήτων της ΕΤΕπ, πρέπει οπωσδήποτε να αναφέρω τη Μεσόγειο. Χωρίς να υπεισέλθω σε λεπτομέρειες, θα ήθελα απλώς να πω ότι λάβαμε υπόψη μας τους στόχους που ανακοίνωσε η ισπανική Προεδρία και ότι η ΕΤΕπ είναι στη διάθεση του Συμβουλίου και της Επιτροπής εάν θεωρούν, λαμβανομένης υπόψη της σημασίας των δραστηριοτήτων μας στη Μεσόγειο, ότι η ΕΤΕπ μπορεί να συμβάλει στην υλοποίηση των στόχων αυτών.
<P>
Τέλος, σημειώνω την ανησυχία που εξέφρασαν πολλοί από εσάς, ιδίως δε ο κ. Olle Schmidt και η κ. Randzio-Plath, όσον αφορά τη στήριξη των μικρών και μεσαίων επιχειρήσεων. Μπορώ να πω ότι, ουσιαστικά, εξακολουθούμε να στηρίζουμε τις επιχειρήσεις αυτές όχι μόνο μέσα από συνολικές δανειοδοτικές διευκολύνσεις αλλά επίσης μέσα από το Ευρωπαϊκό Ταμείο Επενδύσεων, το οποίο, τον περασμένο χρόνο, χορήγησε στις μικρές και μεσαίες επιχειρήσεις κεφάλαια επιχειρηματικών συμμετοχών ύψους 800 εκατομμυρίων ευρώ.
<P>
Όσον αφορά τον έλεγχο, θα ήθελα να υπενθυμίσω, όπως τόνισε και ο Επίτροπος Solbes, ότι η ΕΤΕπ ελέγχεται ήδη με διάφορους τρόπους. Θέλω απλώς να πω ότι προσπαθούμε να εφαρμόσουμε τους κανόνες προληπτικής εποπτείας τους τραπεζικού τομέα. Εάν κρίνετε επιθυμητό να προστεθεί και ο έλεγχος εξειδικευμένου φορέα στην εποπτεία που ασκούν τα τραπεζικά ιδρύματα, η ΕΤΕπ δεν έχει ασφαλώς καμία αντίρρηση. Με χαρά μας θα δεχθούμε έναν εξωτερικό φορέα εξειδικευμένο στην τραπεζική εποπτεία ο οποίος θα εξακριβώνει ότι εφαρμόζουμε σωστά τους κανόνες προληπτικής εποπτείας.
<P>
Όσον αφορά την πολιτική πληροφόρησης και διαφάνειας, πρώτον, δημοσιεύουμε πλέον όλα τα έγγραφα στρατηγικής μας. Δεύτερον, δημοσιεύουμε έκθεση σχετικά με τις μεθόδους αξιολόγησης που εφαρμόζουμε. Τρίτον, δημοσιεύουμε, με κάποιες ελάχιστες εξαιρέσεις, τον κατάλογο όλων των υπό εξέταση προγραμμάτων ώστε το κοινό να μπορεί να συμμετάσχει και να διατυπώσει τις παρατηρήσεις του. Τέταρτον, δημοσιεύουμε πλέον ολόκληρες τις εκθέσεις αξιολόγησης που συντάσσει η ανεξάρτητη μονάδα εκ των υστέρων αξιολόγησης η οποία συστήθηκε πριν από μερικά χρόνια.
<P>
Τελειώνοντας, θα ήθελα να πω δύο λόγια για την ισότητα των ευκαιριών. Πολλές φορές, η κ. Randzio-Plath έχει επιστήσει την προσοχή μας στην έλλειψη ισορροπίας που υπάρχει αναμφισβήτητα στα ανώτερα κλιμάκια της τράπεζας. Στη διευθύνουσα επιτροπή εξακολουθεί να συμμετέχει μία μόνο γυναίκα. Λυπούμαι, αλλά αυτό εξαρτάται από τα κράτη μέλη. Όσον αφορά το ίδιο το πλαίσιο, μπορώ να σας πω ότι, τον περασμένο χρόνο, αποφασίσαμε τον διορισμό τεσσάρων γυναικών στα ανώτερα κλιμάκια, γεγονός που συνιστά ένα πρώτο βήμα προς την αποκατάσταση της ισορροπίας.
<P>
Εν κατακλείδι, κύριε Πρόεδρε, βούλησή μας είναι να μεριμνήσουμε ώστε η ΕΤΕπ να εξακολουθήσει να είναι στη διάθεση της Ευρωπαϊκής Ένωσης, γεγονός που συνεπάγεται ασφαλώς την ενίσχυση της συνεργασίας με την Επιτροπή και την καλλιέργεια του διαλόγου με το Κοινοβούλιο.

<SPEAKER ID=13 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί στις 12.00.

<CHAPTER ID=3>
Νομοθεσία στο πλαίσιο των χρηματοοικονομικών υπηρεσιών
<SPEAKER ID=14 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0011/2002) του κ. Karl von Wogau, εξ ονόματος της Επιτροπής Συνταγματικών Υποθέσεων, σχετικά με την εφαρμογή της νομοθεσίας περί χρηματοπιστωτικών υπηρεσιών (2001/2247(INI)).

<SPEAKER ID=15 LANGUAGE="IT" NAME="Prodi">
. (IT) Κύριε Πρόεδρε, κυρίες και κύριοι βουλευτές, έχω την ευχαρίστηση να απαντήσω εξονόματος της Ευρωπαϊκής Επιτροπής στην έκθεση του κ. von Wogau για την εφαρμογή της νομοθεσίας σχετικά με τις χρηματοπιστωτικές υπηρεσίες στο πλαίσιο της έκθεσης Lamfalussy.
<P>
Καταρχάς θα ήθελα να συγχαρώ τον κ. von Wogau και να τον ευχαριστήσω για την εξαιρετική προσπάθεια που κατέβαλε για να επιτευχθεί η συναίνεση του Κοινοβουλίου επ' αυτού του σημαντικού ζητήματος. Θα ήθελα επίσης να συγχαρώ την κ. Randzio-Plath, Πρόεδρο της Επιτροπής Οικονομικής και Νομισματικής Πολιτικής, για τη συμβολή της στο σχηματισμό της θέσης της Επιτροπής επί του θέματος.
<P>
Η δίκαιη και ισορροπημένη εφαρμογή των προτάσεων της έκθεσης Lamfalussy είναι θεμελιώδους σημασίας για την Ευρωπαϊκή Ένωση. Πρόκειται για ουσιαστικά βήματα προς την υλοποίηση του προγράμματος δράσης για τις χρηματοπιστωτικές υπηρεσίες εντός του 2005, όπως αποφάσισε το Ευρωπαϊκό Συμβούλιο της Λισαβόνας, και για τις αγορές των κινητών αξιών εντός του 2003, όπως αποφάσισε το Ευρωπαϊκό Συμβούλιο της Στοκχόλμης.
<P>
Ο σκοπός ασφαλώς είναι η δημιουργία μιας ισχυρής και σταθερής αγοράς κεφαλαίων σε όλη την Ένωση, μιας αγοράς για τους πολίτες και τις επιχειρήσεις της που θα δημιουργήσει καλύτερες προοπτικές για την απασχόληση και την ανάπτυξη σε όλη την Ευρώπη.
<P>
Καταλήξαμε σε μια δίκαιη και αξιοπρεπή συμβιβαστική λύση και μαζί πρέπει να επωφεληθούμε της στιγμής. Αισιοδοξώ ότι η σύνοδος αυτή θα έχει ένα θετικό αποτέλεσμα, ένα σαφές και αποφασιστικό μήνυμα της ανανεωμένης συνεργασίας μεταξύ Επιτροπής, Συμβουλίου και Κοινοβουλίου.
<P>
Πριν προβώ σε επίσημη δήλωση εξ ονόματος της Ευρωπαϊκής Επιτροπής, επιθυμώ να αναφέρω, προς αποφυγήν παρεξηγήσεων, ότι, παράλληλα με τη Δήλωση αυτή, η Επιτροπή θα εφαρμόσει και το ψήφισμα του Ευρωπαϊκού Συμβουλίου της Στοκχόλμης, καθώς και τα στοιχεία που περιλαμβάνονται στην επιστολή που απέστειλε, στις 2 Οκτωβρίου 2001, ο Επίτροπος Bolkestein στην Πρόεδρο της Επιτροπής Οικονομικής και Νομισματικής Πολιτικής, κ. Randzio-Plath.
<P>
Θεωρώ επίσης απαραίτητο να αναφερθώ σε τρία θέματα κεφαλαιώδους σημασίας: πρώτον, η Επιτροπή θα σεβαστεί τα δικαιώματα συναπόφασης του Κοινοβουλίου και τα δικαιώματα ενημέρωσης και διαφάνειας που αποτελούν τη βάση της δημοκρατικής διαδικασίας μας. Με πλήρη σεβασμό των σημερινών θεσμικών ισορροπιών, η Επιτροπή θα τηρήσει στάση ισοτιμίας έναντι του Κοινοβουλίου και του Συμβουλίου. δεύτερον, η Επιτροπή θα λάβει - πλήρως και χωρίς εξαιρέσεις - υπόψη τη θέση του Ευρωπαϊκού Κοινοβουλίου, όπως ορίζει το ψήφισμα του Ευρωπαϊκού Συμβουλίου της Στοκχόλμης και θα καταβάλει κάθε δυνατή προσπάθεια για την εξεύρεση πρόσφορων λύσεων με βάση τις σημερινές θεσμικές ισορροπίες. τρίτον, μακροπρόθεσμα και στο πλαίσιο της αναθεώρησης των συνθηκών, η Επιτροπή επιθυμεί την τροποποίηση του άρθρου 202 και μεγαλύτερη σαφήνεια ως προς τα μελλοντικά εκτελεστικά καθήκοντά της και τον ισότιμο ρόλο των δύο συννομοθετών.
<P>
Τελειώνοντας, στο σημείο αυτό, με τις προκαταρκτικές παρατηρήσεις, προχωρώ πλέον στην επίσημη δήλωση εξ ονόματος της Ευρωπαϊκής Επιτροπής.
<P>
"Η ολοκλήρωση των αγορών χρηματοπιστωτικών υπηρεσιών είναι θεμελιώδους σημασίας για την εδραίωση της ευρωπαϊκής οικονομίας, όπως ορίζεται από τα Ευρωπαϊκά Συμβούλια της Λισαβόνας και της Στοκχόλμης.
<P>
Για την επίτευξη του στόχου αυτού έχει αποφασιστική σημασία η εφαρμογή του προγράμματος δράσης για τις χρηματοπιστωτικές υπηρεσίες εντός των προθεσμιών που ορίζονται από τις αποφάσεις των Ευρωπαϊκών Συμβουλίων: για την ακρίβεια, το 2005 για το πρόγραμμα δράσης στο σύνολό του και το 2003 για τα μέτρα που αφορούν τις αγορές των κινητών αξιών.
<P>
Στο πλαίσιο του Ευρωπαϊκού Συμβουλίου της Βαρκελώνης, το οποίο θα εξετάσει την κατάσταση προόδου της οικονομικής μεταρρύθμισης της Ένωσης που αποφασίστηκε στη Λισαβόνα, η Επιτροπή εκφράζει την ικανοποίησή της για τη στενή συνεργασία μεταξύ των κοινοτικών οργάνων. Εκφράζει επίσης την εμπιστοσύνη της στην αρμονική της ανάπτυξη ώστε να δώσει συνέχεια στις προτάσεις της οι οποίες βασίζονται στις συστάσεις της Επιτροπής Σοφών, υπό την προεδρία του βαρόνου Lamfalussy.
<P>
Σε γενικές γραμμές, στη Λευκή Βίβλο για την ευρωπαϊκή διακυβέρνηση, η Επιτροπή επιβεβαίωσε ότι πρέπει να προσδιοριστούν καλύτερα τα εκτελεστικά της καθήκοντα και ότι το Συμβούλιο και το Κοινοβούλιο θα πρέπει να έχουν τα ίδια καθήκοντα ελέγχου για τον τρόπο με τον οποίο η Επιτροπή ασκεί αυτήν την εντολή. Στη Λευκή Βίβλο η Επιτροπή επισημαίνει επίσης την πρόθεσή της να δρομολογήσει έναν προβληματισμό επί του ζητήματος στο πλαίσιο της επόμενης Διακυβερνητικής Διάσκεψης και εξέφρασε την επιθυμία της να τροποποιηθεί το άρθρο 202 της Συνθήκης περί ιδρύσεως της Ευρωπαϊκής Κοινότητας.
<P>
Εν αναμονή της επικείμενης αναθεώρησης των Συνθηκών, είναι αναγκαίοι ευέλικτοι μηχανισμοί ρύθμισης στον τομέα των χρηματοπιστωτικών υπηρεσιών, χωρίς με αυτό να δημιουργείται προηγούμενο και με πλήρη σεβασμό στη θεσμική ισορροπία. Για το σκοπό αυτό, ο αρμόδιος Επίτροπος απέστειλε στις 2 Οκτωβρίου 2001 μία επιστολή στην Πρόεδρο της Επιτροπής Οικονομικής και Νομισματικής Πολιτικής του Κοινοβουλίου. Εν προκειμένω, η Επιτροπή είναι σε θέση:
<P>
να λάβει υπόψη την πρόθεση του Κοινοβουλίου να μειώσει σε τέσσερα τα έτη διάρκειας της αναθέσεως εκτελεστικών αρμοδιοτήτων στην Επιτροπή. Η περίοδος υπολογίζεται από την έναρξη ισχύος της αντίστοιχης οδηγίας και ενδεχομένως θα δύναται να παραταθεί μετά από πρόταση της Επιτροπής η οποία θα γίνεται δεκτή από το Κοινοβούλιο και το Συμβούλιο. Για το σκοπό αυτό, η Επιτροπή μπορεί να κάνει δεκτές τροπολογίες οι οποίες εγκρίθηκαν από το Κοινοβούλιο.
<P>
να παραχωρήσει στο Κοινοβούλιο περίοδο τριών μηνών, από την πρώτη διαβίβαση του σχεδίου ενός εκτελεστικού μέτρου, ώστε να μπορέσει να το εξετάσει και να αποφανθεί. Ωστόσο, σε περιπτώσεις δεόντως αιτιολογημένης επείγουσας ανάγκης, η περίοδος αυτή μπορεί να συντομευθεί.
<P>
να εξασφαλίζει την πλήρη διαφάνεια ως προς το Κοινοβούλιο καθ' όλη τη διάρκεια της διαδικασίας έγκρισης εκτελεστικών μέτρων, διασφαλίζοντας επίσης ευρεία δημόσια διαβούλευση για την επεξεργασία των σχεδίων εκτελεστικών μέτρων.
<P>
να συμμερίζεται την επιθυμία του Κοινοβουλίου ώστε μία ομάδα παραγόντων των αγορών να λαμβάνει μέρος στην Ευρωπαϊκή Επιτροπή Ρυθμιστών των Κινητών Αξιών και να υποστηρίζει θερμά τη σύστασή της το συντομότερο δυνατόν.
<P>
να υπενθυμίσει την πολιτική της βούληση ώστε το Κοινοβούλιο να απολαμβάνει ισότιμης μεταχείρισης επαναβεβαιώνοντας τη δέσμευσή της για να διασφαλίζεται η αποτελεσματική συνεργασία μεταξύ των οργάνων, να λαμβάνεται υπόψη στο μέγιστο βαθμό η θέση του Κοινοβουλίου και τα ψηφίσματα που μπορεί να εγκρίνει εάν θεωρεί ότι τα εκτελεστικά μέτρα υπερβαίνουν τις αρμοδιότητες οι οποίες προβλέπονται από τις βασικές πράξεις και, τέλος, επιβεβαιώνοντας την επιθυμία εξεύρεσης ισορροπημένης λύσης στις περιπτώσεις αυτές" . Κύριε Πρόεδρε, κυρίες και κύριοι βουλευτές, εύχομαι να υποστηρίξετε θερμά την προσέγγιση που σκιαγράφησα και η οποία είναι καρπός μακρόχρονου προβληματισμού και πολύ στενών σχέσεων μαζί σας.
<P>
Πράγματι, έτσι μπορούμε να κάνουμε ακόμη ένα σημαντικό βήμα μπροστά προς την ευρωπαϊκή χρηματοπιστωτική ολοκλήρωση, έναν επιβεβλημένο δηλαδή στόχο μετά την εισαγωγή του ευρώ.
<P>
Το σημερινό θετικό αποτέλεσμα καθιστά ακόμη πιο αναγκαία την έναρξη των εργασιών στο πλαίσιο της διοργανικής ομάδας εργασίας, στην οποία εξέφρασε την υποστήριξή του ενώπιόν σας και ο Πρωθυπουργός Aznar κατά τη διάρκεια της συνόδου του Ιανουαρίου.
<P>
(Χειροκροτήματα)

<SPEAKER ID=16 LANGUAGE="DE" NAME="von Wogau">
Κύριε Πρόεδρε, κύριε Πρόεδρε της Επιτροπής, αξιότιμοι κυρίες και κύριοι, η σημερινή μας συζήτηση έχει εξαιρετική σημασία. Έχει σημασία για τις τράπεζες, για τις ασφαλιστικές εταιρίες, και για τα αμοιβαία κεφάλαια και αυτό διότι στη σημερινή συζήτηση θα καταστεί σαφές ότι προχωρούμε προς μια ευρωπαϊκή κοινή αγορά των χρηματοπιστωτικών υπηρεσιών και μάλιστα χωρίς καθυστερήσεις.
<P>
Η σημερινή συζήτηση είναι όμως σημαντική και για τους πολίτες της Ευρωπαϊκής Ένωσης, διότι καταργούμε διάφορα εμπόδια που υπήρχαν σε σχέση με τον διασυνοριακό ανταγωνισμό στον τομέα των χρηματοπιστωτικών υπηρεσιών, όσον αφορά την παροχή δανείων και την διαπραγμάτευση ασφαλιστικών συμβολαίων. Ο ανταγωνισμός αυτός ενισχύει τη θέση των πολιτών και την ανταγωνιστικότητα της Ευρώπης.
<P>
Ποιό είναι το θέμα της συζήτησης; Ο Alexandre Lamfalussy και η ομάδα σοφών στην οποία προέδρευε, υπέβαλαν προτάσεις σχετικά με τον τρόπο που θα ήταν δυνατόν να επιταχυνθεί η σειρά νομοθετικών εργασιών που απαιτούνται για την πραγματοποίηση αυτής της κοινής αγοράς των χρηματοπιστωτικών υπηρεσιών. Μεταξύ άλλων έκανε και την ευφυή πρόταση, ότι ο νομοθέτης, δηλαδή το Κοινοβούλιο και το Συμβούλιο, θα πρέπει να περιορίζεται στη θέσπιση των βασικών όρων, και να αφήνει "τα ψιλά γράμματα" , δηλαδή τη θέσπιση εκτελεστικών διατάξεων στην Επιτροπή, η οποία θα συνεργάζεται επ' αυτού με εμπειρογνώμονες.
<P>
Είναι μια πολύ καλή πρόταση, αλλά υπάρχει ένα πρόβλημα. Το πρόβλημα είναι ότι εμείς, ως κοινοβουλευτικοί εκπρόσωποι, δεχόμαστε παράπονα από τους πολίτες και τις επιχειρήσεις για την υπέρμετρη γραφειοκρατία που επικρατεί στην Ευρωπαϊκή Ένωση. Τα παράπονα αυτά δεν αναφέρονται στους νόμους, τις οδηγίες ή τους κανονισμούς που έχουμε συναποφασίσει εμείς ως Κοινοβούλιο, αλλά στις εκτελεστικές διατάξεις. Αυτός είναι και ο λόγος που επιμείναμε να έχουμε από κοινού με το Συμβούλιο τη δυνατότητα να διεξάγουμε ένα είδος τελικού ελέγχου των εκτελεστικών διατάξεων που θα θεσπίζονται και να εξετάζουμε εάν οι εν λόγω διατάξεις αντιστοιχούν πραγματικά στους βασικούς προσανατολισμούς που έχει θεσπίσει ο νομοθέτης.
<P>
Τι πετύχαμε στις διαπραγματεύσεις με την Επιτροπή και το Συμβούλιο; Στο σημείο αυτό θέλω να ευχαριστήσω θερμά τον Πρόεδρο Prodi για τη δήλωσή του αλλά και τον Επίτροπο Bolkestein, τον John Mogg και πολλούς άλλους καθώς επίσης τη γραμματεία της Επιτροπής Συνταγματικών Υποθέσεων. Πρέπει να πω ότι οι συζητήσεις των νομικών στο πεδίο αυτό μου θύμισαν συζητήσεις που διεξάγονταν τους βυζαντινούς χρόνους σχετικά με το φύλο των αγγέλων. Ευχαριστώ θερμά όλους εκείνους που με βοήθησαν να ανακαλύψω ένα λογικό μονοπάτι μέσα σε αυτόν τον δαίδαλο.
<P>
Τι πετύχαμε λοιπόν; Αρχικά πετύχαμε διαφανείς διαδικασίες. Αυτό είναι σημαντικό δεδομένου ότι έτσι θα ενημερωνόμαστε για όλα όσα διαδραματίζονται στο πλαίσιο της Επιτροπής σχετικά με το ζήτημα αυτό. Θα μπορούμε να εξετάζουμε ακόμα και τα προσχέδια. Δεύτερον πετύχαμε τον χρονικό περιορισμό της εντολής σε μια τετραετία. Μετά από τέσσερα χρόνια, η εντολή που δίνεται στην Επιτροπή από το Κοινοβούλιο και το Συμβούλιο θα πρέπει να ανανεώνεται.
<P>
Επιπλέον, πετύχαμε τη διεξαγωγή ενός ελέγχου εκ των προτέρων. Εδώ έπαιξε εξαιρετικά σημαντικό ρόλο η δήλωση του Προέδρου Prodi. Για τη διεξαγωγή του ελέγχου έχουμε τρεις μήνες στη διάθεσή μας, όπως και το Συμβούλιο. Έτσι είναι δεδομένη και η ισότιμη θέση μας με το Συμβούλιο. Ο Πρόεδρος Prodi έδωσε εδώ μια επιπλέον διαβεβαίωση σε ό,τι αφορά την ισομερή συμμετοχή μας, την ισοτιμία μας.
<P>
Επιπλέον, θα πρέπει να έχουμε επίγνωση του πραγματικού συσχετισμού δυνάμεων. Έχουμε να θεσπίσουμε έναν μεγάλο αριθμό νομοθετικών πράξεων και κάθε φορά το Κοινοβούλιο από κοινού με το Συμβούλιο θα πρέπει να δίνουν εντολή στην Επιτροπή. Εάν σε κάποια περίπτωση η Επιτροπή δεν λάβει υπόψη της τα εύλογα συμφέροντα και τις επισημάνσεις του Ευρωπαϊκού Κοινοβουλίου, τότε μπορεί να υπολογίζει ότι στην επόμενη νομοθετική πράξη το Κοινοβούλιο δεν θα της χορηγήσει τη σχετική εντολή. Αυτό σημαίνει ότι εμείς, ως Ευρωπαϊκό Κοινοβούλιο, κατέχουμε σήμερα πολύ ισχυρή θέση στο προκείμενο πλαίσιο. Επομένως, είμαι της άποψης ότι βάσει αυτών των συσχετισμών και βάσει της δήλωσης του Προέδρου Prodi, η ισοτιμία που απαιτήσαμε μπορεί να θεωρηθεί δεδομένη.
<P>
Ιδιαίτερα σημαντική θεωρώ επίσης και την απόφαση για τη συγκρότηση επιτροπής των φορέων της αγοράς. Αποτελεί ένα πρώτο βήμα προς την κατεύθυνση μιας πιο σύγχρονης νομοθεσίας στην Ευρωπαϊκή Ένωση. Θα πρέπει να φθάσουμε στο σημείο όπου, σύμφωνα με την πρόταση του Alexandre Lamfalussy, θα γίνονται σαφείς διακρίσεις ανάμεσα στις βασικές κατευθύνσεις που θεσπίζουν το Κοινοβούλιο και το Συμβούλιο ως νομοθέτες και στα "ψιλά γράμματα" , στις τεχνικές λεπτομέρειες δηλαδή. Εδώ θα πρέπει να συμμετέχουν π.χ. οι υπηρεσίες ελέγχου, οι εμπειρογνώμονες αλλά και οι φορείς της αγοράς, δεδομένου ότι πρόκειται για καθαρά πρακτικά ζητήματα. Ως εκ τούτου, θεωρώ ότι αυτό που θα αποφασίσουμε σήμερα θα μπορούσε να αποτελέσει πρότυπο επίσης για τη Συνέλευση, για τη Διακυβερνητική Διάσκεψη και γενικά για τη βελτίωση της νομοθετικής διαδικασίας της Ευρωπαϊκής Ένωσης. Για τον λόγο αυτό σας παρακαλώ να εγκρίνετε την έκθεσή μου.
<P>
(Χειροκροτήματα)

<SPEAKER ID=17 LANGUAGE="FR" NAME="Berθs">
Σας ευχαριστώ, κύριε Πρόεδρε της Επιτροπής για τη δήλωσή σας όπως επίσης, και ίσως κυρίως, για τις εισαγωγικές σας παρατηρήσεις.
<P>
Η δήλωση αυτή βρίθει εποικοδομητικών αντιφάσεων, και εύχομαι, στη βάση αυτή, να κατορθώσουμε να ολοκληρώσουμε τη γόνιμη συζήτηση που ξεκινήσαμε στην αίθουσα αυτή, ύστερα από τα ψηφίσματα που ενέκρινε το Σώμα μας στις 13 Μαρτίου και στις 5 Απριλίου του περασμένου έτους, με αφορμή τη δημοσίευση της έκθεσης του κ. Lamfalussy.
<P>
Θα ήθελα να πω δυο λόγια για την πρόκληση που καλούμαστε να αντιμετωπίσουμε με τη σημερινή συζήτηση. Πρώτον, όπως υπενθύμισε ο εισηγητής μας, ύστερα από τη μετάβαση στο ευρώ, η υλοποίηση του προγράμματος δράσης για τις χρηματοπιστωτικές υπηρεσίες συνιστά μείζονα πρόκληση, κυρίως δε εάν επιθυμούμε να επιτύχουμε τους στόχους που οι ίδιοι θέσαμε από κοινού στη Λισαβόνα με σκοπό να μετατρέψουμε την Ευρωπαϊκή Ένωση στην πλέον ανταγωνιστική ζώνη του κόσμου.
<P>
Από την άλλη πλευρά, όμως, τα θεσμικά ζητήματα είναι επίσης σημαντικά. Είναι το εχέγγυο της δημοκρατίας. Από την άποψη αυτή, η σημερινή συζήτηση είναι μείζονος σημασίας εάν λάβουμε υπόψη το χρονοδιάγραμμα που έχουμε μπροστά μας: η Συνέλευση και η Διακυβερνητική Διάσκεψη, η Λευκή Βίβλος της Επιτροπής για τη διακυβέρνηση, η απαραίτητη μεταρρύθμιση του άρθρου 202 της Συνθήκης και η εκ νέου σύνταξη της διοργανικής συμφωνίας για την επιτροπολογία η οποία, προφανώς, δεν λαμβάνει υπόψη την εξέλιξη των εξουσιών και του ρόλου αυτού του Ευρωπαϊκού Κοινοβουλίου ως νομοθετικού σώματος, συγκεκριμένα δε στους κόλπους της Οικονομικής και Νομισματικής Ένωσης.
<P>
Νομίζω ότι, από την άποψη της Επιτροπής, η καλή λειτουργία των δύο πυλώνων της Οικονομικής και Νομισματικής Ένωσης προϋποθέτει ένα Ευρωπαϊκό Κοινοβούλιο το οποίο να λειτουργεί ως απολύτως ισότιμος εταίρος. Αυτή είναι η πρόκληση που καλούμαστε να αντιμετωπίσουμε με τη συζήτηση αυτή την οποία ξεκινήσαμε εδώ και έναν χρόνο περίπου.
<P>
Όσον αφορά το αποτέλεσμα της συζήτησης αυτής, ο καθένας θα το εκτιμήσει από τη δική του σκοπιά τόσο ως προς την οικονομική όσο και ως προς τη θεσμική παράμετρο. Προσωπικά, θα ήθελα να επιμείνω σε δύο σημεία: σε όσα αναφέρατε στη δήλωσή σας και σε όσα, αναμφίβολα, θα αποτελέσουν αντικείμενο των μελλοντικών συζητήσεων που θα λάβουν χώρα στους κόλπους της Συνέλευσης κυρίως.
<P>
Ως προς το πρώτο σημείο, νομίζω ότι έχετε δεχθεί να ασχοληθείτε και πάλι με αυτή την πολυσυζητημένη εποικοδομητική αντίφαση της ισοδύναμης μεταχείρισης. Για εμάς, η ισοδύναμη μεταχείριση δεν είναι γενική και αόριστη, αφορά συγκεκριμένα το Συμβούλιο. Το γνωρίζετε πολύ καλά, κύριε Πρόεδρε της Επιτροπής. Με αυτόν τον τρόπο τουλάχιστον ερμηνεύουμε τη δήλωσή σας και τις συναφείς παρατηρήσεις.
<P>
Πίσω όμως από αυτά, κρύβεται η ιδέα ότι το αίτημα αυτό, πέρα από την επίσημη δήλωση που μόλις κάνατε, θα πρέπει να χρησιμεύει ως αναφορά κάθε φορά που θα καλούμαστε να διατυπώσουμε τη γνώμη μας για ένα κείμενο στο πλαίσιο του προγράμματος δράσης για τις χρηματοπιστωτικές υπηρεσίες.
<P>
Τέλος, δεν πρέπει να λησμονούμε ένα ζήτημα που δεν θίξατε σήμερα, με το οποίο θα ασχοληθούμε, πολλές φορές, κατά τις επόμενες συναντήσεις μας μαζί σας: με ποιο τρόπο θα επιλύουμε ενδεχόμενες διαφωνίες μεταξύ του Ευρωπαϊκού Κοινοβουλίου και της Επιτροπής; Στο σημείο αυτό, η ιδέα ενός άτυπου τριμερούς διαλόγου που θα συμβάλλει στην επίτευξη ισορροπημένων και αμοιβαίως αποδεκτών συμφωνιών, όπως προτείνει η Επιτροπή Συνταγματικών Υποθέσεων, θεωρούμε ότι συνιστά καλή βάση για τις μελλοντικές διαπραγματεύσεις.

<SPEAKER ID=18 LANGUAGE="FI" NAME="Hautala">
Κύριε Πρόεδρε, στη σημερινή κοινωνία παρουσιάζονται όλο και συχνότερα θέματα, για τα οποία αναμένεται από το νομοθέτη να θεσπίσει νόμους ταχύτατα και αποτελεσματικά. Φαίνεται ότι, ιδιαίτερα όσον αφορά τις χρηματοπιστωτικές υπηρεσίες, οι απαιτήσεις αυτές είναι αρκετά δικαιολογημένες. Στο πλαίσιο αυτό, είναι απαραίτητο να αναπτύξουμε σύγχρονες μεθόδους θέσπισης νομοθεσίας, όπως ανέφερε ο κ. von Wogau. Δυστυχώς, αυτός ο σύγχρονος τρόπος νομοθεσίας φαίνεται συχνά να σημαίνει ότι ουσιαστικά αναμένεται από το Ευρωπαϊκό Κοινοβούλιο να αποποιηθεί μέρος της νομοθετικής εξουσίας που του εκχωρείται από τη Συνθήκη. Το πρόβλημα της επονομαζόμενης έκθεσης Lamfalussy έγκειται στο γεγονός ότι το Ευρωπαϊκό Κοινοβούλιο δεν μπορεί να είναι απολύτως βέβαιο ότι δεν εγκαταλείπει τη νομοθετική εξουσία, που του εκχωρείται εις το όνομα των πολιτών του, στα χέρια αφενός του Συμβουλίου και αφετέρου της Επιτροπής. Στο πλαίσιο αυτό, το Ευρωπαϊκό Κοινοβούλιο πρέπει επίσης να μεριμνήσει, ώστε να καθοριστούν σαφώς αυτοί οι μηχανισμοί κοινοβουλευτικού ελέγχου.
<P>
Κύριε Πρόεδρε, ως πρόεδρος του θεσμικού αυτού οργάνου, μπορείτε πράγματι να χρησιμοποιήσετε ως έναυσμα την πρόταση που υπέβαλε η Επιτροπή Νομικών Θεμάτων και Εσωτερικής Αγοράς, δηλαδή κάθε φορά που το Ευρωπαϊκό Κοινοβούλιο υποψιάζεται ότι η Επιτροπή υπερβαίνει τις εκτελεστικές της αρμοδιότητες, εσείς να μπορείτε να διαπραγματευθείτε την περίπτωση ενός ad hoc μηχανισμού λεπτομερούς εξέτασης, ο οποίος θα παρεμποδίζει την υπονόμευση του νομοθετικού ρόλου του Κοινοβουλίου. Όλοι γνωρίζουμε ότι η νομοθετική εξουσία του Κοινοβουλίου δεν συνιστά αυτοσκοπό αλλά ότι μεριμνούμε πραγματικά για τους πολίτες, ώστε οι αποφάσεις να λαμβάνονται σε πλαίσιο διαφάνειας και δημοκρατικότητας και όλες οι θέσεις που αξίζουν προσοχή να συνεκτιμώνται στο πλαίσιο της διαδικασίας.
<P>
Είναι επίσης πασιφανές ότι η Συνθήκη ΕΚ είναι απαρχαιωμένη σχετικά με το θέμα. Πρέπει να χαιρετίσουμε με ικανοποίηση τη δέσμευση της Επιτροπής να τροποποιήσει στο άμεσο μέλλον το άρθρο 202 της Συνθήκης, με τρόπο ώστε να αποκατασταθεί η νομοθετική εξουσία και η εξουσία άσκησης ελέγχου του Κοινοβουλίου. Θα πρέπει επίσης να τονιστεί ότι η Ευρωπαϊκή Ένωση έχει ανάγκη την ιεράρχηση κανόνων, προκειμένου να καθορίζονται σαφώς η νομοθετική και η εκτελεστική εξουσία. Προς το παρόν κινούμαστε στα ασαφή πλαίσια της έκθεσης, την οποία χαρακτηρίζει κυρίως το επονομαζόμενο επίπεδο δευτεροβάθμιας λεγόμενης νομοθεσίας.

<SPEAKER ID=19 LANGUAGE="ES" NAME="Mιndez de Vigo">
Κύριε Πρόεδρε, δεν είναι πολλά τα μέλη του Ευρωπαϊκού Κοινοβουλίου που παρίστανται στη σημερινή συζήτηση του Σώματος. Κατά πάσα πιθανότητα ούτε αυτή η συζήτηση θα προσελκύσει το πρωταρχικό ενδιαφέρον των μέσων μαζικής ενημέρωσης. Ωστόσο, και απευθύνομαι στο κοινό που βρίσκεται στα θεωρεία, πρόκειται για μια πολύ σημαντική συζήτηση για τους ευρωπαίους πολίτες (και για όλους εδώ).
<P>
Ελπίζω σήμερα, έπειτα από πολλούς μήνες εργασίας, διαπραγμάτευσης και αναζήτησης συναίνεσης, το Ευρωπαϊκό Κοινοβούλιο να λάβει μια απόφαση σχετικά με την εξαιρετική έκθεση που συνέταξε ο Karl von Wogau, η οποία αποτελεί άλλο ένα βήμα στη διαδικασία οικοδόμησης της οικονομικής και νομισματικής Ευρώπης και, επιπλέον, ένα σημαντικό βήμα που εντάσσεται στο πλαίσιο της διαδικασίας που ξεκίνησε στο Ευρωπαϊκό Συμβούλιο της Λισαβόνας για την επίτευξη μεγαλύτερης ευελιξίας, ανταγωνιστικότητας, ανάπτυξης και δημιουργίας θέσεων εργασίας. Ελπίζω επίσης να συμπεριλάβει αυτή η διαδικασία και άλλες σημαντικές αποφάσεις στο επόμενο Ευρωπαϊκό Συμβούλιο της Βαρκελώνης.
<P>
Τη στιγμή που το ευρώ και η έναρξη κυκλοφορίας του στέφθηκαν με μεγάλη επιτυχία, το Ευρωπαϊκό Κοινοβούλιο, η Επιτροπή και το Συμβούλιο πρέπει να αποδείξουν ότι πληρούν τις υποχρεώσεις που τους επιβάλλουν οι Συνθήκες. Κύριε Πρόεδρε της Επιτροπής, εσείς το πράξατε πρόσφατα - και σας ευχαριστώ για την παρουσία σας εδώ - υιοθετώντας τα κατάλληλα μέτρα και επιπλήττοντας εκείνες τις χώρες που βρίσκονται στα πρόθυρα της υπέρβασης των κριτηρίων που θεσπίστηκαν στο Μάαστριχτ όσον αφορά το έλλειμμα.
<P>
Αυτή είναι μία ορθή απόφαση, γι' αυτό και με δυσαρέστησε βαθιά το γεγονός ότι ο γερμανός Επίτροπος δεν φάνηκε αλληλέγγυος σε ορισμένες δηλώσεις που έκανε στο "Bild am Sonntag". Αξιολογώ αρνητικά αυτό το γεγονός, επειδή αυτό που θέλουμε είναι να διατηρηθεί η εσωτερική συνοχή των ευρωπαϊκών θεσμικών οργάνων και η ισορροπία μεταξύ όλων τους.
<P>
Πρόκειται για μια πολιτικά θετική ενέργεια, επειδή το Ευρωπαϊκό Κοινοβούλιο, όπως όλα τα κοινοβούλια, αγωνίστηκε πολύ για να αποκτήσει τις αρμοδιότητές του. Γι' αυτό, τώρα που τις έχουμε αποκτήσει, θέλουμε να τις διατηρήσουμε, αφού αυτό ζητάει από εμάς ο κόσμος. Οι προτάσεις του Βαρόνου Lamfalussy, με των οποίων την αναγκαιότητα συμφωνούμε όλοι, σημαίνουν επίσης, τελικά, ότι δίδεται ψήφος εμπιστοσύνης στην Ευρωπαϊκή Επιτροπή.
<P>
Εξ ονόματος της Ομάδας μου, θέλω να σας πω ότι πάντα υποστηρίζουμε την Ευρωπαϊκή Επιτροπή επειδή βρίσκεται στο κέντρο των κοινοτικών θεσμικών οργάνων και είναι ο πιο εμφανής παράγοντας ολοκλήρωσης. Αλλά όπως είπαν πολύ σωστά η κ. Berθs και η κ. Hautala, πρέπει να λάβουμε προφυλάξεις. Δεν θέλουμε ούτε μπορούμε - επιτρέψτε μου το αστείο, αφού μιλάμε για χρηματοπιστωτικές υπηρεσίες - να δώσουμε λευκή επιταγή σε κανέναν. Γι' αυτό αυτή η διαπραγμάτευση διάρκεσε τόσο και συμπεριέλαβε τόσα άτομα. Και θέλω να το υπενθυμίσω αυτό εδώ, όχι μόνο στον εισηγητή, του οποίου το έργο όλοι επαινέσαμε, αλλά και στην κ. Randzio-Plath, στον κ. Napolitano, στους συντονιστές της Επιτροπής Συνταγματικών Υποθέσεων, στον κ. Bolkestein και στην ομάδα του, καθώς και στον κ. Rato.
<P>
Κύριε Πρόεδρε, τελικά καταλήξαμε σε ένα κείμενο, του οποίου τη δήλωση αναγνώσατε εσείς σήμερα και το οποίο, κατά την κρίση της Ομάδας του Ευρωπαϊκού Λαϊκού Κόμματος, ικανοποιεί πλήρως - και το λέω κυριολεκτικά - τις προσδοκίες μας: θα αντιμετωπιζόμαστε ισάξια με το Συμβούλιο, θα εξασφαλιστούν τα δικαιώματά μας στη συναπόφαση και οι προϋποθέσεις διαφάνειας που απαιτούσαμε και υπάρχει επίσημη δέσμευση της Ευρωπαϊκής Επιτροπής ότι στην προσεχή αναθεώρηση των Συνθηκών, που θα αναλυθεί από τη Συνέλευση, θα υπάρξει τροποποίηση του άρθρου 202.
<P>
Επομένως, σήμερα είναι μια καλή μέρα για την ευρωπαϊκή οικοδόμηση: στέλνουμε σήματα στις αγορές ότι είμαστε διατεθειμένοι να προχωρήσουμε ακόμα περισσότερο για να κάνουμε πραγματικότητα όλες τις πτυχές της οικονομικής ένωσης. Είναι επίσης μια καλή είδηση για τους πολίτες, που θα δουν να εξαφανίζονται, χάρη στην επιλογή αυτής της μεθόδου, πολλές δυσκαμψίες, πράγμα που μας επιτρέπει να ελπίζουμε σ' ένα μέλλον μεγαλύτερης ανάπτυξης και μεγαλύτερης δημιουργίας απασχόλησης.
<P>
Συγχαρητήρια, κύριε Prodi και κύριε von Wogau. Συγχαρητήρια σε όλους.

<SPEAKER ID=20 LANGUAGE="EN" NAME="Corbett">
Κύριε Πρόεδρε, αυτό που συζητούμε είναι η πρόταση να εκχωρήσουν το Κοινοβούλιο και το Συμβούλιο σημαντικές εκτελεστικές εξουσίες στην Επιτροπή. Το Κοινοβούλιο βρίσκεται στην ευχάριστη θέση να συμφωνήσει με την πρόταση αυτή με την προϋπόθεση να δοθούν ουσιαστικές εγγυήσεις όσον αφορά την επίβλεψη αυτών των εκχωρούμενων αρμοδιοτήτων. Αυτοί που ανησυχούν ενίοτε ότι το Κοινοβούλιο, με το να ζητά τέτοιου είδους εχέγγυα, προσπαθεί να μεταβάλει την ισορροπία μεταξύ των θεσμικών οργάνων πρέπει να θυμούνται ότι αυτή η σημαντική μεταβίβαση αρμοδιοτήτων αποτελεί αφ' εαυτής μεταβολή της ισορροπίας των θεσμικών οργάνων όπως υφίσταται και ότι, υπό αυτές τις συνθήκες, είναι μάλλον εύλογο να ζητά το Κοινοβούλιο ορισμένες εγγυήσεις.
<P>
Μετά από πολλούς μήνες συζητήσεων, συνομιλιών και διαπραγματεύσεων με την Επιτροπή, το αποτέλεσμα μάς παρουσιάστηκε σήμερα με τη μορφή της δήλωσης την οποία μόλις έκανε ο κ. Prodi. Πρέπει να πω ότι περιέχει ορισμένα σημαντικά βήματα προόδου. Πρώτον, η Επιτροπή αναγνωρίζει ότι το άρθρο 202 της Συνθήκης πρέπει να τροποποιηθεί κατά την επόμενη αναθεώρηση της Συνθήκης - υποστηρίζει τη θέση του Κοινοβουλίου σχετικά με αυτό. Όμως, εν τω μεταξύ, η Επιτροπή αναγνωρίζει ότι το Κοινοβούλιο έχει το δικαίωμα να εξετάζει και να λαμβάνει θέση σχετικά με τα εκτελεστικά μέτρα που παρουσιάζει στις εξειδικευμένες επιτροπές οι οποίες θα συσταθούν για να συνεργαστούν με την Επιτροπή.
<P>
Το Κοινοβούλιο θα έχει τρεις, αντί για ένα μόλις μήνα, όπως συμβαίνει με τις ισχύουσες διαδικασίες, για να εξετάσει και να λάβει θέση σχετικά με τέτοιου είδους εκτελεστικά μέτρα. Το κείμενο της Επιτροπής δεν περιορίζει το δικαίωμα του Κοινοβουλίου να εξετάζει αν η Επιτροπή έχει υπερβεί τις αρμοδιότητες που της έχουν εκχωρηθεί, κάτι που θα μπορούσε εν πάση περιπτώσει να επιλυθεί μέσω δικαστικής προσφυγής, αν κάποια στιγμή προκύψει σύγκρουση αρμοδιοτήτων. Μας δίνει το δικαίωμα να προβάλλουμε αντιρρήσεις, αν χρειαστεί, επί της ουσίας. Αυτό είναι επίσης πολύ σημαντικό.
<P>
Τι θα συμβεί όμως αν το Κοινοβούλιο προβάλει αντιρρήσεις και η Επιτροπή δεν δεχθεί την αντίρρησή του όσον αφορά ένα εκτελεστικό μέτρο; Στο σημείο αυτό το κείμενο είναι λίγο ασαφές: μιλάει για ισότιμη μεταχείριση χωρίς να διευκρινίζει με ποιον. Η κ. Berθs το έθιξε ήδη: ισοτιμία με την Οικονομική και Κοινωνική Επιτροπή, ισοτιμία με τον Τύπο; Όχι, είναι προφανές για εμάς τους γνωρίζοντες ότι εννοεί ισοτιμία με το Συμβούλιο. Αυτό είναι το σημείο για το οποίο συζητούσαμε εδώ και μήνες και οι εισαγωγικές παρατηρήσεις του κ. Prodi κατέστησαν σαφές ότι και η Επιτροπή δέχεται πως εννοεί ισοτιμία με το Συμβούλιο. Αυτή είναι η ερμηνεία που δίνουμε εμείς και νομίζω ότι δεν μπορεί να υπάρξει καμία άλλη.
<P>
Έχουμε ένα τρίτο βήμα προόδου και αυτό είναι μια εγγύηση στην περίπτωση που αυτός ο μηχανισμός δεν λειτουργήσει. Έχουμε τη ρήτρα λήξης: μετά από τέσσερα χρόνια, οι εκχωρούμενες αρμοδιότητες θα επανέλθουν στο Κοινοβούλιο και το Συμβούλιο, εκτός αν συμφωνήσουμε να τις ανανεώσουμε. Αυτό αποτελεί εγγύηση για εμάς και θα συγκεντρώσει την προσοχή της Επιτροπής στο ενδιάμεσο, κάνοντας την να συνειδητοποιήσει ότι πρέπει να ασκεί αυτές τις εκτελεστικές αρμοδιότητες με τρόπο που το Κοινοβούλιο να θεωρεί ικανοποιητικό αν θέλει να ελπίζει στην ανανέωσή τους.
<P>
Τέταρτον, έχουμε ορισμένες σημαντικές εγγυήσεις όσον αφορά το άνοιγμα και τη διαφάνεια, όπως επίσης και την αποδοχή της ιδέας του Κοινοβουλίου ότι πρέπει να συσταθεί μια επιτροπή συμμετεχόντων στην αγορά στο πλευρό των άλλων επιτροπών.
<P>
Έτσι, συνολικά, μπορούμε να είμαστε ικανοποιημένοι με την πρόοδο που έχει σημειωθεί, ακόμη και αν η διατύπωση για τα σημεία που επισήμανα νωρίτερα θα μπορούσε να είναι κάπως καλύτερη. Παρόλα αυτά, θα ήθελα να ρωτήσω αν το πλήρες κείμενο της δήλωσης της Επιτροπής και της σημερινής δήλωσης του κ. Prodi θα μπορούσε να ενσωματωθεί όχι μόνο στα πλήρη πρακτικά της συνεδρίασης, αλλά και στα συνοπτικά πρακτικά, διότι ήταν μια πολύ σημαντική δήλωση και πρέπει να καταγραφεί στα πρακτικά μας, έτσι ώστε να έχουμε γραπτή μαρτυρία των όσων δεσμεύθηκε να πράξει η Επιτροπή.

<SPEAKER ID=21 NAME="Πρόεδρος">
Κύριε Corbett, αυτό που ζητήσατε έχει ήδη προβλεφθεί να γίνει. Η δήλωση θα περιλαμβάνεται στα συνοπτικά πρακτικά ως σημαντικό επίσημο έγγραφο.

<SPEAKER ID=22 NAME="Huhne">
Κύριε Πρόεδρε, επί περισσότερο από ένα έτος εμείς στις ομάδες διαπραγμάτευσης του Κοινοβουλίου, μαζί με την Επιτροπή και το Συμβούλιο των Υπουργών, προσπαθούσαμε να λύσουμε ένα γρίφο. Συμφωνούμε όλοι με τον Βαρόνο Lamfalussy και την επιτροπή σοφών ότι για την αποτελεσματική ρύθμιση των χρηματαγορών και τη δημιουργία μιας ενιαίας χρηματοπιστωτικής αγοράς απαιτείται να εκχωρήσουμε αρμοδιότητες στην Επιτροπή και σε μια πιο ευέλικτη επίσημη επιτροπή. Υπάρχει όμως ένα βασικό πρόβλημα. Αν και η Συνθήκη του Μάαστριχτ παρέσχε το 1992 στο Σώμα την εξουσία της συναπόφασης όσον αφορά τέτοιου είδους νομοθεσία δεν του παρέσχε την εξουσία να εποπτεύει αποτελεσματικά το ρόλο οποιασδήποτε επιτροπής. Αυτό που είδαμε στο παρελθόν όσον αφορά τέτοιου είδους επιτροπές δεν μας άρεσε: ήταν μυστικοπαθείς, γραφειοκρατικές, καφκικές. Ένας όρος στον οποίο επέμενε η Ομάδα μου ήταν ότι αυτή η νοοτροπία της μυστικότητας πρέπει να αλλάξει ουσιαστικά, ανοίγοντας τη διαδικασία λήψης αποφάσεων όχι μόνο σε εμάς στο Κοινοβούλιο, αλλά και στον έξω κόσμο. Χρειαζόμασταν εχέγγυα διαφάνειας, ανοίγματος και διαβούλευσης. Μας δίδονται εδώ στη δήλωση του Προέδρου και στην επιστολή που ο Επίτροπος Bolkestein απηύθυνε στην πρόεδρο της Επιτροπής Οικονομικής και Νομισματικής Πολιτικής.
<P>
Αλλά πώς επρόκειτο να διασφαλίσουμε ότι οι υποσχέσεις αυτές για αλλαγή νοοτροπίας, που τόσο συχνά αθετούντο, θα τηρούνταν τελικά; Έγινε σαφές ότι καμία μόνιμη αλλαγή δεν θα μπορούσε να γίνει προτού ολοκληρωθούν η Συνέλευση και η Διακυβερνητική Διάσκεψη του 2004. Μόνο μια ΔΔ θα μπορούσε να αλλάξει το άρθρο 202, το οποίο κατά βάση παρέχει αποκλειστικά δικαιώματα εποπτείας των επιτροπών στο Συμβούλιο Υπουργών, αγνοώντας το νέο ρόλο του Κοινοβουλίου. Χρειαζόμασταν μια υπόσχεση ότι οι ανησυχίες μας, οι οποίες αγνοήθηκαν σε διαδοχικές αναθεωρήσεις της συνθήκης, θα λαμβάνονταν υπόψη. Χρειαζόμασταν μια μεταβατική λύση που θα σήμαινε ότι οι ευρωπαίοι αποταμιευτές και επενδυτές δεν θα έπρεπε να περιμένουν πολύ ακόμη για την ολοκλήρωση της ενιαίας αγοράς χρηματοπιστωτικών υπηρεσιών, η οποία ξεκίνησε το 1973. Η υγεία της ευρωπαϊκής οικονομίας εξαρτάται από αυτή τη νομοθεσία. Μια ζωτική και δυναμική οικονομία εξαρτάται από ένα αποδοτικό χρηματοπιστωτικό σύστημα για τη συλλογή των αποταμιεύσεων και τη διοχέτευσή τους με χαμηλό κόστος στις πλέον παραγωγικές χρήσεις.
<P>
Ήταν εδώ και πολύ καιρό σαφές στην Ομάδα των Φιλελευθέρων ότι η μόνη δυνατή μεταβατική λύση θα ήταν να τεθεί ένα χρονικό όριο στην εκχώρηση αρμοδιοτήτων. Για πρώτη φορά στη νομοθεσία της ΕΕ, θα έχουμε μια ρήτρα λήξης που θα αφαιρέσει τις αρμοδιότητες της Επιτροπής και της επιτροπής μετά από τέσσερα χρόνια, αν αυτές δεν χρησιμοποιηθούν συνετά και καλά. Ευτυχώς, η αρχική αντίθεση της Σοσιαλιστικής Ομάδας και του Ευρωπαϊκού Λαϊκού Κόμματος, καθώς και οι ανησυχίες σχετικά με την ασφάλεια δικαίου, ξεπεράστηκαν. Οποιεσδήποτε ρυθμίσεις εγκρίνει η επιτροπή θα συνεχίσουν να ισχύουν ακόμη και αν οι αρμοδιότητές της ανασταλούν, αλλά το Κοινοβούλιο μπορεί να χτυπήσει το χέρι στο τραπέζι, αν χρειαστεί.
<P>
Είναι μια σημαντική στιγμή για την ελευθέρωση της ευρωπαϊκής οικονομίας. Η συμφωνία θα στηρίξει το ευρώ - γιατί τι είναι το ενιαίο νόμισμα αν οι αγορές στις οποίες κυκλοφορεί χωρίζονται ακόμη από εθνικούς φραγμούς; Θα ενισχύσει την πεποίθηση ότι, όποιες και αν είναι οι προκλήσεις που επιφυλάσσει το μέλλον για την οικονομική και νομισματική ένωση, η Ευρωπαϊκή Ένωση μπορεί να τις ξεπεράσει και δείχνει ότι το Κοινοβούλιο είναι ένα σοβαρό και υπεύθυνο νομοθετικό σώμα και εταίρος στην οικονομική μεταρρύθμιση. Η μεταρρυθμιστική διαδικασία της Λισαβόνας τέθηκε ξανά σε εφαρμογή. Συγχαίρω θερμά τον κ. von Wogau, τον εισηγητή μας, και συστήνω στο Σώμα να ψηφίσει την έκθεση αυτή.

<SPEAKER ID=23 NAME="Titford">
Κύριε Πρόεδρε, το ενδιαφέρον σε αυτή την έκθεση είναι η ανησυχία που εκφράζεται σχετικά με τα δικαιώματα του Κοινοβουλίου. Αυτό συνοδεύεται με την αξίωση ότι η επιτροπή θέλει να ενισχύσει τον δημοκρατικό έλεγχο σε αυτόν τον ραγδαία εξελισσόμενο τομέα. Αυτό που δεν βλέπω να εκφράζεται είναι κάποια ανησυχία για όσους παρέχουν χρηματοπιστωτικές υπηρεσίες ή για τους πελάτες που εξυπηρετούν. Χωρίς να επιμείνω σε κάποια ιδιαίτερη πτυχή της νομοθεσίας για τις χρηματοπιστωτικές υπηρεσίες στην οποία αναφέρεται η έκθεση, πρέπει να εκπληρώσω το δικό μου δημοκρατικό καθήκον και να επισημάνω ότι η προσθήκη της κοινοτικής νομοθεσίας στραγγαλίζει αργά, αλλά αμείλικτα, την χρηματοοικονομική κοινότητα και καθιστά σχεδόν αδύνατες τις συναλλαγές.
<P>
Σε αυτό το πλαίσιο, οι ψηφοφόροι μου μου υπενθυμίζουν συνεχώς ότι αυτοί που πλήττονται περισσότερο είναι οι μικροί και ανεξάρτητοι χρηματοοικονομικοί σύμβουλοι και το καθαρό αποτέλεσμα είναι ότι οι δραστηριότητες συγκεντρώνονται σταθερά στα χέρια ολοένα και μεγαλύτερων εταιρειών. Από την άλλη, δεν βλέπω να μειώνονται τα χρηματοοικονομικά σκάνδαλα στους τίτλους των εφημερίδων. Στην πραγματικότητα, φαίνεται να συμβαίνει το ακριβώς αντίθετο. Όποιος προέρχεται, όπως εγώ, από μια παράδοση όπου το κοινοβούλιο είναι ο εγγυητής των μέτρων διασφάλισης και ελευθεριών των ατόμων, θεωρεί την έκθεση αυτή ένα ακόμη βήμα προς την αύξηση της εξουσίας των κοινοτικών θεσμικών οργάνων, χωρίς κανένα μέλημα για το τι προσπαθεί να επιτύχει η νομοθεσία. Η επιτροπή μετρά τους αγγέλους που χορεύουν στην άκρη μιας καρφίτσας, ενώ ο κλάδος καταρρέει σιγά-σιγά. Αυτό για μένα είναι κλασικό παράδειγμα του τι κάνει η Κοινότητα.

<SPEAKER ID=24 LANGUAGE="IT" NAME="Della Vedova">
Κύριε Πρόεδρε, κύριε Πρόεδρε Prodi, κύριε Επίτροπε Bolkestein, ακόμη μία φορά βρισκόμαστε ενώπιον της αδυναμίας της ευρωπαϊκής νομοθετικής διαδικασίας, όπως ανέφερε προ ολίγου και ο συνάδελφος κ. Huhne.
<P>
Στο πλαίσιο αυτό, το Κοινοβούλιο έχει δύο διακριτούς στόχους, οι οποίοι κινδύνευαν να βρεθούν σε αντίθεση: αφενός, η ανάγκη επιβεβαίωσης ενός ρόλου μεγαλύτερης βαρύτητας και επιρροής του Κοινοβουλίου στα θέματα αυτά, η επιβεβαίωση συνεπώς μιας μεγαλύτερης δημοκρατικής νομιμοποίησης των κανόνων οι οποίοι αποτελούν το αντικείμενο της συζήτησης. αφετέρου, όμως, υπάρχει η επιτακτική και επείγουσα ανάγκη ολοκλήρωσης στο συντομότερο δυνατό χρόνο του προγράμματος δράσης των χρηματοπιστωτικών υπηρεσιών, με σκοπό τη δημιουργία της κοινής αγοράς σε αυτόν τον τομέα.
<P>
Έχουμε καθυστερήσει πολύ και η διατήρηση αυτού του συνονθυλεύματος κανονισμών δημιουργεί εμπόδια με πολύ υψηλό κόστος για τους ευρωπαίους πολίτες. Αρκεί να υπενθυμίσουμε την περίπτωση των συνταξιοδοτικών ταμείων, τα οποία για μεγάλο χρονικό διάστημα παρακωλύονται από κανόνες προστατευτισμού στα διάφορα κράτη μέλη. Το μέσο μέγεθός τους είναι ίσο με το ένα έκτο των αμερικανικών ταμείων και η απόδοση τους φτάνει το 60% των αμερικανικών. Αυτό δημιουργεί σοβαρές δυσκολίες για τους συνταξιούχους, για τους καταθέτες εν γένει και για την αποτελεσματικότητα της οικονομίας.
<P>
Ο παράγων χρόνος έχει θεμελιώδη σημασία. Έχουμε καθυστερήσει πολύ και κατά συνέπεια ο στόχος εξασφάλισης του σωστού ρόλου για το όργανό μας πρέπει να προσαρμοστεί υπεύθυνα με την ανάγκη να δοθεί μια αποφασιστική ώθηση στη δημιουργία της εσωτερικής αγοράς.
<P>
Εν κατακλείδι, κύριε Πρόεδρε, πιστεύω ότι ο εισηγητής von Wogau, η συνάδελφος κ. Berθs, η Επιτροπή Οικονομικής και Νομισματικής Πολιτικής και η Επιτροπή Συνταγματικών Υποθέσεων κατόρθωσαν να βρουν ένα σημείο ισορροπίας μεταξύ αυτών των αναγκών και να μας προσφέρουν μια ικανοποιητική λύση για το παρόν και μια οδό να διανύσουμε για το μέλλον. Για το λόγο αυτό, οι Ιταλοί Ριζοσπάστες θα ψηφίσουν υπέρ αυτού του μέτρου.

<SPEAKER ID=25 NAME="Bolkestein">
. (ΕΝ) Κύριε Πρόεδρε, όπως είπαν πολλοί βουλευτές, η Επιτροπή διεξήγαγε συχνές συζητήσεις με όσους εμπλέκονται στενά με αυτό το ζήτημα στο Κοινοβούλιο και η σημασία την οποία αποδίδει η Επιτροπή σε αυτό το σημαντικό ζήτημα αντικατοπτρίζεται επίσης στην παρουσία του Προέδρου της Επιτροπής εδώ σήμερα το πρωί.
<P>
Διάφοροι βουλευτές αναφέρθηκαν στους αγγέλους σήμερα το πρωί - είτε στο φύλο των αγγέλων είτε στο πόσοι άγγελοι θα μπορούσαν να χορεύουν στο κεφάλι μιας καρφίτσας. Επιτρέψτε μου να πω ότι συχνά ο διάβολος εμφανίζεται στις λεπτομέρειες. Ας ελπίσουμε ότι ο διάβολος και οι άγγελοι θα αλληλοεξουδετερωθούν και θα μπορέσουμε να καταλήξουμε σήμερα σε έναν ισορροπημένο συμβιβασμό. Σύμφωνα με ορισμένους βουλευτές που μίλησαν σήμερα το πρωί, τον κ. Mιndez de Vigo για παράδειγμα, όντως έτσι συμβαίνει. Είπε ότι η σημερινή είναι μια καλή ημέρα για την ολοκλήρωση και έδωσε συγχαρητήρια στον εισηγητή· θα ήθελα με τη σειρά μου να επαναλάβω τα συγχαρητήρια εξ ονόματος της Επιτροπής. Θα ήθελα να ευχαριστήσω ιδιαιτέρως τον κ. von Wogau και την Επιτροπή Συνταγματικών Υποθέσεων διότι επεξεργάστηκαν αυτό το συμβιβασμό. Η Επιτροπή οφείλει να εκφράσει αυτά τα συναισθήματα.
<P>
Ο κ. von Wogau ξεκίνησε αναφερόμενος στη φιλοδοξία της Ευρωπαϊκής Ένωσης, όπως εκφράστηκε από το Ευρωπαϊκό Συμβούλιο της Λισαβόνας, η οποία είναι, ως γνωστόν, ότι η Ευρωπαϊκή Ένωση πρέπει να γίνει η πλέον ανταγωνιστική ζώνη στον κόσμο. Αυτό είναι το πρίσμα υπό το οποίο πρέπει να εξεταστεί η έκθεση Lamfalussy. Η κ. Berθs αναφέρθηκε επίσης στις φιλοδοξίες που εκφράστηκαν στη Λισαβόνα. Πράγματι αποτελούν ένα σύνολο, και δεν χρειάζεται να τονίσω την επιθυμία μας να δώσουμε όσο το δυνατόν μεγαλύτερη ορμή και ώθηση στις κινήσεις μας προς την αύξηση της ανταγωνιστικότητας. Επαναλαμβάνω μία ακόμη φορά ότι η συζήτηση αυτή και το αποτέλεσμα που ελπίζω ότι θα προκύψει είναι σημαντικά για την οικονομική ευημερία της Ένωσης.
<P>
Δεν χρειάζεται να εξηγήσω τι πραγματεύεται η έκθεση της επιτροπής με επικεφαλής τον βαρόνο Lamfalussy και τον τρόπο με τον οποίο αναφέρεται στη διαδικασία της επιτροπολογίας για τα μέτρα υλοποίησης ή τις εκτελεστικές προτάσεις. Η έκθεση του κ. von Wogau απαριθμεί αυτά που έχουν επιτευχθεί. Το ίδιο έκανε και ο κ. Corbett, ο οποίος αναφέρθηκε στο γεγονός ότι, κατά τη γνώμη της Επιτροπής, το άρθρο 202 της Συνθήκης πρέπει να τροποποιηθεί στο πλαίσιο της επόμενης διακυβερνητικής διάσκεψης - και αυτή είναι η ουσία του ζητήματος. Το Κοινοβούλιο τονίζει συχνά σ' εμένα και σε άλλους την ανάγκη να επιτευχθεί ισοτιμία με το Συμβούλιο όσον αφορά το δικαίωμα εποπτείας που παρέχεται τόσο στο Κοινοβούλιο όσο και στο Συμβούλιο κατά την εξέταση των εκτελεστικών προτάσεων. Η Επιτροπή συμφωνεί και κατανοεί επίσης την ανάγκη για ισότιμη θέση του Κοινοβουλίου έναντι του Συμβουλίου σε ολόκληρη τη διαδικασία της επιτροπολογίας.
<P>
Δυστυχώς, από την άποψη του Κοινοβουλίου - και η Επιτροπή αναγνωρίζει τα αισθήματα και τις γνώμες του - αυτό δεν είναι δυνατόν αυτή τη στιγμή. Το άρθρο 202 είναι σαφές: η διαδικασία της επιτροπολογίας που καθιερώθηκε τον Ιούνιο του 1999 είναι επίσης σαφής και, παρόλο που η Επιτροπή κατανοεί την άποψη του Κοινοβουλίου και το δήλωσε στη Λευκή Βίβλο της για τη διακυβέρνηση, δεν είναι σε θέση επί του παρόντος να εκπληρώσει τις επιθυμίες του Κοινοβουλίου. Η άποψη της Επιτροπής, όπως προσδιορίστηκε στη Λευκή Βίβλο για τη διακυβέρνηση, είναι ότι το άρθρο 202 πρέπει να τροποποιηθεί. Ωστόσο, δεν μπορεί να το κάνει η ίδια, καθώς οποιαδήποτε αλλαγή τέτοιου είδους πρέπει να πραγματοποιηθεί σε συσχετισμό με την επόμενη διακυβερνητική διάσκεψη.
<P>
Ο κ. Corbett ανέφερε ότι το Κοινοβούλιο έχει τώρα τρεις μήνες για να εξετάσει τα εκτελεστικά μέτρα που παρουσιάζει η Επιτροπή. Υπάρχει πλήρης ισοτιμία με το Συμβούλιο στο σημείο αυτό και αυτό είναι καλό. Συνέχισε λέγοντας ότι το Κοινοβούλιο έχει τώρα τη δυνατότητα να προβάλλει αντιρρήσεις επί της ουσίας. Ναι, πράγματι, η ουσία αφορά όλους μας και το Κοινοβούλιο έχει το εγγενές δικαίωμα να προωθεί τις θέσεις και τα επιχειρήματά του. Η Επιτροπή είπε ότι θα λάβει υπόψη όσο το δυνατόν περισσότερο τη θέση του Κοινοβουλίου. Αυτό θα ήθελε και το Κοινοβούλιο από την Επιτροπή.
<P>
Ο κ. Corbett μίλησε για ισοτιμία - μια ωραία λέξη - αλλά ισοτιμία με ποιον; Προφανώς, ισοτιμία με το Συμβούλιο. Αυτή είναι η ουσία της όλης συζήτησης και δεν θα πρέπει να αρνηθούμε αυτό που είναι σαφές σε όλους. Το Κοινοβούλιο θέλει την ισοτιμία με το Συμβούλιο· η Επιτροπή επιθυμεί να τη χορηγήσει, συμμερίζεται την άποψη αυτή και το διευκρίνισε στη δήλωσή της και στις συζητήσεις.
<P>
Ο κ. Corbett ανέφερε μια ρήτρα λήξης, που αποτελεί ένα άλλο παράδειγμα όπλου που διαθέτει το Κοινοβούλιο προκειμένου να διασφαλίσει ότι η Επιτροπή λαμβάνει υπόψη στο έπακρο τις επιθυμίες του. Η ρήτρα λήξης σημαίνει ότι η εκχώρηση εκτελεστικών μέτρων στην Επιτροπή δεν θα διαρκέσει περισσότερο από τέσσερα έτη. Μπορεί να παραταθεί με πρωτοβουλία της Επιτροπής, αλλά σίγουρα θα λειτουργήσει ως δαμόκλειος σπάθη για την Επιτροπή και αποτελεί ένα ισχυρό όπλο στη διάθεση του Κοινοβουλίου.
<P>
Το ίδιο ισχύει και για έναν άλλο παράγοντα, που αναφέρθηκε από τον κ. von Wogau. Στην εισαγωγική του δήλωση ο κ. von Wogau είπε ότι αν η Επιτροπή δεν πραγματοποιήσει τις υποσχέσεις της - όπως καθορίστηκαν στη δήλωση του κ. Prodi - την επόμενη φορά που μια οδηγία θα τεθεί προς συζήτηση το Κοινοβούλιο θα γνωρίζει ότι μπορεί να ασκεί στενό έλεγχο στην Επιτροπή. Η Επιτροπή το γνωρίζει καλά αυτό. Αυτός είναι ένας άλλος τρόπος με τον οποίο το Κοινοβούλιο μπορεί να προωθήσει την άποψή του με σθένος και πεποίθηση. Η Επιτροπή, ως εκ τούτου, έχει κάθε συμφέρον να ακούει προσεκτικά και να λάβει υπόψη στο έπακρο την άποψη αυτή.
<P>
Η τελευταία παρατήρηση του κ. Corbett - εκτός από την επιθυμία να περιληφθεί η δήλωση στα συνοπτικά πρακτικά - αφορούσε το άνοιγμα και τη διαφάνεια. Η Επιτροπή δήλωσε σήμερα το πρωί και στην πρώτη επιστολή που απέστειλε στις 2 Οκτωβρίου στην κ. Randzio-Plath, πρόεδρο της Επιτροπής Οικονομικής και Νομισματικής Πολιτικής, ότι είναι απόλυτα πρόθυμη να εφαρμόσει αυτό το άνοιγμα και τη διαφάνεια.
<P>
Ο κ. Titford είπε ότι ο κλάδος θα καταρρεύσει. Μου φαίνεται ότι πρόκειται για ποιητική υπερβολή. Δεν έχω την εντύπωση ότι ο κλάδος πρόκειται να καταρρεύσει. Ναι, αποκαλύπτονται σκάνδαλα - ίσως λιγότερα στην Ευρωπαϊκή Ένωση από ό,τι σε άλλα μέρη του κόσμου - αλλά αυτό είναι μέσα στη ζωή. Δεν νομίζω πως οι προτάσεις που έκανε ο κ. Prodi σήμερα το πρωί θα τροφοδοτήσουν περισσότερα σκάνδαλα. Αντίθετα, θα συμβάλουν κατά πολύ στην αποφυγή τους και ως εκ τούτου δεν μπορώ να συμφωνήσω με τα αισθήματα που εκφράζει ο κ. Titford.
<P>
Τέλος, επανέρχομαι στον κ. Mιndez de Vigo που είπε ότι η σημερινή ήταν μια καλή ημέρα για την ολοκλήρωση. Συνεχάρη τον κ. von Wogau και συντάσσομαι μαζί του σε αυτό. Θέλω να συγχαρώ προσωπικά τον κ. von Wogau για το γεγονός ότι στις 11.00 σήμερα το πρωί θα λάβει μια γαλλική τιμητική διάκριση, το παράσημο της Λεγεώνας της Τιμής. Η Επιτροπή τον συγχαίρει.
<P>
(Χειροκροτήματα)
<P>
Θα έχω την ευκαιρία να απαντήσω σε περισσότερες ερωτήσεις αργότερα κατά τη διάρκεια της συζήτησης, έτσι διακόπτω στο σημείο αυτό την ομιλία μου εξ ονόματος της Επιτροπής.

<SPEAKER ID=26 LANGUAGE="FR" NAME="Goebbels">
Κύριε Πρόεδρε, θα ήθελα να σας ζητήσω να εγγράψετε στα συνοπτικά πρακτικά της συνάντησής μας τη δήλωση του κ. Bolkestein, διότι, εάν κατάλαβα καλά, ο κ. Bolkestein μόλις διόρθωσε τον Πρόεδρο Prodi σε ένα σημαντικό σημείο. Ανέφερε ότι ο όρος "ισοτιμία" σημαίνει όντως ισοτιμία μεταξύ του Κοινοβουλίου και του Συμβουλίου.

<SPEAKER ID=27 NAME="Bolkestein">
. (ΕΝ) Κύριε Πρόεδρε, μπορώ να απαντήσω εν συντομία στον κ. Goebbels; Δεν υπάρχει αντίφαση μεταξύ αυτού που είπε ο Πρόεδρος και αυτού που είπα εγώ. Πρόκειται για ισοτιμία με το Συμβούλιο και κανείς δεν εννόησε ποτέ κάτι διαφορετικό.

<SPEAKER ID=28 NAME="Πρόεδρος">
Συνάδελφοι, αν διαβάσετε το κείμενο των εισαγωγικών παρατηρήσεων του κ. Prodi, θα δείτε ότι μεταφέρουν την άποψη στην ουσία της. Οι παρατηρήσεις αυτές θα καταχωρηθούν στα συνοπτικά πρακτικά και καλύπτουν το θέμα το οποίο αναφέρθηκε.

<SPEAKER ID=29 NAME="Villiers">
Κύριε Πρόεδρε, εξ ονόματος των Βρετανών Συντηρητικών και των υπόλοιπων μελών της Ομάδας ΕΛΚ-ΕΔ θα ήθελα να πω ότι υποστηρίζουμε θερμά το συμβιβασμό που περιέχεται στην έκθεση von Wogau και επαναλήφθηκε από τον κ. Prodi σήμερα το πρωί. Το Κοινοβούλιο εξασφάλισε σημαντικές παραχωρήσεις όσον αφορά τη διαφάνεια, τη διαβούλευση και την εποπτεία. Πρέπει να συγχαρούμε τον εισηγητή του Κοινοβουλίου για αυτό. Το Κοινοβούλιο πρέπει επίσης να εκφράσει την εκτίμησή του στον κ. Bolkestein και το προσωπικό του, καθώς και στην Επιτροπή, διότι ανταποκρίθηκαν στις ανησυχίες που εκφράσαμε σχετικά με αυτά τα ζητήματα. Ο κ. von Wogau αξίζει πολλών επαίνων διότι έφερε εις πέρας τις μακροχρόνιες διαπραγματεύσεις μας σχετικά με αυτό το σημαντικό ζήτημα.
<P>
Εμείς στο Κοινοβούλιο υιοθετήσαμε μια ρεαλιστική προσέγγιση. Πρόκειται για μια πραγματοποιήσιμη μεταβατική λύση εν αναμονή της οριστικής επίλυσης ολόκληρου του ζητήματος της κατ' εξουσιοδότηση νομοθεσίας το 2004, όταν το Κοινοβούλιο θα μπορεί και θα πρέπει να ζητήσει ένα νομικά δεσμευτικό μηχανισμό επανάκλησης, ο οποίος είναι επιθυμητός αλλά, δυστυχώς, μη επιτρεπόμενος στο πλαίσιο της ισχύουσας Συνθήκης και των υφιστάμενων ρυθμίσεων. Είναι ζωτικής σημασίας να υποστηρίξει το Κοινοβούλιο αυτόν τον συμβιβασμό κατά την ψηφοφορία που θα διεξαχθεί σήμερα το μεσημέρι, διότι αν δεν το κάνουμε δεν θα μπορέσουμε να αποκτήσουμε μια ολοκληρωμένη χρηματοπιστωτική αγορά - ούτε το 2004, ούτε το 2005, ούτε ποτέ. Αυτή η χρηματοπιστωτική αγορά δεν ενδιαφέρει μόνο τους τραπεζίτες· θα μπορούσε επίσης να οδηγήσει σε φθηνότερες τιμές και σε ευρύτερη επιλογή χρηματοοικονομικών προϊόντων για τους καταναλωτές και τις επιχειρήσεις, σε φθηνότερο δανεισμό, υψηλότερες αποδόσεις για τους αποταμιευτές και τους επενδυτές, ενώ θα συνέβαλε πολύ στο να αρχίσει η εξουδετέρωση της ωρολογιακής βόμβας των συντάξεων. Όλα αυτά είναι άκρως σημαντικά οφέλη για τους απλούς πολίτες που μας εξέλεξαν για να εξυπηρετήσουμε τα συμφέροντά τους.
<P>
Αν δεχτούμε αυτό το συμβιβασμό θα πλησιάσουμε σημαντικά την επίτευξη του στόχου μας για μια ολοκληρωμένη χρηματοπιστωτική αγορά και την απόδοση αυτών των οφελών στους απλούς ανθρώπους από άκρου εις άκρον της Ευρωπαϊκής Ένωσης.

<SPEAKER ID=30 LANGUAGE="DE" NAME="Randzio-Plath">
Κύριε Πρόεδρε, κύριε Πρόεδρε της Eπιτροπής, κύριε Επίτροπε, θέλω να τονίσω ρητά ότι κανείς εδώ στο Ευρωπαϊκό Κοινοβούλιο δεν υποτιμά τη σημασία των χρηματοπιστωτικών αγορών. Όλοι γνωρίζουμε πόσο σημαντικό είναι να φτάσουμε στο επίπεδο της ενοποιημένης χρηματοπιστωτικής αγορά των ΗΠΑ σε ό,τι αφορά την παραγωγικότητα του κεφαλαίου. Από την άλλη πλευρά, γνωρίζουμε επίσης ότι η ευρωπαϊκή χρηματοπιστωτική αγορά είναι σημαντική όχι μόνο για τις επιχειρήσεις, αλλά και για εκείνους που έχουν ανάγκη να εξασφαλίσουν με ικανοποιητικό τρόπο τα γεράματά τους, εκείνους δηλαδή που λόγω της χαμηλής τους σύνταξης στρέφονται στις χρηματοπιστωτικές αγορές ως καταναλωτές και εξαρτώνται από αυτές. Επομένως το Κοινοβούλιο φέρει μεγάλη ευθύνη ως προς την ορθότητα των αποφάσεών του στο πλαίσιο της διαδικασίας συναπόφασης.
<P>
Η διαδικασία που συζητούμε σήμερα βάσει της έκθεσης von Wogau αποτελεί πολύ ευαίσθητο ζήτημα. Ο εισηγητής κατέβαλε προσπάθειες να χρησιμοποιήσει πολύ προσεκτικές διατυπώσεις, προκειμένου να προσφέρει ευκαιρίες σε όλους τους ευαίσθητους συμμετέχοντες στην προκείμενη νομοθετική διαδικασία.
<P>
Θέλω να τονίσω για άλλη μια φορά ότι το παρόν Κοινοβούλιο, το οποίο απαιτεί όλο και περισσότερα δικαιώματα συναπόφασης, δεν πρόκειται να παραιτηθεί από τα αιτήματά του όσον αφορά την κοινοβουλευτική νομοθετική διαδικασία. Ο σημερινός συμβιβασμός που περιέχει η έκθεση Wogau δεν προοιωνίζει την παραίτηση του Ευρωπαϊκού Κοινοβουλίου από αυτό το νομικό καθεστώς.
<P>
Εάν σήμερα βρεθεί μια μεταβατική ρύθμιση για την παράγωγη νομοθεσία, τότε αυτό σημαίνει μόνο ότι δεν είχαμε κατορθώσει μέχρι σήμερα ως Κοινοβούλιο να θεμελιώσουμε μιαν παράγωγη νομοθεσία στη Συνθήκη. Αυτό οφειλόταν μέχρι τώρα στην Επιτροπή. Ως Πρόεδρος της Επιτροπής Οικονομικής και Νομισματικής Πολιτικής θέλω να ευχαριστήσω ρητά τον κ. Bolkestein, που κατά τη διάρκεια των κοπιαστικών και δύσκολων διαπραγματεύσεων συνέβαλε στην επικράτηση αυτής της διατύπωσης και στην υιοθέτησή της στη Λευκή Βίβλο ως πρόταση της Επιτροπής. Είναι κάτι που πετύχαμε από κοινού. Τώρα θα πρέπει πλέον να έχει ένα αντίστοιχα ευτυχές τέλος και η Διακυβερνητική Διάσκεψη, καθώς και η τροποποίηση της Συνθήκης, πράγμα που είναι ασφαλώς πολύ σημαντικό.
<P>
Ωστόσο, δεν έχει δοθεί ακόμα απάντηση στο ερώτημα κατά πόσο μπορούμε να δώσουμε πραγματικό νόημα στη διαδικασία Lamfalussy στο πλαίσιο της προκείμενης νομοθεσίας, δεδομένου ότι όλα αυτά που σήμερα χαρακτηρίζονται ως τεχνικά ζητήματα, πολύ συχνά αποτελούν αμιγώς πολιτικά ζητήματα. Το παρόν Κοινοβούλιο δεν μπορεί να αρκεστεί στον ρόλο του νομοθέτη ενός πλαισίου. Θα πρέπει να συνεχίσουμε να κατέχουμε το κυριαρχικό δικαίωμα επί των ορισμών που δίνονται σε κάθε σημείο, σε κάθε παράγραφο, σε κάθε άρθρο, και θα δώσουμε μεγάλη προσοχή στη διατήρηση αυτού του δικαιώματος. Προσοχή θα δώσουμε, κύριε Prodi - νομίζω ότι αυτό είναι σαφές μετά από τη δική σας δήλωση και τη δήλωση του κ. Bolkestein - ώστε η επιστολή του κ. Bolkestein της 2ας Οκτωβρίου προς την επιτροπή να αποτελέσει συστατικό στοιχείο αυτού του πρωτοκόλλου, ως ερμηνεία του. Το τρίτο σημείο που είναι σαφές αφορά το ότι η Επιτροπή δεσμεύτηκε με τις δύο σημερινές δηλώσεις της, κατά την εφαρμογή της διαδικασίας Lamfalussy, να μην ακολουθήσει σε καμία περίπτωση τις συστάσεις της Επιτροπής Κινητών Αξιών όταν αυτές είναι αντίθετες με τις απόψεις που συγκεντρώνουν ειδική πλειοψηφία. Ευτυχώς, αυτό ήταν σήμερα σαφές και επομένως πιστεύω ότι μπορούμε να προχωρήσουμε με μεγάλη αισιοδοξία και εποικοδομητικό πνεύμα προς την κατεύθυνση αυτής της μορφής ισομερούς και ισότιμης συνεργασίας.
<P>
(Χειροκροτήματα)

<SPEAKER ID=31 LANGUAGE="DA" NAME="Riis-Jψrgensen">
Κύριε Πρόεδρε, θα ήθελα να ευχαριστήσω τον κ. von Wogau, ο οποίος με εργατικότητα εκπόνησε μια πολύ ώριμη έκθεση για το δύσκολο αυτό θέμα. Είναι ένα θέμα το οποίο εδώ και πάρα πολύ καιρό περιμένει λύση και θέλω να είμαι η πρώτη που καλωσορίζω αυτή τη λύση. Η συζήτησή μας σήμερα δείχνει το γενικό μας δίλημμα ανάμεσα αφενός στην επιθυμία μας να είμαστε αποτελεσματικοί και αφετέρου στην επιθυμία μας να εξασφαλίσουμε την ύπαρξη δημοκρατικού ελέγχου μέσω της νομοθεσίας που θεσπίζουμε. Και είναι αυτό το θέμα, δηλαδή από τη μία πλευρά η αποτελεσματικότητα και από την άλλη ο δημοκρατικός έλεγχος, που πρέπει να συζητηθεί ενδελεχώς κατά την επικείμενη συνταγματική συνέλευση.
<P>
Όσοι από εμάς επιθυμούν σαφείς κανόνες παιχνιδιού για τα ευρωπαϊκά ιδρύματα δεχόμαστε συχνά κριτική ότι είμαστε πολύ λεπτολόγοι και επικεντρωμένοι στην εξουσία. Σε αυτό διαφωνώ κάθετα. Στη Δανία - τη χώρα μου - είχαμε έναν συνταγματικό αγώνα που διήρκησε από το 1866 έως το 1901, μέσα από τον οποίο ο κοινοβουλευτισμός αναγνωρίστηκε επιτέλους ως η κυρίαρχη δημοκρατική αρχή. Αυτή τη στιγμή βρισκόμαστε ακριβώς στην ίδια διαδικασία σε ευρωπαϊκό επίπεδο. Ως εκ τούτου, είμαι πολύ ικανοποιημένη που εν μέσω αυτού του αγώνα μπορούμε ως ΕΕ να φτάσουμε σε ένα αποτέλεσμα, δηλαδή στην παρούσα συγκεκριμένη συμφωνία. Επιτρέψτε μου όμως άλλη μία αναφορά στην κατάσταση που επικρατούσε στη Δανία πριν από 130 χρόνια, όπου το πολιτικό σύστημα είχε σχεδόν παραλύσει εξαιτίας του συνταγματικού αγώνα που διεξαγόταν. Ως εκ τούτου, είμαι πολύ ικανοποιημένη με τη γνωμοδότηση του προέδρου της Επιτροπής κ. Prodi ότι η Επιτροπή δέχεται το περιεχόμενο της παρούσας έκθεσης, η οποία πρέπει επίσης να βρει σύμφωνη και την πλειοψηφία του Ευρωπαϊκού Κοινοβουλίου. Ωστόσο είναι πάρα πολύ σημαντικό το Συμβούλιο να δεχτεί όχι μόνο το περιεχόμενο αλλά και το θεμελιώδες μήνυμα της παρούσας έκθεσης. Πολλά μέλη του Συμβουλίου θεωρούν βασικά ότι όλο αυτό το θέμα είναι ανώφελο και αφορά μόνο το κουραστικό Κοινοβούλιο. Δεν είναι έτσι τα πράγματα. Με δυο λόγια, το θέμα αφορά την άσκηση δημοκρατικού ελέγχου στην κοινή ευρωπαϊκή νομοθεσία μας.

<SPEAKER ID=32 LANGUAGE="ES" NAME="Garcνa-Margallo y Marfil">
Κύριε Πρόεδρε, θα αναφερθώ σύντομα σε πέντε σημεία.
<P>
Πρώτον, σ' αυτό το σημείο της συζήτησης, τα γεγονότα έχουν τεθεί σωστά. Το χρονικό των ταραγμένων σχέσεων μεταξύ του Κοινοβουλίου, του Συμβουλίου και της Επιτροπής περιγράφηκε πολύ καλά και αν, όπως έλεγε ο Λένιν, μόνο οι ηλίθιοι συζητούν τα γεγονότα, δεν θέλω να μπω σ' αυτόν τον πειρασμό και δεν θα προσθέσω τίποτε άλλο σ' αυτό το σημείο.
<P>
Δεύτερον, αν μου επιτρέπετε μια αυτοβιογραφική σημείωση, ανήκω στη γενιά των Ισπανών που γνωρίζει καλά τη σημασία του Κοινοβουλίου σε μια δημοκρατία. Μάλιστα, αποτέλεσα μέλος του Συνταγματικού Δικαστηρίου. Γι' αυτό είδα με τη μέγιστη συμπάθεια την υπεράσπιση των δικαιωμάτων του Κοινοβουλίου από την κ. Randzio-Plath.
<P>
Τρίτον, και συνεχίζω να μιλώ με την αυτοβιογραφία, είμαι επίσης πεπεισμένος ευρωπαϊστής και είμαι απόλυτα βέβαιος πως, όπως χθες ήταν το ευρώ, έτσι σήμερα είναι απόλυτα απαραίτητες οι διαρθρωτικές μεταρρυθμίσεις και, μεταξύ αυτών, πρέπει να δοθεί ιδιαίτερη έμφαση στην αναθεώρηση των χρηματοπιστωτικών υπηρεσιών, αν θέλουμε να είναι ανταγωνιστική η ευρωπαϊκή οικονομία.
<P>
Ο συμβιβασμός - και αυτό είναι το τέταρτο σημείο - μεταξύ αυτών των δύο στόχων: η επίτευξη των πραγμάτων με ορθό και ταχύ τρόπο, η ευελιξία της διαδικασίας και ο σεβασμός των δικαιωμάτων του Κοινοβουλίου πρέπει να γίνουν, όπως είπε ο κ. Huhne, σε στενά όρια, στα όρια που ορίζει το ελλιπώς συνταγμένο άρθρο 202 το οποίο προτείνουμε να τροποποιηθεί.
<P>
Τέλος, τη λύση σ' αυτό το δίλημμα τη βρήκε ο νέος Ιππότης της Λεγεώνας της Τιμής, Karl von Wogau, και την υποστήριξε και το Ευρωπαϊκό Κοινοβούλιο. Ελπίζω ότι η Επιτροπή θα εκτιμήσει την κίνηση εμπιστοσύνης του Κοινοβουλίου προς την Επιτροπή και προς το Συμβούλιο, που δεν μπαίνει ποτέ στον πειρασμό - αφού στον κ. Bolkestein αρέσουν τα λατινικά - να μεταβάλει την par conditio, επειδή η αντίδραση ενός περιφρονημένου εραστή είναι απρόσμενη. Το Κοινοβούλιο στηρίζεται στις αρμοδιότητές του για να προσπαθήσει να δοθεί στο επίπεδο 1 κάθε δυνατή επιμέλεια γεγονός που θα καθυστερούσε τη διαδικασία. Το Κοινοβούλιο, ενεργώντας περιφρονητικά, ενδέχεται να συζητήσει καθυστερημένα τις προτάσεις και τότε θα κάναμε το αντίθετο από ό,τι οφείλουμε.
<P>
Κατά τη γνώμη μου, σήμερα είναι μια μεγάλη μέρα για όλους. Συγχαίρω τον κ. Karl von Wogau, την Επιτροπή και το Συμβούλιο και ελπίζω ότι στη Βαρκελώνη θα θερίσουμε ό,τι σήμερα αρχίσαμε να σπέρνουμε.

<SPEAKER ID=33 LANGUAGE="DE" NAME="Swoboda">
Κύριε Πρόεδρε, κύριε Πρόεδρε της Επιτροπής, κύριε Επίτροπε, αγαπητοί συνάδελφοι, πραγματικά η σημερινή ημέρα έχει αποφασιστική σημασία για τον ρόλο που διαδραματίζει το παρόν Κοινοβούλιο. Με τη δήλωση του Προέδρου Prodi κατέστη σαφέστερο παρά ποτέ ότι η Επιτροπή θα υποστηρίξει σαφώς την πλήρη ισοτιμία των δύο συννομοθετών, πράγμα που θεωρώ υποχρέωσή της. Πιστεύω επίσης ότι έχουν ιδιαίτερη σημασία αυτά που μας είπε ο Επίτροπος Bolkestein. Χάρη στην πρωτοβουλία και στις προσπάθειες της κ. Randzio-Plath στάθηκε δυνατό να τον πείσουμε, κάτι που στην αρχή δεν ήταν ούτε εύκολο ούτε αυτονόητο. Δεν νομίζω ότι ο Επίτροπος Bolkestein μεταμορφώθηκε από διάβολο σε άγγελο, γιατί δεν υπήρξε διάβολος στο παρελθόν, εξίσου όπως και σήμερα δεν είναι άγγελος. Σημειώθηκε όμως αρκετή πρόοδος στο ζήτημα αυτό. Κύριε Επίτροπε Bolkestein, θέλω να σας εκφράσω την εκτίμησή μου που, συμπληρώνοντας τη δήλωση του Προέδρου Prodi, το αποσαφηνίσατε αυτό.
<P>
Πρώτον, διαπιστώνω ότι με τις δηλώσεις της η Επιτροπή αναλαμβάνει σαφώς την αποστολή να επιφέρει την ισοτιμία των δύο νομοθετών, όπως δήλωσε ο Πρόεδρος Prodi, τον ισότιμο και ισοδύναμο ρόλο των δύο νομοθετικών οργάνων, του Συμβουλίου και του Κοινοβουλίου και να επιτύχει την ισοδυναμία αυτή σε τελική ανάλυση με την τροποποίηση του άρθρου 202. Πρόκειται για μια σαφή και ξεκάθαρη τοποθέτηση και ως τέτοια θα την έχουμε πάντα κατά νου.
<P>
Δεύτερον, υπάρχουν συγκεκριμένες υποσχέσεις σε ό,τι αφορά την ισότιμη μεταχείριση στον τομέα των χρηματοοικονομικών υπηρεσιών. Θέλω να πιστεύω πως αυτό αφορά και άλλους τομείς, πως υπάρχει δηλαδή η πρόθεση - ακόμα και με τον περιορισμό του νομικού καθεστώτος όπως τον περιέγραψε ο κ.Bolkestein - να επιχειρηθούν τα μέγιστα, ώστε η μεταχείριση των δύο νομοθετών να είναι πραγματικά ισότιμη. Γιατί πρέπει να αναγνωρίσω ότι αυτό που είπατε, κύριε Bolkestein, αποτελεί νομικό καθεστώς. Από τα λεγόμενά σας αντιλαμβάνομαι επίσης ότι, προκειμένου να αποφευχθεί η συνέχιση της άνισης μεταχείρισης μέχρι την τροποποίηση του άρθρου 202, δεν θα γίνει χρήση αυτού του νομικού καθεστώτος και ότι στο μεσοδιάστημα θα επιχειρηθεί το παν ώστε να επιτευχθεί μια επί των περιεχομένων de facto ισότιμη μεταχείριση των δύο νομοθετικών οργάνων.
<P>
Το τρίτο σημείο - και εδώ απευθύνομαι σε σας, κύριε Πρόεδρε, - αφορά τη δημιουργία μιας διοργανικής ομάδας εργασίας η οποία θα προβαίνει στις σχετικές προεργασίες. Πρόκειται για την ομάδα που επανειλημμένα έχει προτείνει ο Πρόεδρος Prodi και υπέρ της συγκρότησης της οποίας έπεισε τώρα τελευταία και τον Πρόεδρο Aznar. Θα πρέπει επιτέλους να συγκληθεί η εν λόγω ομάδα. Θα το θεωρούσα σωστό, κύριε Πρόεδρε, εάν, στηριζόμενος σε από κοινού διαβουλεύσεις στο πλαίσιο της Διάσκεψης των Προέδρων, παίρνατε την πρωτοβουλία για τη συγκρότηση αυτής της διοργανικής ομάδας εργασίας που πρώτος είχε προτείνει ο Πρόεδρος Prodi. Με αυτή την έννοια, η σημερινή ημέρα είναι σημαντική, επειδή διατυπώθηκε σαφώς ότι αναγνωρίζουμε τις γνώσεις και την πείρα των εμπειρογνωμόνων αλλά ταυτόχρονα αναγνωρίζουμε επίσης ότι δημοκρατικός έλεγχος σημαίνει πως για τους στόχους της πολιτικής αποφασίζουν σε τελική ανάλυση τα κοινοβούλια.

<SPEAKER ID=34 LANGUAGE="ES" NAME="Gasςliba i Bφhm">
Κύριε Πρόεδρε, κυρίες και κύριοι βουλευτές, κύριε Πρόεδρε της Επιτροπής, κύριε Επίτροπε, θα ήθελα, καταρχάς, να συγχαρώ τον συνάδελφό μας von Wogau για το εξαίρετο έργο που επιτέλεσε με αυτήν την έκθεση. Αυτή η έκθεση και οι δηλώσεις που έκαναν επ' ευκαιρία της τόσο ο Πρόεδρος της Επιτροπής, κ. Prodi, όσο και ο Επίτροπος Bolkestein, απεμπλέκουν μια διαδικασία που επιβράδυνε πραγματικά πέραν του επιθυμητού την εξέταση των σχεδίων και των προτάσεων για την υλοποίηση μιας εσωτερικής αγοράς στον χρηματοπιστωτικό τομέα.
<P>
Στον λίγο χρόνο που μου απομένει, θα ήθελα να επισημάνω επιγραμματικά δύο πτυχές. Πρώτον, αφού απεμπλακεί αυτή η διαδικασία με τη συμφωνία που εκφράζεται σήμερα σ' αυτή τη συζήτηση, αυτό που πρέπει να κάνουμε είναι να αρχίσουμε το έργο. Δηλαδή, πρέπει να κάνουμε πραγματικότητα τις 42 οδηγίες που προβλέπονται, αντίστοιχα, για το 2003 σε σχέση με την αγορά κινητών αξιών και για το 2005 σε σχέση με τις χρηματοπιστωτικές υπηρεσίες.
<P>
Δεύτερον, θα ήθελα να υπενθυμίσω ότι το Ευρωπαϊκό Κοινοβούλιο δεν έθεσε ποτέ εμπόδια όταν του ζητήθηκε ταχύτητα, επείγουσα δράση και συνεργασία στην υλοποίηση σχεδίων και θεμάτων τόσο ουσιαστικών όσο είναι η υλοποίηση του ευρώ ή της ίδιας της ευρωπαϊκής εσωτερικής αγοράς, που είναι δύο εξαιρετικά σημαντικές επιτυχίες στην ευρωπαϊκή οικοδόμηση. Δεν υπήρχαν συνήθως εμπόδια ούτε από πλευράς της Επιτροπής ούτε από πλευράς του Κοινοβουλίου και, αν κάπου τα συναντήσαμε, ήταν στο Συμβούλιο. Δηλαδή, ας αναλάβει ο καθένας τις ευθύνες του.

<SPEAKER ID=35 LANGUAGE="DE" NAME="Karas">
Κύριε Πρόεδρε, κύριε Πρόεδρε της Επιτροπής, κύριε Eπίτροπε, αγαπητοί συνάδελφοι, θέλω να τοποθετηθώ σε επτά σημεία. Πρώτον, θέλω να συγχαρώ τον εισηγητή και να τον ευχαριστήσω. Θέλω να τον συγχαρώ για την έκθεσή του και για τον τρόπο με τον οποίο συνέδεσε μεταξύ τους τις διάφορες επιτροπές και τα θεσμικά όργανα. προκειμένου να πραγματοποιηθεί και πάλι ένα κοινός στόχος. Στη δική μας περίπτωση μπορούμε να απαντήσουμε το ερώτημα για το φύλο των αγγέλων. Ο άγγελος του Κοινοβουλίου είναι αρσενικού γένους, είναι ο Karl von Wogau.
<P>
Δεύτερο, θα ήθελα σήμερα να τον ευχαριστήσω ακόμα μία φορά για το εξαιρετικό και πάντα προσανατολιζόμενο προς την Κοινότητα έργο του στο πλαίσιο της Επιτροπής Οικονομικής και Νομισματικής Πολιτικής, από την οποία έφυγε τώρα μετά από αρκετές δεκαετίες. Στη συγκεκριμένη επιτροπή - και όπως μας δείχνει η παρούσα έκθεση και σε όλες τις άλλες επιτροπές στις οποίες δραστηριοποιείται - προσέφερε πλουσιοπάροχα τις εμπειρίες του και τις οικονομικοπολιτικές του γνώσεις. Σε ευχαριστούμε, Karl!
<P>
Το δεύτερο σημείο που θέλω να θίξω είναι ότι πρέπει αναμφισβήτητα να επιταχύνουμε τη διαδικασία της Λισαβόνας. Αυτός δεν είναι ο αποκλειστικός λόγος αλλά ένας από τους λόγους γιατί πρέπει να δημιουργήσουμε το ταχύτερο δυνατόν μια εσωτερική αγορά για κινητές αξίες.
<P>
Όποιος το επιθυμεί αυτό - και εδώ έρχομαι στο τρίτο σημείο της παρέμβασής μου - πρέπει να κάνει όλα τα απαιτούμενα βήματα ώστε να αυξηθεί η αποτελεσματικότητα της διαδικασίας λήψης αποφάσεων και να επιταχυνθεί η νομοθετική διαδικασία. Αυτός είναι και ο λόγος ύπαρξης της προκείμενης έκθεσης καθώς και της έκθεσης Lamfalussy.
<P>
Θέλω να λύσω μιαν αντίφαση. Στη σχέση μεταξύ της επιτάχυνσης της διαδικασίας, της αύξησης της αποδοτικότητας και της διεύρυνσης των περιπτώσεων όπου χρειάζεται η συναπόφαση του Ευρωπαϊκού Κοινοβουλίου δεν υπάρχει καμία αντίφαση. Αντίφαση υπάρχει μεταξύ του άρθρου 202 και της διαδικασίας συναπόφασης του Κοινοβουλίου και για τον λόγο το συγκεκριμένο άρθρο θα πρέπει να τροποποιηθεί. Επομένως οι προσδοκίες μου δεν περιορίζονται στον σεβασμό της συναπόφασης, της ενημέρωσης και της διαφάνειας, όπως αυτό διατυπώνεται στις περισσότερες μεταφράσεις των εκθέσεων της Επιτροπής. Επιπλέον, αναμένω ότι θα κάνουμε το παν για να συμβάλουμε στην επιβολή αυτού του θεμελιώδους δικαιώματος του κοινοβουλευτισμού, αυτής της προϋπόθεσης για την ύπαρξη διαφάνειας και ενημέρωσης. Η παρούσα έκθεση αποτελεί σημαντικό βήμα ώστε να καταστεί αυτό δυνατόν.
<P>
Σε συνάρτηση με αυτά θα παραπέμψω και στο σημείο 5 της έκθεσης - δεν χρειάζεται να το εξηγήσω - καθώς και σε δύο πράγματα που μας προκαλούν ενδοιασμούς. Σας υπενθυμίζω ότι τον Οκτώβριο του 2000 η Επιτροπή μας υπέβαλε μιαν έκθεση σχετικά με την επαγγελματική συνταξιοδότηση, την οποία ενέκρινε το Κοινοβούλιο με 460 ψήφους υπέρ, τον επόμενο Ιούλιο άλλη και ότι το Συμβούλιο δεν έχει καταλήξει μέχρι σήμερα σε κοινή θέση. Σας υπενθυμίζω επίσης το ζήτημα της Ευρωπαϊκή Ανώνυμης Εταιρείας, όπου συμφωνούμε ως προς το περιεχόμενο, αλλά διαφωνούμε πλήρως ως προς τη μορφή, επειδή κινούμεθα στη βάση του άρθρου 95 και το Συμβούλιο μας αφαίρεσε στη Νίκαια τη νομική βάση της συναπόφασης. Αυτός είναι και ο λόγος για τους ενδοιασμούς μας.
<P>
Φτάνω τώρα στο τελευταίο σημείο. Κύριε Πρόεδρε της Επιτροπής, παραπέμπω εδώ στα λεγόμενά σας ότι η παρούσα έκθεση είναι εξαιτίας της καθιέρωσης του ευρώ τόσο σημαντική καθώς και ότι η παρούσα έκθεση αποτελεί συμβολή στη δημιουργία μιας ισχυρής και σταθερής αγοράς κεφαλαίων. Ως εκ τούτου, δεν μπορώ να καταλάβω πώς ένα μέλος της Επιτροπής σας όχι μόνο αποδοκιμάζει σε δήλωσή του σε μια γερμανική εφημερίδα την απόφασή σας να απευθύνετε μιαν επικριτική επιστολή στην Ομοσπονδιακή Δημοκρατία της Γερμανίας αλλά ουσιαστικά αποστασιοποιείται ψυχολογικά από αυτήν. Θέλω να κάνω και εγώ μια σχετική δήλωση, δεδομένου ότι το Σύμφωνο Σταθερότητας και η τήρησή του είναι ζήτημα που αφορά την αξιοπιστία του ευρώ και ταυτόχρονα αποτελεί προϋπόθεση για την εμπιστοσύνη των πολιτών στο ευρώ. Για τον λόγο αυτό θεωρώ ότι η επιστολή σας είναι αναγκαία, εφόσον δεν πρέπει να κάνουμε διακρίσεις μεταξύ κρατών, αλλά αντίθετα θα πρέπει να καταβάλουμε κάθε προσπάθεια ώστε το Σύμφωνο Σταθερότητας να ισχύει εξίσου για όλους και το περιεχόμενό του να υλοποιείται σε όλο του το εύρος. Όποιος αποστασιοποιείται από αυτό, θέτει σε κίνδυνο την αξιοπιστία του Συμφώνου Σταθερότητας και κατ' επέκταση και την αξιοπιστία του ευρώ!
<P>
(Χειροκροτήματα)

<SPEAKER ID=36 LANGUAGE="FR" NAME="Goebbels">
Κύριε Πρόεδρε, ο συνάδελφος Von Wogau εκπόνησε μια εξαίρετη έκθεση. Η απάντηση του Προέδρου Prodi δεν είναι ωστόσο απολύτως ικανοποιητική, διότι ο Πρόεδρος Prodi εξακολουθεί να μην είναι σαφής σε ένα σημαντικό σημείο, στην ισοδυναμία, δηλαδή, των δικαιωμάτων μεταξύ του Συμβουλίου και του Κοινοβουλίου.
<P>
Ο Πρόεδρος μας υπενθύμισε ότι η Επιτροπή έχει την πολιτική βούληση να προσπαθήσει να επιτύχει την ισοδύναμη μεταχείριση του Κοινοβουλίου. Ισοδύναμη ως προς ποιον, ισοδύναμη ως προς τι; Ο Επίτροπος Bolkestein μας υπενθύμισε ότι δεν πρέπει να συζητούμε γενικά και αόριστα, επισημαίνοντας ότι η ισοδυναμία αφορά προφανώς τις σχέσεις μεταξύ του Κοινοβουλίου και του Συμβουλίου. Όμως, ταυτόχρονα, ο κ. Bolkestein μας προειδοποίησε ότι η Επιτροπή δεν θα μπορέσει να μας εγγυηθεί την εν λόγω ισοδυναμία. Γιατί ο Πρόεδρος Πρόντι δεν πρόφερε την απλή αυτή φράση "ισοδύναμη μεταχείριση με το Συμβούλιο" ;
<P>
Kύριε Πρόεδρε, είμαι ο εισηγητής του Ευρωπαϊκού Κοινοβουλίου σχετικά με την οδηγία για τις καταχρηστικές πρακτικές της αγοράς. Οφείλω, λοιπόν, στο σημείο αυτό να καταθέσω μια τροπολογία σύμφωνα με την οποία η Επιτροπή έχει επί της ουσίας το δικαίωμα να επιφέρει τεχνικές τροποποιήσεις στην εν λόγω οδηγία και ότι το Κοινοβούλιο έχει στη διάθεσή του τρεις μήνες για να αντιδράσει. Εάν, μέσα στην προθεσμία αυτή, το Κοινοβούλιο δεν εγκρίνει ψήφισμα με το οποίο να διαπιστώνει ότι οι προτεινόμενες τεχνικές τροποποιήσεις υπερβαίνουν τις εκτελεστικές εξουσίες που προβλέπει η οδηγία, η Επιτροπή θα διακόπτει τη διαδικασία θέσπισης των μέτρων αυτών. Ως εδώ καλά! Στην αντίθετη περίπτωση, θα πρέπει να γράψω: "η Επιτροπή θα προσπαθεί να επιτύχει την ισοδύναμη μεταχείριση του Κοινοβουλίου" .
<P>
Κύριε Πρόεδρε, ποιον προσπαθούμε να κοροϊδέψουμε; Πιστεύει κανείς ότι είναι δυνατό να προτείνουμε ένα τέτοιο κείμενο στο Κοινοβούλιο; Νομίζω ότι η Επιτροπή οφείλει να δεσμευθεί ότι θα σέβεται τα ψηφίσματα που εγκρίνει το Σώμα αυτό. Αυτό είναι δημοκρατία, κύριε Πρόεδρε.

<SPEAKER ID=37 LANGUAGE="DE" NAME="Martin, Hans-Peter">
Κύριε Πρόεδρε, ακόμα και αν διαθέτει κανείς μόνο δύο λεπτά για την παρέμβασή του θα πρέπει να κάνει την εξής εισαγωγή: αξιότιμη Επιτροπή, εμείς οι κοινοβουλευτικοί εκπρόσωποι θεωρούμε πλέον δεσμευτικό ότι η δήλωση της Επιτροπής έχει ως αφετηρία της τον ισότιμο και ισομερή ρόλο του Συμβουλίου και του Κοινοβουλίου στη διαδικασία Lamfalussy, σύμφωνα με το πνεύμα της διαδικασίας συναπόφασης. Τι κάνουμε σήμερα επ' αυτού; Πιστεύω - και πρόκειται πραγματικά για μια πολύ σημαντική στιγμή στην εξέλιξη αυτής της νέας Ευρωπαϊκής Ένωσης - ότι κατορθώσαμε να ορίσουμε το χαρτί, τα μολύβια, τους αρχιτέκτονες και τις προσβάσεις τους, δηλαδή πότε μπορούν να ενεργήσουν και ποιο μπορεί να είναι το περιεχόμενο των ενεργειών τους στην πορεία της οικοδόμησης ενιαίων χρηματοοικονομικών υπηρεσιών. Δεν θα πρέπει όμως να ξεχάσουμε να προσδιορίσουμε ποια θα είναι η μορφή αυτού του οικοδομήματος μια και πρόκειται για ένα από τα σημαντικότερα οικοδομήματα της Ευρωπαϊκής Ένωσης. Μετά από αυτή την αναμέτρηση δυνάμεων μεταξύ Κοινοβουλίου, Επιτροπής και Συμβουλίου, το θέμα μας είναι τώρα να προσδιορίσουμε τι ακριβώς ζητάμε. Αυτό είναι και το επόμενο βήμα. Επίσης θα πρέπει να προσδιορίσουμε και τις προσδοκίες μας εδώ στο Κοινοβούλιο.
<P>
Αναμένουμε ότι στην πορεία της ενιαιοποίησης των χρηματοοικονομικών υπηρεσιών δεν θα υπάρξει το μεγάλο πρόβλημα ενημέρωσης των καταναλωτών. Δηλαδή, όταν θα γίνονται σε διασυνοριακό επίπεδο ισότιμες προσφορές, οι καταναλωτές δεν θα κατακλύζονται από πληροφορίες, όπως με τα βιντεοκλίπ, με αποτέλεσμα να είναι overnewsed και underinformed, δηλαδή να έχουν τροφοδοτηθεί με υπέρμετρα πολλές πληροφορίες και στο τέλος, μην μπορώντας να τις επεξεργαστούν, να μην είναι επαρκώς ενημερωμένοι. Αναμένουμε επίσης ότι θα μπορέσουμε να αποτρέψουμε αυτό που επιθυμούν οι μεγάλες επιχειρήσεις, δηλαδή την υπέρ του δέοντος συγκέντρωση στην αγορά, όπου στο τέλος οι προσφορές να καθορίζονται μόνον από δύο ή τρεις παίκτες. Όταν η ασφαλιστική εταιρεία Allianz λέει ότι απευθύνεται μόνο σε αγορές όπου θα μπορεί να βρίσκεται ανάμεσα στους τρεις πρώτους, αυτό θα καταλήξει σε διεθνές επίπεδο σε μια self-fulfilling prophecy, σε μια προφητεία που θα εκπληρωθεί, επειδή ακριβώς δρομολογείται μια πορεία με βάση την προφητεία αυτή.
<P>
Το τρίτο πρόβλημα αφορά το αίσθημα ανασφάλειας που επικρατεί στους επενδυτές. Κάνουμε αυτό το βήμα σε μια εποχή όπου από τους ανθρώπους που τοποθετούν τα χρήματά τους σε μετοχές, μόνο το 65% λέει ότι θα συνεχίσει με τον ίδιο τρόπο. Βρισκόμαστε σε μια περίοδο, όπου αντιμετωπίζουμε την κατάρρευση σημαντικών δυνατοτήτων εξασφάλισης συντάξεων στις ΗΠΑ. Η οικονομική κατάρρευση εξαπλώνεται σαν την πανώλη. Αυτό δεν πρέπει να συμβεί στην Ευρώπη. Καλείστε λοιπόν να ανταποκριθείτε σε αυτό ως προς το περιεχόμενο. Εάν τώρα επικρατήσει και σε εμάς μια ανισοκατανομή παρόμοια με εκείνη των ΗΠΑ, τότε θα έχουμε αποτύχει.

<SPEAKER ID=38 LANGUAGE="IT" NAME="Prodi">
. (IT) Κύριε Πρόεδρε, θα ήθελα να ευχαριστήσω τον εισηγητή και όλους όσους συμμετείχαν σε αυτήν την εξέχουσα συζήτηση για ένα θέμα εξαιρετικής σημασίας, τόσο όσον αφορά την ουσία, αλλά, ιδιαιτέρως, τη συμβολική αξία και τις κοινές δεσμεύσεις που πρέπει να αναλάβουμε για το μέλλον.
<P>
Όλοι γνωρίζουμε, όλοι κατανοούμε ότι πρέπει να σεβαστούμε τη λεπτή και ίσως ανεπαρκή σημερινή πολιτική-θεσμική ισορροπία, αλλά γνωρίζουμε επίσης ότι η συζήτηση που θα ξεκινήσει στο πλαίσιο της Συνέλευσης θα αποτελέσει μια μεγάλη ευκαιρία για να επανεξετάσουμε αυτά τα ζητήματα. Σήμερα, η Επιτροπή δεσμεύτηκε με τους όρους της δήλωσης που διάβασα - και δεν μπορούσε να πράξει τίποτα περισσότερο - αλλά αύριο υπόσχεται να εργαστεί με το Κοινοβούλιο ώστε να αναγνωριστούν πλήρως τα νόμιμα θεσμικά της δικαιώματα.

<SPEAKER ID=39 NAME="Bolkestein">
. (ΕΝ) Κύριε Πρόεδρε, η κ. Randzio-Plath επέστησε την προσοχή μας στη σημασία των χρηματοπιστωτικών αγορών και η Επιτροπή προσυπογράφει ολόψυχα όσα είπε σχετικά. Το έκανε προκειμένου να τονίσει τη σημασία της έκθεσης του κ. von Wogau και στο σημείο αυτό και πάλι η Επιτροπή συμφωνεί με την κ. Randzio-Plath.
<P>
Η κ. Villiers έθεσε το δάκτυλο ακριβώς επί του τύπου των ήλων, όταν είπε ότι είναι απαραίτητος ένας συμβιβασμός και αυτό συζητάμε σήμερα επειδή η λύση του μηχανισμού επανάκλησης δεν επιτρέπεται σύμφωνα με τη Συνθήκη και τη διαδικασία της επιτροπολογίας. Αυτό είναι απολύτως σωστό. Η κ. Villiers συνέχισε έπειτα λέγοντας πως συζητούμε εδώ για τα οφέλη που θα προκύψουν για τους απλούς ανθρώπους. Και εδώ η Επιτροπή συμφωνεί ολόψυχα. Ευτυχώς, ζούμε σε μια Ευρωπαϊκή Ένωση όπου όλο και περισσότεροι απλοί άνθρωποι κατέχουν μετοχές και αυτό το οποίο κάνουμε σήμερα το πρωί είναι ότι θεσπίζουμε ένα νομοθετικό πλαίσιο για τη διασφάλιση των συμφερόντων των απλών ανθρώπων. Με μεγάλη μου ικανοποίηση θέλω να πω ότι σημειώνουμε αξιόλογη πρόοδο σε αυτή την προσπάθεια.
<P>
Αν κατάλαβα καλά την κ. Randzio-Plath, η ερμηνεία της υπονοεί ότι η Επιτροπή δεν θα πήγαινε ενάντια σε μια απλή πλειοψηφία στο Κοινοβούλιο. Χωρίς να πει κάτι τέτοιο αναφέρεται στη "δήλωση αεροζόλ" που προσάρτησε η Επιτροπή στην απόφαση για την επιτροπολογία του 1999. Αν αυτό εννοεί - δεν είναι η πρώτη φορά που η κ. Randzio-Plath και εγώ συζητούμε αυτό το θέμα - τότε η Επιτροπή δεν εξετάζει αυτή τη δυνατότητα διότι, όπως γνωρίζει η κ. Villiers και άλλοι βουλευτές, δεν είναι σύμφωνη με την απόφαση για την επιτροπολογία ή με το άρθρο 202.
<P>
Θα ήθελα να αναφερθώ στα σχόλια του κ. Goebbels. Είπε ότι η Επιτροπή πρέπει να δείχνει σεβασμό στα ψηφίσματα του Κοινοβουλίου. Η Επιτροπή όντως δείχνει σεβασμό στα ψηφίσματα του Κοινοβουλίου. Συγκεκριμένα, η Επιτροπή είπε ότι θα λάβει υπόψη της στο έπακρο τη θέση του Κοινοβουλίου. Τι περισσότερο μπορεί να θέλει ο κ. Goebbels; Θα ήθελα να προσθέσω ότι η Επιτροπή σέβεται τα ψηφίσματα του Κοινοβουλίου, αλλά σέβεται περισσότερο τη Συνθήκη. Τρέφει μεγαλύτερο σεβασμό για τη συμφωνημένη διαδικασία επιτροπολογίας. Η Επιτροπή τρέφει γενικά σεβασμό για τους πάντες και τα πάντα, όμως δεσμεύεται από τις διατάξεις της Συνθήκης και επιθυμεί τα λόγια της να ερμηνεύονται κατ' αυτόν τον τρόπο.
<P>
Ο κ. Goebbels ανέφερε τη λέξη "ισοτιμία" . Η Επιτροπή έχει δείξει σαφέστατα ότι αντιμετωπίζει ευνοϊκά τη θέση του Κοινοβουλίου όσον αφορά το άρθρο 202. Το δήλωσε γραπτώς στη Λευκή Βίβλο για την επιτροπολογία. Η Επιτροπή θα συνεχίσει να εργάζεται σε αυτή τη βάση - όπως δήλωσε ο Πρόεδρος της Επιτροπής, κ. Prodi, όταν είπε ότι η Επιτροπή θα συνεχίσει να το κάνει και, σεβόμενη πλήρως την υφιστάμενη θεσμική ισορροπία, η Επιτροπή θα αντιμετωπίσει το Κοινοβούλιο και το Συμβούλιο επί ίσοις όροις. Σε τελευταία ανάλυση, αγωνιζόμαστε για ό,τι μπορούμε να επιτύχουμε μόνο στην επόμενη ΔΔ, η οποία ελπίζουμε ότι θα αρχίσει το 2004.
<P>
Επειδή αυτό ενδιαφέρει πολύ τους βουλευτές, θα ήθελα να τελειώσω συνοψίζοντας σε επτά σημεία τα εχέγγυα που διαθέτει το Κοινοβούλιο. Πρώτον, η έκταση των εκχωρούμενων αρμοδιοτήτων θα οριστεί μέσω της συναπόφασης. Δεύτερον, θα υπάρξει πλήρως ανοικτή και διαφανής διαδικασία συμπεριλαμβανομένης μιας ομάδας συμμετεχόντων στην αγορά που θα υπάγεται στην Επιτροπή Ρυθμιστών των Ευρωπαϊκών Αγορών Κινητών Αξιών. Τρίτον, θα υπάρχει μια ρήτρα λήξης - και αυτό σε απάντηση ενός ειδικού αιτήματος που εκφράστηκε από τον κ. Huhne σε αυτό το Κοινοβούλιο - η οποία θα περιορίζει τη διάρκεια ισχύος των εκχωρούμενων αρμοδιοτήτων στα τέσσερα έτη μετά την έγκριση κάθε νομοθετικής πράξης. Τέταρτον, η Επιτροπή, όπως ανέφερα αρκετές φορές σήμερα το πρωί, θα λάβει στο έπακρο υπόψη τη θέση του Κοινοβουλίου και οποιουδήποτε - κύριε Goebbels - δηλώνει ότι η Επιτροπή έχει υπερβεί τις κατά παραχώρηση αρμοδιότητές της. Πέμπτον, η Επιτροπή θα υποστηρίξει την τροποποίηση του άρθρου 202 στην επόμενη ΔΔ. Έκτον, το 2004 θα πραγματοποιηθεί μια πλήρης και ανοικτή ανασκόπηση και ελπίζουμε ότι μια διοργανική ομάδα παρακολούθησης θα εξασφαλίσει ότι όλοι εκπληρώνουν τις υποχρεώσεις τους αναφορικά με τη διαδικασία Lamfalussy. Έβδομον και τελευταίο, αν η Επιτροπή δεν μπορέσει να τηρήσει τις δεσμεύσεις της, το Κοινοβούλιο δεν θα εκχωρήσει ξανά στο μέλλον περαιτέρω αρμοδιότητες. Πράγματι, το Κοινοβούλιο μπορεί να κάνει την φωνή του να ακουστεί ξεκάθαρα και η Επιτροπή είναι υποχρεωμένη να την ακούσει.
<P>
Θα ήθελα να ευχαριστήσω τον εισηγητή και τα μέλη του Κοινοβουλίου για την εποικοδομητική τους στάση. Η κ. Randzio-Plath είχε την καλοσύνη να πει ορισμένα ευγενικά λόγια για εμένα. Θα ήθελα να ανταποδώσω λέγοντας ότι πάντα έβρισκα τις συζητήσεις με την πρόεδρο της Επιτροπής Οικονομικής και Νομισματικής Πολιτικής πολύ αποτελεσματικές, φιλικές και ελπίζω τελικά, εποικοδομητικές.

<SPEAKER ID=40 LANGUAGE="FR" NAME="Goebbels">
Κύριε Πρόεδρε, επιτρέψτε μου να απευθύνω μια σύντομη ερώτηση στον Επίτροπο Bolkestein. Βάσει ποιου άρθρου της Συνθήκης η Επιτροπή δήλωσε, στη Στοκχόλμη, ότι δεν σκοπεύει να διαφωνεί με την άποψη της πλειοψηφίας του Συμβουλίου;

<SPEAKER ID=41 NAME="Bolkestein">
. (ΕΝ) Κύριε Πρόεδρε, τόσο ο κ. Goebbels όσο και η κ. Randzio-Plath γνωρίζουν καλά την απάντηση. Γνωρίζουν ότι όταν αποφασίστηκε η διαδικασία επιτροπολογίας στα μέσα του 1999, η Επιτροπή δημοσίευσε μια μονομερή δήλωση, η οποία έγινε γνωστή ως "δήλωση αεροζόλ" και εκδόθηκε ως αντάλλαγμα για κάτι που αποκαλείτο contre-filet, μια άλλη διαδικαστική επινόηση. Η Επιτροπή και το Συμβούλιο δέχτηκαν ότι η διαδικασία contre-filet θα εξαφανιζόταν, και τη θέση της πήρε αυτή η μονομερής δήλωση, η οποία αναφερόταν σε μια πολύ παλιότερη περίπτωση σε σχέση με κτηνιατρικά ζητήματα. Για το λόγο αυτό, στη μονομερή δήλωση της Επιτροπής γινόταν αναφορά σε ιδιαίτερα ευαίσθητες περιπτώσεις, διότι η κτηνιατρική κατάσταση στις αρχές της δεκαετίας του 1980 αφορούσε την ανθρώπινη υγεία. Η δήλωση έλεγε - πάλι για την αντικατάσταση της διαδικασίας contre-filet - ότι η Επιτροπή δεν θα ερχόταν σε αντίθεση με πλειοψηφική άποψη του Συμβουλίου, διατηρώντας ως εκ τούτου βασικά το status quo, αλλά παράλληλα εστιάζοντας καλύτερα στα πράγματα.
<P>
Ως εκ τούτου, η απόφαση της Στοκχόλμης δεν προσθέτει τίποτα πέρα από τα όσα ίσχυαν σύμφωνα με τη διαδικασία της επιτροπολογίας, διότι οι ίδιες λέξεις - αυτολεξεί - που εμφανιζόταν στη δήλωση της Επιτροπής τον Ιούνιο του 1991 επανεμφανίζονται στην απόφαση του Ευρωπαϊκού Συμβουλίου. Έτσι τα πράγματα παρέμειναν βασικά ως είχαν.
<P>
Αν ο κ. Goebbels ρωτά σε ποιο άρθρο βασίζεται αυτό, τότε η απάντηση είναι στα άρθρα 202 και 211.

<SPEAKER ID=42 LANGUAGE="DE" NAME="Randzio-Plath">
Κύριε Πρόεδρε, υπάρχει μια ποιοτική αλλαγή, και συγκεκριμένα η θέση σε ισχύ της Συνθήκης του Αμστερνταμ. Σε αυτό βλέπω όμως πόσο αναγκαία είναι μια παράγωγη νομοθεσία σε μια βάση που να ανταποκρίνεται στις Συνθήκες. Θέλω να θέσω μόνο ένα ερώτημα: είναι η Επιτροπή επιτέλους διατεθειμένη να παραχωρήσει τουλάχιστον στην αρμόδια επιτροπή του Κοινοβουλίου, δηλαδή στην Επιτροπή Οικονομικής και Νομισματικής Πολιτικής το καθεστώς παρατηρητή στην Επιτροπή Κινητών Αξιών και να καλεί την επιτροπή μας συστηματικά στις συνελεύσεις της εν λόγω επιτροπής;

<SPEAKER ID=43 NAME="Bolkestein">
. (ΕΝ) Κύριε Πρόεδρε, όσο και αν επιθυμεί η Επιτροπή να καταλήξει σε μια τελική και θετική συμφωνία με το Κοινοβούλιο, λυπάμαι που σε αυτό το συγκεκριμένο σημείο η Επιτροπή δεν μπορεί να συμφωνήσει με την κ. Randzio-Plath διότι η παρουσία κοινοβουλευτικού παρατηρητή στην Επιτροπή Κινητών Αξιών δεν θα ήταν σύμφωνη με τις κανονικές συνταγματικές αρχές. Όπως λέει η κ. Randzio-Plath, θα ισοδυναμούσε με σύγχυση της εκτελεστικής και της νομοθετικής εξουσίας, και για αυτό το λόγο η Επιτροπή δεν βλέπει πώς θα μπορούσε να συμφωνήσει με την πρόεδρο της Επιτροπής Οικονομικής και Νομισματικής Πολιτικής.

<SPEAKER ID=44 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί στις 12.00.

<CHAPTER ID=4>
Δομή και συντελεστές των ειδικών φόρων κατανάλωσης στα βιομηχανοποιημένα καπνά
<SPEAKER ID=45 NAME="Πρόεδρος">
Η ημερήσια διάταξη προβλέπει τη συζήτηση της δεύτερης έκθεσης (Α5-0016/2002) του κ. Κατηφόρη, εξ ονόματος της Οικονομικής και Νομισματικής Επιτροπής, σχετικά με την πρόταση οδηγίας του Συμβουλίου για την τροποποίηση της οδηγίας 92/79/ΕΟΚ, της οδηγίας 92/80/ΕΟΚ και της οδηγίας 95/59/ΕΚ όσον αφορά τη δομή και τους συντελεστές των ειδικών φόρων κατανάλωσης που εφαρμόζονται στα προϊόντα βιομηχανοποιημένων καπνών.

<SPEAKER ID=46 NAME="Κατηφόρης">
. Kύριε Επίτροπε, κύριε εκπρόσωπε του Συμβουλίου, κυρίες και κύριοι συνάδελφοι, η Συνθήκη ορίζει στο άρθρο 93 ότι επιβάλλεται να γίνει προσπάθεια για την εναρμόνιση των ειδικών φορολογιών, ότι το Κοινοβούλιο έχει συμβουλευτικό ρόλο στη διαδικασία αυτή και ότι ο σκοπός της Συνθήκης είναι να προχωρήσει η εναρμόνιση της φορολογίας, εφόσον η εναρμόνιση είναι αναγκαία για την εντός της προθεσμίας του άρθρου 14 εγκαθίδρυση και λειτουργία της εσωτερικής αγοράς. Βεβαίως, η ισχύς του άρθρου 14 έχει λήξει προ πολλού, από τον Δεκέμβριο του 1992, δεδομένου όμως ότι η εσωτερική αγορά δεν είναι απολύτως πλήρης, η πρώτη πρόταση της Επιτροπής απέβλεπε στο να εξυπηρετήσει τους σκοπούς του άρθρου 93, με τους οποίους φυσικά δεν μπορεί παρά όλοι να συμφωνήσουμε, δεδομένου ότι προέρχονται απευθείας από τη Συνθήκη.
<P>
Επειδή ο ρόλος του Κοινοβουλίου είναι συμβουλευτικός επί του προκειμένου, το Συμβούλιο έχει πιέσει για μια κατεπείγουσα διατύπωση της γνώμης μας. Η Επιτροπή επίσης έχει ασκήσει τη δική της πίεση προς το Κοινοβούλιο, επισείοντας το γεγονός ότι στο Συμβούλιο έχει επέλθει ομόφωνη πολιτική συμφωνία επί του θέματος, άρα εμάς δεν μας μένει παρά να αποδεχθούμε ό,τι έχει γίνει στην Επιτροπή και στο Συμβούλιο και να προσυπογράψουμε. Ο τρόπος αυτός της συναλλαγής με το Κοινοβούλιο υπήρξε κατά τη γνώμη μου ατυχής, ιδίως από την πλευρά της Επιτροπής, γιατί ισοδυναμεί με απαίτηση προς το Κοινοβούλιο να προσυπογράψει απλά μια έτοιμη απόφαση χωρίς να συμβάλει το παραμικρό στη διαμόρφωσή της. Δεν είμαστε εδώ για να υπογράφουμε ανοιχτές επιταγές, κύριε Επίτροπε. Επίσης, απευθυνόμενος στο Συμβούλιο θέλω να ελπίσω ότι η βιασύνη του να ζητήσει κατεπείγουσα διαδικασία δεν έχει το νόημα της απλής εκπλήρωσης ενός τυπικού όρου, αλλά ότι θα λάβει υπόψη σοβαρά τη γνώμη του Κοινοβουλίου, την οποία του υποβάλλουμε, σας βεβαιώνω, μετά από πολύ σκέψη.
<P>
Κύριε Πρόεδρε, το Κοινοβούλιο έχει ήδη απορρίψει με μεγάλη πλειοψηφία προηγούμενη πρόταση της Επιτροπής. Η ουσία εκείνης της πρότασης ήταν η επιβολή ενός σταθερού μίνιμουμ ποσού 70 ευρώ ανά 1000 τσιγάρα, που να ισχύει εκ παραλλήλου με την αναλογική μίνιμουμ φορολογία του 57% που υπολογίζεται στην πιο δημοφιλή μάρκα της αγοράς. Δεν θέλω εδώ να μπω στις τεχνικές λεπτομέρειες του υπολογισμού αυτού του φόρου.
<P>
Το Κοινοβούλιο απέρριψε την πρόταση γιατί δέχθηκε τα εξής επιχειρήματα: πρώτον, ότι η επιβολή του μίνιμουμ σταθερού ποσού δημιουργεί ιδιαίτερα δυσμενές καθεστώς για τις μικρομεσαίες καπνοβιομηχανίες. Πράγματι, αν υποθέσουμε ότι μια μικρή καπνοβιομηχανία κατορθώσει να προσφέρει την πιο δημοφιλή μάρκα στην αγορά της, χαμηλώνοντας την τιμή της, θα βρεθεί αμέσως αντιμέτωπη με ένα βαρύ σταθερό φόρο άσχετο προς το κόστος παραγωγής της, πράγμα που τη βάζει σε χειρότερη θέση απέναντι στις μεγάλες καπνοβιομηχανίες. Δεύτερον, η πρόταση της Επιτροπής είχε άμεσο αποτέλεσμα την άνοδο των τιμών στις χώρες του Νότου, εκεί δηλαδή που το κατά κεφαλήν εισόδημα είναι πιο χαμηλό από ό,τι στις χώρες του Βορρά, στην κεντρική ζώνη της Ένωσης. Στον βαθμό που επιτυγχάνεται εναρμόνιση φορολογίας, αυτό γινόταν προς τα πάνω, με αύξηση των τιμών. Το Κοινοβούλιο είχε πράγματι ζητήσει στο παρελθόν τέτοια εναρμόνιση, αλλά η τελευταία ψήφος του κατέδειξε ότι το νέο Κοινοβούλιο που προέκυψε από τις εκλογές έχει διαφορετική γνώμη, ενώ επιπλέον οι εισηγητές του ' 96 και του ' 99 εψήφισαν, κύριε Επίτροπε, εναντίον της προτάσεως της Επιτροπής.
<P>
Πιστεύω ότι το Κοινοβούλιο έχει πεισθεί ότι η συνεχής ανατίμηση των τσιγάρων δεν πετυχαίνει το σκοπό, τον οποίο εγώ συμμερίζομαι, του περιορισμού δηλαδή του καπνίσματος, μειώνει μόνον το νόμιμο κάπνισμα αλλά αντιθέτως ενθαρρύνει το λαθρεμπόριο των τσιγάρων, που έχει φθάσει σε μερικές χώρες σε ανησυχητικές διαστάσεις. Επιπλέον, οι ανατιμήσεις στις υποψήφιες χώρες με την πρόταση της Επιτροπής θα έφθαναν στα τελείως αντιρρεαλιστικά επίπεδα του 200% έως 400%. Επομένως η παλιά πρόταση της Επιτροπής, που ουσιαστικά αποτελεί τη βάση της πολιτικής συμφωνίας στο Συμβούλιο, δεν εκπληρώνει το σκοπό του άρθρου 93, γιατί αντί να ενισχύει την εσωτερική αγορά τείνει να την αποδιοργανώσει.
<P>
Εφόσον όμως η Επιτροπή και το Συμβούλιο επιμένουν αδικαιολόγητα στην αρχική τους θέση, η Οικονομική και Νομισματική Επιτροπή που ζήτησε να κάνω μια συμβιβαστική πρόταση. Η πρόταση αυτή έχει ως εξής: το Συμβούλιο μπορεί να υιοθετήσει τις αρχικές ιδέες της Επιτροπής. Το Κοινοβούλιο δεν θα αντιταχθεί πλέον σε αυτό. Ζητάει όμως να θεσπισθεί και μια παράλληλη δυνατότητα φορολογικής εναρμόνισης. Η δυνατότητα αυτή θα στηρίζεται στον συνδυασμό της μίνιμουμ ειδικής φορολογίας του 57% με τον μίνιμουμ φόρο προστιθεμένης αξίας ύψους 15%, ώστε να καταλήξουμε, ύστερα από την εφαρμογή του σχετικού μαθηματικού τύπου, σε εναρμόνιση συνολικής φορολογίας σε επίπεδο 71%. Προτείνεται επομένως να θεσπισθούν δύο τρόποι φορολογίας και η επιλογή να ανήκει στο ενδιαφερόμενο κράτος μέλος.
<P>
Τα υπέρ της λύσης αυτής είναι τα εξής: πρώτον, δεν οδηγεί σε αύξηση τιμών εις βάρος της βιομηχανίας ορισμένων κρατών μελών του Νότου. Βεβαίως, αυτό έχει ιδιαίτερη σημασία και για τις υποψήφιες χώρες, όπως σας είπα. Δεύτερον, προωθεί την εναρμόνιση των τιμών, καθώς ήδη με τη μίνιμουμ φορολογία του 57% υπήρχε σύγκλιση τιμών, ενώ το στοιχείο που προκαλούσε τις διακυμάνσεις ήταν ο φόρος προστιθεμένης αξίας. Επομένως, η εναρμόνιση με τη νέα μας πρόταση θα ενισχυθεί περισσότερο από ό,τι με την πρόταση της Επιτροπής. Τρίτον, δίνει στα κράτη μέλη τη δυνατότητα να προφυλάξουν τις μικρομεσαίες επιχειρήσεις τους από τις διαστρεβλώσεις του ανταγωνισμού που προκαλεί η επιβολή σταθερού φόρου. Όλα αυτά τα μέτρα, επειδή δεν ρίχνουν βάρος στις ανατιμήσεις των τσιγάρων, αποθαρρύνουν το λαθρεμπόριο.
<P>
Πιστεύω ότι το Συμβούλιο πρέπει να δείξει θάρρος και φαντασία, να παραδεχθεί ότι θα έχει δύο φορολογικές εκδοχές και να αφήσει την τελική κρίση στα κράτη μέλη. Είμαι βέβαιος ότι η νέα πρόταση, που ελπίζω βάσιμα ότι θα υιοθετηθεί από τους συναδέλφους μου, έχει τόσα πλεονεκτήματα ώστε θα επικρατήσει μέσα από την επιλογή των κρατών μελών και σύντομα δεν θα μείνει παρά ένα σύστημα εναρμονισμένης φορολογίας.
<P>
Επιτρέψτε μου να καταλήξω, κύριε Επίτροπε και κύριοι εκπρόσωποι του Συμβουλίου, λέγοντάς σας ότι ο περιορισμός του καπνίσματος αποτελεί και δική μου επιθυμία. Δεν νομίζω όμως ότι επιτυγχάνεται με τη συνεχή αύξηση των τιμών. Ήδη τα τσιγάρα είναι πολύ ακριβά στην Ευρώπη και το κάπνισμα δεν δείχνει να περιορίζεται. Γι' αυτό είμαι και αντίθετος με τις τροπολογίες συναδέλφων που θέλουν να στηρίξουν την αντικαπνιστική εκστρατεία στο μέτρο των ανατιμήσεων. Δεν νομίζω ότι ο μηχανισμός των τιμών μπορεί να επιτύχει τα πάντα. Μπορεί να επιτύχει πολλά, αλλά δεν μπορεί να επιτύχει τα πάντα και γι' αυτό είναι αντίθετος προς αυτές τις προτάσεις. Αυτή είναι η συμβιβαστική πρόταση του Κοινοβουλίου και παρακαλώ την Επιτροπή και το Συμβούλιο να την λάβουν σοβαρά υπόψη και να μην την θεωρήσουν μια απλή διατύπωση, γιατί κάτι τέτοιο θα ήταν προσβλητικό για το Κοινοβούλιο.

<SPEAKER ID=47 NAME="Honeyball">
Κύριε Πρόεδρε, λυπούμαι διότι είμαι υποχρεωμένη να διαφωνήσω κάπως με τον συνάδελφό μου, κ. Κατηφόρη. Μιλάω ιδιαίτερα εξ ονόματος της βρετανικής αντιπροσωπείας του ΕΣΚ για να πω ότι δεν θα υποστηρίξουμε αυτή την έκθεση για πολλούς από τους λόγους που περιέγραψε ήδη ο κ. Κατηφόρης. Δεν δεχόμαστε το επιχείρημα ότι η τιμή δεν επηρεάζει καθόλου τον αριθμό των τσιγάρων που καταναλώνονται. Πράγματι, έχω εδώ αριθμούς από το ΗΒ που δείχνουν ότι μια αύξηση 10% στην τιμή των τσιγάρων οδηγεί σε μείωση της κατανάλωσης κατά 4%. Υπάρχει επομένως κάποια σχέση μεταξύ του κόστους του καπνίσματος και της ποσότητας των τσιγάρων που καπνίζονται. Αυτή είναι η θέση που υποστηρίζει η βρετανική αντιπροσωπεία του ΕΣΚ, ιδίως όσον αφορά τις τροπολογίες αριθ. 2 και 3 σχετικά με τη μείωση των ειδικών φόρων κατανάλωσης κάτω από τα επίπεδα που καθορίζει η αρχική έκθεση.
<P>
Είναι σημαντικό να καταψηφίσει το Κοινοβούλιο αυτή την έκθεση, διότι πολύ πρόσφατα εγκρίναμε την οδηγία για τον καπνό η οποία, όπως όλοι γνωρίζουμε, λαμβάνει διάφορα μέτρα για τη δημόσια υγεία προκειμένου να μειωθεί το κάπνισμα. Φαίνεται ως εκ τούτου πολύ ασυνεπές να εγκρίνουμε αυτή την έκθεση, η οποία επιδιώκει να καθιερώσει μέτρα και να διαμορφώσει απόψεις που, σε κάποιο βαθμό, αντιβαίνουν στα μέτρα που έχουμε ήδη λάβει για λόγους δημόσιας υγείας. Αυτό δεν σημαίνει ότι δεν κατανοούμε τα ζητήματα που εγείρονται σχετικά με τις υποψήφιες χώρες και τους μικρομεσαίους καπνοπαραγωγούς. Αν η καταψήφιση αυτής της έκθεσης έχει αντίκτυπο σε αυτούς, αυτό είναι απευκταίο και δεν είναι κάτι που θα θέλαμε να δούμε. Αλλά όταν συζητάμε για τον καπνό, συζητάμε για ένα προϊόν που είναι βλαβερό για την υγεία οπουδήποτε και αν ζει κανείς και αυτό είναι το βασικό επιχείρημα. Πρόκειται περισσότερο για ένα μέτρο που αφορά την υγεία, παρά για κάτι που αφορά την παραγωγή ή την εναρμόνιση των φόρων, παρόλο που την δεχόμαστε ως αρχή. Αισθάνθηκα ότι έπρεπε να εξηγήσω τη θέση μας και να πω γιατί οι βρετανοί βουλευτές του ΕΣΚ θα καταψηφίσουν αυτή την έκθεση αργότερα σήμερα.

<SPEAKER ID=48 LANGUAGE="NL" NAME="Maaten">
 - (NL) Κύριε Πρόεδρε, και για μας είναι σαφές ότι οι υψηλότερες τιμές οδηγούν στην μείωση της κατανάλωσης προϊόντων καπνού, δηλαδή τσιγάρων και καπνού σκαφερλατί. Η κατάσταση στο Ηνωμένο Βασίλειο και τη Σουηδία, όπου οι ειδικοί φόροι κατανάλωσης είναι ιδιαίτερα υψηλοί και η κατανάλωση σχετικά χαμηλή, υποδεικνύει αυτή την κατεύθυνση, όπως και μία μελέτη της Παγκόσμιας Τράπεζας. Σε δύο προηγούμενα ψηφίσματα, το 1996 και το 1997, το Ευρωπαϊκό Κοινοβούλιο εξέφρασε σαφέστατα ότι τάσσεται υπέρ μιας εναρμόνισης προς τα επάνω των τιμών καπνού, μέσω της επιβολής υψηλότερων ειδικών φόρων κατανάλωσης. Όπως αναφέρει η Επιτροπή στα σχόλιά της, το νέο ελάχιστο ποσό ειδικών φόρων κατανάλωσης σε ευρώ για τα τσιγάρα βασίζεται στο μέσο όρο των ειδικών φόρων κατανάλωσης στα κράτη μέλη, δηλαδή 90 ευρώ ανά 1 000 τσιγάρα και στη συνέχεια μειώνεται σε 70 ευρώ ανά 1 000 τσιγάρα προκειμένου να αποφευχθεί η αύξηση των ειδικών φόρων κατανάλωσης από την πλειονότητα των κρατών μελών. Ως εκ τούτου, αξίζει να σημειωθεί ότι οι ειδικοί φόροι κατανάλωσης σε εννέα κράτη μέλη είναι υψηλότεροι από 70 ευρώ ανά 1 000 τσιγάρα. Γι' αυτό το λόγο, η Ομάδα μου είναι κατά της περαιτέρω μείωσης.
<P>
Η πρόταση του Επιτρόπου Bolkestein, κατά τη γνώμη μας, αποτελεί μια μεγάλη πρόοδο σε σχέση με την υφιστάμενη κατάσταση. Υπέβαλε αυτή την πρόταση ήδη και στην προηγούμενη συζήτηση, πριν από ορισμένους μήνες, σχετικά με τα ζητήματα υγείας. Επιθυμούμε να ενισχύσουμε ακόμη περισσότερο αυτή τη διάσταση. Έχουμε υποβάλει μία σειρά τροπολογιών σε συνεργασία και με τον κ. Blokland. Στην πρώτη θέση έρχεται το θέμα του ΦΠΑ, για το οποίο ο εισηγητής υπέβαλε προτάσεις, τις οποίες υποστηρίζουμε. Κατά δεύτερον, πιστεύουμε ότι εσείς θα πρέπει να θέσετε αυτό το θέμα σαφώς στο πλαίσιο των διεξαγόμενων διαπραγματεύσεων στους κόλπους της Παγκόσμιας Οργάνωσης Υγείας. Έχουμε την άποψη ότι θα πρέπει να γίνουν περισσότερα εναντίον της διαφοράς τιμών των λαθραίων τσιγάρων, δεδομένου ότι αυτές αποτελούν έναν από τους λόγους απάτης και λαθρεμπορίας, αν και δεν αποτελούν το μοναδικό λόγο. Πιστεύουμε ακόμη ότι στην τετραετή επανεξέταση θα πρέπει να αναζητηθεί ένα σύστημα, βάσει του οποίου η χρησιμοποίηση περισσότερο βλαβερών προϊόντων θα μπορούσε να αποθαρρυνθεί. Τέλος, εξακολουθεί να υφίσταται - και θα ήθελα με την ευκαιρία να το τονίσω άλλη μία φορά - μια απαράδεκτη ανωμαλία, καθώς αφενός αυξάνουμε τους ειδικούς φόρους κατανάλωσης για τα προϊόντα καπνού προς όφελος της υγείας, και αφετέρου εξακολουθούμε να επιδοτούμε σε μεγάλο βαθμό την καλλιέργεια καπνού στην Ευρωπαϊκή Ένωση.

<SPEAKER ID=49 NAME="Κόρακας">
Κύριε Πρόεδρε, αναμφίβολα το κάπνισμα βλάπτει σοβαρότατα την υγεία. Είναι όμως υποκρισία να ισχυρίζεται η Επιτροπή ότι συμβάλλει στην προστασία της υγείας με μέτρα επιπλέον φορολόγησης των προϊόντων καπνού, ενός προϊόντος πλατιάς κατανάλωσης, όταν μάλιστα αφήνει τον καταναλωτή απροστάτευτο από εξαιρετικά επικίνδυνα προϊόντα της διατροφικής αλυσίδας, αμφίβολης ποιότητας εισαγόμενα προϊόντα καπνού, ενώ πιέζει για την πλήρη εμπορευματοποίηση της υγείας.
<P>
Είναι βέβαιο ότι με την αύξηση της φορολογίας, και συνεπώς της τιμής κατανάλωσης, δεν θα έχουμε μείωση του καπνίσματος. Έως τώρα δεν θα είχε συμβεί κάτι τέτοιο. Εκείνο που θα συμβεί με την αύξηση της φορολογίας είναι να αναγκαστούν οι καταναλωτές με τα χαμηλότερα εισοδήματα να καταφύγουν στο λαθρεμπόριο φθηνότερων τσιγάρων προερχόμενων από τρίτες χώρες, μάλλον πιο επιβλαβών για την υγεία. Θα έχουμε δηλαδή ενίσχυση του λαθρεμπορίου και όχι το αντίθετο, όπως ισχυρίζεται η Επιτροπή. Με τα προτεινόμενα μέτρα θα αυξηθεί το κόστος ζωής του καταναλωτή, όταν μάλιστα το εισόδημά του συρρικνώνεται συνεχώς με την πολιτική της Ευρωπαϊκής Ένωσης.
<P>
Διαφωνούμε με την ταύτιση της εκστρατείας κατά του καπνίσματος με την εκστρατεία κατά της καπνοκαλλιέργειας στις χώρες της Ευρωπαϊκής Ένωσης. Η πρώτη είναι σε όφελος της υγείας του καταναλωτή, ενώ η δεύτερη είναι κατά των καπνοκαλλιεργητών και μεταποιητών της νότιας Ευρωπαϊκής Ένωσης και υπέρ των μεγαλοκαλλιεργητών και μεγαλοβιομηχάνων. κυρίως των ΗΠΑ. Ακριβώς γι' αυτό διαφωνούμε με την κατάργηση ή έστω την μείωση των επιδοτήσεων στην καπνοκαλλιέργεια, που ζητούν μερικοί. Κάτι τέτοιο θα έχει ως αποτέλεσμα τον αφανισμό της καπνοκαλλιέργειας στην Ευρωπαϊκή Ένωση, την πλήρη επικράτηση των εισαγόμενων τσιγάρων.
<P>
Για τους λόγους αυτούς, κύριε Πρόεδρε, μεταξύ άλλων είμαστε αντίθετοι με οποιονδήποτε επιπλέον ειδικό φόρο γιατί, όπως αποδείξαμε πιο πάνω, όχι μόνο δεν λειτουργεί υπέρ της προστασίας δημόσιας υγείας αλλά μάλλον κάνει το αντίθετο. Τέλος, θα προτείναμε οι εισπράξεις από την φορολογία του καπνού να πάνε σε μαθήματα και μέτρα πρόληψης κατά του καπνίσματος, καθώς και σε κέντρα απεξάρτησης και θεραπείας των ασθενειών από το κάπνισμα.

<SPEAKER ID=50 LANGUAGE="NL" NAME="Blokland">
 - (NL) Σας ευχαριστώ πολύ, κύριε Πρόεδρε. Όλοι επιθυμούμε τη σαφήνεια. Επιθυμούμε επίσης σαφήνεια για την πολιτική έναντι των βιομηχανοποιημένων καπνών και των ειδικών φόρων κατανάλωσης που επιβάλλονται, για τα έσοδα από τους ειδικούς φόρους κατανάλωσης που διατίθενται σε μεγάλο βαθμό για την καταπολέμηση των αρνητικών συνεπειών της κατανάλωσης καπνού στην υγεία. Δυστυχώς, απουσιάζει η επιθυμητή σαφήνεια στην έκθεση του κ. Κατηφόρη. Από την έκθεσή του καθίσταται σαφές ότι ο εισηγητής επιθυμεί να προστατεύσει τα συμφέροντα της καπνοβιομηχανίας και συγκεκριμένα στις χώρες τις οποίες τα προϊόντα αυτά διατίθενται σε χαμηλότερες τιμές. Με την προσέγγισή του ο εισηγητής εξυπηρετεί τα συμφέροντα της βιομηχανίας τσιγάρων και όχι τα συμφέροντα των πολιτών.
<P>
Είναι ιδιαίτερα απογοητευτικό να διαπιστώνεται ότι ο εισηγητής περιορίζεται στην τροποποίηση της πρότασης της Επιτροπής στο σημείο που αφορά το ύψος των ειδικών φόρων κατανάλωσης, χωρίς να δίδει μία αιτιολόγηση για το περιεχόμενο. Μια αιτιολόγηση την οποία η ίδια η Ευρωπαϊκή Επιτροπή παραθέτει για την αύξηση των ειδικών φόρων κατανάλωσης, δηλαδή την ενίσχυση της καλής λειτουργίας της εσωτερικής αγοράς και την αποθάρρυνση του καπνίσματος μέσω μιας συνεπούς και πειστικής πολιτικής. Στις τροπολογίες που κατέθεσα από κοινού με τον κ. Maaten επισημαίνεται το ζήτημα αυτό. Στο παρελθόν, το Κοινοβούλιο εκφράστηκε σαφώς σε δύο ψηφίσματα υπέρ μιας φορολογικής εναρμόνισης προς τα άνω των ειδικών φόρων κατανάλωσης για τον καπνό. Η άποψη ότι η αύξηση του ειδικού φόρου κατανάλωσης θα ενισχύσει το λαθρεμπόριο δεν στηρίζεται. Αντίθετα, ακριβώς στις χώρες όπου υφίστανται χαμηλές τιμές για τα προϊόντα καπνού ενισχύονται περισσότερο οι πρακτικές του λαθρεμπορίου. Πράγματι, η έρευνα κατέληξε στο συμπέρασμα ότι η αύξηση των τιμών του καπνού οδηγεί στη διακοπή του καπνίσματος και αποθαρρύνει τους μη καπνίζοντες νέους να αρχίσουν το κάπνισμα. Η αποδοχή των τροπολογιών, τις οποίες κατέθεσα από κοινού με τον κ. Maaten, θα ενισχύσει την αξιοπιστία του Κοινοβουλίου.
<P>
Τέλος, θα ήθελα εκ νέου να επισημάνω ότι εξακολουθεί ένα δισεκατομμύριο ευρώ να μετατρέπεται σε καρκινογόνο καπνό, διατιθέμενο σε επιδοτήσεις για την καλλιέργεια καπνού. Αυτό είναι λυπηρό.

<SPEAKER ID=51 LANGUAGE="IT" NAME="Della Vedova">
Κύριε Πρόεδρε, κύριε Επίτροπε, στις Ηνωμένες Πολιτείες - χώρα στην οποία έχουν επιτευχθεί τα πιο εντυπωσιακά αποτελέσματα όσον αφορά τον περιορισμό της κατανάλωσης τσιγάρων - η επίπτωση της φορολογίας, σε ποσοστό επί της τιμής, είναι κατά πολύ μικρότερη από εκείνη όλων των ευρωπαϊκών χωρών, ακόμη και από εκείνων που έχουν τους πιο χαμηλούς ειδικούς φόρους κατανάλωσης. Πιστεύω ότι αυτό είναι ένα σημείο αναφοράς που πρέπει να λάβουμε σοβαρά υπόψη.
<P>
Υπάρχει έπειτα ένα άλλο στοιχείο που πρέπει να ληφθεί υπόψη. Η αγγλίδα συνάδελφος είπε ότι η αύξηση της τιμής οδηγεί σε μείωση της κατανάλωσης τσιγάρων και ότι αυτό έχει επαληθευθεί. Ωστόσο, αυτό που συνέβη στην Ιταλία, είναι ότι η αύξηση της τιμής των τσιγάρων λόγω αύξησης της φορολογίας μείωσε βεβαίως την επίσημη κατανάλωση τσιγάρων, αλλά απλώς γιατί αύξησε σε παρά πολύ μεγάλο βαθμό την κατανάλωση λαθραίων τσιγάρων. Αυτό ισχύει κυρίως γιατί το λαθρεμπόριο των τσιγάρων δεν είναι λαθρεμπόριο μεταξύ ευρωπαϊκών χωρών με διαφορές στο ύψος των ειδικών φόρων κατανάλωσης - υπενθυμίζουμε ότι στις Ηνωμένες Πολιτείες οι ειδικοί φόροι κατανάλωσης για τον καπνό αλλάζουν από πολιτεία σε πολιτεία - αλλά λαθρεμπόριο από το εξωτερικό προς το εσωτερικό της Ευρώπης: είναι το λαθρεμπόριο από το Μαυροβούνιο μέσω της Αδριατικής και διαμέσου αυτής της οδού σε όλη την Ευρώπη. Αυτό το πρόβλημα του εγκληματικού λαθρεμπορίου της μαφίας είναι ένα πρόβλημα που κινδυνεύουμε να οξύνουμε εάν επιμείνουμε σε αυτήν την πολιτική αύξησης των ειδικών φόρων κατανάλωσης. Τα θετικά αποτελέσματα για τη δημόσια υγεία που επιτεύχθηκαν στις Ηνωμένες Πολιτείες - το επισημαίνω στους συναδέλφους - επιδιώχθηκαν και επιτεύχθηκαν εφαρμόζοντας χαμηλότερα ποσοστά ειδικών φόρων κατανάλωσης σε σχέση με την Ευρώπη.

<SPEAKER ID=52 LANGUAGE="ES" NAME="Garcνa-Margallo y Marfil">
Κύριε Πρόεδρε, θα κάνω μερικές σύντομες και συγκεκριμένες παρατηρήσεις.
<P>
Συμφωνώ απόλυτα με ό,τι εξέθεσε ο εισηγητής σχετικά με τη νομοθετική διαδικασία, τον ρόλο του Κοινοβουλίου και την ανάγκη ειλικρινούς συνεργασίας μεταξύ των θεσμικών οργάνων. Συμφωνώ επίσης με τον εισηγητή στις τροποποιήσεις που κάνει στις προτάσεις επί της ουσίας της Επιτροπής. Η Επιτροπή μας προτείνει έναν ειδικό φόρο, που θα κυμαίνεται μεταξύ 50% και 70%. Ο κ. Κατηφόρης προτείνει, πρώτον, να μειωθεί αυτό το κατώτατο όριο σε 60 ευρώ - πρόταση με την οποία συμφωνεί η Ομάδα μου - και, δεύτερον, να δοθεί στα κράτη δικαιούχους αυτής της οδηγίας μια εναλλακτική επιλογή: να φορολογούν με τον συντελεστή του 71%, συμπεριλαμβάνοντας σ' αυτόν τον συντελεστή τόσο τους ειδικούς φόρους όσο και τον φόρο προστιθέμενης αξίας.
<P>
Μου φαίνεται μια καινοτόμος και σημαντική πορεία, που σέβεται την αρχή της αναλογικότητας της τιμής, η οποία καταργεί, κατά κάποιον τρόπο, το κατώτατο όριο και εισάγει διαφάνεια στην έμμεση φορολογία. Η ταυτόχρονη επιβάρυνση με τους έμμεσους φόρους και τον φόρο προστιθέμενης αξίας έχει επανειλημμένα καταγγελθεί από το Ευρωπαϊκό Κοινοβούλιο και αυτή η επιλογή - η ομαδοποίηση σ' ένα μίνιμουμ επίπεδο φορολογίας των δύο φόρων - μου φαίνεται μια καλή λύση.
<P>
Συμφωνώ επίσης με τον εισηγητή ότι η τιμή είναι ένα στοιχείο που αποτρέπει από τη συνήθεια του καπνίσματος, αλλά δεν είναι το μοναδικό, και γι' αυτό η Επιτροπή καλά θα έκανε να μας διαβιβάσει σύντομα τις συμπληρωματικές προτάσεις, για να τελειώνουμε με αυτή τη συνήθεια.
<P>
Συμφωνώ επίσης ότι η αύξηση της τιμής σε παραθαλάσσια και μεθοριακά κράτη ενδέχεται να οδηγήσει σε αύξηση της απάτης. Καλώ την Επιτροπή να εμβαθύνει στις διαδικασίες συνεργασίας για την εξάλειψη της απάτης, που αποτελεί ένα από τα στοιχεία διάβρωσης της έμμεσης φορολογίας, ιδιαίτερα εδώ, αλλά για αυτό θα μιλήσουμε αργότερα με τον κ. Bolkestein, στην έκθεση Kauppi.
<P>
Συγχαρητήρια, κύριε Κατηφόρη. Να υπολογίζετε, σ' αυτήν την περίπτωση, στην υποστήριξη της Ομάδας μου.

<SPEAKER ID=53 LANGUAGE="IT" NAME="Sbarbati">
Κύριε Πρόεδρε, η έκθεση Κατηφόρη σχετικά με την πρόταση οδηγίας που αφορά τη δομή και τους συντελεστές των ειδικών φόρων κατανάλωσης που επιβάλλονται στα βιομηχανοποιημένα καπνά αποτελεί για εμάς ένα θετικό συμβιβασμό σε σχέση με την πρόταση της Επιτροπής και του Συμβουλίου. Πράγματι, με την πρόταση της Επιτροπής θα δίναμε έναν υπερβολικά αυστηρό χαρακτήρα και θα δημιουργούσαμε μεγάλες δυσκολίες ιδίως στη βιομηχανία, οι οποίες θα είχαν ως συνέπεια μια πιο ακριβή και χαμηλότερης ποιότητας παραγωγή - ιδίως στη Νότια Ευρώπη - και τη συνεπακόλουθη αύξηση του λαθρεμπορίου, όπως ήδη επισημάνθηκε. Ειδικότερα, πιστεύουμε ότι η ιδέα ενός σταθερού ποσού ως ελάχιστου φόρου κατανάλωσης για τα τσιγάρα, όπως προτάθηκε, δεν θα διασφάλιζε - αλλά, αντίθετα, θα έθετε σε κίνδυνο - το επίπεδο ισοτιμίας στην ανταγωνιστική θέση μεταξύ των μεγάλων καπνοβιομηχανιών και των μικρών και μεσαίων επιχειρήσεων, με συνεπακόλουθη στρέβλωση της αρχής του ανταγωνισμού.
<P>
Με την έκθεση του συναδέλφου κ. Κατηφόρη πιστεύουμε ότι επιτυγχάνονται τρεις στόχοι: καταρχάς, ο στόχος της φορολογικής εναρμόνισης - στο 71% όπως προτείνει - γιατί οι συντελεστές ΦΠΑ υποβάλλονται σε ενιαίο κανόνα, εφόσον για πρώτη φορά η παρέμβαση αφορά τη συνολική φορολογία: φόρο κατανάλωσης συν ΦΠΑ. αυτό επιτρέπει αφενός την επίτευξη μεγαλύτερης σύγκλισης, αφετέρου την αποφυγή αλόγιστων αυξήσεων, καθώς και της δυσμενούς μεταχείρισης των ελαφρών βιομηχανιών της Νότιας Ευρώπης. Κατά δεύτερο λόγο, επιτυγχάνεται ο στόχος του αγώνα κατά της απάτης και του λαθρεμπορίου. Κατά τρίτο λόγο, επιτυγχάνεται επίσης ο στόχος της καλύτερης πρόληψης κατά των κινδύνων για τη δημόσια υγεία, πράγμα που δεν εξασφαλίζεται με συνεχείς αυξήσεις της φορολογίας, αλλά, όπως πιστεύουμε, με συγκεκριμένες επενδύσεις στην έρευνα.
<P>
Τέλος, θεωρούμε ότι η θέση για τα πούρα και τα τσιγάρα είναι περισσότερο πειστική, όπως παρουσιάζεται στην έκθεση Κατηφόρη, εφόσον αποτρέπει τις πιθανές μειώσεις στην απασχόληση, διασφαλίζοντας έτσι τις αρχές του άρθρου 127 της Συνθήκης.
<P>
Ως εκ τούτου, κύριε Κατηφόρη, η ιταλική ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, των Ευρωπαίων Ρεπουμπλικάνων, των Δημοκρατών, της Ιταλίας των Αξιών και των Φιλελεύθερων Σοσιαλιστών θα στηρίξει την έκθεσή σας.

<SPEAKER ID=54 NAME="Paisley">
Κύριε Πρόεδρε, το 22% όλων των τσιγάρων που αγοράζονται στη Μεγάλη Βρετανία και τη Βόρειο Ιρλανδία εισάγονται λαθραία στη χώρα. Το 2000, το λαθρεμπόριο του καπνού προκάλεσε ζημίες ύψους 3,8 εκατομμυρίων στερλινών στο βρετανικό Δημόσιο. Οι βρετανικές τελωνειακές αρχές μπόρεσαν να περιορίσουν εντυπωσιακά κατά 76% το λαθρεμπόριο προϊόντων καπνού μέσω της Μάγχης από το Μάρτιο του 2000. Οι λαθρέμποροι είναι αγανακτισμένοι, αλλά τώρα, που ο Επίτροπος ανακοίνωσε την πρόθεσή του να λάβει μέτρα κατά του Ηνωμένου Βασιλείου διότι θέτει φραγμούς στην ελεύθερη κυκλοφορία των αγαθών, ενδέχεται να ανοίξει πιο διάπλατα η πόρτα με αποτέλεσμα να τονωθεί περισσότερο το λαθρεμπόριο.
<P>
Ο φθηνός καπνός που εισάγεται λαθραία δημιούργησε νέους καπνιστές μεταξύ των νέων στο Ηνωμένο Βασίλειο. Αυτό είναι τραγωδία. Απειλεί επίσης τις λίγες θέσεις εργασίας που έχουν απομείνει στη βιομηχανία καπνού του Ηνωμένου Βασιλείου. Η βρετανική βιομηχανία καπνού πρέπει να ανταγωνίζεται επί ίσοις όροις τους καπνοβιομηχάνους στην υπόλοιπη Ευρωπαϊκή Ένωση και δεν πρέπει να τεθεί σε δυσμενέστερη θέση.

<SPEAKER ID=55 NAME="Villiers">
Κύριε Πρόεδρε, εγώ και η αντιπροσωπεία των Βρετανών Συντηρητικών χαιρετίζουμε την απόρριψη της πρότασης της Επιτροπής κατά την προηγούμενη ψηφοφορία στο Κοινοβούλιο και λυπούμαστε για τη σημερινή πρόταση αποδοχής της πρότασης της Επιτροπής, η οποία έχει ελαττώματα. Θα υποστηρίξουμε ορισμένες από τις τροπολογίες του κ. Κατηφόρη, διότι μάλλον βελτιώνουν μια κακή πρόταση.
<P>
Ωστόσο, συνολικά, δεν μπορούμε να υποστηρίξουμε αυτή την πρόταση διότι δεν πιστεύουμε στην προς τα πάνω εναρμόνιση των φόρων στα προϊόντα καπνού. Η φορολογία υπάγεται στην αρμοδιότητα των εθνικών κρατών, των εγχώριων κυβερνήσεων και πρέπει να εξακολουθήσει να υπάγεται στην αρμοδιότητα των εγχώριων κυβερνήσεων, οι οποίες εκλέγονται δημοκρατικά και είναι δημοκρατικά υπόλογες, δεδομένου ότι η επιβολή φόρων αποτελεί μία από τις θεμελιώδεις πτυχές της υπόστασης του έθνους και του κράτους.
<P>
Επιπλέον, τα υγειονομικά επιχειρήματα σχετικά με το κάπνισμα και τη φορολόγηση δεν μας έπεισαν διόλου. Ανησυχούμε όλο και περισσότερο μήπως τα ολοένα αυξανόμενα επίπεδα φόρων στα τσιγάρα οδηγήσουν στην αύξηση του λαθρεμπορίου. Το παράνομο λαθρεμπόριο τσιγάρων από χώρες εκτός της Ευρωπαϊκής Ένωσης προκαλεί τώρα μεγάλη ανησυχία και μπορεί να οδηγήσει σε αύξηση του καπνίσματος, σίγουρα στην εκλογική μου περιφέρεια και σε μεγάλο μέρος του Ηνωμένου Βασιλείου.
<P>
Έτσι τα ζητήματα υγείας που υποστηρίζουν την αύξηση των φόρων στα προϊόντα καπνού δεν είναι ευδιάκριτα αλλά αυτό που είναι ακόμη σημαντικότερο είναι ότι δεν πιστεύουμε στην προς τα πάνω εναρμόνιση των ειδικών φόρων κατανάλωσης ή, ειδικότερα, στην προς τα πάνω εναρμόνιση των φόρων στα προϊόντα καπνού. Επομένως, θα καταψηφίσουμε την πρόταση της Επιτροπής.

<SPEAKER ID=56 LANGUAGE="SV" NAME="Schmidt, Olle">
Κύριε Πρόεδρε, κύριε Επίτροπε, το κάπνισμα βλάπτει την υγεία - τόσο του καπνιστή όσο και όσων βρίσκονται δίπλα του. Ακόμη και τα αγέννητα έμβρυα υφίστανται βλάβες εφόσον η μητέρα ή ο πατέρας τους καπνίζουν. Το κάπνισμα αποτελεί επομένως σε πολύ μεγάλο βαθμό πρόβλημα δημόσιας υγείας. Για τον λόγο αυτόν θα πρέπει να καταβάλουμε κάθε δυνατή προσπάθεια προκειμένου να εμποδίσουμε τους νέους να αρχίσουν το κάπνισμα. Γνωρίζω περί τίνος ομιλώ, κύριε Κατηφόρη. Και εγώ ο ίδιος υπήρξα στο παρελθόν καπνιστής.
<P>
Η έκθεση ούτε καν αναφέρει την φράση "δημόσια υγεία" . Ο κ. Κατηφόρης είναι πολύ έξυπνος και φιλικός συνάδελφος, όμως ακόμα και οι έξυπνοι συνάδελφοι διαπράττουν κάποτε λάθη. Τη φορά αυτή ο κ. Κατηφόρης κάνει λάθος! Υπάρχουν πάρα πολλές αποδείξεις για το ότι η αύξηση της τιμής των τσιγάρων μειώνει το κάπνισμα. Έχει ως συνέπεια να καπνίζουν λιγότεροι και να αρχίζουν το κάπνισμα λιγότεροι νέοι.
<P>
Στη χώρα μου, το Ίδρυμα Δημόσιας Υγείας υπολόγισε ότι η αύξηση της τιμής των τσιγάρων το 1997 και μόνο έσωσε 12 500 ανθρώπους από πρόωρο θάνατο, καθώς 100 000 άτομα έπαψαν να καπνίζουν εξαιτίας της αύξησης της τιμής των τσιγάρων. Και μιλούμε αποκλειστικά για τη χώρα μου, τη Σουηδία, η οποία έχει πληθυσμό 9 μόλις εκατομμυρίων κατοίκων και επιβάλλει ως γνωστόν υψηλότερους φόρους στα τσιγάρα από ό,τι οι υπόλοιπες χώρες της Ένωσης!
<P>
Για τους λόγους αυτούς θα πρέπει να δεχθούμε τις προτάσεις της Επιτροπής. Αντίθετα, δεν θεωρώ λογικό να ενισχύει η Ένωση την καλλιέργεια καπνού την ίδια στιγμή που καταβάλλονται μεγάλες προσπάθειες κατά του καπνίσματος και της διάδοσης του καρκίνου. Οφείλουμε να επιδείξουμε κάπως περισσότερη συνέπεια και λιγότερη υποκρισία. Ελπίζω λοιπόν να υποστηρίξει το Κοινοβούλιο την τροπολογία του κ. Maaten και, μέσω αυτής, και την πρόταση της Επιτροπής - έστω και με κάπως αυστηρότερη διατύπωση.

<SPEAKER ID=57 NAME="Lulling">
Κύριε Πρόεδρε, ανήκω στην πλειοψηφία του Σώματος η οποία είχε απορρίψει τον Νοέμβριο την πρόταση της Επιτροπής και ευχαρίστως θα άφηνα τα πράγματα ως έχουν. Ωστόσο, σήμερα μας έχει υποβληθεί μια δεύτερη έκθεση επί της οποίας θα πρέπει να ψηφίσουμε. Δυστυχώς, η Επιτροπή επιμένει στην άποψή της ότι θα πρέπει να αυξηθούν οι ελάχιστοι συντελεστές των ειδικών καταναλωτικών φόρων. Σήμερα αυτό αφορά τα καπνά. Αύριο, σύμφωνα με τις πληροφορίες μου, η Επιτροπή σκοπεύει να υποβάλει μια πρόταση για την αύξηση των καταναλωτικών φόρων και την κατάργηση του μηδενικού συντελεστή για τον ειδικό φόρο κατανάλωσης στο κρασί, μολονότι έχει αποδειχθεί ότι όσοι πίνουν κρασί είναι πιο ευφυείς και λιγότερο ευάλωτοι στη γεροντική άνοια. Για μεθαύριο δεν ξέρω τι πρόκειται να σκαρφιστεί ακόμα η Επιτροπή.
<P>
Με τη σημερινή πρόταση δεν πρόκειται να επιτευχθεί ο επίσημος στόχος και συγκεκριμένα η σταδιακή εναρμόνιση των καταναλωτικών φόρων στην εσωτερική αγορά. Αδικα θα αμφισβητηθεί λοιπόν ο εξισορροπημένος συμβιβασμός μεταξύ των υποστηρικτών της αναλογικής και της ειδικής φορολόγησης που είχε επιτευχθεί το 1992 υπό την Προεδρία του Λουξεμβούργου. Εάν εφαρμοστεί η πρόταση της Επιτροπής θα αυξηθεί, μεταξύ άλλων, δραματικά και ο κίνδυνος του λαθρεμπορίου τσιγάρων ειδικά στις χώρες του Νότου καθώς και στην Κεντρική Ευρώπη μετά τη διεύρυνση, επειδή εκεί οι τιμές των τσιγάρων θα αυξάνονταν κατά 200% έως και 500%.
<P>
Όσον αφορά τον αγώνα κατά της κατανάλωσης καπνού, ο οποίος προβάλλεται και πάλι για τη θεμελίωση αυτής της μη ενδεικνυόμενης πρότασης της Επιτροπής, θέλω να επισημάνω ακόμα μία αφορά ότι δεν υπάρχουν αποδείξεις πως οι υψηλές τιμές στα τσιγάρα περιορίζουν την κατανάλωσή τους. Αντίθετα μάλιστα. Με αυτόν τον τρόπο το κάπνισμα γίνεται σύμβολο πλούτου.
<P>
Λαμβάνοντας υπόψη αυτούς τους συλλογισμούς, απορρίπτω την πρόταση της Επιτροπής. Οι τροπολογίες που κατέθεσε ο εισηγητής μας, οι οποίες επιτρέπουν την επιλογή μεταξύ της επιβολής ενός καταναλωτικού φόρου ύψους 60 ευρώ ανά χίλια τσιγάρα, ή ενός καταναλωτικού φόρου συν ΦΠΑ συνολικού ύψους 71% επί της τιμής των τσιγάρων, αποτελούν το μικρότερο κακό. Επειδή η πολιτική είναι η τέχνη του εφικτού, θα εγκρίνω, όπως φυσικά θα εγκρίνει και η πολιτική μου ομάδα την έκθεση Κατηφόρη χωρίς καμία επιφύλαξη.

<SPEAKER ID=58 NAME="Bolkestein">
. (ΕΝ) Κύριε Πρόεδρε, η νέα έκθεση φέρνει εγγύτερα τις θέσεις της Επιτροπής και του Κοινοβουλίου και χαιρετίζω τις προσπάθειες του κ. Κατηφόρη προς αυτή την κατεύθυνση. Η έκθεσή του προτείνει τώρα να εγκρίνετε την πρόταση της Επιτροπής με την επιφύλαξη δύο τροπολογιών.
<P>
Η πρώτη τροπολογία αφορά την φορολόγηση των τσιγάρων και προσφέρει στα κράτη μέλη την επιλογή μεταξύ δύο φορολογικών συστημάτων. Η Επιτροπή είναι, ωστόσο, της γνώμης ότι αυτό θα οδηγήσει σε μικρότερη μάλλον παρά μεγαλύτερη εναρμόνιση της φορολογίας του καπνού. Η προτεινόμενη επιλογή δεν θα υποχρεώσει κανένα κράτος μέλος να μεταβάλει το επίπεδο της φορολόγησής του και θα έδινε μάλιστα τη δυνατότητα σε ορισμένα κράτη μέλη, συμπεριλαμβανομένων των κρατών μελών που εφαρμόζουν σχετικά χαμηλούς φόρους, να μειώσουν τους φορολογικούς συντελεστές τους. Αυτό θα ερχόταν σε σαφή αντίθεση με τους στόχους της πολιτικής για την υγεία, όπως επισήμανε η κ. Honeyball σήμερα.
<P>
Για το λόγο αυτό, η Επιτροπή δεν μπορεί να δεχθεί αυτή την πρώτη τροπολογία. Επιπλέον, πιστεύει ότι ένας από τους λόγους για τους οποίους προτείνεται - συγκεκριμένα για να διατηρηθεί η ισορροπία μεταξύ του σταθερού και του αναλογικού φόρου - έχει ήδη ληφθεί υπόψη στην πρόταση αυτή. Όπως εξήγησα προηγουμένως, τα κράτη μέλη που επηρεάζονται από τη θέσπιση του καθορισμένου ποσού σε ευρώ διατηρούν την ευελιξία που διαθέτουν και σήμερα να προσδιορίσουν την αναλογία της σταθερής και της αναλογικής συνιστώσας του φόρου επί των τσιγάρων.
<P>
Για να αιτιολογήσει την τροπολογία, η έκθεση επισημαίνει επίσης την κατάσταση των υποψήφιων χωρών, για τις οποίες το επίπεδο του ελάχιστου φόρου κατανάλωσης πρέπει να αποτελεί έναν εφικτό στόχο. Αλλά αν τους προσφέρουμε την επιλογή μεταξύ δύο φορολογικών συστημάτων μετά την προσχώρηση, τότε θα δημιουργηθεί ένα μεγάλο χάσμα μεταξύ των επιπέδων των φόρων και των τιμών των χωρών αυτών και των σημερινών κρατών μελών, το οποίο θα έχει ως αποτέλεσμα σημαντική απώλεια εσόδων για τα σημερινά κράτη μέλη. Η Επιτροπή αντιλαμβάνεται ότι η επίτευξη των ποσών σε ευρώ θα απαιτήσει σημαντική προσπάθεια από τις περισσότερες υποψήφιες χώρες και πρότεινε ως εκ τούτου στο Συμβούλιο να επιτραπούν περιορισμένες μεταβατικές περίοδοι στις υποψήφιες χώρες προκειμένου επιτύχουν τον ελάχιστο φορολογικό συντελεστή.
<P>
Η δεύτερη τροπολογία απορρίπτει τις τροποποιήσεις στον ορισμό για τα πούρα και τα πουράκια. Ωστόσο, η Επιτροπή εξακολουθεί να πιστεύει ότι προϊόντα που έχουν τα χαρακτηριστικά των τσιγάρων πρέπει να φορολογούνται ως τσιγάρα. Την τροποποίηση αυτή τη ζήτησαν ορισμένα κράτη μέλη και έχει την ομόφωνη υποστήριξη όλων των άλλων. Διαθέτει επίσης σημαντική υποστήριξη από τη βιομηχανία που παράγει πούρα και πουράκια.
<P>
Θα ήθελα επίσης να σχολιάσω τις δύο άλλες τροπολογίες που εγκρίθηκαν στην Επιτροπή Οικονομικής και Νομισματικής Πολιτικής. Η πρώτη προτείνει την προσθήκη μιας νέας αιτιολογικής σκέψης, με την οποία ζητείται από την Επιτροπή να υποβάλει προτάσεις για τον περιορισμό της απάτης και του λαθρεμπορίου. Η Επιτροπή συμμερίζεται την άποψη ότι η εναρμόνιση των συντελεστών καθεαυτή δεν θα περιορίσει την απάτη και επίσης ότι απαιτούνται και άλλα μέτρα για την καταπολέμηση της απάτης και του λαθρεμπορίου. Ωστόσο, αυτό δεν χρειάζεται να τονιστεί εκ νέου. Ορισμένες πρωτοβουλίες για την καταπολέμηση της απάτης στον τομέα των προϊόντων που υπόκεινται σε ειδικούς φόρους κατανάλωσης έχουν ήδη δρομολογηθεί σε συνέχεια την έκθεσης του 1996 της Ομάδας Υψηλού Επιπέδου σχετικά με την απάτη στον τομέα του οινοπνεύματος και του καπνού. Το πιο πρόσφατο παράδειγμα είναι η πρόταση της Επιτροπής της 19ης Οκτωβρίου 2001 για απόφαση του Ευρωπαϊκού Κοινοβουλίου και του Συμβουλίου σχετικά με τη μηχανοργάνωση της κίνησης και της επιτήρησης των προϊόντων που υπόκεινται σε ειδικούς φόρους κατανάλωσης. Θα είναι περισσότερο πρόσφορο να συζητήσουμε το θέμα της απάτης, που είναι ένα γενικό ζήτημα συναφές με όλα τα προϊόντα που υπόκεινται σε ειδικούς φόρους κατανάλωσης, εντός του πλαισίου της παρούσας πρότασης.
<P>
Η δεύτερη τροπολογία αφορά το ανώτατο όριο του ποσού του ευρώ που προτείνεται από την Επιτροπή και προτείνει τη μείωση του ποσού από τα 100 στα 85 ευρώ. Το έναυσμα αυτής της τροπολογίας είναι ότι είναι ευκολότερο για τις υποψήφιες χώρες που σήμερα επιβάλλουν φόρους μεταξύ 6 και 24 ευρώ να επιτύχουν τα 85 ευρώ από ό,τι τα 100 ευρώ. Θα ήθελα να επισημάνω ότι αυτό το ανώτατο όριο δεν αφορά τις υποψήφιες χώρες. Αφορά μόνο τα κράτη μέλη που επιβάλλουν ήδη πολύ υψηλό φόρο, ο οποίος όμως, παρόλα αυτά, δεν φτάνει το κατώτατο όριο του 57%.
<P>
Εν κατακλείδι, μπορώ να πω ότι η Επιτροπή θεωρεί την έκθεση αυτή ως ένα βήμα προόδου σε σύγκριση με την πρώτη έκθεση, καθώς συμφωνεί με την ανάγκη για μεγαλύτερη προσέγγιση των ειδικών φόρων κατανάλωσης.

<SPEAKER ID=59 NAME="Πρόεδρος">
Ευχαριστώ πολύ, κ. Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 12 το μεσημέρι.

<SPEAKER ID=60 NAME="Corrie">
Κύριε Πρόεδρε, ακόμη μία φορά στάθηκε αδύνατο να ακούσουμε την ανακεφαλαιωτική ομιλία του Επιτρόπου. Είναι εντελώς άδικο για τους Επιτρόπους μας που έρχονται εδώ για να μας απαντήσουν αφού έχουν ακούσει τις ομιλίες μας.
<P>
Αναρωτιέμαι αν, τώρα που αρχίζετε τα δυόμισι χρόνια της προεδρίας σας, θα μπορούσατε να εξετάσετε το ενδεχόμενο ενός πεντάλεπτου διαλείμματος μεταξύ του τέλους των εργασιών και της εισόδου των βουλευτών στην αίθουσα, διότι δεν μπορούμε να συνεχίσουμε έτσι, δείχνοντας τέτοια αγένεια στους Επιτρόπους μας.
<P>
(Χειροκροτήματα)

<SPEAKER ID=61 NAME="Πρόεδρος">
. Κύριε Corrie, πολύ σωστή η παρατήρησή σας. Η πρότασή σας είναι μια δυνατότητα. Πρέπει επίσης να ζητήσουμε από τους κλητήρες να διασφαλίσουν ότι όταν οι βουλευτές εισέρχονται στην αίθουσα, δεν θα συνομιλούν. Οι συζητήσεις είναι για έξω.

<CHAPTER ID=5>
Ψηφοφορίες
<SPEAKER ID=62 NAME="Πρόεδρος">
Η ημερήσια διάταξη προβλέπει τις ψηφοφορίες.
<P>
Σύσταση για δεύτερη ανάγνωση εξ ονόματος της Επιτροπής Νομικών Θεμάτων και Εσωτερικής Αγοράς σχετικά με την κοινή θέση που καθορίστηκε από το Συμβούλιο για την έγκριση οδηγίας του Ευρωπαϊκού Κοινοβουλίου και του Συμβουλίου σχετικά με την έγκριση τύπου των δικύκλων ή τρικύκλων οχημάτων και την κατάργηση της οδηγίας 92/61/ΕΟΚ του Συμβουλίου (8402/1/2001 - C5-0472/2001 - 1999/0117(COD))
<P>
(Ο Πρόεδρος κηρύσσει εγκριθείσα την κοινή θέση)
<P>
Απλοποιημένη διαδικασία:
<P>
Πρόταση, εξ ονόματος της Επιτροπής Γεωργίας και Ανάπτυξης της Υπαίθρου, για κανονισμό του Συμβουλίου για την τροποποίηση του κανονισμού (ΕΟΚ) 2019/93 για τη θέσπιση ειδικών μέτρων για ορισμένα γεωργικά προϊόντα προς όφελος των μικρών νησιών του Αιγαίου Πελάγους (COM(2001) 638 - C5-0590/2001 - 2001/0260(CNS))
<P>
(Το Σώμα εγκρίνει την πρόταση της Επιτροπής)
<P>
- Πρόταση, εξ ονόματος της Επιτροπής Περιφερειακής Πολιτικής, Μεταφορών και Τουρισμού, για απόφαση του Συμβουλίου σχετικά με το καθεστώς φορολόγησης ΑΙΕΜ που εφαρμόζεται στις Κανάριες Νήσους (COM(2001) 732 - C5-0691/2001 - 2001/0284(CNS))
<P>
(Το Σώμα αναπέμπει την πρόταση στην επιτροπή)
<P>
- Πρόταση, εξ ονόματος της Επιτροπής Περιφερειακής Πολιτικής, Μεταφορών και Τουρισμού, για κανονισμό του Συμβουλίου σχετικά με την προσωρινή αναστολή των αυτόνομων δασμών του κοινού δασμολογίου κατά την εισαγωγή ορισμένων βιομηχανικών προϊόντων και για το άνοιγμα και τον τρόπο διαχείρισης των αυτόνομων δασμολογικών κοινοτικών ποσοστώσεων κατά την εισαγωγή ορισμένων προϊόντων της αλιείας στις Καναρίους Νήσους (COM(2001) 731 - C5-0692/2001 - 2001/0289(CNS))
<P>
(Το Σώμα εγκρίνει την πρόταση της Επιτροπής)
<P>
- Πρόταση, εξ ονόματος της Επιτροπής Αλιείας, για κανονισμό του Συμβουλίου περί θεσπίσεως μέτρων που θα εφαρμοστούν το 2002 για την αποκατάσταση του αποθέματος γάδου στη Θάλασσα της Ιρλανδίας (διαίρεση ICES VIIa) (COM(2001) 699 - C5-0690/2001 - 2001/0279(CNS))
<P>
(Το Σώμα εγκρίνει την πρόταση της Επιτροπής)
<P>
Έκθεση (A5-0015/2002) του κ. Nisticς, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, επί της πρότασης οδηγίας του Ευρωπαϊκού Κοινοβουλίου και του Συμβουλίου για την 23η τροποποίηση της οδηγίας 76/769/ΕΟΚ του Συμβουλίου σχετικά με περιορισμούς κυκλοφορίας στην αγορά και χρήσεως μερικών επικίνδυνων ουσιών και παρασκευασμάτων (ουσιών που έχουν ταξινομηθεί ως καρκινογόνες, μεταλλαξιογόνες ή τοξικές για την αναπαραγωγή) (COM(2001) 256 - C5-0196/2001 - 2001/0110(COD))
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0468/2001) της κ. PalacioVallelersundi, εξ ονόματος της Επιτροπής Νομικών Θεμάτων και Εσωτερικής Αγοράς, σχετικά με την πρόταση κανονισμού του Συμβουλίου που αφορά την τροποποίηση του κανονισμού (ΕΟΚ, Ευρατόμ, ΕΚΑΧ) αριθ. 259/68 περί καθορισμού του Κανονισμού Υπηρεσιακής Κατάστασης των υπαλλήλων και του καθεστώτος που εφαρμόζεται επί του λοιπού προσωπικού των Ευρωπαϊκών Κοινοτήτων (COM(2001) 253 - C5-0249/2001 - 2001/0104(CNS))
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0013/2002) του κ. Hughes, εξ ονόματος της αντιπροσωπείας του Ευρωπαϊκού Κοινοβουλίου στην επιτροπή συνδιαλλαγής, σχετικά με το εγκριθέν από την επιτροπή συνδιαλλαγής κοινό σχέδιο οδηγίας του Ευρωπαϊκού Κοινοβουλίου και του Συμβουλίου περί οργανώσεως του χρόνου εργασίας των κατ' επάγγελμα εκτελούντων κινητές δραστηριότητες οδικών μεταφορών (PE-CONS 3676/2001 - C5-0688/2001 - 1998/0319(COD))
<P>
(Το Σώμα εγκρίνει το κοινό σχέδιο)
<P>
Έκθεση (A5-0026/2002) της κ. Ghilardotti, εξ ονόματος της αντιπροσωπείας του Ευρωπαϊκού Κοινοβουλίου στην επιτροπή συνδιαλλαγής, επί του κοινού σχεδίου, που εγκρίθηκε από την επιτροπή συνδιαλλαγής, οδηγίας του Ευρωπαϊκού Κοινοβουλίου και του Συμβουλίου περί θεσπίσεως γενικού πλαισίου ενημερώσεως και διαβουλεύσεως των εργαζομένων στην Ευρωπαϊκή Κοινότητα (PE-CONS 3677/2001 - C5-0687/2001 - 1998/0315(COD))
<P>
(Το Σώμα εγκρίνει το κοινό σχέδιο)
<P>
Έκθεση (A5-0460/2002) του κ. Oostlander, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με την πρόταση της Επιτροπής για την έκδοση απόφασης πλαίσιο του Συμβουλίου που αφορά τη θέσπιση ελάχιστων διατάξεων σχετικά με τα στοιχεία της αντικειμενικής υπόστασης των εγκλημάτων και τις ποινές που ισχύουν στον τομέα της παράνομης διακίνησης ναρκωτικών (COM(2001) 259 - C5-0359/2001 - 2001/0114(CNS))
<P>
(Μετά την ψηφοφορία για την πρόταση της Επιτροπής)

<SPEAKER ID=63 NAME="Bolkestein">
. (ΕΝ) Κύριε Πρόεδρε, θέλω να εκφράσω την απογοήτευση της Επιτροπής για το γεγονός ότι η ψηφοφορία κατέληξε σε αποτέλεσμα αντίθετο προς τις επιθυμίες της. Το μόνο πράγμα που μου απομένει να κάνω είναι να γνωστοποιήσω το αποτέλεσμα της ψηφοφορίας στην Επιτροπή, η οποία θα το εξετάσει δεόντως και θα ενημερώσει το Κοινοβούλιο σχετικά.

<SPEAKER ID=64 LANGUAGE="ES" NAME="Terrσn i Cusν">
Κύριε Πρόεδρε, ζήτησα το λόγο, όταν εσείς τον δώσατε στην Επιτροπή, για να πω ότι αυτό που μόλις απέρριψε το Σώμα είναι η έκθεση του κ. Oostlander και όχι η πρόταση της Επιτροπής.
<P>
Για την πρόταση της Επιτροπής εμείς δεν έχουμε δικαίωμα ψήφου. Απορρίψαμε την έκθεση του κ. Oostlander, μαζί με τη γνώμη του για την πρόταση της Επιτροπής.
<P>
(Χειροκροτήματα)

<SPEAKER ID=65 NAME="Πρόεδρος">
Έχετε απόλυτο δίκιο. Αυτό ανακοίνωσα και εγώ - ότι η έκθεση, όπως τροποποιήθηκε, δεν εγκρίθηκε.
<P>
Η διαδικασία που εφαρμόζεται τώρα, αν η Επιτροπή δεν αποσύρει την πρόταση, είναι ότι την αναπέμπουμε στην αρμόδια επιτροπή χωρίς να τεθεί σε ψηφοφορία το σχέδιο νομοθετικού ψηφίσματος.
<P>
Έκθεση (A5-0436/2001) της κ. Ludford, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με πρόταση οδηγίας του Συμβουλίου που αφορά το καθεστώς κατοίκου μακράς διαρκείας υπέρ των υπηκόων τρίτων χωρών (COM(2001) 127 - C5-0250/2001 - 2001/0074(CNS))
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0455/2001) της κ. Keίler, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με την πρόταση οδηγίας του Συμβουλίου που αφορά τις προϋποθέσεις υπό τις οποίες υπήκοοι τρίτων χωρών δύνανται να ταξιδεύουν ελεύθερα εντός του εδάφους των κρατών μελών για χρονική περίοδο που δεν υπερβαίνει τους τρεις μήνες και τη θέσπιση ειδικής άδειας ταξιδίου με τον καθορισμό των προϋποθέσεων εισόδου ενόψει μετακίνησης που δεν υπερβαίνει τους έξι μήνες (COM(2001) 388 - C5-0350/2001 - 2001/0155(CNS))
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0016/2002) του κ. Κατηφόρη, εξ ονόματος της Επιτροπής Οικονομικής και Νομισματικής Πολιτικής, σχετικά με την πρόταση οδηγίας του Συμβουλίου για την τροποποίηση της οδηγίας 92/79/ΕΟΚ, της οδηγίας 92/80/ΕΟΚ και της οδηγίας 95/59/ΕΚ όσον αφορά τη δομή και τους συντελεστές των ειδικών φόρων κατανάλωσης που επιβάλλονται στα βιομηχανοποιημένα καπνά (COM(2001) 133 - C5-0139/2001 - 2001/0063(CNS))
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0464/2001) του κ. van den Berg, εξ ονόματος της Επιτροπής Ανάπτυξης και Συνεργασίας, σχετικά με την ανακοίνωση της Επιτροπής προς το Συμβούλιο και το Ευρωπαϊκό Κοινοβούλιο - Για τη σύνδεση αρωγής, αποκατάστασης και ανάπτυξης - αξιολόγηση (COM(2001) 153 - C5-0395/2001 - 2001/2153(COS))
<P>
(Το Σώμα εγκρίνει το ψήφισμα)
<P>
Έκθεση (A5-0392/2001) του κ. Schmidt, εξ ονόματος της Επιτροπής Οικονομικής και Νομισματικής Πολιτικής, σχετικά με την ετήσια έκθεση της Ευρωπαϊκής Τράπεζας Επενδύσεων για το 2000 (C5-0541/2001 - 2001/2218(COS))
<P>
(Το Σώμα εγκρίνει το ψήφισμα)
<P>
Έκθεση (A5-0011/2002) του κ. von Wogau, εξ ονόματος της Επιτροπής Συνταγματικών Υποθέσεων, σχετικά με την εφαρμογή της νομοθεσίας περί χρηματοπιστωτικών υπηρεσιών (2001/2247(INI))
<P>
Πριν από την ψηφοφορία για την παράγραφο 13:

<SPEAKER ID=66 LANGUAGE="DE" NAME="von Wogau">
Κύριε Πρόεδρε, μετά από την πρωινή συζήτηση και τη δήλωση του Προέδρου της Επιτροπής Prodi πρέπει να προσαρμόσουμε το κείμενο του ψηφίσματος ανάλογα. Έχω μια προφορική τροπολογία στη γαλλική γλώσσα:
<P>
"λαμβάνει υπόψη την παρέμβαση του κ. Prodi ενώπιον της Ολομέλειας στις 5 Φεβρουαρίου 2002 και τη δήλωσή του περιέχει τις δεσμεύσεις της Επιτροπής έναντι του Κοινοβουλίου" .
<P>
(Ο Πρόεδρος διαπιστώνει ότι δεν υπάρχει αντίρρηση να ληφθεί υπόψη η προφορική τροπολογία)
<P>
(Το Σώμα εγκρίνει το ψήφισμα)
<P>

<P>
Έκθεση Hughes (A5-0013/2002)

<SPEAKER ID=67 LANGUAGE="IT" NAME="Fatuzzo">
Καταρχάς εκφράζω τα προσωπικά μου συγχαρητήρια στον νέο Πρόεδρο του Κοινοβουλίου και ελπίζω πως θα έχει την υπομονή να με ακούσει, όπως έπραττε συνήθως το Προεδρείο.
<P>
Πρέπει να πω ότι συμμετείχα στις εργασίες της επιτροπής συνδιαλλαγής για τον καθορισμό του χρόνου εργασίας των οδηγών. Συζήτησα επ' αυτού με το φίλο μου Ugo Gustinetti από το Alzano Lombardo, στην επαρχία του Bergamo, ο οποίος εργάζεται μια ζωή ως οδηγός και μου είπε: "Πολύ πιο σημαντικό από τους κανόνες είναι να υπάρχουν πραγματικοί έλεγχοι στο χρόνο εργασίας των οδηγών" . Προτείνω λοιπόν να χρησιμοποιηθεί το δορυφορικό σύστημα GALILEO για να ελέγχονται από τον ουρανό όλα τα οχήματα που κινούνται στην Ευρωπαϊκή Ένωση.

<SPEAKER ID=68 LANGUAGE="DE" NAME="Raschhofer">
Κύριε Πρόεδρε, θέλω να κάνω μια προφορική αιτιολόγηση ψήφου που αφορά την οδηγία σχετικά με τον χρόνο εργασίας στις οδικές μεταφορές. Η αντιπροσωπεία μου χαιρετίζει την υιοθέτηση της οδηγίας. Η βελτίωση της γενικότερης ασφάλειας στις μεταφορές καθώς και η προστασία των οδηγών αποτελούν πανευρωπαϊκό αίτημα και πρέπει επομένως να ρυθμισθούν σε ευρωπαϊκό επίπεδο. Τα τελευταία σκάνδαλα στο Λουξεμβούργο και στην πατρίδα μου, την Αυστρία, γύρω από τις μεταφορές εμπορευμάτων, έδειξαν ότι υπάρχουν τεράστια προβλήματα στον εν λόγω κλάδο. Η πρόταση κανονισμού που εγκρίθηκε τον Ιανουάριο από την Ολομέλεια σχετικά με την καθιέρωση ενιαίας βεβαίωσης οδηγού σηματοδότησε τη σωστή κατεύθυνση προκειμένου να τεθεί υπό έλεγχο η παράνομη απασχόληση οδηγών από τρίτες χώρες. Η οδηγία που εγκρίθηκε σήμερα από την Oλομέλεια αποτελεί ένα περαιτέρω σημαντικό βήμα.
<P>
Η υποχρέωση τήρησης του χρόνου ανάπαυσης και ο καθορισμός ανώτατων ορίων για τους χρόνους εργασίας και τους χρόνους νυκτερινής εργασίας συμβάλλουν στην κατοχύρωση της ασφάλειας στο οδικό δίκτυο της Ευρώπης. Για τον λόγο αυτό ψηφίσαμε υπέρ της έγκρισης της Οδηγίας. Ωστόσο, λυπηρό και κρίσιμο είναι το γεγονός ότι οι αυτοαπασχολούμενοι οδηγοί δεν συμπεριλαμβάνονται προσωρινά στο πεδίο εφαρμογής της οδηγίας. Εδώ υπάρχει πρόβλημα. Με τον τρόπο αυτό θα προωθηθεί κατά πάσα πιθανότητα η ανάπτυξη νέων μορφών εικονικής αυτοαπασχόλησης.

<SPEAKER ID=69 NAME="Bastos">
(ΡΤ) Το αποτέλεσμα που επιτεύχθηκε από την αντιπροσωπεία του Κοινοβουλίου στην επιτροπή συνδιαλλαγής είναι πολύ θετικό και αποτελεί πολύ σημαντική κατάκτηση του Ευρωπαϊκού Κοινοβουλίου. Με την έγκριση της οδηγίας σχετικά με την οργάνωση του χρόνου εργασίας των κατ' επάγγελμα εκτελούντων κινητές δραστηριότητες οδικών μεταφορών καταργούνται οι στρεβλώσεις στον ανταγωνισμό στο επίπεδο του τομέα και ταυτόχρονα προωθείται η οδική ασφάλεια. Εκφράζω ιδίως την ικανοποίησή μου για τη συμφωνία που επιτεύχθηκε στο κεντρικό ζήτημα αυτής της οδηγίας, την ένταξη των ανεξάρτητων εργαζομένων. Η εν λόγω ένταξη στο πεδίο εφαρμογής της οδηγίας 7 χρόνια μετά τη θέση της σε ισχύ και η δυνατότητα της Επιτροπής να εκπονήσει μια μελέτη σχετικά με τις συνέπειες του αποκλεισμού των αυτοαπασχολούμενων οδηγών, που πρέπει να υλοποιηθεί δύο χρόνια πριν από το τέλος αυτής της επταετούς περιόδου, αποδείχθηκε μια επιδέξια και ισόρροπη λύση προκειμένου να υπερπηδηθούν οι αντιστάσεις ορισμένων κρατών μελών και να επιτευχθεί έτσι η απαραίτητη συμφωνία για την έγκριση της νέας αυτής οδηγίας, η οποία είναι κεφαλαιώδους σημασίας στην κοινή πολιτική μεταφορών.
<P>
Ο ορισμός του αυτοαπασχολούμενου οδηγού που περιλαμβάνεται στην οδηγία αποτελεί επίσης σημαντική συμβολή για να αποφευχθούν νέες καλυμμένες μορφές ανεξάρτητης δραστηριότητας κατά την προσωρινή περίοδο αποκλεισμού των αυτοαπασχολούμενων.
<P>
Όσον αφορά το χρόνο νυκτερινής εργασίας, προστατεύεται η ανταγωνιστικότητα των περιφερειακών χωρών των οποίων οι οδηγοί πρέπει να διανύσουν μακρινές αποστάσεις για να φθάσουν στα μεγάλα κέντρα παραγωγής και διανομής, εκμεταλλευόμενοι τη νυκτερινή κυκλοφορία κατά την οποία η διέλευση οχημάτων είναι λιγότερο πυκνή. Το αποτέλεσμα της συμφωνίας μεταξύ Κοινοβουλίου και Συμβουλίου αποτελεί επομένως πρόσφορη ισορροπία μεταξύ των οικονομικών πτυχών και της οδικής ασφάλειας και της υγείας των εργαζομένων.

<SPEAKER ID=70 NAME="Hudghton">
. (ΕΝ) Είμαι υποστηρικτής των γενικών αρχών που περιέχονται στη ρύθμιση του χρόνου εργασίας, προς όφελος των εργαζομένων όσον αφορά τα ζητήματα της υγείας και της ασφάλειας και, στην περίπτωση των οδικών μεταφορών, υπέρ της οδικής ασφάλειας και της πρόληψης των ατυχημάτων που θα επιτευχθούν.
<P>
Πιστεύω ότι ρυθμίσεις αυτού του είδους πρέπει να εξισορροπούν τα αναγνωρισμένα οφέλη με την απτή πραγματικότητα που αντιμετωπίζουν οι μεταφορικές επιχειρήσεις στον τομέα των μεταφορών, ειδικά στις αγροτικές και νησιωτικές περιοχές όπου δεν υπάρχει άλλη βιώσιμη εναλλακτική λύση από τις οδικές μεταφορές.
<P>
Η παρέκκλιση από τον περιορισμό για τη νυχτερινή εργασία είναι σημαντική για τη Σκωτία, όπου οι μεγάλες αποστάσεις είναι αναπόφευκτες και όπου οι μεταφορικές επιχειρήσεις έχουν να αντιμετωπίσουν αντικίνητρα όπως η υψηλή φορολογία των καυσίμων και τα σχετικά ανεπαρκή οδικά δίκτυα σε πολλές περιοχές.
<P>
Έκθεση Ghilardotti (A5-0026/2002)

<SPEAKER ID=71 NAME="Fatuzzo">
Κύριε Πρόεδρε, με μια εξαιρετική έκθεση την οποία υπερψήφισα, η κ. Ghilardotti τεκμηρίωσε το θέμα της οδηγίας σχετικά με τη διαβούλευση και την ενημέρωση των εργαζομένων. Δεν είχα εξάλλου αμφιβολίες, δεδομένου ότι η κ. Ghilardotti διετέλεσε Πρόεδρος της Περιφέρειας της Λομβαρδίας, της μεγαλύτερης Περιφέρειας της Ιταλίας, όταν εγώ ήμουν Περιφερειακός Σύμβουλος, και το έγγραφο αυτό βοηθά ασφαλώς τους εργαζομένους να συμμετάσχουν στη ζωή της εταιρίας από την οποία εξαρτάται η ζωή τους. Ερωτώ ωστόσο την κ. Ghilardotti, την οποία δυστυχώς δεν βλέπω πλέον στην Αίθουσα, αλλά ασφαλώς θα διαβάσει την αιτιολόγηση της ψήφου μου: "Θα κατορθώσουμε να φτιάξουμε και μια οδηγία βάσει της οποίας οι εργαζόμενοι θα ενημερώνονται πάντα για τα συνταξιοδοτικά τους δικαιώματα;"

<SPEAKER ID=72 NAME="Evans, Jillian">
. (ΕΝ) Η οδηγία αυτή θα προσφέρει πολύτιμη προστασία σε πολλούς εργαζομένους των οποίων η επιβίωση κινδυνεύει, ειδικότερα λόγω της αυξανόμενης ευκολίας με την οποία οι εταιρείες μετεγκαθίστανται. Δεν θα σταματήσει, φυσικά, τις απώλειες θέσεων εργασίας, αλλά θα αποτρέψει τη δημιουργία καταστάσεων όπου οι εργαζόμενοι διαβάζουν ότι τίθενται σε διαθεσιμότητα στην εφημερίδα. Θα δώσει επίσης τη δυνατότητα προετοιμασίας πριν τις απώλειες θέσεων απασχόλησης σε μεγάλη κλίμακα, όταν αυτές είναι αναπόφευκτες. Δεν επηρεάζει αρνητικά το 97% των εταιρειών με λιγότερους από 50 εργαζομένους που δεν υπάγονται στο πεδίο εφαρμογής της οδηγίας.
<P>
Αυτή η τελική συμφωνία δεν είναι ασφαλώς τόσο ισχυρή όσο ήθελε η Ομάδα ΠΡΣ/ΕΕΣ. Εντούτοις, θα υποστηρίξουμε τη συμφωνία διότι αποτελεί μεγάλο βήμα προόδου σε ορισμένα κράτη όπως το ΗΒ, το οποίο σίγουρα δεν διαθέτει τέτοια προστασία για τους εργαζόμενους. Το είδαμε αυτό στην εκλογική μου περιφέρεια, στην Ουαλία, όταν η Corus έθεσε σε διαθεσιμότητα 3 000 εργάτες χαλυβουργουργίας, με καταστρεπτικά αποτελέσματα για πολλές κοινότητες και καμία πρότερη διαβούλευση με το εργατικό δυναμικό. Η εξαετής εξαίρεση δείχνει δυστυχώς ότι η κυβέρνηση του ΗΒ δεν έμαθε τίποτα από αυτή την εμπειρία και οι εργαζόμενοι στην Ουαλία θα συνεχίσουν να συγκαταλέγονται μεταξύ των πλέον ευάλωτων στην Ευρώπη έναντι της απώλειας θέσεων εργασίας.
<P>
Ελπίζω ότι δεν θα χρειαστούν έξι χρόνια για να απολαμβάνουν όλοι οι εργαζόμενοι στην Ευρώπη τα ίδια δικαιώματα.

<SPEAKER ID=73 NAME="Hudghton">
. (ΕΝ) Η περιοχή από την οποία προέρχομαι αποτελεί αυτή τη στιγμή χαρακτηριστικό παράδειγμα για την ανάγκη βελτίωσης και καθιέρωσης ενός κοινού ευρωπαϊκού πλαισίου για την ενημέρωση και τη διαβούλευση των εργαζομένων.
<P>
Μια καθιερωμένη πολυεθνική εταιρεία - η Levi Strauss - κοινοποίησε πρόσφατα απόλυση σε εργαζόμενους σε δύο εργοστάσια στη Σκωτία, στο Bellshill και το Dundee. Τα μέσα μαζικής ενημέρωσης το πληροφορήθηκαν πρώτα και η ανακοίνωση συνοδεύτηκε από μια δήλωση που εξηγούσε ότι η εταιρεία είχε μονομερώς εξετάσει και απορρίψει οποιαδήποτε πιθανή εναλλακτική λύση αντί για το κλείσιμο.
<P>
Αυτός ο τρόπος δράσης είναι θλιβερός, ενώ την κατάσταση επιδεινώνει το γεγονός ότι το ΗΒ έχει την πλέον ανεπαρκή νομοθεσία σε αυτόν τον τομέα. Χαιρετίζω ως εκ τούτου και υποστηρίζω τις κινήσεις προς την κατεύθυνση ενός λογικού πανευρωπαϊκού προτύπου για πρόσφορη διαβούλευση με τους εργαζομένους.
<P>
Έκθεση Oostlander (A5-0460/2001)

<SPEAKER ID=74 LANGUAGE="IT" NAME="Fatuzzo">
Κύριε Πρόεδρε, η έκθεση του κ. Oostlander έλαβε και τη δική μου αρνητική ψήφο, η οποία όμως δεν σημαίνει αρνητική ψήφο και στον αγώνα κατά των εμπόρων ναρκωτικών. Εμείς ορθώς - και συμφωνούμε όλοι σε αυτό - πρέπει να αγωνιστούμε ώστε η πληγή των ναρκωτικών να εξαφανιστεί από προσώπου γης και όχι μόνον από την ευρωπαϊκή επικράτεια, αλλά εάν δεν ξανακερδίσουμε την εμπιστοσύνη των νέων μας στις αξίες, συμπεριλαμβανομένων των πολιτικών αξιών, δεν θα το κατορθώσουμε ποτέ. Πότε θα αποφασίσουμε λοιπόν να αποσύρουμε, για παράδειγμα, από τα βιβλιοπωλεία το βιβλίο κάποιου ιταλού δημοσιογράφου ονόματι Giordano, με τίτλο "Η Ένωση εξαπατά" ; Δεν επιτρέπεται να κυκλοφορούν στα ευρωπαϊκά βιβλιοπωλεία βιβλία με τίτλο "Η Ευρώπη είναι μια απάτη" ! Εύχομαι η Προεδρία να επέμβει.

<SPEAKER ID=75 NAME="Crowley">
. (ΕΝ) Επανειλημμένα στο παρελθόν έχω εκφράσει δημόσια τις απόψεις μου και θα ήθελα να επαναλάβω σήμερα την έκκληση να μην νομιμοποιηθούν τα μαλακά και τα συνθετικά ναρκωτικά στην Ευρώπη. Δεν υποστηρίζω τη νομιμοποίηση του "έκσταση" , της κάνναβης ή άλλων συνθετικών ναρκωτικών όπως το LSD ή οι αμφεταμίνες. Η Σύμβαση των Ηνωμένων Εθνών κατά της παράνομης διακίνησης ναρκωτικών φαρμάκων απαγορεύει τη χρήση, παρασκευή και διανομή του "έκσταση" , του LSD και των αμφεταμινών και αυτή η πολιτική θέση πρέπει να υποστηριχθεί πλήρως.
<P>
Θα ήθελα να πω για την ιστορία ότι απείχα από την ψηφοφορία χθες, διότι υπήρχε πλήρης σύγχυση διατύπωσης σε διάφορες τροπολογίες που είχε στόχο να μπερδέψει ολοκληρωτικά τα βασικά στοιχεία της σημερινής συζήτησης.
<P>
Είναι αναντίρρητο το γεγονός ότι η χρήση αυτών των ναρκωτικών προκαλεί βλάβες στην υγεία του χρήστη. Πολύ δύσκολα μπορεί να θεωρηθεί ότι προσφέρουν μια θετική λειτουργία. Πιστεύω ότι η Παγκόσμια Οργάνωση Υγείας έχει υιοθετήσει τη σωστή προσέγγιση στο θέμα αυτό. Δεν μπορούμε και δεν πρέπει να υποστηρίξουμε τη δημιουργία μιας κουλτούρας σχετικής με τα ναρκωτικά στην κοινωνία μας καθιστώντας νόμιμη τη χρήση των μαλακών και των συνθετικών ναρκωτικών.
<P>
Για παράδειγμα, ορισμένοι πρότειναν ότι η χρήση του "έκσταση" πρέπει να θεωρείται απολύτως φυσιολογική στην κοινωνία. Αυτό το συγκεκριμένο επιχείρημα μου προξενεί αποστροφή, ιδίως διότι έχουν σημειωθεί αρκετοί τραγικοί θάνατοι από τη χρήση του "έκσταση" στην Ιρλανδία και σε ολόκληρη την Ευρώπη. Οι μακροπρόθεσμες επιπτώσεις της χρήσης του "έκσταση" είναι ακόμη σε μεγάλο βαθμό άγνωστες, γνωρίζουμε όμως ότι το "έκσταση" είναι παρόλα αυτά ένα ναρκωτικό που μπορεί να προκαλέσει κατάθλιψη και απώλεια μνήμης.
<P>
Τη στιγμή που η ευρωπαϊκή οικονομία σημειώνει καλές επιδόσεις, πρέπει να διασφαλίσουμε επίσης ότι καταπολεμούνται στην κοινωνία τα βασικά κοινωνικά προβλήματα, όπως είναι η χρήση των ναρκωτικών. Οι ευρωπαϊκές πρωτοβουλίες για τη μείωση των ποσοστών της χρήσης ναρκωτικών στην Ευρώπη πρέπει να υποστηρίζονται με κάθε ευκαιρία. Πιστεύω πραγματικά ότι το Ευρωπαϊκό Κοινωνικό Ταμείο έχει διαδραματίσει πρωταρχικό ρόλο σχετικά στο παρελθόν και πρέπει να συνεχίσει να το πράττει.

<SPEAKER ID=76 LANGUAGE="NL" NAME="Meijer">
 - (NL) Εκείνοι που οργανώνουν το διεθνές εμπόριο σκληρών ναρκωτικών ενδιαφέρονται μόνο να κερδίσουν χρήματα εις βάρος των άλλων. Προτάσεις προκειμένου αυτοί οι εγκληματίες όχι μόνο να φυλακίζονται, αλλά και να κατάσχονται τα κέρδη τους, έχουν την υποστήριξή μου. Χωρίς τα σχετικά κέρδη, αυτοί δεν διαθέτουν κανέναν λόγο για να συνεχίσουν το βλαβερό εμπόριό τους. Δυστυχώς, ο κ. Oostlander χρησιμοποιεί το επιχείρημα ότι ο ίδιος δεν αποτελεί στην ομάδα του ακραίο στοιχείο, ως μέσο για να αμφισβητήσει από τα αριστερά τις δεκατρείς τροπολογίες. Αυτές οι τροπολογίες δίνουν έμφαση στο οργανωμένο διασυνοριακό έγκλημα, στις εθνικές ευθύνες και στη διαφύλαξη της θεραπευτικής ή προσωπικής χρήσης. Επίσης δεν κρύβει ότι θεωρεί τις προτάσεις ιδιαίτερα μετριοπαθείς και ελπίζει στην περαιτέρω ενίσχυσή τους στο μέλλον. Ορισμένοι διαβλέπουν στις προτάσεις του δυνατότητες για την περαιτέρω ανελέητη δίωξη της παραγωγής, της διακίνησης και της χρήσης μαλακών ναρκωτικών. Αυτό θα οδηγούσε στην ποινικοποίηση των χρηστών, οι οποίοι κατ' αυτόν τον τρόπο θα πρέπει να απευθύνονται για τις αγορές τους στους εγκληματίες, οι οποίοι διακινούν τα σκληρά ναρκωτικά. Στις τροπολογίες εξετάζω κατά πόσον αυτές συμβάλλουν, ώστε τα μαλακά ναρκωτικά να αποθαρρύνονται κατά παρόμοιο τρόπο μέσω άλλων βλαβερών αλλά νόμιμων μέσων απόλαυσης, όπως το αλκοόλ και ο καπνός. Η απόρριψη των αριστερών βελτιώσεων θα οδηγούσε αναγκαστικά, κατ' εμέ, στην απόρριψη του συνολικού πακέτου, συμπεριλαμβανομένων δυστυχώς ορισμένων καλών προτάσεων του εισηγητή.

<SPEAKER ID=77 NAME="Titley">
. (ΕΝ) Χαιρετίζω θερμά τις προσπάθειες για την τυποποίηση της έννοιας και τον καθορισμό των ποινών για την παράνομη διακίνηση ναρκωτικών. Ουσιαστικά, η έκθεση αυτή αποτελεί μια ισορροπημένη, μακρόπνοη, συνετή και σκληρή προσέγγιση σε ένα μόνιμο πρόβλημα που βασανίζει όλα τα κράτη μέλη της ΕΕ. Για πολύ καιρό, οι όροι και οι προϋποθέσεις για το τι συνιστά το αδίκημα της παράνομης διακίνησης ναρκωτικών ήταν πολύ συγκεχυμένοι, με αποτέλεσμα να δημιουργούνται σοβαροί εγκληματικοί θύλακες σε ορισμένα μέρη του κόσμου και στο εσωτερικό της ΕΕ.
<P>
Ένα πρόσθετο ευπρόσδεκτο μέτρο είναι η τυποποίηση των ποινών, με ποινές φυλάκισης που τα μέγιστα όριά τους δεν μπορεί να είναι μικρότερα των πέντε ετών. Μόλις αυτός ο νόμος τεθεί σε ισχύ πρέπει να δράσει ως πραγματικός παράγοντας αποτροπής. Οι χρηματικές ποινές πρέπει να χρησιμοποιούνται μόνο συμπληρωματικά στις στερητικές της ελευθερίας ποινές διότι διαφορετικά θα μπορούσαν να οδηγήσουν στην πεποίθηση ότι μπορεί κανείς πληρώνοντας να αποφύγει τις συνέπειες από ένα ποινικό αδίκημα.
<P>
Τέλος, χαιρετίζω τη λεπτή προσέγγιση που υιοθετεί η έκθεση σε σχέση με τις ελαφρυντικές περιστάσεις. Για παράδειγμα, οι ανήλικοι και όσοι έχουν διαπράξει αδικήματα κάτω από σωματική βία είναι σαφές ότι δεν πρέπει να υπόκεινται στις ίδιες ποινές με τους υπόλοιπους δράστες.
<P>
Έκθεση Ludford (A5-0436/2001)

<SPEAKER ID=78 LANGUAGE="FR" NAME="Boumediene-Thiery">
Κύριε Πρόεδρε, αγαπητοί συνάδελφοι, χαιρετίζουμε ασφαλώς την πρόταση οδηγίας του Συμβουλίου που συνιστά άμεση απόρροια της Συνθήκης του Αμστερνταμ και των συμπερασμάτων του Τάμπερε, που επεσήμαναν την ανάγκη να διαμορφωθεί επιτέλους μια πολιτική ένταξης των υπηκόων τρίτων χωρών. Παρόλα αυτά δεν μπορούσαμε να υποστηρίξουμε την εν λόγω έκθεση: εκφράζουμε τη λύπη μας συγκεκριμένα για το γεγονός ότι η πρόταση περιορίζεται στον καθορισμό των όρων βάσει των οποίων οι υπήκοοι τρίτων χωρών θα μπορούν να διαμένουν στην ΕΕ και δεν διαμορφώνει ένα ουσιαστικό ευρωπαϊκό καθεστώς για τους υπηκόους τρίτων χωρών συγκρίσιμο με το καθεστώς των πολιτών της Ένωσης.
<P>
Στο πλαίσιο της ίδιας λογικής, τα μέλη της οικογένειας πρέπει να απολαμβάνουν τα ίδια δικαιώματα με τον κάτοικο μακράς διαρκείας. Όμως, έτσι όπως παρουσιάζεται στο κείμενο, το - διεθνώς αναγνωρισμένο - δικαίωμα της οικογενειακής ζωής, παραγνωρίζει ορισμένα θεμελιώδη δικαιώματα.
<P>
Αν και αναγνωρίζεται μερικώς, καταρχήν, το δικαίωμα ψήφου, δεν αναφέρονται οι όροι άσκησης του εν λόγω δικαιώματος. Τα πολιτικά δικαιώματα αποτελούν ωστόσο αναπόσπαστο μέρος κάθε ενταξιακής πολιτικής. Τα θεμελιώδη δικαιώματα είναι καθολικά και εάν η καθολικότητα αυτή των δικαιωμάτων πρέπει να εφαρμόζεται χωρίς εξαιρέσεις, πρέπει επίσης να εφαρμόζεται σε όλους, είτε αυτοί είναι πολίτες της Ένωσης είτε όχι. Όσον αφορά τα κριτήρια των πόρων και της αξιολόγησης της σταθερότητας, δεν θα ήταν ίσως καλύτερο να επιτρέπουμε σε όλους τους κατοίκους την πρόσβαση στην αγορά εργασίας, αντί να αποκλείουμε ορισμένους;
<P>
Εξάλλου, δεν υπάρχει καμία δικαιολογία για τον αποκλεισμό από το πεδίο εφαρμογής της πρότασης των σπουδαστών ή των ατόμων που δικαιούνται να διαμένουν στην ΕΕ δυνάμει καθεστώτος επικουρικής προστασίας.
<P>
Επιπλέον, πρέπει πρώτα να δοθεί κοινός ορισμός στις έννοιες της δημόσιας τάξης και ασφάλειας, που συνιστούν λόγους αποκλεισμού των κατοίκων με μόνιμο καθεστώς. Όμως, η δημόσια τάξη και ασφάλεια ανήκουν σήμερα στη διακριτική ευχέρεια των κρατών ή των αρμόδιων αρχών, γεγονός που συνεπάγεται σοβαρές διακρίσεις, κυρίως εις βάρος των υπηκόων τρίτων χωρών.
<P>
Τέλος, όσον αφορά τη διαδικασία, η εξέταση απαιτεί προθεσμία έξι μηνών η οποία είναι πολύ μεγάλη. Σε περίπτωση απόρριψης της αίτησης, θα έπρεπε να προβλέπεται προθεσμία προσφυγής - η οποία να συνοδεύεται από αναστολή έτσι ώστε να αποτρέπεται η απέλαση στο όνομα του δικαιώματος της άμυνας - γεγονός που δεν συμβαίνει.
<P>
Τέλος η οδηγία δεν αναφέρεται καθόλου στους εκατομμύρια υπηκόους τρίτων χωρών που δεν διαμένουν νόμιμα στην ΕΕ, θέμα στο οποίο πρέπει επειγόντως να δοθεί πολιτική λύση σε κοινοτικό επίπεδο. Η Ένωση οφείλει επομένως να αναλάβει τις ευθύνες της.
<P>
Εν κατακλείδι, η έκθεση αυτή δεν διασφαλίζει την ισότητα μεταξύ των πολιτών της Ένωσης και των πολιτών τρίτων χωρών. Το ευρωπαϊκό καθεστώς κατοίκου μακράς διαρκείας δεν υφίσταται. Δεν μπορούμε επομένως να επικυρώσουμε μια τέτοια πολιτική προσέγγιση.

<SPEAKER ID=79 LANGUAGE="IT" NAME="Fatuzzo">
Κύριε Πρόεδρε, η έκθεση της κ. Ludford μας ζητά να διευκολύνουμε την κυκλοφορία στην Ευρώπη των πολιτών που επιθυμούν να παραμείνουν τουλάχιστον τρεις μήνες σε χρονικό διάστημα έξι μηνών. Το Κόμμα των Συνταξιούχων είναι υπέρ, βλέπει ευνοϊκά την κυκλοφορία στην Ευρώπη των πολιτών κάθε άλλης χώρας. Επ' αυτού, ωστόσο, πιστεύω ότι πρέπει να κάνουμε μια διάκριση μεταξύ ευγενών πολιτών που έρχονται να επισκεφθούν την Ευρώπη - και η βαρόνη Ludford είναι ευγενής και κατά συνέπεια ποιος μπορεί να καταλάβει καλύτερα από αυτήν ότι η ευγένεια πρέπει να βραβεύεται; - και ο τίμιος πολίτης είναι ευγενής, και πολιτών που δεν είναι ευγενείς. Κατά συνέπεια, ανοιχτές πόρτες στη νέα αριστοκρατία των ευγενών πολιτών, αλλά πόρτες κλειστές για τους εγκληματίες, οι οποίοι δυστυχώς υπάρχουν παντού, όπως παντού υπάρχουν τα μαύρα πρόβατα. Οι ευγενείς όμως, οι νέοι ευγενείς, πρέπει να εισέρχονται στην Ευρώπη.

<SPEAKER ID=80 LANGUAGE="DA" NAME="Andreasen, Busk, Jensen, Riis-Jψrgensen και Ole Sψrensen">
Η ομάδα της Αριστεράς του Ευρωπαϊκού Κοινοβουλίου απείχε από την ψηφοφορία επί της συνολικής έκθεσης διότι δεν μπορεί να στηρίξει το άρθρο 5, παράγραφος 1, της πρότασης της Επιτροπής.

<SPEAKER ID=81 NAME="Bastos">
(ΡΤ) Αυτή η πρόταση οδηγίας αξίζει την ευνοϊκή μου ψήφο διότι αποτελεί σημαντικό βήμα και συμβολή για τη δημιουργία μιας πιο συνεκτικής κοινοτικής πολιτικής σε θέματα μετανάστευσης. Επιχειρείται να καθορισθεί το καθεστώς του κατοίκου μακράς διάρκειας, διότι όλοι αναγνωρίζουμε την ανάγκη για την Ευρωπαϊκή Ένωση να καταλήξει σε ένα συμβιβασμό όσον αφορά την εναρμόνιση της κατάστασης των πολιτών τρίτων χωρών που διαμένουν νόμιμα και μόνιμα σε ένα κράτος μέλος, στο οποίο πρέπει να τους διασφαλίζονται νομικά, οικονομικά και κοινωνικά δικαιώματα όμοια με αυτά των πολιτών της Ένωσης.
<P>
Το καθεστώς αυτό θα παρέχεται μετά από πέντε συνεχή χρόνια νόμιμης παραμονής, με αίτηση του ενδιαφερομένου ο οποίος πρέπει να διαθέτει οικονομικούς πόρους και ασφάλεια ασθένειας (έτσι ώστε να μην καθίσταται βάρος για το κράτος μέλος) και εφόσον η συμπεριφορά του δε συνιστά απειλή για τη δημόσια τάξη ή την εσωτερική ασφάλεια.
<P>
Αντίθετα, όταν αποκτηθεί το καθεστώς αυτό, θα διασφαλίζεται στον δικαιούχο του ένα σύνολο δικαιωμάτων, όπως είναι τα δικαιώματα εργασίας, εκπαίδευσης, κοινωνικής ασφάλειας, ιατροφαρμακευτικής περίθαλψης, πρόσβασης σε αγαθά και υπηρεσίες κλπ., γεγονός που αποτελεί ένα πραγματικό μέσο ένταξης στην κοινότητα που τον υποδέχεται.
<P>
Πρέπει για άλλη μια φορά να υπογραμμίσουμε εδώ πόσο σημαντικό είναι να προωθήσουμε μια πιο ενεργό πολιτική σε θέματα ένταξης, η οποία είναι θεμελιώδης για την προαγωγή μεγαλύτερης οικονομικής και κοινωνικής συνοχής και για να αποφεύγονται οι διακρίσεις και ο ρατσισμός. Πρέπει ωστόσο να τονισθεί ότι μια πραγματική πολιτική ένταξης απαιτεί προσπάθειες και από τις δύο πλευρές.
<P>
Εξάλλου, εκφράζω την ικανοποίησή μου για μια σειρά διαδικαστικών εγγυήσεων τις οποίες θεσπίζει αυτή η πρόταση προς όφελος των μεταναστών που επιθυμούν να αποκτήσουν αυτό το καθεστώς και οι οποίες επιτρέπουν να αποφεύγονται ενδεχόμενες καταχρηστικές συμπεριφορές εκ μέρους των αρμόδιων αρχών των κρατών μελών.

<SPEAKER ID=82 LANGUAGE="FR" NAME="Berthu">
. (FR) Καταψηφίσαμε την έκθεση Ludford, που υποστηρίζει την πρόταση της Επιτροπής περί θέσπισης ενός ενιαίου καθεστώτος για τους υπηκόους τρίτων χωρών που διαμένουν νόμιμα για περισσότερα από πέντε χρόνια σε μία από τις χώρες της Ένωσης. Θεωρούμε την ίδια την ιδέα κακή, διότι στοχεύει στην ομοιομορφία, στην παγίωση της υφιστάμενης πραγματικότητας και στερεί όλα ανεξαιρέτως τα κράτη μέλη από κάθε περιθώριο ελιγμού σε έναν τομέα - την παρουσία στο έδαφός τους αλλοδαπών κατοίκων μακράς διαρκείας - που πρέπει οπωσδήποτε να απορρέει από την εθνική κυριαρχία των κρατών μελών.
<P>
Δεύτερον, δεν είναι δυνατό να δοθεί στην πρόταση αυτή νομική βάση χωρίς να στρεβλωθεί η έννοια των παραγράφων 3 και 4 του άρθρου 63 της ΣΕΚ, που προβλέπει μόνο "μέτρα" για τη διαμονή και όχι "καθεστώς" με την πλήρη έννοια του όρου. Αληθεύει ωστόσο ότι εάν η Συνθήκη του Αμστερνταμ δεν είχε επικυρωθεί, δεν θα υπήρχαν τα "παραθυράκια" αυτά που εκμεταλλεύεται σήμερα η Επιτροπή.
<P>
Τέλος, διαπιστώνουμε για μια ακόμη φορά ότι, στην πράξη, η Επιτροπή χρησιμοποιεί την ιδέα αυτή του καθεστώτος ως εφαλτήριο προκειμένου να δώσει στους υπηκόους μακράς διαρκείας από τρίτες χώρες (συμπεριλαμβανομένων επίσης των προσφύγων, για να φανεί γενναιόδωρη) πρακτικά τα ίδια δικαιώματα με τους κατοίκους της ΕΕ. Το άρθρο 12 της πρότασης οδηγίας απαριθμεί τους τομείς στους οποίους επιβάλλεται η ίση μεταχείριση, δηλαδή σε όλους, εκτός από το δικαίωμα ψήφου.
<P>
Η συστηματική αυτή ισότητα δεν δικαιολογείται: όσο θα είναι σαφές ότι οι αλλοδαποί δικαιούνται τις παροχές για τις οποίες καταβάλλουν εισφορές, τόσο η χορήγηση παροχών που χρηματοδοτούνται από φόρους πρέπει να απορρέει από την ελεύθερη επιλογή κάθε κράτους. Αναρωτιόμαστε εάν δεν κρύβεται στο σημείο αυτό, στην αγωνιώδη αυτή προσπάθεια για μη διαφοροποίηση, μία από τις βαθύτερες αιτίες της αδιαφορίας που παρατηρείται στις χώρες μας όσον αφορά την απόκτηση υπηκοότητας.

<SPEAKER ID=83 LANGUAGE="FR" NAME="Bordes και Cauquil">
. (FR) Υποστηρίζουμε την πλήρη ισότητα των δικαιωμάτων, ακόμη και των πολιτικών, για όλους εκείνους που ζουν και εργάζονται στην Ευρωπαϊκή Ένωση, είτε είναι πολίτες κρατών μελών είτε υπήκοοι τρίτων χωρών.
<P>
Η πρόταση οδηγίας του Συμβουλίου έχει τελείως διαφορετικό στόχο, μεταξύ άλλων την ενίσχυση της κινητικότητας και της ευελιξίας του εργατικού δυναμικού των μεταναστών στους κόλπους της Ευρωπαϊκής Ένωσης. Επρόκειτο να επιφέρει ωστόσο κάποιες βελτιώσεις - τις οποίες ψηφίσαμε - στο καθεστώς των προερχόμενων από τρίτες χώρες ατόμων που διαμένουν εντός της Ευρωπαϊκής Ένωσης. Όμως, ακόμη και τις κάποιες αυτές βελτιώσεις, σκοπεύει να τις εφαρμόσει μόνο για τους κατοίκους μακράς διαρκείας, κάτι που δεν μπορούμε να εγκρίνουμε. Πόσο μάλλον την πλειοψηφία των τροπολογιών του Κοινοβουλίου που περιορίζουν ακόμη περισσότερο το αρχικό κείμενο και έχουν ως αποκλειστικό σκοπό να εξυπηρετήσουν τις εθνικιστικές, κυριαρχικές ή ξενοφοβικές προκαταλήψεις!
<P>
Δεν καταψηφίσαμε το κείμενο, λόγω των ελάχιστων βελτιώσεων που προβλέπει για ορισμένους υπηκόους τρίτων χωρών που ζουν και εργάζονται στην Ευρωπαϊκή Ένωση. Αρνούμαστε όμως να επικυρώσουμε τους πολυάριθμους περιορισμούς που περιέχει. Συνεπώς, επιλέξαμε την αποχή από το σύνολο του κειμένου, απορρίπτοντας ταυτόχρονα τις τροπολογίες εκείνες - τις περισσότερες - που επιδείνωναν ακόμη περισσότερο το αρχικό κείμενο.

<SPEAKER ID=84 LANGUAGE="FR" NAME="Lang">
. (FR) Αισθάνομαι πράγματι μεγάλη χαρά και ευχαρίστηση που βλέπω τη συνάδελφό μας, τη βαρόνη Sarah Ludford επί το έργον. Καθώς έχει αναγορευτεί από μόνη της σε εμπειρογνώμονα στον τομέα των δικαιωμάτων του ανθρώπου στο Ευρωπαϊκό Κοινοβούλιο, δεν μπορούμε παρά να θυμηθούμε την τρομερή εκείνη έκθεση που ψηφίστηκε τον περασμένο Μάρτιο και που ήταν αφιερωμένη στην καταπολέμηση του ρατσισμού και της ξενοφοβίας. Είχε χρησιμοποιήσει τότε όλη της την πειθώ, όλη της την ενέργεια προκειμένου να μας επιβάλει το παθολογικό της παραλήρημα "κατά του ρατσισμού" . Σήμερα, και χάρη στην αξιοθαύμαστη επιμονή της, δεν μας απογοητεύει: η ενεργή ένταξη των υπηκόων τρίτων χωρών πρέπει να πραγματοποιηθεί πιο γρήγορα και πιο μαζικά και να λειτουργήσει ως εφαλτήριο στο πλαίσιο της καταπολέμησης του ρατσισμού και της ξενοφοβίας. Αφού πεισθήκαμε περί τούτου, η κ. βαρόνη ησύχασε.
<P>
Η έκθεσή της θυμίζει αναγγελία υποχρεώσεων. Υποχρεώσεων τις οποίες έχουν ασφαλώς αποκλειστικά οι ευρωπαϊκοί λαοί.
<P>
Έτσι, οι υπήκοοι τρίτων χωρών που διαμένουν εδώ και περισσότερα από πέντε χρόνια σε κάποια χώρα της Ένωσης λαμβάνουν εκ των πραγμάτων την ιδιότητα του κατοίκου μακράς διαρκείας. Οι διοικητικές αρχές των κρατών μελών έχουν δεσμία αρμοδιότητα να χορηγήσουν την άδεια διαμονής μακράς διαρκείας, η οποία έχει διάρκεια ισχύος 10 ετών και είναι αυτοδικαίως ανανεώσιμη (άρθρα 8 και 9 της οδηγίας).
<P>
Σε περίπτωση που χορηγήσουν την εν λόγω άδεια, τα κράτη μέλη δεν μπορούν να την αφαιρέσουν παρά μόνο σε πολύ περιορισμένες και περιχαρακωμένες περιπτώσεις. Ο δικαιούχος πρέπει να απολαμβάνει τη "μέγιστη" δυνατή ασφάλεια του δικαίου. Έτσι, μπορεί να απουσιάζει για περισσότερα από δύο χρόνια χωρίς να του αφαιρεθεί το καθεστώς του κατοίκου μακράς διαρκείας.
<P>
Το κράτος υποδοχής οφείλει να διασφαλίζει στους υπηκόους τρίτων χωρών και στις οικογένειές τους, στο πλαίσιο των κανόνων περί συνένωσης των οικογενειών, τα ίδια δικαιώματα με τα δικαιώματα που έχουν οι πολίτες του, σε θέματα παιδείας, επαγγελματικής κατάρτισης, κοινωνικής προστασίας, κοινωνικής στήριξης, φορολογίας, κλπ. Επίσης μπορούν να απολαμβάνουν συμπληρωματικές κοινωνικές παροχές, όπως οικονομικές ή πολιτιστικές παροχές, προκειμένου να διευκολυνθεί όσο το δυνατό περισσότερο η ένταξή τους.
<P>
Και το κερασάκι στην τούρτα: η απόκτηση του καθεστώτος αυτού μπορεί να είναι το πρώτο βήμα για την απόκτηση της εθνικότητας του κράτους μέλους στο οποίο κατοικούν. Έτσι ικανοποιείται και η ευχή που πολλές φορές έχει διατυπώσει το Κοινοβούλιο για καλλιέργεια στους κόλπους της Κοινότητας μιας πολυφυλετικής, πολυπολιτισμικής κοινωνίας, στην οποία δεν θα λαμβάνει χώρα καμία διάκριση βάσει της φυλής, της εθνοτικής καταγωγής, της θρησκείας, κλπ.
<P>
Περιμένουμε ανυπόμονα να δούμε την κ. βαρόνη να σπεύδει να υποδεχθεί στα πάτρια εδάφη τους χιλιάδες πρόσφυγες από το Sangatte που προσδοκούν να εγκατασταθούν στην Αγγλία. Σπίτι μου, σπιτάκι μου!

<SPEAKER ID=85 LANGUAGE="NL" NAME="Meijer">
 - (NL) Καθώς τα μέτρα για τους εγκατεστημένους και τους επισκέπτες από το εξωτερικό δεν ήταν έτοιμα πριν από τις 11 Σεπτεμβρίου 2001, αυτά πιθανότατα θα καθυστερήσουν ακόμη πολύ εξαιτίας του νέου φόβου για την τρομοκρατία και την έλλειψη ασφάλειας. Έχει έρθει η στιγμή να τεθεί τέρμα στα απομεινάρια των νομικών μειονεκτημάτων ενός μεγάλου μέρους του πληθυσμού μας. Αυτές οι διακρίσεις αφορούν ανθρώπους, οι οποίοι κυρίως κατά τη δεκαετία του εξήντα του περασμένου αιώνα, ήρθαν ως 'gastarbeiter' από την Τουρκία ή το Μαρόκο για να εργαστούν στις περισσότερο δυσάρεστες και κακοπληρωμένες θέσεις. Αρχικά, κανείς δεν ενδιαφερόταν στα έξι κράτη μέλη της τότε Ευρωπαϊκής Κοινότητας για την μόνιμη εγκατάστασή τους. Πολλοί από αυτούς τους ανθρώπους από την πρώτη γενιά μεταναστών, δεν διαθέτουν ακόμη, μετά από σαράντα χρόνια, την υπηκοότητα των χωρών όπου ζουν. Για αυτούς τους ανθρώπους δεν υφίσταται εδώ και χρόνια η ευρωπαϊκή ολοκλήρωση. Κατά τρόπο διαφορετικό από τους ανθρώπους που διαθέτουν την υπηκοότητα ενός κράτους μέλους, αυτοί εξακολουθούν να υπόκεινται στις υποχρεώσεις για την έκδοση θεώρησης για κάθε ξεχωριστό κράτος μέλος από το οποίο πρέπει να διέλθουν, προκειμένου να επισκεφτούν για διακοπές τη χώρα καταγωγής τους. Το γεγονός ότι τώρα διαθέτουν περισσότερο ίσα δικαιώματα, δυστυχώς, είναι λιγότερο το αποτέλεσμα του αποτροπιασμού για την μειονεκτική τους θέση και περισσότερο ένας τρόπος για την οικοδόμηση ενός μεγάλου ευρωπαϊκού υπερκράτους και για να επιδειχθεί ότι τα παλιά κρατικά σύνορα έχουν χάσει στο μεγαλύτερο μέρος τη σημασία τους.

<SPEAKER ID=86 LANGUAGE="DA" NAME="Thorning-Schmidt">
Απείχα κατά την τελική ψηφοφορία επί της συγκεκριμένης έκθεσης. Απείχα επειδή η Δανία διατηρεί επιφυλάξεις στον συγκεκριμένο τομέα και όχι επειδή διαφωνώ με την πρόθεση της έκθεσης ή της οδηγίας.
<P>
Υπογραμμίζω ότι βλέπω θετικά την παροχή δικαιωμάτων στους πολίτες τρίτων χωρών όταν εργάζονται σε ένα άλλο κράτος μέλος της ΕΕ.
<P>
Έκθεση Kessler (A5-0455/2001)

<SPEAKER ID=87 LANGUAGE="IT" NAME="Fatuzzo">
Κύριε Πρόεδρε, αυτή είναι μια οδηγία που δεν διαφέρει πολύ από την προηγούμενη, ευγενή οδηγία της βαρόνης Ludford και, κατά την άποψή μου, αναφέρεται στη δυνατότητα κυκλοφορίας των ανέργων κυρίως που έρχονται στην Ευρώπη σε αναζήτηση εργασίας - σωστή λοιπόν - αλλά και των ηλικιωμένων και συνταξιούχων που επιθυμούν να επισκεφθούν ως τουρίστες τις ομορφιές της Ευρώπης μας. Εκπροσωπώντας το Κόμμα των Συνταξιούχων, θα ήθελα επί τη ευκαιρία να ζητήσω από το Σώμα να επιτρέψει βεβαίως την κυκλοφορία όσων θέλουν να επισκεφθούν τις πανέμορφες ευρωπαϊκές μας χώρες, αλλά και να διευκολύνει με όλους τους δυνατούς τρόπους τους ηλικιωμένους οι οποίοι, αφού εργάστηκαν όλη τους τη ζωή, έχουν επιτέλους χρόνο για να αφιερώσουν στον υγιή, έξυπνο και επιμορφωτικό πολιτιστικό τουρισμό που θαυμάζουν τα μάτια μας όταν επισκεπτόμαστε την όμορφη Ευρώπη.

<SPEAKER ID=88 LANGUAGE="FR" NAME="Berthu">
. (FR) Η πρόταση της Επιτροπής σχετικά με την ελεύθερη κυκλοφορία των υπηκόων τρίτων χωρών στις χώρες της Ένωσης για χρονική περίοδο που δεν υπερβαίνει τους τρεις μήνες, δεν αρκείται στην εναρμόνιση των συναφών προϋποθέσεων, αλλά, στην πορεία, μειώνει ορισμένους ελέγχους στο όνομα της "ελευθερίας" . Αναφέρομαι, για παράδειγμα, στη "δήλωση της παρουσίας" των αλλοδαπών την οποία προβλέπει η Συμφωνία του Σένγκεν, στην οποία αναφέρθηκα κατά τη χθεσινή συζήτηση. Ακόμη και αν αυτή η υποχρέωση δήλωσης της παρουσίας δεν εφαρμόζεται σωστά, νομίζω ότι επιβάλλεται η βελτίωσή της και όχι η αποδυνάμωσή της.
<P>
Σε έναν άλλο τομέα, η Επιτροπή εξακολουθεί να εφαρμόζει τις παλιές τακτικές της, προτείνοντας τη θέσπιση "ειδικής άδειας ταξιδίου" την οποία θα χορηγεί ένα κράτος μέλος για λογαριασμό όλων των άλλων, προκειμένου να διευκολύνονται οι μετακινήσεις των κατοίκων τρίτων χωρών για χρονική περίοδο που δεν υπερβαίνει τους έξι μήνες. Η μεταρρύθμιση αυτή καταδεικνύει την τακτική της ανατροπής που ακολουθείται: με αφορμή μηδαμινής σημασίας ζητήματα γίνεται προσπάθεια να ανοίξουν οι ασκοί του Αιόλου.
<P>
Σήμερα, ουσιαστικά, για διαμονή διάρκειας μεγαλύτερης των τριών μηνών απαιτείται εθνική θεώρηση την οποία χορηγεί κάθε κράτος ξεχωριστά ως εθνικά κυρίαρχο. "Η άδεια ταξιδίου" που προτείνει η Επιτροπή τείνει στην κατάργηση του εν λόγω μηχανισμού. Για να αιτιολογήσει την παρέκκλιση αυτή, επικαλείται, στη σελίδα 9 της αιτιολογικής έκθεσης, την περίπτωση ορισμένων αλλοδαπών που ενδεχομένως έχουν ανάγκη να κυκλοφορούν για έξι μήνες στο εσωτερικό της Ένωσης ως "δικαιούχοι υπηρεσιών" , παραδείγματος χάριν "τουρίστες" ή "υποβαλλόμενοι σε λουτροθεραπεία" , ή ακόμη και "μουσικοί" , όπως πρόσθεσε ο Επίτροπος Vitorino στη διάρκεια της συζήτησης. Το επιχείρημα αυτό είναι λίγο σαθρό: οι τουρίστες που κυκλοφορούν για έξι συνεχόμενους μήνες στην Ένωση είναι μετρημένοι στα δάχτυλα και δεν δικαιολογούν σε καμία περίπτωση τη σύνταξη ειδικής οδηγίας. Πρέπει να αναζητήσουμε αλλού το ενδιαφέρον της Επιτροπής: επιχειρεί να καταστρέψει τη συνοχή του συστήματος που στηρίζεται στην εθνική κυριαρχία των κρατών μελών προκειμένου να θέσει σε εφαρμογή έναν άλλο - υπερεθνικό - μηχανισμό.
<P>
Ο δογματισμός αυτός δεν θα προσφέρει τίποτε περισσότερο στη σημερινή προτεραιότητα, στον έλεγχο, δηλαδή, των μεταναστευτικών ροών και της ασφάλειας. Αντιθέτως, κινδυνεύει να την αποδυναμώσει, δημιουργώντας "παραθυράκια" και κενά.
<P>
Έκθεση Κατηφόρη (A5-0016/2002)

<SPEAKER ID=89 LANGUAGE="IT" NAME="Fatuzzo">
Κύριε Πρόεδρε, πριν αναχωρήσω για το Στρασβούργο συνάντησα στο αεροδρόμιο τον καλό μου φίλο και συνεργάτη Giuseppe Italia - αυτό ακριβώς είναι το όνομά του, όπως της Ιταλίας μας - και ο Giuseppe Italia, που κατοικεί στην Cremona, μου είπε: "Ξέρω ότι πρέπει να ψηφίσεις για αυτήν την έκθεση. Εντάξει, συμφωνώ. Εγώ είμαι ένας μανιώδης καπνιστής και είμαι πρόθυμος να βγω από το σπίτι για να καπνίσω αν μέσα στο σπίτι υπάρχει κάποιος που τον ενοχλεί ο καπνός. Εγώ όμως είμαι εξήντα δύο ετών: δεν πίνω, δεν πηγαίνω πια με γυναίκες ...." - εδώ δεν προχώρησε άλλο - "αλλά τουλάχιστον αφήστε μου τη ευχαρίστηση να καπνίζω - δεν μου έμεινε άλλη ευχαρίστηση - χωρίς να ενοχλώ κανέναν" . Γι' αυτό ψήφισα υπέρ. είμαι υπέρ του καπνίσματος σε ειδικούς χώρους, αλλά κατά της αύξησης του φόρου στα τσιγάρα.

<SPEAKER ID=90 LANGUAGE="IT" NAME="Andria">
Κύριε Πρόεδρε, μετά την ευχάριστη παρέμβαση του κ. Fatuzzo, πρέπει να προσθέσω κάτι όσον αφορά την παρουσίαση της έκθεσης του κ. Κατηφόρη. Δυστυχώς κατάγομαι από τη Νότια Ιταλία και, ως συνήθως, οι αεροπορικές πτήσεις εξακολουθούν να μας ταλαιπωρούν. Θα έπρεπε να βρίσκομαι στην αίθουσα για μία έκθεσή μου - είμαι σκιώδης εισηγητής - αλλά μου ήταν αδύνατον. Εν πάση περιπτώσει, θα ήθελα εδώ να επισημάνω ότι αυτή η σχέση, η οποία εξακολουθεί με καιροσκοπικό τρόπο να μεταφέρεται στα ψηφίσματα, τόσο όσον αφορά τους ειδικούς φόρους κατανάλωσης, όσο και τις κρατικές επιχορηγήσεις στα καπνά, είναι εκτός τόπου. Ασφαλώς υπάρχει σύνδεση μεταξύ υγείας και καπνίσματος, αυτός όμως δεν είναι ο τρόπος για να λυθεί. Στις περιοχές της Νότιας Ιταλίας και ιδίως στη Νάπολη έχουμε ένα λαθρεμπόριο από πόρτα σε πόρτα και στους δρόμους και αν θέλουμε να ενισχύσουμε αυτό το λαθρεμπόριο, ας συνεχίσουμε να επιβαρύνουμε αυτό το προϊόν. Πρέπει επίσης να παρατηρήσω ότι σε ορισμένες πολύ φτωχές ζώνες, υψηλού εγκληματικού κινδύνου, όπως στην περιοχή της Caserta, τα καπνά κατορθώνουν να θρέψουν - επαναλαμβάνω, να θρέψουν - τρεις χιλιάδες εργαζόμενους οι οποίοι θα ήταν πολύ υψηλού κινδύνου. Η παρέμβαση του κ. Κατηφόρη στο διπλό ψήφισμα ήταν ευφυής γιατί έδωσε τη δυνατότητα της ομόφωνης σχεδόν έγκρισης από το Σώμα.

<SPEAKER ID=91 NAME="Maes">
 - (ΝL) Κύριε Πρόεδρε, θα ήθελα να αναφερθώ εν συντομία στην έκθεση Κατηφόρη. Θα επιθυμούσα να συμμερισθώ την ανησυχία για τις λιγότερες ευνοημένες περιφέρειες. Έχω την εντύπωση ότι ορισμένα κράτη - και εδώ σκέφτομαι για παράδειγμα τη Γαλλία, αλλά δεν αποκλείεται να υπάρχουν και άλλα - χρησιμοποιούν το όλο θέμα του ειδικού φόρου κατανάλωσης για τον καπνό προκειμένου να προβάλλουν την εικόνα τους στο εξωτερικό, ότι δηλαδή εφαρμόζουν μια προοδευτική πολιτική που σημαίνει μια πολιτική για την προώθηση της υγείας και εναντίον του καπνού, ενώ στην πραγματικότητα δίδουν ελάχιστη προσοχή στα αντισταθμιστικά μέτρα υπέρ εκείνων των περιφερειών τους οι οποίες ζουν από τον καπνό. Ένα παρόμοιο παράπονο ισχύει, όπως άκουσα από συνάδελφό μας, για την Κορσική. Νομίζω, επομένως, ότι κάποιος στο Παρίσι ελάχιστα χάνει τον ύπνο του για αυτά που υφίστανται οι εν λόγω περιφέρειες, προκειμένου να μας καταστήσει περισσότερο υγιείς. Και αυτό όχι μέσω λιγότερου σεξ, αλλά μέσω λιγότερου καπνίσματος, κύριε Fatuzzo.
<P>
Έκθεση Van den Berg (A5-0464/2001)

<SPEAKER ID=92 LANGUAGE="NL" NAME="Maes">
 - (NL) Κύριε Πρόεδρε, εχθές άκουσα με μεγάλη προσοχή τη συζήτηση για τη μεταρρύθμιση της πολιτικής για την αναπτυξιακή συνεργασία και τη συζήτηση με την Επιτροπή σχετικά με τη γκρίζα ζώνη μεταξύ της έκτακτης βοήθειας και της αναπτυξιακής συνεργασίας. Συντάσσομαι πλήρως με την έκθεση του κ. Van den Berg. Θα ήθελα να επισημάνω ιδιαίτερα το γεγονός ότι όπου πηγαίνω, ακούω παράπονα από τις γυναίκες στα μέρη αυτά για την έλλειψη προσοχής και για την έλλειψη προσανατολισμού κατά την πρακτική εφαρμογή της αναδιάρθρωσης. Για παράδειγμα, στη Σομαλία είναι οι γυναίκες που βρίσκονται επιτόπου, αλλά άντρες λαμβάνουν τις αποφάσεις στην Κένυα, μακριά από την πραγματικότητα. Νομίζω ότι η ανησυχία στα λόγια σχετικά με την ισότητα των φύλων δεν αρκεί. Θα πρέπει να επιμείνουμε, ώστε οι γυναίκες επιτόπου να συμμετάσχουν ενεργά· αυτές είναι αρκετά ώριμες για να διαπιστώνουν και να κρίνουν, από κοινού με τους άλλους φορείς, τον τρόπο με τον οποίο θα πρέπει να υλοποιηθεί στην πράξη η αναδιάρθρωση.

<SPEAKER ID=93 LANGUAGE="IT" NAME="Fatuzzo">
Αρωγή, αποκατάσταση και ανάπτυξη: οι συνταξιούχοι και το Κόμμα των Συνταξιούχων είναι υπέρ. Είναι μάλιστα τόσο ευνοϊκά διακείμενοι που και εγώ, φίλε Andria, καθυστέρησα να φτάσω με το αεροπλάνο. Γιατί; Γιατί αναγκάστηκα να συγκρατήσω εκατοντάδες συνταξιούχων - γιατρούς, δικηγόρους, αρχιτέκτονες, μηχανικούς - οι οποίοι, όταν πληροφορήθηκαν το περιεχόμενο αυτής της έκθεσης, ήθελαν να αναχωρήσουν αμέσως για τις αναπτυσσόμενες χώρες για να προσφέρουν τη βοήθειά τους δωρεάν, χωρίς καμία αμοιβή, ελπίζοντας ότι αυτό το έγγραφο, με μια υποστήριξη, μια ενθάρρυνση και μια βοήθεια, θα επέτρεπε σε αυτούς τους ηλικιωμένους συνταξιούχους που το επιθυμούν, να συνεχίσουν να είναι χρήσιμοι και μετά τη σύνταξη στις πολυάριθμες αναπτυσσόμενες χώρες. Μετά δυσκολίας κατάφερα να τους συγκρατήσω, αλλά εύχομαι την επόμενη φορά να έχουν την ευκαιρία να χειροκροτήσουν το Ευρωπαϊκό Κοινοβούλιο γιατί θα έχει δεχτεί τη βοήθειά τους.

<SPEAKER ID=94 LANGUAGE="FR" NAME="Bordes και Cauquil">
. (FR) Υπερψηφίσαμε την έκθεση αυτή μόνο και μόνο διότι δεν θέλαμε η ενδεχόμενη απόρριψη του κειμένου από το Ευρωπαϊκό Κοινοβούλιο να χρησιμεύσει ως πρόσχημα για την ακόμη μεγαλύτερη μείωση των επειγουσών παρεμβάσεων σε περίπτωση φυσικών καταστροφών στις φτωχές χώρες, παρεμβάσεις οι οποίες είναι δυστυχώς ήδη μηδαμινές.
<P>
Η έκθεση καταγγέλλει μόνο τα προβλήματα συντονισμού, ενώ αποσιωπά τη σκανδαλώδη ανεπάρκεια μέσων.
<P>
Επίσης, εκτός από τα ανωτέρω, η έκθεση δεν κάνει καμία αναφορά στο γεγονός ότι οι τόσο δραματικές επιπτώσεις των φυσικών καταστροφών στις φτωχές χώρες, η παντελής αδυναμία τους να αντιμετωπίσουν ένα, μικρό έστω, μέρος των επιπτώσεων αυτών οφείλονται στο ότι δεν διαθέτουν τα αναγκαία υλικά μέσα ούτε το αναγκαίο ανθρώπινο δυναμικό, δεν έχουν νοσοκομεία, ιατρούς και μέσα μεταφοράς, καθώς βρίσκονται σε κατάσταση πλήρους ένδειας λόγω της στυγνούς εκμετάλλευσης που υπέστησαν στο παρελθόν και που εξακολουθούν να υφίστανται επί του παρόντος από τους καπιταλιστικούς ομίλους των μεγάλων δυνάμεων.
<P>
Είναι τουλάχιστον σκανδαλώδες να γίνεται λόγος για "χάσματα" της "διεθνούς βοήθειας" όσον αφορά τις μεγάλες δυνάμεις που αρκούνται σε συμβολικές χειρονομίες όταν τους ζητείται να βοηθήσουν μια φτωχή χώρα να αντιμετωπίσει μια φυσική καταστροφή, αλλά που, από την άλλη πλευρά, ξοδεύουν αστρονομικά ποσά για να πλήξουν με χιλιάδες βόμβες μια φτωχή χώρα όπως το Αφγανιστάν (και πολλές άλλες πριν από αυτό).
<P>
Έκθεση Olle Schmidt (A5-0392/2001)

<SPEAKER ID=95 LANGUAGE="SV" NAME="Blak, Frahm, Herman Schmid, Seppδnen και Sjφstedt">
. (SV) Υπερψηφίσαμε την έκθεση εξαιτίας της έμφασης που δίνει στα ζητήματα του περιβάλλοντος και της διαφάνειας. Επιθυμούμε ωστόσο να διευκρινίσουμε ότι είμαστε κατά του σημείου 22 της εκθέσεως, το οποίο προτείνει να καταστεί η ΕΚΤ εποπτική αρχή για την ΕΤΕπ.
<P>
Έκθεση Von Wogau (A5-0011/2002)

<SPEAKER ID=96 LANGUAGE="IT" NAME="Fatuzzo">
Κύριε Πρόεδρε, ο φίλος κ. von Wogau δεν μπορούσε να μην αποσπάσει την ευνοϊκή ψήφο του κ. Fatuzzo και του Κόμματος των Συνταξιούχων με αυτό το σημαντικό έγγραφο που αφορά τα οικονομικά της Ευρώπης, τα δημόσια οικονομικά και τη χρηματοπιστωτική αγορά. Όπως είναι φυσικό, οι ηλικιωμένοι και οι συνταξιούχοι είναι προσεκτικοί με το χρήμα, γιατί γνωρίζουν την αξία του μετά από μια ζωή επαφής μαζί του. Επί τη ευκαιρία θέλω να ανακοινώσω τη μεγάλη χαρά με την οποία οι ηλικιωμένοι όλης της Ευρώπης καλωσόρισαν την κυκλοφορία του ευρώ, του νέου νομίσματος. έχουν ίσως την αίσθηση ότι βρέθηκαν σε μια παραμυθένια χώρα, σε μια ωραία ονειρική χώρα όπου το χρήμα είναι πιο άφθονο από το παρελθόν. Είμαι βέβαιος ότι αυτή η δημοσιονομική πολιτική της Ευρώπης θα φέρει στους ηλικιωμένους και στους συνταξιούχους μεγαλύτερες συντάξεις, περισσότερο χρήμα, περισσότερη ευημερία και μια Ευρώπη πιο κοντά σε αυτούς.

<SPEAKER ID=97 LANGUAGE="IT" NAME="Andria">
. (IT) Πριν ψηφίσω υπέρ της προαναφερθείσας έκθεσης θα ήθελα να επισημάνω τη μεγάλη συμβολή που παρείχε ο συνάδελφος κ. von Wogau στην κοινοβουλευτική δραστηριότητα ως μέλος της Επιτροπής Οικονομικής και Νομισματικής Πολιτικής καθώς και αυτήν που θα συνεχίσει να παρέχει στην Επιτροπή Συνταγματικών Υποθέσεων. Τα θερμά μου συγχαρητήρια!
<P>
Η διαδικασία ολοκλήρωσης των διεθνών χρηματοπιστωτικών αγορών περνά από την αναδιάρθρωση όλων των δομών υποστήριξης των χρηματοπιστωτικών υπηρεσιών. Στο πλαίσιο αυτό αποκτά συνεπώς διαρκώς μεγαλύτερη βαρύτητα η μελέτη της κεκτημένης εμπειρίας στις αγορές και εκτός της Ευρώπης όσον αφορά την οργάνωση, τους τρόπους λειτουργίας και τη διάρθρωση των μέτρων ελέγχου. Ειδικότερα, μια συγκεκριμένη εφαρμογή απαιτεί τη χρήση των νέων τηλεματικών τεχνολογιών οι οποίες χρησιμοποιούνται για να αυξηθεί η αποτελεσματικότητα των αγορών κινητών αξιών.
<P>
Πράγματι, η χρήση αυτών των νέων οργάνων, επιτρέποντας τόσο την άνοδο του επιπέδου ανταγωνιστικότητας μεταξύ των φορέων, όσο και τη διαχείριση ενός όγκου διαπραγματεύσεων με χρόνους και μεθόδους αδιανόητες πριν από μερικά χρόνια, συνέβαλε στην άνοδο της "ποιότητας" των τιμών σε αυτές τις αγορές και στη μείωση του κόστους διαμεσολάβησης.
<P>
Η αποτελεσματικότητα και η ολοκλήρωση των αγορών κινητών αξιών πρέπει όμως να πραγματοποιηθεί με μια αποτελεσματικότερη διαδικασία λήψης αποφάσεων - επανερχόμαστε στην έκθεση Lamfalussy - διασφαλίζοντας τη θεσμική ισορροπία με το σεβασμό όλων των καθορισμένων και εφαρμοζόμενων επιπέδων δημοκρατικού ελέγχου.
<P>
Κατόπιν τούτου, το πρώτο σημείο που πρέπει να εφαρμοστεί είναι η απλοποίηση και η επιτάχυνση της νομοθετικής διαδικασίας με την έγκριση των νομοθετικών πράξεων, στο μέτρο του δυνατού, σε πρώτη ανάγνωση. Ως δεύτερο σημείο πρέπει να ενισχυθούν η διαφάνεια και η ενημέρωση, απαραίτητη πλατφόρμα για την υλοποίηση μιας ολοκληρωμένης ευρωπαϊκής αγοράς κινητών αξιών. Στο τρίτο σημείο συναντάμε τη σταθερότητα και συνέπεια που πρέπει να οδηγούν καταναλωτές και επενδυτές.
<P>
Είναι συνεπώς αναγκαίο ένα πληροφορικό σύστημα που θα υποστηρίζει τις συναλλαγές, από τη φάση της επίδοσης της εντολής έως τη φάση της εκκαθάρισης.
<P>
Τέλος, είναι απαραίτητη η ρύθμιση των λειτουργιών διαμεσολάβησης σε κινητές αξίες, η οποία θα πρέπει να περιλαμβάνει έναν κανονισμό για τους διαμεσολαβητές και έναν κανονισμό για τις δραστηριότητες, καθώς και μια νέα διάρθρωση όσον αφορά τις αρμοδιότητες επιτήρησης, στην οποία το Κοινοβούλιο θα έχει ισότιμες εξουσίες με την Επιτροπή.

<SPEAKER ID=98 LANGUAGE="FR" NAME="Berthu">
. (FR) Η έκθεση von Wogau για την "επιτροπολογία" , στο πλαίσιο των χρηματοπιστωτικών υπηρεσιών - δηλαδή της εφαρμογής από την Επιτροπή των μέτρων εκτέλεσης της συναφούς νομοθεσίας - εγείρει ορισμένα ενδιαφέροντα ερωτήματα, στα οποία δεν δίδει πάντοτε, κατά τη γνώμη μας, σωστή απάντηση.
<P>
Αφορμή για τη συζήτηση είναι η τωρινή διατύπωση του άρθρου 202 της ΣΕΚ, το οποίο αναθέτει αποκλειστικά στο Συμβούλιο το καθήκον να εκχωρεί εκτελεστικές αρμοδιότητες στην Επιτροπή, γεγονός που αμφισβητεί το Ευρωπαϊκό Κοινοβούλιο, το οποίο εκτιμά ότι, σε σχέση με την πρόσφατη επέκταση της αρμοδιότητας συναπόφασης που διαθέτει, θα πρέπει στο εξής να συναποφασίζει όχι μόνο όσον αφορά τους κανόνες, αλλά και όσον αφορά τα εκτελεστικά μέτρα.
<P>
Μέσω της έκθεσης von Wogau, το Ευρωπαϊκό Κοινοβούλιο διατυπώνει εξαιρετικές ιδέες, όπως τη συστηματική προσθήκη στις νομοθετικές πράξεις μιας "ρήτρας αναστολής" (sunset clause) σύμφωνα με την οποία, μετά από τέσσερα χρόνια, κάθε συναφής με τη λήψη εκτελεστικών μέτρων εκχώρηση εξουσιών στην Επιτροπή θα ανασταλεί προκειμένου να εξετασθεί εκ νέου η καταλληλότητά της. Από την άλλη, το Κοινοβούλιο υπερβαίνει τον ουσιαστικό του ρόλο τη στιγμή που ζητά να ελέγχει όλα τα εκτελεστικά μέτρα, και μάλιστα να του παραχωρηθεί "καθεστώς παρατηρητή κατά τις εργασίες της επιτροπής χρηματιστηριακών αξιών" . Το Συμβούλιο ουσιαστικά διαθέτει κατά παράδοση διπλή ιδιότητα, εκτελεστική και νομοθετική. Βάσει της εκτελεστικής του ιδιότητας ακριβώς το άρθρο 202 του αναθέτει έναν ιδιαίτερο ρόλο στο πλαίσιο της εκπόνησης των εκτελεστικών μέτρων. Δεν συμβαίνει το ίδιο με το Ευρωπαϊκό Κοινοβούλιο, το οποίο έχει μόνο νομοθετικό ρόλο κατ' εφαρμογή των Συνθηκών και το οποίο δεν μπορεί συνεπώς να έχει λόγο επί παντός επιστητού.
<P>
Ωστόσο, τίθεται σαφώς πρόβλημα ελέγχου της Επιτροπής όσον αφορά την εκπόνηση των εκτελεστικών μέτρων. Η αντίδραση του Ευρωπαϊκού Κοινοβουλίου δεν είναι ίσως απολύτως σωστή, στηρίζεται όμως σε πραγματικά επιχειρήματα. Η προσεχής Διακυβερνητική Διάσκεψη θα πρέπει να επιλύσει το θέμα ενισχύοντας τον ρόλο του Συμβουλίου στους κόλπους των εκτελεστικών επιτροπών, και ενισχύοντας τον δημοκρατικό έλεγχο που ασκείται στις εν λόγω επιτροπές: τον έλεγχο του Ευρωπαϊκού Κοινοβουλίου στους εκπροσώπους της Επιτροπής, ίσως, αλλά επίσης τον έλεγχο των τομεακών σωμάτων που αποτελούνται από βουλευτές των κρατών μελών, ο οποίος ενδεχομένως θα ασκείται στους εκπροσώπους του Συμβουλίου.

<SPEAKER ID=99 NAME="Πρόεδρος">
Οι αιτιολογήσεις ψήφου ολοκληρώθηκαν.
<P>
(Η συνεδρίαση διακόπτεται στις 13.08 και επαναλαμβάνεται στις 15.00)

<CHAPTER ID=6>
Κατάσταση στη Μέση Ανατολή
<SPEAKER ID=100 LANGUAGE="ES" NAME="Solana">
. (ES) Κύριε Πρόεδρε, κυρίες και κύριοι βουλευτές, δεν είναι μόνο υποχρέωσή μου, αλλά και επιθυμία μου να εκφράσω, στην αρχή αυτής της παρέμβασης, τα πιο θερμά μου συγχαρητήρια στον κ. Πρόεδρο για την εκλογή του τον περασμένο μήνα σ' αυτήν τη σημαντικότατη θέση, θεμελιώδη πυλώνα των θεσμικών οργάνων της Ευρωπαϊκής Ένωσης.
<P>
Κύριε Πρόεδρε, σας το είπα κατ' ιδίαν, επιτρέψτε μου να το πω και δημοσίως. Για μένα θα είναι μεγάλη χαρά να συνεργαστώ μαζί σας, να συνεργαστώ με την Προεδρία, με το Κοινοβούλιο και να είστε βέβαιοι, κύριες και κύριοι, ότι, εφόσον μας το επιτρέπουν τα βεβαρημένα μας προγράμματα, με μεγάλη ικανοποίηση θα παρευρίσκομαι στο Κοινοβούλιο για να παρακολουθώ τις σημαντικές δράσεις που θα αναλαμβάνει η Ευρωπαϊκή Ένωση στα πεδία της ασφάλειας και της εξωτερικής πολιτικής.
<P>
Κυρίες και κύριοι, στη σημερινή συνεδρίαση προσκλήθηκα για να σας μιλήσω κατά κύριο λόγο για τη Μέση Ανατολή και σ' αυτό θα επικεντρωθώ, αν και θα ήθελα να επωφεληθώ αυτής της ευκαιρίας για να ανταλλάξω μαζί σας, κυρίες και κύριοι, λίγα σύντομα λόγια για την κατάσταση στο Αφγανιστάν και στα Βαλκάνια, όπου δεν πρέπει να λησμονούμε ότι έχουμε εμπλακεί πολύ σοβαρά.
<P>
Κυρίες και κύριοι, ο πρώτος όρος που θα χρησιμοποιήσω μιλώντας για την κατάσταση στη Μέση Ανατολή είναι απογοήτευση. Για όσους, όπως εγώ, προσπαθούμε εδώ και πολλά χρόνια να βρούμε έναν τρόπο επίλυσης των προβλημάτων της Μέσης Ανατολής, η κατάσταση στην οποία βρισκόμαστε δεν μπορεί παρά να χαρακτηρισθεί, τόσο από προσωπική άποψη όσο και από την πλευρά των εμπλεκομένων μερών, πολύ απογοητευτική. Η ανάμιξή μου στα προβλήματα της Μέσης Ανατολής ξεκίνησε στη Διάσκεψη της Μαδρίτης, που αποτέλεσε την κινητήρια δύναμη για την αποκάλυψη ότι είναι απαραίτητο να βρεθεί μια μέθοδος που θα έχει ως θεμελιώδη και κινητήριο στοιχείο το "ειρήνη για τα εδάφη, εδάφη για την ειρήνη" και που έθεσε σε λειτουργία αργότερα τη διαδικασία του Όσλο, η οποία απέφερε καρπούς, αν και όχι όλους όσους επιθυμούσαμε, και η οποία επλήγη από τη μεγάλη τραγωδία της δολοφονίας του Πρωθυπουργού Ράμπιν.
<P>
Δυστυχώς, σήμερα, κυρίες και κύριοι, δεν μπορούμε να μιλάμε για ειρηνευτική διαδικασία, ούτε διαδικασία υπάρχει, ούτε καν ειρήνη. Επομένως, κυρίες και κύριοι, το πρώτο πράγμα που σκέφτομαι να σας πω είναι πώς αισθάνομαι εγώ ως εμπλεκόμενος και πώς αισθάνονται τα άτομα που υποφέρουν, τόσο στη μια πλευρά όσο και στην άλλη, από τις επιπτώσεις αυτής της έλλειψης ειρηνευτικής διαδικασίας. Αρα, πρέπει να είμαστε απαισιόδοξοι; Σας λέω όχι, παρ' όλη την απογοήτευση, παρ' όλα όσα συμβαίνουν, οφείλουμε να διατηρήσουμε κάποια αισιοδοξία και κάποια ελπίδα για το μέλλον. Κατά τη γνώμη μου, η Ευρωπαϊκή Ένωση πράττει ορθώς με το να μην εγκαταλείπει τον αγώνα. Πρέπει να διατηρήσουμε με επιμονή και εμμονή τις αρχές μας και τη δέσμευσή μας σ' αυτήν τη διαδικασία.
<P>
Την ειρηνευτική διαδικασία στη Μέση Ανατολή, κυρίες και κύριοι, δεν πρέπει να την υπερασπιστούμε μόνο χάριν των αξιών, δεν πρέπει να την ενισχύσουμε μόνο χάριν των αρχών που εμπνέουν την Ευρωπαϊκή Ένωση, αλλά και επειδή, σ' αυτόν τον παγκοσμιοποιημένο κόσμο, η Μέση Ανατολή, η Μεσόγειος είναι το σπίτι μας. Μας είναι αδιανόητη μια Ευρώπη σταθερότητας, μια Ευρώπη προόδου, αν δεν προοδεύουν η Μεσόγειος και η Μέση Ανατολή. Θα είναι πολύ δύσκολο να επιτύχουμε μια ειρηνική Ευρώπη σταθερότητας, που να έχει τη θέση που της αναλογεί ως σημαντικού παγκόσμιου παράγοντα, αν δεν είμαστε ικανοί να διατηρήσουμε την ειρήνη, την ηρεμία και την ευημερία στη Μεσόγειο και τη Μέση Ανατολή.
<P>
Επιτρέψτε μου να σας πω ότι από τη στιγμή που είχα την ευκαιρία και το προνόμιο να εργαστώ στη σύνταξη της έκθεσης Mitchell, πριν από σχεδόν ένα χρόνο, υπήρξαν πολλές, υπερβολικά πολλές οι χαμένες ευκαιρίες. Πάρα πολλές οι στιγμές κατά τις οποίες θα μπορούσε να γίνει κάτι και δεν έγινε. Πάρα πολλές οι ευκαιρίες κατά τις οποίες θα μπορούσε να γίνει κάποια πρόοδος και δεν έγινε.
<P>
Πρέπει να δεσμευτούμε συλλογικά, οι ευρωπαίοι πολίτες και οι νόμιμοι εκπρόσωποι του Ευρωπαϊκού Κοινοβουλίου, για να μην χαθεί καμία άλλη ευκαιρία. Αυτή τη στιγμή υπάρχει κάποια ευκαιρία που θα ήθελα να σχολιάσω, κυρίες και κύριοι. Αλλά επιτρέψτε μου να αναφερθώ λίγο, όχι γενικά στην Ιστορία, επειδή είχαμε επανειλημμένα την ευκαιρία να τη συζητήσουμε σ' αυτό το ημικύκλιο, αλλά στην πιο πρόσφατη ιστορία. Επιτρέψτε μου να πάμε στον Δεκέμβριο του έτους που μόλις τέλειωσε.
<P>
Τον Δεκέμβριο, στις 10 Δεκεμβρίου, ήμουν στη Μέση Ανατολή. Είχα την ευκαιρία να βρεθώ εκεί και να μιλήσω με όλους τους πολιτικούς ιθύνοντες. Συνάντησα επίσης τον Στρατηγό Zinni, τον εκπρόσωπο των Ηνωμένων Πολιτειών στην περιοχή. Ήταν μια πολύ δύσκολη στιγμή, όπως θα θυμάστε, κυρίες και κύριοι, που έπειτα έγινε όμως ελπιδοφόρος. Και πρέπει να αναγνωρίσουμε ότι, χάρη στην προσπάθεια του Miguel Αngel Moratinos, εκπροσώπου της Ευρωπαϊκής Ένωσης επί τόπου, επιτύχαμε, από τις 10 περίπου Δεκεμβρίου μέχρι τα μέσα Ιανουαρίου, την πιο σημαντική ειρηνική περίοδο εδώ και πάρα πολλούς μήνες. Υπήρξε μια ευκαιρία εκείνες τις μέρες, της οποίας η πιο ουσιαστική εκδήλωση ήταν ο λόγος που εκφώνησε ο Πρόεδρος Αραφάτ στις 16 Δεκεμβρίου.
<P>
Θα θυμάστε πολύ καλά, κυρίες και κύριοι, ότι στις 16 Δεκεμβρίου ο Πρόεδρος Αραφάτ εκφώνησε ένα λόγο στη γλώσσα του, ο οποίος μεταδόθηκε από τις τηλεοράσεις, όπως είχε ζητηθεί από τα μέλη της Ευρωπαϊκής Ένωσης, όπου έκανε έκκληση για κατάπαυση του πυρός, για ειρήνη και για να σταματήσουν οι τρομοκρατικές ομάδες τις πράξεις βίας από πλευράς της Παλαιστινιακής Αρχής. Είχαμε λίγες μέρες - όπως είπα - ειρήνης και ελπίδας που συνδέθηκαν με τις γιορτινές μέρες των Χριστουγέννων. Ακόμα κι όταν δεν επιτράπηκε στον ίδιο τον Πρόεδρο Αραφάτ να πάει στη Βηθλεέμ για να συμμετάσχει στον εορτασμό τους.
<P>
Δυστυχώς, κυρίες και κύριοι, από τις 10 Ιανουαρίου έχουμε την ίδια κατάσταση με πριν. Πρώτα ξέσπασε βία από παλαιστινιακής πλευράς σ' έναν από τους νέους οικισμούς, έπειτα οι ισραηλινές δυνάμεις δολοφόνησαν μια σπουδαία προσωπικότητα μιας από τις ομάδες της Al Fatah και αργότερα συνέβη το περιστατικό του πλοίου Karim A. Για αυτά τα πράγματα θα ήθελα να σας μιλήσω πολύ σύντομα.
<P>
Ήταν μία τρομερή τραγωδία, που εκείνες τις μέρες του Ιανουαρίου έφερε και πάλι στο προσκήνιο τη βία. Επειδή είχαμε περάσει πια εκείνη τη μοιραία περίοδο των επτά ημερών πλήρους ηρεμίας, που δεν την εκμεταλλευτήκαμε για να γίνει ένα ποιοτικό άλμα. Θυμάμαι και δεν θα το ξεχάσω ποτέ πως στο αεροδρόμιο του Τελ Αβίβ, στις 6 Δεκεμβρίου, αργά τη νύχτα, με τον εκπρόσωπο των Ηνωμένων Πολιτειών, τον Στρατηγό Zinni, σκεφτόμασταν πώς θα θέσουμε σε λειτουργία το σχέδιο Tenet και τη λειτουργία του σχεδίου Mitchell. Είχαμε ήδη συμφωνήσει μια τριμερή συνεδρίαση των υπηρεσιών ασφαλείας της Παλαιστίνης, του Ισραήλ και των Ηνωμένων Πολιτειών και αργότερα, μια διμερή συνάντηση μεταξύ των Παλαιστινίων και των δυνάμεων του Ισραήλ. Η τρομοκρατία και η βία της μίας ή της άλλης πλευράς ανέστειλαν τη δυνατότητα που είχαμε εκείνες τις μέρες. Και ήρθε να περιπλέξει την κατάσταση - όπως είπα προηγουμένως - το γνωστό συμβάν με το σκάφος Karim A. Θα μου επιτρέψετε να σταματήσω για λίγο και να σας εξηγήσω ποια είναι η σημασία του διάσημου σκάφους Karim A.
<P>
Το πλοίο, που, όπως ξέρετε, κυρίες και κύριοι, περιείχε όπλα μεγαλύτερου διαμετρήματος από αυτά που χρησιμοποιούν συνήθως οι Παλαιστίνιοι, είχε επίσης στρατηγική σημασία για τους ιθύνοντες του Ισραήλ και για τις Ηνωμένες Πολιτείες, η οποία ήταν η αρχή της μη επιβεβαιωμένης ακόμα οριστικά, αλλά αρκετά πιθανής σχέσης μεταξύ "κάποιου" από την Παλαιστινιακή Αρχή και του Ιράν. Κυρίες και κύριοι, η σχέση μεταξύ της Παλαιστινιακής Αρχής και του Ιράν ήταν πρακτικά ανύπαρκτη επί πολλά έτη. Αν αυτή η σχέση αποδειχθεί τελικά, τότε υπάρχει μία αρκετά σημαντική αλλαγή σ' αυτό που θα μπορούσαμε να ονομάσουμε τοπίο της Μέσης Ανατολής. Δεν μπόρεσα να δω στην πράξη καμία αδιάσειστη απόδειξη, αλλά αναμφίβολα κάτι τέτοιο έχει συμβεί.
<P>
Όλα αυτά, όπως μπορείτε να φανταστείτε, κυρίες και κύριοι, είχαν ως αποτέλεσμα την αύξηση της ήδη μεγάλης δυσπιστίας μεταξύ των δύο πλευρών. Αν το Κάμπ Ντέιβιντ σήμανε τη ρήξη της εμπιστοσύνης των δύο πλευρών, η κατάσταση των πρώτων ημερών του φετινού Ιανουαρίου προξένησε ανυπολόγιστη αύξηση της δυσπιστίας.
<P>
Τι μπορούμε να κάνουμε από εδώ και εμπρός; Πώς μπορούμε να καταφέρουμε να επιλύσουμε την κατάσταση;
<P>
Θυμηθείτε την περίφημη δήλωση της Ευρωπαϊκής Ένωσης στο Λάκεν, τις τελευταίες μέρες του Δεκεμβρίου. Εκεί αποδίδονταν σαφείς ευθύνες στις δύο πλευρές και, κατά τη γνώμη μου, είναι μία από τις καλύτερες δηλώσεις της Ευρωπαϊκής Ένωσης. Πρέπει να συνεχίσουμε σ' αυτή τη γραμμή, πρέπει να παραμείνουμε σ' αυτή την κατεύθυνση, που είναι η ίδια με εκείνη που πήρε το τελευταίο Συμβούλιο Γενικών Υποθέσεων.
<P>
Το Συμβούλιο αυτό, εκτός από εκείνη τη δήλωση που έκανε, με έστειλε στις Ηνωμένες Πολιτείες για να προσπαθήσω και πάλι τη συνταύτιση των θέσεων της Ευρωπαϊκής Ένωσης και των Ηνωμένων Πολιτειών της Αμερικής, για κάθε πτυχή της κατάστασης της Παλαιστινιακής Αρχής. Όπως θα θυμάστε, κυρίες και κύριοι, ο Πρόεδρος Αραφάτ είναι πρακτικά φυλακισμένος στη Ραμάλα και οι ισραηλινές αρχές συνεχίζουν να διακηρύσσουν ότι η Παλαιστινιακή Αρχή έχει πλέον καταστεί κάτι ανώφελο ή ασήμαντο.
<P>
Κυρίες και κύριοι, ξέρετε ότι δεν είναι αυτή η θέση της Ευρωπαϊκής Ένωσης, αλλά η διατήρηση της Παλαιστινιακής Αρχής και του Προέδρου της, για ποικίλους λόγους: πρώτον, επειδή έχει εκλεγεί από τον παλαιστινιακό λαό και δεύτερον, επειδή πιστεύουμε ακράδαντα ότι δεν θα υπάρξει στρατιωτική λύση αυτής της διαμάχης και ότι, επομένως, η μόνη δυνατή λύση είναι ο διάλογος και ότι τον διάλογο χρειάζονται συνομιλητές και ο εκλεγμένος από τους Παλαιστινίους συνομιλητής είναι τα μέλη της Παλαιστινιακής Αρχής, με επικεφαλής τον Πρόεδρο Αραφάτ.
<P>
(Χειροκροτήματα)
<P>
Γι' αυτό, κυρίες και κύριοι, τηρούμε αυτή τη στάση. Και είχα την ευκαιρία αυτές τις μέρες - ήμουν όλη την εβδομάδα στη Νέα Υόρκη και συνομιλούσα με τον Γενικό Γραμματέα, Kofi Annan, και στην Ουάσινγκτον με τον Αντιπρόεδρο Cheney, με τον Υπουργό Εξωτερικών Powell και με τη Σύμβουλο του Προέδρου Condoleezza Rice - προσπαθώντας να δούμε αν είμαστε ικανοί να δώσουμε για άλλη μια φορά μια κοινή ώθηση σ' αυτήν την τρομερή κατάσταση που έχουμε στη Μέση Ανατολή.
<P>
Κατά τη γνώμη μου, αυτές οι επισκέψεις είχαν κάποιο αποτέλεσμα. Δεν θέλω να μιλήσω για την επιρροή που έχουν οι μεν ή οι δε ή για την επιρροή της Ευρωπαϊκής Ένωσης, αλλά θα περιοριστώ στην περιγραφή των γεγονότων.
<P>
Το βράδυ της περασμένης Τετάρτης, ενώ εγώ ήμουν ήδη στις Ηνωμένες Πολιτείες, ο Πρωθυπουργός Sharon, για πρώτη φορά μετά τη διαβεβαίωσή του ότι δεν θα ερχόταν ποτέ ξανά σε επαφή με την Παλαιστινιακή Αρχή, δέχτηκε στην ιδιωτική του κατοικία τρεις σημαντικούς παλαιστίνιους ιθύνοντες: τον Πρόεδρο του Κοινοβουλίου της Παλαιστινιακής Αρχής, Abu Ala· αυτόν που υποτίθεται ότι είναι το νούμερο δύο της Παλαιστινιακής Αρχής, τον κ. Abu Mazen· και τον Mohamed Rachid που υποτίθεται ότι είναι ένα από τα πιο σημαντικά πρόσωπα στον κόσμο των οικονομικών της Παλαιστινιακής Αρχής. Για πρώτη φορά, ο Πρωθυπουργός Sharon δέχτηκε στο σπίτι του αυτά τα άτομα. Μπορώ να σας πω, επιπλέον, ότι χθες και σήμερα ο Υπουργός Εξωτερικών Powell δέχθηκε στην Ουάσιγκτον τον Abu Ala, τον Πρόεδρο του Παλαιστινιακού Κοινοβουλίου.
<P>
Βρισκόμαστε, δηλαδή, σε σημείο όπου μπορεί να φανεί, για άλλη μια φορά, λίγο φως. Ο στόχος όλων αυτών των προσπαθειών είναι να επιδιώξουμε για άλλη μια φορά να ανακτήσουμε μια πολιτική οπτική. Μπορούμε και οφείλουμε να συνεχίσουμε τον αγώνα κατά της βίας. Πρέπει να εξακολουθήσουμε να καταδικάζουμε τις τρομοκρατικές επιθέσεις, αλλά πρέπει να είμαστε ικανοί επίσης να δώσουμε μια πολιτική προοπτική στη σύγκρουση. Αυτό ήταν το πνεύμα της έκθεσης Mitchell, αυτό είναι το πνεύμα στο οποίο συμμετείχα εγώ εκπροσωπώντας την Ευρωπαϊκή Ένωση και αυτό είναι το πνεύμα που πρέπει να μας εμπνέει όλους.
<P>
Εδώ έχουμε φτάσει, κυρίες και κύριοι. Δεν μπορώ να σας πω αυτή τη στιγμή ότι τρέφω τεράστιες ελπίδες. Τρέφω όμως μια μικρή ελπίδα. Αρχισα λέγοντας ότι είμαι πολύ απογοητευμένος, όμως βλέπω ότι υπάρχει και κάποια πιθανότητα να μπορέσουμε να κάνουμε κάτι. Αξίζει τον κόπο να προσπαθήσουμε να κάνουμε κάποια κίνηση προς τη σωστή κατεύθυνση, όσο μικρή κι αν είναι. Επειδή, κυρίες και κύριοι, δεν ξέρω πόσοι από σας έχετε βρεθεί εκεί τελευταία, αλλά πραγματικά η κατάσταση για τους πολίτες είναι πολύ άσχημη. Από την Ιεριχώ μέχρι τη Ραμάλα εγώ φυσιολογικά έκανα 20 λεπτά. Αυτή τη στιγμή, από την Ιεριχώ μέχρι τη Ραμάλα μπορεί να καθυστερήσω τρεις ώρες εξαιτίας των ελέγχων της αστυνομίας και του στρατού.
<P>
Κύριες και κύριοι, κατά τη γνώμη μου, η Ευρωπαϊκή Ένωση κάνει ό,τι μπορεί στην προσπάθειά της να δώσει λίγη ελπίδα σ' αυτή τη διαδικασία. Κατά τη γνώμη μου, η Ευρωπαϊκή Ένωση πρέπει να συνεχίσει να εργάζεται από κοινού με τους φίλους στις Ηνωμένες Πολιτείες, όπως και με τον Βασιλιά της Ιορδανίας και τον Πρόεδρο Mubarak.
<P>
Ήμουν πριν από λίγες ώρες με τον Βασιλιά της Ιορδανίας, με τον Πρόεδρο Mubarak μίλησα επίσης πριν από λίγες ώρες στο τηλέφωνο και με τον Πρόεδρο Αραφάτ μίλησα σήμερα το πρωί και υπάρχει, όπως σας λέω, μια μικρή ελπίδα. Δεν μπορώ να σας πω ότι είναι μεγάλη. Αυτή την εβδομάδα έχουμε ακόμα αρκετές μέρες μπροστά μας για να συνεχίσουμε το έργο μας. Το Σαββατοκύριακο, όπως ξέρετε, οι Υπουργοί Εξωτερικών θα συναντηθούν στη συνεδρίαση Gymnich για να εξετάσουν, μονογραφικά σχεδόν, το θέμα της Μέσης Ανατολής.
<P>
Τι πολιτικές πρωτοβουλίες μπορούμε να θέσουμε επί τάπητος; Κυρίες και κύριοι, θα ήθελα να σας κάνω κοινωνούς σ' αυτόν που, κατά τη γνώμη μου, θα πρέπει να είναι τώρα ο τρόπος δράσης μας: να βοηθήσουμε, να συμβάλουμε στην αίσια έκβαση της διαδικασίας διαλόγου που έχει αρχίσει μεταξύ του Προέδρου του Κοινοβουλίου της Παλαιστινιακής Αρχής και του Υπουργού Εξωτερικών, Simon Peres. Όπως γνωρίζετε, ο μηχανισμός διαπραγμάτευσης που ξεκινά αυτή τη στιγμή είναι ο ακόλουθος: προσπάθεια να αναγνωριστεί, το ταχύτερο δυνατόν, το παλαιστινιακό κράτος, πριν αναγνωριστούν τα οριστικά σύνορα. Η ιδέα είναι ότι οι βάσεις της διαπραγμάτευσης πρέπει να είναι τα σύνορα του 1967, με ανταλλαγές εδαφών αν είναι απαραίτητο, για να αντισταθμιστούν ορισμένες δυσκολίες που ενδέχεται να υπάρξουν. Προσπάθεια να μην συζητηθούν αυτή τη στιγμή τα πιο δύσκολα θέματα: η Ιερουσαλήμ και η επιστροφή των προσφύγων. Και έναρξη των εργασιών με αμοιβαία εμπιστοσύνη μεταξύ των δύο κρατών, που ήδη αναγνωρίζονται αμοιβαία, παρότι δεν είναι ολοκληρωμένο το δεύτερο.
<P>
Αυτή είναι η ιδέα βάσει της οποίας εργαζόμαστε. Εγώ δεν μπορώ να εγγυηθώ επιτυχίες. Πρέπει να σας πω επίσης, με κάθε ειλικρίνεια, ότι ο Πρωθυπουργός Sharon μου είπε ότι για τον ίδιο αυτή δεν είναι η τέλεια λύση, αλλά θα αφήσει τον Υπουργό Εξωτερικών να συνεχίσει τη διαπραγμάτευση. Δηλαδή, δεν είμαστε σίγουροι αν στο τέλος η κυβέρνηση του Πρωθυπουργού Sharon θα το δεχτεί. Αλλά, κατά τη γνώμη μου, πρέπει να συνεχίσουμε να εργαζόμαστε προς αυτήν την κατεύθυνση.
<P>
Αν δεν υπάρξει αλλαγή, έστω και ένα μικρό ταρακούνημα, της παρούσας κατάστασης, η βία θα συνεχίσει να βρίσκεται στο επίκεντρο της συζήτησης. Και πρέπει να είμαστε σε θέση να εμποδίσουμε να είναι η βία το επίκεντρο της συζήτησης, για να καταλάβει η πολιτική τη θέση αυτή. Επιμένω και πάλι: αυτό το πρόβλημα δεν έχει πια παρά μόνο πολιτική λύση μέσω του διαλόγου και γι' αυτό, αργά ή γρήγορα - ελπίζουμε να γίνει το ταχύτερο δυνατόν - τα όπλα και η βία πρέπει να εξαφανιστούν για να αναδυθεί η πολιτική. Δεν υπάρχει άλλη λύση.
<P>
Κυρίες και κύριοι, πριν από λίγες μέρες, ο Simon Peres μιλούσε στην κλειστή συνεδρίαση του Συμβουλίου Γενικών Υποθέσεων στους δεκαπέντε υπουργούς και τους έλεγε κάτι που εμένα μου μίλησε στην ψυχή, λόγω του τρόπου με τον οποίο το εξέφρασε και της συγκίνησης με την οποία το είπε. Μας είπε σε γενικές γραμμές τα εξής: "δεν θα είμαι ποτέ σε μια κυβέρνηση που δεν θα έχει ως στόχο δύο κράτη: την Παλαιστίνη και το Ισραήλ. Για έναν ονειροπόλο σαν και μένα, τον Simon Peres, που είναι πια προχωρημένης ηλικίας και εργαζόταν πάντα για την επίτευξη της ειρήνης, δεν είναι δυνατόν να μην υπάρχουν δύο κράτη. Αν δεν υπήρχαν δύο κράτη, θα συνέβαιναν δύο πράγματα, κατά τη γνώμη μου αρνητικά και απαράδεκτα: αφενός, το Ισραήλ δεν θα ήταν δημοκρατικό κράτος, επειδή θα επιβάλλαμε την κυριαρχία μας στους Παλαιστινίους, ή από την άλλη, η δημογραφία των Παλαιστινίων θα κέρδιζε και το κράτος δεν θα ήταν ένα ιουδαϊκό κράτος" .
<P>
Για όλους αυτούς τους σημαντικούς, τους ουσιαστικούς λόγους που εξέφρασα με μεγάλη συγκίνηση, πρέπει να συνεχίσουμε να αγωνιζόμαστε για δύο κράτη, γρήγορα, με βάση τις συμφωνίες του Συμβουλίου Ασφαλείας των Ηνωμένων Εθνών, τα δύο ψηφίσματα και αυτούς τους συλλογισμούς που ανέφερα προηγουμένως.
<P>
Μπορούμε να έχουμε επιτυχία αμέσως; Αυτό δεν μπορώ να το εγγυηθώ. Αλλά μπορώ να εγγυηθώ ότι θα καταβάλουμε κάθε προσπάθεια για να τα καταφέρουμε. Όμως, κυρίες και κύριοι, ούτε η Ευρωπαϊκή Ένωση ούτε κανείς άλλος δεν έχει τη θαυματουργή λύση. Το να συνεχίσουμε να εργαζόμαστε με τα Ηνωμένα Έθνη, τις Ηνωμένες Πολιτείες, την Αίγυπτο, την Ιορδανία είναι, κατά τη γνώμη μου, ο καλύτερος τρόπος για να προσπαθήσουμε να προχωρήσουμε προς αυτήν την κατεύθυνση.
<P>
Επομένως, κυρίες και κύριοι, αυτό κάνουμε. Μπορείτε να είστε σίγουροι ότι τόσο ο Miguel Αngel Moratinos όσο και εγώ θα εργαζόμαστε 24 ώρες το εικοσιτετράωρο, όσες χρειάζεται, για να επιλύσουμε αυτή τη διαμάχη, που μας αφορά πολύ ως Ευρωπαίους. Δεν μιλάμε για ένα μακρινό πρόβλημα, είναι ένα πρόβλημα κοντινό, φυσικά και γεωγραφικά, στην καρδιά και στη νοημοσύνη μας. Γι' αυτό, είναι υποχρέωσή μας να συνεχίσουμε να το κάνουμε.
<P>
Κυρίες και κύριοι, κύριε Πρόεδρε, θα μου επιτρέψετε, έστω και πολύ σύντομα, να αναφερθώ σε δύο ζητήματα για τα οποία μου ζητήσατε να μιλήσω. Το πρώτο από αυτά είναι το Αφγανιστάν. Ο Επίτροπος Patten θα έχει περισσότερες πληροφορίες να σας δώσει, επειδή ήταν εκείνος που εκπροσώπησε επάξια την Ευρωπαϊκή Ένωση στη συνεδρίαση του Τόκυο. Εγώ θα ήθελα να σας πω μόνο ότι έχουμε έναν δικό μου προσωπικό εκπρόσωπο στην Καμπούλ και επίσης σας λέω με περηφάνια κάτι που ενίοτε δεν μπορούμε να αναγνωρίσουμε: οι στρατιωτικές δυνάμεις που αυτή τη στιγμή υπερασπίζονται την Καμπούλ, που παρέχουν στήριξη για να εγκριθεί η κυβέρνηση στη Σύνοδο της Βόννης - επίσης ευρωπαϊκής πόλης - είναι στην πλειοψηφία τους ευρωπαϊκές δυνάμεις.
<P>
Δεκατρείς χώρες της Ευρωπαϊκής Ένωσης έχουν αναπτύξει τις δυνάμεις τους στην περιοχή. Πιστεύω ότι πρέπει να το βροντοφωνάξουμε: πρέπει να είμαστε υπερήφανοι που αυτοί που υλοποιούν τη διαδικασία ειρήνευσης και σταθερότητας στην Καμπούλ είναι βασικά πολίτες των χωρών μας.
<P>
Δεύτερον, θα σας πω ότι πρέπει να εργαστούμε, και θα το κάνουμε σε πολύ δύσκολες πολιτικές συνθήκες στο χρονικό διάστημα που μας απομένει μέχρι τον Ιούνιο, όταν, όπως ξέρετε, θα πρέπει να οριστεί ξανά, μέσω της Συνέλευσης, της Μεγάλης Συνέλευσης που θα πρέπει να εκλέξει και πάλι μία κυβέρνηση, πράγμα που δεν θα είναι εύκολο. Η παρούσα κυβέρνηση έχει ορισμένες ισορροπίες. Η αλλαγή αυτών των ισορροπιών δεν θα είναι εύκολη, αλλά πρέπει να γίνει με κάθε ασφάλεια. Γι' αυτό, από τώρα μέχρι τον Ιούνιο πρέπει να εργαστούμε πολύ εντατικά με τους εκπροσώπους του Αφγανιστάν και άλλων τριών σημαντικών χωρών.
<P>
Πρώτον, με το Πακιστάν. Χθες, τόσο ο Chris Patten όσο και εγώ συναντηθήκαμε με τον Υπουργό Εξωτερικών του Πακιστάν. Κατά τη γνώμη μου, επιτελούν εξαίρετο έργο και πρέπει να τους συγχαρούμε.
<P>
Δεύτερον, με το Ιράν, την άλλη βασική χώρα για τη σταθερότητα της περιοχής. Πρέπει να αναγνωρίσουμε ότι ανεξάρτητα από όσα λέγονται ή μπορούν να ειπωθούν για το Ιράν, τόσο στην συνεδρίαση της Βόννης όσο και σ' αυτή του Τόκυο, η στάση των εκπροσώπων του ήταν εποικοδομητική. Πιστεύω ότι πρέπει να συνεργαστούμε μαζί τους.
<P>
Και τρίτον, με τη Ρωσία. Τις τρεις χώρες που σχηματίζουν την εξωτερική σταθερότητα του Αφγανιστάν. Το κάνουμε και θα συνεχίσουμε να το κάνουμε για να επιτύχουμε ώστε αυτή η διαδικασία, που θα αρχίσει τον Ιούνιο, και που άρχισε ήδη στη συνεδρίαση της Βόννης, να έχει αίσια έκβαση.
<P>
Το άλλο θέμα που θα ήθελα να αναφέρω πολύ σύντομα, κύριε Πρόεδρε, είναι το θέμα των Βαλκανίων. Θα ήθελα να επικεντρωθώ σε τρία σημεία που είναι, κατά την κρίση μου, τα πιο θερμά ή τα δυνητικά πιο θερμά. Το πρώτο από αυτά αφορά την ΠΓΔΜ, τη Μακεδονία και τα Σκόπια. Κατά τη γνώμη μου, μετά τις συμφωνίες που υπογράφτηκαν στην Οχρίδα, βρισκόμαστε σε μια βελτιωμένη κατάσταση από πολιτικής απόψεως. Αλλαξε όλο το Σύνταγμα και πριν από λίγες ημέρες εγκρίθηκε ο Νόμος για τις Τοπικές Αυτοδιοικήσεις, που ήταν θεμελιώδες στοιχείο για να μπορέσει να τεθεί σε λειτουργία η επάνοδος ή η είσοδος της αστυνομίας στις περιοχές από τις οποίες είχε εκδιωχθεί πριν από μερικούς μήνες. Επομένως, οδεύουν προς τη σωστή κατεύθυνση. Η κατάσταση δεν είναι τέλεια ακόμα, αλλά πιστεύω ότι θα μπορέσουμε να περάσουμε την άνοιξη με ειρήνη και ηρεμία.
<P>
Αυτή τη στιγμή, οι στρατιωτικές δυνάμεις του ΝΑΤΟ, με επικεφαλής τη Γερμανία, παραμένουν στην περιοχή. Η κυβέρνηση δέχτηκε μια παράταση άλλων τριών μηνών που ενδέχεται να φτάσουν τους έξι. Η Ευρωπαϊκή Ένωση εξετάζει την πιθανότητα να τις θέσει ακόμα και υπό την ευθύνη της ίδιας της Ευρωπαϊκής Ένωσης στο μέλλον. Δεν έχει ληφθεί ακόμα απόφαση, αλλά εξετάζεται το ενδεχόμενο και, επομένως, όσον αφορά τα Σκόπια, χωρίς να μπορούμε να πανηγυρίζουμε, πιστεύω ότι τα πράγματα βαίνουν προς τη σωστή κατεύθυνση. Η Διάσκεψη των Χρηματοδοτών, στην οποία θα αναφερθεί ο Chris Patten, μπορεί, κατά τη γνώμη μου, να λειτουργήσει και να είναι σημαντική βοήθεια από οικονομικής απόψεως.
<P>
Δεύτερον, στο Κοσσυφοπέδιο, όπως γνωρίζετε, κυρίες και κύριοι, έγιναν εκλογές για τις οποίες όλοι πρέπει να είμαστε ικανοποιημένοι. Ήταν εκλογές που έγιναν με κάθε ηρεμία, χωρίς καθόλου βία και στις οποίες συμμετείχε και η σερβική μειοψηφία. Σήμερα είναι η δεύτερη δύναμη στην Εθνοσυνέλευση.
<P>
Αυτό που συμβαίνει σήμερα, αρχές Φεβρουαρίου, είναι ότι δεν έχουν μπορέσει ακόμα να έρθουν σε συμφωνία και θα θυμάστε ότι οι εκλογές έλαβαν χώρα τον Νοέμβριο. Ακόμα δεν έχουν συμφωνήσει ούτε για την εκλογή του Προέδρου, που κανονικά θα έπρεπε να είναι ο Πρόεδρος Ρουγκόβα, ούτε για τον σχηματισμό της κυβέρνησης.
<P>
Επίσης υπήρξε η περίπτωση που ο εκπρόσωπος ενός ευρωπαϊκού MIC, που θα συνεχίσει να είναι ευρωπαϊκός, έπρεπε να φύγει για προσωπικούς λόγους και ήταν για μερικές εβδομάδες κενή. Εγώ ήμουν εκεί προσπαθώντας να προωθήσω τις διαπραγματεύσεις που είναι απόλυτα απαραίτητες, για να μπορέσει ο Ρουγκόβα που δεν έχει την πλειοψηφία για να κυβερνήσει να το κάνει με τους υπόλοιπους. Ελπίζουμε ότι τις επόμενες μέρες θα έχουμε την Εθνοσυνέλευση με την σχηματισμένη κυβέρνηση, με την εκλεγμένη Προεδρία και ότι θα μπορούν να αντιμετωπιστούν τα πραγματικά προβλήματα που αυτή η Κυβέρνηση πρέπει να θέσει.
<P>
Το τελευταίο σημείο που θα ήθελα να αναφέρω σχετίζεται με την Ομοσπονδιακή Δημοκρατία της Γιουγκοσλαβίας. Όπως ξέρετε, κυρίες και κύριοι, οι συζητήσεις μεταξύ Podgorica (Μαυροβούνιο) και Βελιγραδίου διακόπηκαν στις 24 Οκτωβρίου. Εμένα με κάλεσαν ο Κοστούνιτσα και ο Γιουκάνοβιτς για να δούμε αν μπορούμε να διατηρήσουμε αυτές τις συζητήσεις ζωντανές. Τα καταφέραμε και συνεχίζουμε να εργαζόμαστε, να διαπραγματευόμαστε και να διευκολύνουμε αυτές τις συζητήσεις από την Ευρωπαϊκή Ένωση. Κάνω ό,τι μπορώ για να συζητήσω και με τις δύο πλευρές. Θα ιδωθούμε και πάλι την Κυριακή που έχουμε και άλλη συνάντηση για να δούμε αν είναι εφικτό, μέσω μιας συνταγματικής αναθεώρησης, να μπορέσουμε να αποφύγουμε το δημοψήφισμα και την απόσχιση του Μαυροβουνίου από το Βελιγράδι. Για αυτό εργαζόμαστε πολύ εντατικά: υπάρχει πλήρης συναίνεση μεταξύ των κρατών μελών της Ευρωπαϊκής Ένωσης για να καταβάλουμε κάθε προσπάθεια για την επίτευξη αυτού του στόχου.
<P>
Υπήρχαν ορισμένες απορίες για το αν οι Ηνωμένες Πολιτείες της Αμερικής ακολουθούν την ίδια γραμμή ή όχι. Μπορώ να σας πω, μετά από μια εβδομάδα συζητήσεων με τους ιθύνοντές τους, ότι αυτή η χώρα ακολουθεί την ίδια γραμμή και είναι διατεθειμένη να μας βοηθήσει για την επίτευξη της αναθεώρησης του Συντάγματος της Ομοσπονδίας.
<P>
Κυρίες και κύριοι, θα ήθελα να τελειώσω - και νομίζω, κύριε Πρόεδρε, ότι κοντεύει να τελειώσει ο χρόνος που μου είχατε παραχωρήσει, αφού μου είχατε πει 30 λεπτά και τώρα είμαι στο 27ο - αναφερόμενος για άλλη μια φορά στο πρώτο σημείο: τη Μέση Ανατολή. Αναμφίβολα είναι και πρέπει να συνεχίσει να είναι η πρωταρχική μας μέριμνα. Η Ευρωπαϊκή Ένωση έχει μεγαλύτερες ευθύνες και πρέπει να συνεχίσει να εργάζεται προς αυτήν την κατεύθυνση. Δεν θα είναι εύκολο αλλά δεν μπορούμε να εγκαταλείψουμε τον αγώνα ούτε μπορούμε να χάσουμε την επιμονή και εμμονή μας. Θα την κερδίσουμε αυτήν τη μάχη.
<P>
(Χειροκροτήματα)

<SPEAKER ID=101 NAME="Patten">
. (ΕΝ) Κύριε Πρόεδρε, είναι η πρώτη φορά που μιλώ σε μια συζήτηση της οποίας προεδρεύετε εσείς. Δεν σας καλωσορίζει στην προεδρία μόνο το ιρλανδικό ήμισυ - σας καλωσορίζει όλο μου το είναι. Σας εύχομαι να έχετε μια πολύ επιτυχημένη προεδρία. Είμαι σίγουρος πως μπορούμε να υπολογίζουμε ότι θα είναι όχι μόνο επιτυχημένη, αλλά και πολύ εύγλωττη.
<P>
Οφείλω να κάνω μια εξομολόγηση: αν χρειαστεί να φύγω βιαστικά για λίγα λεπτά κατά τη διάρκεια της συζήτησης, θα είναι για να εκπληρώσω το δημοκρατικό μου καθήκον κάπου αλλού, όπου συνεδριάζει ένα από τα σημαντικά όργανα της Ένωσης και συζητά σημαντικά ζητήματα που αφορούν την πολιτική ανταγωνισμού και άλλα θέματα. Θα το κάνω μόνο εάν χρειαστεί και θα επιστρέψω αμέσως μετά στη συζήτηση.
<P>
Ολόκληρο το Κοινοβούλιο γνωρίζει πόσο ακούραστα εργάζεται ο φίλος και συνάδελφός μου, κ. Solana, για να αποκαταστήσει κάποιο ίχνος ελπίδας στα αιματοβαμμένα ερείπια της ειρηνευτικής διαδικασίας στη Μέση Ανατολή, καθώς και για να διατηρήσει την πρόοδο που έχει αναμφισβήτητα σημειώσει η Ένωση στην επικράτηση της σταθερότητας και της ειρήνης στη Νοτιοανατολική Ευρώπη, και ειδικότερα στα Δυτικά Βαλκάνια.
<P>
Έχω ένα θαυμάσιο λόγο, ο οποίος καλύπτει όλα τα ζητήματα που έθιξε τόσο εξαιρετικά ο Ύπατος Εκπρόσωπος. Για να μην προσβάλλω τη νοημοσύνη του Κοινοβουλίου και για να εξασφαλίσω ότι θα συμμετάσχουν στη συζήτηση όσο το δυνατόν περισσότεροι βουλευτές, δεν θα αναφερθώ απλά στα ζητήματα τα οποία κάλυψε ο κ. Solana με τόση γνώση και πάθος. Θα υπογραμμίσω απλώς πόσο απόλυτα συμφωνώ με όσα είπε ο Ύπατος Εκπρόσωπος. Επισήμανε ότι οι - αλλεπάλληλες - χαμένες ευκαιρίες, οι οποίες έφεραν τόση αγριότητα και βία στην περιοχή, ξεκινώντας από την αποτυχία εφαρμογής της έκθεσης Mitchell και συνεχίζοντας με την αδυναμία ανταπόκρισης με αρκετά γενναιόδωρη διάθεση στην ομιλία του κ. Αραφάτ στις 16 Σεπτεμβρίου. Έθιξε ορισμένα από τα τρομακτικά λάθη που παραμόρφωσαν την ιστορία της περιοχής, συμπεριλαμβανομένης της αποστολής Karine. Αυτό που είδαμε είναι η επιδείνωση της βίας: δολοφονίες που προκαλούν περισσότερες δολοφονίες, βία, καταστολή, άλογη καταστροφή. Όπως είπε ο Ύπατος Εκπρόσωπος, δεν έχουμε πλέον ειρηνευτική διαδικασία στη Μέση Ανατολή αλλά - για να χρησιμοποιήσω μια φράση που είδα σε ένα περιοδικό της Νέας Υόρκης πριν από λίγες εβδομάδες - μια αιματηρή βεντέτα. Πρέπει να παραμείνουμε αφοσιωμένοι για να προσπαθήσουμε να αποκαταστήσουμε κάποια ελπίδα, και ο Ύπατος Εκπρόσωπος προσδιόρισε ορισμένα από τα πράγματα που κάνει η Ευρωπαϊκή Ένωση για να πιέσει προς την κατεύθυνση της ειρήνευσης και μιας πολιτικής λύσης.
<P>
Υπάρχει κάτι στο οποίο θα ήθελα να εστιάσω την προσοχή· πρόκειται για κάτι που η Ευρωπαϊκή Ένωση κάνει και που συχνά έχει επικριθεί για αυτό. Υποστηρίζουμε την Παλαιστινιακή Αρχή, και η υποστήριξή μας προς αυτήν επιβεβαίωσε πρώτα από όλα ότι υπάρχει ακόμη ένας βιώσιμος εταίρος στις διαπραγματεύσεις με την ισραηλινή κυβέρνηση. Δεύτερον, διασφάλισε ότι δεν υπήρξε επικράτηση της αναρχίας στα παλαιστινιακά εδάφη - διότι ας είμαστε σαφείς: η εναλλακτική λύση στην Παλαιστινιακή Αρχή είναι η παλαιστινιακή αναρχία.
<P>
Ποια είναι η εναλλακτική λύση στη σημαντική δέσμευση την οποία αναλάβαμε; Τα δύο τελευταία χρόνια έχουμε δαπανήσει περίπου 400 εκατομμύρια ευρώ από τον κοινοτικό προϋπολογισμό στα παλαιστινιακά εδάφη, και τα χρήματα αυτά, ειδικότερα οι συνεισφορές μας στην Παλαιστινιακή Αρχή, ελέγχονται εξονυχιστικά κάθε μήνα προκειμένου να διασφαλίσουμε ότι δεν δαπανούνται για σκοπούς που δεν θα ενέκρινε το παρόν Κοινοβούλιο. Πρέπει να πούμε ότι αν οι λογιστές της Enron διέθεταν το ένα εκατοστό της επιμέλειας με την οποία εξετάζει κάθε μήνα το ΔΝΤ τον τρόπο που δαπανώνται τα χρήματά μας στα παλαιστινιακά εδάφη, πολύ περισσότεροι άνθρωποι θα είχαν σήμερα δουλειά και μια σύνταξη να περιμένουν.
<P>
(Χειροκροτήματα)
<P>
Αν κοιτάξει κανείς αυτή την δέσμευση και δει το βαθμό στον οποίο έργα τα οποία ξεκινήσαμε και άλλα στα οποία είχαμε επενδύσει χρήματα καταστράφηκαν, δολίως και σκοπίμως, κυριολεκτικά θα κλάψει. Είδαμε την καταστροφή έργων αξίας περίπου 17 εκατομμυρίων ευρώ στα οποία η Ευρωπαϊκή Ένωση είχε επενδύσει - δηλαδή, πάνω από το ένα δέκατο της συνολικής καταστροφής των υποδομών που διαπίστωσε η Παγκόσμια Τράπεζα. Η τελευταία υποστηρίζει, αν και πρέπει να πρόκειται για αριθμό που προέκυψε τελείως εμπειρικά, ότι το παλαιστινιακό εθνικό εισόδημα έχει μειωθεί κατά 2,4 δισεκατομμύρια δολάρια ΗΠΑ ως αποτέλεσμα των όσων συνέβησαν τους τελευταίους μήνες.
<P>
Αναρωτιέμαι, και ρωτώ και το Κοινοβούλιο: πού είναι η απόδειξη ότι όλα αυτά αυξάνουν την ασφάλεια;
<P>
(Χειροκροτήματα)
<P>
Πού είναι η απόδειξη ότι το να επιστρέφει κανείς δύο φορές για να καταστρέψει το εγκληματολογικό εργαστήριο που μας είχε ζητηθεί να παράσχουμε για τις παλαιστινιακές αρχές ασφαλείας αυξάνει την ασφάλεια στα παλαιστινιακά εδάφη; Πού είναι η απόδειξη ότι η καταστροφή μιας αντλίας λυμάτων αυξάνει την ασφάλεια του Ισραήλ και των ισραηλινών πολιτών - για την οποία καταλαβαίνω πλήρως ότι ανησυχούν έντονα; Πού είναι η απόδειξη ότι το να τοποθετεί κανείς μπουλντόζες στον διάδρομο απογείωσης του αεροδρομίου της Γάζας αποτελεί συνεισφορά στην ασφάλεια του Ισραήλ;
<P>
Γνωρίζουμε όλοι ότι αυτό το είδος καταστροφής της υποδομής, των υπηρεσιών υγείας και εκπαίδευσης, της ζωής και της εργασίας των ανθρώπων καταστρέφει την ελπίδα και κάθε προοπτική πολιτικής σταθερότητας και ασφάλειας.
<P>
Ο Ύπατος Εκπρόσωπος αναφέρθηκε σε αυτά που κάνουμε στο Αφγανιστάν και στην πρώην Γιουγκοσλαβική Δημοκρατία της Μακεδονίας. Γιατί η Ευρώπη δαπανά φέτος 600 εκατομμύρια ευρώ στο Αφγανιστάν - εκ των οποίων 200 εκατομμύρια από τον κοινοτικό προϋπολογισμό; Δεν το κάνουμε απλώς από ανθρωπιστικά κίνητρα, αλλά και για να προσπαθήσουμε να διασφαλίσουμε ένα περισσότερο σταθερό και ασφαλές μέλλον για το λαό του Αφγανιστάν. Γνωρίζουμε ότι η οικονομική ανάπτυξη και η κοινωνική πρόοδος συμβάλλουν στην πολιτική σταθερότητα και στη μεγαλύτερη ασφάλεια. Αυτός είναι ο λόγος για τον οποίο πραγματοποιούμε αυτή την επένδυση στο Αφγανιστάν και για αυτό, μέχρι στιγμής, η Ευρωπαϊκή Ένωση, τα κράτη μέλη και η Επιτροπή έχουν υποσχεθεί περίπου το 45% του ποσού που η Παγκόσμια Τράπεζα και το ΠΑΗΕ λένε ότι θα χρειαστούν στο Αφγανιστάν για τα επόμενα πέντε χρόνια. Ελπίζω ότι κάποιοι άλλοι - οι Ηνωμένες Πολιτείες, η Ιαπωνία, η Σαουδική Αραβία - θα φανούν όσο γενναιόδωροι είμαστε εμείς τα προσεχή χρόνια.
<P>
Γιατί δαπανούμε όσα δαπανήσαμε στα Βαλκάνια, στην ΠΓΔΜ, για παράδειγμα; Τους τελευταίους μήνες, μαζί με τον Οργανισμό για την Ανασυγκρότηση που άρχισε να κάνει την ίδια καλή δουλειά στην ΠΓΔΜ που κάνει και σε άλλα μέρη στην περιοχή, έχουμε ήδη επισκευάσει 400 σπίτια, ενώ μέχρι τον Απρίλιο θα έχουν επισκευαστεί άλλα 300·η παροχή ηλεκτρικής ενέργειας αποκαταστήθηκε στο Αρασίνοβο, η ύδρευση και η ηλεκτροδότηση αποκαθίστανται στο Κουμάνοβο. Συνεισφέραμε σημαντικά στην αποκατάσταση της ομαλότητας στην Μακεδονία και θα συνεχίσουμε να το κάνουμε. Και πάλι, γιατί; Όχι μόνο από ανθρωπιστική διάθεση, αλλά επίσης διότι γνωρίζουμε από την εμπειρία μας στην Ευρώπη ότι υπάρχει μια σχέση μεταξύ της οικονομικής σταθερότητας και της πολιτικής σταθερότητας και ασφάλειας. Δεν επεκτείνομαι σε αυτό το σημείο σαν κάποιος παράφρων ορκωτός λογιστής. Υποστηρίζω αυτές τις θέσεις διότι είναι προφανέστατα ορθές. Γνωρίζουμε εκ πείρας ότι είναι ορθές. Αν καταστήσει κανείς άνεργο τον πληθυσμό, αν καταστρέψει κάθε υποδομή για την κοινωνική ευημερία των ανθρώπων, τότε αυτό που κάνει δεν είναι μόνο ότι κάνει τις ζωές τους δυστυχισμένες αλλά επίσης, σχεδόν σίγουρα, εξασφαλίζει ότι οι ζωές όλων θα γίνουν περισσότερο βίαιες.
<P>
Ελπίζω ότι, ακόμη και τώρα, στα παλαιστινιακά εδάφη και στο Ισραήλ, περισσότεροι άνθρωποι θα είναι διατεθειμένοι να ακούσουν τους μετριοπαθείς, αυτούς που έκαναν γνωστές με τόση γενναιότητα τις απόψεις τους για το μέλλον στο σημείο ελέγχου της Kalandria, πριν τα Χριστούγεννα. Ελπίζω ότι το κίνημα Φωνή Ειρήνης θα εισακουστεί, διότι οι άνθρωποι που μιλούν με αυτόν το γενναίο τρόπο υπέρ της ειρήνης είναι οι μόνοι που χαράσσουν πραγματικά μια διέξοδο για τη Μέση Ανατολή, για το παλαιστινιακό κράτος στο μέλλον και για το Ισραήλ. Όποιος δεν το πιστεύει αυτό, πρέπει να ρωτήσει τους βουλευτές αυτού του Κοινοβουλίου· πρέπει να ρωτήσει κάποιον όπως ο κ. Hume τι συνέβαλε στην επικράτηση της ειρήνης στη Βόρειο Ιρλανδία. Οι μετριοπαθείς ήταν εκείνοι που ήταν έτοιμοι να υπερασπιστούν άφοβα τις πεποιθήσεις τους, οι μετριοπαθείς ήταν εκείνοι που είχαν το θάρρος και την ευπρέπεια να υψώσουν το ανάστημά τους και να υποστηρίξουν αυτό που όλοι μας γνωρίζουμε ότι αποτελεί το μόνο τρόπο για να τεθεί τέλος στη βία και να εδραιωθεί η ειρήνη και η ασφάλεια.
<P>
Δείτε τι συνέβη στη Νότιο Αφρική, την οποία επισκέφθηκε πρόσφατα το Κίνημα Φωνή Ειρήνης από τη Μέση Ανατολή - ήταν ακριβώς η ίδια διαδικασία.
<P>
Έτσι προσυπογράφοντας όλα όσα είπε ο Ύπατος Εκπρόσωπος, ήθελα απλώς να θέσω αυτή την ερώτηση: πόσοι ακόμη άνθρωποι πρέπει να πεθάνουν πριν οι φωνές των μετριοπαθών που έχουν απομείνει στα παλαιστινιακά εδάφη και το Ισραήλ ακουστούν αληθινά από τους πολίτες αυτών των κοινοτήτων;
<P>
(Χειροκροτήματα)

<SPEAKER ID=102 LANGUAGE="DE" NAME="Poettering">
Κύριε Πρόεδρε, κύριε Ύπατε Εκπρόσωπε, κύριε Επίτροπε, αγαπητοί συνάδελφοι, τα γεγονότα της 11ης Σεπτεμβρίου και μετά από αυτά, τα γεγονότα που ακολούθησαν στο Αφγανιστάν και αυτά που συμβαίνουν σήμερα στη Μέση Ανατολή έθεσαν στο περιθώριο ένα ζήτημα για το οποίο μίλησαν ο κ. Solana και ο κ. Patten, και συγκεκριμένα την ειρηνευτική συμφωνία στη Μακεδονία. Θα ήθελα λοιπόν να απευθύνω τις θερμές μου ευχαριστίες στον Ύπατο Εκπρόσωπο Solana, στον Επίτροπο Patten, και σε όλους τους άλλους που συνέβαλαν ώστε να επικρατεί σήμερα ειρήνη στη Μακεδονία. Το γεγονός αυτό αποτελεί τεράστια επιτυχία για την Ευρωπαϊκή Ένωση χάρη στις ακούραστες προσπάθειές σας. Η Ομάδα μας του Ευρωπαϊκού Λαϊκού Κόμματος και των Ευρωπαίων Δημοκρατών σας ευχαριστεί για αυτό.
<P>
(Χειροκροτήματα)
<P>
Τον τελευταίο καιρό, το βλέμμα μας είναι στραμμένο προς ανατολάς. Σε μερικά χρόνια αναμένουμε την προσχώρηση νέων κρατών στην Ευρωπαϊκή Ένωση. Ωστόσο, επαναλαμβάνω ρητά και υπογραμμίζω αυτό που είπε προηγουμένως ο Ύπατος Εκπρόσωπος: για τη δική μας ασφάλεια στην Ευρώπη είναι πολύ σημαντικό να επέλθει ειρήνη στη Μέση Ανατολή, και επίσης σημαντικό είναι να καλλιεργούμε εμείς οι Ευρωπαίοι σχέσεις καλής και ειρηνικής συνεργασίας με όλα τα κράτη του Μεσογειακού χώρου.
<P>
Τονίζουμε επίσης ότι, μιλώντας για τα εν λόγω προβλήματα, θα πρέπει αρχικά να θέτουμε στο επίκεντρο τον άνθρωπο. Υπογραμμίζουμε με κάθε σαφήνεια ότι η ζωή και η αξιοπρέπεια ενός χριστιανού ή μη χριστιανού στην Ευρώπη έχει ακριβώς την ίδια αξία όπως και η ζωή ενός Ιουδαίου, ενός Ισραηλινού στην Ιερουσαλήμ, ή στο Τελ Αβίβ καθώς και η ζωή ενός Παλαιστινίου και ενός Μωαμεθανού στη Ραμάλα ή στη Γάζα. Τα ανθρώπινα δικαιώματα ισχύουν αδιακρίτως τόσο στην Ευρώπη όσο και στον κόσμο του Ισλάμ και οπουδήποτε αλλού στην υφήλιο.
<P>
(Χειροκροτήματα)
<P>
Είμαστε απόλυτα σύμφωνοι με τον κ. Solana και τον κ. Patten και υποστηρίζουμε ότι χρειαζόμαστε διάλογο, χρειαζόμαστε εταίρους. Αλλά εδώ πρέπει να προστεθεί ότι οφείλουμε να λέμε την αλήθεια και ότι δεν μπορούμε να συμφωνούμε με ανεύθυνες δηλώσεις. Όταν π.χ. ο πρωθυπουργός του Ισραήλ λέει - όπως αναφέρεται σε δήλωσή του στην έκδοση της Πέμπτης της εφημερίδας "MAARIV" - και παραθέτω αυτολεξεί τα λεγόμενά του - ότι: "Στο Λίβανο" - δηλαδή το 1982 - "είχε συμφωνηθεί ότι δεν θα εξολοθρευτεί ο Αραφάτ. Για να πω όμως την αλήθεια, λυπάμαι που δεν τον εξολοθρεύσαμε" , πρόκειται για μια γλώσσα που στερείται κάθε υπευθυνότητας. Είναι μια γλώσσα που οδηγεί σε πόλεμο και όχι σε συμφιλίωση.
<P>
(Χειροκροτήματα) Λαμβάνοντας υπόψη την εθνικότητά μου - γεννήθηκα μετά τον πόλεμο - έρχομαι στη δύσκολη θέση να πω το εξής: το θεωρώ κυνισμό, όταν ο πρωθυπουργός του Ισραήλ μιλάει για έξαρση του αντισημιτισμού στην Ευρώπη λόγω της κριτικής που ασκήσαμε στην στάση του. Όχι, δεν είμαστε αντισημίτες. Θέλουμε να ζει το Ισραήλ σε συνθήκες ειρήνης, εντός κατοχυρωμένων συνόρων, και σε αυτό το ζήτημα είμαστε στο πλευρό όλων των Ισραηλιτών. Αυτό δεν έχει καμία σχέση με τον αντισημιτισμό. Απορρίπτουμε κατηγορηματικότατα αυτόν τον χαρακτηρισμό.
<P>
(Χειροκροτήματά)
<P>
Φυσικά, έχουμε απαιτήσεις και από τον Γιασέρ Αραφάτ. Πριν από μερικές ημέρες είχε δημοσιεύσει ένα αξιοσημείωτο άρθρο στους "New York Times". Όταν λοιπόν αναφέρει εκεί ότι θέλει να εντείνει τις προσπάθειές του κατά της τρομοκρατίας που προέρχεται από την πλευρά των Παλαιστινίων ομολογεί έμμεσα ότι ίσως να μην έχει κάνει μέχρι σήμερα το πάν. Για τον λόγο αυτό καλούμε και τον Γιασέρ Αραφάτ να κάνει περισσότερα πράγματα εκεί όπου περνάει ο λόγος του, γνωρίζοντας βέβαια ότι δεν έχει υπό τον έλεγχό του όλες τις παλαιστινιακές ομάδες.
<P>
Ο κ. Solana ανέφερε και την αποστολή όπλων με το πλοίο "Karine-A". Θέλουμε να πληροφορηθούμε τον σκοπό για τον οποίο προορίζονται. Καλούμε τον Αραφάτ να μας δώσει τις απαιτούμενες πληροφορίες!
<P>
Πιστεύω ότι εμείς οι Ευρωπαίοι έχουμε μαζί με τους Αμερικανούς ένα πολύ σημαντικό καθήκον. Ωστόσο, οι Αμερικανοί θα πρέπει να κατανοήσουν ότι οφείλουν να μεταχειρίζονται ισότιμα το Ισραήλ και την Παλαιστίνη, ότι και οι δύο πλευρές έχουν την ίδια αξιοπρέπεια. Ο Υπουργός Εξωτερικών Powell μίλησε πριν από λίγες ημέρες σε μία συνέντευξή του για το δικαίωμα ύπαρξης της Παλαιστίνης ως κράτος, και αυτό το επικροτούμε. Πιστεύω ότι Ευρωπαίοι και Αμερικανοί έχουμε τώρα από κοινού το καθήκον να συμβάλλουμε ώστε να επέλθει η ειρήνη σε αυτή την περιοχή.
<P>
Ο Γιασέρ Αραφάτ είναι φυσικά ο εκλεγμένος Πρόεδρος της Παλαιστίνης. Εάν δεν τον αποδεχθούμε ως συνομιλητή μας, τότε δεν μπορεί να υπάρξει διάλογος, δεν μπορεί να υπάρξει ειρήνη. Για τον λόγο αυτό, καλούμε τον Αριέλ Σαρόν και τον Γιασέρ Αραφάτ να ξεκινήσουν ειρηνευτικές διαδικασίες, να ξεκινήσουν έναν διάλογο προκειμένου να έχουν οι άνθρωποι στη Μέση Ανατολή ένα ανθρώπινο μέλλον. Όσοι προωθούν αυτές τις διαδικασίες, όπως π.χ. ο Javier Solana, ο Chris Patten και άλλοι, έχουν την πλήρη υποστήριξη της πολιτικής μας ομάδας!
<P>
(Χειροκροτήματα)

<SPEAKER ID=103 LANGUAGE="DE" NAME="Sakellariou">
Κύριε Πρόεδρε, κύριε Ύπατε Εκπρόσωπε, θέλω να χαιρετίσω επίσης τον Επίτροπο που θα επιστρέψει σε λίγο στην αίθουσα. Αρχικά επιθυμώ να συνταχθώ με αυτά που είπε ο συνάδελφος Poettering εξ ονόματος της πολιτικής του ομάδας και να ευχαριστήσω επίσης εξ ονόματος της δικής μου ομάδας τον Ύπατο Εκπρόσωπο και τον Επίτροπο για την επιτυχή πολιτική που άσκησαν το περασμένο καλοκαίρι στο ζήτημα της Μακεδονίας. Δυστυχώς τα φύλλα του Τύπου γεμίζουν πάντα με οτιδήποτε δεν πάει καλά στην Ευρώπη και όταν η πολιτική μας είναι επιτυχής δεν αναφέρεται σχεδόν καθόλου.
<P>
Θα αναφερθώ κυρίως στο ζήτημα της Μέσης Ανατολής. Έχω θορυβηθεί από τους αριθμούς που ανακοίνωσε η Επιτροπή σχετικά με τις καταστροφές που έχουν γίνει τον τελευταίο καιρό, ακόμα και αν δούμε μόνο τα προγράμματα τα οποία έχει χρηματοδοτήσει η Ευρωπαϊκή Ένωση. Το ζήτημα δεν είναι τόσο η καταστροφή που γίνεται αλλά πολύ περισσότερο ο λόγος που γίνεται η καταστροφή αυτή. Η κυβέρνηση του Ισραήλ προσπαθεί να καταστρέψει κάθε στοιχείο υποδομής ενός μελλοντικού παλαιστινιακού κράτους και ακριβώς αυτό είναι το ζήτημα που δεν μπορούμε να αποδεχθούμε.
<P>
Κύριε Ύπατε Εκπρόσωπε, επισημάνατε σήμερα, ότι αυτά που γίνονται εκεί δεν είναι ειρηνευτικές διαδικασίες και σας δίνω απόλυτο δίκιο. Εδώ και ενάμισι χρόνο επισημαίνω εδώ στο Κοινοβούλιο ότι δεν μπορούμε πια να χρησιμοποιούμε την έκφραση ειρηνευτικές διαδικασίες σε αυτά τα συμφραζόμενα. Πρόκειται για έναν πόλεμο χαμηλής έντασης, αλλά πρόκειται για πόλεμο. Δικό μας καθήκον είναι να σταματήσουμε τον πόλεμο αυτό και να συμβάλουμε στη δρομολόγηση μελλοντικών ειρηνευτικών διαδικασιών. Ωστόσο, βρισκόμαστε ακόμα πολύ μακριά από ένα τέτοιο σημείο.
<P>
Κύριε Solana, έχετε την πλήρη υποστήριξή μου στην επισήμανσή σας ότι η ΕΕ πρέπει να συνεχίσει τις προσπάθειές της. Δεν έχουμε εναλλακτική λύση. Ωστόσο, το Ισραήλ δεν θέλει τη μεσολάβησή μας. Αυτό έχει ειπωθεί επανειλημμένα. Ίσως να σας δεχθούν εκεί και να σας χαιρετίσουν, αλλά μόνο σπάνια επιτρέπουν στην Ευρωπαϊκή Ένωση να τους αναπτύξει την πολιτική της και τα σχέδιά της. Μπορούμε λοιπόν να χρηματοδοτούμε προγράμματα που τελικά θα καταστραφούν και πάλι από την ισραηλινή κυβέρνηση και τα τεθωρακισμένα της; Θεωρώ σημαντική την αναγνώριση του παλαιστινιακού κράτους και είναι η μόνη δυνατότητα, όπως επεσήμανε ο συνάδελφος Poettering. Υπάρχει ένας εκλεγμένος Πρόεδρος αυτού του παλαιστινιακού κράτους και δεν μπορούμε να τον αγνοήσουμε ούτε εμείς ούτε ο κ. Sharon. Μόνο με αυτόν μπορούν να γίνουν διαπραγματεύσεις. Δεν πιστεύω να υπάρχουν πολλοί άλλοι συνομιλητές από την πλευρά των Παλαιστινίων.
<P>
Λυπάμαι πολύ, κύριε Ύπατε Εκπρόσωπε, που δεν μπορώ να συμμεριστώ ούτε καν τη μετριασμένη αισιοδοξία σας. Εδώ και ενάμισι χρόνο κοιτάζουμε άπραγοι τον εντελώς άνισο πόλεμο που διεξάγουν αυτοί οι δύο αντίπαλοι μεταξύ τους, κοιτάζουμε τα τανκς των Ισραηλινών να καταστρέφουν σπίτια και να σκοτώνουν παλαιστίνιους πολίτες. Από την άλλη πλευρά βλέπουμε και τους παλαιστίνιους αυτόχειρες να παίρνουν μαζί τους στον θάνατο εντελώς αθώους ισραηλινούς πολίτες. Φυσικά καταδικάζουμε ανεπιφύλακτα κάθε πράξη βίας και κάθε πράξη τρομοκρατίας. Σε τι μας χρησιμεύει όμως; Δεν σημειώνουμε καμία πρόοδο. Για τον λόγο αυτό, κύριε Ύπατε Εκπρόσωπε, να σκεφτούμε και μαζί με μας θα πρέπει να σκεφτεί και η Επιτροπή κατά πόσο μπορούμε να χρησιμοποιήσουμε τα μέσα που διαθέτουμε μέσω της συμφωνίας σύνδεσης με το Ισραήλ, φτάνοντας ακόμα και στην αναστολή της εν λόγω συμφωνίας.
<P>
(Χειροκροτήματα)

<SPEAKER ID=104 NAME="Watson">
Κύριε Ύπατε Εκπρόσωπε, κύριε Επίτροπε, έχετε την αμφίβολη τύχη να ζείτε σε ενδιαφέροντες καιρούς, όπως λένε οι Κινέζοι. Ενδέχεται να είστε οι αρχιτέκτονες της αφύπνισης της Ένωσης στην εξωτερική πολιτική. Χαιρετίζω τις συναντήσεις που πραγματοποίησε ο κ. Σαρόν την προηγούμενη εβδομάδα με παλαιστίνιους ηγέτες. Λυπάμαι για το γεγονός ότι είναι η πρώτη φορά από την ανάρρησή του στην εξουσία που πραγματοποίησε απευθείας συνομιλίες με τους Παλαιστίνιους και ελπίζω ότι δεν είναι απλή σύμπτωση το ότι οι συνομιλίες έλαβαν χώρα ακριβώς πριν από το ταξίδι του στην Ουάσινγκτον. Δεν θα είναι όμως αρκετό να μιλήσουμε για κατάπαυση του πυρός. Πρέπει να μιλήσουμε για μια ισραηλινή απαγκίστρωση και για τον τερματισμό της καταστροφής παλαιστινιακών υποδομών αξίας 17 εκατομμυρίων ευρώ που έχουν χρηματοδοτηθεί από την ΕΕ.
<P>
Συνιστώ, κύριε Ύπατε Εκπρόσωπε, αν επιθυμούμε την ειρήνη να μην ορίσουμε ημερομηνία έναρξης. Παρόλα αυτά, οι ειδήσεις σύμφωνα με τις οποίες ορισμένοι ισραηλινοί έφεδροι αρνούνται να υπηρετήσουν έξω από τα σύνορα του 1967 είναι μια ευπρόσδεκτη εξέλιξη.
<P>
(Χειροκροτήματα) Σε τελική ανάλυση, παρεμφερής πίεση από τους εφέδρους ήταν αυτή που οδήγησε στην αποχώρηση του Ισραήλ από το Λίβανο, ενώ αν λάβουμε υπόψη και το ότι ο Αραφάτ εξέφρασε την προθυμία των Παλαιστινίων να τεθεί ένα τέρμα στη σύγκρουση και την ανάγκη να βρεθούν δημιουργικές λύσεις, αυτές οι απαρχές αισιοδοξίας πρέπει να καλλιεργηθούν και να ενθαρρυνθεί η ανάπτυξή τους.
<P>
Κύριε Ύπατε Εκπρόσωπε, μιλήσατε για την έκθεση Mitchell και το φως στην άκρη του τούνελ. Ελπίζω να μην είναι ο προβολέας ενός τραίνου που έρχεται. Ορισμένες φορές οι φίλοι - ή οι αποκαλούμενοι φίλοι - της Αμερικής στη Μέση Ανατολή βοήθησαν τόσο την ειρηνευτική διαδικασία όσο αφοσιωμένοι στην κυβέρνηση του ΗΒ αποδείχθηκαν οι αποκαλούμενοι νομιμόφρονες στη Βόρειο Ιρλανδία. Η Ένωση αντιμετωπίζει ένα σοβαρό δίλημμα, αν πιστεύει ότι η αμερικανική πολιτική για τη Μέση Ανατολή καταστρέφει το σύνολο των δυτικών συμφερόντων. Σας εύχομαι σύνεση και θάρρος στις συζητήσεις σας με τους φίλους μας από την άλλη πλευρά του Ατλαντικού.
<P>
Κύριε Ύπατε Εκπρόσωπε, μιλήσατε επίσης για το Αφγανιστάν. Η Ομάδα μου ανησυχεί για τις πληροφορίες σχετικά με τη σύγκρουση μεταξύ φατριών στο Βόρειο και στο Ανατολικό Αφγανιστάν, λόγω των οποίων χιλιάδες Παστούν εγκαταλείπουν τα χωριά τους, ενώ αναφέρονται 50 ή περισσότεροι νεκροί στο Gardez. Τέτοιες ειδήσεις είναι δυσοίωνες και ενισχύουν το επιχείρημα υπέρ μιας διεθνούς δύναμης σταθεροποίησης έτσι ώστε να αποτραπεί το ενδεχόμενο διολίσθησης προς εμφύλιο πόλεμο. Η προτεραιότητά μας θα είναι να ολοκληρωθεί η εξάρθρωση των τρομοκρατικών δικτύων, αλλά σχετικά, πιστεύουμε ότι οποιαδήποτε ζητήματα υπάρχουν αναφορικά με το καθεστώς των μαχητών που κρατούνται από τις ΗΠΑ στο Αφγανιστάν και στον κόλπο του Guantanamo, πρέπει να αντιμετωπιστούν σύμφωνα με τη Σύμβαση της Γενεύης του 1949.
<P>
(Χειροκροτήματα)
<P>
Η Σύμβαση αυτή ήταν η τέταρτη στη σειρά που καθιέρωνε αρχές για τη μεταχείριση των αντιπάλων στρατιωτών και του άμαχου πληθυσμού σε καιρό πολέμου. Ελπίζω ότι θα υποστηρίξετε το αίτημά μου για μια επιτροπή των Ηνωμένων Εθνών που θα την επανεξετάσει, για να προσδιορίσει αν χρειάζονται περαιτέρω αλλαγές όσον αφορά τους ένοπλους αντάρτες και τους τρομοκράτες που δεν εμπίπτουν στους παραδοσιακούς ορισμούς και, αν όχι, ότι τουλάχιστον θα ζητήσετε από τους Αμερικανούς να υπογράψουν τις τροποποιήσεις του 1977 για την επέκταση της προστασίας στους αντάρτες και τους μαχητές, τις οποίες οι ΗΠΑ αρνούνται μέχρι στιγμής να υπογράψουν.
<P>
Στις προγραμματικές του δηλώσεις, ο Πρόεδρος Μπους επέδειξε μια φιλοπόλεμη διάθεση που προκάλεσε κατάπληξη. Ακριβώς όπως οι περιβαλλοντικές του πολιτικές οδηγούν στην αύξηση της θερμοκρασίας του πλανήτη, έτσι και οι διπλωματικές και στρατιωτικές πολιτικές του ωθούν τον κόσμο σε ένα νέο ψυχρό πόλεμο. Αυτό τον αιώνα πράγματι, κάθε πυροβολισμός των Αμερικανών, για να δανειστώ το στίχο του ποιητή Emerson, "θα αντηχήσει σε κάθε γωνιά του κόσμου" και αν δεν μπορέσετε να βρείτε και να καλλιεργήσετε μια ευρύτερη έννοια των αμερικανικών συμφερόντων, τότε διατρέχουμε τον κίνδυνο μιας νέας στρατιωτικής χιλιετίας.
<P>
(Χειροκροτήματα)

<SPEAKER ID=105 LANGUAGE="FR" NAME="Cohn-Bendit">
Κύριε Πρόεδρε, κύριε Ύπατε Εκπρόσωπε, μας καταδιώκει το χρονικό μιας προαναγγελθείσας τρέλας στη Μέση Ανατολή. Όσον αφορά τις πολιτικές, κάνατε λόγο για απογοήτευση: θα μπορούσαμε να προσθέσουμε και κυνισμό. Όσον αφορά τους λαούς, αυτό σημαίνει μελαγχολία, θλίψη, απόγνωση, φόβο, αγωνία και απελπισία.
<P>
Θα μπορούσαμε να συνεχίσουμε λέγοντας: οι Ισραηλινοί δεν έπραξαν όσα όφειλαν να πράξουν, είναι αλήθεια. Η στρατηγική του κ. Σαρόν έγκειται στην καταστροφή των παλαιστινιακών δομών καθώς δεν πιστεύει στο παλαιστινιακό κράτος, δεν επιθυμεί την ύπαρξη παλαιστινιακού κράτους: όλη του τη ζωή αγωνιζόταν ενάντια στην ίδρυση παλαιστινιακού κράτους. Πρέπει λοιπόν να τον κάνουμε να καταλάβει ότι ο μόνος δρόμος για να εξασφαλίσει την ειρήνη και την ασφάλεια στη χώρα του είναι η ίδρυση παλαιστινιακού κράτους. Για να το επιτύχουμε αυτό πρέπει να επέμβουμε πολιτικά στο Ισραήλ. Πρέπει να κάνουμε την ισραηλινή κοινότητα να καταλάβει ότι ο μόνος δρόμος για την ασφάλεια είναι η ίδρυση παλαιστινιακού κράτους. Δεν υπάρχει άλλη λύση από την ίδρυση παλαιστινιακού κράτους προκειμένου να εδραιωθεί η ασφάλεια.
<P>
Το 1972 μάλιστα, όταν υποστήριξα την εν λόγω άποψη σε μια μεγάλη συνάντηση στο Πανεπιστήμιο της Ιερουσαλήμ κινδύνευσα να με λυντσάρουν. Ξέρω τι σημαίνει να μάχεται κανείς για το θέμα αυτό στο Ισραήλ, αλλά δεν υπάρχει άλλη λύση. Ομοίως, δεν υπάρχει άλλη λύση από το να αποφασισθεί ρητώς, στα παλαιστινιακά εδάφη, ότι δεν θα επιστρέψουν όλοι οι Παλαιστίνιοι στο Κράτος του Ισραήλ. Η επιστροφή θα είναι περιορισμένη, πρέπει να βρούμε το θάρρος να το πούμε: το ισραηλινό κράτος είναι ισραηλινό, το παλαιστινιακό κράτος είναι παλαιστινιακό. Δεν μπορούμε να τα μπερδεύουμε.
<P>
Το τίμημα θα είναι η ανάπτυξη ευρωπαϊκής δύναμης παρέμβασης στην περιοχή η οποία θα μεριμνά για την ασφάλεια στην Ιερουσαλήμ, στο Τελ Αβίβ, στη Χάιφα, αλλά και στη Ραμάλα, στη Γάζα και στις άλλες παλαιστινιακές πόλεις. Θα μου πείτε τώρα: "Και ποιοι είμαστε εμείς;" Ο κ. Sakellariou θα πει: "Η Ευρώπη δεν έχει ισχύ. Κανείς δεν μας ακούει" . Πρέπει πρώτα να θέλουμε να ακουστούμε, να θέλουμε να παρέμβουμε, να θέλουμε να πούμε: "Όχι, δεν είναι μόνο οι Αμερικανοί που θα κάνουν πολιτική σε αυτόν τον κόσμο!"
<P>
Εμείς, η Ευρωπαϊκή Ένωση, έχουμε συναίσθηση ότι οι συγκρούσεις στη Μέση Ανατολή είναι αποτέλεσμα μιας σοβαρής ευρωπαϊκής κρίσης. Είναι ευθύνη μας, ευθύνη των Γερμανών, ευθύνη εκείνων που δημιούργησαν την κατάσταση που επικρατεί σήμερα στη Μέση Ανατολή. Για τους λόγους αυτούς δεν πρέπει να σταματήσουμε. Καλούμαστε επομένως σήμερα να βγάλουμε τον Πρόεδρο Αραφάτ από την απομόνωση. Αυτό δεν σημαίνει ότι ο Πρόεδρος Αραφάτ δεν έχει ευθύνες. Είναι εξίσου υποκριτής με τον κ. Σαρόν. Πρόκειται για δύο ηλικιωμένους κυρίους που κονταροχτυπιούνται εδώ και δεκαετίες στην περιοχή αυτή και για τους οποίους γνωρίζουμε ότι η υποκρισία είναι ένα από τα κοινά τους όπλα. Γνωρίζονται πολύ καλά, κάνουν τις ίδιες κινήσεις. Δεν είναι αυτό το πρόβλημα. Δεν τίθεται θέμα ηθικής. Όπως είπαμε σήμερα, υπάρχει ένας εκλεγμένος Πρόεδρος: ο κ. Αραφάτ. Υπάρχει και άλλος ένας: ο κ. Σαρόν. Δεν μπορώ να κάνω τίποτε για αυτό, ακόμη και αν εγώ δεν θα ψήφιζα ούτε τον κ. Αραφάτ ούτε τον κ. Σαρόν. Δημοκρατία δεν είναι αυτό που αποφασίζω εγώ, αλλά αυτό που αποφασίζει η πλειοψηφία των λαών. Δεν μπορούμε να κάνουμε τίποτε λοιπόν. Πρέπει να το δεχθούμε.
<P>
Επιστρέφω λοιπόν στο θέμα της ανάγκης να βγάλουμε τον Αραφάτ από την απομόνωση. Για τους λόγους αυτούς, η Ομάδα μου ζητεί από το Ευρωπαϊκό Κοινοβούλιο να απευθύνει πρόσκληση στον κ. Αραφάτ και στον κ. Πέρες να έρθουν εδώ για να συζητήσουμε. Και οι δύο είναι κάτοχοι Νόμπελ Ειρήνης, επομένως και οι δύο γνωρίζουν τι σημαίνει ειρήνη. Λοιπόν, ας καλέσουμε δύο βραβεία Νόμπελ να συζητήσουν μαζί μας, εδώ, στο Στρασβούργο, για την ειρήνη. Και ας ασκήσουμε πιέσεις στους Ισραηλινούς προκειμένου να μπορέσει να έρθει ο κ. Αραφάτ. Είναι σκανδαλώδες να αποφασίζει ο κ. Σαρόν εάν ο κ. Αραφάτ έχει ή όχι το δικαίωμα να συμμετάσχει σε μια συνάντηση στις Βρυξέλλες, στο Στρασβούργο, ή δεν ξέρω και εγώ που αλλού. Εναπόκειται σε εμάς να παρέμβουμε σε πολιτικό επίπεδο προκειμένου να βγάλουμε τον κ. Αραφάτ από την απομόνωση.
<P>
Οφείλουμε να χρηματοδοτήσουμε, να οργανώσουμε, να υποστηρίξουμε όλες τις ΜΚΟ που μάχονται στο επίπεδο της κοινωνίας των πολιτών για να εδραιώσουν νέες σχέσεις, για να μην διακοπούν τελείως οι σχέσεις μεταξύ Ισραηλινών και Παλαιστινίων διότι έχουν επιτευχθεί σημαντικές πρόοδοι στην περιοχή αυτή. Όσοι έχουν πάει κατά καιρούς στην Παλαιστίνη και στο Ισραήλ το γνωρίζουν. Για τους λόγους αυτούς, έχουμε τη θεμελιώδη ευθύνη να αμφισβητήσουμε τη βασική επωδό του Ισραήλ: "Δεν έχουμε άλλη λύση" .
<P>
Δεν είναι αλήθεια: υπάρχει πάντοτε μια άλλη λύση. Ξέρω ότι σήμερα, ο κ. Patten το είπε, εκείνοι που κάνουν λόγο για ειρήνη δεν εισακούονται, εάν, όμως, κατορθώσουμε να αποδείξουμε ότι οι πρωτοβουλίες που προτείνουμε είναι δυνατό να εισακουστούν από την άλλη πλευρά, τότε θα γενικευθούν πρωτοβουλίες, όπως εκείνες των στρατιωτών που λένε: "Θέλουμε να υπερασπιστούμε την ασφάλεια του Ισραήλ, δεν θέλουμε, όμως, να έχουμε υπό την κατοχή μας τα παλαιστινιακά εδάφη και τους Παλαιστίνιους" .
<P>
Για τους λόγους αυτούς ευελπιστώ ότι αυτό το Σώμα θα έχει το θάρρος να φθάσει μέχρι τα άκρα και με όλη του την αποφασιστικότητα να προσπαθήσει να επηρεάσει την κοινωνία των πολιτών στο Ισραήλ και στην Παλαιστίνη και να προβεί σε μια συμβολική κίνηση καλώντας τον κ. Αραφάτ και τον κ. Πέρες εδώ, στο Στρασβούργο, προκειμένου να αρθεί η απομόνωση του Γιασέρ Αραφάτ.
<P>
(Χειροκροτήματα)

<SPEAKER ID=106 LANGUAGE="FR" NAME="Wurtz">
Κύριε Πρόεδρε, κύριε Ύπατε Εκπρόσωπε, χαίρομαι για ορισμένες από τις θέσεις που μόλις υπενθυμίσατε με σαφήνεια, κύριε Solana, ιδίως όσον αφορά την Παλαιστινιακή Αρχή και τον Πρόεδρό της. Ξέρω επίσης ότι προβαίνετε σε εποικοδομητικές και χρήσιμες ενέργειες με τους πολυάριθμους συνομιλητές σας προκειμένου να βρείτε κάποια λύση.
<P>
Ευχαριστώ επίσης τον κ. Patten για τα όσα σωστά και σημαντικά είπε σχετικά με τις καταστροφές των υποδομών που συμβολίζουν την εμβρυακή κατάσταση του παλαιστινιακού κράτους. Ωστόσο, νομίζω ότι, γενικά, η στάση των δεκαπέντε κρατών μελών δεν είναι καθόλου ανάλογη με την κρισιμότητα της κατάστασης στη Μέση Ανατολή.
<P>
Νομίζω ότι είναι μεγάλος ο κίνδυνος να δούμε τους περισσότερους Παλαιστίνιους να χάνουν τις τελευταίες ελπίδες τους για ειρήνη με αξιοπρέπεια. Ένας λαός υποταγμένος, που υφίσταται καθημερινά τις ταπεινώσεις του κατακτητή δεν πρέπει σε καμία περίπτωση να έχει την εντύπωση ότι ολόκληρος ο κόσμος τον έχει εγκαταλείψει στην τύχη του. Ας φροντίσουμε λοιπόν να εισακουστούμε.
<P>
Έτσι, όπως πολύ λογικά είπε ο κ. Poettering, δεν είναι συνηθισμένο ένας αρχηγός κυβέρνησης να εκφράζει τη λύπη του που δεν σκότωσε πριν από είκοσι χρόνια έναν άνθρωπο τον οποίο σύσσωμη η διεθνής κοινότητα αναγνωρίζει ως αρχηγό ενός λαού και ενός έθνους.
<P>
Ποια είναι η γνώμη μας; Και πώς αντιδρά η Ευρώπη στο επικίνδυνο πράσινο φως που ανάβει ο Τζορτζ Μπους στην πολιτική αυτή επιδείνωσης της κατάστασης που ασκεί ο Αριέλ Σαρόν; Μια συνομωσία που περικλείει στους κόλπους τη βία όπως το μαύρο σύννεφο την καταιγίδα.
<P>
Από την άλλη, πώς εκτιμούμε τα σημάδια, που πολλαπλασιάζονται στους κόλπους του ισραηλινού πληθυσμού, ουσιαστικής αμφισβήτησης της πολιτικής του κ. Σαρόν στη βάση της θεμελιώδους αυτής απαίτησης: πρέπει να σταματήσει η στρατιωτική κατοχή των παλαιστινιακών εδαφών;
<P>
Σκέφτομαι τα ενθαρρυντικά λόγια του κ. Avraham Burg, Προέδρου της Κνεσέτ, ο οποίος πιστεύει ότι, παραθέτω επακριβώς, "οι κατακτητές αλλοιώνονται τελικά από τα βάρη της κατάκτησης" . Σκέφτομαι τους 300 άντρες και γυναίκες που μετέβησαν αυτό το σαββατοκύριακο από το Ισραήλ στη Ραμάλα για να μεταφέρουν μήνυμα ειρήνης στον Αραφάτ. Σκέφτομαι τη δήλωση των 52 ισραηλινών αξιωματικών και στρατιωτών, παραθέτω τα λόγια τους, "να μην δεχθούν ποτέ πια να πολεμήσουν με στόχο να κατακτήσουν, να εκτοπίσουν, να καταστρέψουν, να συλλάβουν, να σκοτώσουν, να εξαθλιώσουν και να ταπεινώσουν έναν ολόκληρο λαό" .
<P>
Μάλιστα, οι τελευταίες δημοσκοπήσεις δείχνουν τη βαθιά δυσπιστία που περιβάλλει την πολιτική του κ. Σαρόν όσον αφορά την ασφάλεια και την σχεδόν απόλυτη πλειοψηφία που υποστηρίζει τη σύναψη ειρήνης με τους Παλαιστίνιους.
<P>
Αυτά τα γεγονότα δεν μας αφήνουν περισσότερα περιθώρια δράσης από τα μέσα που χρησιμοποιούμε για να υψώσουμε αισθητά τους τόνους απέναντι στην ανευθυνότητα του τωρινού αρχηγού της ισραηλινής κυβέρνησης; Τι σκοπεύετε να πράξετε, κύριε Ύπατε Εκπρόσωπε, σχετικά με αυτό, προκειμένου να ενισχύσετε τις δυνάμεις της ειρήνης στο Ισραήλ;
<P>
Τέλος, όσο σημαντικά και να είναι στη διπλωματία τα σωστά λόγια, αυτή τη στιγμή όλοι περιμένουν από την Ευρώπη να προβεί σε συγκεκριμένες πράξεις. Μία από αυτές τις πρωτοβουλίες μεγάλης εμβέλειας, όπως σας πρότεινα σε ανοιχτή επιστολή που σας απηύθυνα την περασμένη εβδομάδα, πρωτοβουλία στην οποία μάλιστα μόλις αναφέρθηκε εν μέρει και ο Daniel Cohn-Bendit, θα μπορούσε να ήταν να καλέσουμε τον Πρόεδρο Αραφάτ, ενδεχομένως και τον Σιμόν Πέρες, στο Συμβούλιο των Υπουργών και στο Κοινοβούλιό μας και, σε περίπτωση που ο κ. Σαρόν τολμήσει να προκαλέσει την Ένωση εμποδίζοντας με τη βία τον προσκεκλημένο μας να έρθει εδώ, να οργανώσουμε κοινή επίσκεψη των δεκαπέντε Υπουργών Εξωτερικών στη Ραμάλα και να διατυπώσουμε εκεί με σαφήνεια τους όρους που προτείνει η Ευρώπη για την εδραίωση της ειρήνης.
<P>
Με τον ένα ή τον άλλο τρόπο, θεωρώ ότι επείγει να προσφέρουμε στους οπαδούς του διαλόγου και της ειρήνης, και των δύο πλευρών, μια προοπτική· την χρειάζονται απεγνωσμένα. Με τον τρόπο αυτό μάλιστα, θα προετοιμάσετε, και ξέρω πως αυτή είναι η επιθυμία σας, τον δρόμο για την επίτευξη των μεγαλύτερων φιλοδοξιών της Ευρώπης.
<P>
(Χειροκροτήματα)

<CHAPTER ID=7>
Καλωσόρισμα
<SPEAKER ID=107 NAME="Πρόεδρος">
Έχω τη χαρά να ενημερώσω το Σώμα ότι ο κ. Rodrigo Samayo Rivas, Πρόεδρος του Κοινοβουλίου της Κεντρικής Αμερικής και ο κ. Manuel Gamero Durσn, Αντιπρόεδρος, κατέλαβαν τις θέσεις τους στα θεωρεία των επισήμων. Τους απευθύνω ένα πολύ θερμό καλωσόρισμα στη συζήτησή μας για τη Μέση Ανατολή.
<P>
(Χειροκροτήματα)

<CHAPTER ID=8>
Κατάσταση στη Μέση Ανατολή (συνέχεια)
<SPEAKER ID=108 NAME="Collins">
Κύριε Πρόεδρε, όπως και οι προηγούμενοι ομιλητές, ανησυχώ και εγώ σοβαρά για το γεγονός ότι από τον περασμένο Δεκέμβριο, η κατάσταση στη Μέση Ανατολή έχει επιδεινωθεί περαιτέρω. Υπήρξαν τρομακτικές απώλειες ζωών, η σύγκρουση στην περιοχή μεταξύ Ισραηλινών και Παλαιστινίων έχει ενταθεί και οι ελπίδες για την επανέναρξη της ειρηνευτικής διαδικασίας δυστυχώς μειώθηκαν. Στο διάστημα μεταξύ 15 και 25 Ιανουαρίου, πάνω από 45 άτομα τραυματίστηκαν μόνο από τις βομβιστικές επιθέσεις, ενώ δέκα άτομα σκοτώθηκαν την ίδια περίοδο. Πρόκειται για ένα κλιμακούμενο επίπεδο βίας με όποια μέτρα και αν κριθεί. Εκατοντάδες Παλαιστίνιοι έμειναν άστεγοι ως αποτέλεσμα της κατεδάφισης περίπου 100 σπιτιών από τις ισραηλινές δυνάμεις στον καταυλισμό προσφύγων στη Λωρίδα της Γάζας. Χαιρετίζω θερμά το γεγονός ότι η ισπανική Προεδρία απηύθυνε επιστολή στον ισραηλινό Υπουργό Εξωτερικών με την οποία εξέφραζε τη βαθιά μας ανησυχία για την καταστροφή έργων που είχαν χρηματοδοτηθεί από την Ευρωπαϊκή Ένωσης, εξαιτίας των ισραηλινών επιθέσεων κατά των παλαιστινιακών οργανισμών.
<P>
Κύριε Πρόεδρε, η βία δεν έφερε ούτε μεγαλύτερη ελευθερία για τον παλαιστινιακό λαό, ούτε μεγαλύτερη ασφάλεια για τον ισραηλινό λαό. Και στις δύο περιπτώσεις, το αποτέλεσμα της βίας των τελευταίων μηνών ήταν ακριβώς το αντίθετο από ό,τι επιδιωκόταν αρχικά. Η βία κατέληξε μόνο σε αύξηση του μίσους και των αντεγκλήσεων μεταξύ του ισραηλινού και του παλαιστινιακού λαού. Οι Ισραηλινοί και οι Παλαιστίνιοι πρέπει να ξαναρχίσουν τη διαδικασία για την αναζήτηση της ειρήνης και οι δύο πλευρές πρέπει να ενεργήσουν μαζί και συντονισμένα. Οι αρχές Mitchell καθόρισαν σαφώς τις γενικές παραμέτρους για μια συνολική συμφωνία ειρήνης. Κάθε μελλοντική συμφωνία πρέπει να αναγνωρίζει το δικαίωμα του Ισραήλ να ζει ειρηνικά και με ασφάλεια και παράλληλα να διασφαλίζει ότι προστατεύονται και προωθούνται τα σύννομα δικαιώματα του παλαιστινιακού λαού. Αυτό σημαίνει την ίδρυση ενός βιώσιμου και δημοκρατικού παλαιστινιακού κράτους και τον τερματισμό της κατοχής των παλαιστινιακών εδαφών.
<P>
Οι ισραηλινές και παλαιστινιακές αρχές θα πρέπει να κινηθούν προς την ανανέωση κάποιου επιπέδου συνεργασίας για την ασφάλεια με σκοπό να τεθεί τέρμα σε αυτό τον τρομερό σημερινό κύκλο βίας. Τα πρόσωπα που εμπλέκονται σε οποιεσδήποτε από αυτές τις τρομερές τρομοκρατικές επιθέσεις που έγιναν πρέπει να συλλαμβάνονται και να προσάγονται ενώπιον της δικαιοσύνης, συμπεριλαμβανομένων των τρομοκρατών που συμμετέχουν στις οργανώσεις της Χαμάς και της Ισλαμικής Τζιχάντ.
<P>
Οι πρόσφατες συζητήσεις μεταξύ των εκπροσώπων της Παλαιστινιακής Αρχής και του Πρωθυπουργού Σαρόν πρέπει να θεωρηθούν ως μια κάπως θετική κίνηση, αλλά οι διαπραγματεύσεις πρέπει σίγουρα να είναι ουσιαστικές και δεν πρέπει να θεωρηθούν ως μια διαδικασία καλλωπισμού κάτω από οιεσδήποτε συνθήκες. Πρέπει όλοι να θυμόμαστε ότι ο Γιασέρ Αραφάτ είναι ο δημοκρατικά εκλεγμένος ηγέτης του παλαιστινιακού λαού και έχει την πολιτική εξουσία και την πολιτική εντολή να αντιπροσωπεύει τις ανησυχίες και τις ανάγκες του παλαιστινιακού λαού σήμερα. Ο Γιασέρ Αραφάτ είναι ένας σταθερός εταίρος για την ειρήνη για το Ισραήλ και διαθέτει την υποστήριξη όχι μόνο του λαού του, αλλά της ευρύτερης διεθνούς κοινότητας. Χαιρετίζω το πρόσφατο άρθρο του στην εφημερίδα New York Times, στο οποίο δήλωσε ότι οι Παλαιστίνιοι είναι διατεθειμένοι να θέσουν τέλος στη σύγκρουση με το Ισραήλ. Η έκκληση αυτή για συμφιλίωση και συνύπαρξη πρέπει να χαιρετιστεί από όλα τα ενδιαφερόμενα μέρη.
<P>
Πιστεύω ακράδαντα ότι η ΕΕ πρέπει να συνεχίσει να διαδραματίζει όσο το δυνατόν περισσότερο ενεργό ρόλο ως διαμεσολαβητής υπέρ της ειρήνης μεταξύ των δύο πλευρών. Ο Πρόεδρος Μπους και ο Πρωθυπουργός Σαρόν συναντούνται αυτή την εβδομάδα και ελπίζω ότι αυτό θα σηματοδοτήσει μια περισσότερο πρόθυμη ανάμειξη εκ μέρους των Ηνωμένων Πολιτειών προκειμένου να εντατικοποιήσουν και πάλι τις προσπάθειές τους για την επίτευξη μιας πολιτικής συμφωνίας στην περιοχή. Πιστεύω ακράδαντα ότι η Ευρωπαϊκή Ένωση και η αμερικανική κυβέρνηση μπορούν να διαδραματίσουν αμοιβαία σημαντικούς ρόλους στον τερματισμό της βίας στην περιοχή και την επανέναρξη ουσιαστικών ειρηνευτικών συνομιλιών.
<P>
Τέλος, οι Ισραηλινοί και οι Παλαιστίνιοι πρέπει επίσης να κατευνάσουν την κατάσταση και να αποκλιμακώσουν τη σύγκρουση. Οι συνεχιζόμενες επιθέσεις του Ισραήλ κατά της Παλαιστινιακής Αρχής και των δυνάμεων και υποδομών ασφαλείας είναι τελείως λάθος. Οι εισβολές των ισραηλινών στρατιωτικών δυνάμεων στα παλαιστινιακά εδάφη πρέπει να σταματήσουν αμέσως και πρέπει επίσης να αρθούν οι περιορισμοί που επιβάλλονται στον παλαιστινιακό λαό. Ας θυμόμαστε όλοι μας, όπως είπαν προηγούμενοι ομιλητές, ότι η εναλλακτική λύση στην Παλαιστινιακή Αρχή είναι η παλαιστινιακή αναρχία.

<SPEAKER ID=109 LANGUAGE="NL" NAME="Belder">
 - (NL) Σας ευχαριστώ πολύ, κύριε Πρόεδρε. Διαφαίνεται και πάλι κάποια ελπίδα στη Μέση Ανατολή. Γι' αυτό υπάρχουν δύο ενδείξεις: εννοώ καταρχάς τη συζήτηση ανάμεσα στον Πρωθυπουργό Σαρόν και εξέχοντες εκπροσώπους της Παλαιστινιακής Αρχής στα μέσα της περασμένης εβδομάδας. Επιπλέον, ανακοινώθηκε μια τακτική συνέχεια για τις επόμενες εβδομάδες. Πέραν αυτών, υπάρχει και η δημόσια διαβεβαίωση του Γιασέρ Αραφάτ στον αμερικανικό Τύπο ότι επιθυμεί να θέσει τέρμα στις τρομοκρατικές επιθέσεις εναντίον ισραηλινών πολιτών. Ελπίζω θερμά, κύριε Πρόεδρε, ότι η συνάντηση μεταξύ του Προέδρου Μπους και του Πρωθυπουργού Σαρόν την επόμενη Πέμπτη θα οδηγήσει σε αποκλιμάκωση της τόσο αιματηρής παλαιστινο-ισραηλινής διαμάχης. Εν τω μεταξύ, πόσοι νεκροί και καταστροφές σε αμφότερες τις πλευρές! Και βάσανα, βεβαίως τα προσωπικά βάσανα δεν μετρώνται με ψυχρούς αριθμούς και δεν μπορούν να ζυγιστούν κατά λογικό τρόπο.
<P>
Η συνεπής αποδοκιμασία και η καταπολέμηση της τρομοκρατίας εξακολουθούν εν τω μεταξύ να αποτελούν τις προϋποθέσεις για τη σύναψη πολιτικής συμφωνίας μεταξύ του κράτους του Ισραήλ και των γειτόνων του. Γι' αυτό, θα πρέπει να προσέξουν ορισμένες χώρες της περιοχής, οι οποίες ρίχνουν συνειδητά λάδι στην παλαιστινιακή και λιβανική τρομοκρατική φωτιά. Γι' αυτό, η σαφής προειδοποίηση του Προέδρου Μπους, κατά την ομιλία του σχετικά με την State of the Union την περασμένη Τετάρτη, αξίζει κάθε υποστήριξης από τα κράτη μέλη της Ευρωπαϊκής Ένωσης.
<P>
Αυτός ο πολιτικός ρεαλισμός απουσιάζει από την ήπειρό μας, ακριβώς τώρα που έρχονται στο φως οι ευρωπαϊκές ελλείψεις στο ΝΑΤΟ. Τα κράτη μέλη της Ευρωπαϊκής Ένωσης υποστηρίζουν την ειρηνευτική διαδικασία στη Μέση Ανατολή, κυρίως μέσω της αξιόπιστης και αποτελεσματικής συμβολής στην καθημερινή καταπολέμηση των τρομοκρατικών δικτύων. Στο πλαίσιο αυτό θα πρέπει να βρουν τη θέση τους οι Ισραηλινοί και οι Παλαιστίνιοι. Γι' αυτό, απευθύνω έκκληση προς τα κράτη μέλη στο πρόσωπο του Ύπατου Εκπροσώπου τους, του κ. Solana.
<P>
Κύριε Πρόεδρε, την περασμένη εβδομάδα μου έστειλε ένας νέος από την περιοχή που ζω, το Apeldoorn, ένα συγκινητικό ηλεκτρονικό μήνυμα για την ειρήνη στη Μέση Ανατολή. Η έκκλησή του ήταν: όχι κλιμάκωση της βίας αλλά κλιμάκωση της προσευχής. Μαζί με τον ψαλμωδό θα έλεγα πράγματι: προσεύχεστε για την ειρήνη στην Ιερουσαλήμ.

<SPEAKER ID=110 LANGUAGE="FR" NAME="Dupuis">
Κύριε Πρόεδρε, κύριε Επίτροπε, νομίζω ότι οι δηλώσεις του Επιτρόπου Patten - και λυπούμαι που δεν είναι παρών αυτή τη στιγμή - είναι επιεικώς απαράδεκτες. Νομίζω ότι οι αναφορές του στις παράλογες - σημείο στο οποίο συμφωνούμε προφανώς μαζί του - καταστροφές των παλαιστινιακών υποδομών, στις επιλεκτικές δολοφονίες Παλαιστινίων χωρίς ούτε μία κουβέντα για τα θύματα της ισραηλινής πλευράς είναι τελείως απαράδεκτες. Εντάσσονται, όμως, στο πλαίσιο της πολιτικής που ασκεί ο Επίτροπος Patten εδώ και πολλούς μήνες απέναντι στο Ισραήλ.
<P>
Χαίρομαι που ο Ύπατος Εκπρόσωπος, ο κ. Solana, είναι σήμερα εδώ μαζί μας, διότι τουλάχιστον, έτσι, ανεβαίνει λίγο το επίπεδο της συζήτησης σε αντίθεση με τη συνήθη κατάσταση στην αίθουσα αυτή. Παρόλα αυτά, δεν νομίζω, κύριε Cohn-Bendit, ότι μπορούμε να επιλύσουμε τις διαφορές μεταξύ Ισραήλ και Παλαιστίνης ζητώντας απλώς και από τις δύο πλευρές να καταβάλουν μια μικρή προσπάθεια ή ακόμη και μια μεγάλη προσπάθεια. Ο κ. Barak διατύπωσε ορισμένες προτάσεις, τις οποίες όλοι γνωρίζουμε. Όμως, δεν έγιναν αποδεκτές. Η Παλαιστινιακή Αρχή υπήρχε από παλιά. Αυτή ακριβώς η Παλαιστινιακή Αρχή, τόσο στο παρελθόν όσο και σήμερα ακόμη, προβαίνει συνεχώς σε επιθέσεις αυτοκτονίας εις βάρος του Ισραήλ. Αυτή είναι η σημερινή πραγματικότητα.
<P>
Νομίζω ότι η πραγματική γενναιοδωρία της Ευρωπαϊκής Ένωσης δεν είναι τα ταξίδια αναψυχής που μας προτείνει ο κ. Wurtz. Η πραγματική γενναιοδωρία της Ευρωπαϊκής Ένωσης είναι να πει στην κοινή της γνώμη, στους ευρωπαίους πολίτες ότι πρέπει να έχουν το θάρρος να εντάξουν πλήρως το Ισραήλ στην Ευρωπαϊκή Ένωση, ότι αυτός είναι ο μόνος τρόπος να εγγυηθούμε την ασφάλεια του Ισραήλ, να δώσουμε επιτέλους στα πέντε εκατομμύρια Ισραηλινούς την αίσθηση ότι μπορούν να ζήσουν ειρηνικά δίπλα τους Παλαιστίνιους, στους κόλπους, όμως, της Ευρωπαϊκής Ένωσης. Η πρόταση αυτή υπάρχει. Αυτό που επείγει ίσως, αγαπητοί συνάδελφοι, είναι να αρχίσουμε να την εξετάζουμε πιο προσεκτικά.

<SPEAKER ID=111 LANGUAGE="ES" NAME="Galeote Quecedo">
Κύριε Πρόεδρε, έχω την αίσθηση ότι τον τελευταίο καιρό σε κάθε συζήτηση του Ευρωπαϊκού Κοινοβουλίου για τη Μέση Ανατολή αναπαράγουμε γενικά τα ίδια πράγματα. Το μόνο που αλλάζει είναι η κατάσταση της κρίσης, που δυστυχώς ολοένα και επιδεινώνεται στην περιοχή.
<P>
Από τότε που εγκρίναμε το τελευταίο ψήφισμα στο Ευρωπαϊκό Κοινοβούλιο με την πλειοψηφική υποστήριξη των κοινοβουλευτικών ομάδων, έχουν γίνει, αναμφίβολα, και άλλες τρομοκρατικές επιθέσεις κατά του ισραηλινού λαού. Μου φαίνεται ότι μπορούμε να μετρήσουμε πέντε τις τελευταίες δέκα μέρες.
<P>
Είδαμε όμως επίσης πώς στενεύει όλο και περισσότερο η πολιορκία του ισραηλινού στρατού εναντίον του παλαιστινιακού λαού και των θεσμών του. Έχουν προκληθεί πολλές ανθρώπινες και υλικές απώλειες που, κατά τη γνώμη μου, είναι εντελώς αδικαιολόγητες.
<P>
Μέσα σ' αυτό το πολύ επίμαχο εντός και εκτός της ζώνης, και εδώ στο Ευρωπαϊκό Κοινοβούλιο, πανόραμα βίας πρέπει να συμφωνήσουμε σε ορισμένα πράγματα. Το πρώτο είναι ότι τίποτα, κατά τη γνώμη μου, δεν δικαιολογεί τις τρομοκρατικές ενέργειες που μας απομακρύνουν από την ειρήνη και προκαλούν μόνο πόνο και αγανάκτηση. Το δεύτερο είναι ότι είναι προφανές πως η Εθνική Παλαιστινιακή Αρχή δεν μπορεί να σταματήσει αυτό το κύμα τρόμου. Το τρίτο είναι ότι δεν μπορούν να θυσιάζονται όλα στον αγώνα κατά της τρομοκρατίας: σ' ένα κράτος δικαίου πρέπει να ενεργούμε πάντα σύμφωνα με τις παραμέτρους του νόμου και να σεβόμαστε τα ανθρώπινα δικαιώματα. Το τέταρτο είναι ότι τα εμπλεκόμενα μέρη πρέπει να αντιληφθούν ότι καμία πράξη βίας δεν θα τους βοηθήσει να βελτιώσουν τη θέση τους. Και το πέμπτο είναι ότι δεν μπορούμε να καθόμαστε με σταυρωμένα χέρια, ενώ αντίθετα, η Ευρωπαϊκή Ένωση πρέπει να διατηρήσει την πολιτική πίεση που ασκεί και τη συνεχή παρουσία της στην περιοχή.
<P>
Χαίρομαι που διαπιστώνω τις προσπάθειες του Συμβουλίου και της Επιτροπής, αλλά χαίρομαι περισσότερο που ακούω ότι διαφαίνεται φως στον ορίζοντα. Συμφωνώ με τη δήλωση του Συμβουλίου ότι πρωταρχική μας μέριμνα πρέπει να είναι να θέσουμε τέλος στην ταλαιπωρία των δύο λαών. Και μου φαίνεται εντελώς ανώφελο να προσπαθούμε εδώ να βρούμε ενόχους. Αντίθετα, πρέπει, κατά τη γνώμη μου, να βρούμε λύσεις, για παράδειγμα το Ευρωπαϊκό Κοινοβούλιο μπορεί να προωθήσει και να υποστηρίξει μια διεθνή συνδιάσκεψη για την ειρήνη στη Μέση Ανατολή, τη δεύτερη μετά από αυτήν που διεξήχθη στη Μαδρίτη πριν από δέκα χρόνια, στην οποία ο κ. Solana μπορεί να προσφέρει την πείρα του.
<P>
Μακάρι να μπορέσουμε όλοι να συμβάλουμε στην ειρήνη, επειδή, κατά τη γνώμη μου, αυτή τη στιγμή είναι το μόνο πραγματικά σημαντικό.

<SPEAKER ID=112 LANGUAGE="IT" NAME="Napoletano">
Κύριε Πρόεδρε, κύριε Ύπατε Εκπρόσωπε, νομίζω πως η σημερινή συζήτηση είναι μια πραγματική συζήτηση. Εκτιμώ την ανοχή της Προεδρίας όσον αφορά τους χρόνους: εάν ο Πρόεδρος επιθυμεί να επαναφέρει την πολιτική σε αυτό το Κοινοβούλιο, ίσως κάνει καλά να είναι λίγο ανεκτικός μαζί μας. Θα ήθελα να πω ότι βρισκόμαστε ενώπιον ενός τρομερού παραδόξου: όταν οι ισραηλινοί εκλογείς έφεραν στην εξουσία την κυβέρνηση Σαρόν πίστευαν ότι θα κερδίσουν περισσότερη ασφάλεια, αλλά, αντιθέτως, βρίσκονται σε μία δραματική κατάσταση. Όταν ο Μπους αναγκάστηκε να βγάλει τα πικρά συμπεράσματα μετά την τρομοκρατική επίθεση στους Δίδυμους πύργους, άφησε να εννοηθεί ότι θέλει να εκριζώσει τις πηγές του μίσους και να ασχοληθεί πραγματικά με αυτό το δραματικό ζήτημα. Αν όμως τώρα η Αμερική συντάσσεται με τη θέση του Σαρόν, ο κίνδυνος είναι να μην επιτελέσει πλέον το διαμεσολαβητικό ρόλο που είχε αναλάβει ο Κλίντον. Τη στιγμή αυτή, ο Αραφάτ φαίνεται να μην ελέγχει την κατάσταση, γιατί η τρομοκρατία της Χαμάς κυριαρχεί ακόμη. αν όμως ο Αραφάτ απαξιωθεί τελείως, φανταστείτε ποια θα ήταν η κατάσταση στην Παλαιστίνη.
<P>
Είναι λοιπόν ευθύνη μας, ευθύνη της Ευρώπης. Δεν θέλω να σας σκανδαλίσω περισσότερο από όσο πρέπει, θεωρώ όμως ότι η δημιουργία του παλαιστινιακού κράτους - όπως τόνισαν πολλοί συνάδελφοι - αντιπροσωπεύει τη μόνη οδό για την ασφάλεια του Ισραήλ. Ας αρχίσουμε λοιπόν δηλώνοντας από τώρα ότι είμαστε διατεθειμένοι να το αναγνωρίσουμε και, κατά δεύτερο λόγο, ότι έχουμε ανάγκη από μία ειδική σχέση με το κράτος του Ισραήλ και της Παλαιστίνης. Δεν θα φτάσω, όπως έπραξε ο κ. Dupuis, να μιλήσω για είσοδο στην Ένωση, γιατί ίσως κάποιοι να σκανδαλισθούν. αν όμως η Ευρώπη θέλει να έλθει αντιμέτωπη με την Ιστορία του 1900, δεν μπορεί να περιοριστεί μόνο στη διεύρυνση και να μην αναλάβει πλήρως τις συνέπειες της ευρωπαϊκής Ιστορίας.
<P>
(Χειροκροτήματα)

<SPEAKER ID=113 LANGUAGE="NL" NAME="De Clercq">
 - (NL) Κύριε Πρόεδρε, οι πρόσφατες παλαιστινιακές επιθέσεις αυτοκτονίας, η σκληρή αντίδραση του Ισραήλ σε αυτές και, μεταξύ άλλων, οι δηλώσεις του Πρωθυπουργού Σαρόν για τον Αραφάτ ώθησαν την ισραηλινο-παλαιστινιακή διαμάχη για άλλη μία φορά στα άκρα. Αυτή η κλιμάκωση της βίας θα πρέπει τώρα οπωσδήποτε να διακοπεί. Η διεθνής κοινότητα θα πρέπει να συνεχίσει να πιέζει αμφότερα τα μέλη για να βρεθεί μια βιώσιμη λύση και να διακοπεί ο κύκλος βίας. Ένα φωτεινό σημείο είναι η συνάντηση μεταξύ του Πρωθυπουργού Σάρον και ορισμένων παλαιστίνιων επίσημων εκπροσώπων, το περασμένο Σαββατοκύριακο.
<P>
Όσον αφορά την Ευρωπαϊκή Ένωση, θα ήταν ευπρόσδεκτη μια πιο αποφασιστική στάση. Θα πρέπει να ενισχύσουμε τη θέση μας στις ειρηνευτικές συνομιλίες, δεδομένων των ιδιαιτέρων συμφερόντων - και στην πρώτη θέση των ανθρωπιστικών συμφερόντων - τα οποία διακυβεύονται. Οι ευρωπαίοι ηγέτες δεν πρέπει πλέον να παραμένουν παρατηρητές στο περιθώριο, καθώς υπάρχει ο κίνδυνος να ξεσπάσει μία πολύ μεγαλύτερη και διευρυμένη διαμάχη στη Μέση Ανατολή. Η ειρηνευτική διαδικασία θα είναι μακρά και δύσκολη, αλλά εξακολουθώ να είμαι πεπεισμένος ότι εμείς, με την απαιτούμενη εμπιστοσύνη, την άκαμπτη πολιτική βούληση και τις αναγκαίες μεσολαβητικές προσπάθειες, μπορούμε να επιτύχουμε τον κοινό μας στόχο, δηλαδή μια ειρηνική και ευημερούσα Μέση Ανατολή.

<SPEAKER ID=114 LANGUAGE="IT" NAME="Morgantini">
Έχω και εγώ μια μικρή ελπίδα. Στην πραγματικότητα πιστεύω ότι υπάρχει στο Σώμα περισσότερη επίγνωση της επιτελούμενης τραγωδίας, αλλά και των ευθυνών για αυτήν την κατάσταση, μεταξύ άλλων και των δικών μας ευθυνών.
<P>
Ο κ. Solana το ανέφερε αρκετές φορές: χάσαμε πολλές ευκαιρίες. Φοβούμαι ότι θα χάσουμε και άλλες, αλλά νομίζω ότι είναι σημαντική η απόκτηση αυτής της επίγνωσης.
<P>
Βρίσκω πραγματικά ανεύθυνη, τυχοδιωκτική και απάνθρωπη τη σύμπραξη του Μπους με την πολιτική του Σαρόν, γιατί δεν πρόκειται για έλλειψη εμπιστοσύνης μεταξύ των δύο μερών, αλλά πρόκειται για μια συγκεκριμένη και επιλεγμένη πολιτική - ο Σαρόν το τονίζει ρητά στις παρεμβάσεις του στην Κνεσέτ - πολιτική άρνησης της δημιουργίας Παλαιστινιακού κράτους, παρά μόνον ενός είδους bandustan, καθώς και της επιστροφής των κατεχόμενων εδαφών. Δεν καταλαβαίνω γιατί εμείς δεν πιστεύουμε σε αυτήν την πολιτική και ενεργούμε αναλόγως. Ταυτόχρονα, ο Αραφάτ φέρει βεβαίως ευθύνες και είναι ένα τρομακτικό δράμα για Παλαιστίνιους και Ισραηλινούς το ότι συμβαίνουν τρομοκρατικές ενέργειες.
<P>
Η ελπίδα μου στηρίζεται στα λόγια του Επιτρόπου Patten και του κ. Solana, στις ενέργειες και τις χειρονομίες, αλλά θα ήθελα να σας μιλήσω για μια μεγάλη ελπίδα που εναποθέτω στην ισραηλινή κοινωνία. Το Σάββατο, μαζί με τριακόσιους Ισραηλινούς - νέους, ενθουσιώδεις, παιδιά που αρνήθηκαν να υπηρετήσουν στα κατεχόμενα, γυναίκες, καθηγητές Πανεπιστημίου - διαβήκαμε το σημείο ελέγχου της Kalandia διατρέχοντας σοβαρούς κινδύνους γιατί στους ισραηλινούς που το διάβαιναν έλεγαν ότι απαγορευόταν η είσοδός τους στα κατεχόμενα. Τριακόσιοι διαβήκαμε το σημείο ελέγχου της Kalandia για να πάμε να συναντήσουμε τον Αραφάτ. Οι ισραηλινοί νέοι του είπαν: "Θέλουμε τη ειρήνη, εμείς είμαστε το άλλο Ισραήλ" . Και ο Αραφάτ τους αγκάλιασε. Το πιο σημαντικό όμως είναι ότι το απόγευμα συναντήσαμε τους Παλαιστινίους και τις παλαιστινιακές οργανώσεις, που εκδήλωσαν με τη σειρά τους τη θέλησή τους για ειρήνη. Πιστεύω συνεπώς ότι πρέπει με κάθε τρόπο να πιστέψουμε και να βοηθήσουμε αυτές τις δυνάμεις.
<P>
Όπως ο Cohn-Bendit, θα ήθελα και εγώ να προβώ σε μια πρόκληση. Αν ο Αραφάτ βγει από τα κατεχόμενα, υπάρχει κίνδυνος να μην κατορθώσουμε ούτε να τον κάνουμε να επιστρέψει. Πιστεύω ότι είναι σημαντικό να εργαστούμε για αυτήν την προσπάθεια, ώστε ο Abu Ala και ο Burg να έλθουν εδώ. Πιστεύω πως είναι απαραίτητη η διεθνής προστασία για τον παλαιστινιακό λαό. πιστεύω επίσης - και εδώ συμφωνώ με τον κ. Sakellariou - ότι είναι απαραίτητο να ενεργήσουμε έμπρακτα, ακόμη και με αναστολή της συμφωνίας σύνδεσης, γιατί το Ισραήλ πρέπει να σέβεται τα ανθρώπινα δικαιώματα.

<SPEAKER ID=115 LANGUAGE="FR" NAME="Gollnisch">
Κύριε Πρόεδρε, αγαπητοί συνάδελφοι, η τραγική κατάσταση της Παλαιστίνης απεικονίζει δύο πολιτικές αλήθειες, πικρές μόνο για τους ουτοπιστές. Πρώτον, το κάθε έθνος επιθυμεί ασφαλώς την εθνική του κυριαρχία, δηλαδή την ολοκληρωτική διάθεση ενός εδάφους που να του ανήκει και επί του οποίου να μπορεί να οργανωθεί σύμφωνα με τη δική του βούληση. Δεύτερον, δεν είναι συνεπώς τα σύνορα αυτά που προκαλούν τις συγκρούσεις, είναι η απουσία σίγουρων και αναγνωρισμένων συνόρων. Δεν είναι ο διαχωρισμός των εθνών που προκαλεί τον πόλεμο, αλλά η σύγχυσή τους. Παντού στον κόσμο, οι πολυεθνικές και πολυπολιτισμικές κοινωνίες απέτυχαν προκαλώντας σοβαρές αιματοχυσίες, κι ωστόσο υπάρχουν ακόμη κι εδώ πολλοί ουτοπιστές που θα ήθελαν να μετατρέψουν τις ευρωπαϊκές μας κοινωνίες σε παρόμοια πεδία πειραματισμού. Θαυμάζω πολύ το ρεαλισμό του κ. Cohn-Bendit όσον αφορά την Εγγύς Ανατολή, ρεαλισμό που αντιτίθεται πλήρως στις ιδιοτροπίες των φίλων του αλλά και τις δικές του, για παράδειγμα σχετικά με την κατάσταση στη Γαλλία.
<P>
Δεδομένου ότι έτσι έχουν τα πράγματα, οι δραματικές αλλά μερικές περιπέτειες - οι αιματηρές επιθέσεις, το εμπόριο όπλων, οι αμοιβαίες κατηγορίες για δολοφονίες και τρομοκρατία, οι επαναλαμβανόμενες αποτυχίες για ανακωχή, οι απαράδεκτες καταστροφές - αποτελούν θλιβερά φαινόμενα, που δεν πρέπει ωστόσο να μπερδευτούν με τις βαθιές αιτίες της κατάστασης. Το ουσιαστικό πρόβλημα είναι ότι δεν θα υπάρξει ειρήνη παρά μόνο αν οι Ισραηλινοί και οι Παλαιστίνιοι διαθέτουν ένα έδαφος περιορισμένο από αναγνωρισμένα σύνορα και, στο εσωτερικό αυτού του εδάφους, έχουν την ικανότητα να διοικούνται ελεύθερα, χωρίς απειλές, χωρίς επεμβάσεις. Το Κράτος του Ισραήλ κατέχει σήμερα τα τρία τέταρτα του παλαιού εδάφους της Παλαιστίνης υπό βρετανική εντολή. Οφείλει να παραδεχτεί ότι οι Παλαιστίνιοι πρέπει και μπορούν να ζήσουν ελεύθεροι, εν ειρήνη, στο τελευταίο τέταρτο.
<P>
Όσο ευαίσθητοι κι αν είναι για την εβραϊκή ψυχή και για την ψυχή άλλων πιστών κάποιοι τόποι που έχουν μεγάλη απήχηση στη θρησκευτική ιστορία, πρέπει να δοθεί ένα τέλος στον αποικισμό των κατεχόμενων από το 1967 εδαφών. Πρέπει να τηρηθούν οι αποφάσεις του Συμβουλίου Ασφαλείας των Ηνωμένων Εθνών και να σταματήσει επίσης η στρατιωτική κατοχή που διαρκεί εδώ και σχεδόν 35 χρόνια και αποτελεί ένα πραγματικό ρεκόρ στην ιστορία. Φυσικά, το Ισραήλ δικαιούται να πετύχει σοβαρές εγγυήσεις σε αντάλλαγμα για αυτή την αποχώρηση. Οι εγγυήσεις αυτές μπορούν να παραχωρηθούν στο πλαίσιο του Οργανισμού των Ηνωμένων Εθνών, και ειδικότερα από τις Ηνωμένες Πολιτείες της Αμερικής. Πρέπει να είναι πιο σοβαρές από τις εγγυήσεις που δεν κατόρθωσαν να εμποδίσουν τη σύγκρουση του 1967. Aλλά δεν είμαστε πια στο 1967. Μακάρι το Ισραήλ να έχει το θάρρος να κοιτάξει πέρα από τις νίκες του, να αποχωρήσει από τα κατεχόμενα εδάφη. Τότε μόνο, θα μπορέσει να επιστρέψει η ειρήνη στη Μέση Ανατολή.

<SPEAKER ID=116 LANGUAGE="DE" NAME="Brok">
Κύριε Πρόεδρε, κύριε Επίτροπε, κύριε Ύπατε Εκπρόσωπε, με τις βομβιστικές επιθέσεις των τελευταίων ημερών στη Μέση Ανατολή, οι οποίες στρέφονταν κατά ισραηλινών πολιτών, εκλείπει και η δυνατότητα μιας διαλλακτικής δυνατότητας συμμαχίας. Εγώ βλέπω να υπάρχει διαφορά ανάμεσα στην αυθαίρετη δολοφονία πολιτών, στην καταδίωξη δυνητικών δολοφόνων και από την άλλη πλευρά στον ορισμό επταήμερης προθεσμίας, κυριολεκτικά προσκαλώντας με τον τρόπο αυτό τους ριζοσπαστικούς να καταστρέψουν έγκαιρα τις δυνατότητες διεξαγωγής συνομιλιών.
<P>
Όλα αυτά τα βλέπουμε π.χ. στην εποικιστική πολιτική του Ισραήλ, η οποία συνεχίζεται καθώς και στο γεγονός ότι στην αραβική παλαιστινιακή πλευρά, οι πρόσφυγες αφήνονται στην τύχη τους χωρίς καμία προοπτική και χρησιμοποιούνται ως όπλο, μια και εξακολουθεί να αιωρείται στον αέρα η σκέψη ότι θα πρέπει να επιστρέψουν στα χωριά από τα οποία προήλθαν, θέτοντας έτσι υπό αμφισβήτηση τη βιωσιμότητα του ίδιου του ισραηλινού κράτους. Αυτό το βλέπουμε και με τις καταστροφές που γίνονται στην υποδομή την παλαιστινιακών περιοχών και μάλιστα σε τομείς εντελώς άσχετους με την καταπολέμηση της τρομοκρατίας. Εκεί καταστρέφονται οι προοπτικές για την ανάπτυξη του παλαιστινιακού κράτους, όπως δικαίως επισήμανε ο Επίτροπος Patten.
<P>
Για τους λόγους αυτούς πρέπει να καταστήσουμε σαφές ότι εμείς, ως Ευρωπαϊκή Ένωση θα πρέπει να αναζητήσουμε μια νέα προσέγγιση. Κύριε Ύπατε Εκπρόσωπε, ίσως να μην είναι σωστό να πηγαίνετε εκεί, έχοντας σοβαρές προθέσεις και ο αμερικανός εκπρόσωπος να επισκέπτεται τη χώρα μία εβδομάδα μετά από εσάς. Έτσι τα πράγματα κινούνται πέρα δώθε και δεν σημειώνουμε πρόοδο. Γιατί δεν κάνετε μαζί μιαν επίσκεψη την ίδια εβδομάδα, προκειμένου να καταστεί σαφές ότι πρόκειται για κοινή ευρωπαϊκή και αμερικανική πρωτοβουλία η οποία θα δείχνει ξεκάθαρα ότι δεν μπορούμε να τους αφήσουμε να συνεχίσουν με αυτόν τον τρόπο; Πρέπει να κάνετε μια κοινή επίσκεψη, και να χορηγήσετε από κοινού κονδύλια, ώστε να δημιουργηθούν προοπτικές και ταυτόχρονα να δοθούν και εγγυήσεις για την ασφάλεια.
<P>
Πρέπει να βρεθεί μια νέα προσέγγιση. Δεν θα τα καταφέρουμε με τη μέθοδο που ακολουθούσαμε μέχρι σήμερα. Ωστόσο, και εδώ απευθύνομαι στον κ. Sakellariou και σε άλλους, δεν θα τα καταφέρουμε ούτε με ψηφίσματα που καταλογίζουν ευθύνες μονομερώς, διότι έτσι καταστρέφουμε κάθε δυνατότητα να παίξουμε τον ρόλο του μεσολαβητή.
<P>
(Χειροκροτήματα)

<SPEAKER ID=117 LANGUAGE="DE" NAME="Swoboda">
Κύριε Πρόεδρε, κύριε Ύπατε Εκπρόσωπε, κύριε Επίτροπε, οι σημερινές δηλώσεις σας δεν ήταν βέβαια ούτε θετικές ούτε αισιόδοξες, έδωσαν όμως μια ρεαλιστική εικόνα της κατάστασης.
<P>
Αισθάνομαι ανακούφιση που η Ευρωπαϊκή Ένωση σε πολύ σύντομο χρονικό διάστημα - το οποίο ίσως να το χρειαζόταν για να ξεπεράσει τον τρόμο της - έδειξε ξεκάθαρα ότι δεν είναι διατεθειμένη να ανεχθεί μέτρα που καταστρέφουν όχι μόνο τη δομή του παλαιστινιακού κράτους αλλά και έργα της που χρηματοδοτήθηκαν από την Ευρωπαϊκή Ένωση. Το ζητούμενο δεν είναι εδώ να αρνηθούμε στο Ισραήλ το δικαίωμα να αμύνεται κατά της τρομοκρατίας, αλλά να καταδικάσουμε απερίφραστα και να απορρίψουμε τη λήψη υπερβολικών μέτρων που δεν έχουν πραγματικά καμία σχέση με την καταπολέμηση της τρομοκρατίας. Αισθάνομαι μεγάλη ανακούφιση που και οι δύο εκπρόσωποι έκαναν εν προκειμένω σαφή τη θέση τους με ξεκάθαρο και κατηγορηματικό τρόπο και χωρίς συγκινησιακές εξάρσεις.
<P>
Και αυτό είναι σημαντικό γιατί η μερίδα των ανθρώπων που επιθυμούν την ειρήνη - τέτοιοι άνθρωποι βρίσκονται και στο Ισραήλ και στην Παλαιστίνη - περιμένει εναγωνίως να ακουστεί η φωνή της Ευρώπης. Υποστηρίζω όλες τις προσπάθειες να προχωρήσουμε από κοινού με τις ΗΠΑ. Ωστόσο, στα σημεία που αυτό δεν είναι δυνατόν, θα πρέπει η ευρωπαϊκή φωνή να ακούγεται απαραγνώριστη, σαφώς απαραγνώριστη.
<P>
Με τη δεύτερη παρατήρησή μου, η οποία αφορά τον χώρο των Βαλκανίων, επικροτώ απερίφραστα όσα ειπώθηκαν μέχρι τώρα. Παρακαλώ μόνον πέραν τούτου να παρακολουθείτε ιδιαίτερα την κατάσταση στην Αλβανία, όπου οι εξελίξεις δεν είναι και τόσο θετικές επί του παρόντος. Μου είναι αδύνατον να φανταστώ ότι θα ξεκινήσουμε διαδικασίες για τη σύναψη συμφωνίας σύνδεσης με την Αλβανία τη στιγμή που η ίδια η Αλβανία δεν μεριμνά ώστε να επέλθει σταθερότητα στη χώρα. Αυτά που έγιναν στην Αλβανία στις τελευταίες εβδομάδες δεν συμβάλλουν δυστυχώς στη σταθεροποίηση. Επιθυμούμε την ύπαρξη σταθερότητας στον Βαλκανικό χώρο και, καταβάλλοντας μεγάλες προσπάθειες, έχουμε κάνει πολλά πράγματα προκειμένου να επιτευχθεί σταθερότητα. Θεωρούμε λοιπόν ότι καμία βαλκανική δύναμη δεν πρέπει να οδηγήσει και πάλι στην καταστροφή τη σταθερότητα αυτή. Επομένως, παρακαλώ λοιπόν και τους δύο κυρίους να παρακολουθούν με μεγάλη προσοχή τις εξελίξεις ειδικά στην Αλβανία και έχοντας τις θέσεις μας ξεκάθαρα κατά νου.

<SPEAKER ID=118 LANGUAGE="NL" NAME="Van der Laan">
 - (NL) Σας ευχαριστώ πολύ κύριε Πρόεδρε. Μετά από μήνες απογοητευτικής και άσκοπης βίας στη Μέση Ανατολή, θα πρέπει να ενθαρρύνουμε και να προωθούμε την παραμικρή συνάντηση. Ο Πρόεδρος Αραφάτ δήλωσε ότι επιθυμεί να διαπραγματευτεί με οποιονδήποτε Ισραηλινό για την εξεύρεση δημιουργικής λύσης για την επιστροφή των προσφύγων. Αυτά είναι δύο θαρραλέα βήματα προς τα εμπρός, τα οποία αξίζουν της υποστήριξής μας, και θα πρέπει να απαντηθούν άμεσα με μια γενναία προσφορά εκ μέρους του Πρωθυπουργού Σαρόν. Επιπλέον, διαπιστώνουμε ότι στο Ισραήλ εμφανίζεται μία αντίδραση της κοινής γνώμης εναντίον ενός από τα βασικά προβλήματα της διαμάχης, δηλαδή της παράνομης κατοχής των παλαιστινιακών εδαφών. Μέχρι στιγμής, εκατόν δέκα έφεδροι του ισραηλινού στρατού υπέγραψαν διαμαρτυρία, με την οποία αρνούνται να συμπράξουν σε αυτή την κατοχή. Αυτοί οι γενναίοι στρατιώτες αξίζουν της δημόσιας και έντονης υποστήριξης της Ευρωπαϊκής Ένωσης, επειδή επιλέγουν να υπακούσουν στο διεθνές δίκαιο και στα ανθρώπινα δικαιώματα και όχι στις διαταγές καθώς και το δρόμο της ελάχιστης αντίδρασης. Διανοίγουν το δρόμο για την ειρήνη, μακριά από την κατοχή και μακριά από την τρομοκρατία και την κρατική τρομοκρατία, το δρόμο προς το τραπέζι των διαπραγματεύσεων και μακροπρόθεσμα το δρόμο για την ειρήνη. Θα επιθυμούσα να ακούσω από τους κκ. Solana και Patten κατά πόσον είναι διατεθειμένοι να εκφράσουν αυτή την υποστήριξη.

<SPEAKER ID=119 LANGUAGE="FR" NAME="Morillon">
Με βαθιά θλίψη και συμμεριζόμενοι την απογοήτευσή σας, κύριε Ύπατε Εκπρόσωπε, διαπιστώσαμε κατά τη διάρκεια των περασμένων μηνών τη συνεχή επιδείνωση της κατάστασης στην Εγγύς Ανατολής, αν και ήμαστε πεπεισμένοι, μετά την 11η Σεπτεμβρίου, για την επείγουσα ανάγκη να βρούμε μια πολιτική λύση.
<P>
Θα ήθελα απλώς να θυμίσω εδώ την τελική δήλωση της ειδικής συνόδου του μεσογειακού φόρουμ, που οργανώθηκε στις Βρυξέλλες το Νοέμβριο, πριν να ψηφιστούν, στις 13 Δεκεμβρίου, οι συστάσεις μας οι οποίες προετοίμαζαν το έδαφος για την οριστική δήλωση του Συμβουλίου του Λάκεν. Η δήλωση αυτή ζητούσε, το θυμίζω, την άμεση και άνευ όρων εφαρμογή του σχεδίου Τένετ και των συστάσεων της επιτροπής Μίτσελ και επαναλάμβανε, κύριε Cohn-Bendit, την πεποίθησή μας ότι η θέσπιση ενός αμερόληπτου μηχανισμού εποπτείας θα εξυπηρετούσε τα συμφέροντα των δύο πλευρών.
<P>
Δεν μπορούμε παρά να διαπιστώσουμε ότι όλα αυτά παρέμειναν νεκρό γράμμα και ότι, αντιθέτως, τα τελευταία γεγονότα φαίνεται να έχουν κλείσει την πόρτα σε κάθε σοβαρή απόπειρα επανάληψης των διαπραγματεύσεων. Aν και πιστεύω, μαζί με τον Guillaume d' Orange, ότι δεν είναι απαραίτητο να ελπίζει κανείς για να αναλάβει δράση ούτε να επιτύχει για να επιμείνει, νομίζω ότι πρέπει να χαιρόμαστε, κύριε Ύπατε Εκπρόσωπε, που δεν σταματήσατε, όπως μόλις μας αναφέρατε, να καταβάλλετε κάθε δυνατή προσπάθεια για να ξαναδώσετε στους λαούς του Ισραήλ και της Παλαιστίνης, την ελπίδα που τόσο τους λείπει.
<P>
Δεν μπορούμε παρά να σας ενθαρρύνουμε να επιδιώξετε κάθε δυνατή πρωτοβουλία διαβουλεύσεων ανάμεσα στα Ηνωμένα Έθνη, τις Ηνωμένες Πολιτείες της Αμερικής και τα πλέον ενδιαφερόμενα αραβικά κράτη, για να προτείνετε όλοι μαζί από κοινού τις ενέργειες που είναι απαραίτητες για την αποκατάσταση της αμοιβαίας εμπιστοσύνης και του αμοιβαίου σεβασμού που είναι αναγκαία για να τεθεί τέλος στον φαύλο κύκλο της βίας.
<P>
Γι' αυτό και δεν συμφωνώ με το γεγονός ότι το Κοινοβούλιό μας παρουσιάζεται σήμερα να ρίχνει τον λίθο του αναθέματος. Όπως μας δήλωσε ο Επίτροπος Patten κατά την τελευταία του παρέμβαση στην Ολομέλεια: "Ό,τι έγινε, έγινε" . Αυτό που μας ενδιαφέρει είναι το μέλλον, και μάλιστα το άμεσο μέλλον. Πιστεύω εξάλλου ότι εκφράζω την άποψη πολλών συναδέλφων μας επαναλαμβάνοντας ότι είμαστε έτοιμοι να αναλάβουμε εμείς οι ίδιοι, στο Κοινοβούλιο, τις πρωτοβουλίες που μας αναλογούν απευθύνοντας - γιατί όχι κύριε Πρόεδρε Cox; - νέα πρόσκληση σε ανώτατους εκπροσώπους των δύο κρατών - γιατί όχι στον ίδιο τον κ. Αραφάτ; - προκειμένου να έρθουν να αποσαφηνίσουν ενώπιόν μας τις προθέσεις τους, όπως είχαν κάνει το Σεπτέμβριο του 2000, ο πρόεδρος του Παλαιστινιακού Νομοθετικού Συμβουλίου και ο πρόεδρος της Κνεσέτ.
<P>
Επίσης, επιθυμούμε να σας ενθαρρύνουμε να εξετάσετε θετικά, με την τωρινή προεδρία του Συμβουλίου, το ενδεχόμενο οργάνωσης μιας φιλόδοξης διάσκεψης για την ειρήνη εμπνευσμένης από το πνεύμα της διάσκεψης που είχε πραγματοποιηθεί στη Μαδρίτη όπου, κύριε Ύπατε Εκπρόσωπε, είχατε συμμετάσχει ιδιαίτερα ενεργά, όπως μας υπενθυμίσατε. Οφείλουμε, για το δικό μας συμφέρον και για να είμαστε συνεπείς με το πνεύμα της χωρίς επιφυλάξεις δέσμευσής μας στον αγώνα κατά της τρομοκρατίας, να λάβουμε όσο το δυνατόν ενεργότερο μέρος στη διάσωση της ειρηνευτικής διαδικασίας, σεβόμενοι τα νόμιμα δικαιώματα των λαών της περιοχής.

<SPEAKER ID=120 LANGUAGE="FR" NAME="Poos">
Κύριε Πρόεδρε, η ευρωπαϊκή αντίδραση, λίγο πιο σαφής απ' ό,τι συνήθως, έρχεται στην ώρα της.
<P>
Αποδεικνύεται ευρέως τώρα ότι η πολιτική του κ. Σαρόν οδηγεί στο κενό. Ελλείψει πολιτικών προοπτικών, η συνταγή της Παλαιάς Διαθήκης, "οφθαλμό αντί οφθαλμού και οδόντα αντί οδόντος" , οδηγεί κατευθείαν στη φρίκη και στο χάος. Το αίμα ζητάει αίμα. Στην πραγματικότητα, πρόκειται για επιστροφή στο Μεσαίωνα, αν όχι στην προϊστορία.
<P>
Είναι λοιπόν καιρός το Συμβούλιο της Ευρωπαϊκής Ένωσης, η Επιτροπή καθώς και όλες οι κυβερνήσεις μας να το δηλώσουν ξεκάθαρα και δυνατά, ό,τι κι αν σκέφτεται ο πρόεδρος των Ηνωμένων Πολιτειών. Ο κ. Σαρόν είναι αυτός που έχει τη δύναμη να δώσει τέλος στη σύγκρουση, κι όχι ο κ. Αραφάτ. Πώς; Πολύ απλά δείχνοντας σεβασμό στο διεθνές δίκαιο, βάζοντας τέλος στην κατοχή της Παλαιστίνης και υποχωρώντας πίσω από τα διεθνώς αναγνωρισμένα σύνορα του Ισραήλ.
<P>
Ο καλύτερος τρόπος για να προστατευτούν ταυτόχρονα οι ισραηλινοί και οι παλαιστίνιοι πολίτες είναι να καθιερωθούν εκ νέου ανάμεσα στους δύο λαούς πραγματικά σύνορα. Η έξοδος από το αδιέξοδο του μίσους δεν περνάει από την ταπείνωση και την αποσταθεροποίηση του Αραφάτ. Περνάει από την κατανομή της γης και την αναγνώριση του παλαιστινιακού εθνικού κράτους, όχι μεσοπρόθεσμα αλλά άμεσα.
<P>
Κύριε Σολάνα, κύριε Patten, πρέπει να το δηλώσουμε ξεκάθαρα. Aυτό είναι το επείγον μήνυμα που θα έπρεπε να μεταφέρουν οι εκπρόσωποι της Ευρώπης.

<SPEAKER ID=121 NAME="Nicholson of Winterbourne">
Κύριε Πρόεδρε, συγχαίρω και εγώ τον Ύπατο Εκπρόσωπο, κ. Solana, και τον Επίτροπο Patten για την ακούραστη εργασία τους. Συμμεριζόμαστε την απογοήτευσή σας για την απουσία αποτελεσμάτων.
<P>
Μήπως άραγε ήρθε ο καιρός να μετακινηθούμε από το διάλογο προς κοινές εταιρικές σχέσεις, ξεπερνώντας τις θεωρούμενες ως θρησκευτικές διαφορές προκειμένου να αντιμετωπίσουμε τα κοινά ανθρώπινα δεινά της φτώχειας, της κακής υγείας και του αναλφαβητισμού; Σίγουρα ο κατάλληλος τόπος για το διάλογο σήμερα είναι στο εσωτερικό του Ισλάμ, μεταξύ των Μουσουλμάνων, ώστε να βρεθούν τρόποι για να αποβάλουν τη τζιχάντ, απορρίπτοντας τις παρερμηνείες του Κορανίου που οδηγούν αναπόφευκτα σε διαστρεβλωμένα μαρτύρια και τρομοκρατικές επιθέσεις. Το Ισλάμ είναι μια πίστη που προάγει την ειρήνη, την ισότητα και μια ασφαλή ζωή.
<P>
Εν τω μεταξύ, πρέπει να αντιμετωπίσουμε την έλλειψη δημοκρατίας στα πετρελαιοπαραγωγά κράτη. Εδώ μπορούμε να βοηθήσουμε μέσω της οικοδόμησης της κοινωνίας των πολιτών και να χρησιμοποιήσουμε μέσα όπως η συμφωνία σύνδεσης με την Αίγυπτο για να ασκήσουμε βέβαιη επιρροή.
<P>
Ο Ύπατος Εκπρόσωπος Solana ανέφερε την Ισλαμική Δημοκρατία του Ιράν. Συμμερίζομαι την άποψή του. Πιστεύω ότι πρέπει να δημιουργήσουμε αντιπροσωπεία της Επιτροπής στην Τεχεράνη το συντομότερο δυνατό. Πρόκειται για ένα ισλαμικό κράτος, που είναι δημοκρατία παρόλα ταύτα· έχει τον ισλαμικό νόμο Σαρία, αλλά και κοινοβούλιο. Το Ιράν αποτελεί σίγουρα μέρος της λύσης, και όχι μέρος του προβλήματος - μια ειρηνική κοινωνία σε μια βίαιη περιοχή. Ευχαριστώ τον Επίτροπο και τον Ύπατο Εκπρόσωπό μας καθώς και το προσωπικό τους για όλο το έργο που έχουν επιτελέσει.

<SPEAKER ID=122 NAME="Cushnahan">
Κύριε Πρόεδρε, το πρόσφατο σχόλιο του ισραηλινού πρωθυπουργού Αριέλ Σαρόν ότι μετανοεί που δεν σκότωσε τον Γιασέρ Αραφάτ στο Λίβανο το 1982 είναι ασυγχώρητο. Αλλά υποθέτω ότι δεν πρέπει να μας εκπλήσσει: η τρομοκρατική συμπεριφορά του ίδιου του κ. Σαρόν στο Λίβανο, όταν επέτρεψε τις σφαγές στα στρατόπεδα προσφύγων στη Sabra και τη Shatila, καταδικάστηκε στη συνέχεια από την εξεταστική επιτροπή Kahane του Ισραήλ. Δεδομένου αυτού του γεγονότος, είναι θλιβερό το ότι εξελέγη στη συνέχεια Πρωθυπουργός του Ισραήλ, καθώς αυτό αποτελεί τη βαθύτερη αιτία πολλών από τα σημερινά προβλήματα.
<P>
Η τρέχουσα ισραηλινή πολιτική είναι γελοία και αντιπαραγωγική. Πώς μπορούν να απαιτούν από τον Αραφάτ να συμπεριφέρεται σαν να ήταν ο ηγέτης ενός κανονικού κράτους, ενώ την ίδια στιγμή τον καθιστούν ουσιαστικά αιχμάλωτο στην ίδια του την πατρίδα, καταστρέφουν το αεροδρόμιό του και τον ραδιοτηλεοπτικό του σταθμό και τον εξευτελίζουν; Με ποιον θέλουν να τον αντικαταστήσουν; Στην κατάσταση που διαμορφώθηκε μετά την 11η Σεπτεμβρίου, η Ευρωπαϊκή Ένωση ήταν υπερβολικά προσεκτική στην προσέγγισή της στη Μέση Ανατολή. Είμαστε πράγματι ένας τίμιος διαμεσολαβητής και πρέπει να είμαστε σθεναροί σε αυτή την προσέγγιση. Το γεγονός ότι οι Αμερικανοί είναι υποχρεωμένοι σε εμάς για την αλληλεγγύη και την υποστήριξη που παρείχαμε όταν τις χρειάζονταν πρέπει να σημαίνει ότι δικαιούμαστε να περιμένουμε μια ανταποδοτική αντίδραση από αυτούς. Και αντί να είναι η μαριονέτα του Ισραήλ, πρέπει να συνταχθούν μαζί μας σε μια προσέγγιση αμερόληπτης πολιτικής όσον αφορά την τραγωδία στη Μέση Ανατολή. Αν αυτό δεν πρόκειται να συμβεί σύντομα, τότε πρέπει να δράσουμε μόνοι μας. Είναι απογοητευτικό το ότι οι Ηνωμένες Πολιτείες με τη σημερινή τους στάση γίνονται περισσότερο μέρος του προβλήματος παρά μέρος της λύσης.

<SPEAKER ID=123 LANGUAGE="ES" NAME="Menιndez del Valle">
Κύριε Πρόεδρε, ευχαριστώ τον κ. Solana και τον κ. Patten που συνεχίζουν, παρ' όλα αυτά, τις ήδη μακροχρόνιες προσπάθειές τους για την επίτευξη της ειρήνης στη Μέση Ανατολή.
<P>
Προφανώς, βρισκόμαστε ενώπιον μιας απογοητευτικής, απάνθρωπης και - επιτρέψτε μου να το πω - σουρεαλιστικής σκηνής. Σουρεαλιστική επειδή βρισκόμαστε ενώπιον μιας κατάστασης κατά την οποία ο Πρωθυπουργός του Ισραήλ δεν στηρίζει τα εποικοδομητικά συμπεράσματα του Υπουργού Εξωτερικών. Σουρεαλιστική επίσης επειδή ο κ. Σαρόν -που λυπάται που δεν εξολόθρευσε στη Βηρυτό το 1982 τον κ. Αραφάτ τον οποίο χαρακτηρίζει ασήμαντο και ονομάζει την Παλαιστινιακή Αρχή ως τρομοκρατική οργάνωση - συναντά τρεις επιφανείς εκφραστές αυτής της υποτιθέμενης τρομοκρατικής οργάνωσης. Σουρεαλιστική επειδή απαιτούμε από τον Αραφάτ να καταπολεμήσει την τρομοκρατία ενώ παράλληλα το Ισραήλ - και εμείς το επιτρέπουμε - βομβαρδίζει και καταστρέφει μ' αυτούς τους βομβαρδισμούς εκείνα τα μέσα που έχει η Παλαιστινιακή Αρχή για να καταπολεμήσει αυτήν την τρομοκρατία.
<P>
Είναι όμως ευπρόσδεκτος αυτός ο σουρεαλισμός, αν μπορεί να χρησιμεύσει στην προσέγγιση της ειρήνης και της ανάπτυξης, όχι μόνο της Παλαιστίνης αλλά και της ευρύτερης ζώνης. Θα ήθελα, ωστόσο, να πω - και μακάρι να κάνω λάθος - ότι ελπίζω αυτή η πρωτοβουλία του κ. Σαρόν, να συζητήσει με εκείνους τους υποτιθέμενους τρομοκράτες μιας υποτιθέμενης τρομοκρατικής οργάνωσης, να μην είναι για άλλη μια φορά απλώς μια προσπάθεια εξοικονόμησης χρόνου ενόψει της συνέντευξης με τον Πρόεδρο Μπους αύριο στην Ουάσινγκτον.
<P>
Θα ήθελα να κάνω μια ερώτηση στον Ύπατο Εκπρόσωπο, κ. Solana, σε σχέση με το γνωστό κατασχεθέν πλοίο, Karim A: συμπεραίνω ότι εκείνοι που ασχολούνται με την εξακρίβωση των αποδεικτικών στοιχείων για τη συμμετοχή του Ιράν βασίζονται σε κάτι πιο ισχυρό από την παρουσία όπλων made in Iran, επειδή όλοι γνωρίζουμε ότι η κατασκευή όπλων σε μια συγκεκριμένη χώρα δεν συνεπάγεται απαραίτητα ότι αυτά παρέχονται από την κυβέρνηση αυτής της χώρας.
<P>
Κύριε Πρόεδρε, το λέω αυτό - και τελειώνω - επειδή σ' αυτή την εποχή των πανταχού παρόντων πυρήνων του κακού, της δαιμονοποίησης της κατάστασης και των υποψιών που πάνε να επεκταθούν σε όλα τα μέρη, ενδεχομένως να είναι μοιραία απερισκεψία να εγείρουμε τέτοιου είδους υποψίες για αυτούς τους αόρατους εχθρούς που εκμεταλλεύεται τώρα ο κ. Μπους.

<SPEAKER ID=124 NAME="Van Orden">
Κύριε Πρόεδρε, η συζήτηση αυτή εστιάστηκε σε μεγάλο βαθμό στην κατάσταση στη Μέση Ανατολή. Δεν είμαι σίγουρος αν ο έντονα μονόπλευρος τόνος του Σώματος βοηθάει τελικά. Επιδοκιμάζω την έκκληση του κ. Brok για μια πιο ισορροπημένη προσέγγιση αλλά, όπως ζητήθηκε, θέλω επίσης να επωφεληθώ της ευκαιρίας και να θίξω συνοπτικά έναν άλλο τομέα κρίσης που προκαλεί ολοένα και μεγαλύτερη ανησυχία αυτή τη στιγμή και όπου η Ευρωπαϊκή Ένωση έχει την ικανότητα να ασκήσει κάποια επιρροή.
<P>
Αναφέρομαι στη Ζιμπάμπουε. Ακόμη και αν επιτραπεί η παρουσία εκλογικών παρατηρητών, πρέπει να διατηρήσουμε την πίεση στον Μουγκάμπε για τη διεξαγωγή ελεύθερων και δίκαιων εκλογών. Δεν θέλουμε να βρεθούμε στη θέση να καταγράψουμε απλώς ότι οι εκλογές ήταν προκαθορισμένες και στη συνέχεια να αποτραβηχτούμε και να υψώνουμε τα χέρια μας με απόγνωση. Θέλουμε η παρουσία των παρατηρητών μας να αποτρέψει τη βία και την εκλογική νοθεία έτσι ώστε ο λαός της Ζιμπάμπουε να μπορεί να κάνει ελεύθερη επιλογή. Πολλοί από εμάς εξακολουθούμε να ανησυχούμε από τις ειδήσεις που φτάνουν από το εσωτερικό της Ζιμπάμπουε για την κατάσταση επί τόπου. Αναφέρομαι στο γεγονός ότι πέντε υποστηρικτές του MDC σκοτώθηκαν την προηγούμενη εβδομάδα, ότι διαδηλώσεις και οι συγκεντρώσεις του MDC διαλύθηκαν από την αστυνομία, ότι ο ανεξάρτητος Τύπος περιορίζεται, ότι ο ανταποκριτής της εφημερίδας Independent, Basildon Peta, συνελήφθη νωρίτερα σήμερα δυνάμει του Νόμου για τη δημόσια τάξη και την ασφάλεια, ενώ δεν επετράπη η είσοδος στη χώρα στην αυστραλή δημοσιογράφο Sally Sara. Ο συνδυασμός όλων αυτών των γεγονότων αποτελεί ήδη παραβίαση των όρων της ΕΕ.
<P>
Έχω ορισμένες ερωτήσεις για τον κ. Solana. Τι διαβήματα γίνονται προς την κυβέρνηση της Νότιας Αφρικής για να ασκήσει μεγαλύτερη περιφερειακή πίεση στην κυβέρνηση Μουγκάμπε; Έχουν τεθεί σε ισχύ τα μέτρα για την εφαρμογή των έξυπνων κυρώσεων; Σε τι επίπεδο επιδείνωσης της κατάστασης θα οδηγήσουν αυτές οι κυρώσεις; Είναι η αντίδραση της Ευρωπαϊκής Ένωσης πλήρως συντονισμένη με αυτή των Ηνωμένων Πολιτειών;

<SPEAKER ID=125 LANGUAGE="NL" NAME="Wiersma">
 - (NL) Σας ευχαριστώ πολύ, κύριε Πρόεδρε. Η συζήτηση για τη διαμάχη στη Μέση Ανατολή σημαίνει την τοποθέτηση ενώπιον του ουσιαστικού διλήμματος για την εξεύρεση ισορροπίας μεταξύ του δικαιώματος για ασφαλή σύνορα του Ισραήλ και ενός βιώσιμου παλαιστινιακού κράτους. Φαίνεται εντούτοις αυτή τη στιγμή ότι εμείς δεν ήμασταν ποτέ τόσο μακριά από την επίτευξη αυτού του στόχου από ό,τι τώρα. Κανείς δεν αισθάνεται ασφαλής ούτε στο Ισραήλ ούτε στο παλαιστινιακό κράτος. Κανείς δεν φαίνεται να βρίσκεται σε θέση να διαδραματίσει έναν αντικειμενικό ρόλο για την εκ νέου ενεργοποίηση της ειρηνευτικής διαδικασίας. Τα ακραία στοιχεία καθορίζουν την ατζέντα και οι Αμερικανοί φαίνεται να ανέχονται την σκληρή στάση του Πρωθυπουργού Σαρόν. Όπως και να χαρακτηρίσει κανείς τη στάση του Προέδρου Αραφάτ, φαίνεται ότι χωρίς αυτόν θα προκύψει χάος στις παλαιστινιακές περιοχές.
<P>
Τι μπορεί να πράξει η Ευρωπαϊκή Ένωση; Νομίζω ότι κυρίως θα πρέπει να συνεχίσουμε τις συνομιλίες. Υποστηρίζω τους συναδέλφους οι οποίοι ισχυρίζονται ότι θα πρέπει να εξακολουθήσουμε να συνομιλούμε με αμφότερες τις πλευρές και να ασκήσουμε πίεση στο Ισραήλ ώστε να αποδεχτεί την Παλαιστινιακή Αρχή ως τον μόνο υπεύθυνο διαπραγματευτικό εταίρο και κατ' αυτόν τον τρόπο να ανοίξει και πάλι ο δρόμος για επαφές. Αλλά θα πρέπει επίσης να συνεχίσουμε να ζητούμε από τον Αραφάτ να συλλάβει τους τρομοκράτες στη χώρα του.
<P>
Η Ευρωπαϊκή Ένωση θα πρέπει να είναι διατεθειμένη στο πλαίσιο αυτό να διακόψει μια συγκεκριμένη μορφή συνεργασίας με το Ισραήλ, αλλά αυτό δεν θα πρέπει να αποκλείεται και έναντι της Παλαιστινιακής Αρχής, όταν φαίνεται ότι η καταπολέμηση της τρομοκρατίας δεν αντιμετωπίζεται σοβαρά.
<P>
Το σημείο αυτό με οδηγεί σε ένα άλλο ζήτημα, το οποίο θα ήθελα να εκθέσω προς τον κ. Solana. Η διαμάχη στη Μέση Ανατολή σχετίζεται και με τη σχέση μεταξύ ΕΕ και Ηνωμένων Πολιτειών, ενώ το θέμα αυτό παρουσιάζει ενδιαφέρον και για την καταπολέμηση της τρομοκρατίας. Θα ήθελα να γνωρίζω ποια είναι η αντίδραση στις δηλώσεις του Προέδρου Μπους, ο οποίος αναφέρεται σε έναν άξονα του κακού και στις τρεις χώρες τις οποίες εννοεί με αυτό. Ποια είναι η αντίδραση της Ευρωπαϊκής Ένωσης σε αυτό; Οδηγεί αυτό σε μια νέα διάσταση απόψεων μεταξύ Ευρωπαϊκής Ένωσης και Ηνωμένων Πολιτειών; Θα επιθυμούσα να γνωρίζω ποιες συνέπειες έχουν οι δηλώσεις του Προέδρου Μπους για την πολιτική της Ευρωπαϊκής Ένωσης και συγκεκριμένα έναντι του Ιράν. Θα ήθελα να γνωρίζω πώς αξιολογεί το Συμβούλιο το Ιράν αλλά και τις άλλες χώρες οι οποίες κατηγορούνται από τους Αμερικανούς για κρατική ενίσχυση της τρομοκρατίας. Αυτό, κατά τη γνώμη μου, θα είναι το σημαντικό σημείο στο μέλλον σε σχέση και με την νέα συζήτηση για τη στρατιωτική υπεροχή των Ηνωμένων Πολιτειών και για τη στρατιωτική αδυναμία της Ευρωπαϊκής Ένωσης.

<SPEAKER ID=126 NAME="Σουλαδάκης">
Κύριε Πρόεδρε, κλείνοντας από πλευράς των βουλευτών τη σημερινή συζήτηση, διαπιστώνω μια σπάνια ομοφωνία, που συνοδεύεται και με αγωνίες και με βούληση για να προκύψει κάποιο θετικό αποτέλεσμα. Βρισκόμαστε πραγματικά στη χειρότερη φάση του παλαιστινιακού προβλήματος, ή βρισκόμαστε στην κορύφωση της τραγωδίας και έρχεται η κάθαρση, έρχεται η διέξοδος;
<P>
Χωρίς να είμαστε δικαστές, πρέπει να παραδεχθούμε ότι η πολιτική Σαρόν έχει μετατρέψει σε θύματα ακόμη και τους Ισραηλινούς: μια αδιέξοδη πολιτική χωρίς καμία προοπτική. Αραγε ο Σαρόν ονειρεύεται κάποια τελική λύση για το Παλαιστινιακό για να πάμε σε συνειρμούς μιας πολύ κακής εποχής της Ευρώπης; Όμως, και η Αμερική έχει ευθύνες, μη αντιλαμβανόμενη ότι υποστηρίζοντας αδιέξοδες πολιτικές στην ουσία υπονομεύει τη δική της πολιτική και τον δικό της ρόλο.
<P>
Εμείς ως Ευρωπαίοι είμαστε παρατηρητές των γεγονότων; Όχι. Πιστεύω ότι οι προτάσεις και του Επιτρόπου Pattern και του Ύπατου Εκπροσώπου Solana όπως και οτιδήποτε άλλο συζητήσαμε εδώ έχουν σοβαρότατο περιεχόμενο και δυνατότητες άσκησης πολιτικής. Και δεν πιστεύω ότι εμείς ως Ευρωπαϊκή Ένωση παρακολουθούμε τα γεγονότα υφιστάμενοι το μαρτύριο του Σίσυφου, να ανεβάζουμε την πέτρα στο βουνό και κάποιοι άλλοι να την πετάνε κάτω.
<P>
Όμως, πρέπει να προσέξουμε και ορισμένα άλλα πράγματα διότι τώρα είναι η κρίση στη Μέση Ανατολή και η ένταση στα όρια της Ευρωπαϊκής Ένωσης. Έχουμε στο εσωτερικό μας την άλλη κρίση. Την κρίση των Βαλκανίων. Υπό την έννοια αυτή, ορθώς παρατήρησε ο κ. Solana το γεγονός της ρευστότητας γύρω από την Αλβανία, γύρω από το Κοσσυφοπέδιο, γύρω από το Μαυροβούνιο και την ευρύτερη περιοχή. Εκεί δεν βρισκόμαστε σε μια εύθραυστη ισορροπία. Βρισκόμαστε σε μια ασταθή ισορροπία, η οποία είναι πολύ χειρότερη. Στη βάση λοιπόν της επιτυχίας μιας προσπάθειας, που ειδικώς στην Βαλκανική έχει αναλάβει κατά κύριο λόγο η Ευρωπαϊκή Ένωση, πρέπει και εκεί να επιμείνουμε ώστε να υπάρξει ουσιαστική πολιτική διέξοδος, διότι όντως εκεί θα κριθεί τελικά η ικανότητά μας να διαχειριζόμαστε με ειρηνικά μέσα κρίσεις και να δίνουμε πολιτικά αποτελέσματα.

<SPEAKER ID=127 NAME="Πρόεδρος">
Θα ήθελα απλώς να δηλώσω επισήμως την ευγνωμοσύνη μας προς τον Ισπανό Προεδρεύοντα του Συμβουλίου, κ. Ramσn de Miguel, που βρίσκεται εδώ όλο το απόγευμα για να ακούσει αυτή τη συζήτηση. Είναι κάτι που δεν συμβαίνει συχνά σε τέτοιες συζητήσεις.
<P>
(Χειροκροτήματα)

<SPEAKER ID=128 NAME="Solana">
. (ΕΝ) Κύριε Πρόεδρε, θα προσπαθήσω να είμαι σύντομος και να ξεκινήσω ευχαριστώντας σας όλους- αυτούς που είναι εδώ, αυτούς που έφυγαν - ιδιαίτερα για την υποστήριξή σας στις προσπάθειές μας να φέρουμε την ειρήνη σε μια περιοχή η οποία, όπως είπα στην αρχή, είναι κοντά μας γεωγραφικά, αλλά και πολύ κοντά στην καρδιά, το μυαλό και τις αξίες μας.
<P>
Θα τονίσω για μία ακόμη φορά ότι η δυσκολία του προβλήματος δεν είναι η απουσία μηχανισμού που θα δώσει λύση στην κρίση. Έχουμε ήδη την έκθεση Mitchell, η οποία περιέχει τα βήματα που πρέπει να γίνουν και έγινε αποδεκτή και από τις δύο πλευρές. Το πρόβλημα δεν είναι ότι δεν έχουμε σιδηροτροχιές για να κινηθεί το τραίνο, αλλά ότι δεν σταθήκαμε ικανοί να βγάλουμε το τραίνο από το σταθμό. Το τραίνο δεν μπορεί να βγει από το σταθμό, αν δεν πληρωθεί η υποχρέωση για επτά ημέρες πλήρους ηρεμίας. Αλλά τι συμβαίνει; Όταν θέτεις ως προϋπόθεση επτά ημέρες πλήρους ηρεμίας, μπορείς πάντα να βρεις κάποιον που δεν είναι υπέρ της ειρηνευτικής διαδικασίας και ο οποίος, την τελευταία στιγμή, μπορεί να μηχανευτεί μια καταστροφή. Έτσι, ξαναγυρνάς στο σημείο εκκίνησης. Αυτό συνέβη σε μια δυο περιπτώσεις. Αυτός ο τρόπος δράσης δίνει την πρωτοβουλία στα περισσότερο ριζοσπαστικά άτομα και την αφαιρεί από τους μετριοπαθείς. Αυτό είναι το πρόβλημα που έχουμε τη συγκεκριμένη στιγμή.
<P>
Ας ελπίσουμε ότι το διστακτικό ξεκίνημα των συζητήσεων - δεν θα τις αποκαλούσα διαπραγματεύσεις μεταξύ των δύο πλευρών - που πραγματοποιούνται τώρα μόλις, χθες, αύριο, ίσως μεθαύριο, ίσως στην αρχή της εβδομάδας, θα έχουν ως αποτέλεσμα τουλάχιστον μια αλλαγή στον τρόπο με τον οποίο χειρίζονται την κρίση, με το να μην αφήσουν την αναζήτηση της λύσης στα χέρια αυτών που δεν θέλουν να προχωρήσει η διαδικασία.
<P>
Δεν δέχτηκα πολλές ερωτήσεις. Ως εκ τούτου, δεν πρόκειται να απαντήσω στις πολύ ενδιαφέρουσες παρατηρήσεις που κάνατε. Τουλάχιστον το 90% των δηλώσεων σας ήταν υποστηρικτικές.
<P>
Δύο ερωτήσεις τέθηκαν πολύ ξεκάθαρα και θα ήθελα να τις απαντήσω προτού κάνω τις τελικές μου παρατηρήσεις.
<P>
Σχετικά με την ερώτηση του κ. Menιndez del Valle όσον αφορά το Karine A, δεν έχω στη διάθεσή μου τις πληροφορίες των μυστικών υπηρεσιών επί των οποίων αρκετές χώρες βάσισαν τις δηλώσεις τους. Αρκετές χώρες - ορισμένες είναι μέλη της Ευρωπαϊκής Ένωσης - δηλώνουν ότι η υπηρεσία πληροφοριών τους διαπίστωσε ένα σύνδεσμο. Το αν είναι ένας σύνδεσμος κράτους-προς-κράτος ή ομάδας κρατών-προς-ομάδα κρατών είναι ένα ερώτημα που παραμένει ανοικτό. Αλλά δεν υπάρχει αμφιβολία ότι υπάρχει κάποιου είδους σύνδεσμος μεταξύ του ιρανικού λαού και ορισμένων Παλαιστινίων.
<P>
Η δεύτερη ερώτηση που θα ήθελα να απαντήσω τέθηκε από τον κ. Brok, αν και δεν βρίσκεται εδώ. Αυτή η κοινή προσπάθεια καταβάλλεται καθημερινά επί τόπου από τους εκπροσώπους της Ευρωπαϊκής Ένωσης, των Ηνωμένων Πολιτειών, του Γενικού Γραμματέα των Ηνωμένων Εθνών και της Ρωσικής Ομοσπονδίας. Εργάζονται μαζί καθημερινά. Θα ήθελα επίσης να σας υπενθυμίσω ότι εμείς - δηλαδή εγώ, ο κ. Powell, ο κ. Ivanov, ο κ. Koffi Annan - συναντιόμαστε τακτικά για να χειριστούμε αυτό το ζήτημα συλλογικά.
<P>
Πρέπει να είμαστε ανυποχώρητοι και επίμονοι. Χρειαζόμαστε επίσης μια αλλαγή και στις δύο κοινωνίες, και όχι μόνο στις αρχές που ηγούνται των χωρών. Οι κοινωνίες αυτές έχουν πράγματι αλλάξει πολύ βαθιά τα τελευταία λίγα χρόνια. Το Ισραήλ έχει αλλάξει. Το ισχυρό, ευρείας βάσης στρατόπεδο των υποστηρικτών της ειρήνης εκεί δεν έχει εξαφανιστεί, αλλά έχει μειωθεί.
<P>
Το ίδιο πράγμα έχει συμβεί και από την άλλη πλευρά. Η απογοήτευση δημιούργησε ένα αίσθημα ότι το στρατόπεδο των υποστηρικτών της ειρήνης δεν μπορεί να φέρει την ειρήνη εντός μιας εύλογης χρονικής περιόδου. Αυτή η έλλειψη πίστης και εμπιστοσύνης μεταξύ των δύο πλευρών δεν υπήρχε πριν. Θυμάμαι πολύ καλά τη σχετική φιλία στο Όσλο μεταξύ του Αραφάτ και του Πέρες και μεταξύ του Ράμπιν και του Αραφάτ. Αυτό χάθηκε. Πρέπει να κάνουμε κάτι για να ανασυγκροτήσουμε τη μια κοινωνία απέναντι στην άλλη και εμείς, ως Ευρωπαίοι, έχουμε ένα τρομακτικό όγκο δουλειάς να επιτελέσουμε στο σημείο αυτό, για να φέρουμε κοντά αυτές τις κοινωνίες, διότι θα πρέπει να ζήσουν μαζί. Ο,τιδήποτε μπορούμε να κάνουμε μέσω αυτού του Κοινοβουλίου, μέσω των θεσμικών οργάνων, μέσω των ΜΚΟ, πρέπει να το κάνουμε.
<P>
Θα ήθελα να σας πω δύο μικρά ανέκδοτα, ένα από έναν πολύ καλό φίλο μου που ανήκε στο στρατόπεδο των υποστηρικτών της ειρήνης στην Ιερουσαλήμ. Τις προάλλες, μου είπε ότι δεν θα τολμούσε να στείλει την κόρη του και το γιο του στο σχολείο με το ίδιο λεωφορείο. Πρόκειται για μια δραματική και βαθιά αλλαγή στην καρδιά και στο μυαλό κάποιου που διαφορετικά θα μαχόταν υπέρ της ειρήνης. Από την άλλη, από την παλαιστινιακή πλευρά, πας σε ένα νοσοκομείο, μιλάς σε έναν παιδίατρο και σου λέει πώς σκοτώθηκε ένα μικρό αγόρι. Αυτό είναι ένα τεράστιο πλήγμα στην πίστη και την εμπιστοσύνη μεταξύ των ανθρώπων. Ως εκ τούτου, πρέπει να εργαστούμε επίσης με τις κοινωνίες. Πρέπει να δουλέψουμε με τις κοινωνίες, τα πανεπιστήμια, τα σχολεία, τους γιατρούς, κλπ. και να εντυπώσουμε στο μυαλό τους ότι πρέπει να ζήσουν μαζί και ότι η Ευρώπη θα στηρίξει αυτό το αίσθημα της συμφιλίωσης. Είναι κάτι που πρέπει να κάνουμε.
<P>
Θα κλείσω θυμίζοντας μια όμορφη φράση του Γιτζάκ Ράμπιν ο οποίος, αναμφίβολα, ήταν ο αρχιτέκτονας της διαδικασίας του Όσλο, μαζί με τον Σιμόν Πέρες. Συνήθιζε να λέει κάτι που ισχύει ακόμη. Πρέπει να μαχόμαστε κατά της τρομοκρατίας, σαν να μην υπήρχαν καθόλου διαπραγματεύσεις, και πρέπει να διαπραγματευόμαστε σαν να μην υπήρχε τρομοκρατία. Αυτή είναι η προσέγγιση γύρω από την οποία πρέπει να συσπειρωθούμε σήμερα. Είναι απαραίτητο να συνεχιστούν οι διαπραγματεύσεις, να συνεχιστούν οι συνομιλίες, να συνεχιστεί η μετακίνηση της πολιτικής σκηνής - το κέντρο βάρους πρέπει να είναι η πολιτική. Θα είναι πολύ δύσκολο να προχωρήσει η διαδικασία, αν δεν γίνει η πολιτική το κέντρο βάρους.
<P>
Μπορούμε να είμαστε υπερήφανοι για όσα κάνουμε εμείς, ως Ευρωπαίοι. Δεν έχουμε την ικανότητα να λύσουμε το πρόβλημα, αλλά μπορούμε να κινηθούμε προς τη σωστή κατεύθυνση το συντομότερο δυνατό και να στοχεύουμε στην ειρήνη. Δεν είναι μόνο ζήτημα αξιών. Είναι μέρος της ιστορίας μας, καμία αμφιβολία δεν χωρά επ' αυτού, αλλά είναι επίσης μέρος του μέλλοντός μας, του μέλλοντος αυτής της Ευρωπαϊκής Ένωσης, των χωρών σε μια διευρυμένη Ευρωπαϊκή Ένωση και των χωρών της Μεσογείου και της Μέσης Ανατολής, που ανήκουν στην οικογένειά μας.
<P>
(Χειροκροτήματα)

<SPEAKER ID=129 NAME="Πρόεδρος">
Για να ολοκληρώσουμε τη συζήτηση, ανακοινώνω ότι έχω λάβει επτά προτάσεις ψηφίσματος, σύμφωνα με το άρθρο 37, παράγραφος 2 του Κανονισμού.
<P>
Η συζήτηση έληξε.
<P>
Η ψηφοφορία θα διεξαχθεί την Πέμπτη.
<P>
Αρκετοί συνάδελφοι - ο κ. Cohn-Bendit, ο στρατηγός Morillon και ορισμένοι άλλοι - έκαναν ορισμένες προτάσεις για πρωτοβουλίες που μπορεί να αναλάβει το Κοινοβούλιο. Είμαι απολύτως πρόθυμος να συνεργαστώ με τη Διάσκεψη των Προέδρων και με τους συναδέλφους σχετικά με αυτό. Την προηγούμενη εβδομάδα, είχα μια πολύ παραγωγική κατ' ιδίαν συνάντηση με τον πρέσβη Moratinos προκειμένου να ζητήσω τη συμβουλή του σχετικά με το ποιος είναι ο καλύτερος τρόπος για να προωθήσουμε κάποιες από αυτές τις ιδέες. Θα μιλήσουμε για αυτό στον κατάλληλο χώρο.

<CHAPTER ID=9>
Κάθετες συμφωνίες και συντονισμένες πρακτικές στην αυτοκινητοβιομηχανία
<SPEAKER ID=130 NAME="Πρόεδρος">
Η ημερήσια διάταξη προβλέπει την ανακοίνωση της Επιτροπής σχετικά με τις κάθετες συμφωνίες και τις συντονισμένες πρακτικές στην αυτοκινητοβιομηχανία.

<SPEAKER ID=131 LANGUAGE="IT" NAME="Monti">
. (IT) Κύριε Πρόεδρε, έχω την ευχαρίστηση να παρουσιάσω, έστω και εν συντομία, το σχέδιο κανονισμού χορήγησης απαλλαγής κατά κατηγορίες για τα αυτοκίνητα, το οποίο ενέκρινε σήμερα το απόγευμα η Επιτροπή. Είναι γνωστοί σε αυτό το Σώμα οι σοβαροί μάλλον περιορισμοί της λειτουργίας στην πράξη του σημερινού κανονισμού απαλλαγής κατά κατηγορίες, ο οποίος λήγει το Σεπτέμβριο. Οι καταναλωτές δεν αποσπούν αρκετά οφέλη, ιδίως όταν επιθυμούν να ασκήσουν το δικαίωμά τους στην ενιαία αγορά. Επίσης, οι ισχύοντες κανόνες εμποδίζουν την ανάπτυξη νέων μεθόδων, συμπεριλαμβανομένης της διανομής μέσω του Διαδικτύου. τέλος, πρέπει να βελτιωθεί και η πρόσβαση στις τεχνικές πληροφορίες εκ μέρους των ανεξάρτητων επισκευαστών. Για το σκοπό αυτό εκπονήσαμε το παρόν σχέδιο κανονισμού χορήγησης απαλλαγής κατά κατηγορίες που ενέκρινε σήμερα η Επιτροπή και του οποίου θα ήθελα να σας παρουσιάσω εν συντομία τα κυριότερα στοιχεία.
<P>
Ο βασικός παράγοντας έμπνευσης είναι ότι το νέο σύστημα πρέπει να είναι πιο αυστηρό σε σχέση με τον υπάρχοντα κανονισμό και πρέπει να επιτρέπει μεγαλύτερο ανταγωνισμό στις αγορές των πωλήσεων και των υπηρεσιών μετά την πώληση. Ποια είναι τα κύρια χαρακτηριστικά του; Καταρχάς, όσον αφορά την πώληση νέων αυτοκινήτων, ευελιξία και δυνατότητα επιλογής είναι οι όροι-κλειδιά του σχεδίου. Όταν ορίζουν τους διανομείς τους, οι κατασκευαστές αυτοκινήτων θα μπορούν να επιλέγουν ένα σύστημα επιλεκτικής διανομής ή ένα σύστημα βασισμένο στην εδαφική αποκλειστικότητα και δεν θα μπορούν πλέον να συνδυάζουν τα δύο συστήματα. Ο κατασκευαστής αυτοκινήτων θα μπορεί να εγγυάται και με τα δύο συστήματα ότι τα μέλη του συστήματος διανομής του είναι ειδικευμένα και ότι το δίκτυο διανομής του καλύπτει όλες τις ζώνες της Ευρώπης, διασφαλίζοντας έτσι την πλήρη κάλυψη του εδάφους.
<P>
Τα δικαιώματα που συνδέονται με την ενιαία αγορά προστατεύονται και στις δύο περιπτώσεις πολύ, μα πολύ καλύτερα απ' ό,τι σήμερα. Με την αποκλειστική διανομή, οι διανομείς θα ορίζονται για συγκεκριμένη γεωγραφική ζώνη, για παράδειγμα μία πόλη, στην οποία κανείς άλλος διανομέας δεν θα είναι εξουσιοδοτημένος να ανοίξει ένα σαλόνι ή να προβεί σε ενεργές πωλήσεις. Ωστόσο, ο αποκλειστικός αντιπρόσωπος θα μπορεί να πουλά σε οποιονδήποτε πιθανό αγοραστή που επισκέπτεται το σαλόνι του. Αυτό ισχύει και για τους ανεξάρτητους πωλητές, τους επονομαζόμενους γκρίζους μεταπωλητές, grey resellers. Οι πωλητές αυτοί θα μπορούν να είναι, για παράδειγμα, οι υπεραγορές και θα εκμεταλλεύονται τις διαφορές τιμής για να αγοράζουν αυτοκίνητα στις χώρες όπου οι τιμές είναι πιο χαμηλές για να τα πωλήσουν στη συνέχεια στα κράτη μέλη που έχουν υψηλότερες τιμές, συμβάλλοντας έτσι στη δημιουργία μιας πραγματικής ενιαίας αγοράς.
<P>
Αντίθετα, αν οι εταιρίες επιλέξουν την επιλεκτική διανομή, οι διανομείς θα μπορούν να διαφημιστούν, να απευθυνθούν με προσωπικές επιστολές και e-mail στους καταναλωτές όλης της Ευρώπης, ή ακόμη και να τους επισκεφθούν. Οι καταναλωτές ωστόσο μπορούν να συναντήσουν ακόμα δυσκολίες στις σχέσεις με τον πωλητή άλλου κράτους μέλους, ιδίως όσον αφορά την άμεση και απλή επαφή με τον πωλητή στο εξωτερικό, την πληρωμή των τιμολογίων και τις συμφωνίες για την παράδοση του οχήματος. Θεωρήσαμε όμως αναγκαία μια πιο ριζική προσέγγιση για να επιτευχθεί μεγαλύτερη ολοκλήρωση των αγορών, παρέχοντας στους καταναλωτές την πραγματική δυνατότητα να αγοράζουν αυτοκίνητα από το εξωτερικό.
<P>
Ένας διανομέας αυτοκινήτων πρέπει να είναι σε θέση να ανοίξει σημεία πώλησης ή παράδοσης πιο κοντά στον τόπο διαμονής των καταναλωτών, συμπεριλαμβανομένων εκείνων των άλλων κρατών μελών. Στην πράξη, αυτό σημαίνει ότι, για παράδειγμα, ένας πωλητής της Volkswagen από το Αμστερνταμ θα μπορεί να ανοίξει ένα σαλόνι αυτοκινήτου στο Ηνωμένο Βασίλειο και να πουλά εκεί το Volkswagen Golf με την ολλανδική τιμή λιανικής, η οποία είναι μικρότερη κατά 23% από τη βρετανική. Το μέτρο αυτό θα δημιουργήσει προφανώς τις συνθήκες αγοράς για τη σημαντική μείωση των διαφορών στις τιμές που υπάρχουν για τα αυτοκίνητα στην Ευρωπαϊκή Ένωση.
<P>
Υπάρχει έπειτα το αίτημα των καταναλωτών για πωλητές πολλών σημάτων, multibrand. Το σχέδιο κανονισμού καθιστά πολύ πιο απλές τις πωλήσεις πολλών σημάτων. Ο μόνος απαιτούμενος όρος είναι τα μοντέλα διαφορετικών σημάτων να εκτίθενται σε διαφορετικές ζώνες του ιδίου σαλονιού, για να αποφεύγεται η σύγχυση των σημάτων. Αυτός ο τύπος έκθεσης εφαρμόζεται ήδη στα Σαλόνια αυτοκινήτου με γενική ικανοποίηση.
<P>
Το σχέδιο κανονισμού σκοπεύει επίσης να αναδιοργανώσει την υφιστάμενη σύνδεση μεταξύ των πωλήσεων και των υπηρεσιών μετά την πώληση, επιτρέποντας την εξειδίκευση. Οι διανομείς θα μπορούν να επιλέξουν εάν θα παρέχουν οι ίδιοι τις υπηρεσίες μετά την πώληση, όπως κάνουν σήμερα οι αντιπρόσωποι, ή θα μπορούν να τις αναθέτουν υπεργολαβικά σε έναν ή περισσότερους εξουσιοδοτημένους επισκευαστές. Οι επισκευαστές αυτοί θα πρέπει να πληρούν όλα τα ποιοτικά κριτήρια που ορίζει ο κατασκευαστής των αυτοκινήτων.
<P>
Η απαλλαγή κατά κατηγορίες διευκολύνει επίσης σημαντικά το έργο των μεσαζόντων: για να αναφέρουμε έναν, της Virgin Cars, η οποία αγοράζει τα αυτοκίνητα για λογαριασμό των καταναλωτών και η οποία θα είναι τώρα σε θέση να βρει πιο εύκολα την καλύτερη προσφορά για τους καταναλωτές.
<P>
Όλα αυτά τα στοιχεία παρέχουν στους διανομείς μεγαλύτερα περιθώρια ελιγμών για να οργανώσουν τις δραστηριότητές τους ανάλογα με τις συνθήκες της αγοράς, εκμεταλλευόμενοι νέες εμπορικές δυνατότητες και ενισχύοντας με τον τρόπο αυτό την ανεξαρτησία τους από τους κατασκευαστές.
<P>
Ένα ακόμη μέσον για να γίνουν οι διανομείς λιγότερο εξαρτώμενοι από τους κατασκευαστές είναι η υποχρέωση των τελευταίων, δηλαδή των κατασκευαστών, να αιτιολογούν καταλλήλως τις αποφάσεις καταγγελίας των συμβάσεων διανομής. Εάν ο διανομέας δεν συμφωνεί με τις προβαλλόμενες αιτιάσεις, μπορεί να προσφύγει στη διαιτησία ή στη Δικαιοσύνη. Επίσης, η Επιτροπή αποφάσισε στο σχέδιο κανονισμού ότι πρέπει να παραχωρηθεί λογική προθεσμία προειδοποίησης για την καταγγελία της συμβάσεως. Η περίοδος αυτή συνήθως είναι δύο έτη.
<P>
Το σύνολο των μέτρων αυτών εξασφαλίζει ότι οι διανομείς θα μπορούν να εκμεταλλευτούν πλήρως τις νέες ευκαιρίες που παρέχει η παρούσα πρόταση κανονισμού.
<P>
Θα ήθελα να σταθώ τώρα στο ζήτημα των υπηρεσιών μετά την πώληση, που είναι επίσης πολύ σημαντικές. Σκοπός της νέας πρότασης κανονισμού είναι να εξασφαλιστεί ότι οι καταναλωτές θα έχουν πραγματική επιλογή και θα μπορούν να απευθυνθούν είτε σε εξουσιοδοτημένους επισκευαστές, είτε σε ανεξάρτητους. Προς όφελος της ασφάλειας και της αξιοπιστίας όλων των οχημάτων - τονίσαμε με έμφαση το στόχο αυτό - πρέπει να διασφαλίσουμε τη δυνατότητα ανταγωνισμού μεταξύ όλων των παραγόντων σε όλους τους τομείς, χωρίς αυτό να έχει αρνητικές επιπτώσεις στην ποιότητα της παρεχόμενης υπηρεσίας, η οποία πρέπει να παραμένει πολύ υψηλού επιπέδου.
<P>
Ο νέος κανονισμός επιτρέπει σε όλους τους παραγωγούς αυτοκινήτων να θέτουν τα ποιοτικά κριτήρια τα οποία πρέπει να πληρούν όλοι οι επισκευαστές που επιθυμούν να λάβουν εξουσιοδότηση. Οι παραγωγοί μπορούν συνεπώς να διασφαλίσουν ότι τα μέλη του δικτύου τους πληρούν υψηλές ποιοτικές προδιαγραφές. Με αυτόν τον τρόπο αποφεύγονται αποκλεισμοί από την αγορά εις βάρος των νέων επισκευαστών, οι οποίοι θα μπορούν πλέον να ονομάζονται εξουσιοδοτημένοι, εάν βεβαίως είναι διατεθειμένοι να τηρήσουν τα κριτήρια τα οποία θέτουν οι κατασκευαστές των αυτοκινήτων.
<P>
Η πρόταση παρέχει επίσης το πλεονέκτημα στους αντιπροσώπους των οποίων έχει λήξει η σύμβαση να εξακολουθήσουν να δραστηριοποιούνται ως επίσημοι επισκευαστές του σήματός τους έως ότου ικανοποιούν τα ποιοτικά κριτήρια. Βελτιώνεται συνεπώς το γενικό επίπεδο τεχνικής κατάρτισης στην αγορά και διατηρείται ένα πυκνό δίκτυο επίσημων επισκευαστών σε όλη την Ευρώπη, πράγμα που θα συμβάλει στην υψηλή ποιότητα της υπηρεσίας και στην ασφάλεια της οδικής κυκλοφορίας. Προβλέπεται επίσης ότι η πρόταση θα έχει θετικές επιπτώσεις στην απασχόληση και στις μικρές και μεσαίες επιχειρήσεις.
<P>
Όσον αφορά τους ανεξάρτητους παράγοντες στην αγορά των υπηρεσιών μετά την πώληση, η πρόταση στρέφεται προς την ενίσχυση των ανταγωνιστικών τους δυνατοτήτων. Δοθείσης της αυξανόμενης πολυπλοκότητας των μηχανοκίνητων οχημάτων, είναι σημαντικό οι ανεξάρτητοι επισκευαστές να έχουν καλύτερη πρόσβαση σε όλες τις αναγκαίες τεχνικές πληροφορίες, συμπεριλαμβανομένων των συστημάτων διάγνωσης, του εξοπλισμού και της κατάρτισης. Απαγορεύεται συνεπώς κάθε διάκριση μεταξύ επίσημων επισκευαστών του δικτύου και ανεξάρτητων επισκευαστών. Οι προτεινόμενες αλλαγές θα ευνοήσουν επίσης τη χρήση οικονομικότερων ανταλλακτικών ισοδύναμης ποιότητας και κατά συνέπεια οι εργασίες επισκευής θα κοστίζουν λιγότερο.
<P>
Κύριε Πρόεδρε, κυρίες και κύριοι βουλευτές, θα ήθελα να κλείσω με λίγα λόγια όσον αφορά τη διαδικασία. Η επόμενη διαδικαστική φάση περιλαμβάνει τη διαβούλευση του Ευρωπαϊκού Κοινοβουλίου και των κρατών μελών και τη δημοσίευση του σχεδίου κανονισμού στην Επίσημη Εφημερίδα. Με τον τρόπο αυτό η Επιτροπή μπορεί να δεχτεί τις παρατηρήσεις όλων των ενδιαφερόμενων μερών πριν την έγκριση του τελικού κανονισμού. Η όλη διαδικασία θα πρέπει να ολοκληρωθεί πριν το καλοκαίρι.
<P>
Θα είμαι επίσης ιδιαίτερα ευτυχής να παρουσιάσω το σχέδιο κανονισμού λεπτομερέστερα στην Επιτροπή Οικονομικής και Νομισματικής Πολιτικής του Κοινοβουλίου στις 19 Φεβρουαρίου και να συνεχίσω τον καρποφόρο διάλογο που έχει ήδη ξεκινήσει με τα μέλη του Κοινοβουλίου, ιδίως με τον εισηγητή σας επί του θέματος κ. Konrad και με την Πρόεδρο κ. Randzio-Plath.
<P>
Κύριε Πρόεδρε, πιστεύω πως αντιμετωπίσαμε ένα σύνθετο ζήτημα: ένα θέμα όμως μεγάλης σημασίας, συγκεκριμένο και γενικότερου ενδιαφέροντος. Εάν θέλουμε οι ευρωπαίοι πολίτες να στηρίξουν πραγματικά την ευρωπαϊκή οικοδόμηση, δεν μπορούμε να επιτρέψουμε σε έναν τόσο θεμελιώδη τομέα της ενιαίας αγοράς, όπως είναι η ενιαία αγορά των αυτοκινήτων, να εξακολουθεί να μην είναι ενιαίος, εις βάρος των καταναλωτών.

<SPEAKER ID=132 LANGUAGE="DE" NAME="Konrad">
Κύριε Πρόεδρε, κύριε Επίτροπε Monti, αγαπητοί συνάδελφοι, αρχικά έχετε τις θερμές μας ευχαριστίες, κύριε Monti, που υποβάλετε στο Κοινοβούλιο την παρούσα πρόταση. Χαιρετίζουμε απερίφραστα το γεγονός ότι η πρώτη επίσκεψη που κάνατε με την πρότασή σας ανά χείρας ήταν εδώ στο Στρασβούργο και αυτό το εκτιμούμε πολύ.
<P>
Επικροτώ πολλά από τα σημεία της πρότασής σας, πράγμα που κατέστη σαφές και στις συζητήσεις στην Επιτροπή Οικονομικής και Νομισματικής Πολιτικής. Εδώ αναφέρω τον τομέα της διάθεσης προϊόντων διαφορετικών εμπορικών σημάτων, τον τομέα των γνήσιων ανταλλακτικών, τον τομέα της πρόσβασης σε πληροφορίες τεχνικής υφής, την ελευθέρωση στον διαχωρισμό μεταξύ συντήρησης μετά την πώληση και διάθεσης. Έχω ωστόσο μια ερώτηση όσον αφορά τη ρύθμιση της ελευθερίας εγκατάστασης στην εσωτερική αγορά. Έχουμε μία ρύθμιση με τίτλο ΓΤΟ. Αυτό όμως σημαίνει ότι θα συνεχίσει να υπάρχει ένα κανονιστικό πλαίσιο αλλά με χρονικό περιορισμό, πράγμα που επικροτώ. Το περιεχόμενό του αφορά όμως την ελευθέρωση εάν παραμείνουν τα πράγματα έτσι ώστε να υπάρχουν μεν εθνικά όρια για κάθε έμπορο, αλλά ο τελευταίος να μπορεί να ιδρύει στην εσωτερική αγορά όσα υποκαταστήματα θέλει. Με αυτό, η συγκεκριμένη ρύθμιση απογυμνώνεται, σχετικοποιείται. Κάτι τέτοιο μας προβληματίζει και θα πρέπει να κάνουμε μια σχετική συζήτηση. Αυτή ήταν η πρώτη σημαντική ερώτηση που είχα να κάνω σε σχέση με το θέμα μας.

<SPEAKER ID=133 NAME="Whitehead">
Κύριε Πρόεδρε, υπάρχουν πολλά σημεία που μπορώ να χαιρετίσω στη δήλωση του Επιτρόπου, ειδικότερα την αναγνώριση του ρόλου της άτυπης αγοράς στη μείωση των τιμών, της χρήσης του Διαδικτύου, των υπεραγορών αυτοκινήτων στο πρόσφορο εμπόριο ανταλλακτικών και στην επισκευή.
<P>
Υπάρχει μια ερώτηση που θέλω να θέσω. Φαίνεται ότι στις διάφορες εθνικές αγορές η αποκλειστικότητα μπορεί να διατηρηθεί σε μια θέση που θα μπορούσε να είναι κατά του ανταγωνισμού. Πόσο ευρείες μπορούν να παραμείνουν, σε μια δεδομένη εθνική αγορά, αυτές οι αποκλειστικές συμφωνίες με τα δίκτυα εμπόρων;

<SPEAKER ID=134 NAME="Harbour">
Κύριε Πρόεδρε, θα ήθελα να ευχαριστήσω και εγώ τον κ. Monti διότι ήλθε σήμερα στο Κοινοβούλιο και έκανε μια πολύ σαφή δήλωση σχετικά με ένα πολύ περίπλοκο θέμα. Θα ήταν πολύ χρήσιμο εάν μπορούσαμε να έχουμε το κείμενο εκ των προτέρων, αλλά καταλαβαίνω και ελπίζω ότι θα είναι διαθέσιμο πολύ σύντομα.
<P>
Θα ήθελα να του επιστήσω την προσοχή σε δύο σημεία. Αυτό που ανησυχεί τους βρετανούς καταναλωτές - και με το οποίο ασχολείται κατά μεγάλο μέρος η πρότασή του - είναι σαφώς το ζήτημα της τιμής. Θεωρεί ο Επίτροπος χρήσιμο να θέσει απαγορεύσεις τιμών και εγγυήσεις τιμών στον κανονισμό έτσι ώστε να αναθεωρηθεί μετά από μια ορισμένη περίοδο για να διασφαλιστεί ότι οι τιμές συγκλίνουν; Αυτό θα έδινε μια σαφή ένδειξη σχετικά με την κατεύθυνση προς την οποία θέλει να προχωρήσει.
<P>
Το δεύτερο ζήτημα αφορά την ελευθερία των εμπόρων και την ικανότητά τους να επενδύουν. Κινήθηκε σημαντικά προς την σωστή κατεύθυνση αλλά ανησυχώ, στο παράδειγμα που έδωσε, σχετικά με τη δυνατότητα ενός εμπόρου από τις Κάτω Χώρες να επενδύσει για να δημιουργήσει ένα σημείο πώλησης στο Ηνωμένο Βασίλειο. Πώς πρόκειται αυτό να προστατέψει τους εμπόρους που έχουν ήδη κάνει μια σημαντική επένδυση; Δεν θα ήταν πολύ καλύτερο για αυτούς να μπορούν να αγοράζουν αυτοκίνητα στις Κάτω Χώρες και να τα πωλούν στους καταναλωτές εκεί, παρά αυτό που θα μπορούσε να είναι μια τυχαία λύση που στην πραγματικότητα θα καταργούσε τον αντίκτυπο της ανεξαρτησίας που θέλει να δώσει στους εμπόρους;

<SPEAKER ID=135 NAME="Monti">
. (ΕΝ) Ελπίζω ότι θα υπάρξουν περαιτέρω ευκαιρίες, στην Επιτροπή Οικονομικής και Νομισματικής Πολιτικής, για παράδειγμα, για να υπεισέλθουμε σε περισσότερες λεπτομέρειες. Αυτό που μου φαίνεται ότι συνδέει τις δύο πρώτες ομιλίες είναι μια ανησυχία που θα ήταν βάσιμη αν υπήρχε μια ρήτρα σχετικά με τον τόπο εγκατάστασης. Ένα χαρακτηριστικό της σημερινής απόφασης της Επιτροπής σχετικά με το σχέδιο κανονισμού είναι ότι δεν υπάρχει ρήτρα σχετικά με τον τόπο εγκατάστασης σε κανένα ποσοστό. Αυτό πρέπει να καθησυχάσει σε μεγάλο βαθμό αυτές τις ανησυχίες.
<P>
Όσον αφορά τη διασφάλιση της σύγκλισης των τιμών, αυτός είναι ένας από τους στόχους της συνολικής πρότασης. Όπως γνωρίζετε, παρακολουθούμε τακτικά τη σύγκλιση ή τη μη σύγκλιση των τιμών. Εκπονούμε έκθεση δύο φορές το χρόνο σχετικά με την τιμή των διαφόρων μοντέλων στα διάφορα κράτη μέλη. Αυτό θα είναι ένα πολύ ισχυρό μέσο για την εκτίμηση των συνεπειών, μεταξύ άλλων πραγμάτων, αυτού του νέου κανονισμού.
<P>
Αντισταθήκαμε στον πειρασμό να γίνουμε ρυθμιστές των τιμών και να συνδέσουμε τις ειδικές διατάξεις του ανταγωνισμού που αφορούν τη διανομή με το μέγεθος των διαφορών των τιμών. Δεν εναπόκειται σε εμάς να πούμε ότι αυτή η διαφορά των τιμών είναι αποδεκτή, αλλά ότι αυτή η ίδια διαφορά συν ένα δεν είναι. Εργαζόμαστε για να βρούμε τις ρίζες των φαινομένων, έτσι ώστε να αναπτυχθεί η σύγκλιση των τιμών.
<P>
Όσο για το ολλανδο-αγγλικό παράδειγμα, η απάντησή μου συνοπτικά είναι ότι θα επιτρέπονται και οι δύο τρόποι, δηλαδή η εγκατάσταση σημείων πώλησης των εμπόρων σε άλλες χώρες και το απρόσκοπτο εμπόριο χωρίς αλλαγή του τόπου εγκατάστασης των εμπόρων

<SPEAKER ID=136 NAME="De Rossa">
Κύριε Πρόεδρε, επί της διαδικασίας: πριν δώσετε το λόγο στον πρώτο ομιλητή, δήλωσα ότι επιθυμώ να εγγραφώ στον κατάλογο των ομιλητών.

<SPEAKER ID=137 NAME="Riis-Jψrgensen">
Κύριε Πρόεδρε, θα ήθελα να υποβάλω μια σύντομη ερώτηση για τον Επίτροπο. Ήμουν εισηγήτρια πριν από επτάμισι χρόνια, όταν συζητήσαμε για πρώτη φορά αυτό το σχέδιο. Χαίρομαι που βλέπω ότι η Επιτροπή έχει προχωρήσει τόσο πολύ, αλλά έχω ακόμα μια ερώτηση. Ίσως να είμαι υπερβολικά κυνική ή υπερβολικά φιλελεύθερη, αλλά γιατί χρειαζόμαστε κανόνες; Γιατί δεν μπορούμε απλά να χρησιμοποιήσουμε τη Συνθήκη ως έχει; Γιατί χρειαζόμαστε ιδιαίτερους κανόνες για τους εμπόρους αυτοκινήτων και για τις πωλήσεις αυτοκινήτων; Μέχρι στιγμής, πιστεύω ότι θα μπορούσαμε να χρησιμοποιήσουμε τους κανονικούς κανόνες περί ανταγωνισμού.

<SPEAKER ID=138 NAME="Cushnahan">
Κύριε Πρόεδρε, υποστηρίζω την πρωτοβουλία του Επιτρόπου Monti και χαίρομαι που οι συνάδελφοί του στην Επιτροπή τον υποστηρίζουν επίσης. Σίγουρα οι ισχύοντες κανόνες ωφελούν τους κατασκευαστές και τους εμπόρους αυτοκινήτων και είναι εις βάρος των καταναλωτών. Θεωρώ ότι η συγκεκριμένη πρόταση υποστηρίζει τις αρχές της ενιαίας αγοράς και είμαι πεπεισμένος ότι θα οδηγήσει σε φθηνότερα αυτοκίνητα για τους πολίτες της ΕΕ.
<P>
Έχω μια σημαντική ανησυχία και αυτή αφορά τη χώρα μου. Γνωρίζει ο Επίτροπος ότι ο φόρος ταξινόμησης των οχημάτων στην Ιρλανδία προσθέτει από 50% έως 100% στην τιμή των αυτοκινήτων; Συνεπώς μια πρωτοβουλία σαν αυτή θα είναι ουσιαστικά χωρίς νόημα, αν δεν μπορέσει η Επιτροπή να πείσει τις ιρλανδικές αρχές να μειώσουν το φόρο ταξινόμησης των οχημάτων. Γνωρίζω ότι η φορολογία υπάγεται στην εθνική αρμοδιότητα, αλλά κινούμαστε προς την εναρμόνιση της φορολογίας και ως εκ τούτου θα παρακαλούσα τον Επίτροπο να προσεγγίσει τις ιρλανδικές αρχές και να ζητήσει τη μείωση του φόρου ταξινόμησης των οχημάτων, έτσι ώστε οι ιρλανδοί πολίτες να μπορούν να απολαμβάνουν τα ίδια οφέλη με τους πολίτες της ηπειρωτικής Ευρώπης.

<SPEAKER ID=139 NAME="McCarthy">
Θα ήθελα να συγχαρώ τον Επίτροπο για το γεγονός ότι κατηύθυνε με τόση δεξιοτεχνία αυτή τη δέσμη μέτρων, η οποία δεν συγκέντρωσε απόλυτη ομοφωνία, στους κόλπους της Επιτροπής. Τα ίδια προβλήματα υπάρχουν στο Ηνωμένο Βασίλειο: 52 μοντέλα που εξετάστηκαν στο ΗΒ εξακολουθούν να είναι ακριβότερα. Η ερώτησή μου είναι η ίδια με εκείνη της κ. Riis-Jψrgensen. Αν γίνουν οι μερικές μεταρρυθμίσεις που προτείνει σήμερα εδώ ο Επίτροπος και τις πραγματοποιήσουμε όσον αφορά το άνοιγμα της αγοράς στις υπεραγορές των άτυπων αγορών, ειδικότερα στις πωλήσεις μέσω Διαδικτύου, δεν καθίσταται άνευ αντικειμένου η απαλλαγή κατά κατηγορία και ποια θα είναι η ημέρα που θα απαλλαγούμε πραγματικά από αυτούς τους κανόνες;
<P>
Τέλος, κύριε Επίτροπε, το 1999 σας υπέβαλα μια ερώτηση σε απάντηση της οποίας μου είπατε ότι τα αυτοκίνητα στην Βρετανία θα ήταν φθηνότερα αν η Βρετανία εντασσόταν στη ζώνη του ευρώ. Εξακολουθείτε να έχετε την ίδια θέση και τι νομίζετε ότι θα άλλαζε στις διαφορές των τιμών;

<SPEAKER ID=140 NAME="Monti">
. (ΕΝ) Συνειδητοποιώ με ανακούφιση ότι δεν είμαι ο αρμόδιος Επίτροπος ούτε για τη φορολογία ούτε για τη νομισματική ένωση, αλλά απλά ο Επίτροπος για την ταπεινή πολιτική ανταγωνισμού η οποία, παρόλα ταύτα, έχει να διαδραματίσει ένα ρόλο και προσπαθεί να τον διαδραματίσει δραστήρια - με την υποστήριξη του Κοινοβουλίου, η οποία είναι εμφανής για μία ακόμη φορά σήμερα.
<P>
Όσον αφορά τον ανταγωνισμό καθαυτόν, γιατί να μην είμαστε ακόμη πιο φιλελεύθεροι και να αποφύγουμε την εφαρμογή ειδικών τομεακών κανόνων; Λοιπόν, εξετάσαμε αυτό το ενδεχόμενο και μετά από λεπτομερή ανάλυση, καταλήξαμε στο ακόλουθο συμπέρασμα. Αν δεν είχαμε ειδικούς τομεακούς κανόνες ανταγωνισμού, ο κλάδος θα υπήγετο στην εφαρμογή του κανονισμού απαλλαγής κατά κατηγορία σχετικά με τους κάθετους περιορισμούς. Αυτό θα είχε δύο βασικά μειονεκτήματα. Θα επέτρεπε στον κλάδο να χρησιμοποιεί συμφωνίες διανομής παρεμφερείς με αυτές που επιτρέπονται σήμερα, σχετικά με τις οποίες η έκθεση αξιολόγησής μας ήταν εντελώς αρνητική. Επίσης, η εφαρμογή του γενικού καθεστώτος δεν θα ήταν ένας ικανοποιητικός τρόπος για τη βελτίωση του ανταγωνισμού στην αγορά υπηρεσιών μετά την πώληση. Ως αποτέλεσμα, οι ανεξάρτητοι επισκευαστές θα αποκλείονταν από την αγορά. Αυτό είναι σαφώς κάτι που δεν θα μπορούσε να γίνει δεκτό.
<P>
Επιπλέον, αν δεν καθιερωνόταν κανένα νέο ρυθμιστικό καθεστώς, όλα τα οχήματα με κινητήρα θα συνέχιζαν πιθανότατα να διανέμονται μέσω του ίδιου τύπου επιλεκτικών και αποκλειστικών συστημάτων διανομής.
<P>
Τελευταίο, αλλά όχι λιγότερο σημαντικό, το γενικό καθεστώς δεν προσφέρει διατάξεις που είναι ζωτικής σημασίας στον τομέα του αυτοκινήτου για να διασφαλίσει τα οφέλη για τον καταναλωτή. Αυτό συμβαίνει με την αποκαλούμενη ρήτρα διαθεσιμότητας, που επιτρέπει, για παράδειγμα, σε ένα βρετανό καταναλωτή να αγοράσει ένα αυτοκίνητο με δεξιόστροφη λήψη κίνησης σε μια χώρα όπου οδηγούν αριστερά.
<P>
Έτσι, αν και είμαστε καταρχήν κατά των ειδικών τομεακών κανόνων, όπως είδατε με τη δέσμη μέτρων για τις τηλεπικοινωνίες που κατέθεσε ο συνάδελφός μου, κ. Liikanen, μετακινηθήκαμε κάπως προς την έγκριση γενικών κανόνων ανταγωνισμού. Αλλά εδώ η ειδική φύση της κατάστασης μας οδήγησε να πιστεύουμε σθεναρά ότι ένας κανόνας ειδικά για τον τομέα θα ήταν πιο κατάλληλος.
<P>
Όσον αφορά τις υπεραγορές, για παράδειγμα, μπορώ μόνο να πω ότι κατά τη διάρκεια της μακράς διαδικασίας διαβούλευσης που ανέλαβε η Επιτροπή, καμία υπεραγορά ή ένωση που να εκπροσωπεί υπεραγορές δεν εξέφρασε ευθέως την επιθυμία να πουλά αυτοκίνητα σε μόνιμη βάση.
<P>
Αφετέρου, δεν θα ήταν αλήθεια να υπαινιχθεί κανείς ότι το σχέδιο κανονισμού που εγκρίθηκε σήμερα δεν δίνει επιχειρηματικές ευκαιρίες στις υπεραγορές. Μια υπεραγορά θα μπορούσε να διαθέτει προς πώληση μία ή πολλές μάρκες αν πληροί τα κριτήρια που καθορίζει ο κατασκευαστής. Παρομοίως, μπορεί να λειτουργήσει ως μεσάζοντας για τους καταναλωτές.
<P>
Τέλος, σχετικά με τα δύο θέματα που δεν αφορούν τον ανταγωνισμό, αλλά έχουν κάποια σχέση με τις τιμές, τη φορολογία και το ευρώ, δεν θα επεκταθώ πέραν της απάντησης που έδωσα σχετικά με το ζήτημα του ΗΒ, τα αυτοκίνητα και το ευρώ. Όσο για τη φορολογία, ο αξιότιμος βουλευτής υπογράμμισε ότι υπάγεται στην εθνική αρμοδιότητα και ότι μπαίνει κανείς στον πειρασμό, με κίνδυνο να φανεί ανακόλουθος, να πει ότι πρέπει να διατηρηθεί πάση θυσία ως εθνικό προνόμιο, ζήτησε εντούτοις από τον Επίτροπο να πιέσει ενεργά για την εναρμόνιση. Θα μεταβιβάσω, ωστόσο, το μήνυμα αυτό στον συνάδελφό μου, κ. Bolkestein.

<SPEAKER ID=141 LANGUAGE="FR" NAME="Caullery">
Κύριε Πρόεδρε, κύριε Επίτροπε, όλος ο κόσμος γνωρίζει σήμερα ότι το αυτοκίνητο είναι ένα προϊόν πολυσύνθετο και πολύ περίπλοκο.
<P>
Όμως, αν εξουσιοδοτήσετε εφεξής τον αποκλειστικό αντιπρόσωπο να αναλαμβάνει με υπεργολαβία τη συντήρηση και την επισκευή, μια ολόκληρη συνεχής αλυσίδα ευθυνών θα σπάσει. Το θέμα αυτό μας προκαλεί ανησυχίες όσον αφορά τον καταναλωτή. Πώς, κατά τη γνώμη σας, κύριε Επίτροπε, οι κατασκευαστές αυτοκινήτων θα μπορούν να εφαρμόζουν τις εγγυήσεις τους, να τηρούν τους ποιοτικούς τους κανόνες και, αν συντρέχει περίπτωση, να προβαίνουν σε ανακλήσεις αν δεν έχουν πια παρά μια έμμεση σχέση με τους υπεργολάβους;

<SPEAKER ID=142 LANGUAGE="ES" NAME="Naranjo Escobar">
Κύριε Πρόεδρε, κύριε Επίτροπε, πιστεύω ότι η συζήτηση με την πρόταση αυτή δεν τίθεται στο επίπεδο των τελικών στόχων ούτε σε εκείνο των αρχών της Επιτροπής, αλλά στις πιθανές ανεπιθύμητες συνέπειες που ενδέχεται να προκύψουν από την εφαρμογή των μελλοντικών ρυθμίσεων του τομέα.
<P>
Γι' αυτό, πριν από την κατάργηση της ρήτρας περί εγκατάστασης, σας ερωτώ, κύριε Επίτροπε, μήπως θα ήταν σκόπιμο να υπάρξει μια μεταβατική περίοδος για τις μικρές επιχειρήσεις διανομής, λαμβάνοντας υπόψη τις επενδύσεις που έχουν γίνει ή γίνονται σ' αυτόν τον τομέα, που ασκεί μεγάλη επιρροή στο επίπεδο της απασχόλησης.

<SPEAKER ID=143 LANGUAGE="ES" NAME="Berenguer Fuster">
Κύριε Επίτροπε, σας συγχαίρω για την παρουσίαση αυτού του εγγράφου που κλείνει το σύνολο των κανόνων για τους κάθετους περιορισμούς.
<P>
Θέλω να σας κάνω μια παρατήρηση. Δώσατε το παράδειγμα του διανομέα στο Αμστερνταμ που θα μπορούσε να ανοίξει ένα υποκατάστημα στο Λονδίνο. Ας λάβουμε υπόψη ότι οι διανομείς βρίσκονται - όπως πάντα, αλλά σε αυτή την περίπτωση ακόμη περισσότερο, λόγω του ύψους των επενδύσεων που πρέπει να πραγματοποιήσουν - σε κατάσταση εξάρτησης από τους κατασκευαστές και ότι οι συμβάσεις δεν έχουν πολύ μεγάλη χρονική διάρκεια. Είναι βέβαιο ότι, σε περίπτωση λύση τους, θα μπορούσαν να προσφύγουν στα δικαστήρια, αλλά πιστεύω ότι, στην πλειονότητα των χωρών της Ένωσης - τουλάχιστον, κύριε Επίτροπε, στη δική σας και στη δική μου - η επ' αόριστον παράταση των διαδικασιών θα οδηγούσε τους διανομείς σε πτώχευση.
<P>
Γι' αυτό, και εφόσον γίνεται δεκτή η επιλεκτική διανομή, σας ερωτώ μήπως θα ήταν σκοπιμότερο, για να επιτευχθεί η ισότητα των τιμών μεταξύ των διαφόρων χωρών, παραδείγματος χάρη να περιοριστεί αυτή η απαγόρευση του να πωλεί ο επιλεκτικός διανομέας αποκλειστικά στον τελικό καταναλωτή ή σε άλλα μέλη του δικτύου. Έτσι θα ενθαρρύνονταν οι παράλληλες εισαγωγές, που θα συνέβαλλαν στην πτώση των τιμών.

<SPEAKER ID=144 NAME="Monti">
. (ΕΝ) Τα οχήματα με κινητήρα είναι πράγματι, όπως λέει η κ. Caullery, πολύπλοκα και σύνθετα.
<P>
Όπως το υπογραμμίζετε, κυρία, πρόκειται πράγματι για ένα προϊόν πολύ περίπλοκο και σύνθετο. Αυτός είναι ένας από τους λόγους για τους οποίους αποφασίσαμε να θεσπίσουμε ειδικούς τομεακούς κανόνες, αντί να αναδιπλωθούμε στο γενικό πλαίσιο των κανόνων για τον οριζόντιο περιορισμό.
<P>
Θα ήθελα να υπογραμμίσω όμως το ακόλουθο γεγονός.
<P>
Η πρόταση, κατά την άποψή μας, βελτιώνει και δεν υπονομεύει την ασφαλή και αξιόπιστη επισκευή των αυτοκινήτων. Δεν καθιστά δυσχερέστερη για τους κατασκευαστές αυτοκινήτων την εκπλήρωση των υποχρεώσεών τους. Για να μπορέσει ένας έμπορος να αναθέσει υπεργολαβικά την υπηρεσία αυτή, αν το επιθυμεί σε επισκευαστή, ο τελευταίος πρέπει να αναλάβει από τον κατασκευαστή το καθήκον της παροχής των υπηρεσιών που παρέχουν σήμερα οι έμποροι. Για να το θέσουμε ξεκάθαρα, η μόνη διαφορά ανάμεσα σε έναν επίσημο αντιπρόσωπο που παρέχει υπηρεσίες μετά την πώληση σήμερα και έναν επίσημο επισκευαστή στο προτεινόμενο καθεστώς αύριο είναι ότι ο τελευταίος μπορεί να μην έχει έκθεση από την οποία να πωλεί αυτοκίνητα. Η τεχνική εμπειρογνωμοσύνη, η εκπαίδευση, τα εργαλεία και το επίπεδο των υπηρεσιών θα παραμείνουν αυτά που αποφασίζει ο κατασκευαστής και εφαρμόζονται σε ολόκληρο το δίκτυό του. Υπό αυτές τις συνθήκες, οι κατασκευαστές είναι όντως σε θέση να συμμορφωθούν με τις υποχρεώσεις τους.
<P>
Ο κ. Naranjo Escobar ρώτησε μήπως θα υπάρξουν ανεπιθύμητες συνέπειες και μήπως θα ήταν ενδεδειγμένο να υπάρξει μια μεταβατική περίοδος διατηρώντας επί του παρόντος τη ρήτρα για τον τόπο εγκατάστασης. Το χρονικό πλαίσιο είναι ήδη επαρκώς δομημένο διότι, μετά τη διαβούλευση, ο τελικός κανονισμός της Επιτροπής θα εγκριθεί πριν από το καλοκαίρι αυτού του έτους. Θα περιέχει πιθανώς μια ρήτρα, σύμφωνα με την οποία θα τεθεί σε ισχύ τον Οκτώβριο του 2003 και έχουμε λάβει υπόψη επίσης την κατάσταση των υφιστάμενων εμπόρων εισάγοντας στο σχέδιο κανονισμού την προϋπόθεση ρητής κοινοποίησης της καταγγελίας της σύμβασης. Εν πάση περιπτώσει, είναι σαφές ότι αυτό που εγκρίναμε σήμερα είναι προϊόν πολύ βαθιάς σκέψης και αποτελεί ένα δομημένο σχέδιο κανονισμού, αλλά χρειάζεται να διεξαχθούν περαιτέρω διαβουλεύσεις και αν από αυτές ανακύψουν σημαντικά και πειστικά επιχειρήματα, φυσικά θα τα λάβουμε πολύ σοβαρά υπόψη.
<P>
Σε απάντηση στον κ. Berenguer Fuster, η Επιτροπή επιτρέπει επιλεκτικά συστήματα για πολλά προϊόντα σύμφωνα με τις πολιτικές που εφαρμόζει: το σχέδιο κανονισμού ούτε επιβάλλει μια ειδική μορφή διανομής ούτε καθορίζει λεπτομερώς πώς πρέπει να διατυπώνονται οι συμφωνίες. Αναγνωρίζει ότι άλλοι κάθετοι περιορισμοί που έχουν συμφωνηθεί μεταξύ των μερών μπορούν να προκαλέσουν οικονομικές αποδόσεις που οδηγούν σε βέλτιστα επίπεδα επενδύσεων από τους κατασκευαστές, τα επίσημα δίκτυα και τους ανεξάρτητους επισκευαστές.
<P>
Αν μπορώ να κλείσω με μια κάπως γενικότερη παρατήρηση, με αυτή την πρόταση κάνουμε δύο πράγματα. Αφενός, εισάγουμε τις δυνάμεις του ανταγωνισμού πιο δυναμικά στο παιχνίδι. Υπάρχει μια εισροή επιπλέον ανταγωνισμού. Αφετέρου, δίνουμε τη δυνατότητα για ελεύθερη επιλογή διαδικασίας μέσω λιγότερης αυστηρότητας και περισσότερης ευελιξίας.

<SPEAKER ID=145 LANGUAGE="NL" NAME="Manders">
 - (NL) Ευχαριστώ τον Επίτροπο για τις σαφείς εξηγήσεις και έχω την άποψη ότι οι εν λόγω προτάσεις μπορούν να οδηγήσουν στη βελτιστοποίηση και την ενίσχυση των αρχών της εσωτερικής αγοράς. Για το ζήτημα αυτό είμαι απολύτως σύμφωνος.
<P>
Το αγγλο-ολλανδικό παράδειγμα, το οποίο παρέθεσε ο Επίτροπος, σχετίζεται μεταξύ άλλων και με τους προστιθέμενους φόρους που επιβάλλει κάθε κράτος μέλος. Γνωρίζω ότι οι φόροι εμπίπτουν στις εθνικές αρμοδιότητες. Αλλά νομίζω ότι η Επιτροπή μπορεί να παρέμβει, όταν πλήττεται ο ανταγωνισμός και η εύρυθμη λειτουργία της εσωτερικής αγοράς. Υποστηρίζετε ότι εσείς ο ίδιος δεν ασχολείστε με τους φόρους, αλλά πρόκειται για την Επιτροπή η οποία μιλά. Επομένως, όταν αναφέρομαι στον Επίτροπο, εννοείται ότι αναφέρομαι επισήμως στην Επιτροπή και όχι σε έναν συγκεκριμένο Επίτροπο. Υποθέτω, επομένως, ότι μπορείτε να μεταφέρετε αυτό το μήνυμα, όπως τόνισε και ο ιρλανδός συνάδελφός μου.
<P>
Στη συνέχεια, θα ήθελα ακόμη να ρωτήσω γιατί δεν είναι δυνατόν να οδηγήσει κανείς στη χώρα που κατοικεί και ζει ένα καταχωρημένο αυτοκίνητο από ένα άλλο κράτος μέλος; Με αυτόν τον τρόπο, η εσωτερική αγορά θα μπορούσε να βελτιωθεί ακόμη περισσότερο.

<SPEAKER ID=146 LANGUAGE="ES" NAME="Garriga Polledo">
Κύριε Επίτροπε, ήδη ακούσατε εδώ πολλούς βουλευτές που θεωρούν ότι η προσέγγιση των τιμών πρέπει να έρθει και μέσω της φορολογικής εναρμόνισης, πιθανώς περισσότερο απ' ό,τι μέσω αυτού του κανονισμού.
<P>
Ο ισχύων κανονισμός καλύπτει το 100% των συμβάσεων διανομής. Ωστόσο, σήμερα εσείς θεσπίζετε πολύ σκληρές περιοριστικές ρήτρες στον ορισμό του εμπόρου λιανικής πωλήσεως.
<P>
Δεν νομίζετε, κύριε Επίτροπε, ότι αυτός ο νέος κανονισμός θα μπορούσε να δημιουργήσει μεγάλη νομική ανασφάλεια στους διανομείς, ότι μπορεί να θέσει σε κίνδυνο, ταυτόχρονα, τη συνέχεια των επενδύσεων που αυτοί πραγματοποιούν και, ακόμη, ως ένα ορισμένο επίπεδο, την απασχόληση αυτών των διανομέων σε όλη την Ευρωπαϊκή Ένωση, ο αριθμός των οποίων υπερβαίνει το ένα εκατομμύριο ανθρώπους; Δεν αισθάνεστε κάποιο φόβο μήπως, με αυτή την πολιτική ανοίγματος του ανταγωνισμού, ευνοηθούν οι μεγάλες υπεραγορές εις βάρος των μικρών διανομέων;

<SPEAKER ID=147 NAME="De Rossa">
Θα είμαι σύντομος. Θέλω να χαιρετίσω την ανακοίνωση του Επιτρόπου. Θα πρέπει να περιμένουμε για να δούμε πώς λειτουργεί στην πράξη. Οι εταιρείες τις οποίες αφορά η πρόταση είναι αρκετά ισχυρές.
<P>
Έχει ο Επίτροπος συμφωνήσει με τα κράτη μέλη ότι δεν θα αυξήσουν κατακόρυφα τη φορολογία τους επί των οχημάτων ως ένα τρόπο για να ανακτήσουν την απώλεια εισοδήματος λόγω της μείωσης των τιμών, εξαλείφοντας ως εκ τούτου τα οικονομικά οφέλη για τους καταναλωτές;
<P>
Επιπλέον, θα ήταν δυνατόν να καταστεί υποχρεωτική η αναγραφή ή η διαφήμιση των τιμών προ φόρων μαζί με τις τιμές μετά φόρων; Γενικά, διαφημίζονται οι τιμές μετά φόρων.
<P>
Τέλος, τι αντίκτυπο, αν υπάρχει κάποιος, θα είχε αυτό στην παροχή εγγύησης σε πανευρωπαϊκή βάση για ένα αυτοκίνητο που μπορεί να αγοράστηκε σε ένα άλλο κράτος;

<SPEAKER ID=148 LANGUAGE="DE" NAME="Rόbig">
Κύριε Πρόεδρε, για την Επιτροπή Βιομηχανίας, Εξωτερικού Εμπορίου, Έρευνας και Ενέργειας είναι πολύ σημαντικό το ερώτημα τι συνέπειες θα έχει αυτό στη νομοθεσία επί τεχνικών ζητημάτων, ειδικά όσον αφορά το διαγνωστικό σύστημα επί του οχήματος και στις διάφορες διεπαφές. Πώς θα διασφαλιστεί ότι θα τηρούνται πραγματικά τα εργοστασιακά πρότυπα και οι προδιαγραφές; Προβλέπεται εδώ η πιστοποίηση από τρίτους; Προβλέπεται, δηλαδή ότι ουδέτεροι ελεγκτές θα εξετάζουν κατά πόσο έχουν τηρηθεί πραγματικά τα εν λόγω πρότυπα;

<SPEAKER ID=149 NAME="Monti">
. (ΕΝ) Σε αυτόν τον τομέα είναι σημαντικό να αναληφθεί κάποια δράση όσον αφορά τη φορολογία. Η Επιτροπή έχει να διαδραματίσει ένα ρόλο σχετικά. Θα σας υπενθυμίσω ότι η θέση της Επιτροπής για τη ΔΔ της Νίκαιας ήταν ότι θα έπρεπε να υπάρξει μετάβαση στην ψηφοφορία με ειδική πλειοψηφία για αυτούς τους τομείς της φορολογίας που είναι καθοριστικοί για τη λειτουργία της ενιαίας αγοράς. Δεν αναμένω τα κράτη μέλη να αυξήσουν κατακόρυφα τους φόρους. Θα αντιμετώπιζαν εμπόδια σε αυτό.
<P>
Θα δημιουργήσει το νέο σύστημα νομική ανασφάλεια για τους εμπόρους; Πιστεύω πως όχι - αντιθέτως. Είμαστε επίσης βέβαιοι ότι θα αποφύγουμε τις οικονομικές συνέπειες για τους εμπόρους και την απασχόληση για τις οποίες εκφράζονται φόβοι. Το σχέδιο κανονισμού προσφέρει στους πρώην εμπόρους την δυνατότητα να γίνουν επίσημοι επισκευαστές στο δίκτυο του κατασκευαστή και να εγκατασταθούν οπουδήποτε επιθυμούν. Εν πάση περιπτώσει, γνωρίζουμε ήδη ότι, ανεξαρτήτως αυτού του κανονισμού, αρκετοί κατασκευαστές σχεδιάζουν να αναδιαρθρώσουν τις επιχειρήσεις τους και να μειώσουν τον αριθμό των εμπόρων του επίσημου δικτύου στα συστήματά τους.
<P>
Όσο για την ευρωπαϊκή εγγύηση, παραμένει στην πρόταση. Τα δίκτυα πρέπει να παρέχουν εγγύηση, ανεξάρτητα από το πού έχει αγοραστεί το αυτοκίνητο.

<SPEAKER ID=150 NAME="Πρόεδρος">
Ευχαριστώ πολύ για την αφοσίωση και τη συντομία σας, κύριε Monti.
<P>
Η συζήτηση έληξε.

<CHAPTER ID=10>
΄Ωρα των Ερωτήσεων (Επιτροπή)
<SPEAKER ID=151 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς την Επιτροπή (B5-0002/2002).
<P>
Πρόκειται να αλλάξουμε τη σειρά των δύο πρώτων ερωτήσεων με τη σύμφωνη γνώμη των βουλευτών και των Επιτρόπων.
<P>
Πρώτο μέρος

<SPEAKER ID=152 NAME="Πρόεδρος">


<SPEAKER ID=153 NAME="Αντωνίου Τρακατέλλη">
Ερώτηση αριθ. 39 του κ. (H-0030/02):
<P>
Θέμα: Πυρηνική ασφάλεια: μη συμμόρφωση της Βουλγαρίας με την εταιρική σχέση της ΕΕ και τις συμφωνίες παροπλισμού των πυρηνικών αντιδραστήρων του Κοζλοντούι Ενόψει του παροπλισμού των μονάδων 1 και 2 του πυρηνικού σταθμού Κοζλοντούι μέχρι το τέλος του 2002, ο κ. Kovachev, υπουργός ενέργειας της Βουλγαρίας δήλωσε στις 8 Ιανουαρίου 2002 ότι η χώρα του δεν θα τηρήσει τις δεσμεύσεις για κλείσιμο και παροπλισμό των επικίνδυνων αντιδραστήρων παλαιού τύπου, όπως προβλέπεται στο πλαίσιο της αναθεωρημένης εταιρικής σχέσης της Ευρωπαϊκής Ένωσης με τη Βουλγαρία, καθώς και στο Μνημόνιο της Σόφιας που έχει υπογράψει η εν λόγω χώρα με την Επιτροπή το 1999.
<P>
Με ποιό τρόπο θα διασφαλίσει η Επιτροπή την τήρηση των δεσμεύσεων που περιέχονται στην εταιρική σχέση σχετικά με τον παροπλισμό των μονάδων 3 και 4 και σε ποιό στάδιο βρίσκονται οι εργασίες παροπλισμού των μονάδων 1 και 2, δεδομένων ότι και οι τέσσερις μονάδες είναι επισφαλείς και δεν επιδέχονται αναβάθμιση με λογικό κόστος; Μπορεί η Βουλγαρία, στο πλαίσιο της προενταξιακής διαδικασίας, να ζητεί το άνοιγμα διαπραγματεύσεων για το κεφάλαιο ενέργεια ενόσω αρνείται να τηρήσει τις δεσμεύσεις της με την ΕΕ σχετικά με την πυρηνική ασφάλεια και δεν έχει διαμορφώσει νέα ενεργειακή στρατηγική στη βάση προσαρμογής στους κανόνες της ελεύθερης αγοράς (παραγωγή και τιμολόγηση) και ανοίγματος της αγοράς στον ανταγωνισμό;

<SPEAKER ID=154 LANGUAGE="DE" NAME="Verheugen">
Κύριε Πρόεδρε, κυρίες και κύριοι βουλευτές, η Επιτροπή δεν μπορεί να επιβεβαιώσει την πληροφορία ότι η βουλγαρική κυβέρνηση έχει δηλώσει πως δεν προτίθεται να τηρήσει τις δεσμεύσεις που έχει αναλάβει για τον παροπλισμό του πυρηνικού αντιδραστήρα του Κοζλοντούι. Δεν μπορούμε να καταλογίσουμε μια τέτοια δήλωση στον Υπουργό Ενέργειας της Βουλγαρίας, κ. Kowatschew. Στην πραγματικότητα, κατά τη διάρκεια της δημόσιας συζήτησης που διεξάγεται αυτή την εποχή σχετικά με το κλείσιμο των μονάδων 1-4 του πυρηνικού αντιδραστήρα του Κοζλοντούι, έχουν ακουστεί στους πολιτικούς κύκλους της Βουλγαρίας διάφορες απόψεις.
<P>
Σύμφωνα με τις πληροφορίες της Επιτροπής, σε μια δήλωσή του στις 10 Ιανουαρίου 2002 για τον πρόωρο παροπλισμό των τεσσάρων μονάδων του Κοζλοντούι, ο Υπουργός Ενέργειας της Βουλγαρίας ανέφερε ως ημερομηνίες για το κλείσιμό τους το έτος 2008 και το έτος 2010 για τις μονάδες 3 και 4 αντίστοιχα. Η δήλωσή του δεν αφορούσε τις μονάδες 1 και 2.
<P>
Η κατάσταση έχει ως εξής. Στις συνεννοήσεις που είχα με τη βουλγαρική κυβέρνηση το 1999 είχε συμφωνηθεί ο παροπλισμός των μονάδων 1 και 2 για το έτος 2002, δηλαδή για εφέτος. Επίσης είχε συμφωνηθεί ότι θα συνεννοηθούμε με τη βουλγαρική κυβέρνηση σχετικά με τον παροπλισμό των μονάδων 3 και 4 στο πλαίσιο της επανεξέτασης της ενεργειακής στρατηγικής της χώρας, καθώς και ότι η σχετική απόφαση θα πρέπει να ληφθεί πριν από την αρχικά προβλεπόμενη ημερομηνία. Η Επιτροπή είχε καταστήσει σαφές ότι σύμφωνα με τη δική της αντίληψη ο παροπλισμός των μονάδων 3 και 4 θα πρέπει να γίνει το αργότερο το 2006. Οφείλω ωστόσο να επισημάνω ότι εκκρεμεί ακόμα η επίσημη απόφαση της Βουλγαρίας στο εν λόγω ζήτημα. Αυτό σημαίνει ότι δεν είναι δυνατόν να ολοκληρώσουμε τις διαπραγματεύσεις μας με τη Βουλγαρία για το κεφάλαιο ενέργεια προτού οριστεί δεσμευτικά η ημερομηνία παροπλισμού των μονάδων 3 και 4.
<P>
Η συμφωνία, την οποία είχα επιτύχει τότε με τη βουλγαρική κυβέρνηση, αποτελεί τμήμα της κοινής διαπραγματευτικής θέσης της Ευρωπαϊκής Ένωσης για το κεφάλαιο έρευνα όσον αφορά τον αντιδραστήρα του Κοζλοντούι. Επομένως είναι σαφές ότι το κεφάλαιο αυτό δεν μπορεί να ολοκληρωθεί εάν δεν έχει εκπληρωθεί το περιεχόμενο της συμφωνίας. Κατά συνέπεια είναι σαφές και επαναλαμβάνω εδώ εξ ονόματος της Επιτροπής: ο παροπλισμός των μονάδων 1-4 του πυρηνικού αντιδραστήρα του Κοζλοντούι σύμφωνα με τη συναφθείσα συμφωνία αποτελεί απαρέγκλιτο όρο για την ολοκλήρωση των ενταξιακών διαπραγματεύσεων με τη Δημοκρατία της Βουλγαρίας.
<P>
Οι εργασίες για τον παροπλισμό των μονάδων 1 και 2 έχουν ήδη ξεκινήσει και έχουν ήδη δημιουργηθεί οι αντίστοιχες διοικητικές και τεχνικές προϋποθέσεις. Υπάρχει ήδη στη διάθεση της Βουλγαρίας ένα διεθνές απόθεμα χρηματικών πόρων προκειμένου να χρηματοδοτηθούν οι εν λόγω εργασίες και επομένως μπορώ να υποθέσω ότι όλα θα εξελιχθούν κατά τον προβλεπόμενο τρόπο. Δεν συμμερίζομαι τις ανησυχίες μερικών ότι ο παροπλισμός των μονάδων 1 - 4 θα οδηγήσει σε σημαντικά οικονομικά προβλήματα και ειδικότερα σε προβλήματα ανταγωνισμού. Σύμφωνα με τους υπολογισμούς της Επιτροπής, η Βουλγαρία διαθέτει σε μεγάλο βαθμό πλεονασματική δυναμικότητα στην παραγωγή ενέργειας. Δεδομένου ότι κατασκευάζεται μάλιστα ένας νέος και σύγχρονος πυρηνικός αντιδραστήρας, οι απώλειες θα εξισορροπιστούν. Είμαστε πεπεισμένοι ότι τα προβλήματα μπορούν να τεθούν πλήρως υπό έλεγχο.
<P>
Συνοψίζοντας επισημαίνω ότι δεν έχουμε την παραμικρή ένδειξη ότι η Βουλγαρία θέλει να αποφύγει τις δεσμεύσεις που είχε αναλάβει. Θέλω να τονίσω ρητά ότι κατά την πρόσφατη συνάντησή μου με τον βούλγαρο πρωθυπουργό, ο τελευταίος μου επιβεβαίωσε ότι η κυβέρνησή του θα τηρήσει τις δεσμεύσεις που είχε αναλάβει η προηγούμενη κυβέρνηση.

<SPEAKER ID=155 NAME="Τρακατέλλης">
Κύριε Επίτροπε, ευχαριστώ πολύ για την απάντησή σας, που μας διαβεβαιώνει ότι οι αντιδραστήρες 1 και 2 θα κλείσουν φέτος, το 2002, και ότι ήδη έχουν ξεκινήσει oι εργασίες· επίσης ότι οι αντιδραστήρες 3 και 4 θα κλείσουν το αργότερο μέχρι το 2006, όπως είχε αρχικά συμφωνηθεί και όπως μου έλεγε και σε επιστολή του ο Πρόεδρος της Επιτροπής κ. Prodi, και όπως και εσείς το έχετε κατ' επανάληψη τονίσει.
<P>
Θα ήθελα να σας παρακαλέσω στο θέμα αυτό να επιμείνουμε, διότι πάντοτε υπάρχει η αβεβαιότητα μήπως δεν εξασφαλίζεται η επάρκεια ενέργειας, και θα ήθελα να ξέρω τι ακριβώς έγινε από πλευράς δικής σας όσον αφορά το ενιαίο διασυνδεδεμένο λειτουργικό σύστημα με το οποίο θα μπορούσαν να γίνουν ανταλλαγές ενέργειας, ώστε να μην υπάρχουν κράτη τα οποία να ρωτούν τι θα γίνει τώρα που θα κλείσουν οι αντιδραστήρες 1 έως 4 του Κοζλοντούι, μήπως δηλαδή έχουμε έλλειψη ενέργειας;
<P>
Το δεύτερο που θα ήθελα να σας ρωτήσω αφορά ένα βουλγαρικό δάνειο για την αναβάθμιση των αντιδραστήρων 5 και 6 στο δυτικό επίπεδο ασφαλείας. Τι έγινε σχετικά με τους αντιδραστήρες 5 και 6;

<SPEAKER ID=156 LANGUAGE="DE" NAME="Verheugen">
Κύριε βουλευτή, προκειμένου να αποφευχθούν οι παρανοήσεις επαναλαμβάνω με σαφήνεια: δεν έχουμε σήμερα κάποια δεσμευτική υπόσχεση από την πλευρά της βουλγαρικής κυβέρνησης ότι οι μονάδες 3 και 4 θα έχουν παροπλισθεί μέχρι το 2006, υπάρχει μόνο η συμφωνία ότι η απόφαση για τον παροπλισμό θα ληφθεί νωρίτερα απ' ό,τι είχε αρχικά προβλέψει η βουλγαρική κυβέρνηση. Στην ανακοίνωσή της η Επιτροπή είχε δηλώσει ότι σύμφωνα με τη δική της αντίληψη, ο παροπλισμός δεν θα καθυστερήσει περισσότερο από το 2006. Αυτό όμως πρέπει να κοινοποιηθεί επισήμως από τη βουλγαρική κυβέρνηση, πράγμα που πρόκειται ασφαλώς να γίνει. Κατά τα άλλα, κύριε βουλευτή, πρέπει να σας επισημάνω ότι η εξασφάλιση ενέργειας εκεί είναι ζήτημα της βουλγαρικής κυβέρνησης.
<P>
Ούτε το ζήτημα της αποδοτικότητας των ενεργειακών πηγών στα Βαλκάνια ούτε η θέση της Βουλγαρίας στη αγορά ενέργειας αποτελούν θέματα που εμπίπτουν άμεσα στην αρμοδιότητα της Επιτροπής. Μπορώ μόνο να επαναλάβω ότι, σύμφωνα με τις εκτιμήσεις μας, δεν θα υπάρξει έλλειψη ενέργειας στη Βουλγαρία εξαιτίας του παροπλισμού των μονάδων 1-4 καθώς και ότι υπάρχουν σημαντικά πλεονάσματα δυναμικότητας.
<P>
Συμφωνώ απόλυτα μαζί σας ότι είναι απόλυτα επιβεβλημένο να ενημερωθεί επακριβώς η κοινή γνώμη στη Βουλγαρία σχετικά με την αναγκαιότητα του παροπλισμού και τη λήψη συνοδευτικών μέτρων, επειδή πραγματικά ένα μεγάλο μέρος της βουλγαρικής κοινής γνώμης δεν δείχνει κατανόηση για αυτή την απαίτηση της διεθνούς κοινότητας - πράγμα που το γνωρίζετε ασφαλώς πολύ καλά. Συμπεριφερόμαστε πάντα σαν να επρόκειτο για αυτονόητα πράγματα και σας είμαι ευγνώμων που θίξατε αυτό το ζήτημα. Το μεγαλύτερο μέρος του πληθυσμού της Βουλγαρίας δεν θεωρεί για κανένα λόγο αυτονόητο ότι ο μεγαλύτερος και σημαντικότερος πυρηνικός αντιδραστήρας της χώρας πρόκειται να κλείσει μετά από πιέσεις από την πλευρά της διεθνούς κοινότητας.

<SPEAKER ID=157 LANGUAGE="DE" NAME="Rόbig">
Κύριε Πρόεδρε, αξιότιμε κύριε Επίτροπε, εμένα με ενδιαφέρει να μάθω ποιες είναι οι τεχνικές προδιαγραφές και τα πρότυπα βάσει των οποίων η Επιτροπή διαπιστώνει ποιες μονάδες είναι επικίνδυνες και πρέπει να παροπλισθούν.

<SPEAKER ID=158 LANGUAGE="DE" NAME="Verheugen">
Κύριε βουλευτή, η Επιτροπή δεν έχει κάνει κάτι τέτοιο και ούτε μπορεί να το κάνει. Πρόκειται για έναν πολιτικό όρο τον οποίο μας είχαν θέσει τα κράτη μέλη για την έναρξη διαπραγματεύσεων με τη Βουλγαρία. Ο διατυπωθείς από τα κράτη μέλη πολιτικός όρος προέκυψε από μια εκτίμηση που είχε γίνει ήδη στις αρχές της δεκαετίας του ' 90 από τις βιομηχανικές χώρες όπου εξετάσθηκε η ασφάλεια των πυρηνικών αντιδραστήρων στην Ανατολική Ευρώπη. Μέσω της εξέτασης αυτής προσδιορίσθηκαν εκείνοι οι πυρηνικοί αντιδραστήρες οι οποίοι, κατά την άποψη των δυτικών βιομηχανικών χωρών, ήταν αδύνατον να αναβαθμιστούν με εύλογο κόστος. Αυτή τη στιγμή δεν γνωρίζω τις προδιαγραφές που χρησιμοποίησαν τότε οι χώρες αυτές. Εάν σας ενδιαφέρει, είμαι πρόθυμος να διερευνήσω σχετικά το ζήτημα. Η Επιτροπή δεν προέβη σε κανενός είδους έρευνες, εκτέλεσε μόνο την πολιτική της αποστολή η οποία συνίστατο στη συνεννόηση με τη βουλγαρική κυβέρνηση για την επίτευξη ενός αποτελέσματος σχετικά με την εκπλήρωση ενός πολιτικού όρου προκειμένου να ξεκινήσουν διαπραγματεύσεις.

<SPEAKER ID=159 LANGUAGE="DE" NAME="Flemming">
Κύριε Επίτροπε, σας συγχαίρω που τοποθετείστε πάντα σε ζητήματα με τέτοια ακτινοβολία όπως ήταν τότε το ζήτημα του Τέμελιν και τώρα του Κοζλοντούι. Θα πρέπει να είσαστε πολύ ευτυχής. Επιτρέψτε μου να σας ρωτήσω μερικά πράγματα. Πόσο κοστίζει ένας τέτοιος παροπλισμός; Τι απογίνεται το ραδιενεργό υλικό; Ποιός πληρώνει για όλα αυτά; Πόσον χρόνο χρειάζεται ένας τέτοιος παροπλισμός; Τι θα γίνει εάν συμβεί κάτι απρόοπτο; Ποιος θα πληρώσει τότε; Ποιός θα αναλάβει το κόστος;
<P>
Στη συνέχεια της απάντησής σας προς τον συνάδελφο Rόbig θέλω να ρωτήσω επίσης: δεν είσαστε και εσείς της άποψης ότι αποδείχθηκε για ακόμα μία φορά πόσο επιτακτικά αναγκαίο είναι να έχουμε κοινές ευρωπαϊκές προδιαγραφές και να μην προσδιορίζουμε στο περίπου κάποιες ημερομηνίες για παροπλισμούς αντιδραστήρων. Είπαμε τώρα ότι οι μονάδες 3 και 4 θα παροπλιστούν το 2006. Μήπως θα έπρεπε όμως να πούμε το 2004 ή το 2003; Τι θα γίνει εάν συμβεί κάτι το 2005;

<SPEAKER ID=160 LANGUAGE="DE" NAME="Verheugen">
Κυρία βουλευτή, λυπάμαι ειλικρινά αλλά η Επιτροπή δεν έχει την ευθύνη για τις προδιαγραφές ασφάλειας που ισχύουν για πυρηνικούς αντιδραστήρες κάπου στον κόσμο και φυσικά ούτε για τους αντιδραστήρες της Βουλγαρίας. Ακόμα και εάν μπορούσα να απαντήσω στην τεχνικής υφής ερώτησή σας, δεν θα μου επιτρεπόταν αυτό. Την ευθύνη για τη λειτουργία του πυρηνικού αντιδραστήρα του Κοζλοντούι, και για όλα τα προβλήματα ασφάλειας που συνδέονται με αυτόν καθώς και για τις βλάβες που θα μπορούσαν να προκύψουν την φέρει αποκλειστικά και μόνο ο διαχειριστής του, δηλαδή στην προκείμενη περίπτωση η Δημοκρατία της Βουλγαρίας.
<P>
Πρέπει να τονίσω με σαφήνεια ότι η Επιτροπή δεν είναι σε θέση να αναλάβει την παραμικρή ευθύνη, καθότι δεν είναι και σε θέση να ασκήσει την παραμικρή επιρροή για τον τρόπο λειτουργίας αυτού του αντιδραστήρα. Δεν έχω προσωπική άποψη για το πόσο επικίνδυνος είναι. Το πώς γίνονται από τεχνική άποψη όλα αυτά που ρωτάτε, θα σας δώσω ευχαρίστως πληροφορίες, μόλις τις έχω και εγώ ο ίδιος στη διάθεσή μου. Θα πρέπει να έχουμε ως αφετηρία ότι το χρονικό διάστημα που χρειάζεται η ολοκλήρωση του παροπλισμού ενός τέτοιου αντιδραστήρα δεν μετριέται σε χρόνια αλλά σε δεκαετίες. Αυτό σημαίνει ότι εδώ έχουμε να επιτελέσουμε μια πολύ μακρόχρονη αποστολή η οποία ενδεχομένως να απαιτήσει μακροπρόθεσμες δεσμεύσεις και επιβαρύνσεις του κοινοτικού προϋπολογισμού.

<SPEAKER ID=161 NAME="Πρόεδρος">
Ευχαριστώ πολύ, κύριε Επίτροπε.
<P>
Δεδομένου ότι ο συντάκτης της απουσιάζει, η ερώτηση αριθ. 38 καθίσταται άκυρη.
<P>
Καλούμε τον κ. Liikanen να καταλάβει ένα έδρανο στην πρώτη σειρά.
<P>
Δεύτερο Μέρος Ερωτήσεις προς τον κ. Liikanen

<SPEAKER ID=162 NAME="Πρόεδρος">


<SPEAKER ID=163 NAME="Concepciσ Ferrer">
Ερώτηση αριθ. 41 της κ. (H-0054/02):
<P>
Θέμα: Βελτίωση του κανονιστικού πλαισίου των Μικρομεσαίων Επιχειρήσεων Η εσωτερική αγορά αποτελεί προνομιακό πλαίσιο για την αλληλεπίδραση των ευρωπαϊκών επιχειρήσεων. Παρά ταύτα, εξακολουθούν να υπάρχουν σημαντικά εμπόδια στην ελεύθερη κυκλοφορία αγαθών και υπηρεσιών τα οποία εμποδίζουν την αλληλεπίδραση αυτή.
<P>
Η ανάγκη βελτίωσης του κανονιστικού πλαισίου που κατέστη προφανής κατά την Διάσκεψη Κορυφής της Λισαβόνας καθώς και στο επίπεδο του Ευρωπαϊκού Χάρτη της Μικρομεσαίας Επιχείρησης, καθιστά απαραίτητη την παρακολούθηση του θέματος αυτού. Ποιες δράσεις έχει αναλάβει προς την κατεύθυνση αυτή η Επιτροπή;

<SPEAKER ID=164 LANGUAGE="FI" NAME="Liikanen">
. (FI) Κύριε Πρόεδρε, η εσωτερική αγορά έχει αποφέρει τεράστια οφέλη στις επιχειρήσεις, ωστόσο πολλά ακόμη μπορούν να πραγματοποιηθούν. Η πρόοδος στο θέμα αυτό παρακολουθείται στο πλαίσιο της στρατηγικής της Επιτροπής για την εσωτερική αγορά υπηρεσιών που εγκρίθηκε το Νοέμβριο του 1999. Η Επιτροπή ελέγχει ετησίως τη στρατηγική για την εσωτερική αγορά, προκειμένου να αξιολογηθούν τα αποτελέσματα και να προταθούν βελτιώσεις. Η τελευταία αξιολόγηση πραγματοποιήθηκε τον Απρίλιο. Μεταξύ των στόχων συμπεριλαμβάνεται και η βελτίωση του περιβάλλοντος λειτουργίας των επιχειρήσεων, και λαμβάνεται ιδιαιτέρως υπόψη η ενίσχυση των μικρών επιχειρήσεων, στο πλαίσιο πολλών δράσεων που σχετίζονται με το συγκεκριμένο στόχο.
<P>
Η Επιτροπή παρακολουθεί την εξέλιξη των προϋποθέσεων λειτουργίας των μικρών επιχειρήσεων με τη βοήθεια επίσης της ετήσιας έκθεσης για τον Ευρωπαϊκό Χάρτη Μικρομεσαίας Επιχείρησης. Η έκθεση του 2002 θα δημοσιευτεί τις επόμενες ημέρες και θα αξιολογεί τις βοηθητικές για τις μικρές επιχειρήσεις δράσεις, τις οποίες, όπως ανακοίνωσαν τα κράτη μέλη και η Επιτροπή, θα αρχίσουν να εφαρμόζουν. Τα αποτελέσματα της έκθεσης του 2002 θα παρουσιαστούν στη σύνοδο των αρμόδιων ευρωπαίων υπουργών για θέματα πολιτικής των ΜΜΕ, που θα διεξαχθεί στις 23 Απριλίου στην Aranjuez της Ισπανίας, και θα υποβληθούν στο Ευρωπαϊκό Συμβούλιο της Βαρκελώνης.
<P>
Στην παρούσα φάση μπορώ να πω ότι έχει επιτευχθεί πρόοδος. Για παράδειγμα έχει υπάρξει πρόοδος στην πρόσβαση στη χρηματοδότηση και στην αλλαγή διαδικασιών. Επιπλέον, το Δεκέμβριο ορίστηκε εκπρόσωπος των ΜΜΕ, αποστολή του οποίου είναι να εντείνει τη σχέση των ΜΜΕ με τα αντιπροσωπευτικά τους όργανα. Εργάζεται στην κεντρική διεύθυνση απασχόλησης και αρμοδιότητά του είναι να λειτουργεί ως σύνδεσμος σε θέματα τα οποία συνδέονται, για παράδειγμα, με τις δυνατότητες των ΜΜΕ να δεχθούν χρηματοδότηση και να επωφεληθούν από την καινοτομία, καθώς επίσης και με θέματα τα οποία συνδέονται με την ανταγωνιστικότητα, τη βελτίωση του κανονιστικού πλαισίου, το βαθμό υλοποίησης της εσωτερικής αγοράς και τη συμμετοχή στα προγράμματα της ΕΕ, αλλά και με τον τρόπο βελτίωσης των διαδικασιών διαβούλευσης.
<P>
Πέρυσι η Επιτροπή πραγματοποίησε εκστρατεία με τίτλο "Οι ΜΜΕ στην ψηφιακή εποχή" . Στόχος ήταν να ενημερώσει τις ΜΜΕ για τις δυνατότητες που προσφέρουν τα δίκτυα δεδομένων. Για το τρέχον έτος έχουν σχεδιαστεί έξι γεγονότα σε διαφορετικά κράτη μέλη και μια μεγάλη διάσκεψη στις Βρυξέλλες.
<P>
Η δραστηριότητα της Επιτροπής για τη βελτίωση του κανονιστικού πλαισίου συνεχίζεται. Τόσο η Λευκή Βίβλος για την ευρωπαϊκή διακυβέρνηση όσο και η δήλωση του Λάκεν για τη βελτίωση και την απλοποίηση του κανονιστικού πλαισίου προτείνουν πολυάριθμες δράσεις για τη βελτίωση της κατάστασης. Οι προτάσεις αφορούν όλο το φάσμα των κοινοτικών διατάξεων. Μεταξύ άλλων προβάλλεται η ανάγκη να ενισχυθεί η γνωμοδότηση των ομάδων συμφερόντων και της κοινωνίας των πολιτών, η εκτίμηση των κοινοτικών εξόδων και δράσεων και η απλοποίηση των υφισταμένων νόμων. Μέχρι τον Ιούνιο η Επιτροπή θα έχει υποβάλει πρόταση σχεδίου απλής λειτουργίας για την απλοποίηση και τη βελτίωση του κανονιστικού περιβάλλοντος, μετά τη γνωμοδότηση των θεσμικών οργάνων της Κοινότητας και των λοιπών σχετικών ομάδων. Η Γενική Διεύθυνση Απασχόλησης συμμετέχει ενεργά στην προετοιμασία αυτού του σχεδίου δραστηριότητας, επωφελούμενη από εμπειρίες που έχουν συλλεγεί μέσω του μηχανισμού αξιολόγησης των επιπτώσεων στις επιχειρήσεις καθώς και από το σχετικό πειραματικό σχέδιο. Τα συμπεράσματα του σχεδίου αυτού θα είναι έτοιμα ήδη το Φεβρουάριο.

<SPEAKER ID=165 LANGUAGE="ES" NAME="Ferrer">
Κύριε Επίτροπε, μου δώσατε μία τόσο πλήρη απάντηση ώστε λίγες απορίες μου μένουν για να κάνω νέα ερώτηση. Ωστόσο, θα ήθελα να σας ζητήσω εντόνως τα μέτρα που αναγγείλατε ότι πρόκειται να θεσπιστούν, ιδίως όσα αφορούν την απλούστευση του ρυθμιστικού πλαισίου, να δουν πράγματι το φως και να εφαρμοστούν το συντομότερο δυνατόν.
<P>
Είναι πολύ καλές οι μεγάλες διακηρύξεις, τα μεγάλα λόγια και οι μεγάλες πολιτικές για τις ήδη υπάρχουσες επιχειρήσεις, αλλά είναι θεμελιώδες όσοι - καθοδηγούμενοι από το επιχειρηματικό πνεύμα, που τόσο θέλουμε να προωθήσουμε - αποφασίζουν να συστήσουν μια νέα επιχείρηση, να μην συναντούν προσκόμματα και δυσκολίες που να τους εμποδίζουν να προχωρήσουν.
<P>
Από την άλλη πλευρά, και για να μπορέσει αυτή η πολιτική να είναι πραγματικά αποτελεσματική, είναι απαραίτητο η ενημέρωση σχετικά με τις δράσεις που έχει επιτελέσει η Επιτροπή να φθάνει μέχρι τους μικρότερους επιχειρηματίες, που αποτελούν έναν τομέα που την έχει μεγάλη ανάγκη.

<SPEAKER ID=166 LANGUAGE="FI" NAME="Liikanen">
. (FI) Κύριε Πρόεδρε, συμφωνώ με τον αξιότιμο βουλευτή ότι τα λόγια είναι λόγια και ότι μόνο οι πράξεις έχουν σημασία. Μόλις δημοσιευτεί η έκθεσή μας σχετικά με τον Ευρωπαϊκό Χάρτη για τις ΜΜΕ, αυτήν την εβδομάδα, θα έχουμε μια εικόνα σχετικά με το τι έχει υλοποιηθεί στα κράτη μέλη. Για εμάς στην Επιτροπή είναι ιδιαίτερα σημαντικό να μπορέσουμε να παρουσιάσουμε, κατά το τρέχον έτος, μια εμπεριστατωμένη ανάλυση των επιπτώσεων όλων των νέων νομοθετικών προτάσεων, να μάθουμε ποια θα είναι τα πραγματικά έξοδα των επιχειρήσεων και να αναζητούμε πάντοτε την απλούστερη λύση. Εάν θέλει ο αξιότιμος βουλευτής, μπορούμε να ξανασυζητήσουμε το θέμα λεπτομερώς. Όμως συμφωνώ ότι το πλέον σημαντικό είναι τα έργα· τα λόγια διαρκούν πολύ λίγο.

<SPEAKER ID=167 NAME="Harbour">
Θα ήθελα να σχολιάσω την τελευταία απάντηση του Επιτρόπου και χαίρομαι διότι αναφέρεται σε διεξοδική αξιολόγηση των επιπτώσεων. Θα ήθελα να του επισημάνω ότι σήμερα οι αξιολογήσεις επιπτώσεων οι οποίες επισυνάπτονται στις προτάσεις της Επιτροπής, σε πολλές περιπτώσεις δεν είναι εξονυχιστικές, δεν εξετάζουν τις πλήρεις επιπτώσεις, δεν είναι πάντα ανεξάρτητες.
<P>
Θα συμφωνούσε μαζί μου ότι είναι ζωτικής σημασίας να υπάρχει μια διοργανική συμφωνία για την ανεξάρτητη αξιολόγηση των επιπτώσεων έτσι ώστε όταν οι προτάσεις φθάνουν στο Σώμα και οι συνάδελφοι επιβάλλουν πρόσθετες επιβαρύνσεις στις επιχειρήσεις να κοστολογούνται ανάλογα; Επίσης, όταν το Συμβούλιο προσθέτει διατάξεις στις προτάσεις της Επιτροπής σε κοινή θέση, δεν πρέπει και αυτές να κοστολογούνται δεόντως; Δεν συμμερίζεται την άποψή μου ότι αυτό είναι το είδος της τολμηρής πρότασης που θέλουμε να δούμε; Πρέπει να πω ότι οι προτάσεις που έχουμε δει μέχρι στιγμής από την Επιτροπή σχετικά με την αξιολόγηση του κανονιστικού πλαισίου είναι υπερβολικά διστακτικές.

<SPEAKER ID=168 NAME="Liikanen">
. (ΕΝ) Συμμερίζομαι την άποψη του κ. Harbour ότι υπάρχει μεγάλο περιθώριο βελτίωσης στην αξιολόγηση των επιπτώσεων. Για το λόγο αυτό, όταν ανέλαβα τα καθήκοντα μου ξεκίνησα μια μελέτη για τη δημιουργία πιο σταθερών μεθοδολογιών για την επιχειρηματική αξιολόγηση των επιπτώσεων. Τα αποτελέσματα της εργασίας αυτής θα είναι έτοιμα τώρα το Φεβρουάριο.
<P>
Παράλληλα με αυτό, η Επιτροπή πρότεινε στη Σύνοδο Κορυφής του Γκέτεμποργκ την ανάγκη για αξιολογήσεις αειφόρων επιπτώσεων, που σημαίνει αξιολογήσεις επιπτώσεων οι οποίες περιλαμβάνουν τους οικονομικούς, κοινωνικούς και περιβαλλοντικούς παράγοντες. Η εργασία αυτή, της οποίας ηγείται ο Γενικός Γραμματέας, βρίσκεται αυτή τη στιγμή υπό εξέλιξη στους κόλπους της Επιτροπής.
<P>
Συμφωνώ πλήρως ότι πρέπει να έχουμε προβλέψιμες, αποδεκτές μεθοδολογίες έτσι ώστε ο καθένας να μπορεί να αξιολογήσει πώς φτάσαμε σε αυτά τα συμπεράσματα. Η Επιτροπή είναι έτοιμη να εγκαινιάσει τη συζήτηση για αυτά τα ζητήματα και να εμφανιστεί ενώπιον των αντίστοιχων επιτροπών, για παράδειγμα, για να συζητήσει τι μάθαμε στις επιχειρηματικές αξιολογήσεις επιπτώσεων. Η Επιτροπή εκτιμά τη σημασία τόσο των αξιολογήσεων των επιχειρηματικών επιπτώσεων όσο και των αξιολογήσεων των αειφόρων επιπτώσεων και την ανάγκη να επιτευχθούν σύντομα.
<P>
Δεύτερον, αυτό δεν σημαίνει φυσικά ότι δεν θα ληφθούν μέτρα αν προκύψουν κόστη αλλά πρέπει τουλάχιστον να προσπαθήσουμε να αξιολογήσουμε ειλικρινά τα κόστη και στη συνέχεια μπορεί να ληφθεί μια απόφαση μετά από κατάλληλη ενημέρωση.

<SPEAKER ID=169 NAME="Πρόεδρος">
Ο κ. Crowley έφθασε ακριβώς πριν του δώσω το λόγο. Εάν επιθυμεί να υποβάλει την ερώτησή του, ο κ. Επίτροπος θα του απαντήσει.
<P>
Ερώτηση αριθ. 40 του κ. Brian Crowley (H-0025/02):
<P>
Θέμα: Βελτίωση του επιχειρηματικού περιβάλλοντος το 2002 και δημιουργία μιας περιεκτικής ηλεκτρονικής κοινωνίας
<P>
Προτίθεται η Επιτροπή να παρουσιάσει εν σκιαγραφία τις προτάσεις της για το 2002 οι οποίες αποσκοπούν στη βελτίωση του επιχειρηματικού περιβάλλοντος, περιλαμβανομένου και εκείνου για τις μικρές και τις πολύ μικρές επιχειρήσεις και προτίθεται να αναφέρει τη χρονική κλίμακα που προβλέπει για την υποβολή νέων πρωτοβουλιών τις οποίες έχει υποσχεθεί και οι οποίες θα αποσκοπούν στην παγίωση της κινήσεως προς μία περιεκτική "ηλεκτρονική κοινωνία" ;

<SPEAKER ID=170 NAME="Liikanen">
. (ΕΝ) Η Ευρωπαϊκή Επιτροπή θα δημοσιεύσει σε μία εβδομάδα την ετήσια έκθεση για τον Ευρωπαϊκό Χάρτη για τις μικρές επιχειρήσεις.
<P>
Μέσω της ετήσιας έκθεσης παρακολουθούμε την πρόοδο σχετικά με το περιβάλλον για τις μικρές επιχειρήσεις.
<P>
Η έκθεση του 2002 αξιολογεί τις δράσεις που αναφέρονται από τα κράτη μέλη και την Επιτροπή υπέρ των μικρών επιχειρήσεων. Τα συμπεράσματα της έκθεσης θα παρουσιαστούν στις 23 Φεβρουαρίου στη Διάσκεψη των Ευρωπαίων Υπουργών αρμόδιων για τις πολιτικές στον τομέα των ΜΜΕ και θα υποβληθούν στο Ευρωπαϊκό Συμβούλιο.
<P>
Όπως έχω ήδη πει, η έκθεση δείχνει σημάδια αύξησης της πολιτικής δέσμευσης, ενώ σημαντική πρόοδος έχει σημειωθεί όσον αφορά την πρόσβαση στη χρηματοδότηση. Πρόοδος έχει επίσης σημειωθεί στις ανταλλαγές των βέλτιστων πρακτικών, όπως είναι ο περιορισμός της γραφειοκρατίας για τη σύσταση εταιρειών.
<P>
Όσον αφορά τις προσπάθειες των ΜΜΕ να προσαρμόσουν τις επιχειρηματικές πρακτικές τους στην παγκόσμια οικονομία που βασίζεται στη γνώση, η Επιτροπή εγκαινίασε πέρυσι την πρωτοβουλία GoDigital στο πλαίσιο του προγράμματος δράσης eEurope (ηλεκτρονική Ευρώπη). Σε ορισμένες χώρες η έκθεση αυτή έγινε δεκτή πολύ θετικά, ενώ αυτή τη στιγμή διοργανώνουμε εκστρατείες σε όλες τις ευρωπαϊκές χώρες.
<P>
Πριν από το τέλος του 2002, θα είναι έτοιμη μια διαδικτυακή πύλη που θα παρέχει στις ΜΜΕ νομικές πληροφορίες, καθοδήγηση και συμβουλές.
<P>
Η Επιτροπή μόλις σήμερα ενέκρινε επίσης μιας ανακοίνωση σχετικά με τη συγκριτική αξιολόγηση των επιδόσεων στο πρόγραμμα δράσης eEurope, στην οποία μπορείτε να παρακολουθήσετε πώς συνδέονται οι ΜΜΕ και σε τι βαθμό χρησιμοποιούν το ηλεκτρονικό εμπόριο.
<P>
Αυτή η ανακοίνωση της Επιτροπής υπογραμμίζει τις νέες προκλήσεις σε σχέση με τη χρήση του Διαδικτύου: απαιτείται μεγάλο εύρος ζώνης για την προώθηση νέων υπηρεσιών· τα σχολεία έχουν συνδεθεί με το Διαδίκτυο, το οποίο όμως δεν αποτελεί ακόμη ικανοποιητικά μέρος της παιδαγωγικής διαδικασίας· οι κυβερνήσεις που είναι συνδεδεμένες με το Διαδίκτυο πρέπει να προχωρήσουν προς τις πλήρεις ηλεκτρονικές συναλλαγές. Οι δείκτες περιλαμβάνουν μεταξύ άλλων τη διείσδυση του Διαδικτύου στις επιχειρήσεις και το ποσοστό των εταιρειών που πραγματοποιούν πωλήσεις μέσω του Διαδικτύου.
<P>
Ενώ έχει σημειωθεί ικανοποιητική πρόοδος, η αποδοχή του ηλεκτρονικού εμπορίου δεν είναι τόσο γρήγορη όσο αναμενόταν. Αυτό επιβεβαιώνει τη σημασία δράσεων όπως η πρωτοβουλία GoDigital, αλλά δείχνει επίσης την επείγουσα ανάγκη να εντοπιστούν τα εμπόδια που τίθενται στο ηλεκτρονικό εμπόριο, μεταξύ ιδιαιτέρως των μικρών επιχειρήσεων καθώς και των καταναλωτών. Το πρόγραμμα δράσης eEurope πρέπει να συνεχιστεί πέρα από το 2002 και να εστιαστεί στην αποτελεσματική χρήση και τη διαθεσιμότητα του Διαδικτύου για όλους τους πολίτες και τις επιχειρήσεις.
<P>
Η ανακοίνωση για τον αντίκτυπο της ηλεκτρονικής οικονομίας στις ευρωπαϊκές επιχειρήσεις περιέχει προτάσεις για την εμβάθυνση της συνεργασίας μεταξύ όλων των ενδιαφερομένων, προκειμένου να δημιουργηθεί ένα πολιτικό πρόγραμμα δράσης για τη μεγιστοποίηση των οφελών της ηλεκτρονικής οικονομίας για τις ευρωπαϊκές επιχειρήσεις, λαμβάνοντας υπόψη τις ανάγκες των ΜΜΕ. Το Συμβούλιο Βιομηχανίας ενέκρινε αυτή την πρόταση το Δεκέμβριο του 2001 και κάλεσε την Επιτροπή και τα κράτη μέλη να εντείνουν τη συζήτηση για την ηλεκτρονική οικονομία.
<P>
Η ισπανική Προεδρία αποφάσισε να δρομολογήσει μια συζήτηση για την πολιτική με τα κράτη μέλη προκειμένου να συμφωνήσουν τις μελλοντικές προτεραιότητες για την προώθηση της ηλεκτρονικής οικονομίας στην Ευρώπη, καθώς και να συζητηθεί το θέμα στη συνεδρίαση του Συμβουλίου Βιομηχανίας στις αρχές Ιουνίου.
<P>
Για το σκοπό αυτό, θα είναι απαραίτητο να προσδιοριστούν αλλαγές στην πολιτική σε εθνικό και ευρωπαϊκό επίπεδο για να γίνουν οι προσαρμογές στις ανάγκες της ηλεκτρονικής οικονομίας. Οι δραστηριότητες αυτές θα πραγματοποιηθούν σε στενή συνεργασία με τον προβληματισμό που έχει αναπτυχθεί και την προπαρασκευαστική εργασία σε σχέση με το μέλλον του προγράμματος δράσης eEurope.

<SPEAKER ID=171 LANGUAGE="FI" NAME="Paasilinna">
Κύριε Πρόεδρε, κύριε Επίτροπε, το σχέδιο της ηλεκτρονικής Ευρώπης αντιμετώπισε μεγάλες δυσκολίες από τη στιγμή που άρχισαν οι δημοπρασίες για τις συχνότητες. Η κατάσταση αυτή οδήγησε σε πτωχεύσεις, που συνεχίζονται ακόμη και τώρα, και σε ανεργία. Τι προτίθεστε να πράξετε, προκειμένου να αποφευχθούν στο μέλλον τέτοιου είδους καταστάσεις: ορισμένα, δηλαδή, κράτη μέλη να προβαίνουν σε χρηματοδοτήσεις, αντίθετα από τους γενικούς στόχους του προγράμματος δράσης eEurope - μπαίνοντας έτσι σε έναν φρενήρη φαύλο κύκλο - ενώ άλλα όχι;

<SPEAKER ID=172 LANGUAGE="FI" NAME="Liikanen">
. (FI) Κύριε Πρόεδρε, τον προηγούμενο Δεκέμβριο εγκρίθηκε η νέα νομοθεσία για την ηλεκτρονική επικοινωνία - ευχαριστώ το Κοινοβούλιο για την ταχεία δράση. Η νέα νομοθεσία περιλαμβάνει για πρώτη φορά και μια νομική βάση σχετικά με τις συχνότητες, στο πλαίσιο της οποίας θεσπίζονται πλέον τα εξής όργανα: μία επιτροπή, η οποία επεξεργάζεται μακροπρόθεσμα ζητήματα, και μία ομάδα εργασίας, η οποία ασχολείται με τη διαχείριση των τρεχόντων. Δεδομένου ότι διαθέτουμε κοινή νομική βάση και κοινά όργανα, μπορούμε να επεξεργαζόμαστε, εκ των προτέρων, τους κοινούς στόχους και να συντονίζουμε τις δράσεις. Ωστόσο, αυτό δεν εγγυάται ότι όλοι θα επιλέξουν τελικά τον ίδιο τρόπο δράσης· ελπίζω όμως ότι μαζί μπορούμε τουλάχιστον να συμφωνήσουμε ανοιχτά και με διαφάνεια αφενός για τους τρόπους διαδικασίας και αφετέρου ότι οι κανόνες θα είναι ήδη γνωστοί σε όλους, πριν αρχίσει το πρώτο κράτος να κατανέμει τις συχνότητες. Η αγορά θα μπορεί να λειτουργήσει με περισσότερη σύνεση, από τη στιγμή που θα γνωρίζει τουλάχιστον πώς λειτουργούν οι διαφορετικές περιοχές τής Ευρώπης. Πιστεύω ότι ένα τέτοιο χάος, σαν αυτό που αντιμετωπίσαμε τελευταία, δεν πρόκειται να επαναληφθεί, όμως ότι όλα θα πάνε κατ' ευχήν, αυτό δεν μπορούμε πάντοτε να το εγγυηθούμε.

<SPEAKER ID=173 NAME="Πρόεδρος">
Δεδομένου ότι ο συντάκτης της απουσιάζει, η ερώτηση αριθ. 42 καθίσταται άκυρη.

<SPEAKER ID=174 NAME="Malcolm Harbour">
Ερώτηση αριθ. 43 του κ. (H-0042/02):
<P>
Θέμα: Πρωτοβουλία eEurope 2002 Στο δημοσιευθέν πρόγραμμα εργασίας της η ισπανική προεδρία σημειώνει ότι θα πρέπει να υπάρξει νέο ξεκίνημα της πρωτοβουλίας eEurope 2002 με νέους στόχους. Δύναται η Επιτροπή να εξηγήσει γιατί μία στρατηγική που ξεκίνησε μόλις προ διετίας χρειάζεται τώρα νέο ξεκίνημα, να υποδείξει τους λόγους για τους οποίους απέτυχε η αρχική στρατηγική και να αναφέρει εν συντομία τους στόχους τους οποίους επιδιώκει η νέα στρατηγική;

<SPEAKER ID=175 NAME="Liikanen">
. (ΕΝ) Θα ήθελα καταρχάς να ευχαριστήσω τον κ. Harbour που κρατά το θέμα e-Europe στις πρώτες θέσεις στην ευρωπαϊκή ατζέντα.
<P>
Αν κοιτάξουμε πίσω στο 2000, μπορούμε να δούμε ότι το πρόγραμμα δράσης e-Europe πραγματικά ξαναέγραψε την ευρωπαϊκή πολιτική ατζέντα. Η ιδέα ήταν να τεθούν σαφείς στόχοι για την ΕΕ και τα κράτη μέλη, να δοθούν σαφείς κατευθυντήριες γραμμές και να δοθεί συνέχεια σε αυτές. Είχε αποτελέσματα αυτή η ιδέα; Νομίζω πως ναι. Για να σας δώσω μερικά παραδείγματα: η δέσμη μέτρων για τις τηλεπικοινωνίες και η αποδεσμοποίηση του τοπικού βρόχου. Δεν θα μπορούσαμε ποτέ να φανταστούμε αυτές τις σύντομες διαδικασίες αν δεν είχε δοθεί υψηλή προτεραιότητα στην κοινωνία των πληροφοριών.
<P>
Η διείσδυση του Διαδικτύου έχει αυξηθεί. Ήταν 18% το Μάρτιο του 2000 και 38% το Δεκέμβριο του 2001 - πάνω από το διπλάσιο. Το 90% σχεδόν των σχολείων είναι συνδεδεμένα με το Διαδίκτυο. Σήμερα, το 90% των ευρωπαϊκών επιχειρήσεων έχουν πρόσβαση στο Διαδίκτυο. Διαθέτουμε σήμερα το ταχύτερο δίκτυο έρευνας στον κόσμο. Έχει ξεκινήσει ικανοποιητικά και συνεχίζεται η απευθείας σύνδεση των κυβερνήσεων με το Διαδίκτυο. Μια περιεκτική επισκόπηση είναι τώρα διαθέσιμη. Εγκρίθηκε σήμερα στην Επιτροπή. Έχω τη χαρά να τη διαβιβάσω στα μέλη του Κοινοβουλίου.
<P>
Ποιες είναι οι νέες προκλήσεις; Καταρχάς, η διείσδυση στο Διαδίκτυο έχει αυξηθεί κατακόρυφα, αλλά παραμένει άνισα κατανεμημένη στις ευρωπαϊκές χώρες. Τα σχολεία είναι μαζικά συνδεδεμένα, αλλά ο αριθμός των μαθητών ανά Η/Υ συνδεδεμένο στο Διαδίκτυο διαφέρει ακόμη σημαντικά από χώρα σε χώρα. Πρέπει να έχουμε περισσότερους Η/Υ ανά μαθητή σχολείου.
<P>
Παρόλο που οι επιχειρήσεις συνδέονται ολοένα και περισσότερο με το Διαδίκτυο, η αναδιοργάνωση των επιχειρηματικών διαδικασιών μόλις τώρα ξεκινά. Το ηλεκτρονικό εμπόριο από τις επιχειρήσεις προς τους καταναλωτές είναι ακόμη μάλλον περιορισμένο.
<P>
Οι κυβερνήσεις άρχισαν ενθουσιωδώς να συνδέονται απευθείας με το Διαδίκτυο. Συνήθως, υπάρχει ένα ζήτημα σχετικά με την παρουσίαση των δραστηριοτήτων τους στην ιστοθέση τους. Η αληθινή διαδραστικότητα είναι ακόμη σπάνια. Όλες οι διαδραστικότητες παρέχουν καλύτερες υπηρεσίες στους πολίτες και αυξάνουν την παραγωγικότητα του δημόσιου τομέα.
<P>
Η Επιτροπή δεν έχει εξαντλήσει τις δράσεις της, διότι η τεχνολογία εξελίσσεται γρήγορα. Το ευρυζωνικό Διαδίκτυο αποτελεί τώρα μια αληθινή επιλογή. Η ευρεία ζώνη είναι η ουσιαστική υλική υποδομή της κοινωνίας της γνώσης. Χωρίς την ευρεία ζώνη, δεν θα επιτύχουμε ποτέ πλήρως τους στόχους της Λισαβόνας.
<P>
Αλλα έθνη έχουν ήδη κάνει τις επιλογές τους για την ευρεία ζώνη. Η έκθεση της Επιτροπής στη Σύνοδο Κορυφής της Βαρκελώνης αναφέρει: "Η ευρυζωνική πρόσβαση στο Διαδίκτυο θα αποτελέσει βασικό παράγοντα για τη βελτίωση των επιδόσεων της οικονομίας. Τα ευρυζωνικά δίκτυα θα αποτελέσουν το σκελετό μιας ολοένα περισσότερο διασυνδεόμενης και ολοκληρωμένης κοινωνίας. Η πρωτοβουλία e-Europe πρέπει να συνεχιστεί πέρα από το 2002 και να εστιαστεί περισσότερο προς την αποτελεσματική χρήση και διαθεσιμότητα του Διαδικτύου" .
<P>
Η Επιτροπή είναι ιδιαίτερα ικανοποιημένη για το γεγονός ότι η ισπανική Προεδρία συμφωνεί με την ανάλυση αυτή και έχει συμπεριλάβει το ξεκίνημα του προγράμματος δράσης e-Europe 2005 στην ατζέντα της. Η πρώτη συζήτηση σχετικά με ένα πιθανό νέο πρόγραμμα δράσης θα πραγματοποιηθεί στο άτυπο Συμβούλιο Τηλεπικοινωνιών στη Vitoria της Ισπανίας, στις 22 και 23 Φεβρουαρίου 2002. Η Επιτροπή είναι έτοιμη να συμμετάσχει σε προπαρασκευαστικό διάλογο και με τις αρμόδιες επιτροπές στο Ευρωπαϊκό Κοινοβούλιο.

<SPEAKER ID=176 NAME="Harbour">
Θα ήθελα να ευχαριστήσω τον Επίτροπο για την περιεκτική απάντηση και παρατηρώ ότι δύο από τα κεντρικά επιτεύγματα είναι αυτά τα οποία το Κοινοβούλιο προώθησε πολύ έντονα. Ωστόσο, η ανησυχία μου δεν αφορά την εργασία που έχει κάνει - για την οποία τον επαινώ θερμά - αλλά μάλλον, για παράδειγμα, τις καθυστερήσεις και τα προβλήματα που αντιμετωπίζουν τα κράτη μέλη προκειμένου να μεταφέρουν στην εθνική τους νομοθεσία την οδηγία για το ηλεκτρονικό εμπόριο, την οποία ενέκρινε το Σώμα με μεγάλη ταχύτητα. Παρομοίως, βλέπω ότι όσον αφορά τα πνευματικά δικαιώματα στην Κοινωνία των Πληροφοριών - μια άλλη θεμελιώδη πτυχή στη νομοθεσία την οποία ο Επίτροπος δεν αναφέρει - συνεχίζεται η συζήτηση σχετικά με τις ιδέες για την επιβολή νέων τελών επί των δίσκων των υπολογιστών και άλλα ζητήματα που θα δυσχεράνουν σημαντικά την ανάπτυξη της ηλεκτρονικής κοινωνίας.
<P>
Συμμερίζεται τη μεγάλη μου ανησυχία ότι τα κράτη μέλη δεν φαίνεται να λαμβάνουν αρκετά σοβαρά υπόψη τους τις θεμελιώδεις αρχές που έχει εξαγγείλει και θα μας έδινε κάποια ένδειξη ότι θα τα επιπλήξει στις επόμενες συνεδριάσεις; Θα δημοσιεύσει η Επιτροπή εκθέσεις αξιολόγησης και για τα δύο αυτά ζητήματα, έτσι ώστε εμείς σε αυτό το Σώμα να μπορέσουμε να ασκήσουμε κάποια πολιτική πίεση στα κράτη μέλη για να προχωρήσουν;

<SPEAKER ID=177 NAME="Liikanen">
. (ΕΝ) Οι δύο οδηγίες για το ηλεκτρονικό εμπόριο και τα δικαιώματα πνευματικής ιδιοκτησίας είναι εξαιρετικά σημαντικές. Είναι καθήκον της Επιτροπής να εξασφαλίσει ότι τα κράτη μέλη θα τις μεταφέρουν στη νομοθεσία τους. Και οι δύο αυτές οδηγίες υπάγονται στην αρμοδιότητα του συναδέλφου μου, κ. Bolkestein, αλλά συνεργαζόμαστε στο θέμα αυτό και είμαι πρόθυμος να επικοινωνήσω μαζί του μετά την Ώρα των Ερωτήσεων.
<P>
Όσον αφορά το ζήτημα των δικαιωμάτων πνευματικής ιδιοκτησίας, η Επιτροπή διοργανώνει μέσα στις επόμενες εβδομάδες ημερίδα για τις τεχνολογίες διαχείρισης των ψηφιακών δικαιωμάτων. Όταν πωλείται περιεχόμενο μέσω του Διαδικτύου, είναι πολύ σημαντικό να εγγυηθούμε ένα σύστημα όπου ο κάτοχος των δικαιωμάτων πνευματικής ιδιοκτησίας μπορεί να εισπράξει τα ανάλογα δικαιώματα εκμετάλλευσης για την παραγωγή του. Νέες τεχνολογίες όπως η διαχείριση των ψηφιακών δικαιωμάτων είναι χρήσιμες στο σημείο αυτό.
<P>
Η προσωπική μου επιθυμία είναι η τεχνολογία αυτή να μπορέσει να καταλήξει σε πιο στοχοθετημένες μεθόδους για τη διασφάλιση των ανάλογων εσόδων στους κατόχους πνευματικών δικαιωμάτων, έτσι ώστε τα κράτη μέλη να μην χρειάζεται να καταφύγουν σε πολύ γενικές μη στοχοθετημένες λύσεις, όπως είναι η εισφορά επί των δικαιωμάτων πνευματικής ιδιοκτησίας.
<P>
Τέλος, σχετικά με την παρακολούθηση των κρατών μελών, υπάρχει συχνά το πρόβλημα ότι η πρόοδος είναι αποσπασματική και δεν υπάρχει αρκετά ισχυρός συντονισμός στα κράτη μέλη προκειμένου να διασφαλιστεί ότι θα σημειωθεί πρόοδος σε όλους τους τομείς. Αυτό θα είναι ένα από τα ζητήματα που θα θέσουμε στο επόμενο άτυπο Συμβούλιο και θα απευθύνουμε αυτή την πρόκληση στο Ευρωπαϊκό Συμβούλιο της Βαρκελώνης.

<SPEAKER ID=178 LANGUAGE="FI" NAME="Paasilinna">
Κύριε Πρόεδρε, κύριε Επίτροπε, τι προτίθεται να πράξει η Επιτροπή σχετικά με την απειλούμενη αύξηση του ψηφιακού χάσματος, δεδομένου ότι αυτό πλήττει άτομα, τα οποία είναι - επιπλέον - φτωχά; Δεύτερον, το ποσοστό της χρήσης των συνδέσεων στο Διαδίκτυο είναι χαμηλό σε εμάς, στην Ευρώπη. Τι σκοπεύει να πράξει η Επιτροπή επ' αυτού; Τρίτον, η εξέλιξη του περιεχομένου εδώ, στην Ευρώπη, είναι επίσης αργή. Ωστόσο αποτελεί κλειδί για ευρύτερη δραστηριότητα στο πνεύμα της eEurope. Πώς σκοπεύετε να δράσετε επ' αυτού;

<SPEAKER ID=179 NAME="Liikanen">
. (ΕΝ) Όλα αυτά τα ζητήματα είναι εξαιρετικά σημαντικά. Έχω μόνο λίγες παρατηρήσεις.
<P>
Τα σχολεία είναι αυτά που μπορούν να γεφυρώσουν το ψηφιακό χάσμα. Μέσω αυτών μπορούμε να εγγυηθούμε εκπαίδευση για όλους. Στην Ευρώπη εξακολουθούν να λειτουργούν ενιαία σχολικά συστήματα. Μπορούμε να εγγυηθούμε δεξιότητες για όλους. Όταν το Διαδίκτυο μπαίνει στα νοικοκυριά μέσω των παιδιών, μπορούμε να αποφύγουμε το χάσμα εν τη γεννέσει του. Αλλά πρέπει επίσης να εξετάσουμε τις μεγαλύτερες ηλικιακές ομάδες. Εδώ, οι συνδυασμένες προσπάθειες του δημόσιου τομέα στην εκπαίδευση, τα σημεία της δημόσιας πρόσβασης στο Διαδίκτυο που μπορούν να θέσουν σε λειτουργία οι τοπικές κοινότητες, τα ταχυδρομεία και ο ιδιωτικός τομέας παρέχουν σημαντική υποστήριξη. Σχετικά με αυτό ελπίζω ότι όλα τα κράτη μέλη θα λάβουν ενεργά μέτρα.
<P>
Όσον αφορά τη χρήση, συζητάμε τα συστήματα ενιαίας χρέωσης γενικά. Στην Αμερική, η μεγαλύτερη χρήση εξηγείται συχνά από το γεγονός ότι υπάρχουν περισσότερες προσφορές ενιαίας χρέωσης στην αγορά, για ευρυζωνικές και μη υπηρεσίες. Δεν έχουμε ακόμη καταλήξει σε τελικό συμπέρασμα σχετικά με αυτό, αλλά το ζήτημα τίθεται τώρα, καθώς βλέπουμε μια βαθμιαία ελάττωση της ζήτησης για ευρεία ζώνη με τη μορφή ασύμμετρου ψηφιακού συνδρομητικού βρόχου και καλωδίου. Θα μπορούσε αυτό να είναι μια λύση; Θα απαντήσω αφού θα έχουμε εργαστεί περισσότερο σχετικά με αυτό στους κόλπους της Επιτροπής.
<P>
Όσο για το περιεχόμενο, αν το Διαδίκτυο δεν χρησιμοποιεί τη μητρική γλώσσα κάποιου, τότε δεν θα είναι Διαδίκτυο για όλους. Η Επιτροπή εφαρμόζει τώρα το πρόγραμμα eContent (ηλεκτρονικό περιεχόμενο), το οποίο επικεντρώνεται στις πολύγλωσσες και πολυπολιτισμικές πλατφόρμες στον τομέα του περιεχομένου. Φέρνει σε επαφή διάφορους φορείς από διάφορα κράτη μέλη. Υπήρξε μεγάλο ενδιαφέρον και προχωρεί καλά.
<P>
Το πρόγραμμα για τις τεχνολογίες της κοινωνίας των πληροφοριών επικεντρώνει την προσοχή του στις εφαρμογές. Στο μέλλον, ο χρήστης θα είναι στο επίκεντρο. Βάζουμε συχνά την τεχνολογία στο επίκεντρο, αλλά τώρα πρέπει να βάλουμε το χρήστη στο επίκεντρο. Οι χρήστες δεν αναζητούν τεχνολογία, αλλά μάλλον περιεχόμενο, υπηρεσίες και εφαρμογές. Για το λόγο αυτό, η προσοχή της έρευνας κινείται προς αυτή την κατεύθυνση. Η Επιτροπή υποστηρίζει αυτές τις προσπάθειες.

<SPEAKER ID=180 LANGUAGE="DE" NAME="Rόbig">
Κύριε Πρόεδρε, στον πλειστηριασμό για τις άδειες στο παγκόσμιο σύστημα κινητών τηλεπικοινωνιών καταβλήθηκαν τεράστια ποσά. Τι επιπτώσεις θα έχει το γεγονός αυτό στις άδειες για την ψηφιακή τηλεόραση; Θεωρώ ότι ειδικά με αυτές τις πρωτοβουλίες, οι οποίες συνεπάγονται και πολύ μεγάλες επενδύσεις έχουν δημιουργηθεί νέες θέσεις εργασίας. Πώς βλέπετε εσείς την εξέλιξη των κεφαλαίων υψηλού κινδύνου όσον αφορά τον τομέα αυτόν;

<SPEAKER ID=181 NAME="Liikanen">
. (ΕΝ) Για να είμαι ειλικρινής, κύριε Rόbig, η περσινή χρονιά δεν ήταν εύκολη για την αγορά του επιχειρηματικού κεφαλαίου. Η αγορά επιχειρηματικού κεφαλαίου αναπτύχθηκε πολύ γρήγορα το 2000, στη συνέχεια είδαμε τις δυσκολίες και η ταχύτητα ανεκόπη. Σε επίπεδο ΕΕ, το Ευρωπαϊκό Ταμείο Επενδύσεων επένδυσε σε ταμεία επιχειρηματικών κεφαλαίων σε διάφορα κράτη μέλη. Οι επενδύσεις αυτές ήταν επίκαιρες λόγω της έλλειψης χρηματοδότησης για επιχειρήσεις. Χρησιμοποιήσαμε επίσης κονδύλια από τον κοινοτικό προϋπολογισμό, με τις πιστώσεις των πολυετών προγραμμάτων να μεταφέρονται στα επενδυτικά κεφάλαια.
<P>
Μέσω αυτών των προσπαθειών ο δημόσιος τομέας έχει διαδραματίσει το ρόλο του. Παράλληλα, είναι πολύ σημαντικό να ολοκληρωθεί η νομοθεσία σχετικά με μια γνήσια εσωτερική αγορά για τις χρηματοπιστωτικές υπηρεσίες και το επιχειρηματικό κεφάλαιο. Από αυτή την άποψη ελπίζουμε ότι οι λύσεις που προκύπτουν από την έκθεση Lamfalussy θα είναι πολύ χρήσιμες.
<P>
Σήμερα, είδα ορισμένες καλές ειδήσεις στο Διαδίκτυο: ολοκληρώθηκαν ορισμένες διαπραγματεύσεις για νέες επιχειρήσεις όσον αφορά τις ασύρματες εφαρμογές. Ίσως το χειρότερο να έχει περάσει, αλλά η αγορά είναι ακόμη πολύ σφιγμένη σε σύγκριση με την κατάσταση του παρελθόντος. Έτσι όλα τα μέτρα αυτού του είδους, μια ενεργή χρηματοοικονομική αγορά και μέτρα δημόσιας στήριξης, αν η αγορά καταρρεύσει, θα αποδειχθούν απαραίτητα.

<SPEAKER ID=182 NAME="Πρόεδρος">
Ευχαριστώ πολύ, κύριε Επίτροπε, για τη συνεργασία σας.
<P>
Ερωτήσεις προς την κ. Διαμαντοπούλου

<SPEAKER ID=183 NAME="Αλέξανδρου Αλαβάνου">
Ερώτηση αριθ. 44 του κ. (H-0951/01):
<P>
Θέμα: Συστάσεις της Επιτροπής για την πολιτική απασχόλησης της Ελλάδας Οι συστάσεις της Επιτροπής προς την Ελλάδα σχετικά με την εφαρμογή πολιτικών για την απασχόληση παραμένουν από το 1998 σχεδόν ίδιες. Η Ελλάδα επικρίνεται για χαμηλά ποσοστά απασχόλησης, υψηλή ανεργία νέων και γυναικών και οι προτεινόμενες συστάσεις της Επιτροπής συνεχίζουν και για το 2002 (COM(2001)0512/τελ.) να είναι στο ίδιο πλαίσιο. Επιπλέον ο έλληνας Υπουργός Εργασίας πρόσφατα δήλωσε ότι "η Ελλάδα δεν μπορεί να πετύχει ποσοστά απασχόλησης σύμφωνα με τους στόχους της Λισαβόνας και της Στοκχόλμης" . Ερωτάται η Επιτροπή αν είναι δεσμευτικοί για τα κράτη μέλη οι στόχοι της Λισαβόνας και της Στοκχόλμης και αν οι στόχοι που η Ελλάδα έθεσε για μέτρα χρηματοδότησης από το Βα Κοινοτικό Πλαίσιο Στήριξης για καταπολέμηση της ανεργίας επιτεύχθησαν και αν όχι γιατί;

<SPEAKER ID=184 NAME="Διαμαντοπούλου">
. Η ερώτηση του κ. Αλαβάνου αναφέρεται στους στόχους της Λισαβόνας και τη δυνατότητα επίτευξής τους στην Ελλάδα. Πρώτον, πρέπει να πω ότι ο στόχος της πλήρους απασχόλησης που τέθηκε στη Λισαβόνα είναι μια πολιτική δέσμευση των αρχηγών κρατών και δεν έχει τον χαρακτήρα της υποχρεωτικής νομικής δέσμευσης. Πλην όμως, και η πολιτική δέσμευση έχει μεγάλη σημασία, και με βάση αυτή τη δέσμευση έχουν καταρτισθεί και υποβληθεί όλα τα εθνικά σχέδια δράσης για την απασχόληση.
<P>
Στην Ελλάδα, το δεύτερο κοινοτικό πλαίσιο στήριξης που εφαρμόστηκε την τελευταία πενταετία ολοκληρώθηκε τον Δεκέμβριο 2001 και έτσι είναι δύσκολο να έχουμε πλήρη αξιολόγησή του. Είναι βέβαια σαφές ότι κατά τη διάρκεια του δεύτερου κοινοτικού πλαισίου στήριξης υπήρξαν μεταρρυθμίσεις στην αγορά εργασίας και δημιουργήθηκαν δομές και μηχανισμοί που αφορούν την κατάρτιση και τις ενεργητικές πολιτικές για την απασχόληση. Εκεί που υπάρχει ένα πρόβλημα είναι οι υπηρεσίες απασχόλησης των οποίων η μεταρρύθμιση ξεκίνησε στο τέλος του δεύτερου κοινοτικού πλαισίου στήριξης.
<P>
Όσον αφορά το τρίτο κοινοτικό πλαίσιο στήριξης, η Ελλάδα είναι ένα από τα λίγα κράτη μέλη που έχουν θέσει ποσοτικούς εθνικούς στόχους μέσα από το εθνικό σχέδιο δράσης και έχει ανακοινώσει ως στόχο το 61,5% για το 2005. Το τρίτο κοινοτικό πλαίσιο στήριξης διαθέτει ένα πολύ σημαντικό ποσό για την υποστήριξη των ενεργητικών πολιτικών απασχόλησης και για τις μεταρρυθμίσεις, το οποίο φθάνει τα 2,9 τρισεκατομμύρια δραχμές. Η υλοποίηση του τρίτου κοινοτικού πλαισίου στήριξης είναι μια μεγάλη πρόκληση για να μπορέσει η Ελλάδα να θέσει σε λειτουργία απαραίτητους μηχανισμούς για τις πολιτικές απασχόλησης, όπως είναι η εξατομίκευση της προσέγγισης, που σημαίνει την πλήρη αναδιοργάνωση του ελληνικού ΟΑΕΔ και την αποδοτικότερη λειτουργία των μηχανισμών κατάρτισης, οι οποίοι πρέπει να συνδεθούν άμεσα με τους περιφερειακούς στόχους ανάπτυξης.
<P>
Η Επιτροπή είναι σε στενή συνεργασία με όλα τα κράτη μέλη και επαναλαμβάνει, όπως ξέρετε, κάθε χρόνο τις κατευθυντήριες γραμμές, ώστε τα κράτη μέλη να λάβουν υπόψη τους τις ευρωπαϊκές συμφωνίες για την εφαρμογή των πολιτικών για την απασχόληση.

<SPEAKER ID=185 NAME="Αλαβάνος">
NGL). (ΕΝ) Κυρία Επίτροπε, γνωρίζω ότι είστε υποστηρίκτρια των αγγλικών ως επίσημης γλώσσας μας, για αυτό θα θέσω την ερώτησή μου στα αγγλικά. Τυχαίνει να έχω μπροστά μου τις στατιστικές της Eurostat για τα οικονομικά της αγοράς εργασίας. Η συνολική ανεργία στην Ευρωπαϊκή Ένωση το 1990 ήταν 7,7%, ενώ το 2000 ήταν 8,4%. Το 1990, η ανεργία στην Ελλάδα ήταν 6,3%, μικρότερη από ό,τι στην Κοινότητα. Το 2000 ήταν 11,1%, το δεύτερο μεγαλύτερο ποσοστό μετά την Ισπανία. Στην Ιρλανδία, η ανεργία το 1990 ήταν 13,1%, ενώ το 2000 ήταν 4,4%. Η Ιρλανδία και η Ελλάδα είναι αμφότερες χώρες συνοχής. Πώς το εξηγείτε αυτό και ποια είναι η κριτική σας για τις δράσεις της ελληνικής κυβέρνησης κατά τη διάρκεια του δεύτερου κοινοτικού πλαισίου στήριξης;

<SPEAKER ID=186 NAME="Διαμαντοπούλου">
. Πρώτον θέλω να σας ευχαριστήσω για την υποστήριξή σας. Ήμουν σίγουρη ότι ένας άνθρωπος προοδευτικός και με τις δικές σας εμπειρίες θα συμφωνούσε στο ότι η αγγλική είναι πολύ σημαντική, όπως και η εκμάθησή της στην Ελλάδα. Όσον αφορά τα στοιχεία που δώσατε, η διάρθρωση της ανεργίας στην Ελλάδα έχει σημασία να αναλυθεί. Το ποσοστό απασχόλησης των ανδρών είναι ακριβώς το ίδιο με τον μέσο όρο των ευρωπαϊκών χωρών και υπάρχει εξαιρετικά μεγάλη διαφορά στο ποσοστό απασχόλησης των γυναικών, που είναι 40%, ενώ ο κοινοτικός μέσος όρος είναι 56%.
<P>
Επίσης, υπάρχει ένα σοβαρό πρόβλημα στην ανεργία των νέων. Και εδώ σε σύγκριση με τις υπόλοιπες χώρες η ανεργία των νέων στην Ελλάδα παρουσιάζεται πολύ μεγαλύτερη, φθάνει το 29%, κυρίως γιατί οι μορφές της μερικής απασχόλησης που συναντώνται σε πάρα πολλές χώρες, και στη χώρα την οποία αναφέρατε βεβαίως, λαμβάνονται υπόψη ως κανονικές θέσεις εργασίας.
<P>
Η ανάγκη της ελληνικής κυβέρνησης, σύμφωνα με τις συστάσεις της Επιτροπής, είναι να δώσει ιδιαίτερο βάρος στις πολιτικές που αφορούν τις γυναίκες και τους νέους, καθώς και στις πολιτικές που αφορούν τους ηλικιωμένους εργαζόμενους, γιατί και εκεί υπάρχει πολύ μικρό ποσοστό συμμετοχής των ηλικιωμένων εργαζομένων στην αγορά εργασίας.
<P>
Αυτά λοιπόν είναι τα τρία βασικά προβλήματα των πολιτικών απασχόλησης και εκεί η ελληνική κυβέρνηση, σύμφωνα με το εθνικό σχέδιο δράσης το οποίο έχει καταθέσει, έχει επικεντρώσει τις προσπάθειές της. Βεβαίως η Επιτροπή, όπως έκανε φέτος το Σεπτέμβριο, αλλά θα κάνει και του χρόνου το Σεπτέμβριο, θα συνεχίσει τις συστάσεις για τα σημεία στα οποία δεν έχουν προχωρήσει οι πολιτικές όπως δεσμεύθηκε η ελληνική κυβέρνηση.

<SPEAKER ID=187 NAME="Πρόεδρος">


<SPEAKER ID=188 NAME="Μιχαήλ Παπαγιαννάκη">
Ερώτηση αριθ. 45 του κ. (H-0008/02):
<P>
Θέμα: Απασχόληση στην Ελλάδα Βάσει της Σύστασης του Συμβουλίου (COM(2001)0512/τελ.) σχετικά με την εφαρμογή των πολιτικών των κρατών μελών για την απασχόληση, η Ελλάδα εξακολουθεί να έχει ένα από τα χαμηλότερα ποσοστά απασχόλησης στην ΕΕ, ενώ η ανεργία της έχει σταθεροποιηθεί στο 11%, αρκετά πάνω από το μέσο όρο. Τα στοιχεία αυτά παρουσιάζουν μια κατάσταση με διαρθρωτικά προβλήματα στην αγορά εργασίας, εικόνα που εμφανίζεται και στην Ανακοίνωση της Επιτροπής σχετικά με τους διαρθρωτικούς δείκτες. Σύμφωνα με την ανακοίνωση αυτή, οι ελληνικοί δείκτες που αφορούν τις επιχειρησιακές δαπάνες για Ε&Α, την πρόσβαση στο διαδίκτυο, τη δια βίου μάθηση καθώς και τις δημόσιες δαπάνες για την εκπαίδευση είναι οι χαμηλότεροι μεταξύ των κρατών μελών.
<P>
Θα μπορούσε η Επιτροπή να με πληροφορήσει εάν η Ελλάδα προέβη μετά τη Σύσταση του Συμβουλίου και την Ανακοίνωση της Επιτροπής σε ειδικές επιπλέον ενέργειες και πρωτοβουλίες σχετικά με τους ανωτέρω τομείς, ώστε να προωθήσει την απασχολησιμότητα και να βελτιώσει τη θέση της;

<SPEAKER ID=189 NAME="Διαμαντοπούλου">
. Θα ήθελα, κύριε Πρόεδρε, να ξεκινήσω από τους πίνακες με τους δείκτες τους οποίους έχει ανακοινώσει η Επιτροπή στην τελευταία ανακοίνωσή της, η οποία θα πάει στη Βαρκελώνη. Σ' αυτούς τους δείκτες πράγματι, όπως αναφέρει ο κ. βουλευτής στην ερώτησή του, σε θέματα όπως οι επιχειρησιακές δαπάνες για την έρευνα και την ανάπτυξη, η πρόσβαση στο Διαδίκτυο, η δια βίου μάθηση, οι δημόσιες δαπάνες για την εκπαίδευση, οι δείκτες της Ελλάδας είναι χαμηλοί σε σχέση με άλλα κράτη μέλη.
<P>
Θα ήθελα όμως να τονίσω τη φιλοσοφία με την οποία η Επιτροπή δίδει κάθε χρόνο αυτούς τους δείκτες. Η φιλοσοφία δεν είναι απλώς να συγκρίνουμε την κατάσταση ανάμεσα στις χώρες κράτη μέλη οι οποίες δεν έχουν πάντα το ίδιο σημείο αναφοράς, αλλά κυρίως να δούμε την πρόοδο που έχουν τα κράτη μέλη από τη μια χρονιά στην άλλη. Έτσι, θα ήθελα να σας δώσω το δείκτη που αφορά την πρόσβαση στο Διαδίκτυο, που πέρυσι στην Ελλάδα ήταν 4,5% και φέτος είναι 11%.
<P>
Τα επιχειρησιακά προγράμματα για το 2000 - 2006 έχουν κυρίως αυτούς τους στόχους. Δηλαδή υπάρχουν επιχειρησιακά προγράμματα που αφορούν τα συστήματα εκπαίδευσης, επαγγελματικής κατάρτισης, προώθησης της δια βίου μάθησης, την κοινωνία της πληροφορίας και τη διάδοσή της τόσο στη δημόσια διοίκηση όσο και στις επιχειρήσεις. Εδώ είναι και μια από τις μεγάλες προκλήσεις και του εθνικού σχεδίου δράσης της ελληνικής κυβέρνησης, αλλά και του κοινοτικού πλαισίου στήριξης. Βεβαίως, πρέπει να πούμε ότι στα προγράμματα αυτά υπάρχουν σημαντικοί κοινοτικοί πόροι αλλά δεν είναι αρκετοί. Χρειάζονται πολύ σημαντικοί εθνικοί πόροι και πράγματι πολύ αποτελεσματικές και επείγουσες πολιτικές, ιδιαίτερα στο χώρο της κοινωνίας της πληροφορίας, ώστε οι δείκτες αυτοί να έχουν σημαντική βελτίωση την επόμενη χρονιά.

<SPEAKER ID=190 NAME="Παπαγιαννάκης">
Ευχαριστώ, κυρία Επίτροπε, και θέλω να πω ότι έχετε δίκιο. Εκείνο που μετράει είναι η πρόοδος από τη μια χρονιά στην άλλη, και ακριβώς πάνω σ' αυτό ήθελα να σας ρωτήσω: αναφερθήκατε στο Διαδίκτυο, για τους άλλους δείκτες υπάρχει βελτίωση; Δεύτερον, ως προς το τρίτο κοινοτικό πλαίσιο στήριξης που προβλέπει όλα αυτά τα μεγάλα κονδύλια που αναφέρατε, έχει αρχίσει να δαπανάται τίποτα; Είμαστε περίπου στο τέλος του δευτέρου χρόνου του. Τρίτον, θα κάνω μια ερώτηση που την επαναλαμβάνω συνέχεια, κυρία Επίτροπε, γιατί δεν μπορώ να πάρω απάντηση εδώ και πολλά χρόνια. Μέτρησε κανείς ποτέ - όχι πέρυσι ή πρόπερσι αφού δεν είναι δυνατό - πριν πέντε χρόνια ας πούμε, μέτρησε κανείς ποτέ τελικά πόσες θέσεις εργασίας δημιουργηθήκανε από τα κονδύλια τα οποία αφιερώθηκαν σε αυτήν την προσπάθεια για κάποιο διάστημα, έτσι για να ξέρουμε κάπου την αποτελεσματικότητα κάποια στιγμή.

<SPEAKER ID=191 NAME="Διαμαντοπούλου">
. Αναφέρθηκα στον συγκεκριμένο δείκτη γιατί είναι πάρα πολύ μεγάλη η διαφορά. Έχουμε δηλαδή μια ανάπτυξη της τάξεως του 150%. Υπάρχει και αύξηση στις δαπάνες για την εκπαίδευση για την έρευνα και την τεχνολογία, αλλά υπάρχουν άλλοι δείκτες οι οποίοι είναι σταθεροί και δεν έχουν διαφοροποιηθεί.
<P>
Σχετικά με τις ερωτήσεις σας για το τρίτο κοινοτικό πλαίσιο στήριξης, έχουν υπογραφεί οι πρώτες προκαταβολές, που αν δεν απατώμαι είναι περίπου 10%, και όσον αφορά την μέτρηση των θέσεων απασχόλησης για το δεύτερο κοινοτικό πλαίσιο στήριξης, δεν θα έλεγα ότι είναι δυνατόν να δώσουμε αριθμητικά στοιχεία, μια και αυτά θα είναι μάλλον πλασματικά. Τι εννοώ με αυτό; Υπάρχουν οι άμεσες θέσεις εργασίας που δημιουργούνται με τα ελληνικά προγράμματα, τα stages, υπάρχουν οι έμμεσες θέσεις εργασίας που δημιουργούνται από τις καταρτίσεις και τη σχέση των τοπικών πόρων ανάπτυξης είτε στο δημόσιο είτε στον ιδιωτικό τομέα, μετά την κατάρτιση οι οποίοι όμως δεν μετρώνται, δηλαδή ο ΟΑΕΔ δεν έχει τη δυνατότητα να δώσει τα αποτελέσματα της κατάρτισης, και αυτά είναι από τα σημαντικά στοιχεία που ζητούνται στο τρίτο κοινοτικό πλαίσιο στήριξης, ώστε να μπορέσει να υπάρξει παρακολούθηση.

<SPEAKER ID=192 NAME="Πρόεδρος">


<SPEAKER ID=193 NAME="Ρόδης Κράτσα-Τσαγκαροπούλου">
Ερώτηση αριθ. 46 της κ. (H-0035/02):
<P>
Θέμα: Λαθραία εργασία στην Ελλάδα Το 1998 η Επιτροπή εξέδωσε ανακοίνωση με στόχο την έναρξη ενός διαλόγου μεταξύ των κρατών μελών για την πάταξη της λαθραίας εργασίας που, σύμφωνα με τα τότε στοιχεία ανερχόταν περίπου στο 15% του ΑΕγχΠ της ΕΕ, ενώ στην Ελλάδα και την Ιταλία ξεπερνούσε το 20% του ΑΕγχΠ.
<P>
Πρόσφατοι έλεγχοι των Ελληνικών αρχών και άλλα διαθέσιμα στοιχεία έδειξαν ότι το 10,5% των επιχειρήσεων δεν είναι καταγεγραμμένες στο Ίδρυμα Κοινωνικών Ασφαλίσεων και ότι το ποσοστό των αναπόγραφων εργαζομένων κυμαίνεται από 21-30%, με αποτέλεσμα, μεταξύ άλλων, την απώλεια πολλών δισεκατομμυρίων ευρώ από τα δημόσια οικονομικά και ιδιαίτερα από τα ασφαλιστικά ταμεία.
<P>
Τι δεσμεύσεις ανέλαβαν τα κράτη μέλη ως αποτέλεσμα του διαλόγου που ξεκίνησε το 1998; Πώς αξιολογείται η πρόοδος; Ποιές είναι οι δεσμεύσεις της Ελλάδος και ποιές συστάσεις της έχουν γίνει; Τι σχετικά μέτρα σκοπεύει να πάρει η Επιτροπή στα πλαίσια τόσο της πολιτικής για την ποιότητα στην εργασία όσο και της ανοιχτής μεθόδου συντονισμού για τη βιωσιμότητα των συνταξιοδοτικών συστημάτων;

<SPEAKER ID=194 NAME="Διαμαντοπούλου">
. Κύριε Πρόεδρε, θα ήθελα να πω στην κυρία βουλευτή ότι η Ευρωπαϊκή Επιτροπή συμμερίζεται απολύτως τις ανησυχίες της για τις επιπτώσεις που έχει το φαινόμενο της λαθρομετανάστευσης, τις επιπτώσεις όσον αφορά την απώλεια των φορολογικών εσόδων, τις επιπτώσεις στην αγορά εργασίας, τις επιπτώσεις στο συνταξιοδοτικό σύστημα.
<P>
Για τις κατευθυντήριες γραμμές που εξέδωσε η Επιτροπή το 2001 για το 2002, τα κράτη μέλη καλούνται να λάβουν μέτρα κατά της λαθραίας εργασίας και να ενθαρρύνουν την νομιμοποίηση ή μέσα από μια σειρά διαφορετικές ενέργειες, όπως είναι ρυθμιστικά μέτρα, κίνητρα, μεταρρύθμιση του φορολογικού συστήματος, επιδόματα, συνεργασία με κοινωνικούς εταίρους, ειδικά σχέδια που έχουν να κάνουν με την σχέση των κοινωνικών εταίρων μεταξύ τους, τη σχέση εργοδοτών και εργαζομένων.
<P>
Η ανταπόκριση της Ελλάδας θα μπορούσα να πω ότι είναι πολλά υποσχόμενη στο μέλλον. Δηλαδή, οι ελληνικές αρχές έχουν προχωρήσει σε μια σειρά από ενέργειες που έχουν να κάνουν κυρίως με την επιθεώρηση εργασίας, οι έλεγχοι που διενεργεί η επιθεώρηση και οι ελεγκτικοί φορείς διαφόρων ασφαλιστικών ταμείων έχουν ενισχυθεί και, σύμφωνα με τις πληροφορίες που έχουμε, πρόκειται να βγουν στην αγορά 120 ακόμη επιθεωρητές εργασίας. Οι δεσμεύσεις της ελληνικής κυβέρνησης μέσα από το εθνικό σχέδιο δράσης περιλαμβάνουν και μια σειρά άλλων μέτρων που έχουν να κάνουν με επιδόματα, με κίνητρα για την δήλωση των χαμηλόμισθων εργαζομένων, πράγματα όμως που τα αποτελέσματά τους θα φανούν στο μέλλον, μετά από την εφαρμογή τους.
<P>
Η Επιτροπή, στις 26 Φεβρουαρίου, πρόκειται να παρουσιάσει μια μελέτη η οποία ξεκίνησε μετά από την ανακοίνωση του 1998 στην οποία αναφέρεσθε και στο συνέδριο αυτό και στην παρουσίαση της μελέτης πρόκειται να συμμετάσχουν ειδικοί από όλες τις χώρες μέλη και να αναφερθούν σε αποτελεσματικές πρακτικές που αφορούν την λαθραία εργασία και που σε κάποιες χώρες έχουν δώσει σημαντικά αποτελέσματα. Όσον αφορά την επίπτωσή τους στο θέμα των συνταξιοδοτικών συστημάτων, πρέπει να τονίσω ότι μια από τις παραμέτρους αντιμετώπισης των προβλημάτων βιωσιμότητας των συνταξιοδοτικών ταμείων είναι η αύξηση της απασχόλησης. Όχι όμως γενικώς οποιαδήποτε αύξηση της απασχόλησης, αλλά η αύξηση της απασχόλησης η οποία συνοδεύεται από αντίστοιχη καταβολή φόρων και ασφαλιστικών εισφορών που προβλέπει ο νόμος. Μόνον έτσι μπορεί να υπάρχει ουσιαστική συνεισφορά στα ταμεία και σημαντική συμβολή στη δημοσιονομική σταθερότητά τους.
<P>
Σύμφωνα με την ανοικτή μέθοδο συντονισμού που έχει ξεκινήσει ανάμεσα στα κράτη μέλη, επαναλαμβάνω ότι δεν υπάρχουν νομικές δεσμεύσεις προς τα κράτη μέλη. Υπάρχουν πολιτικές δεσμεύσεις και οι χώρες πρόκειται να υποβάλουν το σχέδιο μεταρρύθμισης για το συνταξιοδοτικό τους σύστημα, με τις οικονομικές και κοινωνικές επιπτώσεις, τον Σεπτέμβριο του 2002.

<SPEAKER ID=195 NAME="Κράτσα-Τσαγκαροπούλου">
Ευχαριστώ, κυρία Επίτροπε, για την απάντησή σας. Δεν θα συμμεριζόμουνα την αισιοδοξία σας για την πρόοδο γιατί βλέπουμε στην Ελλάδα και την Ιταλία - αναφέρομαι στην Ελλάδα ιδιαίτερα γιατί είναι η χώρα μου - δεν υπάρχει πρόοδος. Είναι το 25% μόνο αλλοδαποί αυτοί που δεν είναι καταγεγραμμένοι, οπότε δεν υπάρχει καν η δικαιολογία της μαζικής έλευσης στην χώρα μας ξένου εργατικού δυναμικού χωρίς ειδίκευση κλπ.
<P>
Εσείς πιστεύετε πράγματι ότι μ' αυτή την κατάσταση οι φιλόδοξοι στόχοι που θέτει η Ευρωπαϊκή Επιτροπή μπορούν να επιτευχθούν ή θα πρέπει να αναζητήσετε άλλα μέσα πέρα από την πολιτική δέσμευση που οφείλουν να έχουν οι χώρες για να προχωρήσουν; Διότι οι επιπτώσεις δεν αφορούν μόνο το συνταξιοδοτικό, αφορούν και τον ελεύθερο ανταγωνισμό και, φυσικά, την προστασία του εργαζομένου διότι αυτές δεν είναι ποιοτικές θέσεις εργασίας. Ειλικρινά σας ρωτάω: αισθάνεστε ότι τα μέσα που έχετε στη διάθεσή σας αυτή την στιγμή αρκούν να πατάξουν αυτό το φαινόμενο με τις πολύπλευρες επιπτώσεις του;

<SPEAKER ID=196 NAME="Διαμαντοπούλου">
. Κύριε Πρόεδρε, θα ήθελα να τονίσω ότι η Επιτροπή δεν είναι υπερκράτος και δεν μπορεί να κρίνει πολιτικές οι οποίες είναι απόλυτα εθνικές πολιτικές και για τις οποίες το κάθε κράτος μέλος λαμβάνει τα συγκεκριμένα μέτρα που αυτό εκτιμά ότι πρέπει να λάβει. Αυτό που γίνεται σε ευρωπαϊκό επίπεδο και στο συγκεκριμένο θέμα αφορά τη συνεργασία μεταξύ των κρατών μελών, μέσα από τις κατευθυντήριες γραμμές, όπου το θέμα της λαθραίας εργασίας έχει προτεραιότητα και, βεβαίως, πρέπει να πούμε ότι και σε χώρες όπως η Ιταλία που είχε σημαντικά προβλήματα έχουν γίνει κάποια βήματα. Έχουν γίνει βήματα μέσα από ένα θεσμικό πλαίσιο αύξησης των κινήτρων για την δήλωση των εργαζομένων αλλά και την ενσωμάτωση των μεταναστών.
<P>
Η εκτίμησή μου για τα μέτρα της ελληνικής κυβέρνησης - και γι' αυτό και ήμουν προσεκτική και είπα ότι η αντίδραση ήταν πολλά υποσχόμενη, μια και υπάρχει μια σειρά θεσμικών μέτρων τα οποία είναι σε εξέλιξη, όπως η ενσωμάτωση των μεταναστών - είναι ότι τα κίνητρα που δίνονται στις επιχειρήσεις για τους χαμηλόμισθους εργαζόμενους και η υλοποίηση αυτών των θεσμικών μεταρυθμίσεων πρέπει να έχει θετικά αποτελέσματα. Όπως ξέρετε, κάθε χρόνο γίνεται μια αξιολόγηση των μέτρων της κάθε κυβέρνησης και στις κατευθυντήριες γραμμές δίνουμε το στίγμα της Επιτροπής.

<SPEAKER ID=197 NAME="Παπαγιαννάκης">
(GUE/NGL). Κυρία Επίτροπε, ξέρετε, εκεί όπου υπάρχει λαθραία εργασία υπάρχει συνήθως γιατί υπάρχουν λαθραίες επιχειρήσεις. Δεν νομίζω λοιπόν ότι το θέμα μας είναι πόσοι δεν είναι γραμμένοι στην κοινωνική ασφάλιση, αλλά πόσες επιχειρήσεις δεν είναι γραμμένες πουθενά, ούτε στο Υπουργείο Βιομηχανίας, ούτε στην αστυνομία. Πουθενά. Υπάρχουν κλάδοι στην Ελλάδα όπου αυτή η κατάσταση είναι η πλειονότητα των επιχειρήσεων. Και ο όρος της οικονομικής τους ύπαρξης είναι το να μην είναι γνωστές.
<P>
Βεβαίως, δεν επεμβαίνει η Επιτροπή στα εσωτερικά των κρατών και καλά κάνει. Αναρωτιέμαι όμως πάντοτε: η ανυπαρξία καταγραφής αυτών των επιχειρήσεων, γενικά, είναι νόμιμη από την πλευρά του κοινοτικού δικαίου; Δεν αντιβαίνει σε τίποτα όσον αφορά την άσκηση των καθηκόντων της Επιτροπής;

<SPEAKER ID=198 NAME="Διαμαντοπούλου">
. Όπως είπατε, είναι ένα θέμα όπου πολύ δύσκολα μπορεί να επέμβει η Ευρωπαϊκή Ένωση. Η καταγραφή των επιχειρήσεων που είναι πρώτη προτεραιότητα για μια χώρα όσον αφορά και το φορολογικό της σύστημα, δηλαδή τα έσοδά της, αλλά και το ασφαλιστικό της σύστημα, δηλαδή τις συντάξεις, είναι προφανώς προτεραιότητα των κρατών μελών και δεν νομίζω ότι χρειάζονται συστάσεις προς αυτή τη κατεύθυνση.
<P>
Θέλω να πιστεύω, μέσα από τις πληροφορίες που έχουμε, ότι η μηχανοργάνωση του Ιδρύματος Κοινωνικών Ασφαλίσεων, ο νόμος που επιτρέπει τις περιφερειακές επιχειρήσεις και κάποιες μεταρρυθμίσεις προς αυτή την κατεύθυνση θα έχουν αποτελέσματα.

<SPEAKER ID=199 NAME="Πρόεδρος">


<SPEAKER ID=200 NAME="Armonia Bordes">
Ερώτηση αριθ. 47 της κ. (H-0015/02):
<P>
Θέμα: Μεταφορά παροχών ανεργίας Βάσει του κανονισμού (ΕΟΚ) 1408/71 οι μισθωτοί υπήκοοι των κρατών μελών της Ευρωπαϊκής Ένωσης μπορούν να διεκδικήσουν το δικαίωμα επιδόματος ανεργίας σε όλα τα κράτη της Ένωσης.
<P>
Οι μετανάστες εργαζόμενοι, εκτός της Ευρωπαϊκής Ένωσης, που επιθυμούν να λάβουν επίδομα ανεργίας σε άλλη χώρα της Ένωσης από αυτήν της κατοικίας τους δεν έχουν δικαίωμα κατ' εφαρμογήν του κανονισμού αυτού, ο οποίος δεν τους επιτρέπει να μεταφέρουν τα δικαιώματά τους.
<P>
Πώς δικαιολογείται το γεγονός ότι οι μισθωτοί μη μέλη της Ευρωπαϊκής Οικονομικής Κοινότητας δεν έχουν το δικαίωμα να εισπράττουν επίδομα ανεργίας όταν αλλάζουν χώρα κατοικίας, ενώ έχουν καταβάλει εισφορές όπως και οι άλλοι μισθωτοί;
<P>
Γιατί στερούνται του ευεργετήματος των εντύπων Ε301 και Ε303, που επιτρέπουν τη μεταφορά των παροχών ανεργίας;

<SPEAKER ID=201 NAME="Διαμαντοπούλου">
. (ΕΝ) Οι κανονισμοί 1408/71 και 574/72 προστατεύουν τα δικαιώματα κοινωνικής ασφάλισης των εργαζομένων συντονίζοντας τα διαφορετικά εθνικά συστήματα κοινωνικής ασφάλισης των κρατών μελών. Υπάρχουν δύο βασικά δικαιώματα των οποίων απολαύουν οι εργαζόμενοι βάσει αυτών των κανονισμών. Πρώτον, έχουν το δικαίωμα σε επίδομα ανεργίας· δεύτερον, μπορούν να αναζητήσουν εργασία σε ένα άλλο κράτος μέλος και να συνεχίζουν να λαμβάνουν το επίδομα ανεργίας για μια μέγιστη περίοδο τριών μηνών.
<P>
Ωστόσο, ο κανονισμός αυτός ισχύει για τους εργαζόμενους που είναι υπήκοοι κρατών μελών της Κοινότητας. Το 1997, η Επιτροπή υπέβαλε πρόταση προς το Συμβούλιο για την επέκταση του πεδίου εφαρμογής του κανονισμού αυτού στους εργαζόμενους που είναι υπήκοοι τρίτων χωρών. Η ίδια επέκταση περιελήφθη στο ευρύτερο πλαίσιο της πρότασης της Επιτροπής του 1998 για τον εκσυγχρονισμό και την απλοποίηση του κανονισμού 1408/71.
<P>
Πραγματοποιήθηκαν πολλές συζητήσεις για πολλά χρόνια. Διεξήχθη μια πολύ σύνθετη συζήτηση στο Συμβούλιο Υπουργών. Υπήρξαν πολλές διαφωνίες μεταξύ των κρατών μελών. Τα κύρια εμπόδια για να επιτευχθεί πρόοδος από αυτή τη σκοπιά ήταν η έλλειψη συμφωνίας για τη νομική βάση. Δεν πρόκειται για νομικό ή τεχνικό πρόβλημα, αλλά για πολιτικό. Όμως η διαφωνία σχετικά με τη νομική βάση αφορούσε κατά πρώτον την πρόταση της Επιτροπής, η οποία βασιζόταν στην εφαρμογή των άρθρων 42 και 308, και ορισμένα κράτη μέλη που θεωρούσαν ότι βάση αυτής της πρότασης θα μπορούσε να είναι το άρθρο 63. Η πολιτική διαφορά είναι ότι σύμφωνα με το τελευταίο άρθρο, ορισμένα κράτη μέλη έχουν το δικαίωμα να ζητήσουν εξαίρεση από τον κανονισμό.
<P>
Υπό τη βελγική Προεδρία, το Συμβούλιο αποφάσισε ομόφωνα στις 3 Δεκεμβρίου 2001, ότι η βάση που πρέπει να χρησιμοποιηθεί είναι το άρθρο 63. Έτσι, η Επιτροπή θα παρουσιάσει πολύ σύντομα μια νέα πρόταση για την επέκταση του κανονισμού 1408/71 σε υπηκόους τρίτων χωρών χρησιμοποιώντας αυτή τη νέα βάση του άρθρου 63.
<P>
Όσον αφορά την ουσία, πρέπει να τονίσω ότι η Επιτροπή συμφωνεί με την άποψή σας.

<SPEAKER ID=202 LANGUAGE="FR" NAME="Bordes">
Μία παρατήρηση μόνο: αυτούς τους εργαζόμενους, τους φέρνουν στα εθνικά εδάφη οι εργοδότες, τα αφεντικά. Είναι καλοί για να πληρώνουν φόρους, είναι καλοί για να φέρνουν κέρδη με τον ιδρώτα τους, αλλά δεν είναι καλοί για να εισπράττουν το ελάχιστο απ' αυτά που δικαιούνται. Aυτό δεν είναι καθόλου φυσιολογικό.

<SPEAKER ID=203 NAME="Πρόεδρος">
Σύμφωνα με τον Κανονισμό, οι ερωτήσεις 48, 49 και 50, του κ. Fitzsimons, του κ. Κόρακα και της κ. Thors αντιστοίχως, θα απαντηθούν γραπτώς.
<P>
Ερωτήσεις προς τον κ. Patten

<SPEAKER ID=204 NAME="Πρόεδρος">
Δεδομένου ότι ο συντάκτης της απουσιάζει, η ερώτηση αριθ. 51 καθίσταται άκυρη.

<SPEAKER ID=205 NAME="Marνa Izquierdo Rojo">
Ερώτηση αριθ. 52 της κ. (H-0960/01):
<P>
Θέμα: Ανοικοδόμηση του Αφγανιστάν και βελτίωση της απάνθρωπης μεταχείρισης των αφγανών γυναικών Ποια μέτρα ή ειδικά προγράμματα σκοπεύει να εφαρμόσει η Επιτροπή προκειμένου να βελτιώσει την απάνθρωπη μεταχείριση των γυναικών στο Αφγανιστάν; Πως θα εξασφαλίσει ότι, όντως, η βοήθεια και οι ενισχύσεις θα καταλήξουν πραγματικά στις γυναίκες;

<SPEAKER ID=206 NAME="Patten">
. (ΕΝ) Η Επιτροπή έχει πλήρη επίγνωση της ανάγκης βελτίωσης της κατάστασης των γυναικών στο μετά τους Ταλιμπάν Αφγανιστάν. Η αρχική μας ανάληψη υποχρεώσεων ύψους 57 εκατομμυρίων ευρώ για την ανασυγκρότηση του Αφγανιστάν περιλαμβάνει ειδική πρόβλεψη σχετικά. Οι υπηρεσίες της Επιτροπής οριστικοποιούν αυτή τη στιγμή τις συμβάσεις με τους ΜΚΟ και τις υπηρεσίες βοήθειας των ΗΕ για την υλοποίηση 18 σχεδίων αξίας 25 εκατομμυρίων ευρώ και προγραμμάτων για την υποστήριξη των εκτοπισθέντων στο εσωτερικό της χώρας Αφγανών και των προσφύγων.
<P>
Το φύλο είναι ένα εγκάρσιο ζήτημα που περιλαμβάνεται σε όλα τα σχέδια που χρηματοδοτούνται από τον προϋπολογισμό για την ενίσχυση των εκριζωθέντων πληθυσμών. Το 2001, περισσότερο από το 50% των σχεδίων για την υγεία, την εκπαίδευση και την περίθαλψη των προσφύγων περιείχαν συγκεκριμένες και ουσιαστικές συνιστώσες σε σχέση με το φύλο. Η Επιτροπή αξιολογεί επί του παρόντος προτάσεις σχεδίων για τον προϋπολογισμό του 2002 για τους εκριζωθέντες πληθυσμούς. Το ποσό που εξετάζεται είναι 24 εκατομμύρια ευρώ.
<P>
Στη νέα πολιτική κατάσταση στο Αφγανιστάν, η Επιτροπή σχεδιάζει να εγκαινιάσει αντιπροσωπεία στην Καμπούλ το Φεβρουάριο ή το Μάρτιο του τρέχοντος έτους. Η αντιπροσωπεία αυτή θα ενισχύσει περαιτέρω την ικανότητα της Επιτροπής να επιβλέπει τις επιδόσεις και τη διανομή της βοήθειάς της στο Αφγανιστάν. Η λειτουργία του γραφείου της ECHO επαναλήφθηκε στις αρχές του περασμένου μήνα.
<P>
Όσον αφορά την ανθρωπιστική βοήθεια την οποία παρέχει η ECHO, οι γυναίκες συμμετέχουν σε διάφορα είδη σχεδίων· όλα τα ιατρικά και επισιτιστικά σχέδια που χρηματοδοτούνται από την ECHO στοχεύουν να θεραπεύσουν την κακή διατροφή στα παιδιά ηλικίας κάτω των πέντε ετών, καθώς και να παρακολουθήσουν την κατάσταση υγείας των γυναικών, ειδικότερα των εγκύων και των γυναικών που θηλάζουν. Οι ΜΚΟ οργανώνουν γενικά εκπαιδευτικά προγράμματα στοιχειώδους υγιεινής για τις γυναίκες. Οι ΜΚΟ έχουν πρόσβαση σε όλους τους δικαιούχους, συμπεριλαμβανομένων των γυναικών, και μπορούν να απασχολήσουν γυναίκες ως εντόπιο προσωπικό των ΜΚΟ σε ιατρικά και συναφή προγράμματα. Οι ιατρικοί ΜΚΟ διαδραματίζουν σημαντικό ρόλο στην κατάρτιση των γυναικών.

<SPEAKER ID=207 LANGUAGE="ES" NAME="Izquierdo Rojo">
Κύριε Επίτροπε, θα ήθελα να διατυπώσω μια συμπληρωματική ερώτηση επικεντρωμένη σε δύο πτυχές.
<P>
Πρώτη πτυχή: θα διαχειριστούν οι γυναίκες ένα μέρος αυτών των οικονομικών ενισχύσεων;
<P>
Δεύτερη πτυχή: αφού υπάρχουν ειδικοί κίνδυνοι για τις γυναίκες - σήμερα μόλις ένα κορίτσι επτά ετών πουλήθηκε για γάμο από την οικογένειά του με αντάλλαγμα τον κατευνασμό της πείνας και των αναγκών - θα ήθελα να μάθω αν προβλέπει η Επιτροπή ειδικούς πόρους για να εμποδίσει αυτόν τον τύπο παραβιάσεων των δικαιωμάτων της γυναίκας.
<P>
Ενώπιον μιας κατάστασης σαν την περιγραφείσα, που οπωσδήποτε θα επαναληφθεί αύριο και μεθαύριο, θα επιθυμούσα μία συγκεκριμένη απάντηση της Επιτροπής.
<P>
Είναι επίσης πολύ σημαντικό να μάθουμε αν αυτούς τους πόρους θα τους διαχειρίζονται οι γυναίκες.
<P>
Το γεγονός ότι υπάρχουν πολλοί ένοπλοι άνδρες βλάπτει πάρα πολύ την πρόοδο της βελτίωσης της κατάστασης των γυναικών.

<SPEAKER ID=208 NAME="Patten">
. (ΕΝ) Η απλή απάντηση στην πολύ σημαντική ερώτηση που έθεσε η αξιότιμη βουλευτής είναι ένα κατηγορηματικό "ναι" . Όχι μόνο ελπίζουμε ότι οι γυναίκες θα βρεθούν στο επίκεντρο μεγάλου μέρους της αναπτυξιακής μας δράσης, αλλά υπάρχουν γυναίκες και στην προσωρινή κυβέρνηση. Ελπίζω να υπάρχουν και στη μεταβατική κυβέρνηση. Οι γυναίκες διαδραμάτισαν καθοριστικό ρόλο, ας μην το ξεχνάμε, στην επιτυχία των συνομιλιών της Βόννης το Δεκέμβριο και θα κάνουμε ό,τι μπορούμε για να υποστηρίξουμε το αφγανικό Υπουργείο Γυναικείων Υποθέσεων το οποίο, ελπίζω, θα αποτελέσει ένα καλό παράδειγμα της διαχείρισης από γυναίκες προγραμμάτων που συμβάλλουν στην ανάπτυξη της κοινωνίας και στην προστασία του ρόλου των γυναικών σε μια κοινωνία που τις κακομεταχειριζόταν για πάρα πολύ καιρό.
<P>
Η αξιότιμη βουλευτής έθεσε μια ερώτηση σχετικά με τη συγκεκριμένη ασφάλεια των γυναικών και των νεαρών κοριτσιών. Υπό το φως των πρόσφατων γεγονότων που έλαβαν μεγάλη δημοσιότητα, το κατανοώ πλήρως. Ελπίζω ότι η συνολική βελτίωση της κατάστασης της ασφάλειας και η αυξανόμενη επιβολή της προσωρινής αρχής με τη στήριξή μας θα συμβάλουν στην αποτροπή καταστάσεων όπως αυτές που συνέβησαν. Μετά όμως από τη σκληρή "ταλιμπανοποίηση" της αφγανικής κοινωνίας στη διάρκεια των τελευταίων ετών, και δεδομένης της θέσης της χώρας σε μια περιοχή όπου οι πολέμαρχοι ασκούν ακόμα την εξουσία, θα χρειαστεί κάποιος χρόνος για να μπορέσουμε να προαγάγουμε το είδος της σθεναρής πολιτικής για το φύλο που θα θέλαμε να δούμε. Ωστόσο, θα κάνουμε ό,τι μπορούμε. Αυτά που είπε η αξιότιμη βουλευτής με ενεθάρρυναν ιδιαίτερα.

<SPEAKER ID=209 NAME="Πρόεδρος">
Δεδομένου ότι ο συντάκτης της απουσιάζει, η ερώτηση αριθ. 53 καθίσταται άκυρη.

<SPEAKER ID=210 NAME="Gary Titley">
Ερώτηση αριθ. 54 του κ. (H-0965/01):
<P>
Θέμα: Μεταρρύθμιση του Συμφώνου Σταθερότητας Υπό το φως των κοινών δηλώσεων που έκαναν οι κ.κ. Patten και Solana στο θέμα της μεταρρύθμισης του Συμφώνου Σταθερότητας, σε ποιες ενέργειες θα προβεί η Επιτροπή ούτως ώστε να διασφαλισθεί η μεγαλύτερη αποτελεσματικότητα του προγράμματος στην παροχή των υπηρεσιών της και την οργάνωση του προσωπικού της;

<SPEAKER ID=211 NAME="Patten">
. (ΕΝ) Ο Ύπατος Εκπρόσωπος και εγώ απευθύναμε επιστολή στους υπουργούς το Νοέμβριο καταθέτοντας προτάσεις για το μελλοντικό έργο του Συμφώνου Σταθερότητας. Ο κύριος στόχος μας ήταν να επωφεληθούμε της ευκαιρίας, δύομισι χρόνια μετά την έναρξη ισχύος του Συμφώνου, και με την άφιξη ενός νέου ειδικού συντονιστή, να ενισχύσουμε τα επιτεύγματά του βελτιώνοντας τη συμπληρωματικότητα μεταξύ του έργου του Συμφώνου Σταθερότητας και της διαδικασίας σταθεροποίησης και σύνδεσης της ΕΕ, εστιάζοντας τις δραστηριότητες του Συμφώνου όσο το δυνατόν καλύτερα και δίδοντας ιδιαίτερη έμφαση στην ενθάρρυνση της περιφερειακής συνεργασίας.
<P>
Το Συμβούλιο Γενικών Υποθέσεων επιδοκίμασε τις συστάσεις στην επιστολή μας της 19ης Νοεμβρίου και ζήτησε από τον νέο ειδικό συντονιστή, Δρ Buseck, που ανέλαβε καθήκοντα την 1η Ιανουαρίου, να αξιολογήσει τις τρέχουσες δραστηριότητες και μεθόδους εργασίας του Συμφώνου και να προσδιορίσει πέντε ή έξι στόχους που πρέπει να επιτευχθούν ως το τέλος αυτού του έτους. Το Συμβούλιο ζήτησε από αυτόν να το ενημερώσει στη συνεδρίασή του στις 11 Μαρτίου. Η Επιτροπή εργάζεται τώρα στενά με τον ειδικό συντονιστή για την προετοιμασία αυτής της έκθεσης. Διεξοδικές διαβουλεύσεις πραγματοποιούνται στους κόλπους της άτυπης συμβουλευτικής επιτροπής που συστάθηκε κατόπιν των συστάσεων του Ύπατου Εκπροσώπου και των δικών μου, προκειμένου να βελτιώσει το συντονισμό μεταξύ του συμφώνου και της διαδικασίας σταθεροποίησης και σύνδεσης. Δύο συναντήσεις έχουν ήδη πραγματοποιηθεί: στις 11 και 31 Ιανουαρίου.
<P>
Εν κατακλείδι, η εργασία είναι υπό έλεγχο. Το Σύμφωνο Σταθερότητας και η Επιτροπή εργάζονται πολύ στενά για να υλοποιήσουν τις βελτιώσεις τις οποίες αναφέρει ο αξιότιμος βουλευτής. Πιστεύω ακράδαντα ότι η έκθεση που θα δώσει ο κ. Buseck στο Συμβούλιο στις 11 Μαρτίου θα περιέχει έναν αριθμό πρακτικών προτάσεων προς αυτή την κατεύθυνση.

<SPEAKER ID=212 NAME="Titley">
Ευχαριστώ τον Επίτροπο για την απάντησή του. Με ανησυχεί λίγο το γεγονός ότι φαίνεται πως χρειάζεται τόσος χρόνος για να αντιμετωπιστεί αυτό το ζήτημα. Όπως μόλις ακούσαμε, δεν πρόκειται να έχουμε νέες εξελίξεις πριν τις 11 Μαρτίου.
<P>
Θα ήθελα να ρωτήσω τον Επίτροπο, πρώτον, τι μέτρα πρόκειται να προταθούν για την αύξηση της ιδιοκτησίας των εντόπιων πληθυσμών επί τόπου στο Σύμφωνο Σταθερότητας. Θεωρείται απομακρυσμένο και, αν δεν υπάρξει η κατάλληλη ιδιοκτησία, ειλικρινά θα συνεχίσει να είναι απομακρυσμένο.
<P>
Δεύτερον, ένας από τους τομείς ενδιαφέροντος είναι η ποιότητα της υλοποίησης στο Σύμφωνο Σταθερότητας. Θεωρεί ο Επίτροπος ότι κινούμαστε προς τη σωστή κατεύθυνση όσον αφορά την υλοποίηση;
<P>
Τρίτον, υπάρχει μια άποψη σύμφωνα με την οποία υπήρχε χρόνια έλλειψη πληροφοριών επί τόπου σχετικά με το Σύμφωνο Σταθερότητας. Εφαρμόζεται κάποια στρατηγική για να αντιμετωπιστεί αυτό;

<SPEAKER ID=213 NAME="Patten">
. (ΕΝ) Όσον αφορά το πρώτο σημείο, ο Δρ Buseck γνωρίζει καλά το πρόβλημα στο οποίο αναφέρεται ο αξιότιμος βουλευτής. Οι προτάσεις που θα παρουσιάσει στις 11 Μαρτίου θα αντικατοπτρίζουν την επίγνωση αυτή. Ο αξιότιμος βουλευτής θα γνωρίζει ότι ο κ. Buseck είναι εξαιρετικά έμπειρος στην αντιμετώπιση των προβλημάτων της περιοχής και ειδικότερα στην κινητοποίηση της υποστήριξης του ιδιωτικού τομέα. Περιμένω με μεγάλο ενδιαφέρον να συνεργαστώ μαζί του. Θα κάνει εξαίσια δουλειά και θα θέλει να συνεργαστεί με άτομα που θα δείξουν ενθουσιασμό και διαφάνεια.
<P>
Σχετικά με την υλοποίηση, πρέπει να πούμε ότι συνολικά έχουμε σημειώσει εντυπωσιακές επιδόσεις, όσον αφορά την Επιτροπή, στην υλοποίηση αυτών που υποσχεθήκαμε να κάνουμε στα Δυτικά Βαλκάνια και στην Νοτιοανατολική Ευρώπη συνολικά. Αυτά που μπορέσαμε να επιτύχουμε στη Σερβία, στην πρώην Γιουγκοσλαβική Δημοκρατία της Μακεδονίας και σε άλλες χώρες είναι εντυπωσιακά. Ελπίζω ότι θα μπορέσουμε να εγγυηθούμε ότι, όπου υπήρχαν οποιεσδήποτε δυσχέρειες που επηρεάζουν τα έργα υποδομής με το Σύμφωνο Σταθερότητας - και ενίοτε οι δυσχέρειες αυτές είναι το αποτέλεσμα προβλημάτων στις δικαιούχους χώρες - θα μπορέσουμε να τα επιλύσουμε. Ο Δρ Buseck και εγώ προσπαθούμε να εστιάσουμε σε αυτά τα προβληματικά έργα και να τα κάνουμε να προχωρήσουν όσο το δυνατόν πιο γρήγορα.
<P>
Όσον αφορά τις πληροφορίες για το τι συμβαίνει επί τόπου, πρόκειται για ένα ζήτημα που ο κ. Buseck γνωρίζει καλά. Θα τον βοηθήσουμε να το αντιμετωπίσει, προσπαθώντας να διασφαλίσουμε ότι η δημοσιότητα για τα επιτεύγματα του Συμφώνου Σταθερότητας πηγαίνει στο Σύμφωνο, και όχι στα άτομα.
<P>
Είναι χαρά να εργάζεται κανείς με τον Δρ Buseck. Πιστεύω ότι θα τα πάμε εξαιρετικά καλά και μπορεί σίγουρα να υπολογίζει στην κατανόηση και τη στήριξή μας, όπως και, είμαι βέβαιος, στην κατανόηση και τη στήριξη του Κοινοβουλίου, στις προσπάθειες που θα κάνει στο μέλλον.

<SPEAKER ID=214 NAME="Πρόεδρος">


<SPEAKER ID=215 NAME="Richard Howitt">
Ερώτηση αριθ. 55 του κ. (H-0002/02):
<P>
Θέμα: Βοήθεια προς την Ασία και τη Λατινική Αμερική Λαμβάνοντας υπόψη την τροπολογία του Ευρωπαϊκού Κοινοβουλίου στον προϋπολογισμό του 2002, σύμφωνα με την οποία το 35% της εξωτερικής βοήθειας της ΕΕ προορίζεται για κοινωνικές υποδομές, κυρίως στους τομείς της στοιχειώδους εκπαίδευσης και της υγείας, καθώς και την επιστολή που απηύθυνε ο Επίτροπος Patten, τον Δεκέμβριο του 2001, προς την Επιτροπή Ανάπτυξης και Συνεργασίας, στην οποία αναφερόταν ότι "η Επιτροπή επιθυμεί να εκτελέσει τον προϋπολογισμό στη βάση αυτή · κατανοώντας ότι το Κοινοβούλιο εστιάζεται στη γενική εικόνα της κοινοτικής βοήθειας και όχι στο συνολικό έργο όλων των δωρητών" , ποιά συγκεκριμένα μέτρα προτίθεται να λάβει η Επιτροπή για την εφαρμογή της απόφασης αυτής όσον αφορά τα κονδύλια του προϋπολογισμού που προσφέρουν βοήθεια στην Ασία και τη Λατινική Αμερική; Θα μπορούσε η Επιτροπή να απαντήσει συγκεκριμένα σε σχέση με την επικοινωνία της με τις αντιπροσωπείες, το μηχανισμό έγκρισης των ανά χώρα εγγράφων στρατηγικής, τη λειτουργία της διϋπηρεσιακής ομάδας στήριξης της ποιότητας, τον διάλογο με τους εταίρους, καθώς και σε σχέση με οποιαδήποτε άλλη πτυχή του θέματος;

<SPEAKER ID=216 NAME="Patten">
. (ΕΝ) Στο πλαίσιο του προϋπολογισμού για το 2002, η Επιτροπή υποστήριξε ως σημείο αναφοράς ότι το 35% των δαπανών για τις χώρες της ομάδας 1 της Επιτροπής Αναπτυξιακής Βοήθειας, συμπεριλαμβανομένης της μακροοικονομικής χρηματοδοτικής συνδρομής με τις προϋποθέσεις του κοινωνικού τομέα, θα διατεθεί σε κοινωνικές υποδομές, κυρίως στην εκπαίδευση και την υγεία, αναγνωρίζοντας έτσι ότι η κοινοτική συνεισφορά πρέπει να θεωρηθεί ως μέρος της συνολικής στήριξης από τους δωρητές σε μια δεδομένη χώρα και ότι ένας κάποιος βαθμός ευελιξίας πρέπει να αποτελεί τον κανόνα. Η Επιτροπή έχει δεσμευθεί να εργαστεί προς την επίτευξη αυτού του σημείου αναφοράς στη βοήθεια προς τους κοινωνικούς τομείς σε όλα τα προγράμματά της, συμπεριλαμβανομένων και αυτών για την Ασία και τη Λατινική Αμερική.
<P>
Προκειμένου να εκπληρωθεί αυτή η δέσμευση, θα αναληφθούν ορισμένες πρωτοβουλίες, οι οποίες θα περιλαμβάνουν ειδικότερα, πρώτον, αυξημένη έμφαση στον κοινωνικό τομέα σε όλα τα προγράμματα της Επιτροπής, σύμφωνα με τις προτεραιότητες της κοινοτικής αναπτυξιακής στρατηγικής. Δεύτερον, τη δημιουργία στη διάρκεια του 2002 - και γνωρίζω ότι πρόκειται για ένα σημείο στο οποίο ο ίδιος ο αξιότιμος βουλευτής έδωσε μεγάλη έμφαση - μιας σταθερής βάσης στατιστικών στοιχείων που θα επιτρέπει την τομεακή κατάταξη των προγραμμάτων και των σχεδίων της Επιτροπής Αναπτυξιακής Βοήθειας από το 2002.
<P>
Θα αναληφθεί διαδικασία αναδιάταξης όλων των αναλήψεων υποχρεώσεων του 2001, έτσι ώστε να δοθεί η δυνατότητα να γίνουν συγκρίσεις.
<P>
Τρίτον, θέλουμε να καταστούν διαθέσιμα στο Κοινοβούλιο όλα τα εγκεκριμένα έγγραφα στρατηγικής ανά χώρα, συμπεριλαμβανομένων των πολυετών προγραμμάτων και των συνδεδεμένων χρηματοδοτικών κονδυλίων.
<P>
Τέλος, θα συνεχιστεί κατά τη διάρκεια του 2002 η εργασία προσδιορισμού των διεθνώς συμφωνημένων δεικτών επιδόσεων και υλοποίησης των τομεακών προγραμμάτων στον κοινωνικό τομέα. Η Επιτροπή βρίσκεται σε επαφή, όπως γνωρίζει ο αξιότιμος βουλευτής, με την Επιτροπή Ανάπτυξης και Συνεργασίας του Κοινοβουλίου, σχετικά με την οργάνωση σεμιναρίου, την άνοιξη του τρέχοντος έτους, στο οποίο η Επιτροπή θα ενημερώσει για την πρόοδο που έχει σημειωθεί σε αυτούς τους τομείς και ελπίζω ότι θα συνεχίσει να κερδίζει από την εμπειρία και τον ενθουσιασμό και τη δέσμευση των μελών της Επιτροπής Ανάπτυξης, συμπεριλαμβανομένου, φυσικά, του αξιότιμου βουλευτή.

<SPEAKER ID=217 NAME="Howitt">
Την τελευταία φορά που συζήτησα με τον κ. Patten για αυτό το θέμα στην επιτροπή, με κατηγόρησε ότι είχα υπερβολική δόση τεστοστερόνης. Χαίρομαι που δεν το επανέλαβε απόψε. Αυτό που χρειαζόμαστε όταν πραγματευόμαστε αυτό το ζήτημα είναι ζωτικότητα. Έχει δίκιο όταν λέει ότι υπάρχουν ορισμένοι τομείς συμφωνίας μεταξύ της Επιτροπής και του Κοινοβουλίου, ιδιαίτερα στην υποβολή στοιχείων από την ΕΑΣ, όπου η πρόοδος είναι τέτοια ώστε την χαιρετίζουμε θερμά. Χαιρετίζουμε επίσης τη συνεργασία τους σε σχέση με το σεμινάριο.
<P>
Με απασχολεί το γεγονός ότι στην απάντησή του έδωσε έμφαση στους ορισμούς, στην υποβολή στοιχείων, στις στατιστικές - δηλαδή στην ανάλυση - αντί για τις σκληρότερες αποφάσεις που απαιτούνται επίσης για τη μεταφορά πόρων. Είναι σημαντικό να μην μιλάμε μόνο για τη διαδικασία από την άποψη της διάθεσης πληροφοριών - παρόλο που είναι σημαντικό, παρόλο που συμφωνούμε σε αυτό το ζήτημα - αλλά να μας πει πραγματικά ο Επίτροπος, καθώς εγκρίνονται αυτά τα έγγραφα στρατηγικής ανά χώρα, καθώς η ομάδα στήριξης της ποιότητας αξιολογεί νέα προγράμματα, καθώς οι αντιπροσωπείες (και δεν απάντησε το σημείο σχετικά με το ρόλο των αντιπροσωπειών σχετικά) λαμβάνουν τις αποφάσεις τους, καθώς προσλαμβάνεται νέο προσωπικό, πώς θα διασφαλίσει ότι θα διατεθούν αληθινοί πόροι σε μεγαλύτερα ποσοστά στη βασική υγεία και τη βασική εκπαίδευση; Χρειαζόμαστε να δούμε κάποια μεταφορά πόρων κατά τη διάρκεια αυτού του έτους. Δώστε μας κάποια ελπίδα ότι θα γίνει.

<SPEAKER ID=218 NAME="Patten">
. (ΕΝ) Καταρχάς, δεν είμαι κατά της τεστοστερόνης στην προσπάθεια επίτευξης κάποιας προόδου σε αυτόν τον τομέα. Πρέπει να δείξουμε μεγαλύτερη ενέργεια και αφοσίωση.
<P>
Δεύτερον, όσον αφορά το ρόλο των αντιπροσωπειών, όπως γνωρίζει ο αξιότιμος βουλευτής, δίδω ιδιαίτερη έμφαση στη διαδικασία της αποκέντρωσης, που αποτελεί έναν ιδιαίτερα ατυχή, ευρωφλύαρο τρόπο να αναφερόμαστε στην προσπάθεια διαχείρισης των προγραμμάτων μας επί τόπου και όσο το δυνατόν εγγύτερα στους ανθρώπους που θέλουμε να επωφεληθούν από αυτά. Οι αντιπροσωπείες θα διαδραματίσουν καθοριστικό ρόλο στην κατάρτιση των εγγράφων στρατηγικής ανά χώρα, τα οποία θα πρέπει να αντικατοπτρίζουν τις προτεραιότητες της αναπτυξιακής μας φιλοσοφίας και στρατηγικής.
<P>
Ο αξιότιμος βουλευτής μας ζητά να του δώσουμε ελπίδα ότι θα δει πραγματική μεταφορά των πόρων. Ο σκοπός της παροχής μιας καλύτερης στατιστικής βάσης για την ανάλυση και το σχεδιασμό αυτών που κάνουμε είναι να δείξουμε ότι κάνουμε μια προσπάθεια για να επιτύχουμε τους στόχους που ο αξιότιμος βουλευτής και εγώ έχουμε από κοινού και που είναι επίσης οι στόχοι του διακεκριμένου μου συναδέλφου, Επιτρόπου Nielsen. Έτσι, δεν θα υπήρχε λόγος, για παράδειγμα, να εμπλακούμε στη διαδικασία για το CRIS, στην οποία έχουμε εμπλακεί, αν δεν σκοπεύαμε να έχει κάποιο αντίκτυπο στην πολιτική. Νομίζω ότι ο αξιότιμος βουλευτής δέχεται ότι αναζητούμε σταθερές τάσεις, αντί να είμαστε υπερβολικά προσηλωμένοι σε συγκεκριμένους αριθμούς, σε συγκεκριμένα έτη και σε συγκεκριμένες χώρες. Θέλουμε να δούμε μια μετατόπιση της έμφασης και μια σαφή ένδειξη ότι τα προγράμματα της Επιτροπής είναι τόσο συνδεδεμένα όσο τα προγράμματα άλλων με τους στόχους της ανακούφισης της φτώχειας.
<P>
Θα κάνω μια συμπληρωματική παρατήρηση, την οποία προσπάθησα να κάνω εχθές το πρωί στο κοινοβούλιο της χώρας που γνωρίζω καλύτερα. Υπάρχει ακόμη η τάση, όταν οι άνθρωποι αναφέρονται σε αυτά που κάνουμε, να συγκρίνουν μήλα με πορτοκάλια. Συμβαίνει πολύ συχνά άλλες χώρες ή κράτη μέλη να φαίνεται ότι δεσμεύουν ένα πολύ μεγαλύτερο ποσοστό αναπτυξιακής βοήθειας για την ανακούφιση της φτώχειας από ό,τι εμείς, διότι κοιτάζουν τι κάνουμε στα Βαλκάνια, στη Ρωσία, στα ΝΑΚ, σε μέρη της Μεσογείου, και το συγκρίνουν σαν να ήταν ακριβώς το ίδιο με τα πιο άμεσα προγράμματά μας αναπτυξιακής βοήθειας. Επειδή εμείς φέρουμε το βάρος σε αυτές τις περιοχές, με τα χρήματα των κρατών μελών ομολογουμένως, δεν έχουν να κάνουν εκεί τόσο πολλά όσα θα είχαν να κάνουν πιθανώς για πολιτικούς λόγους, και ως εκ τούτου, ορισμένες φορές, οι αριθμοί τους κολακεύουν εις βάρος μας. Αυτό είναι μέρος του τιμήματος που πληρώνουμε για ένα έχουμε ένα προϋπολογισμό εξωτερικών δράσεων που έχει στο επίκεντρό του την αναπτυξιακή βοήθεια, αλλά έχει επίσης και άλλες προτεραιότητες.

<SPEAKER ID=219 NAME="Titley">
Θα μπορούσε να μου πει ο Επίτροπος αν αυτό που είπε σημαίνει μια εγγύηση ότι θα υπάρξει καλύτερη ισορροπία μεταξύ των αναλήψεων και των πληρωμών στην Ασία και τη Λατινική Αμερική και ότι θα έχουμε καλύτερη χρήση των πόρων που εγκρίθηκαν στον προϋπολογισμό;

<SPEAKER ID=220 NAME="Patten">
. (ΕΝ) Θα μπορούσα επίσης - αν δεν ήμουν τόσο επιφυλακτικός χαρακτήρας όσο είμαι - να δείξω ήδη την πρόοδο στην αύξηση των πληρωμών σε σχέση με τις αναλήψεις. Το ποσοστό πέρυσι στη Μεσόγειο ήταν 56 με 57%, πολύ υψηλότερο από οποιονδήποτε άλλο αριθμό που έχει επιτευχθεί ποτέ αλλά χαμηλότερο από αυτό που θέλω να δω.
<P>
Αν κοιτάξετε τα επιτεύγματα της Υπηρεσίας για τη Συνεργασία Europe Aid - στο προσωπικό της οποίας μίλησα εχθές - αρχίζουν να είναι σε θέση να δείξουν μια βελτίωση σε σχέση με τις αναλήψεις. Σημείωσαν μια σημαντική επιτυχία στη μείωση των αδρανών και των εν υπνώσει αναλήψεων, με αποτέλεσμα το υπόλοιπο προς εκκαθάριση να μειωθεί σημαντικά. Συνεπώς, σημειώνουμε πρόοδο. Θα χρειαστεί λίγος χρόνος μέχρι να επιτύχουμε τους αριθμούς που όλοι μας θέλουμε να δούμε, αλλά βρισκόμαστε στη σωστή κατεύθυνση. Ελπίζω θερμά ότι πριν από το κύκνειο άσμα μου σε αυτό το κατάμεστο Ημικύκλιο, θα μπορέσω να παρουσιάσω ακόμα μεγαλύτερα επιτεύγματα από το εξαίσιο προσωπικό της Europe Aid.

<SPEAKER ID=221 NAME="Πρόεδρος">
Θα διατυπώσουμε τώρα την τελευταία ερώτηση προς τον κ. Επίτροπο.
<P>
Ερώτηση αριθ. 56 του Olivier Dupuis (H-0007/02):
<P>
Θέμα: Διεθνές Ποινικό Δικαστήριο
<P>
Για αρκετά χρόνια ο θεσμός του Διεθνούς Ποινικού Δικαστηρίου για τα εγκλήματα πολέμου, γενοκτονίας και τα εγκλήματα κατά της ανθρωπότητας αποτέλεσε προτεραιότητα της εξωτερικής πολιτικής της ΕΕ. Προσφάτως, η βελγική προεδρία, εξ ονόματος της ΕΕ, επανέλαβε τη δέσμευσή της να εργαστεί για την επίτευξη, το συντομότερο δυνατό, των 60 επικυρώσεων που είναι απαραίτητες για την ενεργοποίηση του Ποινικού Δικαστηρίου. Μέχρι σήμερα, 48 χώρες έχουν ήδη επικυρώσει το Καταστατικό της Ρώμης, εκ των οποίων δώδεκα κράτη μέλη της ΕΕ, εκτός από την Πορτογαλία (που έχει ωστόσο ολοκληρώσει ήδη τις εσωτερικές διαδικασίες), την Ελλάδα και την Ιρλανδία. Τρεις υποψήφιες προς ένταξη χώρες, η Πολωνία, η Ουγγαρία και η Σλοβενία, επικύρωσαν ήδη το καταστατικό ενώ η Εσθονία ανακοίνωσε ότι θα υποβάλει συντόμως τα έγγραφα επικυρώσεως. Λαμβάνοντας υπόψη την θεμελιώδη σημασία που αποδίδει η ΕΕ στην ταχεία συγκρότηση αυτού του πρώτου διεθνούς φορέα δικαιοσύνης καθώς και τα τραγικά γεγονότα που σημάδεψαν τη διεθνή σκηνή τους τελευταίους μήνες και χρόνια, εκτιμά η Επιτροπή ότι η επικύρωση του Καταστατικού της Ρώμης θα πρέπει να θεωρείται ρητά ότι αποτελεί τμήμα του "κοινοτικού κεκτημένου" και ένα νέο κριτήριο της Κοπεγχάγης απαραίτητο για κάθε μελλοντική προσχώρηση στην ΕΕ; Εκτιμά η Επιτροπή ότι η εν λόγω επικύρωση θα πρέπει να συνιστά προϋπόθεση για την υπογραφή και την επικύρωση κάθε συμφωνίας σύνδεσης η συνεργασίας της ΕΕ με τρίτες χώρες;

<SPEAKER ID=222 NAME="Patten">
. (ΕΝ) Καταρχάς, θα ήθελα να ζητήσω συγγνώμη από τον αξιότιμο βουλευτή που δεν ήμουν παρών νωρίτερα για να ακούσω την εκφραστική, είμαι βέβαιος, - αν και δεν είμαι βέβαιος, υποστηρικτική - ομιλία του στην εξαιρετική συζήτηση για τη Μέση Ανατολή. Γνωρίζει ότι αυτό δεν οφείλεται σε αγένεια, αλλά σε δημοκρατικούς λόγους στον επάνω όροφο. Είμαι σίγουρος ότι θα μπορέσουμε να μονομαχήσουμε για ορισμένα από αυτά τα εξαιρετικά σημαντικά ζητήματα σε άλλες ευκαιρίες.
<P>
Όσο για την ερώτησή του, η Ευρωπαϊκή Ένωση αποδίδει μεγάλη σημασία στην επικύρωση του καταστατικού του Διεθνούς Ποινικού Δικαστηρίου. Η έγκριση της κοινής θέσης της 11ης Ιουνίου 2001, που στοχεύει στην προαγωγή της γρήγορης επικύρωσης του καταστατικού και την ταχεία σύσταση του ΔΠΔ, καθώς και η επικύρωση του καταστατικού από 13 κράτη μέλη υπογραμμίζουν τη δέσμευσή μας σε αυτόν το στόχο. Οι προετοιμασίες για την επικύρωση από τα δύο εναπομείναντα κράτη μέλη βρίσκονται σε προχωρημένο στάδιο.
<P>
Η δέσμευση της Ευρωπαϊκής Ένωσης σε αυτό το ζήτημα αντικατοπτρίζεται επίσης στο επίπεδο της κοινοτικής χρηματοδότησης που δίνεται στις ΜΚΟ οι οποίες εργάζονται για την επικύρωση. Από το 1995, η χρηματοδότηση αυτή έφτασε σχεδόν τα 7 εκατομμύρια ευρώ στο πλαίσιο της ευρωπαϊκής πρωτοβουλίας για τον εκδημοκρατισμό και τα ανθρώπινα δικαιώματα.
<P>
Όσον αφορά τη διαδικασία της διεύρυνσης, η θέση της Ευρωπαϊκής Ένωσης σχετικά με τη στήριξη στο ΔΠΔ είναι μέρος του κεκτημένου της κοινής εξωτερικής πολιτικής και πολιτικής ασφάλειας, που ζητείται από τις υποψήφιες χώρες να υιοθετήσουν. Επιπλέον, σύμφωνα προς την κοινή θέση, η Ευρωπαϊκή Ένωση θέτει τακτικά το ζήτημα της επικύρωσης στο πλαίσιο των πολιτικών διαλόγων με τις υποψήφιες προς ένταξη χώρες.
<P>
Επιπλέον, οι χώρες της Κεντρικής και Ανατολικής Ευρώπης που είναι συνδεδεμένες με την Ευρωπαϊκή Ένωση και οι συνδεδεμένες χώρες Κύπρος και Μάλτα ευθυγραμμίστηκαν με τη δήλωση της ΕΕ στην έκτη επιτροπή της Γενικής Συνέλευσης των ΗΕ το Νοέμβριο του 2001, η οποία επιδίωκε να ενθαρρύνει τη σύντομη έναρξη λειτουργίας του ΔΠΔ.
<P>
Τον Ιανουάριο του 2002, δήλωσαν επίσης ότι συμμερίζονταν τους στόχους της κοινής θέσης της ΕΕ σχετικά με το Διεθνές Ποινικό Δικαστήριο και ανέλαβαν να διασφαλίσουν ότι οι εθνικές πολιτικές τους συμμορφώνονται με αυτή την κοινή θέση.
<P>
Το Συμβούλιο της Ευρώπης έχει επίσης καλέσει όλα τα μέλη του να επικυρώσουν ή να προσχωρήσουν στο καταστατικό του ΔΠΔ το συντομότερο δυνατό.

<SPEAKER ID=223 LANGUAGE="FR" NAME="Dupuis">
Κύριε Πρόεδρε, ούτε εγώ πρόκειται να μπω στην ουσία του θέματος, θέμα που ήταν στην ημερήσια διάταξη αυτού το απογεύματος. Θα ήθελα μόνο να πω στον Επίτροπο Patten ότι γνωρίζω πως είχε αναγγείλει ότι θα απουσίαζε κατά τη διάρκεια μέρους της συζήτησης. Λυπάμαι λοιπόν, όπως είπα πριν από λίγο στην Ολομέλεια, που δεν μπόρεσε να είναι παρών. Επί της ουσίας, πολιτικά, διαφωνούμε, αλλά πιστεύω ότι θα έχουμε την ευκαιρία να ξαναμιλήσουμε για αυτό αργότερα.
<P>
Όσον αφορά την απάντηση στη συγκεκριμένη αυτή ερώτηση, είμαι πλήρως ικανοποιημένος από τη θέση της Επιτροπής. Πιστεύω ότι η ενσωμάτωσή του, όπως είπε ο Επίτροπος Patten στο κοινοτικό κεκτημένο είναι ένα θεμελιώδες σημείο και ότι θα βοηθήσει σίγουρα τις υποψήφιες χώρες να επιταχύνουν τις διαδικασίες επικύρωσης.

<SPEAKER ID=224 NAME="Patten">
. (ΕΝ) Ασφαλώς δεν θέλω να αποσπάσω την προσοχή από το κεκτημένο που ο ενδιαφερόμενος βουλευτής και εγώ ανακαλύψαμε μαζί, αλλά θα πρόσθετα μόνο την ευχή μου ορισμένοι από τους άλλους μας εταίρους στις διεθνείς υποθέσεις να δεσμεύονταν επίσης στη σύσταση του διεθνούς ποινικού δικαστηρίου. Εξακολουθεί να είναι ένα ζήτημα που θέτουμε δυναμικά στους υπερατλαντικούς φίλους μας. Το κάναμε με την προηγούμενη κυβέρνηση και το κάνουμε και με αυτήν εδώ. Δεν έχει να κάνει με αλλαγή πολιτικής από τη νέα κυβέρνηση. Θα πίστευα ότι τα πρόσφατα γεγονότα - συμπεριλαμβανομένων αυτών που σχετίζονται με το Αφγανιστάν - θα είχαν πείσει για τη χρησιμότητα του διεθνούς ποινικού δικαστηρίου. Ίσως χρειαστεί λίγο περισσότερος χρόνος να φτάσει αυτό το μήνυμα στους αποδέκτες.

<SPEAKER ID=225 NAME="Πρόεδρος">
Σύμφωνα με τον Κανονισμό, οι ερωτήσεις 57 έως 83 θα απαντηθούν γραπτώς.
<P>
Η Ώρα των Ερωτήσεων προς την Επιτροπή έληξε.
<P>
(Η συνεδρίαση διακόπτεται στις 19.30 και συνεχίζεται στις 21.00)

<CHAPTER ID=11>
ΦΠΑ/Αμεση και έμμεση φορολογία
<SPEAKER ID=226 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0466/2001) της κ. Kauppi, εξ ονόματος της Επιτροπής Οικονομικής και Νομισματικής Πολιτικής,
<P>
1. σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου που αφορά τη διοικητική συνεργασία στον τομέα της προστιθέμενης αξίας (COM(2001 294 - C5-0269/2001 - 2001/0133(COD))
<P>
και
<P>
2. σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου για την τροποποίηση της οδηγίας 77/799/ΕΟΚ του Συμβουλίου, σχετικά με την αμοιβαία συνδρομή των αρμόδιων αρχών των κρατών μελών στον τομέα της άμεσης και έμμεσης φορολογίας (COM(2001) 294 - C5-0270/2001 - 2001/0134(COD))

<SPEAKER ID=227 LANGUAGE="FI" NAME="Kauppi">
. (FI) Κυρία Πρόεδρε, κύριε Επίτροπε, αγαπητοί συνάδελφοι, η απάτη στον τομέα του ΦΠΑ είναι ένα πρόβλημα που εξακολουθεί να υπάρχει στην ΕΕ και το οποίο δυστυχώς γίνεται συνεχώς οξύτερο. Σύμφωνα με αξιόπιστες εκτιμήσεις κατά το πρώτο ήμισυ του 1998, για παράδειγμα, τα κράτη μέλη εντόπισαν 250 κρούσματα της λεγόμενης "απάτης-γαϊτανάκι" . Το ύψος των κρουσμάτων αυτών υπερέβαινε τα 500 εκατομμύρια ευρώ. Σε αυτό θα έπρεπε να προστεθούν οι άλλοι τύποι απάτης καθώς και όλες οι απάτες που δεν εντοπίστηκαν. Μπορούμε συνεπώς να συναγάγουμε ότι η απάτη στον τομέα του ΦΠΑ κοστίζει στην ΕΕ και στα κράτη μέλη τις πολλές εκατοντάδες εκατομμύρια ευρώ κάθε χρόνο.
<P>
Κατά κανόνα, πρόκειται ουσιαστικά για την "απάτη-γαϊτανάκι" . Αυτή έγκειται στη χρησιμοποίηση των ενδοκοινοτικών κανόνων της ΕΕ για την απόκτηση (χωρίς καταβολή ΦΠΑ) προϊόντων. Χαρακτηρίζεται από τη ροή τιμολογίων, με ή χωρίς προϊόντα, στο πλαίσιο μιας αλυσίδας που διατέμνει μία ή περισσότερες μεθορίους. Η ουσία της απάτης είναι ότι ένας ή περισσότεροι κρίκοι της αλυσίδας δεν καταβάλλουν στην εφορία τον ΦΠΑ που εμφανίζεται στα τιμολόγια, ενώ άλλοι κρίκοι της αλυσίδας λαμβάνουν επιστροφή ΦΠΑ βάσει των τιμολογίων αυτών. Κατά κανόνα, αυτή η μορφή απάτης αφορά προϊόντα μικρού όγκου και υψηλής αξίας, όπως π.χ. υπολογιστές και κινητά τηλέφωνα.
<P>
Ο αποτελεσματικότερος τρόπος για την αντιμετώπιση αυτής της απάτης είναι η στενή διοικητική συνεργασία μεταξύ των κρατών μελών. Είναι, δε, ευρέως αποδεκτό ότι το σημερινό νομικό πλαίσιο αδυνατεί να ανταποκριθεί στο θέμα. Για να εκσυγχρονισθεί το ισχύον νομικό πλαίσιο, η Επιτροπή υπέβαλε μόλις πρόταση κανονισμού η οποία αποσκοπεί να ενισχύσει και να βελτιώσει σημαντικά τις σημερινές μεθόδους διοικητικής συνεργασίας στον τομέα του ΦΠΑ. Επιπλέον, υποστηρίζω την πρόταση οδηγίας της Επιτροπής, και επίσης στην έκθεσή μου προτείνω μέτρα, τα οποία θα καταστήσουν ακόμη πιο αποτελεσματική και πρακτική την άμεση συνεργασία μεταξύ των αρχών.
<P>
Το κυριότερο σημείο της πρότασης της Επιτροπής είναι ότι επιτρέπει τις απευθείας επαφές μεταξύ των τοπικών και περιφερειακών υπηρεσιών που είναι αρμόδιες για την καταπολέμηση της απάτης. Σήμερα κάθε επικοινωνία πρέπει να διέρχεται από τις κεντρικές υπηρεσίες συνδέσμου, πράγμα που σημαίνει ότι η αίτηση συνδρομής πρέπει να ακολουθεί τα γρανάζια της γραφειοκρατίας, από τον τοπικό υπάλληλο έως την εθνική υπηρεσία συνδέσμου στη μια χώρα, και ακριβώς το αντίστροφο στην άλλη. Έτσι, τις περισσότερες φορές οι αιτήσεις συνδρομής φθάνουν πολύ αργά στο σωστό γραφείο. Μέχρι να ενημερωθούν για το θέμα οι τοπικοί υπάλληλοι της χώρας στην οποία υποβάλλεται η αίτηση, οι φοροφυγάδες ενδέχεται να έχουν ήδη εξαφανιστεί.
<P>
Συμφωνώ με την Επιτροπή ότι η συνεργασία σε τοπικό επίπεδο θα επέτρεπε την καλύτερη αμοιβαία κατανόηση της αίτησης παροχής πληροφοριών, περισσότερα κίνητρα για τους φορολογικούς ελεγκτές και αποφυγή της σπατάλης των ήδη πενιχρών πόρων. Υποστηρίζω θερμά την πρόταση της Επιτροπής, θεωρώντας την σημαντικό βήμα προόδου στην κατεύθυνση της καταπολέμησης της απάτης. Πάρα πολύ συχνά οι απατεώνες έχουν τη δυνατότητα να επωφεληθούν άμεσα από τα πλέον σύγχρονα και προηγμένα μέσα επικοινωνίας, ενώ αντίθετα οι δημόσιες υπηρεσίες εμποδίζονται από το χάος των γραφειοκρατικών και άκαμπτων κανόνων, με αποτέλεσμα όχι μόνο να επιβραδύνεται η εξιχνίαση των απατεώνων αλλά να δαπανάται κι ένα υπερβολικά μεγάλο μέρος των πόρων της υπηρεσίας.
<P>
Ωστόσο, η Επιτροπή θα έπρεπε να κάνει περαιτέρω βήματα, προκειμένου να αυξηθεί η ταχύτητα και να ενισχυθεί η ευελιξία της συνεργασίας. Υποστηρίζω την πρόταση της Επιτροπής, να γίνονται δηλαδή οι κοινοποιήσεις, κατά το δυνατό, με ηλεκτρονικά μέσα. Επιπλέον, προτείνω οι ηλεκτρονικές κοινοποιήσεις να αποτελέσουν τον κανόνα, ούτως ώστε να επισπεύδεται η διάδοση της πληροφορίας, και η παραδοσιακή ανταλλαγή εγγράφων να μην συνιστά παρά την εξαίρεση στον κανόνα αυτό. Για τον ίδιο λόγο, για την ταχύτερη δηλαδή ανταλλαγή πληροφοριών, οι τοπικές αρχές θα πρέπει να διαθέσουν περισσότερο χώρο στην πολιτική των γλωσσών. Η εισηγήτρια θεωρεί ότι η υποχρέωση μετάφρασης των αιτήσεων πρέπει να γίνει περισσότερο ευέλικτη. Γιατί θα πρέπει να προβλέπεται η υποχρεωτική μετάφραση της αίτησης βοήθειας στην επίσημη γλώσσα της άλλης χώρας, εάν για παράδειγμα οι Φινλανδοί και οι Έλληνες αποφασίσουν με αμοιβαία συνεννόηση να ρυθμίζουν τις μεταξύ τους υποθέσεις στα γαλλικά;
<P>
Υπάρχει ωστόσο ένα σημείο, όπου η πρόταση της Επιτροπής προχωρεί υπέρ το δέον. Η Επιτροπή προτείνει την υποχρέωση των κρατών μελών να περιορίσουν πολλά από τα δικαιώματα της οδηγίας περί προστασίας των δεδομένων, εφόσον τα κράτη μέλη το θεωρούν αναγκαίο για τη διασφάλιση σημαντικών οικονομικών ή χρηματοοικονομικών συμφερόντων τους. Ας σημειωθεί ότι, σύμφωνα με την οδηγία εκείνη, δεν πρόκειται για υποχρέωση των κρατών μελών αλλά απλώς για δυνατότητα. Ωστόσο, το ζήτημα είναι προτιμότερο να αντιμετωπισθεί με τροποποίηση της οδηγίας περί προστασίας των δεδομένων και να διατηρηθεί, στη φάση αυτή, η αποκλειστική δυνατότητα των κρατών μελών να εξετάζουν μια τέτοιου είδους διαδικασία.
<P>
Τέλος, θα έπρεπε να εξετάσουμε το θέμα της νομικής βάσης. Η Επιτροπή βάσισε την πρότασή της στο άρθρο 95 της Συνθήκης, πράγμα που σημαίνει συναπόφαση με το Κοινοβούλιο. Συμφωνώ με τη θέση της Επιτροπής, ότι δηλαδή η συγκεκριμένη πρόταση αφορά τη διοικητική συνεργασία και πρέπει να εξετάζεται βάσει της διαδικασίας που ορίζει το άρθρο 95. Στο παρελθόν, το Συμβούλιο απέρριπτε πάντοτε την άποψη αυτή και άλλαζε τη νομική βάση προκρίνοντας το άρθρο 93 ή 94, το οποίο προβλέπει απλή διαβούλευση με το Κοινοβούλιο. Τώρα όμως, η Επιτροπή αποφάσισε να προσφύγει στο Δικαστήριο κατά του Συμβουλίου για μια άλλη πρόταση οδηγίας, σχετικά με την είσπραξη απαιτήσεων. Η νομική κατάσταση πρόκειται λοιπόν να αποσαφηνιστεί στο άμεσο μέλλον. Ελπίζω ο κ. Επίτροπος να σχολιάσει επίσης την επιλογή της συγκεκριμένης νομικής βάσης και να παράσχει στο Κοινοβούλιο νέες ενδεχομένως πληροφορίες σχετικά με την εξέλιξη που έχει η υπόθεση της νομικής βάσης της οδηγίας για την είσπραξη απαιτήσεων στο Δικαστήριο των Ευρωπαϊκών Κοινοτήτων.

<SPEAKER ID=228 LANGUAGE="DE" NAME="Karas">
Κυρία Πρόεδρε, κύριε Επίτροπε, κυρία εισηγήτρια, αγαπητοί συνάδελφοι, θέλω αρχικά να ευχαριστήσω την εισηγήτρια, τη συνάδελφο Piia-Noora Kauppi, για την έκθεσή της, η οποία έτυχε ευρύτατης αποδοχής στην αρμόδια επιτροπή. Αυτό σημαίνει ότι η επικοινωνία μεταξύ όλων των τμημάτων λειτούργησε εξαιρετικά. Η έκθεση αποτελεί εκ νέου απόδειξη για την ειδικότητα που απέκτησε η νεαρή μας συνάδελφος σε τόσο σύντομο χρονικό διάστημα στην Επιτροπή Οικονομικής και Νομισματικής Πολιτικής και για τον ζήλο της που αποτυπώνεται στην ποιότητα της εργασίας της. Ευχαριστούμε θερμά.
<P>
Κατά δεύτερον, η έκθεση αποτελεί μιαν απόδειξη για το ότι χρειαζόμαστε περισσότερη Ευρώπη, διότι μόνον από κοινού μπορούμε να διαμορφώσουμε αποτελεσματικότερα και επιτυχέστερα την καταπολέμηση της απάτης. Εν προκειμένω χρειαζόμαστε από τη μία πλευρά καλύτερο συντονισμό της συνεργασίας και της ανταλλαγής πληροφοριών και από την άλλη ένα καλύτερο και επαγγελματικότερο νομικό πλαίσιο, το οποίο θα καθιστά ευκολότερο αυτόν τον συντονισμό και την αμοιβαία ενημέρωση.
<P>
Η Ομάδα του ΕΛΚ-ΕΔ επικροτεί τη βελτίωση της συνεργασίας των υπηρεσιών κατά της απάτης στον τομέα του ΦΠΑ, μολονότι θέλουμε φυσικά να υπογραμμίσουμε ότι δεν είμαστε μόνο κατά της απάτης στον τομέα του ΦΠΑ, αλλά κατά όλων των ειδών απάτης. Όπως και να το κάνουμε, κατά το πρώτο ήμισυ του 1998 εντοπίσθηκαν 250 περιπτώσεις που προκάλεσαν ζημίες μεγαλύτερες των 500 εκ. ευρώ.
<P>
Εδώ δεν μπορώ παρά να συνταχθώ με την εισηγήτρια: δεν χρειαζόμαστε τόσο την υποχρέωση μετάφρασης των διασυνοριακών αιτήσεων κοινοποίησης πληροφοριών, πολύ περισσότερο χρειαζόμαστε ευελιξία στην εφαρμογή της οδηγίας περί προστασίας των δεδομένων και μείωση της γραφειοκρατίας, ώστε να απλοποιηθούν οι διαδικασίες, εξορθολογισμό και ευελιξία, ώστε η επεξεργασία να γίνεται γρηγορότερα και να εντοπίζουμε τα ίχνη των απατεώνων και να δημιουργήσουμε στην Ευρώπη καλύτερες συνθήκες ασφάλειας.

<SPEAKER ID=229 LANGUAGE="ES" NAME="Pιrez Royo">
Κυρία Πρόεδρε, θέλω να εκφράσω την πλήρη υποστήριξή μου στην προσέγγιση της εισηγήτριας, κ. Kauppi, και, κατά συνέπεια, στην πρόταση της Επιτροπής, την οποία η έκθεση της κ. Kauppi στηρίζει πρακτικά ανεπιφύλακτα. Οι σοσιαλιστές υποστηρίζουν επίσης, ανεπιφύλακτα, αυτή την πρόταση της Επιτροπής.
<P>
Η πρόταση αναφέρεται σε δύο θέματα μεγάλου ενδιαφέροντος. Πρώτον, στο θέμα της ιδιότυπης φορολογικής απάτης, σε συγκεκριμένο τομέα, όπως είναι αυτός των τριγωνικών ενδοκοινοτικών πράξεων στο πεδίο του ΦΠΑ. Το δεύτερο θέμα - που συνδέεται με το προηγούμενο, ως μέσο για την καταπολέμηση της απάτης - είναι η συνεργασία μεταξύ των διοικήσεων για την επίλυση ή, τουλάχιστον, τον περιορισμό του επιπέδου της απάτης για την οποία μιλήσαμε προηγουμένως. Οι προτάσεις εξηγήθηκαν τέλεια στην προηγούμενη παρέμβαση της κ. Kauppi και τις συμμερίζομαι πλήρως.
<P>
Τούτου λεχθέντος, θα ήθελα να εκφράσω δύο πρόσθετες παρατηρήσεις που συνδέονται με το περιεχόμενο της παρούσας έκθεσης. Η πρώτη αφορά την ισχύ, ακόμη και σήμερα, του αποκαλούμενου προσωρινού συστήματος ΦΠΑ, ενός συστήματος που τέθηκε σε εφαρμογή το 1993, όταν ολοκληρώθηκε η ενιαία αγορά, με χαρακτήρα προσωρινότητας και μάλιστα με ημερομηνία λήξεως, η οποία διαρκώς παρατείνεται και η οποία δεν τηρήθηκε, όπως γνωρίζετε πολύ καλά, αξιότιμοι συνάδελφοι.
<P>
Θα ήθελα να επιστήσω την προσοχή σ' αυτό το γεγονός, επειδή, αν μιλάμε σήμερα για αυτή την έκθεση και για την απάτη στην οποία αναφέρεται, είναι σε μεγάλο βαθμό επειδή διατηρούμε ακόμη ένα προσωρινό σύστημα ΦΠΑ - αυτό που καθιερώνουν οι ενδοκοινοτικές πράξεις - που φορολογεί μια σειρά πράξεων στο κράτος προορισμού, χωρίς όμως τον συνοριακό έλεγχο που καθιέρωνε το σύστημα πριν από την εγκαθίδρυση της ενιαίας αγοράς.
<P>
Προφανώς, σε ένα οριστικό σύστημα ΦΠΑ, σαν αυτό που αντιστοιχεί στην ενιαία αγορά, με φορολόγηση στην πηγή, πιθανώς δεν θα μιλούσαμε για αυτό το ζήτημα, επειδή οι περισσότερες απάτες θα αποτρέπονταν στην πηγή τους. Αυτή είναι η πρώτη παρατήρηση που ήθελα να κάνω σε σχέση με αυτή την έκθεση.
<P>
Η δεύτερη αφορά ένα πολύ σημαντικό σημείο, για το οποίο μίλησε η κ. Kauppi: τη νομική βάση που επέλεξε η Επιτροπή για να παρουσιάσει αυτή την πρόταση οδηγίας. Κατά τη γνώμη μου, είναι αξιέπαινη η ερμηνεία που έδωσε η Επιτροπή στη Συνθήκη, θεωρώντας ότι εφαρμοστέα βάση σε αυτή την περίπτωση είναι το άρθρο 95, ερμηνεύοντας δηλαδή τα φορολογικά ζητήματα ως θέματα ουσιαστικού, θετικού φορολογικού δικαίου, αλλά όχι και ως θέματα δικονομικού δικαίου, εκείνα τα θέματα - σαν αυτά που μας απασχολούν αυτή τη στιγμή - διαχείρισης των φόρων, ανταλλαγής βοηθείας μεταξύ των διοικήσεων για τη διαχείριση των φόρων. Σε αυτές τις περιπτώσεις, δεν πρόκειται ακριβώς για φορολογικό δίκαιο, με την αυστηρή έννοια του όρου, υποκείμενο στην αρμοδιότητα των εθνικών κοινοβουλίων και, συνεπώς, στην ομοφωνία, αλλά για ένα θέμα που επιδέχεται αντιμετώπιση, όπως τώρα, με τη διαδικασία της συναπόφασης.
<P>
Τελειώνω, κυρία Πρόεδρε, με μία επισήμανση που προκύπτει από την προηγούμενη παρατήρηση, συγκεκριμένα ότι θα ήταν επιθυμητό, στην επόμενη Συνέλευση και μεταρρύθμιση της Συνθήκης, να προσδιοριστεί οριστικά ο τομέας της φορολογίας και να καθιερωθεί συγκεκριμένο πεδίο εναρμόνισης. Φυσικά, δεν είναι όλος ο τομέας της φορολογίας αντικείμενο εναρμόνισης· υπάρχουν ορισμένα θέματα, όπως ο φόρος εισοδήματος, που ποτέ δεν θα εναρμονιστούν στο σύνολό τους, άλλα όμως - έχω κατά νου, κυρίως, τη βάση υπολογισμού του φόρου επί των κερδών των εταιρειών - θα πρέπει να καθιερωθούν ως θέμα εναρμονιστέο και εξαιρούμενο από τον κανόνα της ομοφωνίας, για να αποκατασταθεί επίσης ο πρωταγωνιστικός ρόλος του Ευρωπαϊκού Κοινοβουλίου σε θέματα τόσο σημαντικά όσο αυτό το οποίο εξετάζουμε.

<SPEAKER ID=230 LANGUAGE="DE" NAME="Ilgenfritz">
Κυρία Πρόεδρε, η Ένωση εξακολουθεί να πέφτει θύμα επαγγελματιών απατεώνων, γεγονός που ευνοείται από το υπερβολικά περίπλοκο σύστημα του ΦΠΑ.
<P>
Με τις εν μέρει δυσνόητες φορολογικές διατάξεις ανοίγουμε τις πόρτες στους απατεώνες και προωθούμε έμμεσα τη φοροδιαφυγή. Προκειμένου να αυξηθεί όμως το ηθικό έρμα στην φορολογία αλλά και τα φορολογικά έσοδα, δεν χρειαζόμαστε μόνο δραστικούς ελέγχους και αποτελεσματική συνεργασία των υπηρεσιών αλλά και εύληπτα και απλούστερα κείμενα ως βασική προϋπόθεση. Ο φορολογούμενος αρνείται να εκτελέσει το φορολογικό του καθήκον, όταν θεωρεί άδικους τους σχετικούς φόρους. Τους ακατανόητους νόμους περί φορολογίας και τις φορολογικές επιβαρύνσεις που στηρίζονται σε αυτούς οι φορολογούμενοι τους θεωρούν πάντα ή μάλλον αυτόματα άδικους.
<P>
Επομένως, χρειαζόμαστε επειγόντως μια μεταρρύθμιση του υπερβολικά κοπιαστικού και περίπλοκου συστήματος του ΦΠΑ που είναι δυσνόητο ακόμα και για ειδικούς. Δεν είναι δυνατόν να απαλλάσσεται από τους φόρους ο διασυνοριακός κύκλος εργασιών μιας αλυσίδας επιχειρήσεων μεταξύ κρατών μελών και σε εθνικό επίπεδο να υπόκειται σε φορολόγηση. Ο προκαταβληθείς φόρος μιας αλυσίδας επιχειρήσεων καθιστά δυνατή αυτή τη φορολογική απάτη και πρέπει κατά συνέπεια να καταργηθεί.
<P>
Με αυτό το μέτρο θα αφαιρούσαμε από τους απατεώνες τη βάση στην οποία στηρίζονται, θα απλοποιούσαμε το σύστημα και θα αποφεύγαμε περιττούς ελέγχους, αλλά και ταλαιπωρίες που επιβαρύνουν τις ΜΜΕ. Για τον λόγο αυτό θα πρέπει κυρίως να σκεφτούμε τρόπους όχι μόνο για τη βελτίωση της συνεργασίας του μηχανισμού των υπηρεσιών αλλά και για την απλοποίηση του συστήματος, το οποίο καθιστά δυνατές τις απάτες. Θα ήταν ένα βήμα προς τη σωστή κατεύθυνση. Παρ' όλα αυτά θα υποστηρίξουμε την έκθεση της κ. Kauppi, επειδή είμαστε επίσης της άποψης ότι θα πρέπει να βελτιωθεί η συνεργασία και ότι θα πρέπει να υπάρξει μέριμνα ώστε να μειωθεί η γραφειοκρατία.

<SPEAKER ID=231 NAME="Doyle">
Κυρία Πρόεδρε, δεν έχω καμία αμφιβολία ότι οι υφιστάμενες ρυθμίσεις για τη συνεργασία στο θέμα της απάτης στον τομέα του ΦΠΑ είναι ανεπαρκείς στο πλαίσιο της εξελισσόμενης ενιαίας αγοράς. Η απάτη στον τομέα του ΦΠΑ κοστίζει στην ΕΕ και στα κράτη μέλη της αρκετές εκατοντάδες εκατομμύρια ευρώ κάθε χρόνο. Μολονότι τα τελευταία χρόνια έχουν ληφθεί μέτρα για την αντιμετώπιση του προβλήματος, η απάτη στον τομέα του ΦΠΑ εξακολουθεί σήμερα να αποτελεί σημαντικό πρόβλημα.
<P>
Συμφωνώ ότι ο καλύτερος τρόπος για να αντιμετωπιστεί η ολοένα αυξανόμενη απάτη είναι να υπάρξει στενή διοικητική συνεργασία μεταξύ των κρατών μελών. Επιτρέποντας άμεσες επαφές μεταξύ των τοπικών γραφείων, η καταπολέμηση της απάτης θα γίνει λιγότερο γραφειοκρατική και περισσότερο αποτελεσματική.
<P>
Ωστόσο, επιτρέψτε μου να εκφράσω κάποια επιφύλαξη σε σχέση με τις προσπάθειες που ενυπάρχουν σε αυτή την πρόταση της Επιτροπής για να βασιστεί το μέτρο αυτό στο άρθρο 95 της Συνθήκης. Το άρθρο 95 τάσσει ρητώς ότι δεν μπορεί να χρησιμοποιηθεί για φορολογικές διατάξεις. Η Επιτροπή είναι της γνώμης ότι η πρόταση αυτή αφορά αποκλειστικά τη διοικητική συνεργασία και ότι δεν σχετίζεται με την πραγματική είσπραξη φόρων ή με φορολογικά μέτρα.
<P>
Με όλο το σεβασμό, δεν συμφωνώ - η χώρα μου δεν συμφωνεί - ότι η παρούσα πρόταση πρέπει να διαβρωθεί εν κρυπτώ. Δεν νομίζω ότι πρέπει να ανατεθούν ακόμα περισσότερα καθήκοντα στην Μόνιμη Επιτροπή Διοικητικής Συνεργασίας - την υφιστάμενη διοικητική επιτροπή στον φορολογικό τομέα. Αυτή είναι μόνο η κορυφή του παγόβουνου. Η πρόταση αυτή αφορά φορολογικά μέσα τα οποία τα κράτη μέλη χρησιμοποιούν και πρέπει σίγουρα να εγκριθεί, αλλά πρέπει να εγκριθεί με τη σωστή νομική βάση, που είναι το άρθρο 93, το οποίο προβλέπει ομόφωνη ψήφο στο Συμβούλιο. Ο κανονισμός που η πρόταση αυτή προτίθεται να αντικαταστήσει βασίζεται στο άρθρο 93, και πολύ απλά, στο ίδιο άρθρο πρέπει να βασίζεται και αυτή η πρόταση.
<P>
Η κ. Kauppi, στη συνημμένη αιτιολογική της έκθεση, αναφέρθηκε στις ανησυχίες όσον αφορά τη νομική βάση. Στο παρελθόν, όταν προέκυπταν συγκρούσεις σχετικά με τη νομική βάση, το Συμβούλιο απέρριπτε πάντα την άποψη της Επιτροπής και άλλαζε τη νομική βάση προκρίνοντας το άρθρο 93 ή 94. Όπως επισημάνθηκε από τη συνάδελφό μου, αυτό έκανε πολύ πρόσφατα σχετικά με την πρόταση οδηγίας περί αμοιβαίας συνδρομής για την είσπραξη απαιτήσεων. Η Επιτροπή αποφάσισε να προσφύγει στο Δικαστήριο κατά του Συμβουλίου για το θέμα αυτό και η Ιρλανδία θα συμμετάσχει στη διαδικασία στο πλευρό του Συμβουλίου.
<P>
Παρόλο που χαιρετίζω την ουσία αυτών που αυτή η πρόταση επιδιώκει, για τους λόγους που περιέγραψα σχετικά με τη νομική βάση, εγώ και οι ιρλανδοί συνάδελφοι θα καταψηφίσουμε την έκθεση.

<SPEAKER ID=232 LANGUAGE="ES" NAME="Garcνa-Margallo y Marfil">
Κυρία Πρόεδρε, αν λένε ότι η καλή μέρα απ' το πρωί φαίνεται, θέλω να αρχίσω την παρέμβασή μου συγχαίροντας τον Επίτροπο, κ. Bolkestein, για την επιδεξιότητα με την οποία κατάφερε σήμερα το πρωί να διευθετήσει τη σύγκρουση που επί τόσον καιρό έφερε αντιμέτωπους το Κοινοβούλιο, το Συμβούλιο και την Επιτροπή, εμποδίζοντάς μας να προχωρήσουμε προς μία ενιαία αγορά των χρηματοοικονομικών υπηρεσιών.
<P>
Θέλω επίσης να συγχαρώ την κ. Kauppi για την έκθεσή της, που πέτυχε - όπως επισημάνθηκε εδώ - την προσχώρηση της πλειοψηφίας των πολιτικών δυνάμεων του Κοινοβουλίου.
<P>
Θα ήθελα να κάνω λίγες και συγκεκριμένες παρατηρήσεις. Σε μία πρόσφατη συνεδρίαση για την προετοιμασία του νομισματικού διαλόγου με τον Πρόεδρο Duisenberg, μας δόθηκε μία έκθεση όπου αποδεικνυόταν ότι η εισαγωγή του ευρώ θα κάνει πιο απτές τις διαφορές των τιμών μεταξύ των διαφόρων χωρών της Ευρώπης ως συνέπεια, μεταξύ άλλων, των διαφορών της φορολογίας. Αυτό θα οδηγήσει λογικά στο να ζητήσουμε την εναρμόνιση του ΦΠΑ και να φθάσουμε στον φόρο επί της προστιθέμενης αξίας στην πηγή, όπως επεσήμανε ο κ. Pιrez Royo, αλλά, έως τότε, είναι φανερό ότι αυτές οι διαφορές των τιμών θα ενθαρρύνουν την απάτη.
<P>
Γι' αυτό, περισσότερη Ευρώπη, περισσότερη αποκεντρωμένη συνεργασία στο εσωτερικό της Ευρωπαϊκής Ένωσης, είναι πάντοτε ευπρόσδεκτη. Διετέλεσα δημοσιονομικός επιθεωρητής και ξέρω μέχρι ποίου σημείου το να πρέπει να απευθυνθεί κανείς σε ανώτερα όργανα της διοίκησης παραλύει τη σύλληψη. Πρέπει να καταργηθούν τυπικές αναγκαιότητες. Δεν βλέπω την ανάγκη της μετάφρασης: κανείς δεν θα διενοείτο να ζητήσει τη μετάφραση μιας πληροφορίας που θα επέτρεπε τη σύλληψη του Τζακ του Αντεροβγάλτη και δεν βλέπω γιατί πρέπει να πράξουμε διαφορετικά σε φορολογικά θέματα.
<P>
Όσον αφορά τη νομική βάση, ασφαλώς διαφωνώ με τον προλαλήσαντα, αλλά συμφωνώ, ωστόσο, με τον κ. Pιrez Royo, εφόσον είναι πολύ γνωστή η διαφορά μεταξύ του ουσιαστικού δικαίου (αυτού που ορίζει τα ουσιώδη στοιχεία της φορολογικής σχέσης) και του τυπικού δικαίου, που θεσπίζεται για να εξασφαλίζει την τήρηση αυτών των υποχρεώσεων. Ενώ οι κανόνες που αφορούν το ουσιαστικό δίκαιο έχουν ως βάση το άρθρο 93 και, επομένως, την ομοφωνία, εκείνοι που αφορούν το τυπικό δίκαιο, το διοικητικό δίκαιο, το εφαρμοσμένο δίκαιο, έχουν τη βάση τους στο άρθρο 95, επειδή, μεταξύ άλλων, αυτό μας επιτρέπει να ξεφύγουμε από την ομοφωνία και επίσης διευκολύνει, όπως είδαμε σήμερα το πρωί όσον αφορά τις χρηματοπιστωτικές υπηρεσίες, να προχωρήσουμε σταθερά προς αυτό που η ισπανική Προεδρία ονομάζει περισσότερη Ευρώπη.

<SPEAKER ID=233 NAME="Bolkestein">
. (ΕΝ) Θα ήθελα να αρχίσω λέγοντας ότι είμαι ιδιαίτερα χαρούμενος που μπορώ να συζητώ με το Κοινοβούλιο σήμερα μια πρόταση κανονισμού για την εντατικοποίηση της διοικητικής συνεργασίας μεταξύ των κρατών μελών προκειμένου να ενισχυθεί ο έλεγχος του ΦΠΑ.
<P>
Ευχαριστώ πάρα πολύ την κ. Kauppi για την έκθεσή της. Είναι εξαιρετικά εποικοδομητική. Δεν μπορώ παρά να επαναλάβω τα λόγια του κ. Karas που αναφέρθηκε στην κ. Kauppi ως τη "νεαρή και αποτελεσματική συνάδελφό" του. Δεν είναι δική μου συνάδελφος, αλλά θα ήθελα να επαναλάβω τα επαινετικά λόγια του κ. Karas.
<P>
Η κ. Kauppi, μαζί με άλλους βουλευτές, μίλησε για τη νομική βάση της πρότασης αυτής. Η πρόταση αφορά τη διοικητική συνεργασία και όχι την αλλαγή του συστήματος ΦΠΑ. Μακάρι να μπορούσε να το πράξει αυτό η Επιτροπή. Επιθυμούμε να το κάνουμε εδώ και πολλά χρόνια, αλλά δεν είμαστε σε θέση να το κάνουμε. Όμως όχι, αφορά τη διοικητική συνεργασία. Δεν προορίζεται να αλλάξει καθ' οιονδήποτε τρόπο τις υποχρεώσεις των φορολογούμενων ή τους κανόνες που διέπουν την εφαρμογή της νομοθεσίας αυτής, αλλά μάλλον να προσαρμόσει τη διοικητική συνεργασία στις προκλήσεις της εσωτερικής αγοράς. Για το λόγο αυτό, η Επιτροπή υποβάλλει την παρούσα πρόταση σύμφωνα με το άρθρο 95 της Συνθήκης. Λαμβάνοντας το άρθρο αυτό ως νομική βάση, η Επιτροπή είναι συνεπής με την πρότασή της για τον κανονισμό αριθ. 218/92, καθώς και με την πρότασή της για την τροποποίηση της οδηγίας σχετικά με την είσπραξη. Η Επιτροπή ορθώς επέλεξε το άρθρο 95 ως βάση της παρούσας πρότασης. Όπως είπε πολύ σαφώς ο κ. Garcνa-Margallo y Marfil, το άρθρο αυτό δίνει στο Κοινοβούλιο το δικαίωμα της συναπόφασης και αυτό επιθυμούν πολλοί βουλευτές του Σώματος. Επωφελούμαι αυτής της ευκαιρίας για να ευχαριστήσω τον κ. Garcνa-Margallo y Marfil για τα ευγενικά του λόγια προς εμένα. Προσθέτω επίσης ότι η Επιτροπή είναι εξαιρετικά ευχαριστημένη διότι διευθετήσαμε το ζήτημα της αποκαλούμενης πρότασης Lamfalussy και μπορούμε τώρα να προχωρήσουμε με το έργο μας.
<P>
Επί της ουσίας τώρα, η Επιτροπή είναι της γνώμης ότι η πρόταση αυτή αποτελεί σημαντικό στοιχείο της νέας στρατηγικής ΦΠΑ για τη βελτίωση του συστήματος ΦΠΑ στο πλαίσιο της εσωτερικής αγοράς. Αποτελεί επίσης μια απάντηση στην έκκληση του Συμβουλίου προς την Επιτροπή να παρουσιάσει προτάσεις για την καταπολέμηση της απάτης στον τομέα του ΦΠΑ.
<P>
Η ενδοκοινοτική αγορά επηρεάζεται σήμερα σοβαρά από την οργανωμένη απάτη στον τομέα του ΦΠΑ, όπου επαγγελματίες απατεώνες καταχρώνται τον μηχανισμό της εξαίρεσης από το σύστημα ΦΠΑ. Η αντιμετώπιση αυτού του είδους της απάτης απαιτεί γρήγορη και αποτελεσματική συνεργασία μεταξύ των φορολογικών αρχών των διαφορετικών κρατών μελών. Όμως επί του παρόντος, το νομικό πλαίσιο είναι πολύ ανεπαρκές για να υποστηρίξει πραγματικά αποτελεσματική συνεργασία, ουσιαστικά επειδή είναι ασαφές, υπερσυγκεντρωτικό και η ανταλλαγή πληροφοριών δεν είναι αρκετά εντατική. Επιπλέον, η συνεργασία είναι πολύπλοκη λόγω της ύπαρξης δύο νομικών μέσων σε αυτόν τον τομέα με διαφορετικά πεδία εφαρμογής και διαφορετικούς κανόνες.
<P>
Η παρούσα πρόταση δημιουργεί ένα ενιαίο νομικό πλαίσιο το οποίο συγχωνεύει, για τους σκοπούς του ΦΠΑ, τον κανονισμό και την οδηγία και τροποποιεί τις τρέχουσες ρυθμίσεις κατά τρεις τρόπους: πρώτον, η πρόταση καθορίζει σαφείς και δεσμευτικούς κανόνες που διέπουν τη διοικητική συνεργασία μεταξύ των κρατών μελών, για παράδειγμα, όσον αφορά την παρουσία αλλοδαπών υπαλλήλων κατά τη διάρκεια των ελέγχων, ή την οργάνωση πολυμερών ελέγχων· δεύτερον, η πρόταση επιβάλλει τη συνεργασία και προβλέπει περισσότερο άμεσες επαφές μεταξύ των φορολογικών ελεγκτών των διαφόρων κρατών μελών. Αυτό είναι επίσης ένα σημείο στο οποίο η κ. Kauppi επέστησε την προσοχή μας. Είπε ότι όταν θέλουν να επικοινωνήσουν γάλλοι και ισπανοί ελεγκτές - για παράδειγμα - σε μια μεθοριακή περιοχή, αυτή η επικοινωνία πρέπει σήμερα να περάσει μέσω Μαδρίτης και Παρισιού. Είναι προφανές ότι η άμεση επικοινωνία μεταξύ των υπαλλήλων των ελεγκτικών υπηρεσιών θα κάνει τη συνεργασία γρηγορότερη και περισσότερο αποτελεσματική. Τρίτον, η πρόταση αποσκοπεί στο να εντατικοποιήσει την ανταλλαγή πληροφοριών μεταξύ των φορολογικών αρχών προκειμένου να καταπολεμηθεί περισσότερο αποτελεσματικά η απάτη.
<P>
Είμαι πολύ ικανοποιημένος που η πρόταση αυτή έχει τη στήριξη όλων των ομιλητών απόψε, εκτός από την κ. Doyle, την οποία δεν μπορώ πια να πείσω, εφόσον δεν βρίσκεται πλέον εδώ. Η Επιτροπή είναι εξαιρετικά ευτυχής γι' αυτή τη στήριξη. Θα ήθελα ως εκ τούτου να χαιρετίσω ιδιαίτερα την θετική συνεισφορά της εισηγήτριας, κ. Kauppi.
<P>
Αλλά δεδομένου του γεγονότος ότι η εξέταση της παρούσας πρότασης συνεχίζεται στο Συμβούλιο και δεδομένης της έντονης επιθυμίας της Επιτροπής να πραγματευτεί αυτό το ζήτημα εγκαίρως, πιστεύω ότι ο καταλληλότερος τρόπος δράσης αυτή τη στιγμή είναι να μην εγκρίνει η Επιτροπή επισήμως τις τροπολογίες που κατέθεσε το Κοινοβούλιο, αλλά να προσπαθήσει να τις λάβει υπόψη, όσο το δυνατόν περισσότερο, κατά τη διάρκεια των διαπραγματεύσεων στο Συμβούλιο.
<P>
Ωστόσο, φοβάμαι ότι δεν θα είναι δυνατόν να ληφθούν πλήρως υπόψη ορισμένες από αυτές τις τροπολογίες.
<P>
Ειδικότερα, όσον αφορά το ζήτημα της ηλεκτρονικής επικοινωνίας, θα ήθελα να τονίσω ότι μεγάλο μέρος των πληροφοριών που καλύπτονται από αυτόν τον κανονισμό δεν είναι διαθέσιμες σε ηλεκτρονική μορφή, και ως εκ τούτου, στην πράξη, η ανταλλαγή τους δεν μπορεί να γίνει με ηλεκτρονικά μέσα.
<P>
Όσον αφορά τις μεταφράσεις, συμμερίζομαι το επιχείρημα σύμφωνα με το οποίο τα κράτη μέλη πρέπει να προσπαθούν όσο το δυνατόν περισσότερο να παραιτούνται από την απαίτηση μετάφρασης. Όμως η Επιτροπή είναι της άποψης ότι οι ρυθμίσεις σύμφωνα με τις οποίες τα κράτη μέλη πρέπει να παραιτούνται από την απαίτηση μετάφρασης πρέπει να προσδιορίζονται σε ένα εκτελεστικό κανονισμό, δεσμευτικό για όλα τα κράτη μέλη και όχι μεμονωμένα από κάθε κράτος μέλος.
<P>
Τέλος, όσον αφορά την προστασία των δεδομένων, η Επιτροπή είναι της άποψης ότι αν η οδηγία 95/46/ΕΚ εφαρμοστεί πλήρως, οι απατεώνες θα ενημερώνονταν ότι είναι ύποπτοι, και κατά συνέπεια πρέπει να αναμένεται ότι θα μεταφέρουν την παράνομη δραστηριότητά τους και θα εξαφανίζουν τα τεκμήρια της απάτης. Αυτό θα δυσχέραινε σοβαρά την καταπολέμηση της απάτης στον τομέα του ΦΠΑ.
<P>
Προσωπικά, είμαι πεπεισμένος ότι θα επιτευχθεί συμφωνία σχετικά με αυτά τα ζητήματα μεταξύ του Ευρωπαϊκού Κοινοβουλίου, του Συμβουλίου και της Επιτροπής. Το Συμβούλιο έχει ήδη ξεκινήσει να συζητάει την πρόταση διεξοδικά. Θα καταβάλει κάθε προσπάθεια για να επιτύχει μια συμφωνία το συντομότερο δυνατό, και σημειώνουμε σημαντική πρόοδο. Όμως η στήριξή σας στην πρόταση είναι σημαντική προκειμένου να επιτευχθεί αυτό το πολυπόθητο αποτέλεσμα. Θα συνιστούσα ως εκ τούτου πολύ θερμά η πρόταση αυτή να εγκριθεί από το Κοινοβούλιο. Ευχαριστώ το Κοινοβούλιο για την άκρως εποικοδομητική παρέμβασή του.

<SPEAKER ID=234 NAME="Πρόεδρος">
Κύριε Επίτροπε, σας ευχαριστώ.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=12>
Κρατικές ενισχύσεις
<SPEAKER ID=235 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0002/2002) του κ. Rapkay, εξ ονόματος της Επιτροπής Οικονομικής και Νομισματικής Πολιτικής, σχετικά με την ένατη έκθεση της Επιτροπής που αφορά τις κρατικές ενισχύσεις στην Ευρωπαϊκή Ένωση.

<SPEAKER ID=236 LANGUAGE="DE" NAME="Rapkay">
Κυρία Πρόεδρε, κύριε Επίτροπε, σήμερα όλος ο κόσμος, ή ας πούμε όλη η Ευρώπη έχει στραμμένο το βλέμμα της στο πρόσωπό σας, στο πεδίο των δικών σας δραστηριοτήτων. Ωστόσο, επρόκειτο για έναν άλλο φάκελο από εκείνον που πραγματευόμαστε σήμερα το βράδυ. Δεν φαίνεται να έχει ιδιαίτερο ενδιαφέρον. Πάντως, όπως άκουσα, μου επιτρέπεται να μιλήσω οκτώ λεπτά καθότι η πολιτική μου ομάδα δεν ενδιαφέρθηκε ιδιαίτερα για το ζήτημα αυτό. Βλέπω ωστόσο τον συνάδελφο Evans, και τη συνάδελφο Riis-Jψrgensen, και έτσι μπορούμε να επαναλάβουμε ό,τι κάναμε και στην επιτροπή, δηλαδή να ανταλλάξουμε απόψεις σχετικά με τον εν λόγω τομέα. Αλλά ας αφήσουμε τα αστεία κατά μέρος·
<P>
Έχουμε θέσει ως κοινό μας στόχο - έναν πολύ φιλόδοξο στόχο - ότι εντός της επόμενης δεκαετίας η Ευρωπαϊκή Ένωση θα πρέπει να γίνει η ανταγωνιστικότερη περιοχή του κόσμου. Εάν η Ευρωπαϊκή Ένωση θέλει να είναι η ανταγωνιστικότερη περιοχή του κόσμου θα πρέπει και οι επιχειρήσεις της να είναι οι ανταγωνιστικότερες του κόσμου. Αυτό σημαίνει όμως ότι χρειαζόμαστε στην Ευρωπαϊκή Ένωση ένα περιβάλλον που να είναι μεν φιλικό προς τον ανταγωνισμό, αλλά ταυτόχρονα να είναι και το ίδιο ανταγωνιστικό. Ως εκ τούτου είναι σωστό ότι θα πρέπει να περιορίσουμε όσο το δυνατόν περισσότερο τις κρατικές ενισχύσεις προς τις επιχειρήσεις και, στον βαθμό που θα είμαστε υποχρεωμένοι να χορηγούμε ενισχύσεις, θα πρέπει να τις προσανατολίζουμε κυρίως σε οριζόντιους στόχους.
<P>
Επομένως, πρέπει να επικροτηθεί το γεγονός ότι στο διάστημα 1997-1999 σημειώθηκε μείωση των επιδοτήσεων - και περί αυτού πρόκειται μια και αφορά το διάστημα της 9ης έκθεσης της Επιτροπής για τις ενισχύσεις. Φυσικά καλούμε την Επιτροπή να συνεχίσει να παίζει τον ρόλο του επόπτη για την αποτροπή της χορήγησης ενισχύσεων που στρεβλώνουν τον ανταγωνισμό.
<P>
Από την άλλη πλευρά, δεν πρέπει να εξετάζουμε την πολιτική ενισχύσεων μόνο μέσα από ένα ιδεολογικό πρίσμα και να την ασκούμε για ιδεολογικούς λόγους. Μερικές φορές το κάνουν αυτό κάποιοι συνάδελφοι εδώ στο Σώμα και θα αναφέρω αργότερα και ένα παράδειγμα. Βέβαιο είναι - είτε το θέλει κανείς είτε όχι - ότι οι ενισχύσεις αποτελούν μέσο για την άσκηση κρατικής πολιτικής, επειδή έτσι, προσφέροντας δηλαδή κίνητρα, καθίσταται δυνατός ο συμβατός με την αγορά καθορισμός κατευθύνσεων και αποφεύγονται οι παρεμβάσεις με τη μορφή επιταγών και απαγορεύσεων. Αλλά αυτό δεν είναι πάντα εφικτό. Μερικές φορές είναι σκοπιμότερο να πετυχαίνει κανείς τον στόχο του μέσω του κανονιστικού δικαίου και άλλες φορές είναι ασφαλώς σκοπιμότερος ο συμβατός με την αγορά καθορισμός κατευθύνσεων.
<P>
Οι ενισχύσεις αποτελούν σημαντικό τμήμα των μέσων που διαθέτουμε για την άσκηση πολιτικής. Μέσω των ενισχύσεων μπορούν να διορθωθούν ανεπάρκειες της αγοράς και να ελαττωθούν οι διαφορές στην ευημερία των περιφερειών της Ευρωπαϊκής Ένωσης. Η ευρωπαϊκή περιφερειακή και διαρθρωτική πολιτική δεν είναι τίποτε άλλο παρά χορήγηση ενισχύσεων, ακόμα και εάν δεν πρόκειται για εκείνες τις κρατικές ενισχύσεις για τις οποίες θέλουμε να συζητήσουμε σήμερα το βράδυ. Πρόκειται για μέσα πολιτικής δράσης που αφορούν τη στήριξη των ΜΜΕ, την προστασία του περιβάλλοντος, την έρευνα και την ανάπτυξη.
<P>
Κύριε Επίτροπε, επικροτώ απερίφραστα το γεγονός ότι εσείς, ή μάλλον η Επιτροπή, εισαγάγατε πρόσφατα, παράλληλα με τον κατάλογο κρατικών ενισχύσεων, και τον πίνακα αποτελεσμάτων των ενισχύσεων. Ήταν μια απαίτηση του Κοινοβουλίου. Ο πίνακας ενισχύσεων, η εφαρμογή του οποίου μόλις έχει ξεκινήσει, μπορεί να εξελιχθεί σε ένα μέσο που θα επιτρέπει τη διάγνωση τάσεων και τη χορήγηση ενισχύσεων σύμφωνα με ποιοτικά κριτήρια, όπως ανέφερα προηγουμένως.
<P>
Δίνω μεγάλη σημασία σε αυτό. Δεν θα πρέπει να υπόκειται μόνον ο όγκος των κρατικών ενισχύσεων σε ευρύτατες αξιολογήσεις αλλά θα πρέπει επίσης να συνυπολογίζονται και ποιοτικά κριτήρια και στόχοι. Αυτό το ανέφερα προηγουμένως. Μερικές φορές δικαιολογείται έτσι και η λήψη χρονικά περιορισμένων κατευθυντήρων μέτρων. Επίσης, μερικές φορές είναι μάλιστα δυνατόν να εξαλείψει κανείς μεσοπρόθεσμα ήδη υπάρχουσες στρεβλώσεις στην αγορά.
<P>
Πιστεύω ότι η Επιτροπή - επιτρέψτε μου αυτή την παρατήρηση, κύριε συνάδελφε Evans, και κυρία συνάδελφε Riis-Jψrgensen - είναι πολύ πιο προχωρημένη και ανοικτή στο ζήτημα αυτό απ' ό,τι η παρούσα πλειοψηφία των Συντηρητικών και των Φιλελευθέρων εδώ στο Σώμα.
<P>
Έχω διαπιστώσει ότι στις γενικότερες συζητήσεις η χορήγηση ενισχύσεων απορρίπτεται πάντα με ιδιαίτερη έμφαση. Οι ενισχύσεις θεωρούνται γενικά διαβόλου πράγματα. Όταν όμως ρωτά κανείς τους αρμόδιους για ειδικά θέματα πολιτικούς σας, αυτοί αρχίζουν τις διαφοροποιήσεις στο ένα ή στο άλλο σημείο. Στη συγκεκριμένη περίπτωση μάλιστα δεν θέλουν να ακούσουν λέξη για έναν τέτοιο γενικό αναθεματισμό των ενισχύσεων.
<P>
Θέλω να σας μιλήσω τώρα για το παράδειγμα που είχα προαναγγείλει προηγουμένως. Εδώ και λίγο καιρό, η Επιτροπή ερευνά κατά πόσο είναι δυνατόν οι επιχειρήσεις να χρησιμοποιούν διάφορα τεχνάσματα κατά τη φορολόγησή τους και να τους χορηγούνται ανεπίτρεπτες ενισχύσεις. Αυτό το κάνει μεν η Επιτροπή από μόνη της επειδή είναι σωστό, το κάνει όμως επίσης επειδή της ζητήθηκε. Στο πλαίσιο της επιτροπής μας διατύπωσα στο σχέδιο της έκθεσής μου μια παράγραφο, όπου υποστηρίζεται με έμφαση η Επιτροπή και παροτρύνεται να εξακολουθήσει προς την ίδια κατεύθυνση. Η εν λόγω παράγραφος καταψηφίσθηκε όμως στην επιτροπή.
<P>
Ωστόσο, θα σας προσφέρω αύριο την ευκαιρία να επανορθώσετε αυτό το λάθος. Η πολιτική μου ομάδα θα υποβάλει σε ψηφοφορία την παράγραφο αυτή καθώς και μερικές άλλες παραγράφους ως τροπολογίες. Σας παρακαλώ να μην ξεχνάτε ότι είχαμε συμφωνήσει να ασκήσουμε κοινή πολιτική. Μπορείτε λοιπόν να επανορθώσετε αύριο το λάθος που έγινε στην επιτροπή. Σε διαφορετική περίπτωση θα πρέπει να καταστήσετε σαφές στην κοινή γνώμη ότι δεν εννοείτε έτσι ακριβώς την άσκηση κοινής πολιτικής, όσον αφορά τις λεπτομέρειες της πολιτικής ενισχύσεων. Θα πρέπει να σκεφτείτε καλά τι θα πείτε επ' αυτού.
<P>
Τελειώνοντας θέλω να προσθέσω ότι οι πολλοί έπαινοι δεν κάνουν καλό στην Επιτροπή και ας τους περιορίσουμε λίγο. Θέλω λοιπόν να παραπέμψω σε ένα σημείο, κύριε Επίτροπε, το οποίο ανέφερα ήδη μία ή δύο φορές στην επιτροπή. Έχει σχέση με τα ποιοτικά κριτήρια, με την ποιοτική και την ποσοτική αξιολόγηση. Υπάρχει ένας τομέας όπου δικαίως διαπιστώσατε ότι οι περιφερειακές ενισχύσεις που χορηγούνται στα κράτη μέλη αποτελούν ένα πολύ μεγάλο μέρος των συνολικών ενισχύσεων, περισσότερο από το ήμισυ. Νομίζω ότι πρόκειται για το 56% αν θυμάμαι καλά. Από αυτό συνάγετε το συμπέρασμα ότι είναι και ο σωστός τομέας όπου θα μπορούν να εφαρμοστούν καλύτερα και ταχύτερα οι περικοπές των ενισχύσεων. Είναι πολύ αδιαφοροποίητος αυτός ο τρόπος θεώρησης. Θα σας συνιστούσα να σκεφτείτε λίγο μήπως ειδικά ο τομέας των περιφερειακών ενισχύσεων είναι ένας τομέας όπου πραγματικά θα πρέπει να προσανατολίζεται κανείς σε πολύ μεγάλο βαθμό σε ποιοτικά κριτήρια. Θα ήταν πολύ θετικό αν μπορούσαμε να κάνουμε το επόμενο έτος μια συζήτηση επ' αυτού.

<SPEAKER ID=237 NAME="Evans, Jonathan">
Κυρία Πρόεδρε, θα ήθελα να αμφισβητήσω ορισμένους από τους ισχυρισμούς του κ. Rapkay. Πρώτον, υπάρχουν πολύ περισσότερα που μας ενώνουν στην Επιτροπή Οικονομικής και Νομισματικής Πολιτικής από ό,τι μπορεί να κρίνετε με βάση ορισμένους από τους ισχυρισμούς του. Μπορούμε να το δούμε αυτό από την έκθεση που εξετάζουμε. Υπάρχουν 22 παράγραφοι σε αυτή την έκθεση. Η έκθεση του κ. Rapkay τροποποιήθηκε σημαντικά σε έξι μόνον τομείς. Έχουμε έξι τροπολογίες να εξετάσουμε αύριο.
<P>
Ας δούμε τα πράγματα που μας ενώνουν. Ασφαλώς δεν πιστεύω ότι οι κρατικές ενισχύσεις είναι έργο του διαβόλου. Κατά μια έννοια, ο κ. Rapkay ήταν υπερβολικά ρητορικός στο σημείο αυτό. Στην πραγματικότητα, και οι δύο μας πιστεύουμε σε μια ανταγωνιστική Ευρώπη. Είμαστε υπέρ του να καταστεί η οικονομία μας φιλική στον ανταγωνισμό. Η εξαιρετική έκθεση του κ. Rapkay - την οποία θα υποστηρίξω στην παρούσα μορφή της αύριο - είναι μια συνεκτική έκθεση που βασίζεται σε εκείνη που εκπόνησε η επιτροπή πέρυσι. Φυσικά θα υπάρξουν ορισμένες διαφορές ανάμεσα μας σε σχέση με την έμφαση. Δεν έχουμε όλοι την ίδια πολιτική νοοτροπία. Αλλά υπάρχει μια τάση σε σχέση με τις απόψεις που προώθησε η Οικονομική Επιτροπή, οι οποίες βρίσκονται στο επίκεντρο της έκθεσης του κ. Rapkay και για τις οποίες τον συγχαίρω.
<P>
Ναι, σίγουρα πιστεύω στην αυστηρή εφαρμογή των κρατικών ενισχύσεων. Συγχαίρω τον Επίτροπο Monti για τη στάση που τήρησε στην Οικονομική Επιτροπή. Η επιτροπή μας έχει δεσμευτεί να προωθήσει τη διαδικασία της Λισαβόνας. Η οικοδόμηση μιας ανταγωνιστικής Ευρώπης πρέπει να αποτελέσει μέρος αυτής της διαδικασίας, έτσι είναι σημαντικό να έχουμε σωστό έλεγχο των κρατικών ενισχύσεων.
<P>
Αυτό θα επιτευχθεί, μεταξύ άλλων, μέσω της διαφάνειας που προέρχεται από τον πίνακα επιδόσεων για τις κρατικές ενισχύσεις, του οποίου ο κ. Rapkay υπήρξε θερμός υποστηρικτής. Έθεσε το θέμα με συνέπεια. Είμαστε ευτυχείς που ο Επίτροπος Monti σημείωσε πρόοδο σε αυτόν τον τομέα. Πρέπει να καταβληθούν ακόμη μεγαλύτερες προσπάθειες για την ανάπτυξη του πίνακα επιδόσεων. Δεν είμαι απολύτως βέβαιος ότι ο ανταγωνισμός της ΓΔ Ανταγωνισμού κατέχει την πρώτη θέση όσον αφορά τη φιλικότητα της συγκεκριμένης ιστοθέσης της προς το χρήστη. Είμαι απολύτως βέβαιος ότι θα σημειωθεί περαιτέρω πρόοδος. Έψαχνα στο Διαδίκτυο τις προάλλες για να βρω πληροφορίες σχετικά με την Ημέρα Ανταγωνισμού που πλησιάζει. Δεν ήταν μια ιστοθέση ιδιαίτερα φιλική προς το χρήστη.
<P>
Θα ήθελα να αναφέρω τον κώδικα ενισχύσεων προς τη χαλυβουργία. Επαναλαμβάνω διαρκώς στον Επίτροπο Monti ότι ο κλάδος ζητάει καθοδήγηση. Θέλουμε να παραμείνει σε ισχύ το σημερινό καθεστώς με κάποια μορφή. Ελπίζω ότι ο Επίτροπος Monti θα καταλάβει, μετά από ώριμη σκέψη ότι, δεδομένων των δυσκολιών με τις Ηνωμένες Πολιτείες της Αμερικής, είναι κάτι που θα μπορούσε να υποστηρίξει.

<SPEAKER ID=238 LANGUAGE="DA" NAME="Riis-Jψrgensen">
Κυρία Πρόεδρε, όπως είπε ο κ. Rapkay, μπορούμε να μιλάμε μεταξύ μας όπως συνηθίζουμε τώρα που βρισκόμαστε μαζεμένοι στους "κόλπους της οικογένειας" . Θα ήθελα άλλη μια φορά να ευχαριστήσω τον κ. Monti για την τεράστια συμβολή του σε αυτόν τον τομέα, όπως άλλωστε θα ήθελα να ευχαριστήσω ιδιαίτερα τον κ. Rapkay. Δεν συμφωνούμε πάντοτε αλλά εκφράζω την ικανοποίησή μου για την έκθεση, παρότι υπάρχουν ορισμένα πράγματα που πρέπει να συζητήσουμε ενόψει της αυριανής ψηφοφορίας.
<P>
Υπάρχουν ένα-δύο συγκεκριμένα ζητήματα τα οποία θα ήθελα να σχολιάσω. Καταρχάς είναι ένα ζήτημα με το οποίο έχω προσωπικά ασχοληθεί αρκετά. Είναι η πρόταση της Επιτροπής για το πακέτο των ναυπηγείων. Διεξήγαμε μια συζήτηση επ' αυτού εδώ στο Κοινοβούλιο πέρυσι το φθινόπωρο. Ήμουν σθεναρά κατά της προτεινόμενης ενίσχυσης των ναυπηγείων και για τον λόγο αυτό θέλω να ρωτήσω την Επιτροπή πώς πάει με το εν λόγω ζήτημα. Με ικανοποίηση διαπίστωσα ότι στη συνάντηση των Υπουργών Βιομηχανίας του Συμβουλίου στις αρχές Δεκεμβρίου δεν επιτεύχθηκε η αναγκαία πλειοψηφία για την έγκριση της πρότασης της Επιτροπής. Η Επιτροπή δεν έδειξε άμεση προθυμία να τροποποιήσει την πρότασή της, η οποία βασιζόταν στα πορίσματα που προέκυψαν από την αποκαλούμενη έκθεση TBR, η οποία εκπονείται από την Επιτροπή σε εξαμηνιαία βάση. Εννοείται ότι ανησύχησα ότι η επόμενη έκθεση TBR της Επιτροπής άνετα θα αποδείξει ότι έχουμε ανάγκη για ενισχύσεις σε περισσότερους τύπους πλοίων από αυτούς που αναφέρονται στην αρχική πρόταση της Επιτροπής. Κατά συνέπεια θέλω να ζητήσω από τον Επίτροπο Monti να απαντήσει στην ακόλουθη ερώτηση: βρίσκεται καθ' οδόν μια νέα έκθεση TBR από την Επιτροπή και αν ναι, μπορεί ο Επίτροπος να μας διαφωτίσει ως προς τα συμπεράσματα που θα εξάγει η έκθεση;
<P>
Αύριο το Κοινοβούλιο θα ψηφίσει επί μίας πρότασης την οποία δεν είχαμε αρκετό χρόνο για να συζητήσουμε πριν από την ψηφοφορία. Προφανώς είναι μία πρόταση που δεν εντάσσεται στη δική σας αρμοδιότητα, κύριε Monti, διότι αφορά την άδεια που έλαβαν οι αεροπορικές εταιρίες εντελώς έκτακτα να διατηρήσουν τις ώρες άφιξης και αναχώρησης στους αερολιμένες, την οποία σύμφωνα με τους συνηθισμένους κανόνες δεν εκμεταλλεύτηκαν επαρκώς ώστε να μπορούν να τη διατηρήσουν. Με άλλα λόγια φτιάξαμε μια ειδική νομοθεσία την οποία ψηφίζουμε εν τάχυ, γεγονός που φυσικά σημαίνει ότι μικρότερες εταιρίες που επιθυμούν να εισέλθουν στην αγορά με ανταγωνιστικές τιμές δεν θα έχουν δικαίωμα να προσφέρουν τις υπηρεσίες τους σε εμάς τους καταναλωτές που αντιθέτως θα πρέπει να αρκεστούμε στις εταιρίες που δεν προσφέρουν υπηρεσίες ή όταν τις προσφέρουν τις προσφέρουν σε υπερβολικά υψηλές τιμές. Στην πραγματικότητα πρόκειται για κρατική ενίσχυση, κύριε Monti, διότι ευνοεί τις παλιές εθνικές μονοπωλιακές εταιρίες. Προσωπικά το θεωρώ αυτό ένα παράδειγμα του πώς τα ωραία λόγια για την περικοπή των κρατικών ενισχύσεων τελικά συνοδεύονται από ελάχιστες συγκεκριμένες και απτές δράσεις. Ως εκ τούτου, επιτρέψτε μου να σας θέσω και την ακόλουθη ερώτηση, κ. Monti: πώς συνδυάζεται η παρούσα πρόταση με τη γενική μας επιθυμία να περικόψουμε τις κρατικές ενισχύσεις και να δημιουργήσουμε ισότιμες και δίκαιες συνθήκες ανταγωνισμού για όλους μας;

<SPEAKER ID=239 LANGUAGE="FI" NAME="Kauppi">
Κυρία Πρόεδρε, αξιότιμε κύριε Επίτροπε, εύκολα μπορώ να συνταχθώ με τις ευχαριστίες προς τον Επίτροπο Monti και τον κ. Rapkay. Οι ευρείες κρατικές ενισχύσεις που συχνά χορηγούνται για κοντόφθαλμους πολιτικούς λόγους έχουν ήδη προ πολλού κουράσει την τσέπη του ευρωπαίου φορολογούμενου και έχουν επιβραδύνει την πορεία εξυγίανσης των οικονομικών δομών των κρατών μελών μας. Παρόλο που η χορήγηση κρατικής ενίσχυσης εξακολουθεί να φαίνεται δικαιολογημένη σε εξαιρετικές περιπτώσεις, οι άμεσες ενισχύσεις και οι ποικίλες φορολογικές ελαφρύνσεις στρεβλώνουν τον ανταγωνισμό και είναι ασύμβατες με την κοινή αγορά. Για το λόγο αυτό, η μείωση και ο αποτελεσματικός έλεγχος των ενισχύσεων ενισχύουν εν μέρει την ανταγωνιστικότητα της ευρωπαϊκής οικονομίας προωθώντας έτσι την οικονομική ανάπτυξη και τη δημιουργία θέσεων εργασίας. Στο Ευρωπαϊκό Συμβούλιο της Στοκχόλμης, τα κράτη μέλη ανανέωσαν τη δέσμευσή τους σχετικά με τη μείωση των κρατικών ενισχύσεων κατ' αναλογία με το ΑΕΠ τους. Επίσης δόθηκαν υποσχέσεις σχετικά με τη διοχέτευση των κρατικών ενισχύσεων σε οριζόντιους στόχους, οι οποίοι ωφελούν ολόκληρη την Ένωση. Η δέσμευση αυτή πρέπει να τηρηθεί οπωσδήποτε.
<P>
Βάσει της υπό εξέταση έκθεσης, τα έτη 1997-1999 επετεύχθη μείωση των κρατικών ενισχύσεων. Ωστόσο, η μέχρι στιγμής πρόοδος δεν πρέπει να μας ικανοποιεί. Το Κοινοβούλιο απαίτησε εκ νέου την ανάληψη δράσεων, που θα εγγυώνται μεγαλύτερη διαφάνεια στο συγκεκριμένο τομέα. Τα κράτη μέλη δεν διαθέτουν μέχρι στιγμής κανένα μηχανισμό ελέγχου συγκρίσιμο με την κοινοτική εποπτεία των ενισχύσεων. Τα στοιχεία για τις κρατικές ενισχύσεις εξακολουθούν να παρέχονται μόνον σε αθροιστική μορφή. Προκειμένου να καταστεί εφικτή μια ακριβής ανάλυση χρειαζόμαστε λεπτομερέστερα στοιχεία σχετικά με τους στόχους των χορηγούμενων ενισχύσεων, καθώς και σχετικά με τους τομείς και τις επιχειρήσεις που λαμβάνουν τις ενισχύσεις.
<P>
Όπως πολλοί συνάδελφοι πριν από μένα, έτσι κι εγώ θεωρώ θετική την ανακοίνωση της Επιτροπής σχετικά με την εισαγωγή του καταλόγου κρατικών ενισχύσεων και του πίνακα αποτελεσμάτων για τις ενισχύσεις. Καλώ επίσης την Επιτροπή να συνεχίσει την ίδια πολιτική εξυγίανσης των διαρθρώσεων της οικονομίας και της παραγωγής, ιδίως σε ό,τι αφορά των έλεγχο των τομεακών και των ad hoc κρατικών ενισχύσεων. Στο πλαίσιο αυτό ταυτίζομαι απολύτως με όσα δήλωσε η συνάδελφος Riis-Jψrgensen σχετικά με τη ναυπηγική βιομηχανία, η οποία συνιστά επίσης καίριο τομέα για τη χώρα μου, τη Φινλανδία. Τελευταία το Συμβούλιο έχει πραγματοποιήσει θετική πρόοδο στο θέμα αυτό.
<P>
Η εξέλιξη της Ευρώπης σε μια από τις ανταγωνιστικότερες οικονομικές ζώνες παγκοσμίως προϋποθέτει την εγκατάλειψη μεθόδων παρελθουσών εποχών. Είναι εντούτοις σαφές ότι οι μόνιμες και οι νέες θέσεις απασχόλησης δεν δημιουργούνται με τη διατήρηση σαθρών δομών.

<SPEAKER ID=240 LANGUAGE="IT" NAME="Monti">
. (IT) Κυρία Πρόεδρε, θα ήθελα καταρχάς να ευχαριστήσω την Επιτροπή Οικονομικής και Νομισματικής Πολιτικής και ειδικότερα τον κ. Rapkay, ο οποίος παρουσίασε αυτήν την εξαιρετική πρόταση ψηφίσματος.
<P>
Με χαροποιεί ιδιαίτερα το γεγονός ότι η έκθεση αυτή εξασφαλίζει τη στήριξη της Επιτροπής σε μια αυστηρή πολιτική ελέγχου των κρατικών ενισχύσεων.
<P>
Όπως επισημάνθηκε ήδη, παρακολουθώντας αυτή τη σύντομη αλλά ενδιαφέρουσα συζήτηση νομίζω πως διαπιστώνω μια ευρεία συναίνεση μεταξύ των διαφόρων ρευμάτων που εκπροσωπούνται στο Κοινοβούλιο. Παρατηρώ επίσης πως υπάρχει μια μη δογματική προσέγγιση και θεωρώ ότι όσο περισσότερο κατορθώνουμε να αναπτύξουμε γνωστικά όργανα, τόσο πιο εφικτό θα είναι να σκεπτόμαστε χωρίς αποκλειστικό γνώμονα τις ιδεολογίες και να είμαστε συνεπώς σε θέση να εκτιμήσουμε εκτός από τις ποσοτικές και τις ποιοτικές πτυχές των κρατικών ενισχύσεων.
<P>
Είμαι ευτυχής που διαπιστώνω ότι η Επιτροπή προτρέπει τα κράτη μέλη να τηρήσουν τη δέσμευση την οποία ανέλαβαν στο Συμβούλιο της Στοκχόλμης για μείωση των ενισχύσεων ως προς το ΑΕΠ, στην οποία αναφέρθηκε προ ολίγου και η κ. Kauppi.
<P>
Παρά τις προόδους τα τελευταία χρόνια, πιστεύω και εγώ πως υπάρχει ακόμη περιθώριο για περαιτέρω μείωση των ενισχύσεων στα κράτη μέλη. Συμφωνώ ουσιαστικά με το γεγονός ότι η σχέση μεταξύ περιφερειακής πολιτικής και πολιτικής ανταγωνισμού πρέπει να επανεξεταστεί επισταμένα για την περίοδο μετά το 2006.
<P>
Ασπάζομαι επίσης την ανησυχία η οποία εκφράζεται στην πρόταση ψηφίσματος, σχετικά με την επανεθνικοποίηση της περιφερειακής πολιτικής, δοθέντος ότι σε ορισμένα από τα οικονομικά ισχυρότερα κράτη μέλη υψώνονται φωνές σύμφωνα με τις οποίες η μείωση των δαπανών για τα διαρθρωτικά ταμεία πρέπει να αντισταθμίζεται με μεγαλύτερη ανοχή προς τις εθνικές ενισχύσεις. Πιστεύω ότι αυτή θα ήταν μια πολύ ανησυχητική τάση.
<P>
Είμαι πολύ ικανοποιημένος από τη θετική αντίδραση της Επιτροπής και την έκθεση Rapkay απέναντι σε δύο όργανα τα οποία ίσως δεν είναι ακόμη όσο θα θέλαμε φιλικά προς το χρήστη και, όσο μας αφορά, θα προσπαθούμε πάντα να βελτιώνουμε τον πίνακα αποτελεσμάτων των κρατικών ενισχύσεων και τον κατάλογο των κρατικών ενισχύσεων είναι οποίοι είναι τώρα διαθέσιμοι στο Διαδίκτυο. Δεν είναι πλέον αναγκαίο να περιγράψω ποια είναι τα δύο αυτά όργανα - τα γνωρίζετε καλά - και, ειδικά ο πίνακας αποτελεσμάτων, επιτρέπει από σήμερα κιόλας την ανταλλαγή χρήσιμων πληροφοριών με τα κράτη μέλη χάρη στις συνδέσεις στο Διαδίκτυο και με το Ευρωπαϊκό Κοινοβούλιο από τη δεύτερή του έκδοση.
<P>
Επιπλέον, ο κατάλογος κρατικών ενισχύσεων συμπληρώνει τον πίνακα αποτελεσμάτων με λεπτομερέστερες και λιγότερο αθροιστικές πληροφορίες για κάθε περίπτωση ενίσχυσης, με αναφορά στους ενδιαφερόμενους τομείς και επιχειρήσεις.
<P>
(ΕΝ) Όσον αφορά τη χαλυβουργία, θα ήθελα να υπενθυμίσω στο Κοινοβούλιο ότι η Επιτροπή έχει ήδη εκφράσει την πρόθεσή της να διατηρηθούν οι αυστηροί κανόνες για τις κρατικές ενισχύσεις σε αυτόν τον τομέα μετά τη λήξη της Συνθήκης ΕΚΑΧ. Το Ευρωπαϊκό Κοινοβούλιο, τα κράτη μέλη, η συμβουλευτική επιτροπή ΕΚΑΧ, καθώς και οι χαλυβουργικές εταιρείες και οι ενώσεις τους, ζήτησαν επίσης αυστηρούς κανόνες για τις κρατικές ενισχύσεις στη χαλυβουργία. Η Επιτροπή θεωρεί ότι ο στόχος αυτός μπορεί να επιτευχθεί μέσω της εστίασης στους τύπους των κρατικών ενισχύσεων που, από την εμπειρία του παρελθόντος και λαμβάνοντας υπόψη τα χαρακτηριστικά της χαλυβουργίας, έχουν τα περισσότερο στρεβλωτικά αποτελέσματα στον ανταγωνισμό σε αυτόν τον τομέα. Αυτό ισχύει για τις κρατικές ενισχύσεις για επενδύσεις και για τις ενισχύσεις διάσωσης και αναδιάρθρωσης. Η πρόθεση της Επιτροπής είναι να συνεχίσει την ισχύουσα απαγόρευση αυτών των τύπων ενισχύσεων μετά τη λήξη της Συνθήκης στις 23 Ιουλίου 2002 και το σημείο αυτό έχει προγραμματιστεί να συζητηθεί στην Επιτροπή πολύ σύντομα.
<P>
Η κ. Riis-Jψrgensen ανέφερε τη ναυπηγική βιομηχανία και το ενδιαφέρον σας αυτό δεν με εκπλήσσει τελείως. Γνωρίζετε καλά ποια ήταν τα συμπεράσματα ή μάλλον τα μη-συμπεράσματα του Συμβουλίου Βιομηχανίας το Δεκέμβριο. Πράγματι, εκπονείται μια έκθεση όσον αφορά την κατάσταση ενός άλλου τμήματος της αγοράς, για το οποίο έχει ξεκινήσει μια διαδικασία. Δεν έχω τίποτα νεότερο να αναφέρω σχετικά με αυτό.
<P>
Σχετικά με τις αεροπορικές εταιρείες, θα ήθελα απλώς να επισημάνω ότι η Επιτροπή αποφάσισε, όσον αφορά τα γεγονότα της 11ης Σεπτεμβρίου, ότι πράγματι είχαν εξαιρετικό χαρακτήρα κατά την έννοια του άρθρου 87, παράγραφος 2, σημείο β της Συνθήκης. Αυτό σημαίνει ότι μπορούν να γίνουν αποδεκτές οι ενισχύσεις για την επανόρθωση ζημιών που έχουν προκληθεί - αν και, όπως γνωρίζετε, αυτό εφαρμόστηκε από την Επιτροπή με έναν πολύ αυστηρό, προσεκτικό και περιοριστικό τρόπο - όσον αφορά τις τέσσερις ημέρες που ακολούθησαν την 11η Σεπτεμβρίου, ως αποτέλεσμα του κλεισίματος του εναέριου χώρου των ΗΠΑ, καθώς και τα μέτρα για την κάλυψη του υπερβολικού κόστους ασφάλισης των αεροπορικών μεταφορών για ένα μήνα ή, αν χρειαστεί, μέχρι το τέλος του έτους.
<P>
Τέλος, επιτρέψτε μου ακόμη μία φορά να τονίσω πόσο ευγνώμων είναι η Επιτροπή για το ενδιαφέρον που δείχνει το Κοινοβούλιο στην πολιτική των κρατικών ενισχύσεων. Αυτό μας ενθαρρύνει να δράσουμε ολοένα και πιο αποτελεσματικά σε αυτόν τον ευαίσθητο και σημαντικό τομέα.

<SPEAKER ID=241 NAME="Riis-Jψrgensen">
Κυρία Πρόεδρε, δεν μπορούσαν να πετάξουν για τέσσερις ημέρες μετά την 11η Σεπτεμβρίου και τώρα θέλουν να έχουν μονοπώλιο για περισσότερο από ένα έτος. Μπορούμε να ρίξουμε το φταίξιμο για τα πάντα στην 11η Σεπτεμβρίου. Σας παρακαλούμε, δώστε μας ελεύθερη οικονομία.

<SPEAKER ID=242 NAME="Monti">
. (ΕΝ) Αν κατάλαβα καλά, η κ. Riis-Jψrgensen είπε "θέλουν" . Από όσο γνωρίζω, δεν είναι θέση ή απόφαση της Επιτροπής, ακόμη και αν η συνάδελφός μου, κ. de Palacio, είναι η αρμόδια για αυτόν τον τομέα Επίτροπος.

<SPEAKER ID=243 NAME="Πρόεδρος">
Ευχαριστώ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=13>
Παρακολούθηση της ΣΕΒ
<SPEAKER ID=244 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0467/2001) του κ. Olsson, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την παρακολούθηση της κρίσης της ΣΕΒ σε ό,τι αφορά τη δημόσια υγεία και την ασφάλεια των τροφίμων. (2000/2321(INI)).

<SPEAKER ID=245 LANGUAGE="SV" NAME="Olsson">
. (SV) Κυρία Πρόεδρε, θα ήθελα καταρχάς να ευχαριστήσω όλους όσους συνεργάστηκαν για την έκθεση αυτή - τους συναδέλφους από άλλες πολιτικές ομάδες, ιδιαίτερα την κ. Roth-Behrendt, πρώην πρόεδρο της προσωρινής επιτροπής έρευνας για την ΣΕΒ, καθώς και την Επιτροπή αλλά και το γραφείο Τροφίμων και Κτηνιατρικών Θεμάτων του Δουβλίνου.
<P>
Η παγκοσμιοποίηση αυξάνει καθημερινά. Είναι θετικό το γεγονός ότι ενεργούμε όλο και περισσότερο διασυνοριακά. Χρειαζόμαστε ελεύθερη ροή προϊόντων εντός της Ευρωπαϊκής Ένωσης, καθώς επίσης και όλο και πιο ελεύθερη ροή προϊόντων στον πλανήτη. Είναι ωστόσο σημαντικό να μην έχουμε και ελεύθερη ροή των νοσογόνων παραγόντων. Όσον αφορά την σπογγώδη εγκεφαλοπάθεια, δίνεται η εντύπωση ότι η Ευρωπαϊκή Ένωση "εισήλθε με την πλάτη μπροστά" στην ελεύθερη αγορά. Πρώτα δημιουργήθηκε η ελεύθερη αγορά και κατόπιν αρχίσαμε να ερευνούμε εάν οι ισχύοντες κανόνες ήταν επαρκείς για μια ελεύθερη αγορά.
<P>
Κατά τα τελευταία έτη υιοθετήθηκαν διάφορα θετικά μέτρα. Για παράδειγμα, δημιουργήθηκε η ευρωπαϊκή αρχή για τα τρόφιμα. Εξάλλου, η νομοθεσία περί τροφίμων αναθεωρήθηκε, έτσι ώστε να ισχύει μια καλή νομοθεσία εφόσον όλες οι νομικές πράξεις τεθούν σε ισχύ. Όμως οι καθημερινές εμπειρίες είναι φοβερές: μια ματιά στο παρελθόν μας δείχνει ότι πολλά κράτη μέλη δεν εφάρμοζαν την νομοθεσία. Το πρόβλημα δεν είναι επομένως απλώς η έλλειψη νομοθεσίας, αλλά επίσης και η ελλιπής συμμόρφωση, εξαιτίας της οποίας φτάσαμε στη σημερινή κατάσταση. Είναι εξαιρετικά σημαντικό να αντιμετωπίσουμε πλέον αυτή την κατάσταση και να εξασφαλίσουμε τη συμμόρφωση προς την νομοθεσία.
<P>
Εάν εξετάσουμε πώς σχετίζονται διάφορες ασθένειες μεταξύ τους, διαπιστώνουμε ότι η τρομώδης νόσος, ο οποίος αποτελεί την παλαιότερη μορφή ΣΕΒ είναι γνωστός εδώ και αρκετούς αιώνες, ενώ η ΣΕΒ, η οποία πλήττει τα βοειδή, δεν ήταν γνωστή πριν από το 1986. Είναι προφανές ότι βρισκόμαστε σε μία εποχή εξελίξεων. Η ζωή δεν έπαψε να εξελίσσεται - ούτε και οι αρνητικές της πλευρές. Θα πρέπει επομένως να είμαστε έτοιμοι να αντιμετωπίζουμε διαρκώς νέα προβλήματα.
<P>
Πέρυσι το φθινόπωρο ανησυχούσαν πολλοί για την δυνατότητα εξάπλωσης της ΣΕΒ στα πρόβατα. Αυτός είναι, φαντάζομαι, ο λόγος για τον οποίο έχει περιληφθεί στην έκθεση το σημείο 11 σχετικά με τους ελέγχους στα πρόβατα. Πιστεύω ότι το σημείο αυτό είναι λανθασμένο και καλώ τους συναδέλφους να μην το υπερψηφίσουν. Στην έρευνα η οποία θα έπρεπε να είχε πραγματοποιηθεί για τα πρόβατα δεν εξετάστηκαν εγκέφαλοι προβάτων, αλλά, από ό,τι φαίνεται, εγκέφαλοι βοειδών. Ακόμα και οι επιστήμονες, βλέπετε, κάνουν κάποτε λάθη.
<P>
Το πρόβλημα με την ΣΕΒ είναι ότι η ασθένεια αυτή εξαπλώνεται από είδος σε είδος. Αυτό σημαίνει ότι υπάρχει κίνδυνος μόλυνσης ακόμα και ανθρώπων·γνωρίζουμε ότι η ασθένεια Creutzfeldt-Jacobs αποτελεί πηγή έντονης ανησυχίας στο πλαίσιο αυτό.
<P>
Θα ήθελα να αναφερθώ σε ορισμένα από τα μέτρα που προτείνουμε στην έκθεση για το μέλλον. Θα ήθελα καταρχάς να υπογραμμίσω ότι για λόγους ηθικής δεν θα πρέπει ποτέ να δίνονται κρεατάλευρα ως ζωοτροφές σε μηρυκαστικά. Αυτά εκ φύσεως δεν είναι σαρκοβόρα και δεν θα πρέπει επομένως να υποχρεώνονται να καταναλώνουν κρέας. Είναι βέβαια λογικό - θα επανέλθουμε στο σημείο αυτό σε άλλη έκθεση - να μπορούν να χρησιμοποιούνται ως ζωοτροφές πρώτες ύλες οι οποίες είναι κατάλληλες για ανθρώπινη κατανάλωση. Το πρόβλημα είναι ότι εάν ένα ζώο τρώει άλλο ζώο του είδους του δημιουργείται κίνδυνος ασθενειών. Για το λόγο αυτό θα πρέπει να επιβληθεί η λεγόμενη "απαγόρευση του κανιβαλισμού" , έτσι ώστε να απαγορεύεται η παροχή σε ζώα ζωοτροφών που προέρχονται από ζώα του ίδιου είδους.
<P>
Ο κίνδυνος μετάδοσης των ασθενειών είναι μεγάλος, ενώ η τήρηση της νομοθεσίας υπήρξε ελλιπής. Για το λόγο αυτό αναγκαζόμαστε να διαπιστώσουμε ότι στο προσεχές μέλλον δεν θα είναι δυνατή η άρση της απαγόρευσης για τη χορήγηση σε παμφάγα ζώα ζωοτροφών που περιέχουν κρεατάλευρα και οστεάλευρα. Πιο μακροπρόθεσμα, όταν η νομοθεσία αρχίσει να γίνεται περισσότερο σεβαστή, θα μπορέσει ίσως να αρθεί αυτή η απαγόρευση.
<P>
Όσον αφορά το σημαντικό ζήτημα των κυρώσεων, θα ήθελα να απευθύνω ένα άμεσο ερώτημα στον Επίτροπο Byrne. Εάν διάφορα κράτη μέλη δεν εκπληρώνουν τις υποχρεώσεις που απορρέουν από τις συνθήκες, η ΕΕ οφείλει να είναι σε θέση να παρεμβαίνει υιοθετώντας μέτρα τα οποία να εξασφαλίζουν την ασφάλεια των τροφίμων, όπως αναφέρουμε επανειλημμένως στην έκθεση. Πιστεύουμε εξάλλου ότι η Επιτροπή θα πρέπει να έχει την δυνατότητα επιβολής κυρώσεων κατά κρατών μελών τα οποία εφαρμόζουν ελλιπώς την σχετική νομοθεσία. Προσβλέπουμε με ιδιαίτερο ενδιαφέρον στις απόψεις του Επιτρόπου για το ζήτημα αυτό.
<P>
Θα ήθελα, τέλος, για άλλη μία φορά να αναφέρω αυτό που είπα στην αρχή της παρέμβασής μου. Η έρευνα είναι απαραίτητη, τόσο σε αυτόν τον τομέα όσο και σε άλλους σχετικούς τομείς, προκειμένου να βρισκόμαστε σε εγρήγορση απέναντι σε νέα προβλήματα και νέες ασθένειες που αναφαίνονται. Είναι εξαιρετικά σημαντικό να διαθέσουμε εμείς ως ΕΕ επαρκή μέσα προκειμένου να διεξαγάγουμε ένα αποτελεσματικό αγώνα κατά των ασθενειών αυτού του είδους οι οποίες απειλούν τόσο τα ζώα όσο και τους ανθρώπους.

<SPEAKER ID=246 LANGUAGE="DE" NAME="Graefe zu Baringdorf">
Κυρία Πρόεδρε, κύριε Επίτροπε Byrne, πέρασαν δεκαπέντε χρόνια από τότε που εμφανίσθηκαν τα πρώτα κρούσματα της σπογγώδους εγκεφαλοπάθειας και θα πίστευε κανείς ότι έχουμε λάβει όλα τα απαραίτητα μέτρα και ότι έχουμε θέσει υπό έλεγχο την ΣΕΒ. Συντάσσοντας τη γνωμοδότησή μας στην Επιτροπή Γεωργίας και Ανάπτυξης της Υπαίθρου και επισημαίνοντας για άλλη μια φορά ότι όλα τα κράτη μέλη πρέπει να διεξάγουν τους σχετικούς ελέγχους με τον σωστό τρόπο, σκεφτήκαμε ότι καλό θα ήταν να το τονίσουμε και πάλι αυτό. Δεν φανταζόμασταν όμως ότι ήταν τόσο επίκαιρο, όπως ακούμε τώρα από τη Γερμανία και ειδικά από τη Βαυαρία και τη Ρηνανία Παλατινάτο, όπου τα τεστ έγιναν πολύ πρόχειρα και ο έλεγχος είχε ανατεθεί σε ιδιωτικές επιχειρήσεις, ακατάλληλες για αυτή τη δουλειά. Σε πιάνει πραγματικά απελπισία. Θα μπορούσε βέβαια να πει κανείς: κυρία Επιτροπή θα πρέπει να εποπτεύεις καλύτερα τη διεξαγωγή ελέγχων. Αλλά αυτό είναι κάτι που δεν μπορεί κανείς να το ζητήσει πλέον, μια και οι άνθρωποι εκεί κάτω ξέρουν περί τίνος πρόκειται. Όπως και να το κάνουμε, η ΣΕΒ είναι μια επικίνδυνη ασθένεια. Αν σκεφτεί λοιπόν κανείς ότι οι έλεγχοι εξακολουθούν να γίνονται ξεκινώντας από ζώα ηλικίας ήδη 30 μηνών, θα καταλάβει ότι πρόκειται για σκάνδαλο. Τα περισσότερα σφάγια δεν ελέγχονται.
<P>
Ας πάρουμε τη Μεγάλη Βρετανία: ούτε εδώ δεν διεξάγονται έλεγχοι, επειδή τα ζώα άνω των 30 μηνών δεν επιτρέπεται να χρησιμοποιηθούν για τη διατροφική αλυσίδα. Ωστόσο, πρέπει φυσικά να γίνονται έλεγχοι προκειμένου να διαπιστωθεί εάν υπάρχουν κρούσματα της ΣΕΒ στα ζώα που δεν προορίζονται για τη διατροφική αλυσίδα. Μετά το ρεζιλίκι των επιστημόνων που εξέταζαν πρόβατα των οποίων ο εγκέφαλος διαπιστώθηκε εκ των υστέρων ότι ήταν εγκέφαλος βοοειδών, δεν μπορούμε να πούμε ότι προφανώς τα πρόβατα δεν διατρέχουν κίνδυνο. Ο κίνδυνος υπάρχει και στα πρόβατα και επομένως πρέπει να ελέγχονται και τα πρόβατα.
<P>
Όσον αφορά τα ζωικά άλευρα, προφανώς υπάρχουν χιλιάδες τόνοι μολυσμένων ή ενδεχομένως μολυσμένων ζωικών αλεύρων που περιπλανώνται σε ολόκληρο τον κόσμο έτσι ώστε να εξακολουθεί να εξαπλώνεται η ΣΕΒ και να παρουσιάζεται στα πιο απίθανα μέρη. Κύριε Επίτροπε Byrne, εδώ φαίνεται ξεκάθαρα ότι δεν επαρκεί η απαγόρευση χορήγησης ζωικών αλεύρων. Θα πρέπει να οριστεί ο τόπος αποθήκευσής τους και ο τρόπος της καταστροφής τους.
<P>
Η Επιτροπή Γεωργίας και Ανάπτυξης της Υπαίθρου κατέστησε σαφές ότι το ίδιο ισχύει και για τη χορήγηση πόσιμων ζωοτροφών και υπολειμμάτων από γεύματα, μια και η χορήγησή τους οδήγησε επανειλημμένα στην εμφάνιση αφθώδους πυρετού και πανώλης, σε περιπτώσεις όπου δεν είχε γίνει προηγουμένως η απαιτούμενη επεξεργασία. Αυτό σημαίνει ότι ούτε εδώ θα κατορθώσουμε τίποτα εάν περιοριστούμε σε απαγορεύσεις. Θα πρέπει επιπλέον να ορίζουμε πού θα αποθηκεύονται οι επικίνδυνες ζωοτροφές. Αν είχαμε ψηφίσει πριν από δέκα χρόνια την έκθεση για την επεξεργασία ζωικών υποπροϊόντων τότε δεν θα πιεζόμασταν σήμερα τόσο πολύ με το ζήτημα της ΣΕΒ. Και αν υπήρχαν από πάντα αυτά που προέβλεπε η έκθεση δεν θα υπήρχε η ΣΕΒ. Το ίδιο ισχύει βέβαια και για τις πόσιμες ζωοτροφές και τα υπολείμματα γευμάτων. Εάν γινόταν μια σωστή επεξεργασία τους δεν θα υπήρχαν κρούσματα αφθώδους πυρετού και πανώλης.
<P>
Εδώ πρέπει να φτάσουμε στο σημείο όπου η σωστή επεξεργασία θα επιβάλλεται σε όλες τις χώρες. Θα πρέπει να παραχωρήσουμε άδειες σε όσους έχουν ένα οικονομικό συμφέρον να ασχοληθούν με αυτήν και να τιμωρούμε με αφαίρεση της άδειας όποιον δεν ανταποκρίνεται σε αυτά που προβλέπει ο νόμος. Σε όποιον παραβιάζει τον νόμο θα πρέπει να επιβάλλεται απαγόρευση άσκησης του επαγγέλματος, καθότι εδώ πρόκειται για τη ζωή των ανθρώπων στη χώρα μας. Πρέπει να αποτολμήσουμε αυτή τη σκληρότητα, ειδάλλως θα συζητούμε συνεχώς, ακόμα και μετά από δέκα χρόνια για επανειλημμένες παρεκκλίσεις.
<P>
Κύριε Byrne, θέλω να σας επιβεβαιώσω ρητά ότι η Επιτροπή δεν φέρει καμία ευθύνη για αυτά στις τελευταίες παραλήψεις. Αυτό εμπίπτει στο πεδίο ευθυνών των κρατών μελών. Η Επιτροπή εργάστηκε πολύ καλά κατά την εκπόνηση της έκθεσης σχετικά με την επεξεργασία υποπροϊόντων ή αντίστοιχα κατά την εκπόνηση του σχεδίου που υπέβαλε.

<SPEAKER ID=247 LANGUAGE="FR" NAME="Grossetκte">
Κυρία Πρόεδρε, θα προσπαθήσω να είμαι σύντομη, αλλά θα ήθελα να πω στον εισηγητή, τον κ. Οlsson, ότι η έκθεση αυτή έρχεται σε μια στιγμή που έχουμε την εντύπωση ότι υπάρχει στασιμότητα στο θέμα της κρίσης της ΣΕΒ. Τα κράτη μέλη απέδειξαν πάρα πολλές φορές τις δυσκολίες τους να διαχειριστούν αυτή την κρίση. Η Ευρωπαϊκή Ένωση πρέπει λοιπόν να αναλάβει τις ευθύνες της στην υπόθεση αυτή, ιδιαίτερα με την προοπτική της προσεχούς διεύρυνσης.
<P>
Είναι απαραίτητο, σήμερα, να συντονίσουμε καλύτερα τις προσπάθειες όλων ανεξαιρέτως προκειμένου να δώσουμε ένα τέλος σε αυτή την επιδημία και να προλάβουμε άλλες κρίσεις στο μέλλον. Ο στόχος μας είναι η ασφάλεια των τροφίμων. Δεν μπορεί να επιτευχθεί παρά μέσω της βελτίωσης του συντονισμού των πολιτικών που εφαρμόζονται σε κάθε κράτος, καθώς και μέσω της βελτίωσης της εναρμόνισης των διαδικασιών διάγνωσης και καταπολέμησης της ασθένειας.
<P>
Ωστόσο, υπάρχει διαφωνία στους κόλπους της Ομάδας μου όσον αφορά τα μέτρα που πρέπει να ληφθούν στον τομέα αυτό, παρόλο που εγώ προσωπικά διατίθεμαι τελείως ευνοϊκά απέναντι στην έκθεση του κ. Olsson. Στο σύνολό τους, τα μέτρα αυτά, που πρέπει να είναι μέτρα τα οποία να επιτρέπουν την επίτευξη του στόχου της ασφάλειας των τροφίμων, τυγχάνουν της πλήρους υποστήριξης των συναδέλφων μου. Οι προσεγγίσεις διαφέρουν. Λυπάμαι για αυτό, διότι η εν λόγω υποχρέωση προστασίας της δημόσιας υγείας δεν μας νομιμοποιεί να μειώσουμε την αυστηρότητα με την οποία εφαρμόζουμε την αρχή της προφύλαξης. Το θέμα δεν είναι να έρθουν αντιμέτωποι γεωργοί και περιβαλλοντολόγοι, ούτε γεωργοί και αρμόδιοι προστασίας της υγείας. Οι γεωργοί επιθυμούν να παράγουν, να παράγουν διασφαλίζοντας την ποιότητα των προϊόντων τους οι περιβαλλοντολόγοι όπως και οι αρμόδιοι προστασίας της υγείας επιθυμούν να συμβάλουν στη βιώσιμη ανάπτυξη, όμως οι στόχοι είναι ίδιοι για όλους.
<P>
Συνεπώς, αυτή η υποχρέωση προστασίας της δημόσιας υγείας δεν νομιμοποιεί τη μείωση της αυστηρότητας: εφαρμογή της αρχής της προφύλαξης, της αρχής της μηδενικής ανοχής, σεβασμός της απαγόρευσης χορήγησης ζωικών αλεύρων στα ζώα, καταστροφή των υπαρχόντων αποθεμάτων αυτών των αλεύρων. Aναγνωρίζω ότι οι βρετανοί συνάδελφοί μας δεν συμφωνούν κι ότι επιθυμούν να βρουν εναλλακτικές μεθόδους αντί της καταστροφής ολόκληρων αγελών, αλλά όλα αυτά δεν πρέπει να μας νομιμοποιούν να μειώσουμε την αυστηρότητα που επιθυμούμε να ισχύει όσον αφορά την παρακολούθηση αυτή της κρίσης της ΣΕΒ.
<P>
Θα ήθελα να τελειώσω, κυρία Πρόεδρε, υπενθυμίζοντας ότι στον τομέα αυτό είναι βασικό να μπορέσει η Επιτροπή να επιβάλει ορισμένες κυρώσεις και να διασφαλίσει την υλοποίηση των απαραίτητων ελέγχων μέσω του Γραφείου Τροφίμων και Κτηνιατρικών Θεμάτων. Η εφαρμογή της κοινοτικής νομοθεσίας πρέπει να γίνεται με πιο συστηματικό τρόπο και πρέπει να λαμβάνει χώρα με τον ίδιο τρόπο σε όλα τα κράτη μέλη. Πρέπει να υπάρχει παρακολούθηση των κυρώσεων, πρέπει να είμαστε σε θέση να εγγυηθούμε στους καταναλωτές τη μέγιστη δυνατή ασφάλεια προκειμένου οι συμπολίτες μας να εμπιστευθούν ξανά τους γεωργούς τους και τους πολιτικούς τους υπεύθυνους.

<SPEAKER ID=248 NAME="Whitehead">
Κυρία Πρόεδρε, ο Επίτροπος κινδυνεύει να ακούσει την ίδια αγόρευση πολλές φορές σε διαφορετικές γλώσσες. Αυτή είναι η αγγλική εκδοχή. Μιλώ εδώ εξ ονόματος της κ. Roth-Behrendt, της οποίας ο πατέρας απεβίωσε εχθές και έπρεπε να γυρίσει στο σπίτι της. Είμαι σίγουρος ότι ολόκληρο το Σώμα συντάσσεται μαζί μου για να της εκφράσουμε τα συλλυπητήριά μας.
<P>
Θέλω να πω τα εξής. Πρώτον και κύριο, δεν γνωρίζουμε ακόμη αρκετά σχετικά με τη ΣΕΒ και με τον τρόπο εξάπλωσής της. Σίγουρα δεν γνωρίζουμε πολλά για τη συχνότητα εμφάνισης των κρουσμάτων σε όλα τα κράτη μέλη της Κοινότητας. Ξέρουμε ότι την έχουμε ακόμη στο ΗΒ και παρόλο που την επόμενη χρονιά άλλα κράτη μέλη ενδέχεται να έχουν περισσότερα κρούσματα από ό,τι εμείς, αυτό δεν μας προκαλεί ικανοποίηση, αλλά μάλλον συμπόνια για αυτούς που ανακαλύπτουν ακόμη σήμερα τον τρόμο του τι ακριβώς μπορεί να σημαίνει η νόσος αυτή για εκείνους. Στο ΗΒ είχαμε περισσότερα από εκατό κρούσματα της ανθρώπινης παραλλαγής της νόσου Creutzfeldt-Jakob. Ευχόμαστε να μην περάσουν αυτή την αγωνία άλλα κράτη μέλη.
<P>
Ο Επίτροπος θα μπορέσει να μας πει, όταν μιλάμε για ανεπαρκείς ελέγχους, πως η Επιτροπή έχει πει κατ' επανάληψη ότι η αλήθεια για τη ΣΕΒ κρυβόταν διότι δεν υπήρχαν επαρκείς έλεγχοι. Αν αυτή η συζήτηση πρόκειται να πετύχει τουλάχιστον ένα πράγμα, όπως είπαν ο κ. Graefe zu Baringdorf και άλλοι, αυτό θα είναι να μας τονίσει ότι τα κράτη μέλη πρέπει να είναι σε θέση να διενεργούν αποτελεσματικούς ελέγχους.
<P>
Χαίρομαι που ο κ. Olsson δέχεται ότι υπάρχει η ίδια αποτελεσματικότητα στον τρόπο που το ΗΒ αποσύρει τα ζώα ηλικίας 30 μηνών και στη σφαγή των κοπαδιών που έχουν πληγεί ή τον έλεγχο μεμονωμένων ζωών πριν να εισέλθουν στη διατροφική αλυσίδα στις άλλες ευρωπαϊκές χώρες. Δεν θα ήθελα να υπάρξει οποιαδήποτε παρανόηση σχετικά με αυτό. Πιστεύω ότι χρειαζόμαστε αποτελεσματικότερους ελέγχους για τη μόλυνση. Υπάρχουν ορισμένες πρόσφατες, ανησυχητικές στατιστικές στο ΗΒ και αλλού σχετικά με ζώα που γεννήθηκαν αφότου τέθηκαν σε ισχύ οι έλεγχοι, τα οποία εμφανίζουν ακόμη συμπτώματα της ΣΕΒ. Υπάρχουν προφανείς υποψίες για αποθεματοποίηση οστεάλευρων και κρεατάλευρων για κερδοσκοπικούς λόγους και σχετικά με το πού και πώς πραγματοποιούνται οι έλεγχοι.
<P>
Ο κ. Olsson θέλει το ΓΤΚΘ να είναι ουσιαστικά η υπηρεσία παρακολούθησης. Δεν έχω αντίρρηση, αλλά πιστεύω ότι τίποτα δεν πρέπει να αφαιρέσει από την ατομική ευθύνη των κρατών μελών το μέλημα της διασφάλισης ότι οι εξετάσεις και οι εξωτερικοί έλεγχοί τους είναι αποτελεσματικοί και όντως διενεργούνται.
<P>
Έπειτα, υπάρχει το ζήτημα των ζωικών υπολειμμάτων στα φυτοφάγα. Θα το συζητήσουμε όταν η έκθεση της κ. Paulsen επιστρέψει για την πολυτάραχη δεύτερη ανάγνωσή της. Θα έλεγα απλώς ότι ανήκω στην πτέρυγα του Σώματος που πιστεύει, μαζί με τον κ. Olsson, ότι πρέπει να απαγορεύσουμε την εκτροφή των μηρυκαστικών με οποιαδήποτε μορφή ζωικών υπολειμμάτων. Είναι ώρα να το κάνουμε.
<P>
Τέλος, σχετικά με το ζήτημα των προβάτων, θα έλεγα απλά στον κ. Olsson ότι όταν κοιτάξουμε την αξιοθρήνητη αποτυχία των ελέγχων αυτού που αποδείχτηκε τελικά ότι ήταν εγκέφαλος αγελάδας, καταλαβαίνουμε ότι επρόκειτο για χονδροειδή ανικανότητα. Δεν σημαίνει ότι έχουμε θετική απόδειξη ότι η ΣΕΒ έκανε άλλο ένα άλμα και μεταδόθηκε στον πληθυσμό των προβάτων. Θα ήθελα να ακούσω τις απόψεις του Επιτρόπου για αυτά τα πράγματα και ζητώ συγγνώμη που επανέλαβα ορισμένες από τις υπόλοιπες εξαιρετικές παρατηρήσεις που ακούστηκαν σε αυτή τη συζήτηση.

<SPEAKER ID=249 NAME="Wyn">
Κυρία Πρόεδρε, χαιρετίζω την έκθεση καθώς εγείρει πολλά σημαντικά ζητήματα στην πορεία μας προς μια συνολική πολιτική για την ασφάλεια των τροφίμων στην ΕΕ.
<P>
Ο έλεγχος των μολυσματικών νόσων συνδέεται αναπόσπαστα με την κατάλληλη παρακολούθηση. Πρέπει να εξεταστεί λεπτομερώς ο τρόπος παρακολούθησης των μεταδοτικών νόσων από τα όργανα της Ευρωπαϊκής Ένωσης. Πρέπει επίσης να εξετάσουμε τις μεθόδους των χωρών εκτός ΕΕ και να επιβάλουμε αυστηρότερους ελέγχους κατά την εισαγωγή, όπως είναι οι έλεγχοι που εφαρμόζει η Αυστραλία και η Νέα Ζηλανδία.
<P>
Ωστόσο, πρέπει να θυμόμαστε, όταν καταρτίζουμε κανονισμούς, ότι είναι σημαντικό να επιβάλλονται οικονομικές κυρώσεις στα κράτη μέλη που δεν συμμορφώνονται με τη νομοθεσία της ΕΕ για τα τρόφιμα και τις ζωοτροφές, διαφορετικά οι κανονισμοί δεν αξίζουν ούτο το χαρτί στο οποίο γράφονται.
<P>
Απευθύνω έκκληση στα κράτη μέλη να επικρατήσει η κοινή λογική. Φυσικά και πρέπει να ελέγχουμε τα ζώα για ΣΕΒ, αλλά ας βασίσουμε τους ελέγχους αυτούς σε έγκυρες επιστημονικές πρακτικές. Δεν υπάρχει απόδειξη ότι ο έλεγχος ζώων ηλικίας 24 μηνών είναι αξιόπιστος. Αντιθέτως, τα ζώα μπορούν να αναπτύξουν ΣΕΒ μετά τους 24 μήνες. Δεν πήρα ικανοποιητικές απαντήσεις για το πού βασίζεται αυτός ο υπολογισμός. Το όριο των 30 μηνών που εφαρμόζεται σήμερα φαίνεται να λειτουργεί. Οι προβλέψεις είναι ότι το ΗΒ θα έχει απαλλαγεί από τη ΣΕΒ έως το 2005, και αυτό επιτεύχθηκε με την εφαρμογή του ορίου των 30 μηνών. Κρέας από ζώα ηλικίας κάτω των 30 μηνών μπορεί τώρα να εξαχθεί από το ΗΒ και είναι αλήθεια αν πούμε ότι έχει αποδειχθεί ασφαλές προϊόν για τον καταναλωτή.
<P>
Μια άλλη ανησυχία είναι ο υποχρεωτικός έλεγχος των προβάτων. Συνιστώ και πάλι προσοχή, ζητώ και πάλι έγκυρες επιστημονικές αποδείξεις. Σχεδόν ολόκληρο το ζωικό κεφάλαιο του ΗΒ εξολοθρεύτηκε πέρυσι επειδή ανακαλύφθηκε ΣΕΒ σε πρόβατα. Ωστόσο, ευτυχώς, κάποιος αμφισβήτησε την εγκυρότητα των ευρημάτων και τότε αποκαλύφθηκε ότι ο έλεγχος είχε γίνει στην πραγματικότητα σε εγκέφαλο αγελάδας. Το επεισόδιο αυτό κάθε άλλο παρά βοήθησε να αποκατασταθεί η εμπιστοσύνη των κτηνοτρόφων στην κατάλληλη επιστημονική έρευνα. Πρέπει να αναπτύξουμε μια συνολική στρατηγική για την υγεία των ζώων και να αναρωτηθούμε τι μάθαμε από τη ΣΕΒ. Το κύριο στοιχείο, αναμφίβολα, είναι να μην παρεμβαίνουμε στη φύση για ηθικούς λόγους. Τα φυτοφάγα ζώα δεν πρέπει να αναγκάζονται να τρώνε κρεατάλευρα ή ιχθυάλευρα. Ωστόσο, πρέπει τώρα να επικεντρωθούμε στο μέλλον και να εργαστούμε για μια πολιτική και στρατηγική που θα επανορθώσει τη ζημιά στη διατροφική αλυσίδα.
<P>
Τέλος, η αγροτική κοινότητα υπέστη σοβαρό πλήγμα τα τελευταία χρόνια. Ας εργαστούμε όλοι μαζί τώρα προς την κατεύθυνσης μιας πολιτικής για την ασφάλεια των τροφίμων και για τη μεταρρύθμιση της κοινής γεωργικής πολιτικής που θα μας απομακρύνει από τη λεγόμενη πολιτική με γνώμονα τον καταναλωτή η οποία οδήγησε στην εντατικοποίηση - αλλά ας μην κινηθούμε ούτε προς μια πολιτική με γνώμονα τον καταναλωτή που θα βασίζεται σε αστήρικτες θεωρίες. Πρέπει να ανακτήσουμε την εμπιστοσύνη του καταναλωτή εκπονώντας μια πολιτική που θα περιλάβει όλες τις πτυχές.

<SPEAKER ID=250 LANGUAGE="DE" NAME="Fiebiger">
Κυρία Πρόεδρε, σε πολλές, αν όχι σε όλες τις χώρες της Ευρωπαϊκής Ένωσης οι παραβιάσεις των γενικών αρχών της νομοθεσίας τροφίμων προσφέρουν αρκετό υλικό στα πρωτοσέλιδα. Αν και υπήρχε μεγάλη παραπληροφόρηση και δημιουργία πανικού, τα δημοσιεύματα συνέβαλαν σημαντικά ώστε να μην ξεχαστούν τέτοια γεγονότα.
<P>
Οι παραβιάσεις που έγιναν γνωστές τις τελευταίες ημέρες και αφορούσαν τον έλεγχο της ΣΕΒ είναι αποτυχία για όλους όσοι προσπάθησαν να εισαγάγουν υψηλό επίπεδο προστασίας της υγείας των καταναλωτών στην παραγωγή τροφίμων και πιστεύω πως όντως υπήρχαν αυτές οι παραβιάσεις.
<P>
Ακριβώς επειδή το ενδιαφέρον του πληθυσμού είναι πολύ μεγάλο γι' αυτό το θέμα και τα πρόσφατα γεγονότα στον τομέα της απειλής της ανθρώπινης υγείας θα μπορούσαν να είχαν αποφευχθεί, δικαιολογείται η επιβολή αυστηρότερων κυρώσεων, όπως ζητούνται από την έκθεση, με στόχο να αποτραπεί επί τέλους η εμφάνιση νέων κρουσμάτων ΣΕΒ.
<P>
Για την Ευρωπαϊκή Ένωση θα έπρεπε να ισχύουν τα υψηλότερα δυνατά πρότυπα στην παραγωγή τροφίμων. Αυτή είναι η πιο σημαντική αναφορά στη Λευκή Βίβλο σχετικά με την ασφάλεια των τροφίμων. Το απαραίτητο νομικό πλαίσιο πρέπει κατά τη γνώμη μου να συνδεθεί με ένα αναγνωρισμένο σύστημα έγκαιρης προειδοποίησης των χωρών, με το οποίο θα χαρακτηρίζονται τα προϊόντα και θα κατονομάζονται δημόσια οι παραγωγοί τους σε περίπτωση υποψίας για απειλή της ανθρώπινης υγείας.
<P>
Κατά κανόνα, οι δημόσιες προειδοποιήσεις είναι πάντα αναγκαίες, κυρίως όταν υπάρχει η υποψία ευρείας δομής της διανομής, πράγμα που ισχύει πάντα στην ατέρμονη αλυσίδα της παραγωγής τροφίμων.
<P>
Θα ήταν σκόπιμο, κατά τη γνώμη μου, να υπάρξουν στο μέλλον προειδοποιήσεις που θα κατονομάζουν δημοσίως συγκεκριμένους παραγωγούς τροφίμων ήδη όταν υπάρχει έστω υποψία για απειλή της υγείας λόγω μη καθαρών πρακτικών παραγωγής ή μη καθαρών πρώτων υλών. Αυτή είναι η αρχή, η οποία εγκωμιάστηκε γενικά: οι έλεγχοι στον τομέα των ζωοτροφών είναι το πρώτο βήμα για την παρακολούθηση των τροφίμων.
<P>
Η έκθεση προχωρά πολύ στις απαιτήσεις της. Θα αποδειχθεί όμως στην πράξη αν η απόκρυψη μιας πληροφορίας, παραβιάζοντας έτσι συγκεκριμένη υποχρέωση, θα συνδεθεί με τις ίδιες συνέπειες που επισύρει η απάτη σε βάρος των οικονομικών μέσων της Ευρωπαϊκής Κοινότητας. Αναγκαστικά - και αυτό δείχνει το σύνολο της έκθεσης - υπογραμμίζεται κάθε τόσο ότι πρέπει να τηρούνται οι ήδη υφιστάμενες απαγορεύσεις και εντολές.
<P>
Τέλος, θα ήθελα να αναφέρω ότι η έκθεση του κ. Olsson είναι επίκαιρη και πολύ κοντά στη σημερινή πραγματικότητα. Δεν πιστεύω όμως ότι θα μπορέσει να αποτελέσει πρόγραμμα που θα αποτρέψει την επέλαση μιας επόμενης κρίσης της ΣΕΒ.

<SPEAKER ID=251 LANGUAGE="FR" NAME="Berniι">
Κυρία Πρόεδρε, η ΣΕΒ αποκρυσταλλώνει τους φόβους και τις αμφιβολίες τόσο των καταναλωτών όσο και των παραγωγών: σημαντική μείωση της κατανάλωσης βοδινού κρέατος, πτώση μεγαλύτερη του 20% των τιμών παραγωγής.
<P>
Η Ευρώπη, κατά μεγάλο μέρος υπεύθυνη γι' αυτή τη σοβαρή κρίση υγείας, πρέπει να διδαχθεί από την εν λόγω κρίση, κυρίως όσον αφορά τις δυσλειτουργίες. Aντί να παραχωρεί στην Επιτροπή και στο Γραφείο Κτηνιατρικών Θεμάτων αυξημένες εξουσίες, θα ήταν καλύτερα να εναρμονίσει τα μέτρα που πρέπει να ληφθούν και στη συνέχεια να τα εφαρμόσει αποτελεσματικά. Πώς γίνεται, για παράδειγμα, ο κατάλογος επικίνδυνων υλικών να διαφέρει από το ένα κράτος μέλος στο άλλο; Όσον αφορά την εξωκοινοτική πολιτική, η Ευρωπαϊκή Ένωση, ο μεγαλύτερος καταναλωτής γεωργικών προϊόντων, πρέπει να επιβάλει τις απαιτήσεις της στο θέμα της ασφάλειας των τροφίμων, δηλαδή να εφαρμόσει στις εισαγωγές κανόνες παρόμοιους με εκείνους που διέπουν την ευρωπαϊκή παραγωγή.
<P>
Όσον αφορά την πολιτική της έρευνας, πρέπει να αξιοποιηθούν όλα τα μέσα: έρευνα για την ασθένεια, τρόπος μετάδοσης, μέσα πρόληψης, τελειοποίηση των τεστ που γίνονται στα ζωντανά ζώα, κλπ.
<P>
Όσον αφορά την επεξεργασία των αποβλήτων, πώς αποθηκεύονται τα ζωικά άλευρα; Πώς θα γίνεται η επεξεργασία τους;
<P>
Η κρίση αυτή δημιουργεί επίσης μια μείζονα κοινωνική και οικονομική πρόκληση καθώς θέτει σε κίνδυνο ολόκληρες πτυχές του γεωργικού τομέα. Η μείωση των εγκαταστάσεων απεικονίζει καθαρά το δίλημμα των νέων γεωργών. Πράγματι, πώς μπορούν να ατενίζουν ήρεμα το μέλλον αν τα ποιοτικά προϊόντα που είναι προσαρμοσμένα στις νέες προσδοκίες των καταναλωτών βρίσκουν δύσκολα αγοραστή;
<P>
Και άλλα επαγγέλματα συναφή με τη διατροφική αλυσίδα θίγονται εξίσου. Αναφέρομαι στους μικρούς κρεοπώλες και αλλαντοπώλες που αρνούνται να χάσουν το δικαίωμα να βγάζουν τα κόκαλα μέσα στα εργαστήριά τους, ενώ δουλεύουν μόνο με υγιεινά σφάγια.
<P>
Οι γεωργοί έχουν ήδη καταβάλει τεράστιες προσπάθειες για να εγγυηθούν ποιότητα, επισήμανση και ανίχνευση, προσπάθειες που δεν ανταμείβονται πάντα. Ο μεγάλος όγκος του κλάδου διανομής συνεχίζει, στην πραγματικότητα, να προτιμά τις αγορές σε χαμηλή τιμή, ακόμη και αν υπάρχει κίνδυνος να ευνοούνται οι εισαγωγές από τρίτες χώρες.
<P>
Εάν, όπως μας λένε, η κοινωνία επέλεξε την ποιότητα, πρέπει να στηρίζει τους κτηνοτρόφους προς αυτή την κατεύθυνση. Είναι πλέον απαραίτητο να πραγματοποιήσουμε εκστρατείες ενημέρωσης για να ξαναρχίσουμε το διάλογο και να αποκαταστήσουμε επιτέλους την εμπιστοσύνη ανάμεσα σε καταναλωτές και παραγωγούς. Είναι μονόδρομος εάν θέλουμε να ξεπεράσουμε αυτή την επίμονη κρίση.

<SPEAKER ID=252 LANGUAGE="FR" NAME="Souchet">
Αγαπητοί συνάδελφοι, το πρώτο πράγμα που πρέπει να έχουμε στο μυαλό μας απόψε, στο πλαίσιο αυτής της χρήσιμης και αναγκαίας συζήτησης σχετικά με την παρακολούθηση της κρίσης των βοοειδών που ξέσπασε με την ασθένεια της ΣΕΒ, είναι η σύγχυση, η απόγνωση, η ταλαιπωρία, ο θυμός των κτηνοτρόφων, που δέχθηκαν ταυτόχρονα πλήγματα όσον αφορά τη διάθεση των προϊόντων τους, τις τιμές και το ηθικό τους εξαιτίας της σοβαρής αυτής κρίσης που ανέτρεψε τον κόσμο τους, κατέστρεψε μακρόχρονες προσπάθειες επιλογής και καλές πρακτικές και προκάλεσε την καχυποψία των καταναλωτών απέναντί τους, καχυποψία την οποία θεωρούν ιδιαίτερα άδικη.
<P>
Καταγράφουμε με ανησυχία σε πολλές αγροτικές περιοχές, κυρία Πρόεδρε, το γνωρίζετε, την αποχώρηση πολλών κτηνοτρόφων, και μάλιστα νέων, από τον κλάδο. Οι κτηνοτρόφοι αυτοί, καθώς δεν μπορούν πλέον να αντιμετωπίσουν τις συνέπειες μιας κρίσης για την οποία δε φέρουν καμία ευθύνη, εξαναγκάζονται να σταματήσουν τη δραστηριότητά τους. Σε ορισμένες περιπτώσεις μάλιστα, η απελπισία τους σπρώχνει σε βίαιες πράξεις, όπως στην αυτοκτονία.
<P>
Η Επιτροπή, που αντέδρασε τόσο άσχημα και με τόση καθυστέρηση στη αρχή αυτής της κρίσης, πρώτα αρνούμενη την ύπαρξή της και στη συνέχεια υποβιβάζοντάς την, τείνει σήμερα, για να εξιλεωθεί χωρίς αμφιβολία, να την παρατείνει θεσπίζοντας συνέχεια νέα πακέτα μέτρων που συντηρούν την ανησυχία των καταναλωτών, κινδυνεύουν να έχουν αποσταθεροποιητικές συνέπειες στις αγορές και ανατιμούν τις δαπάνες επεξεργασίας του κλάδου. Ταυτόχρονα, είναι πιο γενναιόδωρη σε κανονισμούς απ' ό,τι σε χρηματοδοτήσεις. Έτσι, το ευρωπαϊκό πρόγραμμα δοκιμών για την τρομώδη νόσο μπαίνει σε εφαρμογή αυτό το μήνα. Είναι άραγε σκόπιμο τη στιγμή που κάθε δοκιμή κοστίζει τόσο ακριβά όσο και ένα σφάγιο προβάτου και δεν είναι σε θέση επί του παρόντος να διακρίνει το παθογόνο πριόν της τρομώδους νόσου, το οποίο είναι αβλαβές για τον άνθρωπο, από το παθογόνο πριόν της ΣΕΒ που μεταδίδεται στον άνθρωπο; Εξάλλου, οι εισαγωγές κρέατος από την Αργεντινή ξαναρχίζουν. Είναι άραγε η κατάλληλη στιγμή δεδομένου ότι σε κάποιες επαρχίες της χώρας αυτής υπάρχουν κρούσματα αφθώδους πυρετού; Επίσης, το πρόγραμμα ειδικών αγορών που εφαρμόστηκε από την Επιτροπή πρόκειται να καταργηθεί από την 31η του ερχόμενου Μαρτίου και, σύμφωνα με την Ατζέντα 2000, ο μηχανισμός παρέμβασης όσον αφορά το βοδινό κρέας θα πρέπει να σταματήσει στις 30 Ιουνίου 2002.
<P>
Ζητώ από την Επιτροπή να ανακοινώσει ξεκάθαρα ότι οι προθεσμίες αυτές θα παραταθούν, διότι η διατήρηση των απειλητικών αυτών προθεσμιών ισοδυναμεί για τον κλάδο των βοοειδών με διακοπή του οξυγόνου σε έναν τραυματία κατά τη διάρκεια της ανάνηψής του. Αντιθέτως, φρονούμε ότι, καθώς η επιδημία της ΣΕΒ είναι σε τελείως διαφορετικό στάδιο από χώρα σε χώρα, τα καλύτερα αποτελέσματα θα προέλθουν από την επαγρύπνηση των ίδιων των κρατών μελών. Στα βρετανικά νησιά, από όπου προήλθε η ασθένεια και στα οποία σημειώθηκε το 99% των κλινικών περιπτώσεων, τα μέτρα, που βέβαια υιοθετήθηκαν με καθυστέρηση και εφαρμόστηκαν αποτελεσματικά με ακόμη μεγαλύτερη καθυστέρηση, αποδίδουν τώρα καρπούς. Ο αριθμός των περιστατικών ΣΕΒ μειωνόταν σταθερά κατά 40% ετησίως. Έτσι, πέρυσι καταγράφηκαν λιγότερα από 1 000 περιστατικά ενώ το 1992 είχαν καταγραφεί 36 000. Στη Γαλλία, όπου η επιδημία είναι πιο πρόσφατη και όπου η συστηματική διάγνωση εδώ και δεκαοκτώ μήνες έδειξε προφανώς στην αρχή μια αύξηση του αριθμού των περιστατικών, η μείωση είναι αισθητή από τα τέλη του 2000. Οι άλλες προσβληθείσες χώρες έχουν μικρότερα ποσοστά μόλυνσης και, από ό,τι φαίνεται, ελέγχουν την κατάσταση. Τώρα, όπως ξέρετε, είναι η σειρά της Ιαπωνίας να μολυνθεί από την επιζωοτία που γνωρίσαμε εμείς.
<P>
Η Ευρώπη πρέπει λοιπόν τώρα να αφήσει τις αρχές των κρατών μελών να κάνουν τη δουλειά τους ώστε οι κτηνοτρόφοι να ξανακερδίσουν την πλήρη εμπιστοσύνη των καταναλωτών, εξακολουθώντας ταυτόχρονα να καταβάλλει στο εσωτερικό της Ένωσης τις απαραίτητες προσπάθειες για να επιτύχει την ουσιαστική ανίχνευση της προέλευσης των ζώων. Έτσι, όσον αφορά το θέμα της διατήρησης του γαλλικού εμπάργκο για τα βρετανικά ζώα και κρέατα, το Ευρωπαϊκό Δικαστήριο του Λουξεμβούργου - πρέπει να διαβάσουμε ολόκληρη την απόφαση - αναγνώρισε ότι ήταν πράγματι κατά μεγάλος μέρος δικαιολογημένη λόγω του ακόμη μη επαρκώς αξιόπιστου συστήματος ανίχνευσης που εφαρμοζόταν στους κλάδους της χώρας. Είναι εξίσου επιτακτικό να επιβάλουμε πραγματικά, μέσω συστηματικών και αυστηρών ελέγχων, τις ίδιες απαιτήσεις ποιότητας και ασφάλειας, να δώσουμε στους καταναλωτές τις ίδιες εγγυήσεις τόσο για τα εισαγόμενα από τρίτες χώρες κρέατα όσο και για τα κοινοτικά κρέατα.
<P>
Το σημείο 25 του σχεδίου ψηφίσματος που μας υποβλήθηκε εμμένει σκόπιμα στη σημασία αυτού του θέματος υπογραμμίζοντας την ευθύνη που φέρει η Επιτροπή η οποία οφείλει να μέριμνα ώστε οι προστατευτικές διατάξεις που εφαρμόζονται στα κοινοτικά προϊόντα να εφαρμόζονται εξίσου και στις εισαγωγές από τρίτες χώρες, ιδίως όσον αφορά τα τεστ διάγνωσης της ΣΕΒ, την απαγόρευση των ζωικών αλεύρων και την απόσυρση των ειδικών επικίνδυνων υλικών. Εξάλλου, η Επιτροπή πρέπει να ενημερώνει για τα αποτελέσματα των ελέγχων της τόσο εμάς όσο και τα κράτη μέλη. Τελικά, κυρία Πρόεδρε, η εμπιστοσύνη των καταναλωτών, που είναι απαραίτητη προκειμένου οι κτηνοτρόφοι μας να ανακτήσουν τις ελπίδες τους, δεν θα αποκατασταθεί πλήρως παρά μόνο όταν οι καταναλωτές διαπιστώσουν ότι στην Ευρωπαϊκή Ένωση, η προστασία της δημόσιας υγείας έχει μεγαλύτερη σημασία από το δόγμα των ελεύθερων συναλλαγών.

<SPEAKER ID=253 LANGUAGE="ES" NAME="Ayuso Gonzαlez">
Κυρία Πρόεδρε, κύριε Επίτροπε, αγαπητοί συνάδελφοι, καταρχάς θέλω να χειροκροτήσω τον κ. Olsson για το έργο του και για την δεκτικότητα που επέδειξε ενσωματώνοντας στην έκθεσή του όσες υποδείξεις έλαβε από όλους εμάς.
<P>
Η αιτιολογική έκθεση αυτής της έκθεσης αποτελεί πραγματικά μια τέλεια σύνθεση του τι ήταν το πρόβλημα της ΣΕΒ αφότου άρχισε στο Ηνωμένο Βασίλειο, κατά τη δεκαετία του 1980.
<P>
180 000 μολυσμένα ζώα στη Μεγάλη Βρετανία και 1 325 στην υπόλοιπη Ευρώπη μέχρι το έτος 2000, επιπλέον των 101 ανθρώπινων κρουσμάτων της νέας παραλλαγής της νόσου Greutzfeldt-Jakob έθεσαν υπό απαγόρευση τη διατροφή των ζώων και κατέδειξαν την ουδόλως ακίνδυνη σημασία που έχει αυτή η διατροφή στην τροφική αλυσίδα.
<P>
Σήμερα, ευτυχώς, πρέπει να χαιρόμαστε για τις επιστημονικές προόδους που πραγματοποιήθηκαν όταν ανακαλύφθηκε η αιτιολογία της νόσου και για τις προσπάθειες που καταβάλλονται εκ μέρους της Επιτροπής και των κρατών μελών για να την εξαλείψουν άπαξ δια παντός. Ακόμη, όμως, απομένουν μερικά υπόλοιπα για να ολοκληρωθούν αυτές οι έρευνες και να μπορέσουν έτσι να εφαρμοστούν τα αυστηρώς αναγκαία μέτρα, διότι τα μέτρα που έχουν εφαρμοστεί είναι εξαιρετικά δαπανηρά για τα δημόσια και τα ιδιωτικά ταμεία και γι' αυτό δεν πρέπει να απαιτήσουμε τίποτα το περιττό, αν και το να απαιτεί και να ζητεί κανείς είναι ανέξοδο.
<P>
Κατά συνέπεια, πρέπει να υποστηρίξω ότι, όσο δεν υπάρχουν επιστημονικές αποδείξεις που να το επιβεβαιώνουν, δεν θα πρέπει να ζητούμε ανέξοδα ούτε να κατέλθει το όριο ηλικίας των υποχρεωτικών εξετάσεων ούτε να διευρυνθεί ο κατάλογος επικίνδυνων υλικών. Θα ήταν αλλιώς, πολύ διαφορετικά, αν οι επιστήμονες κτηνίατροι μας συνιστούσαν να το κάνουμε, αλλά, μέχρι αυτή τη στιγμή, δεν έχουν κάνει κάτι τέτοιο.
<P>
Όσον αφορά το συμπέρασμα αριθ. 27, που ζητεί μια μεταρρύθμιση της ΚΓΠ για να τερματιστεί αυτό το πρόβλημα, θα ήθελα να πω ότι η ΚΓΠ είναι κάτι παραπάνω από την ασφάλεια των τροφίμων και ότι η εν λόγω ασφάλεια είναι αρκετά σύνθετη για να προσεγγιστεί με βάση τη μεταρρύθμιση της ΚΓΠ. Αυτό το κατάλαβε πολύ καλά η Επιτροπή και από εκεί η Λευκή Βίβλος για την ασφάλεια των τροφίμων, η Ευρωπαϊκή Υπηρεσία Τροφίμων και όλη η νομοθεσία περί υγιεινής τροφίμων και διατροφής των ζώων, την οποία επανεξετάζουμε κατά την παρούσα νομοθετική περίοδο.
<P>
Αυτό είναι το πλαίσιο όπου καθιερώνονται οι τεχνικές και ρυθμιστικές ενέργειες που πρέπει να αναπτυχθούν για να εξασφαλιστεί έτσι η ασφάλεια των τροφίμων σε όλη την αλυσίδα παραγωγής τροφίμων και όχι στην ΚΓΠ, παρότι παραπλεύρως ενδέχεται να επηρεάσει ορισμένες πτυχές της ΚΓΠ.
<P>
Τέλος, ας σκεφτούμε, όπως σωστά έχει ειπωθεί επανειλημμένως, ότι εάν η κρίση δεν τερματίστηκε νωρίτερα, τούτο δεν έγινε λόγω έλλειψης ερευνών, μελετών ή κανόνων υποχρεωτικής τήρησης. Έγινε λόγω της έλλειψης εφαρμογής των κανόνων και λόγω της ανυπαρξίας των ενδεδειγμένων ελέγχων για την εφαρμογή τους. Για αυτά τα θέματα πρέπει να εργαστούμε στο μέλλον.

<SPEAKER ID=254 LANGUAGE="NL" NAME="Blokland">
 - (NL) Σας ευχαριστώ πολύ, κυρία Πρόεδρε. Πώς είναι δυνατόν να εξακολουθούμε να έχουμε ΣΕΒ μετά από τόσο αυστηρά μέτρα; Εξαιτίας του άγνωστου χρόνου επώασης, τα ληφθέντα μέτρα έχουν μακροπρόθεσμες συνέπειες. Γι' αυτό είναι πιθανό να εμφανισθούν κρούσματα της σοβαρής ασθένειας Creutzfeld-Jacob, για τα οποία εμείς δεν μπορούμε να πράξουμε απολύτως τίποτε. Σχετικά με το ζήτημα αυτό, πρέπει να είμαστε ιδιαίτερα ειλικρινείς.
<P>
Από την άλλη πλευρά μπορούμε να πούμε ότι εξαιτίας της υποχρεωτικής απομάκρυνσης συγκεκριμένων υλικών υψηλού κινδύνου υπάρχουν τα εχέγγυα ότι ο φορέας της ασθένειας δεν θα καταλήξει στη διατροφική αλυσίδα.
<P>
Τώρα που δεν επιτρέπεται πλέον η εκτροφή με κρεατάλευρα και οστεάλευρα, αναμένω ότι μακροπρόθεσμα δεν θα μολυνθούν πολλά βοοειδή με ΣΕΒ. Κάποια στιγμή ελπίζουμε ότι οι δοκιμές θα δείξουν ότι βρισκόμαστε και πάλι στο επίπεδο πριν από την κρίση της ΣΕΒ, δηλαδή λίγα κρούσματα ετησίως.
<P>
Δυστυχώς η εφαρμογή των δοκιμών για τη ΣΕΒ είχε μια καταστροφική παρενέργεια. Εάν διαπιστωθεί ότι μία αγελάδα έχει προσβληθεί, τότε σφάζεται όλο το κοπάδι. Αυτό δεν έχει κανένα νόημα. Η ΣΕΒ δεν είναι αφθώδης πυρετός! Η μόλυνση προκαλείται από την τροφή και μεταδίδεται στους απογόνους, γι' αυτό θα πρέπει να ανιχνεύεται και να εξετάζεται η γενιά και η διατροφική αλυσίδα και όχι τα άλλα τυχαία μέλη του κοπαδιού. Είναι ανεύθυνο να θυσιάζουμε υγιή ζώα στον βωμό της υποτιθέμενης εμπιστοσύνης των καταναλωτών.
<P>
Κυρία Πρόεδρε, στραφήκαμε εναντίον της δημιουργίας του Θεού, μετατρέποντας φυτοφάγα είδη σε σαρκοφάγα. Δεν μπορούμε να αποκρύπτουμε τα λάθη μας με άσκοπα μέτρα. Κατ' αυτόν τον τρόπο, προσβάλλουμε και πάλι τη δημιουργία του Θεού, όταν κατασφάζουμε και καταστρέφουμε ζώα χωρίς λόγο.

<SPEAKER ID=255 LANGUAGE="DE" NAME="Klaί">
Κυρία Πρόεδρε, κύριε Επίτροπε, κυρίες και κύριοι, με την έκθεση Olsson, εμείς ως Ευρωπαϊκό Κοινοβούλιο δεν λαμβάνουμε μόνο θέση για την τρέχουσα κατάσταση και την ασθένεια της ΣΕΒ, αλλά κοιτάμε ιδιαίτερα στο μέλλον. Στόχος μας είναι να εγγυηθούμε την ασφάλεια των τροφίμων. Αυτό τον στόχο θα τον επιτύχουμε μόνο όταν αποκτήσουμε πλήρη γνώση αυτής της ασθένειας.
<P>
Υποστηρίζω λοιπόν ιδιαίτερα το αίτημα να διαθέσει η Επιτροπή τους απαιτούμενους πόρους για τη συνέχιση της έρευνας επί των μεταδοτικών σπογγωδών εγκεφαλοπαθειών (ΜΣΕ). Πρέπει να μάθουμε περισσότερα για τις μέχρι στιγμής άγνωστες ασθένειες και επιζωοτίες ώστε να μπορέσουμε να τις καταπολεμήσουμε πιο αποτελεσματικά. Η υστερία που επικρατούσε στην κοινωνία, και ιδιαίτερα στη Γερμανία, αρχίζει να υποχωρεί. Οι άνθρωποι καταναλώνουν και πάλι κρέας και αγοράζουν πάλι φθηνά προϊόντα.
<P>
Πρέπει να διευκρινιστεί όμως ποιος θα αναλάβει στην Ευρωπαϊκή Ένωση το κόστος για τις πρόσθετες δαπάνες των τεστ και ελέγχων. Σ' αυτό το θέμα οι όροι πρέπει να είναι ίσοι στα κράτη μέλη. Πρέπει επίσης να προσέξουμε ώστε η εφαρμογή των κανονισμών να γίνεται με τον ίδιο τρόπο σ' όλα τα κράτη μέλη. Οι διατάξεις του κανονισμού για τις ΜΣΕ πρέπει να εφαρμόζονται επακριβώς και να επιβάλλονται αυστηρές κυρώσεις σε περιπτώσεις παραβίασης ή απάτης. Αυτό ισχύει τόσο για την παραγωγή και την χορήγηση ζωοτροφών όσο και για τους ελέγχους, τους κανονισμούς περί σφαγείων και την εξάλειψη επικίνδυνων υλικών.
<P>
Οι ζωοτροφές εξακολουθούν να βρίσκονται στο επίκεντρο της κριτικής και θα συνεχίσουν να βρίσκονται, έως ότου έχουμε την ανοιχτή διαβεβαίωση και μπορέσουμε τελικά να εξασφαλίσουμε μέσω των ελέγχων ότι περιέχουν αυτό ακριβώς που αναγράφουν. Δεν μπορούμε συνέχεια από τη μια να καταστρέφουμε πολύτιμες ουσίες επειδή φοβόμαστε το ενδεχόμενο της απάτης και της μη κατάλληλης επεξεργασίας και σύγχυσης και από την άλλη να εισάγουμε ουσίες ή ζωοτροφές από τρίτες χώρες, όπου δεν έχουμε καμία επιρροή στην παραγωγή και τη σύνθεσή τους. Γι' αυτό το λόγο πρέπει κατά τη γνώμη μου να δώσουμε προτεραιότητα στην προσπάθεια για περισσότερη διαφάνεια, ελεγξιμότητα και ειλικρίνεια, γιατί μόνο τότε θα αποκτήσουμε αξιοπιστία και εμπιστοσύνη. Μέχρι να γίνει αυτό, θα πρέπει να ισχύει η απαγόρευση χορήγησης τροφής με κρεατοστεάλευρα στα παμφάγα.
<P>
Αυτό συνεπάγεται ότι η Επιτροπή θα πρέπει επειγόντως να αναπτύξει καινοτόμες μεθόδους απομάκρυνσης ή επαναξιοποίησης αποβλήτων από σφάγια, όπως για παράδειγμα την κατασκευή βιοκαυσίμου από στέαρ ή λίπη. Θα πρέπει τουλάχιστον να καταστεί σαφές, ότι τα απόβλητα που δεν αξιοποιούνται, τα λύματα, τα λίπη και τα στέατα πρέπει να υφίστανται επεξεργασία.
<P>
Με αυτή την έκθεση θέλουμε να υπάρξει μεγαλύτερη ευαισθητοποίηση και να καλέσουμε τα κράτη μέλη να μην εγκαταλείψουν την προσπάθεια καταπολέμησης αυτής της ασθένειας.

<SPEAKER ID=256 NAME="Parish">
Κύριε Πρόεδρε, θα ήθελα να ξεκινήσω συγχαίροντας τον εισηγητή, κ. Olsson, για την εξαιρετική εργασία του στη σύνταξη αυτής της έκθεσης. Ως κτηνοτρόφος ο ίδιος και ως κάποιος που είχε ένα κοπάδι βοοειδών, μπορώ να επιβεβαιώσω την ολοκληρωτική ζημιά και καταστροφή που προκάλεσε η ΣΕΒ - όχι μόνο στον κλάδο της εκτροφής βοοειδών στη χώρα μου, αλλά επίσης σε άλλα κράτη μέλη σε ολόκληρη την Ένωση. Έτσι λοιπόν χαιρετίζω τις προσπάθειες για την καταπολέμηση της ΣΕΒ.
<P>
Πρόκειται για μια μάστιγα την οποία πρέπει να πολεμήσουμε απ' άκρου εις άκρον της Ευρώπης. Χαιρετίζω κάθε κίνηση που ενισχύει τις προσπάθειες οι οποίες καταβάλλονται ήδη στο ΗΒ και από την Επιτροπή για την εξάλειψη της ΣΕΒ. Ωστόσο, η έκθεση θέτει επίσης ορισμένα σοβαρά ζητήματα τα οποία πρέπει να αντιμετωπιστούν, αν θέλουμε να διατηρηθούν οι προσπάθειες για τη βελτίωση της διατροφικής ασφάλειας.
<P>
Καταρχάς, δεν πιστεύω ότι η πολιτική της σφαγής ολόκληρων κοπαδιών έχει κάποια επιστημονική βάση ώστε να εγκριθεί. Η ΣΕΒ δεν είναι μεταδοτική ασθένεια και δεν μπορεί να εξαπλωθεί μεταξύ των βοοειδών. Όπως είδαμε και με τον αφθώδη πυρετό, με το να υιοθετήσουμε την προσέγγιση των μεμονωμένων πυρών στην πολιτική ελέγχου της ασθένειας που συνίσταται στη μαζική σφαγή των κοπαδιών δεν εμπνέουμε κατ' ουδένα τρόπο εμπιστοσύνη στον καταναλωτή, απλώς προκαλούμε μεγαλύτερη ανησυχία. Πράγματι, αν ένας κτηνοτρόφος πρόκειται να χάσει ολόκληρο το κοπάδι του για ένα κρούσμα ΣΕΒ, μπορεί να προτιμήσει να μην δηλώσει το ζώο αλλά να το θάψει. Ζητώ από τον Επίτροπο Byrne να επανεξετάσει ολόκληρη την πολιτική της σφαγής για τη ΣΕΒ στην ΕΕ.
<P>
Δεύτερον, υπήρξαν πρόσφατα στο ΗΒ ανησυχητικές περιπτώσεις βοοειδών που εισήχθησαν παράνομα από την Ιρλανδία, γεγονός που παραβιάζει τους πολύ αυστηρούς κανόνες του ΗΒ. Στο ΗΒ εφαρμόζεται σήμερα ένα σύστημα το οποίο απαγορεύει την είσοδο στη διατροφική αλυσίδα ζώων ηλικίας άνω των 30 μηνών. Σε μια πρόσφατη περίπτωση, βοοειδή άνω των 30 μηνών από μια μονάδα στο Cork μεταφέρθηκαν παράνομα για μεταποίηση και στη συνέχεια για μεταπώληση στο εσωτερικό του ΗΒ. Το γεγονός ότι αυτή η συγκεκριμένη παράβαση εντοπίστηκε τόσο γρήγορα και αποτελεσματικά αποτελεί επιβεβαίωση των αυστηρών και σκληρών ελέγχων που εφαρμόζονται στη χώρα μου. Απευθύνω όμως έκκληση στην Επιτροπή και στα άλλα κράτη μέλη να διασφαλίσουν ότι οι αρχές τους ελέγχουν με τον ίδιο βαθμό επαγρύπνησης αυτό το επικίνδυνο εμπόριο.
<P>
Τέλος, υπήρξαν πάρα πολλές περιπτώσεις κρέατος που περιείχε συγκεκριμένα επικίνδυνα μέρη και εξήχθη στο Ηνωμένο Βασίλειο. Ο αυξανόμενος αριθμός των περιπτώσεων και το γεγονός ότι προέρχονται από τόσο πολλά κράτη μέλη - Γερμανία, Κάτω Χώρες, Βέλγιο, Ισπανία και Ιρλανδία, για να κατονομάσουμε μερικά μόνον - πρέπει να μας ανησυχεί ιδιαίτερα όλους. Δεν επιδιώκω να επιμερίσω ευθύνες κατά κανένα τρόπο, αλλά αν θέλουμε να δούμε τον κλάδο της κτηνοτροφίας να ανθίζει στην Ευρώπη - ιδιαίτερα τον κλάδο εκτροφής βοοειδών - πρέπει όλοι να επωμιστούμε την ευθύνη για την επιβολή των κανόνων.
<P>
Αυτό το οποίο ζητώ είναι μια διάθεση επιμονής και ενθουσιασμού για την τήρηση των κανονισμών της ΕΕ και των σκληρών ελέγχων που εφαρμόζουμε, καθώς και τη συνεργασία όλων μας για τη βελτίωση των καθεστώτων επιθεωρήσεων σε όλα τα κράτη μέλη. Ζητώ από την Επιτροπή να υιοθετήσει μια πιο σθεναρή στάση όσον αφορά την εφαρμογή αυτού του κανονισμού.
<P>
Στο Ηνωμένο Βασίλειο, ανακαλύψαμε ότι ο μόνος τρόπος για να ανασυγκροτήσουμε τον κλάδο της εκτροφής βοοειδών είναι να αποκαταστήσουμε την εμπιστοσύνη των καταναλωτών. Αυτό θα το κάνουμε μόνο εξασφαλίζοντας στο κοινό ένα ασφαλές προϊόν που να μπορεί να εμπιστευθεί.

<SPEAKER ID=257 LANGUAGE="DE" NAME="Mόller, Emilia Franziska">
Κυρία Πρόεδρε, κύριε Επίτροπε, αξιότιμοι συνάδελφοι, η δημόσια υγεία και η ασφάλεια των τροφίμων αποτελούν τα κύρια σημεία αυτής της έκθεσης. Η χορήγηση μολυσμένων ζωικών αλεύρων ή λιπών εξακολουθεί να είναι η κύρια αιτία της ΣΕΒ. Μετά τις δυσάρεστες εμπειρίες μας σε σχέση με την τήρηση της απαγόρευσης χορήγησης αλεύρων σε μηρυκαστικά είναι ανεύθυνο από μέρους μας να σκεφτόμαστε αυτή τη στιγμή την άρση της γενικής απαγόρευσης των ζωικών αλεύρων σ' όλη την ΕΕ. Κάτι τέτοιο θα ήταν ακατανόητο και για το σύνολο των καταναλωτών.
<P>
Όλα τα αποθέματα ζωικών αλεύρων που είναι ακόμη αποθηκευμένα, καθώς και ζωοτροφές που περιέχουν ζωικά άλευρα, πρέπει να καταστραφούν άμεσα, για να αποφύγουμε και στο μέλλον διασταυρούμενες μολύνσεις στις ζωοτροφές. Ιδιαίτερο κίνδυνο αποτελούν, στο πλαίσιο αυτό, και τα αποθηκευμένα και εν μέρει μολυσμένα ζωικά άλευρα άλλων χωρών. Αρκούν ακόμη και ελάχιστες ποσότητες αυτού του υλικού για να προκληθούν μολύνσεις. Αυτός είναι ένας ακόμη λόγος για να απορρίψουμε την άρση της απαγόρευσης των κρεατοστεαλεύρων στις ζωοτροφές.
<P>
Ένα αυστηρό σύστημα ελέγχου που λειτουργεί σωστά στα κράτη μέλη είναι ασφαλώς η βασική προϋπόθεση για να εδραιωθεί η ασφάλεια ανθρώπων και ζώων. Εκφράζω την ικανοποίησή μου για τον αυστηρό κανόνα να πραγματοποιούνται αποτελεσματικοί διαγνωστικοί έλεγχοι ΣΕΒ σε όλα τα κράτη μέλη, καθώς και για την απαιτηθείσα μείωση του ορίου ηλικίας για τους διαγνωστικούς ελέγχους στους 24 μήνες. Η Επιτροπή πρέπει επίσης να υποστηρίξει την ακριβή εφαρμογή ανοιχτής δήλωσης όλων των συστατικών των ζωοτροφών από όλα τα κράτη μέλη. Παράλληλα θα πρέπει στις χώρες της Κεντρικής και Ανατολικής Ευρώπης να εγκατασταθούν κατάλληλα συστήματα εποπτείας της ασφάλειας των τροφίμων και ζωοτροφών πριν από την ένταξή τους στην ΕΕ.
<P>
Ιδιαίτερα επιτακτική είναι η ανακαίνιση των σφαγείων, για να μπορεί να διασφαλιστεί άμεσα η εξάλειψη των επικίνδυνων υλικών σύμφωνα με τις ευρωπαϊκές οδηγίες. Τα εισαγόμενα τρόφιμα πρέπει να είναι το ίδιο ασφαλή με τα τρόφιμα που παράγονται στην Ευρωπαϊκή Ένωση. Συνεπώς θα πρέπει και στις χώρες εκτός ΕΕ να επιβληθούν από τώρα υποχρεωτικά διαγνωστικοί έλεγχοι ΣΕΒ. Η ασφάλεια των τροφίμων, ακόμα και των εισαγόμενων, αποτελεί θεμελιώδη προϋπόθεση για τους καταναλωτές, οι οποίοι επιθυμούν να διατρέφονται υγιεινά. Πρέπει να φροντίσουμε γι' αυτό!

<SPEAKER ID=258 LANGUAGE="IT" NAME="Santini">
Κυρία Πρόεδρε, στην προηγούμενη νομοθετική περίοδο, με το πρόβλημα αυτό ασχολήθηκε κυρίως η Επιτροπή Γεωργίας, ενώ τώρα ασχολείται η Επιτροπή Περιβάλλοντος. Αυτό είναι σωστό γιατί σε αυτό το δράμα - δράμα για όλους - υπάρχουν στην πραγματικότητα δύο θύματα επίσης στον ίδιο βαθμό: οι καταναλωτές και οι κτηνοτρόφοι.
<P>
Δεν λησμονούμε τις ατελείωτες ώρες συζήτησης, τους ελέγχους και τις επιθεωρήσεις που πραγματοποιήθηκαν αρχικά κατά τη διάρκεια των εργασιών της Εξεταστικής Επιτροπής και στη συνέχεια της Επιτροπής Ελέγχου για την Εξεταστική Επιτροπή, η οποία συστάθηκε γιατί το Κοινοβούλιο δεν είχε εμπιστοσύνη ούτε στις πληροφορίες που παρείχε η Επιτροπή, η οποία αποδείχθηκε στην πράξη ακατάλληλη σε πολλούς τομείς.
<P>
Σήμερα γνωρίζουμε κάτι παραπάνω σε σχέση με το παρελθόν γιατί και ο επιστημονικός κόσμος έδωσε ορισμένες απαντήσεις, παρέχοντας κάποιες εξηγήσεις στα βασικά ερωτηματικά. Ανακαλύπτουμε σήμερα ότι αυτός που είναι ανεπαρκής σε αυτήν τη δραματική κατάσταση είναι κυρίως το κράτος, είναι η πολιτική. Στην ουσία, υπάρχουν ορισμένα κράτη μέλη τα οποία τα τελευταία δύο χρόνια φαίνεται πως χαλάρωσαν την επιφυλακή στην εφαρμογή των προληπτικών μέτρων και ιδίως των απαγορεύσεων. Αλλα κράτη, όπως και στο παρελθόν, φαίνεται πως επέλεξαν ακόμα μια φορά το δρόμο της αποσιώπησης και ίσως της ένοχης απόπειρας να αποκρύψουν, να υποτιμήσουν τις επιπτώσεις αυτής της τραγωδίας ή - τουλάχιστον - του προβλήματος. Αυτή ακριβώς η στάση ελλιπούς διαφάνειας υπήρξε ήδη στο παρελθόν η αιτία των σοβαρότερων καταστροφών για τους κτηνοτρόφους, γιατί επλήγησαν από την καχυποψία, τη δυσπιστία και την απογοήτευση των καταναλωτών. Για το λόγο αυτό θεωρώ ότι το σημαντικότερο τμήμα της έκθεσης Olsson έγκειται ακριβώς στην ηχηρή έκκληση προς τις κυβερνήσεις για να εφαρμόσουν πλήρως τους κανόνες και να αποκαταστήσουν την εμπιστοσύνη των πολιτών, είτε είναι καταναλωτές, είτε κτηνοτρόφοι, με μια πρόσφορη εκστρατεία ενημέρωσης, αλλά κυρίως με την κατάλληλη υποστήριξη προς όσους πλήττονται άμεσα από αυτήν τη δραματική κατάσταση, δηλαδή τους κτηνοτρόφους.

<SPEAKER ID=259 LANGUAGE="DE" NAME="Keppelhoff-Wiechert">
Κυρία Πρόεδρε, κύριε Επίτροπε, πιστεύω πως δεν υπάρχει αμφιβολία ότι η δημόσια υγεία και ασφάλεια των τροφίμων αποτελεί για όλους μας ένα εξαιρετικά σημαντικό θέμα, τόσο για τους παραγωγούς όσο και για τους καταναλωτές. Όλοι μιλάμε για την προληπτική προστασία των καταναλωτών. Πιστεύω ωστόσο ότι ως πολιτικοί, όπως το αντιλαμβάνομαι εγώ, δεν έχουμε την αποστολή να επιτείνουμε τις συναισθηματικές συζητήσεις, οι οποίες διεξάγονται ακόμη και τώρα εδώ και εκεί κατά την παρακολούθηση της κρίσης της ΣΕΒ.
<P>
Εγώ, από την πλευρά μου, δεν θέλω να ακολουθήσω το πνεύμα των καιρών στη συζήτηση για τη ΣΕΒ. Τάσσομαι υπέρ των αυστηρότερων ελέγχων στο σύνολο της αλυσίδας παραγωγής τροφίμων, ιδιαίτερα λαμβάνοντας υπόψη τα πρόσφατα γεγονότα στη Γερμανία. Χρειαζόμαστε βέβαια και πιο αυστηρές κυρώσεις σε περίπτωση παραβιάσεων. Παράλληλα υποστηρίζω τους διαγνωστικούς ελέγχους ΣΕΒ σε όλα τα ζώα άνω των 24 μηνών.
<P>
Πότε μπορούμε να περιμένουμε πραγματικά δεσμευτικά επιστημονικά στοιχεία για το θέμα της ασθένειας μεμονωμένων ζώων; Γιατί μόνο όταν υπάρξουν, πιστεύω πως θα μπορούσαμε να εγκαταλείψουμε ταχύτατα την σφαγή ολόκληρου του ποιμνίου. Μέχρι τότε η θανάτωση ολόκληρων κοπαδιών αποτελεί απλώς μια εναλλακτική λύση.
<P>
Η χορήγηση κρεαταλεύρων και οστεαλεύρων στα παμφάγα θα εξακολουθήσει σίγουρα να είναι απαγορευμένη στο προσεχές μέλλον για διάφορους λόγους. Όσο δεν εφαρμόζεται δεσμευτικά ανοιχτή δήλωση τροφών και όσο δεν μπορεί να πραγματοποιηθεί με ασφάλεια η επεξεργασία αποβλήτων από υγιή ζώα, τόσο θα διατηρούμε βεβαίως τη σημερινή απαγόρευση χορήγησης ζωικών αλεύρων. Παραθέτω τη διατύπωση της έκθεσης του κ. Olsson: αναφέρει επίσης "στο προσεχές μέλλον" . "Στο προσεχές μέλλον" σημαίνει για μένα ότι μελλοντικά ίσως να υπάρξει για όλους εμάς καλύτερη λύση.
<P>
Τελειώνοντας θα ήθελα να προσθέσω ότι μπορούμε να εξηγήσουμε εύκολα σε κάθε δύσπιστο καταναλωτή, ότι το υγιές κρέας σε ένα υγιές οστό αποτελεί μέρος της καλή διατροφής. Ωστόσο το επεξεργασμένο υγιές οστό στο ζωικό άλευρο αποτελεί κίνδυνο για τα παμφάγα. Αυτό ας το καταλάβει, όποιος μπορεί. Μπορούμε να συνεχίσουμε να παρουσιάζουμε άπειρα παραδείγματα με τέτοιες επισημάνσεις. Είμαι της άποψης ότι ως υπεύθυνοι της πολιτικής πρέπει να επιστρέψουμε σε πιο αντικειμενικές συζητήσεις.

<SPEAKER ID=260 LANGUAGE="FI" NAME="Matikainen-Kallstrφm">
Κυρία Πρόεδρε, εξακολουθούμε να γνωρίζουμε πολύ λίγα για την ασθένεια ΣΕΒ που συγκλόνισε ολόκληρο τον ευρωπαϊκό αγροτικό τομέα. Είναι απαραίτητο να διεξαγάγουμε γρήγορα νέες έρευνες σχετικά με το μηχανισμό γένεσης και μετάδοσης της ασθένειας. Η ποιότητα του διαγνωστικού ελέγχου δεν συνιστά αξιόπιστο δείγμα. Η απαίτηση της μείωσης της ηλικίας των εξεταζόμενων ζώων από τους 30 στους 24 μήνες είναι άσχετη. Το μεγαλύτερο μέρος των παρατηρήσεων που αφορούν άρρωστα ζώα πραγματοποιείται ακόμη δια γυμνού οφθαλμού σε ζώα που θεωρείται ότι συμπεριφέρονται παράξενα.
<P>
Πρέπει να διερευνηθεί η πιθανή σχέση μεταξύ της ζωοτροφής των μόσχων και της ΣΕΒ. Δεν έχουν διαπιστωθεί οι λόγοι εμφάνισης των πρόσφατων, μεμονωμένων κρουσμάτων. Έτσι, η εξάλειψη αποθηκευμένων κρεατοσταλεύρων και στεάτων πρέπει να υποστηριχθεί. Η ασθένεια δεν πρέπει να εξαπλωθεί κατά λάθος, εξαιτίας μολυσμένων ζωοτροφών. Πρέπει να υπάρχουν μονοσήμαντες παρατηρήσεις σχετικά με τα προϊόντα που προορίζονται για ζωοτροφές· ο υπεύθυνος κτηνοτρόφος πρέπει να μπορεί να παρασκευάζει ζωοτροφές από τη στιγμή που θα έχει προβεί, μετά από αξιόπιστη πληροφόρηση, στη σωστή επιλογή αγοράς. Πρέπει να προστατευθεί η καλή διαβίωση και υγεία των ζώων.
<P>
Στο πλαίσιο της διεύρυνσης, δεν είναι δυνατή η έγκριση μεταβατικών περιόδων για τα νέα κράτη μέλη, όσον αφορά την υγιεινή και τη δήλωση ποιότητας και προϊόντος, προκειμένου τα νέα κράτη μέλη να συμμετάσχουν στην πραγματική εσωτερική αγορά. Οι υποψήφιες χώρες πρέπει να λάβουν τεχνική και οικονομική υποστήριξη για την πρόληψη του κινδύνου της ΣΕΒ. Πρέπει να διασφαλιστεί ότι τα μέτρα θα εξακολουθήσουν να εφαρμόζονται και μετά τη διεύρυνση.
<P>
Το προηγούμενο έτος έγιναν πολλές προσπάθειες για την εξάλειψη της ΣΕΒ και συνάχθηκαν πολλά συμπεράσματα, όπως μεταξύ άλλων ότι οι καταναλωτές αρχίζουν και πάλι να εμπιστεύονται το βόειο κρέας. Στην παρούσα φάση είναι συνετό να μετριάσουμε τις προσδοκίες μας, να ενισχύσουμε τα ήδη υφιστάμενα μέτρα και να αναμείνουμε τα αποτελέσματα των νέων ερευνών.

<SPEAKER ID=261 LANGUAGE="DE" NAME="Jeggle">
Κυρία Πρόεδρε, κύριε Επίτροπε, αξιότιμοι κυρίες και κύριοι, θα ήθελα να ευχαριστήσω τον κ. Olsson για την καλή και κριτική του έκθεση, η οποία θίγει κάποια δύσκολα σημεία. Το κοινό βασικό μέλημα όλων μας είναι αναμφίβολα η καλύτερη δυνατή ασφάλεια των τροφίμων, αλλά τα τρόφιμά μας πρέπει να φαίνονται ωραία και να είναι νόστιμα.
<P>
Για να παράγουμε αυτά τα τρόφιμα, χρειαζόμαστε καταρχάς έναν γεωργό, μια γεωργία και χρειαζόμαστε επίσης και διαχείριση τροφίμων. Έτσι έχουν ακόμη τα πράγματα. Το γεγονός αυτό μας δίνει το πλαίσιο, στο οποίο εργαζόμαστε στην συγκεκριμένη έκθεση πρωτοβουλίας. Η έκθεση αναφέρει δικαίως μια σειρά από ελλείψεις. Η πιο σημαντική έλλειψη είναι η σημαντική διαφορά στην εφαρμογή της κοινοτικής νομοθεσίας με αποτέλεσμα να μην υπάρχει ένα κοινό επίπεδο προστασίας. Σ' αυτό το σημείο η Επιτροπή πρέπει, κατά τη γνώμη μου, να επέμβει. Πρέπει να καταβληθεί κάθε δυνατή προσπάθεια ώστε να τηρηθεί η αρχή της προφύλαξης.
<P>
Το πόσο σημαντικοί είναι οι υπεύθυνοι έλεγχοι προκύπτει ιδιαίτερα αυτές τις μέρες από τη Βαυαρία και τη Ρηνανία-Παλατινάτο. Πρέπει λοιπόν να καθορίσουμε με σαφήνεια ότι θα πρέπει να επιβάλλονται αυστηρές κυρώσεις σε περίπτωση παραβίασης των δεσμευτικών ρυθμίσεων. Όπου όμως δεν υπάρχει μέχρι σήμερα επιστημονική αιτιολόγηση, προτείνω έναν πιο προσεκτικό τρόπο αντιμετώπισης. Δεν συμφωνώ λοιπόν με τα ακόλουθα σημεία: τους διαγνωστικούς ελέγχους μελλοντικά ήδη από τους 24 μήνες καθώς και την απαγόρευση χορήγησης υπολειμμάτων γευμάτων, ακόμη και αν αυτά έχουν υποστεί επεξεργασία σύμφωνα με τις σημερινές επιστημονικές γνώσεις. Διαφωνώ επίσης με τη θανάτωση όλων των ζώων όταν εμφανίζεται ένα κρούσμα ΣΕΒ.
<P>
Η εκτεταμένη ασφάλεια τροφίμων χρειάζεται επειγόντως περισσότερη έρευνα. Χρειαζόμαστε καλά εκπαιδευμένους γεωργούς με καλή απόδοση και κίνητρα - και πολύ σημαντικό! - αναγνωρισμένους από την κοινωνία γεωργούς, και αυτοί οι γεωργοί χρειάζονται δίκαιες τιμές για τα προϊόντα τους!

<SPEAKER ID=262 LANGUAGE="DE" NAME="Schierhuber">
Κυρία Πρόεδρε, κύριε Επίτροπε, αξιότιμοι κυρίες και κύριοι, και εγώ θα ήθελα να ευχαριστήσω καταρχάς θερμά τον κ. Olsson που ανέλαβε αυτή την εξαιρετικά δύσκολη αποστολή της σύνταξης αυτής της έκθεσης. Από τη στιγμή που εμφανίστηκε το πρώτο κρούσμα ΣΕΒ, το Ευρωπαϊκό Κοινοβούλιο παρακολουθούσε πάντα και συζητούσε με προσοχή τα μέτρα, τα οποία λαμβάνονταν σε ευρωπαϊκό και εθνικό επίπεδο για την αντιμετώπιση της κρίσης.
<P>
Ιδιαίτερα για εμάς τους γεωργούς όλης της Ευρώπης είναι πολύ σημαντικό να λαμβάνονται όλα τα μέτρα για να αποφύγουμε μελλοντικά κρίσεις τροφίμων. Πρέπει να τηρήσουμε αυτή την αρχή της προφύλαξης, όπως αναφέρθηκε από πολλούς συναδέλφους μου, και πρέπει να ληφθούν υπόψη τα πορίσματα των νεότερων ιατρικών ερευνών. Μια δυσκολία που ανακύπτει είναι ειδικότερα η σημαντική διαφορά μεταξύ των κρατών μελών σε σχέση με την εφαρμογή των κοινοτικών διατάξεων και των εν μέρει ελλιπών στοιχείων, για το πως και σε ποια έκταση εφαρμόζεται η κοινοτική νομοθεσία. Κυρίως όμως θα έπρεπε - και αυτό δεν το υποστηρίζω μόνο εγώ - να λαμβάνονται αυστηρότερα μέτρα όταν δεν τηρείται η νομοθεσία, ακόμη και μέτρα που αφορούν την εξάλειψη επικίνδυνων υλικών.
<P>
Δεν πιστεύω ότι είναι σκόπιμο, να προβούμε στην μείωση του ορίου ηλικίας στους 24 μήνες, η οποία θα δεσμεύει όλη την ΕΕ. Πιστεύω πως κάτι τέτοιο θα δημιουργούσε αδικαιολόγητες δαπάνες. Για να έχουμε ασφαλή αποτελέσματα, θα πρέπει το όριο ηλικίας να παραμείνει στους 30 μήνες. Υποστηρίζω συνεπώς και τις τροπολογίες που προβλέπουν κάτι τέτοιο. Τη μεγαλύτερη προστασία εξακολουθεί να την προσφέρει η σωστή σφαγή και η απόσυρση υλικών που ενέχουν κινδύνους, όπως το έχω ήδη αναφέρει.
<P>
Θα ήθελα να αναφερθώ σε ένα ακόμη σημείο: θέλω πραγματικά να τονίσω, ότι η κοινή γεωργική πολιτική λαμβάνει βέβαια υπόψη ήδη από τώρα το στόχο της ασφάλειας των τροφίμων. Αυτό που κατά τη γνώμη μου δεν έχει απαραίτητα σχέση με την παρακολούθηση της ΣΕΒ, είναι η επεξεργασία των υπολειμμάτων γευμάτων. Όπως γνωρίζουμε, η κρίση της ΣΕΒ προκλήθηκε λόγω της διεξαγόμενης με ακατάλληλες μεθόδους παραγωγής ζωικών αλεύρων και της χορήγησής τους στα μηρυκαστικά. Το θέμα της αξιοποίησης θα πρέπει να απασχολήσει μια άλλη έκθεση.
<P>
Μια δεύτερη σκέψη είναι ότι θα έπρεπε να σκεφτούμε πραγματικά ότι το θέμα των ζώων, που τρωνε ουσιαστικά τα πάντα, θα έπρεπε να αντιμετωπιστεί και σε άλλο σημείο, και πιο συγκεκριμένα σε μια ξεχωριστή έκθεση και όχι σ' αυτή την έκθεση, η οποία αφορά μόνο την παρακολούθηση του θέματος της ΣΕΒ στα μηρυκαστικά.

<SPEAKER ID=263 NAME="Byrne">
. (ΕΝ) Κυρία Πρόεδρε, οι προτάσεις της έκθεσης του κ. Olsson και η υποστήριξή του στην προσέγγιση της Επιτροπής με ενεθάρρυναν ιδιαίτερα. Η πλούσια εμπειρία του σε αυτόν τον τομέα είναι προφανής από τις λεπτομέρειες και την υψηλή ποιότητα της παρούσας έκθεσης και τον ευχαριστώ για αυτό.
<P>
Ο χρόνος που έχω στη διάθεσή μου είναι πολύ λίγος για να μιλήσω για τις συστάσεις που μπορεί να υποστηρίξει η Επιτροπή. Θα ήθελα, ως εκ τούτου, να επικεντρωθώ σε εκείνες τις συστάσεις με τις οποίες διαφωνούμε και σχετικά με τις οποίες φαίνεται να υπάρχουν διαφορές στους κόλπους του Κοινοβουλίου. Παράδειγμα, η πρόταση για τη μείωση της ηλικίας ελέγχου των βοοειδών στους 24 μήνες. Σχεδόν οκτώ εκατομμύρια έλεγχοι διενεργήθηκαν πέρυσι σε υγιή ζώα ηλικίας άνω των 30 μηνών. Το νεαρότερο θετικό κρούσμα σε αυτά τα ζώα ήταν ηλικίας 41 μηνών. Αυτό υποδεικνύει ότι δεν υπάρχει άμεση ανάγκη για τη μείωση του σημερινού ορίου ηλικίας. Ωστόσο, η κατάσταση θα επανεξετάζεται διαρκώς.
<P>
Ένα άλλο ζήτημα σχετικά με το οποίο υπάρχει κάποια σύγχυση αφορά τη δράση της Επιτροπής σε περιπτώσεις ανεπαρκούς εφαρμογής των μέτρων της ΣΕΒ από τα ίδια τα κράτη μέλη. Έχω δηλώσει δημοσίως επανειλημμένα ότι οι υφιστάμενοι μηχανισμοί επιβολής, δηλαδή οι διαδικασίες επί παραβάσει, δεν είναι αρκετά αποτελεσματικές.
<P>
Η πρόθεση της Επιτροπής είναι να παρουσιάσει σύντομα στο Συμβούλιο και το Κοινοβούλιο πρόταση σχετικά με τους ελέγχους στα τρόφιμα και τις ζωοτροφές. Η πρόταση αυτή θα αναθεωρήσει ουσιαστικά τα συστήματα ελέγχου στα κράτη μέλη. Στην πορεία θα προτείνει επίσης πολύ εντονότερη δράση, συμπεριλαμβανομένων αυστηρότερων κυρώσεων στις οποίες πολλοί από εσείς αναφερθήκατε, καθώς περιέχονται στην έκθεση του κ. Olsson.
<P>
Το ζήτημα των οικονομικών κυρώσεων στην περίπτωση απάτης ή σοβαρής δυσλειτουργίας ενός εθνικού συστήματος ελέγχου εξετάζεται σε αυτό το πλαίσιο.
<P>
Η συχνότητα εμφάνισης κρουσμάτων ΣΕΒ στην Κοινότητα δίνει ανάμικτα σημάδια. Ο συνολικός αριθμός των κρουσμάτων το 2001, εκτός του ΗΒ, είναι, όπως φαίνεται της τάξεως των 1 000 κρουσμάτων, περίπου διπλάσιος από τα 482 κρούσματα που καταγράφηκαν το 2000. Ωστόσο, το μεγαλύτερο μέρος αυτής της αύξησης οφείλεται στον αντίκτυπο των γενικευμένων ελέγχων υγιών ζώων και ζώων που κινδυνεύουν με τα νέα διαθέσιμα γρήγορα τεστ.
<P>
Επιπλέον, ειλικρινά, τα κράτη μέλη που δεν ήλεγχαν σοβαρά τη ΣΕΒ έμαθαν τώρα το μάθημά τους και βελτίωσαν θεαματικά τις προσπάθειές τους επιτήρησης. Εντούτοις, υπάρχουν ακόμη περιθώρια βελτίωσης στον τομέα της εφαρμογής, όπως υπογραμμίζουν σταθερά οι εκθέσεις του ΓΤΚΘ.
<P>
Μια άλλη μόνιμη δυσκολία είναι το πρόβλημα που αντιμετωπίζουν τα κράτη μέλη να χειριστούν τον τεράστιο όγκο των οστεοκρεατάλευρων που πρέπει να καταστραφούν. Η Επιτροπή υπενθυμίζει δραστικά στα κράτη μέλη τις υποχρεώσεις τους αναφορικά με την τήρηση του κοινοτικού δικαίου σχετικά με αυτό και θα παραπέμψω σε ορισμένες συνεισφορές βουλευτών του Σώματος για το θέμα αυτό. Επίσης, θα επιστήσω την προσοχή σας στο γεγονός ότι έχει θεσπιστεί νομοθεσία σχετικά με αυτό το ζήτημα με την οποία τα κράτη μέλη οφείλουν να συμμορφώνονται.
<P>
Τέλος, ανησυχία προκαλεί και η συνεχιζόμενη αβεβαιότητα για την πιθανή παρουσία της ΣΕΒ στα πρόβατα, στην οποία αναφέρθηκαν πολλοί από εσάς. Μόλις την προηγούμενη εβδομάδα, ελήφθη απόφαση για την ουσιαστική αύξηση του επιπέδου των ελέγχων για ΜΣΕ στα πρόβατα. Αυτό θα δώσει μια πολύ καλύτερη εικόνα του δυνητικού προβλήματος που θα αντιμετωπίσει η Κοινότητα αν επιβεβαιωθεί κάποια στιγμή η παρουσία της ΣΕΒ υπό φυσιολογικές συνθήκες στα πρόβατα.
<P>
Συνεπώς, χαιρετίζω ιδιαίτερα αυτή την ευκαιρία να ανταποκριθούμε στην πρωτοβουλία που έλαβε το Κοινοβούλιο με την έκθεση. Έχει περάσει λίγο περισσότερο από ένα έτος από την αιχμή της πρόσφατης κρίσης. Εν τω μεταξύ, σημειώσαμε σημαντική πρόοδο. Σε αυτό το στάδιο, πρέπει να συνοψίσω τα βασικά μέτρα που τέθηκαν σε ισχύ. Καταρχάς, διεκόπη η χρήση των οστεοκρεατάλευρων στις ζωοτροφές. Καθιερώθηκαν έλεγχοι για ΣΕΒ για όλα τα υγιή ζώα ηλικίας άνω των 30 μηνών και για τα ζώα που κινδυνεύουν, καθώς και για τα νεκρά ζώα ηλικίας άνω των 24 μηνών. Ο κατάλογος με τα συγκεκριμένα επικίνδυνα υλικά διευρύνθηκε, προκειμένου να συμπεριλάβει τη σπονδυλική στήλη και όλα τα εντόσθια των βοοειδών, ενώ απαγορεύθηκε το κρέας που έχει ανακτηθεί μηχανικά από τα οστά μηρυκαστικών.
<P>
Σημειώθηκε επίσης πολύ σημαντική πρόοδος στο νομοθετικό πεδίο. Ο κανονισμός αριθ. 999/2001 για τις μεταδοτικές σπογγώδεις εγκεφαλοπάθειες εγκρίθηκε τελικά και τέθηκε σε ισχύ την 1η Ιουλίου 2001. Σημειώθηκε επίσης πολύ ικανοποιητική πρόοδος σχετικά με την πρόταση για τα ζωικά υποπροϊόντα, όπου το κύριο εμπόδιο για την επίτευξη οριστικής συμφωνίας αποτελεί το ζήτημα της μεταχείρισης των υπολειμμάτων γευμάτων. Η συμφωνία για την ανοικτή δήλωση των συστατικών των ζωοτροφών και για την Αρχή Ασφάλειας των Τροφίμων θα ενισχύσει επίσης σημαντικά το συνολικό πλαίσιο σε σχέση με τις ΜΣΕ.
<P>
Όσον αφορά τις εισαγωγές από τρίτες χώρες, εφαρμόζεται ήδη μια σφαιρική σειρά μέτρων σύμφωνα με τον κανονισμό για τις ΜΣΕ και τις διατάξεις εφαρμογής του. Ο Οργανισμός Τροφίμων και Γεωργίας των Ηνωμένων Εθνών πραγματοποίησε μια σειρά από αποστολές επιθεώρησης στις υποψήφιες χώρες τις τελευταίες εβδομάδες και μήνες. Σύντομα, θα γίνουν επισκέψεις στην Αργεντινή, τη Βραζιλία και την Ουρουγουάη.
<P>
Οι εκθέσεις για αυτές τις αποστολές έχουν αρχίσει να δημοσιεύονται. Φαίνεται ότι, αν και σημειώθηκε κάποια πρόοδος, απαιτούνται ακόμη περαιτέρω σημαντικές προσπάθειες για την επίτευξη της πλήρους συμμόρφωσης σε αυτές τις χώρες. Ανησυχώ πολύ, γιατί δεν πρέπει να επαναλάβουν τα λάθη των κρατών μελών στο χειρισμό του προβλήματος της ΣΕΒ.
<P>
Η Επιτροπή θα ζητά δυναμικά από τις ενεχόμενες χώρες να λάβουν επείγοντα διορθωτικά μέτρα. Σκοπεύω επίσης να θέσω το ζήτημα στη συνάντηση του Συμβουλίου Γεωργίας με τις υποψήφιες χώρες, η οποία είναι προγραμματισμένη για τον επόμενο μήνα.
<P>
Επιτρέψτε μου να ολοκληρώσω ευχαριστώντας τον κ. Olsson για την έκθεσή του. Θέλω να διαβεβαιώσω το Κοινοβούλιο ότι η προσοχή της Επιτροπής παραμένει σταθερά προσηλωμένη στις ΜΣΕ. Επιμένω στο ότι δεν θα υπάρξει επανάπαυση. Γνωρίζω ότι το Κοινοβούλιο θα εξακολουθήσει να παρακολουθεί στενά - και ορθώς πράττει - την εξάλειψη της νόσου.
<P>
Υπάρχουν ορισμένα σημεία που τέθηκαν από τους βουλευτές στα οποία θα ήθελα να αναφερθώ.
<P>
Στο Ηνωμένο Βασίλειο ελέγχονται σήμερα όλα τα βοοειδή που έχουν γεννηθεί μεταξύ του Αυγούστου 1996 - ημερομηνία απαγόρευσης των οστεοκρεατάλευρων - και του τέλους 1997. Το νεαρότερο κρούσμα που εντοπίστηκε ήταν ζώο ηλικίας 41 μηνών. Αυτό σε σχέση με οκτώ εκατομμύρια ελέγχους υγιών ζώων.
<P>
Οφείλω να τονίσω ότι δεν τίθεται κανένα ζήτημα άρσης της απαγόρευσης εκτροφής των μηρυκαστικών με οστεοκρεατάλευρα. Η απαγόρευση αυτή είναι και θα παραμείνει σε ισχύ. Δεν υπάρχει καμία συζήτηση όσον αφορά αυτό το ζήτημα.

<SPEAKER ID=264 NAME="Πρόεδρος">
Ευχαριστώ, κύριε Επίτροπε.

<SPEAKER ID=265 LANGUAGE="SV" NAME="Olsson">
. (SV) Κυρία Πρόεδρε, θα ήθελα καταρχάς να ευχαριστήσω τον Επίτροπο Byrne. Χαίρομαι ιδιαίτερα για την τόσο σαφή του απάντηση στο άμεσο ερώτημα που του έθεσα σχετικά με τις κυρώσεις. Ο Επίτροπος ανέφερε ότι η Επιτροπή εξετάζει τη στιγμή αυτή το ζήτημα. Προσβλέπω πραγματικά με ενδιαφέρον στη στιγμή που θα κληθεί το Σώμα να λάβει θέση για την πρόταση της Επιτροπής σχετικά με το ζήτημα αυτό. Θεωρώ ότι αυτό θα αποτελέσει ένα σημαντικό βήμα προς τα εμπρός, τόσο όσον αφορά το ζήτημα των κυρώσεων όσο και τους ελέγχους στα τρόφιμα γενικότερα.
<P>
Θα ήθελα επίσης να πω στον Επίτροπο ότι συμφωνώ με την άποψή του σχετικά με την πρόταση να μειωθεί η ηλικία των ζώων τα οποία θα εξετάζονται για την ΣΕΒ στους 24 μήνες. Δεν ήταν δική μου αυτή η πρόταση, άλλοι την υπέβαλαν. Για το λόγο αυτό θα συμβάλω αύριο στην ψηφοφορία προκειμένου να καταψηφιστεί αυτή η πρόταση για τους ίδιους λόγους που ανέφερε ο Επίτροπος.
<P>
Θα ήθελα να ευχαριστήσω και τους συναδέλφους για τα καλά τους λόγια. Υπήρξε ευχάριστη η συνεργασία μαζί τους για αυτή την έκθεση. Θα ήθελα ωστόσο να υπογραμμίσω καταλήγοντας ότι ο κίνδυνος δεν έχει εκλείψει. Όπως διαπιστώσαμε κατά το 2001, εντοπίστηκαν νέα κρούσματα για πρώτη φορά σε πολλές χώρες, όχι μόνο στην ΕΕ, αλλά και στις υποψήφιες χώρες Σλοβενία και Σλοβακία, καθώς και στην Ιαπωνία. Η ΣΕΒ παραμένει ένα πρόβλημα. Συμφωνώ με τις απόψεις του κ. Whitehead για το πρόβλημα της έρευνας σχετικά με την ΣΕΒ, καθώς αποδείχθηκε ότι η έρευνα έγινε σε εγκεφάλους βοειδών και όχι προβάτων. Αυτό σημαίνει ότι το μόνο που γνωρίζουμε σε πολλές από αυτές τις περιπτώσεις είναι ότι δεν γνωρίζουμε τίποτα στην ουσία, ή έστω ότι οι γνώσεις μας δεν αρκούν. Χρειάζεται επομένως περισσότερη έρευνα.

<SPEAKER ID=266 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=14>
Κλιματικές αλλαγές
<SPEAKER ID=267 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0025/2002) του κ. Moreiro da Silva, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με πρόταση απόφασης του Συμβουλίου για την έγκριση εξ ονόματος της Ευρωπαϊκής Κοινότητας, του Πρωτοκόλλου του Κυότο, της σύμβασης πλαίσιο των Ηνωμένων Εθνών για την αλλαγή του κλίματος και την από κοινού ανταπόκριση στις αντιστοίχως αναλαμβανόμενες υποχρεώσεις (COM(2001) 579 - C5-0019/2002 - 2001/0248(CNS)).

<SPEAKER ID=268 NAME="Moreira da Silva">
(ΡΤ) Κυρία Πρόεδρε, κυρία Επίτροπε, κύριοι βουλευτές, εδώ και δέκα χρόνια, μετά τη Διάσκεψη του Ρίο ντε Τζάνερο, περιμέναμε αυτή τη στιγμή. Είναι αλήθεια ότι η απουσία των Ηνωμένων Πολιτειών καθιστά το Πρωτόκολλο του Κυότο λιγότερο περιεκτικό από όσο θα επιθυμούσαμε. Είναι επίσης αλήθεια ότι το Πρωτόκολλο είναι λιγότερο φιλόδοξο από αυτό που είχε αρχικά προγραμματισθεί. Ωστόσο, η εναλλακτική λύση σε αυτό το μικρό βήμα ήταν ασύγκριτα χειρότερη: χωρίς την πολιτική συμφωνία που επιτεύχθηκε στο Μαρακές θα χάναμε πάνω από δέκα χρόνια διαπραγματεύσεων για την κατάρτιση ενός νέου Πρωτοκόλλου.
<P>
Με ικανοποίηση λοιπόν θα εγκρίνουμε αύριο το Πρωτόκολλο του Κυότο και ελπίζουμε ότι θα τεθεί σε ισχύ από φέτος. Ωστόσο, όσον αφορά την απόφαση του Συμβουλίου, υπάρχει ένα θέμα που με απασχολεί. Και αναφέρομαι στην προσπάθεια της Δανίας να θέσει εκ νέου υπό συζήτηση τη συμφωνία για τον καταμερισμό των βαρών που εγκρίθηκε το 1998. Αυτή η επαναδιαπραγμάτευση είναι αδικαιολόγητη, είναι απαράδεκτη και θα γελοιοποιήσει τη διεθνή θέση της Ευρωπαϊκής Ένωσης. Υπενθυμίζω ότι πριν από λίγο καιρό διαφωνήσαμε με τη Ρωσία διότι επιχείρησε να πράξει ακριβώς το ίδιο.
<P>
Αλλά, εκτός από το περιβαλλοντικό αυτό μήνυμα που μας καλεί να δράσουμε, η έγκριση του Πρωτοκόλλου του Κυότο στέλνει επίσης και άλλα πολιτικά μηνύματα που πρέπει να επισημάνουμε. Πρώτο, απέδειξε ότι είναι εφικτή η ρύθμιση της παγκοσμιοποίησης. Δεύτερο, η Ευρωπαϊκή Ένωση κατέδειξε την ικανότητά της να αναλάβει ηγετικό ρόλο και, σε αυτή την ειδική περίπτωση, θέλω να συγχαρώ την Επίτροπο κ. Margot Wallstrφm για την αξιοσημείωτη εκπλήρωση αυτού του ηγετικού ρόλου. Τρίτο, οδήγησε σε ένα νέο οικονομικό πρότυπο, στην οικονομία του άνθρακα. Από σήμερα ο τόνος του άνθρακα θα έχει μία τιμή στην αγορά και οι εκπομπές διοξειδίου του άνθρακα θα αντιπροσωπεύουν ένα κόστος το οποίο θα αντανακλάται στην τιμή όλων των προϊόντων. Θα νικήσει όποιος είναι ικανός να παράγει τα ίδια προϊόντα χρησιμοποιώντας πιο καθαρές τεχνολογίες.
<P>
Αφού κάναμε τον απολογισμό, ας αναφερθούμε στο μέλλον. Είναι αλήθεια ότι η Ευρωπαϊκή Ένωση μείωσε ήδη κατά 4%, μεταξύ 1990 και 1999, τις εκπομπές αερίων θερμοκηπίου. Ωστόσο, η δέσμευση της πλειοψηφίας των κρατών μελών δεν είναι ακόμη ικανοποιητική και υπάρχουν τομείς στους οποίους η κατάσταση είναι πολύ ανησυχητική, όπως ο τομέας των μεταφορών, όπου προβλέπεται ότι οι εκπομπές θα αυξηθούν έως και 50% κατά τα επόμενα δέκα χρόνια. Στο πλαίσιο αυτό, πρέπει να επικροτήσουμε τα κοινοτικά μέσα που υπέβαλε η Επιτροπή, κυρίως το Ευρωπαϊκό Πρόγραμμα για τις Κλιματικές Αλλαγές και την οδηγία για το εμπόριο δικαιωμάτων εκπομπής, για τα οποία θα εκφράσει τη γνώμη του το Ευρωπαϊκό Κοινοβούλιο κατά τη διάρκεια αυτού του εξαμήνου.
<P>
Ωστόσο, έχοντας υπόψη την κοινοτική στρατηγική, ποιος είναι ο ρόλος που πρέπει να διαδραματίσουν τα κράτη μέλη; Πιστεύω ότι τα κράτη μέλη δεν πρέπει να πέσουν στον εύκολο πειρασμό να θέσουν απλώς σε εφαρμογή τα μέτρα μείωσης που αντιπροσωπεύουν ταυτόχρονα χαμηλό οικονομικό και χαμηλό πολιτικό κόστος. Στην ουσία, θα επρόκειτο για επίλυση του προβλήματος με τον περιορισμό των εκπομπών στη βιομηχανία και τον τομέα ενέργειας, χωρίς να ασχοληθούμε με τις μεταφορές και την κατασκευή κτιρίων. Η επιλογή αυτή θα ήταν απατηλή από περιβαλλοντική άποψη και ανορθολογική από οικονομική άποψη. Αποφεύγοντας την εφαρμογή πολιτικής σε ορισμένους τομείς, τα κράτη μέλη όχι μόνο θα χάσουν την ευκαιρία τεχνολογικής μετατροπής αλλά θα έχουν αργότερα πολύ πιο υψηλό κόστος μείωσης. Επομένως, η στρατηγική θα πρέπει να συνίσταται στον αναπροσανατολισμό των οικονομικών πολιτικών, εσωτερικοποιώντας το περιβαλλοντικό κόστος του "φαινομένου του θερμοκηπίου" σε όλους τους οικονομικούς τομείς.
<P>
Όμως αυτό θα είναι δυνατό μόνο εάν θεσπίσουμε ορισμένα μέτρα που θεωρούνται συναινετικά, όπως η παραγωγή ανανεώσιμων ενεργειών, όπως η ενεργειακή αποδοτικότητα, όπως οι δημόσιες μεταφορές, παράλληλα με μέτρα σαφώς αντιδημοφιλή όπως ο τερματισμός των επιδοτήσεων στη βιομηχανία ορυκτών καυσίμων και η φορολόγηση της ενέργειας και των εκπομπών διοξειδίου του άνθρακα στους τομείς των μεταφορών. Ολοκληρώνω ευχαριστώντας τους σκιώδεις εισηγητές όλων των πολιτικών κομμάτων για τη συνεργασία και την ενεργό συμμετοχή τους.

<SPEAKER ID=269 LANGUAGE="DE" NAME="Liese">
Κυρία Πρόεδρε, κυρία Επίτροπε, αξιότιμες κυρίες και κύριοι, καταρχάς θα ήθελα να ευχαριστήσω τον εισηγητή για την έκθεση, αλλά και για την ενασχόλησή του με το θέμα της προστασίας του κλίματος τα τελευταία χρόνια. Θα ήθελα επίσης να ευχαριστήσω την Επιτροπή, και ιδιαίτερα την Επίτροπο κ. Wallstrφm, η οποία κατέβαλε κάθε προσπάθεια για να μπορούμε να συζητούμε τώρα για την επικύρωση του πρωτοκόλλου του Κυότο και για το γεγονός ότι μπορεί επιτέλους να προχωρήσει το θέμα.
<P>
Αύριο μπορούμε απλώς να ψηφίσουμε υπέρ ή κατά του πρωτοκόλλου του Κυότο, το γεγονός όμως ότι έχουμε τη δυνατότητα να εγκρίνουμε μια εκτεταμένη σύμβαση χρειάστηκε πολύ δουλειά. Ευχαριστώ όλους όσοι συμμετείχαν σ' αυτό. Το πρωτόκολλο του Κυότο έχει υποστεί έντονη κριτική και θα εξακολουθήσει να υφίσταται έντονη κριτική.
<P>
Τελευταία - ο εισηγητής το ανέφερε - το επίκεντρο της κριτικής ήταν και πάλι η κατανομή των βαρών. Το λεω ανοιχτά, ότι η κατανομή των βαρών χρήζει κριτικής, και ότι έχει δίκιο όποιος ισχυρίζεται ότι η κατανομή των βαρών είναι άδικος. Κανείς όμως δεν προβαίνει σε περισσότερες από τις προβλεπόμενες μειώσεις, αντίθετα όλα τα κράτη μέλη μειώνουν ελάχιστα τις εκπομπές ρύπων. Οι επιστήμονες μας αναφέρουν σαφώς, ότι αν θέλουμε να σταματήσουμε την αλλαγή του κλίματος, θα πρέπει να μειώσουμε τα αέρια του θερμοκηπίου κατά 50% σ' όλο τον κόσμο. Και εάν υποθέσουμε ότι οι βιομηχανικές χώρες πρέπει να μειώσουν την εκπομπή αερίων πάνω από 50% για να έχουν οι αναπτυσσόμενες χώρες τη δυνατότητα να πετύχουν κάποια ευημερία, αυτό δείχνει το μεγαλείο του εγχειρήματος και τη μικροπρέπεια της συζήτησης μεταξύ των κρατών μελών γι' αυτό το εξαιρετικά ταπεινό πρώτο βήμα.
<P>
Η Ινδία παραγάγει κατά κεφαλή έναν τόνο CO2, ενώ ο μέσος όρος των κρατών μελών της Ευρωπαϊκής Ένωσης βρίσκεται στους 10 τόνους. Στο πλαίσιο αυτό είναι φοβερό που ορισμένα κράτη μέλη της ΕΕ μπορούν να αυξήσουν τις εκπομπές ρύπων, και που τα κράτη μέλη, όπως π.χ. η χώρα από την οποία προέρχομαι, τα οποία ρυπαίνουν πάρα πολύ, παραπονιούνται που πρέπει να προβούν σε σχετικά μεγάλες μειώσεις των ρύπων.
<P>
Το πρωτόκολλο του Κυότο είναι μόνο το πρώτο βήμα, και πρέπει να ακολουθήσουν πολλά ακόμη. Γι' αυτό το λόγο δεν θα έπρεπε να συζητούμε με μικροπρέπεια για ασήμαντες λεπτομέρειες, αλλά να επιδιώκουμε ενεργά την αειφόρο ανάπτυξη, να χρησιμοποιούμε με φειδώ τους πόρους και να κάνουμε οικονομία στην ενέργεια.

<SPEAKER ID=270 LANGUAGE="SV" NAME="Hulthιn">
Κυρία Πρόεδρε, θα ήθελα και εγώ με τη σειρά μου να καλωσορίσω την Επίτροπο, η οποία μπόρεσε να έλθει σε τόσο περασμένη ώρα. Διερωτώμαι πραγματικά εάν είναι τυχαίο το γεγονός ότι η Επιτροπή Περιβάλλοντος, Δημόσιας Υγείας και Πολιτικής των Καταναλωτών συνεδριάζει πάντοτε την Τρίτη το βράδυ κατά τη Σύνοδο του Στρασβούργου ή μήπως μας θεωρούν σαν "καμιά ύποπτη φανατική αίρεση" και για αυτό μας βάζουν πάντοτε στο τέλος στον κατάλογο παρεμβάσεων. Θα ήταν πολύ περίεργο κάτι τέτοιο, καθώς έχουμε την ευθύνη για ένα από τα σημαντικότερα ζητήματα που συζητά το Κοινοβούλιο, δηλαδή το περιβάλλον. Θα παρακαλούσα τόσο την Πρόεδρο όσο και την Επίτροπο να εξετάσουν εάν θα ήταν δυνατό να αλλάξει η κατάσταση, δηλαδή εάν θα ήταν δυνατό πότε πότε να αναβαθμίζεται το επίπεδο των περιβαλλοντικών ζητημάτων επιτρέποντας να συζητώνται αυτά την ημέρα αντί να συζητώνται πάντα τη νύχτα.
<P>
Είχα κατά νου να ξεκινήσω την παρέμβασή μου παραφράζοντας ένα γνωστό συντηρητικό σουηδό πολιτικό ο οποίος δήλωσε κάποτε ότι δεν ήταν μόνο από το Halland αλλά ήταν και Ευρωπαίος. Θα ήθελα να πω σήμερα ότι δεν είμαι μόνο υπερήφανο τέκνο του Γκέτεμποργκ, είμαι επίσης και υπερήφανη Ευρωπαία. Με υπερηφάνεια διαπιστώνω ότι το Κοινοβούλιο ολοκλήρωσε πλέον τη συζήτησή του για το πρωτόκολλο του Κυότο και ελπίζω να μπορέσει να το κυρώσει και το Συμβούλιο τον Μάρτιο.
<P>
Είμαι ωστόσο ιδιαίτερα υπερήφανη για το γεγονός ότι μπόρεσα να συμμετάσχω στην ολιγάριθμη αντιπροσωπεία που επισκέφθηκε την προηγούμενη εβδομάδα τις ΗΠΑ. Μας δόθηκε η δυνατότητα να συζητήσουμε τα προβλήματα του κλίματος τόσο στο Κογκρέσο όσο και στην Γερουσία. Μου δίνεται η εντύπωση ότι οι δύο ήπειροι δεν χωρίζονται μόνο από έναν υλικό αλλά και από έναν νοητικό ωκεανό, δεδομένης της προσέγγισης των ΗΠΑ στα προβλήματα του κλίματος και των λύσεων που προτείνουν σε αυτά. Βέβαια το ζήτημα του κλίματος αναγνωρίζεται πλέον ως πρόβλημα στις ΗΠΑ, καθώς οι ίδιοι οι αμερικανοί ερευνητές διαπίστωσαν ότι υπάρχει πρόβλημα. Ωστόσο, εξακολουθούν να πιστεύουν ότι η λύση στο πρόβλημα αυτό μπορεί να βρεθεί στις ΗΠΑ. Αυτή είναι η άποψη με την οποία διαφωνούμε περισσότερο. Οι ΗΠΑ αντιμετωπίζουν την παγκόσμια περιβαλλοντική απειλή ως εσωτερικό τους πρόβλημα, το οποίο αφορά αποκλειστικά τους Αμερικανούς, ενώ η ευρωπαϊκή προσέγγιση είναι η κοινή αντιμετώπιση του προβλήματος.
<P>
Θα ήθελα να ευχαριστήσω την Επίτροπο για την τόσο ενεργό δράση της, καθώς επίσης και τον εισηγητή στην Επιτροπή Περιβάλλοντος, τον κ. Moreira Da Silva, ο οποίος μας συντόνισε και φρόντισε ώστε να εκφράσουμε κοινές θέσεις εκτός των συνόρων της Ευρώπης.
<P>
Για το μέλλον απαιτείται να επιδείξουμε κοινή στάση όχι μόνο στη θεωρία αλλά και στην πράξη. Η στάση μας θα δοκιμαστεί μετά από την κύρωση του πρωτοκόλλου. Επίσης θα δοκιμαστεί η κοινή μας στάση όταν συζητήσουμε το ευρωπαϊκό πρόγραμμα για τις κλιματικές αλλαγές και το εμπόριο των δικαιωμάτων εκπομπών λίγο αργότερα την άνοιξη. Είναι λυπηρό το γεγονός ότι ορισμένοι στο Συμβούλιο ερίζουν σχετικά με την κατανομή των βαρών. Είναι μάλιστα φοβερό, θα έλεγα, το γεγονός ότι και μία σκανδιναβική χώρα κάνει κάτι τέτοιο. Βέβαια παντού βρίσκονται μαύρα πρόβατα. Όμως όπως και να έχει, χαίρομαι για το γεγονός ότι μπορούμε σήμερα να ολοκληρώσουμε τη συζήτηση για το πρωτόκολλο του Κυότο.

<SPEAKER ID=271 LANGUAGE="NL" NAME="de Roo">
Σας ευχαριστώ πολύ, κυρία Πρόεδρε. Το Πρωτόκολλο του Κυότο είναι μια ιστορική συμφωνία.
<P>
Το 1992 τέθηκαν οι βάσεις για αυτή στο Ρίο. Ο Μπους πατήρ δίστασε να προσέλθει στο Ρίο, αλλά τελικά προσήλθε και υπέγραψε τη Συμφωνία του Ρίο. Στα τέλη του 2000, στη Χάγη δεν επετεύχθη η σύναψη συμφωνίας με την κυβέρνηση Κλίντον/Γκορ. Ήταν απογοητευτική η διαπίστωση του τρόπου με τον οποίο ο Μπους στη συνέχεια πέταξε στο καλάθι των αχρήστων το Πρωτόκολλο του Κυότο. Ευτυχώς, στη Βόννη τον περασμένο Ιούλιο επήλθε πρόοδος. Μεγάλη πρόοδος, που για την Ομάδα μου παρουσιάζει τεράστιο ενδιαφέρον, είναι το γεγονός ότι η πυρηνική ενέργεια δεν διαδραματίζει κανένα ρόλο ούτε στο μηχανισμό καθαρής ανάπτυξης ούτε στο Joint Implementation. Αύριο, το Κοινοβούλιο θα κυρώσει τη Συμφωνία. Η Επιτροπή Περιβάλλοντος έδωσε μία πρόγευση: 33 ψήφοι υπέρ, καμία κατά, καμία αποχή. Και αύριο θα διαπιστώσουμε παρόμοιους αριθμούς. Εκφραζόμαστε ομόφωνα για το θέμα αυτό. Ελπίζουμε ότι και το Συμβούλιο, στις 4 Μαρτίου, θα εξαλείψει ένα μικρό δανικό πρόβλημα και έχουμε εμπιστοσύνη σε αυτό. Η Ευρώπη έχει αναλάβει την πρωτοβουλία και θα ήθελα να ευχαριστήσω και την Επίτροπο Walmstrφm για την σταθερή στάση της.
<P>
Όσον αφορά το περιεχόμενο: μείον 8 τοις εκατό για την Ευρώπη, και μείον 5 τοις εκατό για τις βιομηχανικές χώρες δεν επαρκεί καθόλου. Αλλά το Κυότο είναι η μόνη διεθνής συνθήκη και πρέπει να αντισταθούμε στην υπερθέρμανση της Γης. Ωστόσο, όπως ακριβώς συνέβη και με τη συνθήκη για το όζον, αυτή θα μπορούσε να βελτιωθεί σε μεγάλο βαθμό. Αλλά προηγουμένως θα πρέπει ο Καναδάς, η Ιαπωνία, η Αυστραλία και η Ρωσία να επικυρώσουν τη συνθήκη. Ελπίζουμε ότι αυτό θα ρυθμιστεί στο Γιοχάνεσμπουργκ, πριν από την Σύνοδο Κορυφής Ρίο συν 10. Ο υιός Μπους διστάζει, όπως ο πατέρας του, εάν θα πρέπει να προσέλθει στο Γιοχάνεσμπουργκ. Ελπίζουμε ότι, όπως και ο πατέρας του, θα αποφασίσει τελικά να προσέλθει. Την περασμένη εβδομάδα ήμασταν με μια μικρή αντιπροσωπεία στην Ουάσιγκτον και εκεί συναντήσαμε διστακτικότητα, καθώς οι Ηνωμένες Πολιτείες δέχονται πιέσεις να τροποποιήσουν τη στάση τους. Οι Δημοκράτες ντρέπονται που η χώρα τους δεν συμμετέχει στο Πρωτόκολλο του Κυότο και ακόμη ορισμένοι Ρεπουμπλικάνοι έχουν φωτιστεί. Πιθανόν ο Μπους να ανακοινώσει σύντομα μία εθνική πολιτική για το κλίμα: μία ξεχωριστή, μερική αποσύνδεση της οικονομικής ανάπτυξης και της χρήσης ενέργειας. Αυτό δεν επαρκεί, αλλά είναι κάπως καλύτερο από αυτά που δήλωνε πριν από έναν χρόνο. Καταστήσαμε σαφές ότι το οικονομικό κόστος μιας τέτοιας πολιτικής για την Αμερική θα είναι μεγαλύτερο από τη συμμετοχή της στο Κυότο. Είναι επίσης ευχάριστο το γεγονός ότι διάφορες μεγάλες εταιρείες στην Αμερική επιθυμούν τη συμμετοχή της Αμερικής στο Πρωτόκολλο του Κυότο. Το ερώτημα δεν είναι εάν αλλά πότε οι Ηνωμένες Πολιτείες θα συμμετάσχουν σε αυτό.
<P>
Τώρα παραμένουν ακόμη τρία μεγάλα ερωτήματα. Πρώτον, η εφαρμογή: η επίτευξη του μείον 8 τοις εκατό τώρα καθίσταται σοβαρή υπόθεση. Στη συνέχεια, η συζήτηση για τους στόχους μετά από την πρώτη περίοδο: το μείον 1 τοις εκατό ετησίως αποτελεί μια ιδιαίτερα καλή αρχή και νομίζω ότι αυτό μπορεί να το επιβεβαιώσει η Επιτροπή. Τέλος, το περισσότερο σημαντικό και περισσότερο δύσκολο: να πεισθούν οι αναπτυσσόμενες χώρες μακροπρόθεσμα να συμμετάσχουν σε αυτή την προσπάθεια.

<SPEAKER ID=272 LANGUAGE="ES" NAME="Gonzαlez Αlvarez">
Κυρία Πρόεδρε, κυρία Επίτροπε, όπως υπενθυμίζει ο εισηγητής, έχουν περάσει δέκα χρόνια από τη Σύνοδο Κορυφής της Γης που πραγματοποιήθηκε στο Ρίο ντε Τζανέιρο το 1992. Ελπίζω τον Σεπτέμβριο να μπορέσει να πραγματοποιηθεί η εφαρμογή του Πρωτοκόλλου του Κυότο. Θα πρέπει να σκεφθούμε αν έχουν χαθεί αυτά τα δέκα χρόνια.
<P>
Αν θυμηθούμε πώς κατασκευάζονταν εκθέσεις τα τελευταία χρόνια, πληρωμένες κυρίως από τους Βορειοαμερικανούς, για να αποδείξουν ότι δεν υπάρχει κλιματική αλλαγή, πώς δυσφημιζόταν οποιοσδήποτε επιστήμονας επέμενε στα προβλήματα που θα μπορούσε να επιφέρει η κλιματική αλλαγή, παρατηρούμε επίσης ότι αυτά τα χρόνια κερδήθηκαν πολλά στη συνείδηση των πολιτών, ίσως δηλαδή να χάθηκε χρόνος στην εφαρμογή μέτρων, κερδήθηκε όμως στη συνειδητοποίηση των πολιτών.
<P>
Πιστεύω ότι σήμερα όλος ο κόσμος γνωρίζει τι σημαίνει το Πρωτόκολλο του Κυότο, τι σημαίνει η κλιματική αλλαγή και οι συνδεόμενες επιπτώσεις που συνεπιφέρει αυτή η κλιματική αλλαγή, όπως η εξαφάνιση νησιών, καταστροφή ακτών, μαζικές μετακινήσεις εκατομμυρίων ανθρώπων και απώλεια της βιοποικιλότητας. Επομένως, πιστεύω ότι υπήρξε κέρδος από τη μία πλευρά ακόμη κι αν υπήρξε απώλεια από την άλλη.
<P>
Είναι επίσης αλήθεια ότι από το 1990 μέχρι το 1999 μειώθηκαν οι εκπομπές αεριών του θερμοκηπίου στην Ευρώπη, είναι όμως επίσης αλήθεια ότι αυτό οφείλεται ειδικά σε δύο χώρες και για πολύ συγκεκριμένους λόγους. Υπάρχουν πολλές χώρες, όπως η δική μου, που αύξησαν - πιστεύω με υπερβολικό τρόπο - αυτές τις εκπομπές. Στην περίπτωση της Ισπανίας βρίσκονται στο 23%, αν και πρέπει επίσης να χαιρετιστεί η πιθανότητα στο επόμενο Συμβούλιο των Υπουργών, όπως λέει ο σημερινός Τύπος, η ισπανική κυβέρνηση να αποφασίσει να επικυρώσει το Πρωτόκολλο του Κυότο και αυτό είναι μία καλή είδηση. Είναι ένα παράδειγμα που θα πρέπει να το ακολουθήσουν και άλλες χώρες, για να μπορέσουμε να φθάσουμε τον Σεπτέμβριο στις απαιτούμενες 55 που εκπέμπουν τουλάχιστον το 55% των αερίων θερμοκηπίου.
<P>
Πιστεύω, όπως είπαν και άλλοι συνάδελφοι, ότι το τελικό αποτέλεσμα δεν είναι τόσο φιλόδοξο όσο αυτό που προβλέπαμε πριν από μερικά χρόνια αλλά, όπως είπε και ο εισηγητής, η εναλλακτική λύση θα ήταν πολύ χειρότερη. Πρέπει να εργαστούμε για να επικυρώσουν τα κράτη το Πρωτόκολλο, αλλά και για να εφαρμόσουν συγκεκριμένα μέτρα, κατά προτεραιότητα στους πλέον ρυπογόνους οικονομικούς τομείς, όπως οι μεταφορές. Πολύ σωστά υπενθυμίζει ο εισηγητής ότι οι εκπομπές των μεταφορών στα επόμενα δέκα χρόνια μπορεί να αυξηθούν περίπου κατά 50%. Τα μέτρα προτεραιότητας πρέπει να είναι οι άμεσες ενέργειες σε βασικούς οικονομικούς τομείς.
<P>
Συμφωνώ επίσης με τον εισηγητή ότι δεν πρέπει να θιγεί η επιτευχθείσα ισορροπία επειδή, όπως πολύ σωστά είπαν άλλοι συνάδελφοι, η κ. Wallstrφm και το Ευρωπαϊκό Κοινοβούλιο έχουν επιτελέσει σπουδαίο έργο και, έστω και αν είναι πενιχρό, η πρόοδος είναι σημαντική.

<SPEAKER ID=273 LANGUAGE="FI" NAME="Matikainen-Kallstrφm">
Κυρία Πρόεδρε, η συμφωνία του Κυότο είναι ιδιαίτερα σημαντική· μπορούμε να είμαστε όλοι ικανοποιημένοι ότι επιτέλους θα εγκριθεί. Η ΕΕ επέδειξε αξιοθαύμαστη ηγετική στάση κατά τις συνομιλίες για τις κλιματικές αλλαγές. Χωρίς αυτήν θα ήταν αδύνατο να σωθεί ολόκληρο το Πρωτόκολλο.
<P>
Οι ευρωπαϊκές επιχειρήσεις έχουν αναγκαστεί να αποδεχθούν τα αυστηρά μέτρα με τα οποία επιδιώκεται να πραγματοποιηθεί έως το 2012 μείωση κατά 8 ποσοστιαίες μονάδες σε σχέση με τα επίπεδα του 1990. Οι αμερικανοί ανταγωνιστές δεν φέρουν αυτήν την επιβάρυνση. Ο Πρόεδρος Μπους δήλωσε απερίφραστα ότι έτσι προστατεύει την αμερικανική βιομηχανία και παραγωγή.
<P>
Η ΕΕ δεν μπορεί να φέρει μόνη της την ευθύνη όλου του κόσμου. Οι ΗΠΑ, η Ρωσία και η Κίνα - πρέπει όλες τους να δεσμευθούν για την υλοποίηση του κοινού στόχου. Σε αυτό μάλιστα πρέπει να εμμείνουμε σθεναρά κατά τις διαπραγματεύσεις του ΠΟΕ. Το θέμα δεν αφορά μόνο τις εμπορικές πολιτικές αλλά τη γη που μοιραζόμαστε από κοινού και το μέλλον μας.
<P>
Το φορτίο έχει ήδη επιμεριστεί στο εσωτερικό της ΕΕ. Τώρα συζητείται το θέμα της εμπορίας εκπομπών. Δεν πρέπει να θέσουμε την εμπορία εκπομπών σε δημοπρασία. Μόνο άσχημες είναι οι εμπειρίες που έχουμε από το Παγκόσμιο Σύστημα Κινητών Τηλεπικοινωνιών (UMTS) και από τις λοιπές δημοπρασίες. Είμαι ιδιαίτερα ανήσυχη για τους τομείς της βιομηχανίας και τις επιχειρήσεις εκείνες που έχουν ήδη προχωρήσει σε τεράστιες επενδύσεις, προκειμένου να περιορίσουν τις εκπομπές. Αυτές οι υπεύθυνες επιχειρήσεις δεν πρέπει να ξαναβρεθούν σε θέση πληρωτή. Είναι τελικά βέβαιο ότι κανείς δεν έχει σκοπό να αποκλείσει από την αγορά επιτυχημένες επιχειρήσεις που συμβάλλουν στη διατήρηση του περιβάλλοντος;
<P>
Η ανάγκη της Ένωσης για ενέργεια αυξάνεται μαζί με την οικονομική ανάπτυξη, ανεξαρτήτως εξοικονόμησης. Για να επιτύχουμε τους στόχους του Κυότο, πρέπει να συνεχίσουμε την εξοικονόμηση ενέργειας και να εισαγάγουμε τις ανανεώσιμες πηγές ενέργειας. Εντούτοις, μοναδική εναλλακτική λύση για την πρόσβαση στη βασική ενέργεια συνιστά η πυρηνική ενέργεια.

<SPEAKER ID=274 LANGUAGE="DE" NAME="Linkohr">
Κυρία Πρόεδρε, είναι αξιοσημείωτο το πόσο συμφωνεί το Ευρωπαϊκό Κοινοβούλιο πέρα από χώρες και πολιτικές ομάδες σ' αυτό το θέμα, ακόμη και η Επιτροπή και το Συμβούλιο είναι της ίδιας άποψης: θέλουμε να επικυρώσουμε το πρωτόκολλο του Κυότο. Ελπίζω αύριο κατά την ψηφοφορία να επιτύχουμε τη μεγαλύτερη δυνατή πλειοψηφία, ίσως ακόμη και ομοφωνία σ' αυτό το θέμα.
<P>
Αυτό έχει μια πολιτιστική σημασία, γιατί για πρώτη φορά - αν δεν κάνω λάθος - από το δεύτερο παγκόσμιο πόλεμο, η Ευρώπη θα αναλάβει πολιτιστική ηγεσία σε ένα σημαντικό θέμα. Στο παρελθόν ακολουθούσαμε πάντα τους Αμερικάνους, με καθυστέρηση πέντε έως δέκα ετών. Αυτή τη φορά όμως η Ευρώπη βρίσκεται πραγματικά μπροστά. Εκφράζω την ικανοποίησή μου για το γεγονός αυτό.
<P>
Λίγοι γνωρίζουμε όμως, τι σημαίνει η επικύρωση. Οι υπογραφές τίθενται γρήγορα, αλλά η εφαρμογή είναι εξαιρετικά δύσκολη. Ορισμένοι το έχουν ήδη επισημάνει. Λυπάμαι για το γεγονός ότι στο θέμα αυτό, εμείς ως Ευρωπαϊκό Κοινοβούλιο που εκλέγεται απευθείας από το λαό απλώς θα γνωμοδοτήσουμε. Πρόκειται πράγματι για μια ριζική οικονομική αλλαγή, και εμείς απλώς θα γνωμοδοτήσουμε! Πιστεύω πως είναι εξαιρετικά λυπηρό, αν και πρέπει να ομολογήσω ότι και στη συναπόφαση του Κοινοβουλίου θα τασσόμουν υπέρ του Κυότο και υποθέτω πως το ίδιο θα έκαναν και οι συνάδελφοί μου.
<P>
Σας θυμίζω επίσης ότι ενεργούμε βάσει της αρχής της προφύλαξης, η οποία εντωμεταξύ έχει γίνει δεκτή στη νομολογία μας. Εάν δεν ενεργούσαμε, θα μπορούσαμε υπό περιστάσεις να παραπεμφθούμε ενώπιον του Ευρωπαϊκού Δικαστηρίου για τη μη δράση μας και να πιεστούμε να επικυρώσουμε το Κυότο.
<P>
Αυτή η συμφωνία έχει και πλεονεκτήματα γιατί πιέζουμε τη βιομηχανία μας και εμάς τους ίδιους να αναπτύξουμε προϊόντα και διαδικασίες με όσο το δυνατόν λιγότερη ενέργεια, και σε τελική ανάλυση γινόμαστε πιο ανταγωνιστικοί, αν και δεν θέλω να αποκρύψω το γεγονός ότι θα υπάρξουν και δυσκολίες για κάποιους κλάδους της βιομηχανίας.

<SPEAKER ID=275 LANGUAGE="FI" NAME="Hautala">
Κυρία Πρόεδρε, το Ευρωπαϊκό Κοινοβούλιο θα μπορούσε, κατά την επικύρωση του Πρωτοκόλλου του Κυότο, να απαιτήσει την εφαρμογή της λεγομένης διαδικασίας έγκρισης, οπότε το νομικό αυτό μέσο δεν θα μπορούσε να τεθεί σε ισχύ στην Κοινότητα χωρίς την έγκριση του ΕΚ. Ωστόσο τώρα, αντίθετα με κάποιες νομικές συμβουλές, αρκούμαστε στη γνωμοδότηση επί του θέματος, κι αυτό μάλιστα επειδή αποδείξαμε πόσο σημαντική είναι τελικά η επικύρωση του Πρωτοκόλλου. Το ΕΚ κάνει αυτή τη στιγμή το παν, ώστε το Πρωτόκολλο του Κυότο να ισχύει στη σύνοδο του Γιοχάνεσμπουργκ για την αειφόρο ανάπτυξη. Και αυτό είναι ιδιαίτερα σημαντικό.
<P>
Συντάσσομαι με όλες τις ευχαριστίες που έχουν αποδοθεί τόσο προς τον εισηγητή όσο και προς την Επίτροπο. Είναι σαφές ότι η διαδικασία αυτή, η οποία πλέον ολοκληρώνεται στην Κοινότητα όσον αφορά την έγκριση του Πρωτοκόλλου του Κυότο, δεν συνιστά μόνο το τελευταίο δείγμα ότι η ΕΕ μπορεί πραγματικά να αναλάβει διεθνή ηγετικό ρόλο αλλά δείχνει επίσης στους πολίτες - όπως ανέφερε και ο εισηγητής - ότι η παγκοσμιοποίηση μπορεί να ελεγχθεί, καθώς διαθέτει τίμιους κανόνες.
<P>
Η συζήτηση αυτή περιείχε και αναφορές στην οικονομία. Αξίζει να παρατηρήσουμε ότι μεγάλο ποσοστό των επιχειρήσεων έχει ήδη διαισθανθεί το μέγεθος των δυνατοτήτων που προσφέρει η πολιτική περιβάλλοντος στην εμπορική δραστηριότητα. Αυτό ακριβώς είναι που μας εγγυάται και τη συμμετοχή των ΗΠΑ. Όπως ανέφερε και ο συνάδελφος de Roo κατά την παρέμβασή του, ένα μεγάλο ποσοστό των επιχειρήσεων στις ΗΠΑ εύχεται να είχε συμμετάσχει η χώρα τους στη διαδικασία αυτή. Και μπορεί τελικά να είναι αλήθεια αυτό που δήλωσε ο Υπουργός Περιβάλλοντος της χώρας μου για το θέμα, ότι δηλαδή εάν οι ΗΠΑ δεν συνταχθούν με τις προσπάθειες αυτές, τότε θα μετατραπούν στο τελευταίο υπαίθριο μουσείο παλαιάς τεχνολογίας.
<P>
Τώρα, τίθεται ενώπιόν μας η εφαρμογή της συμφωνίας του Κυότο. Μπορούμε να ευχαριστήσουμε την Επιτροπή για την ταχύτητα με την οποία υπέβαλε λίγο πριν από τη σύνοδο του Μαρακές τόσο την οδηγία για την εμπορία εκπομπών όσο και το ευρύ περιβαλλοντικό πρόγραμμα. Το ΕΚ θα μπορεί πλέον την προσεχή άνοιξη να συμμετάσχει ιδιαίτερα αποφασιστικά στην κατάρτιση των κανόνων της εν λόγω οδηγίας. Πιστεύω ότι όσον αφορά το συγκεκριμένο θέμα θα δράσουμε με τρόπο ώστε να επιβραβευθούν μεν οι επιχειρήσεις που έχουν ήδη πράξει όσα όφειλαν αλλά και να δοθούν κίνητρα σε όλες τις υπόλοιπες για να πράξουν το ίδιο.

<SPEAKER ID=276 LANGUAGE="ES" NAME="Garcνa-Orcoyen Tormo">
Κυρία Πρόεδρε, κυρία Επίτροπε, όπως είπε ο εισηγητής, στις 4 Μαρτίου θα κατατεθεί προς επικύρωση, στο Συμβούλιο Περιβάλλοντος, το Πρωτόκολλο του Κυότο. Γνωρίζω καλά ότι η ισπανική Προεδρία είναι αποφασισμένη να υπερνικήσει τις τελευταίες δυσκολίες που ενδέχεται να παρουσιαστούν και να είναι ικανοποιητικό το αποτέλεσμα. Ένα αποτέλεσμα που θα σημαίνει ένα ακόμη βήμα μπροστά στην πρωτοκαθεδρία της Ευρωπαϊκής Ένωσης στην καταπολέμηση της κλιματικής αλλαγής.
<P>
Απόψε διαπιστώσαμε ξανά ότι οι Ηνωμένες Πολιτείες επικρίνονται έντονα, επειδή δεν συμφωνούν με το επίπεδο δέσμευσης που απαιτεί το Πρωτόκολλο. Αυτό τοποθετεί όλα εμάς τα κράτη μέλη της Ευρωπαϊκής Ένωσης, πολλώ δε μάλλον αν καταφέρουμε να καθίσουμε στο τραπέζι της διαπραγμάτευσης τις Ηνωμένες Πολιτείες, σε θέση επιτακτικής ανάγκης να εκπληρώσουμε όλους, έναν προς έναν, τους όρους του Πρωτοκόλλου, εκτός και αν επιθυμούμε να περιέλθουμε στην πλέον γελοία των θέσεων και σε διεθνή πολιτική ανυποληψία.
<P>
Εντούτοις, η προσέγγιση των στόχων του Κυότο είναι δυνατή, αλλά όχι εύκολη. Το καταδεικνύουν τα στοιχεία που εκθέτει το ψήφισμα του κ. Moreira da Silva. Πρέπει να φθάσουμε σε μια κοινωνία χαμηλή σε άνθρακα και υψηλή στη χρήση καθαρών τεχνολογιών, και βελτιστοποίησης της ενεργειακής αποτελεσματικότητας.
<P>
Ξέρουμε ότι ο ρόλος της αγοράς είναι απαραίτητος για την επίτευξη αυτών των στόχων, αλλά ακόμη διστάζουμε όταν έρχεται η ώρα της εφαρμογής συγκεκριμένων μέτρων, κυρίως όταν παρασυρόμαστε από κοντόφθαλμα οράματα που βλέπουν ακόμα απώλεια ανταγωνιστικότητας και απασχόλησης εκεί όπου πρέπει να δουν, διότι είναι ήδη εκεί, το ακριβώς αντίθετο.
<P>
Πρέπει να δράσουμε επί της ζήτησης σε κοινοτική κλίμακα, σε πτυχές όπως η εσωτερίκευση του κόστους, η εμπορία των δικαιωμάτων εκπομπής και η αλλαγή ορισμένων πολιτικών όπως αυτή των μεταφορών, της ενεργειακής ή της αγροτικής. Από πλευράς ζήτησης, πρέπει να επιμείνουμε στην κατάρτιση και ενθάρρυνση κάποιων καταναλωτών στην Ευρώπη ακόμη πολύ αμέτοχων και απληροφόρητων προς αυτή την κατεύθυνση.
<P>
Πιστεύω ότι ο κ. Moreira da Silva κατέθεσε μια πρόταση δεσμευόμενη υπέρ της αειφόρου ανάπτυξης, σαφή και ακριβή όταν πρέπει να επισημάνει πού πρέπει να δράσουμε. Γι' αυτό αξίζει, και πιστεύω ότι ήδη έχει, τις ευχαριστίες και την πλήρη υποστήριξη του Ευρωπαϊκού Κοινοβουλίου. Ευχαριστούμε, κύριε Moreira.

<SPEAKER ID=277 LANGUAGE="SV" NAME="Wallstrφm">
. (SV) Κυρία Πρόεδρε, κύριοι βουλευτές, θα ήθελα καταρχάς να καλωσορίσω το σχέδιο ψηφίσματος του Ευρωπαϊκού Κοινοβουλίου σχετικά με την πρόταση απόφασης του Συμβουλίου για την επικύρωση του πρωτοκόλλου του Κυότο εξ ονόματος της Ευρωπαϊκής Κοινότητας. Θα ήθελα πρώτα απ' όλα να ευχαριστήσω τον κ. Moreira Da Silva για την έκθεση και για το γεγονός ότι αυτό το τόσο σημαντικό πολιτικό ζήτημα μπόρεσε να ολοκληρωθεί τόσο γρήγορα μέσω της ψηφοφορίας στο Κοινοβούλιο.
<P>
Θα ήθελα επίσης με την ευκαιρία να υπογραμμίσω τη σημασία που δίνουμε στη συνεργασία με το Κοινοβούλιο σχετικά με το πρωτόκολλο του Κυότο. Οι προσπάθειές σας, περιλαμβανομένης της επίσκεψης στις ΗΠΑ και των επαφών με βουλευτές διαφόρων χωρών, υπήρξαν εξαιρετικά σημαντικές. Η συνεργασία την οποία είχαμε κατά τις διαπραγματεύσεις, κυρίως υπό την καθοδήγηση του κ. Moreira Da Silva, συνέβαλε στην τόσο σημαντική πρόοδο που επιτεύχθηκε. Θα ήθελα περαιτέρω να αναφέρω ότι θεωρώ προφανή και ιδιαίτερα σημαντική την πλήρη συμμετοχή του Κοινοβουλίου στο έργο που πραγματοποιούμε τη στιγμή αυτή σχετικά με το ευρωπαϊκό πρόγραμμα για τις κλιματικές αλλαγές και για την πρόταση για το εμπόριο δικαιωμάτων εκπομπών.
<P>
Η ΕΕ ζητά ως γνωστόν εδώ και αρκετά χρόνια να τεθεί σε ισχύ το πρωτόκολλο του Κυότο κατά την Παγκόσμια Σύνοδο Κορυφής για την αειφόρο ανάπτυξη, η οποία θα πραγματοποιηθεί εφέτος το Σεπτέμβριο στο Γιοχάνεσμπουργκ. Προκειμένου να επιτευχθεί ο στόχος αυτός η ΕΕ θα πρέπει να δώσει το καλό παράδειγμα. Οι κύριοι Liese και Linkohr έχουν δίκιο: παρόλο που ερίζουμε ίσως για την κατανομή των βαρών. Αυτό αποτελεί ένα πρώτο και μόνο βήμα εάν θέλουμε να πάρουμε στα σοβαρά τους εμπειρογνώμονες για τα ζητήματα του κλίματος. Μπορεί να θεωρηθεί απλώς ως ένα πρώτο, προσεκτικό βήμα προς αυτή την κατεύθυνση.
<P>
Χαίρομαι ιδιαίτερα για την υποστήριξη του Κοινοβουλίου, έτσι ώστε να υιοθετηθεί όσον το δυνατόν γρηγορότερα η πρόταση, προκειμένου να επικυρωθεί ολόκληρη η πρόταση την 1η Ιουνίου το αργότερο, εφόσον τα κράτη μέλη ολοκληρώσουν τις εθνικές τους διαδικασίες.
<P>
Θα ήθελα να σχολιάσω εν συντομία το λεγόμενο δανικό πρόβλημα. Θα πρέπει να θεωρηθεί τεχνική επιπλοκή. Ως τέτοιο προσπαθούμε να το αντιμετωπίσουμε. Κατά την Σύνοδο του Συμβουλίου τον Δεκέμβριο, οι Υπουργοί Περιβάλλοντος συμφώνησαν να αναζητήσουμε μια τεχνική λύση στο πρόβλημα και να υιοθετηθεί απόφαση κατά τη Σύνοδο του Συμβουλίου της 4ης Μαρτίου. Ελπίζουμε να κάνουμε κάτι τέτοιο. Εφόσον υιοθετηθεί μια τέτοια απόφαση κατά την Σύνοδο του Συμβουλίου το Μάρτιο, η Ένωση θα μπορέσει να στείλει ένα σαφές μήνυμα ότι είναι απολύτως αποφασισμένη να ολοκληρώσει το πρωτόκολλο του Κυότο, γεγονός που θα ενισχύσει την αξιοπιστία και τον ηγετικό ρόλο της ΕΕ στον αγώνα για την καταπολέμηση των κλιματικών αλλαγών. Κάτι τέτοιο θα αυξήσει επίσης και την πίεση προς άλλες πλευρές, π.χ. την Ιαπωνία και την Ρωσία να ακολουθήσουν το παράδειγμά μας. Οι προοπτικές είναι αρκετά καλές αυτή την εποχή, ιδιαίτερα για την Ιαπωνία. Συγχρόνως θα συνεχίσουμε τον διάλογο με τις ΗΠΑ και θα προσπαθήσουμε να τις πείσουμε να συμμετάσχουν εκ νέου στις διαπραγματεύσεις για το Κυότο ή τουλάχιστον να υιοθετήσουν αντίστοιχα εθνικά μέτρα προκειμένου να μειώσουν τις εκπομπές των αερίων του θερμοκηπίου.
<P>
Προκειμένου να είμαστε αξιόπιστοι οφείλουμε να φροντίσουμε τα του οίκου μας πρώτα απ' όλα. Με απλά λόγια αυτό σημαίνει ότι πρώτη μας προτεραιότητα θα πρέπει να είναι η επικύρωση του πρωτοκόλλου και η αποτελεσματική του εφαρμογή από την ΕΕ. Σας ευχαριστώ για την συμμετοχή σας σε αυτή τη συζήτηση.

<SPEAKER ID=278 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=15>
Συστήματα εκπαίδευσης και κατάρτισης
<SPEAKER ID=279 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0017/2002) της κ. Martens, εξ ονόματος της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού, σχετικά με την ανακοίνωση της Επιτροπής όσον αφορά το σχέδιο αναλυτικού προγράμματος εργασίας σε συνέχεια της έκθεσης περί των συγκεκριμένων στόχων των συστημάτων εκπαίδευσης και κατάρτισης. (COM(2001) 501 - C5-0601/2001 - 2001/2251(COS)).

<SPEAKER ID=280 LANGUAGE="NL" NAME="Martens">
 - (NL) Κύριε Πρόεδρε, η εκπαίδευση είναι ένα σημαντικό θέμα και είμαι ικανοποιημένη που η ισπανική Προεδρία το επέλεξε ως ένα από τα βασικά σημεία των εργασιών της.
<P>
Η εν λόγω έκθεση αναφέρεται στην ανάπτυξη των στόχων που έθεσε η Επιτροπή στον τομέα της γενικής εκπαίδευσης και της επαγγελματικής κατάρτισης.
<P>
Στη Σύνοδο Κορυφής της Λισαβόνας τονίσθηκε ότι η Ευρωπαϊκή Ένωση θα πρέπει να καταστεί η περισσότερο ανταγωνιστική και δυναμική οικονομία της γνώσης παγκοσμίως, η οποία θα είναι σε θέση να οδηγήσει σε αειφόρο οικονομική ανάπτυξη και να δημιουργήσει περισσότερες και καλύτερες θέσεις απασχόλησης και εντονότερη κοινωνική συνοχή. Αυτός είναι ένας σημαντικότερος στόχος, ο οποίος επείγει, εφόσον εμείς επιθυμούμε η Ευρώπη να καταλάβει μια καλύτερη θέση στον οικονομικό και πολιτιστικό χάρτη του κόσμου. Ορθά θεωρείται η εκπαίδευση ένα σημαντικό μέσο για την επίτευξη αυτού του στόχου. Επίσης το ίδιο ορθό είναι να χρησιμοποιηθούν για τον σκοπό αυτό όλες οι υφιστάμενες πνευματικές δυνάμεις και εμπειρίες. Γι' αυτό, κύριε Πρόεδρε, δεν είναι θετικό το γεγονός ότι το Ευρωπαϊκό Κοινοβούλιο δεν συμμετέχει στον καθορισμό αυτών των στόχων και ότι δεν ζητήθηκε η γνώμη του, αλλά τώρα μόνο μπορεί να αντιδράσει στο πρόγραμμα που υπέβαλε η Επιτροπή για την ανάπτυξη των στόχων.
<P>
Γενικά είμαι σύμφωνη με τους στόχους που θέτει η Επιτροπή: η προσπάθεια για τη βελτίωση της ποιότητας και της αποδοτικότητας της εκπαίδευσης, βελτιωμένη πρόσβαση στην εκπαίδευση και το άνοιγμα της εκπαίδευσης και της επαγγελματικής κατάρτισης στον κόσμο.
<P>
Κύριε Πρόεδρε, η Σύνοδος Κορυφής της Λισαβόνας ζήτησε να πράξει η Ευρώπη περισσότερα για να προωθήσει την κοινωνία της γνώσης, την αειφόρο ανάπτυξη και την κοινωνική συνοχή. Στην έκθεση της Επιτροπής, δυστυχώς, δίδεται βαρύτητα μόνο στα δύο από τα ανωτέρω τρία. Δίδεται βαρύτητα στη νέα τεχνολογία, στη γνώση στον τομέα της πληροφορικής και των επικοινωνιών, στο να προκληθεί το ενδιαφέρον των νέων για την εκπαίδευση και τη τεχνολογία κλπ. Αυτό είναι σημαντικό όταν πρόκειται για την επαγγελματική κατάρτιση, η οποία προετοιμάζει τους ανθρώπους για την είσοδό τους στην αγορά εργασίας. Η γενική εκπαίδευση είναι ευρύτερη, καθώς αυτή δεν προετοιμάζει μόνο για την κοινωνία της εργασίας, αλλά πρέπει να προετοιμάσει τους νέους για να λειτουργήσουν ως άνθρωποι, ως πολίτες στην κοινωνία. Αυτή η διάσταση, κατά τη γνώμη μου, απουσιάζει από την ανακοίνωση της Επιτροπής. Η Επιτροπή προσανατολίζει έντονα την εκπαίδευση προς την οικονομία και την αγορά εργασίας. Στην πραγματικότητα, επιθυμεί να εκπαιδεύσει τους νέους σχετικά με το ρόλο τους ως οικονομικών παραγόντων.
<P>
Όταν αναφερόμαστε στη μελλοντική Ευρώπη, όταν αναφερόμαστε σε μια σταθερή Ευρώπη, μια Ευρώπη με κοινωνική συνοχή, τότε τα θέματα αυτά εμπίπτουν και στον τομέα της εκπαίδευσης. Και πολύ περισσότερο καθώς η εκπαίδευση, και συγκεκριμένα η γενική εκπαίδευση, σε πολλές χώρες διαδραματίζει έναν έντονα συμπληρωματικό ρόλο σε σχέση με την οικογένεια.
<P>
Κύριε Πρόεδρε, στη χώρα μου, τις Κάτω Χώρες, διαπιστώνω ότι η εκπαίδευση διέρχεται κρίση. Υπάρχουν ελάχιστοι εκπαιδευτικοί, η ποιότητα της εκπαίδευσης υποβαθμίζεται και υπάρχουν παράπονα για το επίπεδο γνώσεων των φοιτητών που αρχίζουν πανεπιστημιακές σπουδές, ότι υπάρχει υπερβολική ρύθμιση κλπ. Επίσης η χρηματοδότηση είναι πολύ περιορισμένη. Και σε άλλες χώρες υφίστανται προβλήματα. Γι' αυτό είμαι ευτυχής που εξετάζονται τώρα σε ευρωπαϊκό επίπεδο οι στόχοι της εκπαίδευσης και της επαγγελματικής κατάρτισης και διατυπώνονται συγκεκριμένα κριτήρια ελέγχου με σεβασμό στην αρχή της επικουρικότητας.
<P>
Στην έκθεσή μου συνηγορώ υπέρ του καθορισμού δεικτών, εφόσον πρόκειται για την κοινωνική συνοχή και τη σταθερότητα στην Ευρώπη, καθώς και υπέρ του προσανατολισμού αυτών στις δεξιότητες, έχοντας υπόψη την καλή λειτουργία των ανθρώπων στην κοινωνία. Εν προκειμένω, αναφέρομαι στις επικοινωνιακές και κοινωνικές δεξιότητες. Αναφέρομαι στη γνώση και την κατανόηση άλλων πολιτισμών, σε μια αναπτυγμένη αίσθηση της ιδιότητας του πολίτη. Η εκπαίδευση προσφέρει, όπως αναφέρθηκε, και την προετοιμασία για τον επαγγελματικό βίο, αλλά θα πρέπει οπωσδήποτε να συμβάλλει και στη διαμόρφωση ανθρώπων, οι οποίοι έχουν ευαισθησίες έναντι της δημοκρατίας και της έννοιας του κράτους δικαίου, στη συμβολή για τη διαμόρφωση ανθρώπων σε ενεργούς πολίτες, οι οποίοι δεν θα φροντίζουν μόνο για τα προσωπικά συμφέροντά τους αλλά και για το γενικό συμφέρον.
<P>
Κύριε Πρόεδρε, είναι αυτονόητο ότι η έκθεση θα πρέπει να εξεταστεί σε σχέση με άλλα προγράμματα τα οποία σχετίζονται με την εκπαίδευση, όπως είναι η δια βίου μάθηση, η κινητικότητα και τα προγράμματα εκμάθησης γλωσσών κλπ. Η δια βίου μάθηση παρουσιάζει ενδιαφέρον όταν αναφερόμαστε στη βελτίωση της πρόσβασης στην εκπαίδευση για όλους, όχι μόνον για τους νέους, αλλά και για τους πλέον ηλικιωμένους, όχι μόνον για τους υγιείς αλλά και για τα άτομα με ειδικές ανάγκες, όχι μόνον για τους ημεδαπούς αλλά και για τους μετανάστες.
<P>
Τέλος, κύριε Πρόεδρε, έχω μία ακόμη παρατήρηση όσον αφορά την εκμάθηση γλωσσών. Σε μία αναπτυσσόμενη και ανοικτή εσωτερική αγορά, σε μία κοινωνία η οποία καθίσταται όλο και περισσότερο πολυπολιτισμική, η σημασία της εκμάθησης ξένων γλωσσών αυξάνει. Γι' αυτό, κύριε Πρόεδρε, στην έκθεση υπογραμμίζω το στόχο να μιλούν όλοι οι πολίτες στο τέλος της αρχικής εκπαίδευσής τους, πέραν της μητρικής τους γλώσσας και τουλάχιστον δύο ακόμη ευρωπαϊκές γλώσσες.

<SPEAKER ID=281 LANGUAGE="FR" NAME="Zrihen">
Κυρία Επίτροπε, αγαπητοί συνάδελφοι, θα ήθελα να υπογραμμίσω τη σημασία αυτής της έκθεσης που δίνει έμφαση στο γεγονός ότι ο ρόλος της εκπαίδευσης δεν συνίσταται απλά στο να προετοιμάσει τον άνθρωπο για την εργασία - παρόλο που η κοινωνία είναι άμεσα συνυφασμένη με την εργασία, η οποία συνιστά εχέγγυο ενσωμάτωσης και οικονομικής και κοινωνικής αναπαραγωγής. Λένε γενικά ότι η κατάρτιση είναι η κάλυψη ενός κενού. Το ίδιο ισχύει και για την εκπαίδευση. Το θέμα λοιπόν είναι να καθορίσουμε εδώ - γεγονός που δεν συμβαίνει σήμερα - τι καλύπτουν οι όροι αυτοί. Πρέπει επίσης να σκεφθούμε ποιος θα είναι ο ορισμός των κενών που θέλουμε να καλύψουμε μέσω των πολιτικών εκπαίδευσης και κατάρτισης που εφαρμόζουμε. Ως προς αυτό, ο ορισμός δεν είναι μονοσήμαντος θα μπορούσαμε μάλιστα να πούμε ότι οι ορισμοί αφθονούν κι ότι αυτή ακριβώς η αφθονία εκφράζει τις πολιτικές μας ευαισθησίες και τις αξίες που υπερασπιζόμαστε ατομικά και συλλογικά.
<P>
Για εμένα, η μεγαλύτερη πρόκληση της τρέχουσας δεκαετίας είναι αυτή της κοινωνικής συνοχής. Σε έναν κόσμο όπου όλα αλλάζουν με ολοένα και μεγαλύτερη ταχύτητα και όπου η ταχύτητα της αλλαγής έχει καταστεί παράγοντας παραγωγής πλούτου, όλο και περισσότεροι είναι αυτοί και αυτές που βλέπουν να κλείνουν οι πόρτες της εργασίας, του πολιτισμού και της γνώσης. Τολμώ να πω ότι ο αποκλεισμός βρίσκεται σε άνοδο και ότι η τάση αυτή δυσχεραίνει τις διάφορες στρατηγικές κοινωνικής συνοχής που θέλουμε να εφαρμόσουμε, έννοια με την οποία εντούτοις εξακολουθούμε να φλερτάρουμε στο Ευρωπαϊκό Κοινοβούλιο. Ως εκ τούτου, το χάσμα ανάμεσα σε όλο και περισσότερους ευρωπαίους πολίτες και σε αυτό που θα αποκαλούσα κόσμο των αξιών μεγαλώνει συνεχώς. Το χάσμα αυτό δεν είναι ενδεικτικό μόνο της απόστασης ανάμεσα στο άτομο και στην αγορά, αλλά και της σύγχυσης, της απώλειας της έννοιας ενός συλλογικού συστήματος στο πλαίσιο του οποίου υπάρχουν δύο ομάδες: αυτοί για τους οποίους η αλήθεια είναι προσδιορίσιμη και αυτοί για τους οποίους είναι απλώς κατανοητή.
<P>
Είναι επομένως επείγουσα ανάγκη, κατά τη γνώμη μου, να θέσουμε το ζήτημα της συνεχούς επικύρωσης του ευρωπαϊκού κοινωνικού μας μοντέλου και του τιμήματος που είμαστε έτοιμοι να πληρώσουμε για να επιτύχουμε αυτή την κοινωνική συνοχή, αυτή την ιδιότητα του πολίτη. Με την προοπτική αυτή, πρέπει να καταβληθεί κάθε προσπάθεια ώστε η απόφαση του Ευρωπαϊκού Συμβουλίου της Λισαβόνας, που επικυρώθηκε από το Ευρωπαϊκό Συμβούλιο της Στοκχόλμης - το οποίο, σε επίπεδο στρατηγικής, δίνει την ίδια αξία στην οικονομική ανάπτυξη, στη βελτίωση της απασχόλησης και στην αύξηση της κοινωνικής συνοχής - να γίνει πραγματικότητα για όλους ώστε ο καθένας επιτέλους, χωρίς καμία εξαίρεση, να μπορεί να έχει πρόσβαση τόσο στις κοινωνικές ικανότητες του πολίτη όσο και στις επαγγελματικές ικανότητες του οικονομικού παραγωγού. Ως εκ τούτου, καλώ την Επιτροπή να λάβει σοβαρά υπόψη της τα λεγόμενά μου και να εφαρμόσει τις απαραίτητες πολιτικές προκειμένου η κοινωνική συνοχή να σταματήσει να αποτελεί τη συνισταμένη άλλων στρατηγικών και να γίνει ένας ανεξάρτητος άξονας με απόλυτη προτεραιότητα, προκειμένου να διασφαλισθεί έτσι το κοινό συμφέρον, δηλαδή η αρμονική και γεμάτη σεβασμό ανάπτυξη των πολιτών της ευρωπαϊκής κοινωνίας στην οποία ζούμε.

<SPEAKER ID=282 LANGUAGE="IT" NAME="Vattimo">
Κυρία Πρόεδρε, ο Χέγκελ έλεγε ότι το πνεύμα - δηλαδή η φιλοσοφία - ανατέλλει το ηλιοβασίλεμα, αλλά εδώ πλησιάζουμε στην αυγή!
<P>
Εν πάση περιπτώσει, με την ιδιότητα του σκιώδους εισηγητή της Επιτροπής Πολιτισμού για την έκθεση Martens, επιθυμώ καταρχάς να ευχαριστήσω και να συγχαρώ την εισηγήτρια για το έργο που επιτέλεσε, επί του οποίου δεν έχω σοβαρές αντιρρήσεις και του οποίου αντιθέτως θα ήθελα να υπογραμμίσω μόνον ορισμένα σημαντικά σημεία.
<P>
Όπως αναγνώρισε και η εισηγήτρια γνωμοδότησης της Επιτροπής Βιομηχανίας, θεωρώ σημαντικό ότι στην έκθεση αυτή γίνεται αναφορά στην κατάρτιση όχι μόνον από άποψη επαγγελματικής εκπαίδευσης, ανάπτυξης δεξιοτήτων ικανών να δώσουν στους συμπολίτες μας περισσότερες πιθανότητες να βρουν εξειδικευμένη εργασία, αλλά και από άποψη γενικότερης κατάρτισης, μέρος της οποίας θα αποτελεί με την ευρύτερη έννοια και η σχολική εκπαίδευση, που θα προσανατολίζεται προς μία ανθρωπιστική μόρφωση η οποία - αν και δεν θα παρέχει άμεσα επαγγελματικές δεξιότητες - επιτελεί ασφαλώς το έργο της κοινωνικής συνοχής που αποτελεί το στόχο τον οποίο επιδιώκουμε.
<P>
Το ίδιο ισχύει και για το ενδιαφέρον που επιδεικνύει η έκθεση στις ίσες ευκαιρίες για όλους τους πολίτες και στη δυνατότητα να καλυφθούν με τη δράση της Ευρωπαϊκής Κοινότητας τα κενά, οι διαφορές, οι αποστάσεις που διαχωρίζουν ακόμη στην κοινωνία μας αυτούς που διαθέτουν γνώσεις, όσους για παράδειγμα έχουν πρόσβαση στη χρήση του υπολογιστή και της πληροφορικής, από εκείνους που αντίθετα είναι ακόμη αποκλεισμένοι. Αυτές είναι οι γενικές αρχές της έκθεσης Martens επί των οποίων πιστεύω ότι το Κοινοβούλιο δεν μπορεί παρά να συμφωνήσει. Προς την κατεύθυνση αυτή δεν κινούνται μόνον οι δηλώσεις αρχής, αλλά και οι συγκεκριμένες οδηγίες της έκθεσης Martens, η οποία αφιερώνει ιδιαίτερη προσοχή στην εδραίωση και τη θέσπιση των κινήτρων στο πεδίο των πραγματοποιούμενων αλλαγών στον κόσμο των επικοινωνιών και των νέων μεθόδων διδασκαλίας και ιδίως στην ενθάρρυνση των καταστάσεων και των συνθηκών για να ικανοποιηθεί η ανάγκη για μια ποσοτικά και ποιοτικά ανώτερου βαθμού εκπαίδευση για όλους. Από αυτήν την άποψη είναι θεμελιώδεις όλες οι ενέργειες που αποσκοπούν στην ενεργή συμμετοχή δασκάλων, μαθητών και εκπαιδευτών στην εφαρμογή του προγράμματος.
<P>
Ωστόσο, η έμφαση που δίδεται στην εκμάθηση των γλωσσών, στην ενίσχυση των δεσμών μεταξύ του κόσμου της εργασίας και της κοινωνίας των πολιτών, στην ανάγκη να βρεθούν πιο ελκυστικές εικόνες για να ενισχυθεί η εκμάθηση και η κινητικότητα των φοιτητών και των επιμορφωτών, δεν πρέπει να αποκρύπτει το πρόβλημα που βρίσκεται στη βάση του προβλήματος: μια οικονομική συμβολή που να σέβεται τη ζωή του ανθρώπου.
<P>
Στο πλαίσιο αυτό πρέπει να προστεθεί ένα προνομιακό σχέδιο δράσης για την αξιολόγηση και επέμβαση με πρόσφορα και αποτελεσματικά όργανα στις προβληματικές καταστάσεις οι οποίες μπορούν να δημιουργηθούν στον σχολικό και επαγγελματικό κόσμο όσον αφορά επεισόδια διακρίσεων, με κοινό στόχο τον αγώνα κατά του ρατσισμού και της μισαλλοδοξίας.
<P>
Για τους λόγους αυτούς, ευχαριστώντας ακόμα μία φορά την εισηγήτρια, η Επιτροπή Πολιτισμού, Νεότητας, Παιδείας, Μέσων Ενημέρωσης και Αθλητισμού συνιστά στο Κοινοβούλιο την έγκριση της έκθεσης Martens.

<SPEAKER ID=283 NAME="Wyn">
Κυρία Πρόεδρε, χαιρετίζω την έκθεση για την ανακοίνωση της Επιτροπής σχετικά με τους συγκεκριμένους στόχους των συστημάτων εκπαίδευσης και κατάρτισης. Θα ήθελα να ευχαριστήσω την εισηγήτρια για την ενσυνείδητη εργασία της. Σύμφωνα με τους στόχους των Ευρωπαϊκών Συμβουλίων της Λισαβόνας και της Στοκχόλμης, έχει ζωτική σημασία να δώσουμε τη δυνατότητα στη γενιά των νέων Ευρωπαίων να επιλέξει σταδιοδρομία στην ευρωπαϊκή έρευνα και στους ευρωπαϊκούς επιστημονικούς κλάδους.
<P>
Συμφωνώ επίσης ότι οι εταιρείες πρέπει να διαδραματίσουν σημαντικό ρόλο στην κατάρτιση σπουδαστών και εργαζομένων. Ωστόσο, πριν υποβάλουμε την έκθεση, πρέπει να δώσουμε προσοχή στα ακόλουθα σημεία. Φαίνεται να υπάρχει χάσμα μεταξύ των προτάσεων της έκθεσης αυτής και της προόδου που έχει σημειώσει η Επιτροπή και η ομάδα των εμπειρογνωμόνων της μέχρι στιγμής. Αντιλαμβάνομαι ότι η Επιτροπή έχει ήδη ξεκινήσει το έργο της σχετικά με την κοινωνική ενσωμάτωση και τον επαναπροσδιορισμό των στόχων της όσον αφορά το πρόγραμμα Leonardo da Vinci συμπεριλαμβάνοντας, για παράδειγμα, τους ηλικιωμένους και τα άτομα με ειδικές ανάγκες στο πεδίο εφαρμογής του προγράμματος.
<P>
Χαιρετίζουμε αυτή την κίνηση. Περιμένουμε με αγωνία το Ευρωπαϊκό Έτος των Ατόμων με Ειδικές Ανάγκες το 2003. Επιπλέον, δεν πρέπει να παραγνωρίζουμε τις προσπάθειες που καταβάλλει η Επιτροπή όσον αφορά τη συνεργασία με τις υποψήφιες χώρες σε όλα τα επίπεδα.
<P>
Χωρίς να θέλω να υπονομεύσω το καλό έργο της Επιτροπής, πρέπει να πω ότι μπορούν να γίνουν περισσότερα. Πρέπει επίσης να υπογραμμίσουμε τη σημασία που έχει να ενθαρρύνουμε τη μεγαλύτερη ολοκλήρωση των πρωτοβουλιών της Ευρωπαϊκής Ένωσης, των κρατών μελών και των περιφερειακών πρωτοβουλιών προκειμένου να κάνουμε αποτελεσματική χρήση του σχετικά μικρού προϋπολογισμού για τα συστήματα εκπαίδευσης και κατάρτισης.
<P>
Από αυτή την άποψη, θα ήθελα να προτείνω βελτίωση της συνεργασίας μεταξύ των διαφορετικών ειδών χρηματοδότησης και ανταλλαγή των βέλτιστων πρακτικών, σε συνδυασμό με τη βελτίωση του διαλόγου μεταξύ των υπερεθνικών, εθνικών και περιφερειακών φορέων λήψης αποφάσεων στο εσωτερικό της Κοινότητας.
<P>
Τέλος, θα ήθελα να δω να δίδεται περισσότερη προσοχή στην απουσία ίσων ευκαιριών για όλα τα άτομα προκειμένου να βιώσουν καλύτερα την ευρωπαϊκή ολοκλήρωση μέσα από την επαγγελματική τους ζωή. Υπάρχουν δυνατότητες στο πλαίσιο του προϋπολογισμού για να διευκολυνθούν οι ανταλλαγές εμπειριών μεταξύ των συστημάτων επαγγελματικής κατάρτισης στα διάφορα κράτη μέλη. Είναι κάτι που ενθαρρύνω. Η Ευρώπη μπορεί να προσφέρει καλύτερη εκπαίδευση για όλους. Η έκθεση του Κοινοβουλίου δεν πρέπει να ξεχνά να το υπογραμμίσει.

<SPEAKER ID=284 NAME="Ζορμπά">
Κυρία Πρόεδρε, θέλω να συγχαρώ και την Επιτροπή και την κ. Martens για την έκθεσή της, παρόλο που πρέπει να σας ομολογήσω ότι, όπως οι παλιοί μαθητές που πήγαιναν στο νυκτερινό σχολείο, το μόνο που σκέφτομαι είναι να πάω στο κρεβάτι μου για ύπνο, και θέλω να πω ότι πρόκειται για ένα αναλυτικό πρόγραμμα εργασίας που νομίζω ότι είναι υποδειγματικό διότι συνδέει πάρα πολύ συστηματικά τους στόχους, τους δείκτες και το χρονοδιάγραμμα, και έτσι μπορεί κανείς να έχει ένα μέτρο σύγκρισης. Θα πρέπει όμως να αναρωτηθούμε τί μέτρο σύγκρισης είναι αυτό όταν αποφεύγουμε εν τέλει να έχουμε μια πραγματική πολιτική σύγκλιση σε ευρωπαϊκό επίπεδο για την εκπαίδευση. Αγνοούμε τις μεγάλες διαφορές, δεν θέλουμε να τις αγγίξουμε, ενδεχομένως δεν είμαστε σε θέση ή δεν είναι στις προτεραιότητές μας, και με την μέθοδο της Μπολώνια, αποφασίζονται στόχοι τους οποίους απομένει σε κάθε κράτος μέλος να τους πετύχει. Έχω μια αμφιβολία την οποία έχω εκφράσει και στην κ. Reding. Παρόλα αυτά, νομίζω ότι είναι ένα μέτρο σύγκρισης και θα φανεί σε μερικά χρόνια πόσο σκληρό είναι αυτό το μέτρο σύγκρισης για ορισμένους και πόσο άλλοι θα έχουν καταφέρει να το επιτύχουν. Πιστεύω πάντως ότι είναι απαραίτητος ο διάλογος, όχι μόνο σε επίπεδο Κοινοβουλίου. Θα πρέπει να βρεθεί ένας τρόπος να έχουμε γνώμη και άποψη πριν από τα τετελεσμένα γεγονότα. Πρέπει να υπάρχει και ένας διάλογος σε επίπεδο σχολικής μονάδας.
<P>
Οι αντιστάσεις των εκπαιδευτικών στους δείκτες είναι πάρα πολύ μεγάλες, τουλάχιστον στην Ελλάδα. Οι δείκτες είναι σε πολύ μεγάλο βαθμό ποσοτικοί και σε πολύ μικρότερο βαθμό ποιοτικοί. Έτσι, η εικόνα που θα έχουμε δεν είναι πάντοτε η πιο ακριβής, όπως μας χρειάζεται. Επίσης, θα συμμεριστώ την άποψη της κ. Martens ότι πρέπει να έχουμε περισσότερους δείκτες για τα συστήματα εκπαίδευσης και όχι μόνο για τα συστήματα κατάρτισης. Και εδώ πράγματι είναι ετεροβαρής η πρόταση της Επιτροπής. Ξέρω την αγωνία όλων μας για την ανεργία, ξέρω ότι θέλουμε να βγαίνουνε από τα σχολεία όχι άνεργοι, αλλά υποψήφιοι εργαζόμενοι, αλλά είναι εξίσου πολύτιμη η γενική παιδεία που πρέπει να έχουν τα παιδιά σ' αυτές τις νεαρές ηλικίες.

<SPEAKER ID=285 LANGUAGE="SV" NAME="Wallstrφm">
. (SV) Κυρία Πρόεδρε, κύριοι βουλευτές, θα ήθελα καταρχάς να ευχαριστήσω θερμά το Ευρωπαϊκό Κοινοβούλιο, ιδιαίτερα την κ. Martens και την Επιτροπή Πολιτισμού, Νεότητας, Παιδείας, Μέσων Ενημέρωσης και Αθλητισμού για την υποστήριξή τους, τις απόψεις και τις προτάσεις που υπέβαλαν ως συνέχεια αυτής της έκθεσης.
<P>
Μετά τη Λισαβόνα, και στο πλαίσιο της εφαρμογής της στρατηγικής που αποφασίστηκε εκεί, δώσαμε νέα ώθηση στην ευρωπαϊκή συνεργασία για ζητήματα εκπαίδευσης. Τα αποτελέσματα ήταν θετικά, καθώς τόσο το Συμβούλιο όσο και το Κοινοβούλιο συμφωνούν για το ζήτημα αυτό.
<P>
Συμφωνήσαμε επί των ακόλουθων κοινών στόχων: πρώτον, να αυξήσουμε την ποιότητα των εκπαιδευτικών μας συστημάτων, δεύτερον, να διευκολύνουμε την πρόσβαση στα συστήματα εκπαίδευσης και κατάρτισης και, τρίτον, να ανοίξουμε τα εκπαιδευτικά συστήματα στον έξω κόσμο.
<P>
Παρόλο που οι στόχοι αυτοί απαιτούν ένα ιδιαίτερα περίπλοκο έργο, ολοκληρώνεται την στιγμή αυτή η πρόταση για ένα λεπτομερές πρόγραμμα εργασίας, την οποία ζήτησε το Ευρωπαϊκό Συμβούλιο της Στοκχόλμης. Η πρόταση θα συζητηθεί κατά τη Σύνοδο του Συμβουλίου στις 14 Φεβρουαρίου. Σε αυτή διευκρινίζονται τα σημαντικότερα ζητήματα σχετικά με το πώς θα μπορέσουν να επιτευχθούν οι στόχοι που καθορίσαμε και μέσω της ανοικτής μεθόδου συντονισμού εντοπίζονται οι τρόποι μέτρησης της προόδου που πραγματοποιείται. Όπως έχει ζητηθεί, τα όργανα που χρησιμοποιούνται δεν θα συγκρίνουν απλώς τις χώρες μέλη της ΕΕ μεταξύ τους, αλλά θα χρησιμοποιούνται επίσης και για συγκρίσεις με άλλα πρωτοπόρα κράτη.
<P>
Οι απόψεις και οι προτάσεις που υπέβαλε με την έκθεσή της η κ. Martens θα ληφθούν όσο το δυνατόν περισσότερο υπόψη κατά την εκπόνηση του τελικού εγγράφου. Η Επιτροπή συμφωνεί απολύτως με το Κοινοβούλιο σχετικά με τον διττό στόχο της εκπαίδευσης δηλαδή την προώθηση της προσωπικής ανάπτυξης μέσω της απόκτησης δεξιοτήτων και προσόντων χρήσιμων εφ' όρου ζωής αφενός και αφετέρου τη δημιουργία των βάσεων που χρειάζονται προκειμένου να ενσωματώνονται οι νέοι στην κοινωνία και στην αγορά εργασίας. Οι εκθέσεις για τους στόχους και το λεπτομερές πρόγραμμα εργασίας λαμβάνουν υπόψη αυτά τα αλληλοσυνδεόμενα ζητήματα.
<P>
Ο Πρόεδρος της Επιτροπής κ. Prodi δήλωσε πρόσφατα ότι η εκπαίδευση, η κατάρτιση και η έρευνα αποτελούν κλειδιά για την οικονομική ανανέωση, την αειφόρο ανάπτυξη και τη δημιουργία νέων θέσεων απασχόλησης. Είναι αδύνατο να οικοδομήσουμε την κοινωνία της γνώσης χωρίς γνώσεις. Χρειάζεται επομένως αυτές οι πτυχές να αλληλοσυμπληρώνονται. Μία προϋπόθεση για να γίνει κάτι τέτοιο είναι να συνεργαζόμαστε. Το έργο για την επίτευξη των κοινών μας στόχων μόλις έχει αρχίσει. Θα έχουμε την ευκαιρία και στο μέλλον να συνεργαστούμε με το Κοινοβούλιο και τα άλλα όργανα της ΕΕ, καθώς και με διεθνείς οργανισμούς όπως ο ΟΟΣΑ και το Συμβούλιο της Ευρώπης. Από κοινού θα πρέπει φυσικά να φροντίσουμε ώστε και οι υποψήφιες χώρες να συμμετάσχουν στην συνεργασία αυτή, η οποία θα πρέπει να ολοκληρωθεί στην επόμενη Σύνοδο του Ευρωπαϊκού Συμβουλίου στη Βαρκελώνη. Συγκεκριμένα θα έχουμε την ευκαιρία να συνεργαστούμε με όλες αυτές τις χώρες τον Ιούνιο στην Μπρατισλάβα κατά την Σύνοδο των τριανταέξι Υπουργών Παιδείας. Θα ήθελα, τέλος, να σας ευχαριστήσω για την συζήτηση αυτή και για την προσοχή σας.

<SPEAKER ID=286 NAME="Πρόεδρος">
Ευχαριστώ, κυρία Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.
<P>
(Η συνεδρίαση λήγει στις 00.10)

