<CHAPTER ID=0>

<SPEAKER ID=1 LANGUAGE="FR" NAME="Fabre-Aubresby">
Κύριε Πρόεδρε, ζητώ τον λόγο για παρατήρηση επί της εφαρμογής του Κανονισμού, βάσει του άρθρου 48 του Κανονισμού μας.
<P>
Στις 19 Νοεμβρίου, στις Βρυξέλλες, είχα πράγματι καταθέσει, σύμφωνα με το άρθρο αυτό, μία δήλωση που επιθυμούσα να καταγραφεί στον κατάλογο για την κανονικότητα και τη διαφάνεια των διαδικασιών που διέπουν ορισμένες από τις δαπάνες του Κοινοβουλίου μας. Το έκανα, διότι θεωρώ ότι οι βασικοί εκπρόσωποι πρέπει να εκφράζουν τη θέση τους σχετικά με τους ισχυρισμούς που έγιναν και να βρίσκουν λύσεις που θα επιτρέπουν την αντιμετώπιση των προβλημάτων τα οποία χαρακτηρίζουν ορισμένες λειτουργικές δαπάνες και τις επενδυτικές δαπάνες του Κοινοβουλίου μας.
<P>
Οι πρώτες αντιδράσεις όλων των πολιτικών ομάδων ήταν εξαιρετικά θετικές. Χθες λοιπόν, κύριε Πρόεδρε, κρίνατε τη γραπτή δήλωσή μου μη παραδεκτή, τη στιγμή όπου η μόνη προϋπόθεση που ορίζεται στο άρθρο 48 του Κανονισμού μας είναι η δήλωση αυτή να αναφέρεται στις δραστηριότητες της Ευρωπαϊκής Ένωσης. Αλλωστε, έτσι κηρύχθηκαν παραδεκτές δηλώσεις όπως αυτή σχετικά με τη γενική απαγόρευση των ναρκών ξηράς ή άλλες σχετικά με άλλα θέματα που γνωρίζετε καλά, κύριε Πρόεδρε.
<P>
Μου κάνετε την παρατήρηση ότι για τις ερωτήσεις αυτές άλλα όργανα είναι αρμόδια όπως το Προεδρείο, οι Κοσμήτορες ή η Επιτροπή Ελέγχου του Προϋπολογισμού. Αυτό κύριε Πρόεδρε, ισχύει για κάθε γραπτή δήλωση που μπορεί να αναφέρεται στις δραστηριότητες της Ευρωπαϊκής Ένωσης. Η γραπτή δήλωσή μου αναφέρεται σε μία από τις θεμελιώδεις δραστηριότητες της Ευρωπαϊκής Ένωσης, τον τρόπο με τον οποίο οι εκλεγμένοι βουλευτές μπορούν να χρησιμοποιήσουν το δημόσιο χρήμα. Σας θέτω μία ερώτηση, κ. Πρόεδρε: γιατί κηρύξατε μη παραδεκτή τη γραπτή αυτή δήλωση; Τι φοβάστε; Γιατί άνθρωποι από το περιβάλλον σας, σας λένε να γράψετε ότι δεν γίνεται επιτρέπεται η απλή διανομή στο σύνολο των συναδέλφων μας μιας δήλωσης που επιτρέπει την αντιμετώπιση ενός θέματος το οποίο όλοι γνωρίζουν ότι έχει θεμελιώδη σημασία;

<SPEAKER ID=2 NAME="Πρόεδρος">
Κύριε Fabre-Aubrespy, γνωρίζετε καλά τους λόγους για τους οποίους νομίζω ότι η εν λόγω τροποποίηση δεν μπορεί να γίνει δεκτή, διότι σας τους ανέφερα γραπτώς. Παρ' όλα αυτά, επειδή μεριμνώ πάντοτε για την προάσπιση των δικαιωμάτων των βουλευτών, δεν θέλησα ο ίδιος να ασχοληθώ με το θέμα, αλλά το παρέπεμψα στην Επιτροπή Κανονισμού που είναι αρμόδια να αποφασίσει εάν η ερμηνεία μου είναι ορθή ή όχι. Σεις είστε μέλος της εν λόγω επιτροπής και μπορείτε να εκθέσετε τους λόγους στο πλαίσιο αυτής. Δεν είναι ένα θέμα το οποίο μπορεί να συζητηθεί σήμερα. Η Επιτροπή Κανονισμού θα επιληφθεί και εμείς θα κάνουμε ό, τι αποφασίσει.

<SPEAKER ID=3 LANGUAGE="EN" NAME="Gillis">
Κύριε Πρόεδρε, λόγω του πλήρους αποκλεισμού των βρετανικών λιμένων για το ιρλανδικό βόειο κρέας, θα μπορούσε η Επιτροπή να δηλώσει τι προτίθεται να κάνει για την πολύ σοβαρή και επιδεινούμενη κατάσταση, η οποία συνιστά διακοπή εμπορικών συναλλαγών; Ο αποκλεισμός ήδη επεκτείνεται και τίποτα δεν φαίνεται να γίνεται ούτε από πλευράς Βρετανικής Κυβέρνησης ούτε από πλευράς Επιτροπής. Ζητώ να γίνει δήλωση.

<SPEAKER ID=4 NAME="Πρόεδρος">
Κύριε Gillis, γνωρίζετε πάρα πολύ καλά τον τρόπο με τον οποίο πρέπει να ζητήσετε από την Επιτροπή να προβεί σε δηλώσεις, και αν ακολουθήσετε την ενδεικνυόμενη μέθοδο, η Επιτροπή θα ικανοποιήσει το αίτημά σας. Δεν γίνεται αμέσως.

<SPEAKER ID=5 NAME="Gallagher">
Κύριε Πρόεδρε, αν και αποδέχομαι τους κανόνες του Σώματος, μπορούμε να ενεργήσουμε σε ad hoc βάση όταν προκύπτει σοβαρή κατάσταση. Όταν ιρλανδικά προϊόντα βοείου κρέατος ποντίζονται στη θάλασσα του Holyhead και δεν επιτρέπεται σε εμπορευματοκιβώτια να διέλθουν το ΗΒ, είναι καθήκον του Σώματος, της Βρετανικής Κυβέρνησης και του αρμόδιου επί των μεταφορών Επιτρόπου να διασφαλίσουν ότι τα εν λόγω ιρλανδικά εμπορευματοκιβώτια μπορούν να διασχίσουν το ΗΒ ανεμπόδιστα. Εκτιμώ ότι εκείνοι που διαμαρτύρονται...

<SPEAKER ID=6 NAME="Πρόεδρος">
Κύριε Gallagher, γνωρίζετε πολύ καλά ότι δεν είναι η κατάλληλη στιγμή για να ανακινήσετε το ζήτημα αυτό. Απάντησα στον κ. Gillis και το θέμα έκλεισε.

<CHAPTER ID=1>
Ψηφοφορίες
<SPEAKER ID=7 LANGUAGE="DE" NAME="Schroedter">
Κύριε Πρόεδρε, η ομάδα των Πρασίνων υποστηρίζει αυτόν τον συμβιβασμό. Τον υπογράψαμε και εμείς, και θα θέλαμε παρακαλώ αυτό να καταγραφεί.

<SPEAKER ID=8 NAME="Πρόεδρος">
Σημειώνουμε πως η Ομάδα των Πρασίνων υποστηρίζει την ίδια τροπολογία. Υποθέτω πως ο εισηγητής είναι υπέρ της δεδομένου ότι την υπέγραψε, αλλά θα ήθελα να γνωρίζω ακριβώς την άποψή του.

<SPEAKER ID=9 LANGUAGE="NL" NAME="Oostlander">
Κύριε Πρόεδρε, χθες βρήκαμε με τους εκπροσώπους της σοσιαλιστικής παράταξης και της παράταξης του ΕΛΚ, τους κυρίους Swoboda και Poettering, την τελευταία στιγμή μια συμβιβαστική λύση για την σημαντική παράγραφο 3. Στην παράγραφο αυτή, προσπαθήσαμε να συνδυάσουμε με λογικό και συνεπή τρόπο, τα στοιχεία, που είναι και για τις δύο πλευρές μας μεγάλης σημασίας. Δεν περιέχει λοιπόν διφορούμενα στοιχεία. Αυτή μάλλον αποτελεί η ελευθερία αυτής της συμβατικής λύσης, νομίζω. Υποστηρίζεται λοιπόν και από αυτές τις δύο παρατάξεις, αλλά ξέρω επίσης για τους Πράσινους και το άκουσα επίσης από άλλες παρατάξεις, ότι θέλουν να υποστηρίξουν αυτή τη συμβιβαστική λύση. Σας διαβάζω το αγγλικό κείμενο. Αρχίζει με ένα σημαντικό στοιχείο από την σοσιαλιστική τροπολογία:
<P>
(ΕΝ) Ζητεί από το Ευρωπαϊκό Συμβούλιο να κινήσει τη διαδικασία διεύρυνσης μέσω κοινής πράξης με όλες τις υποψήφιες χώρες.
<P>
Και ακολουθεί το άλλο τμήμα:
<P>
(ΕΝ) Πιστεύει ότι όλες οι υποψήφιες χώρες που πράγματι πληρούν, επί του παρόντος, το κριτήριο της σταθερής δημοκρατικής τάξης, σέβονται τα ανθρώπινα δικαιώματα και προστατεύουν τις μειονότητες, όπως ορίστηκε στην Κοπεγχάγη, έχουν το δικαίωμα να εγκαινιάσουν την ενισχυμένη ενταξιακή και διαπραγματευτική διαδικασία ταυτόχρονα. Επιπλέον, πιστεύει ότι η εν λόγω διαδικασία πρέπει να αρχίσει για όλες τις χώρες στις αρχές του 1998.
<P>
(NL) Αυτό, κύριε Πρόεδρε, είναι η συμβιβαστική λύση που βρήκαμε χθες και είναι χαρά μου να το προτείνω ενώπιον του Κοινοβουλίου.
<P>
(Χειροκροτήματα)

<SPEAKER ID=10 NAME="Πρόεδρος">
Ευχαριστώ πολύ, κύριε Oostlander. Νομίζω πως υπάρχει συναίνεση στην Συνέλευση για την υποβολή σε ψηφοφορία αυτής της τροπολογίας. Φαίνεται πως ναι, αλλά ο κ. Fabre-Aubrespy μου ζητά τον λόγο.

<SPEAKER ID=11 LANGUAGE="FR" NAME="Fabre-Aubrespy">
Kύριε Πρόεδρε, ζητώ τα δύο τμήματα της τροπολογίας αυτής να τεθούν σε ψηφοφορία χωριστά.
<P>
Σχετικά με την τροπολογία 114
<SPEAKER ID=12 NAME="Oostlander">
, εισηγητής. (NL) Πρόεδρε, ως ΕΛΚ ζητήσαμε χωριστή ψηφοφορία. Νομίζω ότι αυτή ακριβώς είναι η στιγμή να την υποβάλλουμε. Μήπως μπορώ τώρα να προτείνω το διαχωρισμό ή θέλετε πρώτα να ψηφίσουμε για την τροπολογία. Νομίζω πως πιθανώς θα έχουμε μεγάλα προβλήματα στην περίπτωση που συνδυάζουμε και τα δύο.

<SPEAKER ID=13 LANGUAGE="NL" NAME="Wiersma">
 Δεν πρόκειται μόνο για μια δυσνόητη τροπολογία, αλλά νομίζω επίσης πως είναι μια άκρως πολιτική τροπολογία, γιατί υποθέτω πως η ομάδα του ΕΛΚ θα ψηφίσει κατά του πρώτου τμήματος αυτού του κειμένου. Αυτό σημαίνει στην πρακτική, σχετικά με τη συμβιβαστική τροπολογία που έγινε αποδεκτή στην παράγραφο 3, ότι η Σλοβακία δεν θα περιληφθεί στην προενταξιακή συμφωνία. Προσωπικά, ως εισηγητής, εν πάση περιπτώσει, δεν συμφωνώ με αυτό. Είμαστε κατά των συγκεκριμένων διαπραγματεύσεων με τη χώρα αυτή, αλλά δεν θέλουμε να την αποκλείσουμε. Γι' αυτό πρότεινα στο κείμενό μου να τη συμπεριλάβουμε στην προενταξιακή συμφωνία. Εάν το παραλείψουμε αυτό, το κομμάτι αυτό στην παράγραφο 140, σχετικά με αυτό που έγινε αποδεκτό στην παράγραφο 3, θα έχει ως αποτέλεσμα ότι η Σλοβακία να μη περιληφθεί στην προενταξιακή συμφωνία. Έτσι, δεν συμφωνώ με την πρόταση του κυρίου Oostlander.

<SPEAKER ID=14 NAME="Oostlander">
, εισηγητής. (NL) Κύριε Πρόεδρε, εάν το αφήνουμε έτσι, τότε θα αναφέρεται πως μόνο η Σλοβακία θα περιληφθεί σε μια τέτοια συμφωνία προένταξης και καμία από τις άλλες χώρες, όπως έχουμε συμφωνήσει. Αυτό είναι κάπως περίεργο. Γι' αυτό ζήτησα να διαγραφεί και η Σλοβακία. Αυτό είναι το θέμα. Αλλά ευχαρίστως προσχωρώ στην πρότασή σας. Θα ψηφίσουμε κατά τμήματα, όπως το αναφέρετε.
<P>
(Το Σώμα εγκρίνει το ψήφισμα)

<SPEAKER ID=15 NAME="Oostlander">
, εισηγητής. (NL) Κύριε Πρόεδρε, είμαι πάρα πολύ ευχαριστημένος με αυτό το τελικό αποτέλεσμα. Θα ήθελα να δώσετε την ευκαιρία στον Επίτροπο να τοποθετηθεί ειδικά σχετικά με τη στρατηγική που περιγράψαμε μαζί, κυρίως γιατί μας αρέσει να ξέρουμε τις εντυπώσεις που δημιουργούν οι συζητήσεις μας στην Επιτροπή.

<SPEAKER ID=16 NAME="Van den Broek">
, μέλος της Επιτροπής. (NL) Κύριε Πρόεδρε, παρακολουθήσαμε με μεγάλο ενδιαφέρον αυτή την ψηφοφορία. Είναι φανερό ότι το Κοινοβούλιο και η Επιτροπή συμφωνούν κατά την κρίση τους, ότι η διαδικασία διέυρυνσης καθεαυτή είναι μια ιστορική πρόκληση για την Ευρωπαϊκή Ένωση και ότι όλες οι ενδιαφερόμενες πλευρές ως τέτοιες, οφείλουν να νοιώθουν συμμέτοχες στη διαδικασία διεύρυνσης και ότι δεν επιτρέπεται να εφαρμόζεται διάκριση μεταξύ τους. Αυτή είναι και η αντίληψη της Ευρωπαϊκής Επιτροπής.
<P>
Από τη φύση της υπόθεσης θα μελετήσουμε με προσοχή τις τροπολογίες που έγιναν αποδεκτές περαιτέρω και φυσικά θα συζητήσουμε τα διάφορα θέματα στη σύνοδο κορυφής στο Λουξεμβούργο, όπου θα πρέπει οι αρχηγοί των κυβερνήσεων να τοποθετηθούν τελικά. Αλλά νομίζω πως το σήμα που εκπέμπεται από την αποδοχή της έκθεσης αυτής με τις σχετικές τροπολογίες είναι μια φανερή πράξη αλληλεγγύης προς την κατεύθυνση εκείνων των χωρών που προετοιμάζονται αυτή τη στιγμή για την ένταξη στην Ευρωπαϊκή Ένωση.
<P>
Έκθεση (Α4-0331/97) του κυρίου Colom i Naval, εξ ονόματος της Επιτροπής Προϋπολογισμών, σχετικά με τηv Ατζέντα 2000: τo δημoσιovoμικό πλαίσιo της Έvωσης 2000-2006, σύστημα μελλoντικής χρηματoδότησης (COM(97)2000 - C4-0372/97)
<SPEAKER ID=17 NAME="Πρόεδρος">
Μου ζητά τον λόγο ο κ. Colom i Naval για να κάνει κάποιες διασαφηνίσεις.

<SPEAKER ID=18 NAME="Colom i Naval">
Κύριε Πρόεδρε, θα ήθελα να επιστήσω την προσοχή σε κάποια τεχνικά σφάλματα. Πρώτον, από τις 27 Οκτωβρίου προσπαθώ να επιτύχω η τελευταία φράση της παραγράφου 6 να λέει: "... αν δεν διεξαχθούν οι κατάλληλες μεταρρυθμίσεις της γεωργικής πολιτικής και της διαρθρωτικής πολιτικής ή αν δεν επιτευχθεί το προβλεπόμενο ποσοστό ανάπτυξης». Το δημοσιευμένο κείμενο λέει: "...και αν δεν επιτευχθεί ...». Αγνοώ την αιτία αυτού του σφάλματος γιατί το κείμενο που ψηφίσαμε στην επιτροπή ήταν συνταγμένο στα ισπανικά και υπήρχε ένα ή . Επομένως δεν πρόκειται για πρόβλημα μετάφρασης.
<P>
Δεύτερον, πιστεύω πως υπάρχουν αρκετά προβλήματα στην αγγλική έκδοση, και ιδιαίτερα στην παράγραφο 22. Μου είπαν πως στο τέλος της παραγράφου θα έπρεπε να προστεθεί "only then» ή "then only». Δεν ξέρω. Δεν είμαι εγώ αυτός που θα λύσει αυτό το ζήτημα, αλλά θα ζητούσα να επιληφθεί με μεγάλη προσοχή αυτής της έκδοσης γιατί υπήρξαν πολλοί βρετανοί συνάδελφοι οι οποίοι κατάλαβαν το κείμενο επειδή είχαν συμμετάσχει στην εργασία αλλά οι οποίοι δεν είναι ικανοποιημένοι με την έκδοση που διάβασαν.
<P>
Και, τέλος, η τροπολογία 26, στην γερμανική έκδοση, δεν έχει καμία σχέση με το αγγλικό κείμενο, το οποίο ήταν το αρχικό κείμενο, ούτε με το ισπανικό κείμενο που έλαβα εγώ, ούτε επίσης με το γαλλικό κείμενο που έλεγξα. Αν μου επιτρέπετε θα την διαβάσω όσο καλύτερα μπορώ γιατί είναι ένα πολύ λεπτό θέμα. Η τελευταία φράση θα έπρεπε να λέει στα γερμανικά: "Befόrwortet die Beibehaltung eines Kohesionsfonds». Αυτό που υπάρχει τώρα στα γερμανικά είναι πολύ διαφορετικό από αυτό. Και αυτό το κείμενο θα έπρεπε να είναι το κείμενο την τροπολογίας αν εγκριθεί. Το λέω γιατί ήταν μια συμβιβαστική τροπολογία και ο συμβιβασμός έγινε στα γερμανικά και έπειτα μεταφράστηκε σε άλλες γλώσσες. Επομένως αυτό θα είναι το κύριο κείμενο αν υιοθετηθεί.
<P>
Σχετικά με την παράγραφο 15

<SPEAKER ID=19 LANGUAGE="FR" NAME="Fabre-Aubrespy">
Κύριε Πρέοδρε, ζητώ τον λόγο εδώ και τρία λεπτά. Ξεκινήσατε τη διαδικασία ψηφοφορίας. Ολοκληρώστε τη τώρα και θα ξαναζητήσω κατόπιν το λόγο. Σχετικά με την παράγραφο 15, είναι εδώ και τρία λεπτά που ζητώ τον λόγο από τους συνεργάτες σας.

<SPEAKER ID=20 NAME="Πρόεδρος">
Έχετε τον λόγο, κ. Fabre-Aubrespy.

<SPEAKER ID=21 LANGUAGE="FR" NAME="Fabre-Aubrespy">
Κύριε Πρόεδρε, όταν υποβάλλεται αίτημα ονομαστικής κλήσης από μια ομάδα θα σας ήμουν ευγνώμων να την θέτετε σε ψηφοφορία. Επρόκειτο για την παράγραφο 15. Αυτό υπάρχει στους καταλόγους ψηφοφορίας και το παραλείψατε.

<SPEAKER ID=22 NAME="Πρόεδρος">
Κύριε Fabre-Aubrespy, πριν φτάσουμε στην αρχική παράγραφο, ψηφίστηκε μια τροπολογία που την αντικαθιστά. Συνεπώς, δεν υπάρχει λόγος να ψηφιστεί μια τροπολογία.

<SPEAKER ID=23 LANGUAGE="FR" NAME="Fabre-Aubrespy">
Κύριε Πρόεδρε, από τη μία πλευρά, οι δύο τροπολογίες στις οποίες αναφέρεστε έχουν απορριφθεί.
<P>
(Διαμαρτυρίες) Από την άλλη πλευρά, μία τροπολογία προσθέτει ένα νέο στοιχείο στο κείμενο. Το αρχικό κείμενο μπορεί να είναι κακό, ενώ η τροπολογία να είναι καλή. Τη στιγμή αυτή ψηφίζουμε υπέρ. Εάν το αρχικό κείμενο είναι κακό, ψηφίζουμε κατά, και ψηφίζουμε εναντίον ολοκλήρου το κειμένου. Όταν ζητείται ονομαστική κλήση για ένα αρχικό κείμενο, πρέπει εν πάση περιπτώσει να τεθεί το αίτημα σε ψηφοφορία. Είναι κάτι απόλυτα φυσιολογικό. Εξ άλλου, οι εν λόγω δύο τροπολογίες αποτέλεσαν αντικείμενο ηλεκτρονικών ελέγχων και όχι ονομαστικής κλήσης. Όταν υπάρχει αίτημα ονομαστικής κλήσης, όπως άλλωστε το κάνετε σε γενικές γραμμές για το σύνολο των ομάδων, νομίζω πως αυτό πρέπει να ληφθεί υπόψη.

<SPEAKER ID=24 NAME="Πρόεδρος">
Όχι, με συγχωρείτε, κ. Fabre-Aubrespy, δεν είναι αυτό. Ψηφίσαμε την τροπολογία υπ' αρ. 9 της Ομάδας των Φιλελεύθερων Δημοκρατών που εγκρίθηκε. Κατά συνέπεια, ψηφίσαμε κατά της τροπολογίας υπ' αρ. 21. Το κείμενο έχει λοιπόν αντικατασταθεί από μία τροπολογία η οποία έλαβε θετική ψήφο. Εσείς δεν ζητήσατε ονομαστική ψηφοφορία πάνω στην τροπολογία υπ' αρ. 9, μόνο πάνω στο κείμενο. Συνεπώς, εάν εγκριθεί η τροπολογία, διατρέχετε τον κίνδυνο να μην υπάρξει ονομαστική ψηφοφορία. Δεν έχετε παρά να ζητήσετε να γίνει μια ψηφοφορία και πάνω στις τροπολογίες. Από εσάς εξαρτάται, εγώ δεν μπορώ να επαναλάβω μια ψηφοφορία πάνω σε ένα κείμενο που έχει αντικατασταθεί, είτε με ονομαστική είτε με μη ονομαστική κλήση. Λυπάμαι, αλλά είναι αδύνατο να το κάνω. Εάν η δική σας ερμηνεία είναι διαφορετική, θα συγκληθεί η Επιτροπή Κανονισμού. Πρόκειται για μία πρακτική που είναι πλήρως αποδεκτή.
<P>
(Το Σώμα εγκρίνει το ψήφισμα)

<SPEAKER ID=25 NAME="Wolf">
Ο κρατικός έλεγχος των λιμένων αποτελεί από καιρό στον ευρωπαϊκό μακρόκοσμο μια υπερήμερη αρχή. Ως εκ τούτου, είναι θετικό ότι σχεδιάζεται σοβαρά η εφαρμογή του, και μάλιστα ως αποτελεσματικός έλεγχος, ο οποίος εξασφαλίζει, όπως διατυπώνεται με απίστευτη αφέλεια (ή κυνισμό; ) στην έκθεση, την "πραγματική τήρηση» τουλάχιστον των κανονισμών ISM. Ελπίζουμε αυτό να αποδειχθεί και στην πράξη. Εδώ απαιτείται ωστόσο η προσοχή όλων μας, ώστε αυτό να μην μείνει απλώς ελπίδα.
<P>
Η ίδια η έκθεση εντοπίζει ένα νέο πρόβλημα, το οποίο ήδη διαφαίνεται: όταν θα πρέπει να εφαρμοστούν και στην Ευρώπη οι κανονισμοί ΙMO και ISM, μπορεί να εξαπλωθούν τάσεις για τη μη εφαρμογή τους! Τούτο μπορεί να αντιμετωπισθεί μακροπρόθεσμα μόνο με, πρώτον, την ανάπτυξη μιας ευρωπαϊκής πολιτικής στα παγκόσμια κέντρα κανονισμών της ναυτιλίας, με επίκεντρο δεσμευτικούς, κοινωνικούς και συμβατούς με την προστασία του περιβάλλοντος, ξεκάθαρους κανόνες, και, δεύτερον, να εφαρμόσει βοηθητικά ίδιες ευρωπαϊκές οδηγίες για την οικολογική ασφάλεια και την κοινωνική συνοχή της ναυτιλίας στον μεγαλύτερο αυτόν οικονομικό χώρο παγκοσμίως.
<P>
Η έκθεση Bazin κάνει τουλάχιστον κάποια αντιληπτά βήματα προς αυτήν την κατεύθυνση. Γι'αυτό την στηρίζουμε, αν και είμαστε πεπεισμένοι ότι ήδη σήμερα είναι αναγκαίο να προχωρήσουμε πολύ περισσότερο.
<P>
Έκθεση Oostlander και Baron Crespo (A4-0368/97)
<SPEAKER ID=26 LANGUAGE="DA" NAME="Bonde">
Κυρία Πρόεδρε, όταν οι ιστορικοί του μέλλοντος θα κρίνουν την εποχή μας, τότε το κεφάλαιο για το τείχος μεταξύ Ανατολής και Δύσης θα είναι σημαντικότατο. Το θέμα είναι αν θέλουμε να το ονομάσουμε κεφάλαιο για την πτώση του τείχους ή για την μετατόπιση του τείχους. Είναι η πτώση του τείχους για την οποία χαιρόμαστε όλοι αλλά είναι η μετατόπιση του τείχους που ετοιμαζόμαστε να πραγματώσουμε. Τώρα κατασκευάζονται τείχη γύρω από το "Οχυρό Ευρώπη» μέσω της βόρειας Αφρικής, ώστε οι φτωχοί να παραμείνουν στη φτώχια τους. Κάνουμε ντάμπινγκ στις αγορές προϊόντων τους προξενώντας πείνα. Στήνουμε εμπόδια στην πώληση των προϊόντων τους. Δεν λαμβάνουν την απαιτούμενη ή δυνατή βοήθεια για να αυτοβοηθηθούν. Στην Κεντρική Ευρώπη μετατοπίζουμε το παλιό τείχος από τα σύνορα της Γερμανίας ανατολικότερα. Η Τσεχία, η Ουγγαρία και η Σλοβενία ίσως ενταχθούν το 2004, αλλά όσον αφορά τις πιο πολυπληθείς και φτωχότερες χώρες δεν μας το επιτρέπουν τα σχέδιά μας. Στη Βαλτική σκοπεύουμε να μετατρέψουμε τον φινλανδικό κόλπο σε κλειστή θάλασσα της ΕΕ με το να συναλλαζόμαστε με την Εσθονία που έχει 1, 5 εκατ. κατοίκους, αλλά η Λεττονία με 2, 6 και η Λιθουανία με 3, 7 εκατ. κατοίκους πρέπει να περιμένουν καλύτερες εποχές. Διαίρει και βασίλευε, πάντα η ίδια λογική της ισχύος που στήριζε και το παλιό τείχος, αλλά είναι την τωρινή στιγμή που έχουμε την ευκαιρία να δημιουργήσουμε μια ενωμένη και αδιαίρετη Ευρώπη. Τα ειρηνικά κινήματα της δεκαετίας του 70 και του 80 δεν κατάφεραν να εμποδίσουν τη διαίρεση της Ευρώπης. Ούτε και τα γεράκια το κατάφεραν με την κούρσα των εξοπλισμών και τις αποτρεπτικές προσπάθειές τους. Ήταν η ίδια η Ανατολική Ευρώπη που γκρέμισε το τείχος, κι εμείς τώρα προσπαθούμε να μαζέψουμε τα κομμάτια του για να το ξαναϋψώσουμε. Από σιδηρούν παραπέτασμα να γίνει ασημένια αυλαία. Μα δεν ντρεπόμαστε; Η Ευρώπη πρέπει να είναι ανοιχτή για όλους. Πρέπει να δημιουργήσουμε μια ανοιχτή, πιο ελεύθερη, πιο ευέλικτη ευρωπαϊκή συνεργασία, όπου κανείς δεν θα μείνει απ'έξω. Το όνομα της ομάδας μας είναι Ευρώπη των Εθνών. Θέλουμε να έχουμε μια Ευρώπη όλων των Εθνών.

<SPEAKER ID=27 NAME="Truscott">
Κυρία Πρόεδρε, εξ ονόματος των βουλευτών του Βρετανικού Εργατικού Κόμματος θα ήθελα να επισημάνω ότι υποστηρίζουμε αμέριστα την αρχή της διεύρυνσης και το μεγαλύτερο μέρος της έκθεσης Oostlander/ Barσn. Ωστόσο, με την αποχή μας από την τελική ψηφοφορία, δηλώνουμε την πεποιθησή μας ότι το τελικό κείμενο δεν είναι επαρκώς σαφές σε ό, τι αφορά το θέμα της διαφοροποίησης. Κατά την άποψή μας, θα ήταν καλύτερο για την ΕΕ και τις αιτούσες χώρες να είναι σαφές σχετικά με την υπό εξέταση της διαδικασίας διεύρυνσης. Στις συνθήκες αυτές, απαιτείται απόλυτη σαφήνεια και για τον λόγο αυτό, πιστεύουμε ότι η επιλογή Πέντε-Συν-Μία, παράλληλα με την ενισχυμένη ενταξιακή στρατηγική για όλα τα υποψήφια κράτη, είναι ο σωστός δρόμος που πρέπει να ακολουθηθεί.
<P>
Τέλος, θα ήθελα να επισημάνω ότι ευχόμαστε κάθε επιτυχία στη διαδικασία διεύρυνσης και προσβλέπουμε στην ένταξη όλων των υποψηφίων χωρών που πληρούν τα κριτήρια της Κοπεγχάγης.

<SPEAKER ID=28 LANGUAGE="DE" NAME="Flemming">
Κυρία Πρόεδρος, η Αυστρία τάχθηκε με δημοψήφισμα κατά της χρήσης της πυρηνικής ενέργειας, και στόχος μας, της ομοσπονδιακής κυβέρνησης και όλων στο κοινοβούλιο εκπροσωπούμενων κομμάτων, είναι μια κεντρική Ευρώπη χωρίς πυρηνική ενέργεια. Ήταν συνεπώς αυτονόητο - ελπίζω για όλους τους αυστριακούς βουλευτές - να ψηφίσουν υπέρ της τροπολογίας 39.

<SPEAKER ID=29 LANGUAGE="DE" NAME="Posselt">
Κυρία Πρόεδροε, προφανώς ο κύριος Bonde συνέταξε την δήλωση του πριν από την ψηφοφορία. Σήμερα ήταν σημαντική ημέρα για το κοινοβούλιο, διότι απέτυχε η στρατηγική "παράδεισου - κόλασης» της Επιτροπής, δηλαδή η ιδέα να εξυψωθούν πέντε χώρες στον παράδεισο, άλλες πέντε να εξοστρακισθούν στην κόλαση, ενώ και οι δέκα, συμπεριλαμβανόμενης της ίδιας της Ε.Ε. οφείλουν να υποβληθούν στην καθαρτήρια πυρά βαθιών πολιτικών και οικονομικών μεταρρυθμίσεων. Προς τούτο ορίσαμε τις κατευθυντήριες γραμμές. Επιδιώκουμε μια ευέλικτη, διότι κανείς δεν γνωρίζει σε αυτές τις χώρες πως μεταβάλλονται οι πολιτικοί και οικονομικοί συσχετισμοί κατά την μακροχρόνια περίοδο ενσωμάτωσης. Δεν θα ήταν λογικό, να βαθμολογήσουμε τους μαθητές από την αρχή της σχολικής χρονιάς. Κατ'αυτόν τον τρόπο αποθαρρύνεται τόσο εκείνος που παίρνει καλούς βαθμούς, όσο και εκείνος που παίρνει κακούς. Ο ένας πιστεύει ότι έχει ήδη επιτύχει τον στόχο του, ο άλλος πιστεύει ότι δεν έχει νόημα να καταβάλει κάποια προσπάθεια. Επιθυμούμε μια ανοικτή διαδικασία ενσωμάτωσης, όσον αφορά τα αποτελέσματά της, και η οποία θα περιλαμβάνει όλες τις υποψήφιες χώρες. Αυτό εκδήλωσε σήμερα το κοινοβούλιο με μεγάλη πλειοψηφία ως θέληση των ευρωπαϊκών λαών, και απευθύνω έκκληση στις κυβερνήσεις να δεσμευτούν προς αυτήν την κατεύθυνση.

<SPEAKER ID=30 NAME="Ahlqvist, Andersson, Theorin και Wibe">
 - (SV) Θεωρούμε ότι είναι σημαντικό να συμπεριλαμβάνονται όλες οι αιτούμενες ένταξη χώρες στη διαδικασία διεύρυνσης, ανεξαρτήτως του επιπέδου προετοιμασίας τους και να κρίνονται όλες οι χώρες με τους ίδιους όρους και να αντιμετωπίζονται κατά ισότιμο τρόπο. Γι' αυτό πρέπει να υπάρξει κοινή έναρξη διαπραγματεύσεων με όλες ταυτόχρονα. Μετά από τις πολυμερείς διαπραγματεύσεις για το κεκτημένο, που μπορεί να διαρκέσουν ένα χρόνο, πρέπει να ξεκινήσουν διμερείς διαπραγματεύσεις με τις χώρες που θα είναι έτοιμες γι' αυτό, κατά πάσα πιθανότητα οι 5+1 που έχει επιλέξει η Επιτροπή, αλλά και άλλα κράτη αν είναι έτοιμα. Το κέρδος μιας τέτοιας λύσης είναι ότι δεν καταδικάζουμε εκ των προτέρων ορισμένες χώρες, αλλά τις ενθαρρύνουμε να συνεχίσουν την φιλόδοξη επιδίωξη τους να είναι ώριμες προς ένταξη.

<SPEAKER ID=31 NAME="Bιbιar">
Έχουμε περίπου δέκα χρόνια μπροστά μας για να πετύχουμε τη διεύρυνση της Ευρωπαϊκής Ένωσης και να οργανωθούμε με δεκατρία περίπου νέα κράτη μέλη. Για τον λόγο αυτό, είναι από τώρα απαραίτητο να ορίσουμε με σαφήνεια την στρατηγική αυτής της χωρίς προηγούμενο διεύρυνσης.
<P>
Σήμερα, εμφανίζονται πολλοί κίνδυνοι: κατ' αρχήν, η ανάδυση νέων τριβών μεταξύ πλούσιων ή φτωχών κρατών και περιοχών. Από την άλλη πλευρά, η εξασθένιση των αποφάσεων της Ευρωπαϊκής Ένωσης και των κοινών πολιτικών της.
<P>
Σε γενικές γραμμές, επικροτώ τις κατευθύνσεις της έκθεσης Oostlander/Baron Crespo, ιδιαίτερα όταν υπογραμμίζεται η ανάγκη ταχείας πρόβλεψης της θεσμικής μεταρρύθμισης της Ευρωπαϊκής Ένωσης, πριν από οποιαδήποτε νέα προσχώρηση.
<P>
Αντίθετα, σε ό, τι αφορά στο χρονοδιάγραμμα έναρξης των διαπραγματεύσεων, ανήκω σε αυτός που θεωρούν πως οι συζητήσεις δεν πρέπει να έχουν συγκεκριμένη χρονική διάρκεια, αλλά αυτή να εξαρτηθεί από το βαθμό της δημοκρατικής και οικονομικής εξέλιξης των υποψηφίων κρατών.
<P>
Οι χωριστές διαπραγματεύσεις με κάθε κράτος θα δώσουν κίνητρα στο σύνολο των κρατών που έχουν υποβάλει αίτηση, ανεξάρτητα από τις δυνατότητες που έχουν για να φτάσουν τα κοινοτικά πρότυπα. Με τον τρόπο αυτό, η διεύρυνση θα προχωρήσει με συγκεκριμένο τρόπο, χάρη στη δυναμική αυτή, η οποία θα εντείνει τις προπαρασκευαστικές ενέργειες και θα βοηθήσει όσα κράτη καθυστερούν να μειώσουν το χάσμα.
<P>
Αντίθετα, η ταυτόχρονη έναρξη των διαπραγματεύσεων προσχώρησης μου φαίνεται παρακινδυνευμένη, λόγω της βραδύτητας της διαδικασίας. Η παραμικρή εμπλοκή των διαπραγματεύσεων αυτών θα επιβραδύνει τις μεταρρυθμίσεις που έχουν ήδη ξεκινήσει και θα αποτελματώσει όλες τις προσπάθειες των υποψηφίων κρατών.
<P>
Κατά συνέπεια, θα ψηφίσω υπέρ της έκθεσης Oostlander/Baron Crespo, υπογραμμίζοντας όμως ιδιαίτερα τη σημασία των συνοδευτικών δράσεων και εκείνων που προηγούνται της προσχώρησης. Αποτελεί καθήκον μας να μεριμνήσουμε για την ενίσχυσή τους, καθώς και στην ανάπτυξη εταιρικών συνεργασιών στο πλαίσιο των ευρωπαϊκών προγραμμάτων που ήδη υπάρχουν.

<SPEAKER ID=32 NAME="Bernardini">
Ήρθε πλέον η ώρα το Κοινοβούλιό μας να λάβει θέση πάνω στην ανακοίνωση της Επιτροπής "Ατζέντα 2000 - για μία ισχυρότερη και μεγαλύτερη Ένωση». Ας εκφράσουμε κατ' αρχήν τα συγχαρητήριά μας για τη θαυμάσια εργασία των εισηγητών της Επιτροπής Εξωτερικών Υποθέσεων, Ασφαλείας και Αμυντικής Πολιτικής που τόνισαν τη λεπτότητα του θέματος σχετικά με την πραγματοποίηση της διεύρυνσης. Είναι προφανές ότι επιθυμούμε να διευρύνουμε την κοινότητά μας, αλλά όχι με οποιοδήποτε κόστος. Ήδη, ως δεκαπέντε, υφιστάμεθα τους περιορισμούς στη λειτουργία των θεσμικών μας οργάνων. Τι θα συμβεί όταν θα είμαστε είκοσι;
<P>
Η Ευρώπη δεν πρέπει να παραιτηθεί από την πρόκληση αυτή. Ας προχωρήσουμε με μια ενισχυμένη προενταξιακή στρατηγική. Η στρατηγική αυτή πρέπει να εκφραστεί από μια ευρωπαϊκή διάσκεψη των υποψηφίων κρατών, που αποτελεί ιδέα του Lionel Jospin.
<P>
Ομοίως, πρέπει να επεκτείνουμε τον προβληματισμό μας σχετικά με τις κατευθυντήριες γραμμές της διεύρυνσης. Ένας τρόπος επίλυσης μιας δύσκολης εξίσωσης είναι να διατηρήσουμε τα ανώτατα όρια των ιδίων πόρων και να μην παρέμβουμε στις εσωτερικές πολιτικές (ΚΓΠ και διαρθρωτικά ταμεία).
<P>
Πάντως, αποτελεί γεγονός ότι η διεύρυνση θα απαιτήσει παραχωρήσεις, που όμως πρέπει να είναι περιορισμένες και προϊόν ώριμης σκέψης.

<SPEAKER ID=33 NAME="Berthu">
Η έκθεση Oostlander/Baron Crespo που εντάσεται στο πλαίσιο του προβληματισμού του Ευρωπαϊκού Κοινοβουλίου για τη στρατηγική διεύρυνσης που προτάθηκε από την Επιτροπή στο πρόγραμμα Ατζέντα 2000, παρέχει μια πτυχή πολιτικά απαραίτητη, αλλά ταυτόχρονα βυθίζεται στο αδιέξοδο της χρηματοδότησης.
<P>
Πράγματι, αρνείται την αυθαίρετη προεπιλογή που η Επιτροπή πρότεινε να τεθεί σε εφαρμογή μεταξύ των υποψηφίων ανατολικών κρατών και αντίθετα ζητεί, με μόνο ορισμένες αποχρώσεις, όλα τα κράτη που έχουν υποβάλει αίτηση να συμμετάσχουν από την αρχή στη διαδικασία της διεύρυνσης. Η θέση αυτή μας φαίνεται πολιτικά δικαιολογημένη, διότι δεν μπορούμε να διακινδυνεύσουμε να θέσουμε από την αρχή στο περιθώριο ένα μέρος των ανατολικών μας γειτόνων, ενώ είναι φανερό ότι κάποια στιγμή θα μας ακολουθήσουν. Στην πορεία, επισημαίνουμε και μια καινοτομία: το Ευρωπαϊκό Κοινοβούλιο διαχωρίζει τη θέση του από την Επιτροπή και διορθώνει μια πρόταση με υπερβάλλοντα τεχνοκρατικό χαρακτήρα. Θα ήταν ευχής έργον να ξαναγίνει αυτό και μάλιστα συχνά!
<P>
Δυστυχώς, την ορθή αυτή πολιτική θέση ακολουθούν αμέσως ατυχείς προτάσεις χρηματοδότησης: η έκθεση προτείνει την εισαγωγή μιας ρήτρας αναθεώρησης σε σχέση με την αύξηση των κοινοτικών πόρων και δαπανών, εάν το ανώτατο όριο του 1, 27 % του ΑΕγχΠ αποδειχθεί ανεπαρκές. Είναι προφανές ότι αυτό θα συμβεί εάν επιμείνουμε στην ταχεία οικονομική και πολιτική ένταξη των ανατολικών χωρών στην οικονομία και τα θεσμικά όργανα της Ένωσης κατά εξισωτικό τρόπο.
<P>
Ορισμένοι ομιλητές, προαισθανόμενοι τον κίνδυνο, αποτόλμησαν την ιδέα ότι για να επιτύχει η διεύρυνση, το ευρωπαϊκό σχέδιο πρέπει να αλλάξει και ότι πρέπει πρώτα να επιδιωχθεί η πολιτική ένωση και στη συνέχεια η οικονομική εξομοίωση. Η ιδέα αυτή αποτελεί μια εξέλιξη προς την ορθή κατεύθυνση, αλλά κατά τη γνώμη μας ανεπαρκή. Πράγματι, τι εννοούμε με τα όμορφα λόγια "πολιτική ένωση»; Η έκφραση αυτή επιδέχεται όλες τις ερμηνείες, περιλαμβανομένης εκείνης ενός ευρωπαϊκού υπερκράτους, περιλαμβανομένης της "ομοσπονδιακής προσέγγισης» που είναι η σημερινή μορφή της Ένωσης, σύμφωνα με την παράγραφο 35 που μόλις ψήφισε το Κοινοβούλιό μας.
<P>
Κατά συνέπεια, αρνούμαστε οποιονδήποτε ορισμό της πολιτικής ένωσης που θα επανέφερε από το παράθυρο την έννοια της "ολοκλήρωσης» που προφανώς οι υποστηρικτές της Ευρώπης των εθνών δεν επιθυμούν.
<P>
Αρνούμαστε ιδιαίτερα αυτή την υπεροπτική, δηλαδή περιφρονητική, αντίληψη της πολιτικής ένωσης που υιοθετείται από την έκθεση Oostlander/Baron Crespo, η οποία οδηγεί στην απαίτηση από τις ανατολικές χώρες να υιοθετήσουν τους δικούς μας κανόνες και να σταματήσουν να είναι ο εαυτός τους, εφόσον θέλουν να γίνουν μέλη της Ένωσης. Δεν βλέπουμε για παράδειγμα στην παράγραφο 96 του ψηφίσματος το Ευρωπαϊκό Κοινοβούλιο να απαιτεί από την Εσθονία να "διευκολύνει περισσότερο την απόκτηση της υπηκοότητάς της από τα μέλη των μειονοτικών ομάδων»; Και αυτό δεν είναι παρά ένα παράδειγμα μεταξύ άλλων. Γιατί ανακατευόμαστε;
<P>
Η δική μας αντίληψη για την Ένωση διαφέρει σημαντικά. Όπως διατυπώθηκε θαυμάσια χθες από τον συνάδελφό μας κ. Souchet, εξ ονόματος της Ομάδος για την Ευρώπη των Εθνών, εδώ και δέκα χρόνια, οι Ευρωπαίοι παραμένουν κλεισμένοι σε δρόμους χωρίς διέξοδο, διότι αντιλαμβάνονται την Ευρώπη με μονολιθικό τρόπο. Από την πτώση του τείχους του Βερολίνου, θα μπορούσαμε να είχαμε προχωρήσει πολύ ταχύτερα στη συνεργασία μας με τις ανατολικές χώρες, εάν εξ αρχής είχαμε αποδεχθεί την ιδέα μιας Ευρώπης με "μεταβλητή γεωμετρία»: στην περίπτωση αυτή θα είχε καταστεί δυνατή η θέσπιση διαφοροποιημένων μορφών συνεργασίας στους τομείς όπου αυτή ήταν περισσότερο επείγουσα, ενταγμένους σε έναν ευρύτερο και όχι οπωσδήποτε περιοριστικό κύκλο, τον οποίο θα ονομάζαμε Ευρωπαϊκή Ένωση. Με τον τρόπο αυτό θα μπορούσαμε να είχαμε προχωρήσει με ευελιξία, χωρίς να αποκλείσουμε ούτε να πιέσουμε κανένα.
<P>
Προφανώς όμως, η στρατηγική αυτή θα προϋπέθετε την αναγνώριση από την πλευρά μας ενός περιθωρίου ελιγμών από τις χώρες αυτές και συνεπώς μια κυριαρχία στο εσωτερικό της Ένωσης, πράγμα που οι κήρυκες του ομοσπονδιακού συστήματος δεν μπορούσαν να αποδεχθούν.
<P>
Πάντως, σήμερα καταγράφουμε και θετικές εξελίξεις που δείχνουν ότι δεν έχουν χαθεί τα πάντα: ιδιαίτερα η Επιτροπή και το Συμβούλιο μόλις έκαναν ένα βήμα στην κατεύθυνση της "μεταβλητής γεωμετρίας», αποδεχόμενοι την ιδέα μιας "ευρωπαϊκής διάσκεψης» που μπορεί να οδηγήσει σε ένα φόρουμ συζητήσεων και ένα πλαίσιο διακυβερνητικής συνεργασίας μεταξύ των χωρών της Ένωσης και των υποψηφίων χωρών. Δυστυχώς, η θετική αυτή ιδέα κινδυνεύει να μην υλοποιηθεί με την πρωτοβουλία της Γαλλίας να περιληφθεί η Τουρκία στη διάσκεψη, περιορίζοντας έτσι το περιθώριο των πιθανών συζητήσεων στο εσωτερικό του κύκλου αυτού. Θα υποχρεωθούμε να προχωρήσουμε σε μια δεύτερη διάσκεψη χωρίς την Τουρκία;

<SPEAKER ID=34 NAME="Capucho">
Οι βουλευτές που πρόσκεινται στο Σοσιαλδημοκρατικό Κόμμα ψήφισαν υπέρ της έκθεσης Oostlander/Baron Crespo, ακολουθώντας τη θέση αρχής που συνίσταται στην υποστήριξη της διεύρυνσης της Ευρωπαϊκής Ενωσης προς τις ευρωπαϊκές χώρες που πληρούν τις αναγκαίες πολιτικές, οικονομικές και κοινωνικές προϋποθέσεις.
<P>
Θα θέλαμε, ωστόσο, να υπογραμμίσουμε ότι η διεύρυνση αυτή δεν θα πρέπει να θέσει υπό αμφισβήτηση τις ισορροπίες που με τόσο κόπο επιτεύχθηκαν καθ' όλη τη διάρκεια της ευρωπαϊκής οικοδόμησης. Ισορροπίες ανάμεσα σε πολιτικές -υλοποίηση της εσωτερικής αγοράς και προώθηση της οικονομικής και κοινωνικής συνοχής-, ισορροπίες στο πλαίσιο του προϋπολογισμού και, πρώτα και κύρια, ισορροπίες θεσμικού χαρακτήρα που αφορούν τη διαδικασία λήψης αποφάσεων στην Ευρώπη.
<P>
Σε ό, τι αφορά την εξέλιξη των θεσμικών οργάνων, φρονούμε πως θα πρέπει να ενεργήσουμε σταδιακά, σύμφωνα με τις διατάξεις της Συνθήκης του Αμστερνταμ, στο πλαίσιο του ολοκληρωτικού σεβασμού της αρχής της ισότητας μεταξύ των κρατών μελών.
<P>
Κατά τη γνώμη του Σοσιαλδημοκρατικού Κόμματος, εξίσου μεγάλη σημασία έχει ο ξεκάθαρος τρόπος με τον οποίο τίθεται από την παρούσα έκθεση ο σεβασμός της δημοκρατίας και των ατομικών ελευθεριών ως απαράβατος όρος για την προσχώρηση νέων κρατών μελών. Για το λόγο αυτό, θεωρούμε ότι τη στιγμή αυτή η Σλοβακία δεν πληροί τις ίδιες προϋποθέσεις με τις υπόλοιπες υποψήφιες χώρες.

<SPEAKER ID=35 NAME="De Melo">
Θεωρούμε ότι υπάρχει γενικευμένη αποδοχή από μεριάς του συνόλου των πολιτικών Ομάδων του Ευρωπαϊκού Κοινοβουλίου και όλων των χωρών της Ευρωπαϊκής Ενωσης, όσον αφορά την εκλεξιμότητα της Κύπρου ως πλήρες μέλος της Ευρωπαϊκής Ενωσης.
<P>
Εφόσον η χώρα αυτή είναι ικανή να υιοθετήσει το κοινοκτικό κεκτημένο, εφόσον μπορεί να προσχωρήσει στην Οικονομική και Νομισματική Ενωση και να συνεργαστεί στο πλαίσιο της Κοινής Εξωτερικής και Αμυντικής Πολιτικής και Πολιτικής Ασφαλείας, συντρέχουν όλες οι προϋποθέσεις ώστε η αίτηση ένταξης της Κύπρου να αξίζει την αποδοχή μας.
<P>
Οσον αφορά το πρόβλημα του αναγκαστικού διαμελισμού της Κύπρου σε δύο ξεχωριστές κοινότητες, θα μπορέσει να υπάρξει, βεβαίως, μια αρχή διευθέτησης με την προσχώρηση της Κύπρου στην Ευρωπαϊκή Ενωση, μιας και με τον τρόπο αυτόν θα ενθαρρυνθεί η Τουρκία ώστε να διευθετήσει το συγκεκριμένο ζήτημα, αλλά και άλλα ζητήματα, με στόχο τη βελτίωση των σχέσεών της με την Ενωσή μας.
<P>
Για τους ουσιαστικούς λόγους που προανέφερα, υποστηρίζουμε την αίτηση ένταξης της Κύπρου στην Ευρωπαϊκή Ενωση και επιλέγουμε την κυβέρνηση της Κυπριακής Δημοκρατίας ως μοναδικό συνομιλητή κατά την επικείμενη διαπραγματευτική διαδικασία, ευθυγραμμιζόμενοι με τις αποφάσεις των Ηνωμένων Εθνών.

<SPEAKER ID=36 NAME="Eriksson, Sjφstedt και Svensson">
 - (SV) Εμείς οι σουηδοί βουλευτές του Αριστερού Κόμματος επιλέξαμε να απόσχουμε της τελικής ψηφοφορίας. Αυτό το κάνουμε διότι δεν συμμεριζόμαστε πολλά από τα συμπεράσματα που εξάγονται στην έκθεση. Η βασική θέση μας ως προς την διεύρυνση της ΕΕ είναι ότι η Ένωση θα πρέπει να καλωσορίσει τα ευρωπαϊκά κράτη που εκπληρούν τις προϋποθέσεις περί δημοκρατίας και όπου η πλειοψηφία του πληθυσμού, μέσω μιας δημοκρατικής διαδικασίας, έδειξε ότι θέλει να αποτελεί μέρος της Ένωσης. Στις περιπτώσεις που οι εν λόγω χώρες επιλέξουν να μην ενταχθούν στην ΕΕ η Ένωση πρέπει να συμβάλει σε άλλες μορφές ευρωπαϊκής συνεργασίας. Είναι σημαντικό να κατανοήσουμε ότι για πολλές χώρες της Ανατολικής Ευρώπης δεν είναι σήμερα επίκαιρη η ένταξη στην ΕΕ. Γι' αυτό το σημαντικότερο για το μέλλον της Ευρώπης είναι η πανευρωπαϊκή συνεργασία μεταξύ ανεξαρτήτων κρατών σε ολόκληρη την Ευρώπη.
<P>
Καταψηφίσαμε πολλές παραγράφους της έκθεσης. Θεωρούμε ότι η διεύρυνση δεν μπορεί να συνδεθεί με όρους για νέες συγκεντρωτικές θεσμικές μεταρρυθμίσεις. Θεωρούμε αντίθετα ότι ο αυξημένος συγκεντρωτισμός, η κοινή αμυντική πολιτική και η ΟΝΕ είναι εμπόδια για μια συνεργασία μεταξύ πολλών χωρών της Ευρώπης. Δεν προτιθέμεθα να αυξήσουμε τις δαπάνες στον προϋπολογισμό της ΕΕ. Αντίθετα, απαιτούνται γενναίες περικοπές και μεταρρυθμίσεις στην περιφερειακή και αγροτική βοήθεια. Ως εκ τούτου, απορρίπτουμε επίσης το αίτημα για μεγάλες χρονικές περιόδους για την σταδιακή προσαρμογή στην αγροτική πολιτική της ΕΕ. Η ένταξη για τις νέες χώρες δεν πρέπει να γίνει "ένταξη β· διαλογής» με χειρότερους όρους απ' ότι για τα άλλα μέλη. Ούτε μπορούμε να δεχτούμε τις σχεδόν απόλυτες προϋποθέσεις μονομερούς προσαρμογής στην ενιαία αγορά της ΕΕ και του κανονισμού της. Αντίθετα, η μελλοντική διεύρυνση πρέπει να διέπεται από σεβασμό προς τις αιτούμενες ένταξη χώρες και των συνθηκών τους.

<SPEAKER ID=37 NAME="Gahrton, Holm και Schφrling">
 - (SV) Απείχαμε, παρότι το ψήφισμα του Ευρωπαϊκού Κοινοβουλίου, σε κάποιες πτυχές, συνεπάγεται βελτίωση σε σχέση με τη γραμμή της κοινοβουλευτική επιτροπής και ιδιαίτερα της Επιτροπής.
<P>
Ο συμβιβασμός αναφορικά με την παράγραφο 3 που έγινε κατά την προηγούμενη σύνοδο, χωρίς να έχουν οι βουλευτές πρόσβαση στο κείμενο, είναι αφ' ενός κοινοβουλευτικά αμφισβητούμενη, αφ' ετέρου ασαφής. Θα προτιμούσαμε την ξεκάθαρη σύσταση της επιτροπής για κοινή έναρξη διαπραγματεύσεων. Αλλά, πάνω απ' όλα, δεν μπορούμε να δεχτούμε να γίνει μία νέα τροποποίηση της Συνθήκης, η οποία θα έχει ως στόχο να γίνουν ακόμη περισσότερα βήματα προς την κατεύθυνση ενός "ομόσπονδου κράτους», μία απόλυτη προϋπόθεση εισόδου για κάποιο νέο κράτος μέλος. Θεωρούμε ότι τα νέα κράτη μέλη πρέπει να έχουν και αυτά επιρροή όσον αφορά την εξέλιξη της ΕΕ.

<SPEAKER ID=38 NAME="Habsburg-Lothringen, Schierhuber, Stenzel">
Ψηφίζουμε υπέρ της τροπολογίας 97 στην παράγραφο 85 της έκθεσης Οostlander.
<P>
Το θέμα της μεταβατικής προθεσμίας είναι άμεσα συνδεδεμένο με τον χρόνο έναρξης ισχύος των συνθηκών προσχώρησης. Επειδή αυτός δεν μπορεί ακόμη να προσδιοριστεί, είναι δύσκολο να οριστούν τώρα συγκεκριμένες μεταβατικές προθεσμίες.
<P>
Το πρώτο μέρος της καταργούμενης πρότασης στην τροπολογία που αφορά σχεδιασμούς χρονοδιαγράμματος και χρηματοδότησης φαίνεται λογικό. Οι υπογράφοντες βουλευτές έχουν επανειλημμένα ζητήσει να υποβάλουν οι υποψήφιες χώρες σχέδια και προγράμματα, στα οποία θα αναφέρονται συγκεκριμένα χρονοδιαγράμματα και στόχοι για την εφαρμογή των διαφόρων νομοθετικών πράξεων.
<P>
Πρέπει να αναλογιστούμε ότι το αίτημα για μια πολύ ταχεία αποδοχή του κοινοτικού κεκτημένου μπορεί να αναγκάσει τις υποψήφιες χώρες να επωμισθούν υποχρεώσεις, στις οποίες δεν θα μπορέσουν να αντεπεξέλθουν, ή να ληφθεί το περιβάλλον ως αιτία για την αναβολή της όλης προς ανατολάς διεύρυνσης της Ε.Ε.
<P>
Εναντίον του καθορισμού ενός πολύ βραχυπρόθεσμου χρονικού διαστήματος συνηγορεί και το γεγονός ότι τόσο τα κονδύλια χρηματοδότησης που διαθέτονται από την Ε.Ε. όσο και τα υπάρχοντα στα ίδια τα εμπλεκόμενα κράτη, είναι περιορισμένα, και ότι το αίτημα σύντομης προθεσμίας μπορεί να επιφέρει την απαίτηση για περαιτέρω χρηματοδότηση.

<SPEAKER ID=39 NAME="Pirker, Rack, Rόbig">
Επειδή εγκρίναμε τις αιτιολογικές σκέψεις ΙΕ έως ΙΖ, δεν θέλουμε να αφήσουμε ασχολίαστη την αναφορά ΙΕ σχετικά με την Σλοβακία.
<P>
Η τελευταία συνεδρίαση της μικτής κοινοβουλευτικής επιτροπής με την Σλοβακία επισήμανε ειδικά ότι έχουν δρομολογηθεί συγκεκριμένα βήματα για να ληφθούν υπόψη, περισσότερο απ' ό, τι μέχρι τώρα, πολιτικά κριτήρια για την επακόλουθη ένταξη στην Ε.Ε. Αν και συνεχίζουμε να συμμεριζόμαστε την άποψη, πως τα κριτήρια της Κοπεγχάγης πρέπει να εξακολουθήσουν να αποτελούν τον στόχο των προσπαθειών της Σλοβακίας, θέλουμε ωστόσο στη βάση των συστάσεων της μικτής επιτροπής να συνηγορήσουμε υπέρ της συμμετοχής της Σλοβακίας στις τρέχουσες συνομιλίες για την επέκταση της Ε.Ε.
<P>
Η Σλοβακία έχει καταβάλει εντατικές προσπάθειες για την ένταξη στην Ευρωπαϊκή Ένωση. Γι'αυτό πρέπει από την πλευρά μας να επιδιώξουμε την δημιουργία των απαραίτητων συνθηκών για την επίτευξη αυτού του τόσο σημαντικού στόχου.

<SPEAKER ID=40 NAME="Kirsten Jensen και Sindal">
Οι Δανοί σοσιαλδημοκράτες υπερψηφίζουν σήμερα την έκθεση για την "Ατζέντα 2000 - Για μια ισχυρότερη και διευρυμένη Ευρώπη». Αυτό γίνεται βάσει του σκεπτικού ότι η έκθεση δίνει βαρύτητα στο να συμμετέχουν όλες οι υποψήφιες χώρες στις ενταξιακές συζητήσεις. Η έκθεση αποστασιοποιείται από την εκδοχή της Επιτροπής σύμφωνα με την οποία μόνο 5+1 χώρες θα ξεκινήσουν συζητήσεις για ένταξη στην Ευρωπαϊκή Ένωση. Αυτό είναι σημαντικό από τη σκοπιά των δανών σοσιαλδημοκρατών, δεδομένου ότι πιστεύουμε πως έχει μεγάλη σημάσια να στείλουμε ένα μήνυμα σε όλες τις υποψήφιες χώρες ότι έχουν δυνατότητα να προσχωρήσουν στην Ένωση.
<P>
Η έκθεση "Ατζέντα 2000 - Για μια ισχυρότερη και διευρυμένη Ευρώπη» παρουσιάζει ωστόσο προβλήματα σε ορισμένους τομείς. Ήταν συνεπώς αναγκαίο να καταψηφίσουμε ορισμένα σημεία της έκθεσης. Στην έκθεση καθορίζονται οι θεσμικές μεταρρυθμίσεις ως όρος προκείμενου να ξεκινήσει η διεύρυνση. Αυτό το θεωρούμε λυπηρό, αφού το Ευρωπαϊκο Κοινοβούλιο πρέπει να μη θέσει εμπόδια στο δρόμο για τη διεύρυνση.

<SPEAKER ID=41 NAME="Lis Jensen">
Δεν μπορώ να ψηφίσω υπέρ της έκθεσης Oostlander και Baron Crespo, παρότι η έκθεση συνιστά να ξεκινήσουν ενταξιακές διαπραγματεύσεις με όλες τις υποψήφιες χώρες συγχρόνως. Συμφωνώ απολύτως με αυτή τη σύσταση, παρόλο που θα συνιστώ όλη την ώρα στις χώρες της Ανατολικής και Κεντρικής Ευρώπης και στους λαούς τους να αποφύγουν να γίνουν μέλη της ΕΕ - για το δικό τους καλό.
<P>
Στην πραγματικότητα, η έκθεση αντιπροσωπεύει μόνο την παρούσα στάση της Επιτροπής ως προς τις υποχρεώσεις που θα έχουν οι χώρες της Ανατολικής και Κεντρικής Ευρώπης. Από τη σύσταση ΙΗ προκύπτει ότι δεν θα επιτραπούν αυτοεξαιρέσεις ή παρεκκλίσεις όσον αφορά τη συνθήκη για τις χώρες τις Ανατολικής και Κεντρικής Ευρώπης. Αυτό, σε συνδυασμό με τις απόψεις που διατυπώνονται στο σημείο 5, επιβεβαιώνει ότι δεν θα δοθούν στις χώρες τις Aνατολικής και Kεντρικής Ευρώπης διαπραγματευτικές δυνατότητες ώστε να πετύχουν, φερ'ειπείν, ρυθμίσεις περί οικονομικών εξαιρέσεων προκειμένου να διευκολυνθεί ο δρόμος της ένταξης στην ΕΕ. Αυτές οι απόψεις δείχνουν την οικονομική και πολιτική υπεροψία που χαρακτηρίζει τον τρόπο που βλέπει η ΕΕ την Ανατολική και Κεντρική Ευρώπη, αλλά και ότι η ίδια η πολιτική ολοκλήρωση στην ΕΕ προέχει μπροστά στην Ανατολική και Κεντρική Ευρώπη. Εξαιτίας αυτών των ζητημάτων αδυνατώ να στηρίξω την έκθεση.

<SPEAKER ID=42 LANGUAGE="SV" NAME="Lindqvist">
 - (SV) Το καλύτερο θα ήταν να ξεκινήσουν, χωρίς επιφυλάξεις και ομαδοποιήσεις, οι διαπραγματεύσεις με όλες τις αιτούμενες ένταξη χώρες ταυτόχρονα. Αυτό θα έδινε σε όλες τις αιτούμενες ένταξη χώρες τις ίδιες δυνατότητες.
<P>
Η πρόταση της Επιτροπής για έναν διαχωρισμό σε μία ομάδα Α και μία ομάδα Β ορθώνει νέα τείχη μεταξύ των αιτούμενων ένταξη χωρών π.χ. στη Βαλτική και δυσχεραίνει τη διαδικασία διεύρυνσης. Η διεύρυνση είναι σημαντική διότι θα δημιουργηθεί μια πανευρωπαϊκή συνεργασία όπου η συνεργασία ακριβώς μεταξύ ανεξάρτητων χωρών τονίζεται περισσότερο από το οικοδόμημα της Ένωσης.
<P>
Η πρόταση της Επιτροπής του Κοινοβουλίου βρίσκεται πολύ κοντά "στην καλύτερη πρόταση». Γι' αυτό υπερψήφισα την έκθεση. Υποστήριξα επίσης τη πρόταση για μια ευρωπαϊκή διάσκεψη για όλες τις αιτούμενες χώρες συμπεριλαμβανομένης της Σλοβακίας και της Τουρκίας. Αντίθετα δεν μπορώ να υποστηρίξω το αίτημα για μία νέα Διακυβερνητική Διάσκεψη πριν ξεκινήσει η διεύρυνση.

<SPEAKER ID=43 NAME="Rosado Fernandes">
 Ανέκαθεν τασσόμασταν υπέρ της διεύρυνσης. Είχαμε μάλιστα προχωρήσει και πιο μακριά, αρνούμενοι την υποκριτική στάση ορισμένων και την ασυνέπεια κάποιων άλλων, που υπεραμύνονται της διεύρυνσης είτε επειδή διαβλέπουν μερικές ακόμη αγορές στη διάθεσή τοτυς, είτε επειδή με τον τρόπο αυτόν θα τεθούν περισσότερα εμπόδια στην υλολοίηση της Πολιτικής Ενωσης. Προχωρήσαμε πιο μακριά διότι σκοπίμως προσδώσαμε ηθική διάσταση στην υπόθεση της διεύρυνσης, εφόσον αυτό που τίθεται επί τάπητος είναι η εδραίωση, στις χώρες εκείνες, της δημοκρατίας, μίας εκ των πρωταρχικών αξιών της Ευρώπης μας την οποία οι λαοί της οραματίζονται εδώ και δεκαετίες.
<P>
Αλλά δεν επιθυμούμε μια οποιαδήποτε, τυχαία διεύρυνση, όπως επίσης δεν αποδεχόμαστε την υπεροπτική στάση που σκοπίμως τηρεί η Ευρωπαϊκή Ενωση.
<P>
Κατά τη γνώμη μας, η διεύρυνση θα πρέπει να προωθείται βάσει τουλάχιστον τριών κριτηρίων. Πρώτον, προτεραιότητα στο πολιτικό: οι κεντρικές ευρωπαϊκές πολιτικές υποθέσεις θα πρέπει, ευθύς εξ αρχής, να τεθούν στο τραπέζι των διαπραγματεύσεων για την προένταξη. Δεύτερον, δεν θα υπάρξει καμία επιτυχής έκβαση σε περίπτωση που, για οποιονδήποτε λόγο -συμπεριλαμβανομένων βεβαίως και των δημοσιονομικών-, υπονομευθεί, έστω και ελάχιστα, η εξελισσόμενη πορεία προς την οικονομική και κοινωνική συνοχή των σημερινών δεκαπέντε κρατών μελών. Τρίτον, σε αντίθεση με αυτό που προτείνει η Επιτροπή, επιβάλλεται η συμμετοχή όλων ανεξαιρέτως των χωρών στην εκκίνηση των διαπραγματεύσεων. Μας αρκεί η αβεβαιότητα στην οποία όλοι μας θα εμπλακούμε. Θα ήταν ανώφελο να μετατρέψουμε αυτή την αβεβαιότητα σε ένα είδος ρωσικής ρουλέτας!
<P>
Τέλος, το θέμα της υπεροπτικής στάσης της Ευρωπαϊκής Ενωσης. Αντί να προσπαθούμε να δίνουμε μαθήματα σε λαούς που, αν χρειαστεί, μπορούν να μας διδάξουν, ή τουλάχιστον να μας βοηθήσουν να μάθουμε τον τρόπο αντιμετώπισης κάποιων δυσκολιών, θα ήταν προτιμότερο να κοιταχτούμε στον καθρέφτη και, προτού επιδιώξουμε να επιβάλουμε οτιδήποτε σε άλλους, να φροντίσουμε πρώτα να επιλύσουμε με συγκεκριμένο τρόπο ορισμένα προβλήματα που νομίζουμε πως τα έχουν μόνον οι άλλοι.
<P>
Συμπερασματικά, ναι στη διεύρυνση, αλλά όχι στη διεύρυνση με οποιοδήποτε τίμημα! Λίγος ρεαλισμός δεν βλάπτει...

<SPEAKER ID=44 NAME="Rovsing">
Ο ψυχρός πόλεμος έληξε και η ΕΕ έχει μια μοναδική ιστορική ευκαιρία να μπορέσει να συνενώσει την Ευρώπη που υπερβολικά συχνά έχει σταθεί σκηνή για αιματηρούς και καταστροφικούς πολέμους. Δεν υπάρχει λοιπόν η παραμικρή αμφιβολία ότι η Ευρωπαϊκή Ένωση οφείλει να κάνει τα αναγκαία βήματα για να ενώσει την Ανατολική και Κεντρική Ευρώπη με την ΕΕ. Κατά τις ενταξιακές συζητήσεις πρέπει να συνδιαλλαγούμε με τις υποψήφιες χώρες ως πλήρως ισότιμους εταίρους. Αυτό δημιουργεί αξιοπιστία και θα προωθήσει μια μεγαλύτερη ευθύνη απέναντι στα δημοκρατικά και ανθρωπιστικά ιδεώδη της ΕΕ στις μελλοντικές χώρες μέλη. Όλες οι υποψήφιες χώρες οφείλουν συνεπώς να έχουν δικαίωμα να ξεκινήσουν διαπραγματεύσεις για την ένταξή της στην ΕΕ ταυτόχρονα, και η έναρξη των διαπραγματεύσεων πρέπει να έχει κοινή αφετηρία.
<P>
Η διάρκεια των συζητήσεων θα μπορούσε να ποικίλει ανάλογα με τις ικανότητες της κάθε χώρας να υιοθετήσει το σύστημα κανόνων της Κοινότητας και με τις ικανότητές της να αναπτύξει μια ανταγωνιστική οικονομία ελεύθερης αγοράς, να αναπτύξει σταθερά θεσμικά όργανα που θα εγγυώνται το κράτος δικαίου, τη δημοκρατία, τα ανθρώπινα δικαιώματα καθώς και τον σεβασμό και την προστασία των μειονοτήτων. Πριν από την ένταξη των νέων χωρών, η ΕΕ οφείλει το γρηγορότερο δυνατόν να προβεί σε θεσμικές μεταρρυθμίσεις που θα εξασφαλίζουν ότι μια ΕΕ με 25 χώρες θα μπορεί να λειτουργεί πρακτικά και αποτελεσματικά. Κατά παρόμοιο τρόπο, πρέπει να επισημανθεί ότι το σύστημα κανόνων της ΕΕ όσον αφορά τον περιβαλλοντικό τομέα πρέπει να αποκτήσει μεγαλύτερη σπουδαιότητα και ότι η διάρκεια των χρονικών ορίων προσαρμογής για τις έτοιμες προς ένταξη χώρες μέλη πρέπει να μειωθεί ακόμη περισσότερο. Σε τελική ανάλυση, πρέπει πράγματι να εκφράσουμε τη μεγάλη μας ικανοποίηση τόσο με την έκθεση του Κοινοβουλίου όσο και με την "Ατζέντα 2000» της Επιτροπής.

<SPEAKER ID=45 NAME="Souchet">
Με πρόσχημα το θεμελιώδες θέμα της διεύρυνσης και επειδή η Επιτροπή δεν θέλησε να το εξετάσει διατηρώντας τη μόνη λογική προσέγγιση, εκείνη της Ευρώπης με "μεταβλητή γεωμετρία», εφόσον ακολουθηθούν οι προτάσεις αυτές, η γεωργία της Ευρωπαϊκής Ένωσης των δεκαπέντε κρατών μελών είναι εκείνη που πρέπει να αποτελέσει τον κύριο παράγοντα χρηματοδοτικής συμβολής στη διαδικασία διεύρυνσης.
<P>
Στην ανακοίνωσή της "Ατζέντα 2000», με την τρέχουσα ονομασία "Πακέτο Santer», η Επιτροπή απλούστατα παρέλειψε να ξεκινήσει από τον ορισμό ενός ευρωπαϊκού γεωργικού μοντέλου, ανεξάρτητου από το αμερικανικό ή εκείνο των κρατών της ομάδος Cairns.
<P>
Χρησιμοποιεί ορισμένα τεχνάσματα με σκοπό να προσπαθήσει να περάσει έμμεσα και όσο το δυνατόν πιο ανώδυνα την πλήρη αναθεώρηση της ΚΓΠ, πριν ακόμη ξεκινήσει το 1999 ο επόμενος γύρος των διαπραγματεύσεων της ΠΟΕ.
<P>
Ποια είναι τα τεχνάσματα αυτά;
<P>
Κατ' αρχήν, για την μελλοντική ΚΓΠ, η Επιτροπή προτείνει έξι στόχους που δεν μπορούμε παρά να επιδοκιμάσουμε. Δυστυχώς, όταν περνάμε από τις αρχές στα μέσα υλοποίησης, αντιλαμβανόμαστε ότι τα μέσα που προτείνονται από την Επιτροπή στρέφονται σε μια κατεύθυνση αντίθετη με τις αρχές που η ίδια έχει προτείνει. Έτσι, ενώ η Επιτροπή ισχυρίζεται ότι ευνοεί την περιβαλλοντική γεωργία, θέλει να μειώσει τις τιμές του βόειου κρέατος και "ξεχνά» να αποζημιώσει τους εκτροφείς θηλάζουσας αγελάδας που τρέφεται με χόρτο.
<P>
Στη συνέχεια, η Επιτροπή ισχυρίζεται ότι δίνει αποζημιώσεις για τις μειώσεις των τιμών που προτείνει για την περίοδο 2000-2006, όμως οι μελέτες μας δείχνουν ότι στην πραγματικότητα οι αντισταθμιστικές ενισχύσεις απέχουν πολύ από το να εξισορροπούν την προγραμματισμένη πτώση των τιμών: ορισμένοι τομείς της γεωργίας θα χάσουν ποσοστό έως 50 % του εισοδήματός τους και σε γενικές γραμμές η ευρωπαϊκή γεωργία θα χάσει περίπου 20 δισ. ECU, δηλαδή πάνω από το 20 % της καθαρής προστιθέμενης αξίας της για το έτος 1996.
<P>
Η εν λόγω απώλεια εισοδήματος κινδυνεύει να στραγγαλίσει τις γεωργικές εκμεταλλεύσεις που θα υποστούν τη σημαντική και ορισμένες φορές απότομη μείωση των εισοδημάτων. Επιπλέον, και μάλιστα με ύπουλο τρόπο, η Επιτροπή προτείνει τον καθορισμό ενός ανώτατου ορίου ανά εκμετάλλευση. Οι ευρωπαίοι γεωργοί θα πρέπει λοιπόν να χρησιμοποιήσουν νομικά τεχνάσματα για να συνεχίσουν να ζουν, ή μάλλον να επιβιώνουν, από την εργασία τους. Εμείς από την πλευρά μας, θέτουμε μια απλή ερώτηση: γιατί να μην προβλέψουμε καλύτερα τον καθορισμό ενός ανώτατου ορίου των ενισχύσεων ανά ενεργητικό, ώστε μόνον οι πραγματικοί αγρότες να επωφεληθούν από τις ευρωπαϊκές ενισχύσεις και για να αναπτυχθεί η απασχόληση στη γεωργία και στις αγροτικές περιοχές; Γιατί η δυνατότητα αυτή δεν εξετάστηκε από την Επιτροπή;
<P>
Τελειώνοντας, επιθυμούμε μια πραγματική γεωργική πολιτική, δηλαδή μια πολιτική που θα συνδέει στενά τα προϊόντα με τον έδαφος παραγωγής τους και όχι μια γεωργία που θα είναι αποκλειστικά προμηθευτής πρώτων υλών οι οποίες θα παράγονται οπουδήποτε, αρκεί αυτό να γίνεται με το μικρότερο κόστος, οι τιμές των οποίων θα εξαρτώνται αποκλειστικά από την παγκόσμια αγορά και κατά συνέπεια η παραγωγή τους θα υπόκειται μοιραία στις διαδικασίες της μεταφοράς των δραστηριοτήτων των επιχειρήσεων. Η σύνδεση με το έδαφος παραγωγής και η κοινοτική προτίμηση αποτελούν τα δύο θεμελιώδη χαρακτηριστικά αυτού που πρέπει να είναι το ευρωπαϊκό γεωργικό μοντέλο.

<SPEAKER ID=46 NAME="Striby">
Το ψήφισμα που μόλις εξετάσαμε θα έπρεπε να αποτελέσει την ευκαιρία για το Κοινοβούλιό μας να απευθύνει ένα ισχυρό μήνυμα στους εταίρους μας της Κεντρικής και Ανατολικής Ευρώπης.
<P>
Όμως, τους απευθύναμε ένα κείμενο γεμάτο σύγχυση, ένα νομικο-πολιτικό συνονθύλευμα που, και αυτό θα είναι το μόνο θετικό του στοιχείο, θα τους επιτρέψει να έχουν μια εκτίμηση της σημερινής κατάληξης της Ευρωπαϊκής Ένωσης: μία δυσκίνητη και ανίσχυρη υπερεθνική αρχή που δεν έχει πλέον την ισχύ να ασκήσει τα προνόμια που αποσπά από τα κράτη μέλη της και αφήνεται στις απολαύσεις ενός σχολαστικού όσο και ανώφελου νομικισμού.
<P>
Εάν οι ΧΚΑΕ επιθυμούν να προσχωρήσουν στην Ένωση, είναι διότι το γεγονός αυτό σημαίνει γι' αυτές οριστική ρήξη με την πεντηκονταετή παρένθεση της κομμουνιστικής κυριαρχίας. Σημαίνει επίσης την είσοδο σε μία ζώνη κοινής ευημερίας και την προοπτική απεριόριστων χρηματοδοτήσεων για τις διαρθωτικές μεταρρυθμίσεις που επιθυμούν να εντείνουν.
<P>
Όμως εάν, όπως υπενθυμίζει το ψήφισμα που μόλις εγκρίναμε, η Επιτροπή και το Κοινοβούλιο επιθυμούν μια διεξοδική συζήτηση και την πλήρη συμμετοχή των πληθυσμών που εμπλέκονται στη διαδικασία της διεύρυνσης, διατρέχουν ένα κίνδυνο, τουλάχιστον εάν η προπαγάνδα δεν υπερισχύσει της ενημέρωσης: να ανακαλύψουν οι πληθυσμοί των υποψηφίων χωρών το πραγματικό πρόσωπο που χαρακτηρίζει τη λειτουργία της Ευρωπαϊκής Ένωσης.
<P>
Υπάρχει ο κίνδυνος το σκεπτικό "Ό, τι είναι δικό μου είναι δικό μου και ό, τι είναι δικό σας το συζητάμε» που χαρακτηρίζει τις κοιινοτικές διαπραγματεύσεις, να τους θυμίσει οδυνηρές αναμνήσεις. Οι υποψήφιες χώρες έχουν εκτιμήσει το μέγεθος της εκχώρησης της κυριαρχίας που πρέπει να αποδεχθούν; Έχουν αντιληφθεί τη φύση των θεσμικών μεταρρυθμίσεων που εύχεται το Ευρωπαϊκό Κοινοβούλιο; Έχουν αντιληφθεί ότι πρέπει εκ των προτέρων και χωρίς συζήτηση να υπαχθούν στον ομοσπονδιακό χαρακτήρα της Ένωσης; Πολύ φοβάμαι πως όχι.
<P>
Υπό τις συνθήκες αυτές, η διεύρυνση που προετοιμάζεται είναι καθαρή κοροϊδία.
<P>
Έκθεση Colom I Naval (A4-0331/97)
<SPEAKER ID=47 LANGUAGE="FR" NAME="Berthu">
Το σενάριο των οικονομικών προοπτικών που παρουσιάστηκε από την Επιτροπή στο πρόγραμμα Ατζέντα 2000 έχει τουλάχιστον το πλεονέκτημα ότι δείχνει πως εάν ακολουθηθεί η ίδια πολιτική, η επίτευξη ισορροπίας είναι αδύνατη σε κάποια τακτή προθεσμία. Βλέπουμε πράγματι να διαγράφονται δύο βασικές αντιφάσεις. Η πρώτη αφορά στο ενιαίο νόμισμα. Μας αναφέρουν ότι είναι απολύτως αναγκαίο να διατηρηθεί το ανώτατο όριο των εισφορών στο 1, 27 % του ΑΕγχΠ, για να μη τεθούν σε κίνδυνο οι προσπάθειες των κρατών να εκπληρώσουν τα κριτήρια σύγκλισης. Ταυτόχρονα όμως, γνωρίζουμε καλά ότι με την τωρινή κατάσταση, το ενιαίο νόμισμα δεν θα μπορέσει να αντέξει χωρίς μια αυξημένη διαπεριφερειακή αναδιανομή σε ευρωπαϊκό επίπεδο, και συνεπώς χωρίς πιο αυξημένες κοινοτικές εισφορές από ό, τι σήμερα. Ας ανακεφαλαιώσουμε: Η επιτυχία του ευρώ απαιτεί ταυτόχρονα ανώτατα όρια κοινοτικών εισφορών για τη συγκράτηση των ελλειμμάτων και αυξημένες κοινοτικές εισφορές για να τεθεί το σύστημα σε λειτουργία. Πού βρίσκεται η λύση; Κατά τη γνώμη μας, στην αναβολή της καθιέρωσης του ευρώ.
<P>
Δεύτερη αντίφαση, σχετικά με τη διεύρυνση. Στην Ατζέντα 2000, μας παρουσιάζεται η προοπτική μιας διεύρυνσης όπου οι νεοεισερχόμενοι θα φτάσουν αρκετά σύντομα σε ένα επίπεδο οικονομικής κια πολιτικής ολοκλήρωσης που θα τους επιτρέψει να συμμετέχουν ισότιμα στους μηχανισμούς της μονολιθικής Ευρωπαϊκής Ένωσης. Για την υποστήριξη αυτής της θέσης, η Επιτροπή είναι υποχρεωμένη να προβάλει ελάχιστα ρεαλιστικές αναπτυξιακές υποθέσεις και να μειώσει τα οφέλη από τη γεωργική πολιτική και τις διαρθρωτικές δράσεις σε βάρος των σημερινών δεκαπέντε μελών της Ένωσης, ώστε να αποδεσμεύσει περιθώρια επιχορηγήσεων για τις ανατολικές χώρες. Ακόμη και έτσι λοιπόν, η υλοποίηση αποδεικνύεται αδύνατη. Η Επιτροπή δεν κατορθώνει να αποδεσμεύσει παρά μόνο 76 δισ. σε επιχορηγήσεις για οκτώ χρόνια, ενώ συγκριτικά, μια προσπάθεια του ίδιου διαμετρήματος με εκείνη της Γερμανίας για τα ανατολικά κρατίδιά της θα απαιτούσε 3.400 δισ. Κατά συνέπεια, το μοντέλο ολοκλήρωσης των ανατολικών χωρών σε μια ομοιόμορφη Ευρώπη και η εξομοίωσή τους μέσω επιχορηγήσεων, όπως υποστηρίζεται στο κείμενο της Ατζέντα 2000, προσκρούει στον περιορισμό των πόρων μας. Και εδώ επίσης, η μόνη λύση έγκειται στην αναθεώρηση αυτού του μοντέλου, όπως θα αναφέρω λεπτομερώς στην αιτιολόγηση της ψήφου μου πάνω στην έκθεση Oostlander.

<SPEAKER ID=48 LANGUAGE="FR" NAME="Pinel">
Κυρία Πρόεδρε, οι προτάσεις της Ατζέντα 2000 φιλοδοξούν να θέσουν σε νέα πρότυπα το πρόσωπο της ευρωπαϊκής διαρθρωτικής πολιτικής. Αν και συμφωνούμε με την αρχή της συγκέντρωσης των στόχων, μεριμνώντας για μεγαλύτερη αποτελεσματικότητα, ωστόσο είμαστε ιδιαίτερα ανήσυχοι από αυτή τη νέα φόρμουλα του σχεδίου του στόχου 2 που η Επιτροπή βγάζει από το μανίκι της.
<P>
Τι βλέπουμε; Ένα τεράστιο καζάνι όπου βλέπουμε φύρδην μίγδην χωροταξικά θέματα, βιομηχανικές ζώνες, αγροτικούς χώρους και παραθαλάσσιες περιοχές. Η Ευρωπαϊκή Ένωση πρέπει να παρεμβαίνει παντού και σε όλα, υποκύπτοντας στην ηθικολογία και στη δημαγωγία και προχωρώντας με τον τρόπο αυτό σε ένα σαφώς αναποτελεσματικό διασκορπισμό των ενισχύσεων, τη στιγμή που δικαιολογημένα προβληματιζόμαστε πάνω στον τρόπο συγκέντρωσης των ενισχύσεων αυτών. Στο θέμα αυτό υπάρχουν δύο σαφώς αλληλοσυγκρουόμενες προσεγγίσεις και υπάρχει μεγάλος φόβος ότι η ανάπτυξη της υπαίθρου θα είναι το κύριο θύμα αυτού του δυσκολοχώνευτου γεύματος. Με κίνδυνο να πούμε τα ίδια πράγματα, επαναβεβαιώνουμε την επιθυμία μας να δούμε τον νέο αυτό στόχο 2 να περιέχει τουλάχιστον έναν ειδικό και ανεξάρτητο υποστόχο με τίτλο "αγροτικοί χώροι» και έναν άλλο με τίτλο "παραθαλάσσιες ζώνες», με διάρκεια προγραμματισμού, όσον αφορά στην πολιτική για την ύπαιθρο, ίσης διάρκειας με εκείνη της ΚΓΠ.
<P>
Για την ομάδα μας, οι ευρωπαϊκές ενισχύσεις πρέπει κατά προτεραιότητα να στραφούν στις περιοχές που ερημώνονται από τους κατοίκους τους, παρά σε εκείνες που εδώ και μεγαλύτερο ή μικρότερο χρονικό διάστημα βρίσκονται σε μια διαδικασία υπερπληθυσμού. Εάν θέλουμε πραγματικά να ακολουθήσουμε μια φιλόδοξη πολιτική στους τομείς της απασχόλησης και του περιβάλλοντος, αυτό που κυρίως προέχει είναι η εξισορρόπηση των εδαφικών χώρων. Επειδή προς το παρόν δεν βρίσκουμε στις προτάσεις της Ατζέντα 2000 μία ικανοποιητική απάντηση στις προσδοκίες μας, είμαστε υποχρεωμένοι να μην εγκρίνουμε το τωρινό περιεχόμενό της.

<SPEAKER ID=49 NAME="Ahlqvist, Theorin και Wibe">
 - (SV) Στην παράγραφο 13 της έκθεσης αναφέρεται ότι η χρηματοδότηση της Ένωσης στη σημερινή φάση δεν φαίνεται να είναι κατάλληλη "για να διασφαλίσει μία δίκαιη κατανομή του ευρωπαϊκού φορολογικού βάρους». Φυσικά δεν έχουμε τίποτε εναντίον ενός δίκαιου φορολογικού βάρους, αλλά το θέμα είναι πως αυτό θα διαμορφωθεί συγκεκριμένα. Η θέση μας είναι, πρώτον, ότι η "οροφή» του 1, 27 % του ΑΕΠ θα πρέπει να παραμείνει και δεύτερον ότι η καθαρή οικονομική συνεισφορά της Σουηδίας δεν επιτρέπεται σε καμία περίπτωση να αυξηθεί. Συγκεκριμένες προτάσεις όμως που θίγουν αυτό το ζήτημα είναι φυσικά πάντοτε ευπρόσδεκτες. Η θέση μας όμως είναι αυτονόητη: Η Σουηδία, ως ο μεγαλύτερος χρηματοδότης κατά κεφαλή καθαρών συνεισφορών εντός της Ευρωπαϊκής Ένωσης, δεν θα πρέπει στο μέλλον να πληρώσει περισσότερα για τέλη μέλους.
<P>
Παίρνουμε σαφείς αποστάσεις επίσης από την παράγραφο 18 της έκθεσης για την διατήρηση ανεκμετάλλευτων πόρων σε ένα ειδικό αποθεματικό. Θεωρούμε ότι οι ανεκμετάλευτοι πόροι θα πρέπει να επιστραφούν στα κράτη μέλη ασυζητητί.

<SPEAKER ID=50 NAME="Capucho">
Οι βουλευτές που πρόσκεινται στο Σοσιαλδημοκρατικό Κόμμα υπερψήφισαν την έκθεση Colom i Naval επειδή προβάλλει το θέμα της Ατζέντας 2000 κάτω από μια σκοπιά που χαρακτηρίζεται από πολιτική ισορροπία και είναι, από τεχνικής άποψης, ορθή.
<P>
Πράγματι, δεν είναι ρεαλιστικό το να καθορίζουμε ευθύς εξ αρχής ένα ανώτατο δημοσιονομικό όριο ύψους 1, 27 % του κοινοτικού ΑΕγχΠ για τη χρονική περίοδο από το 2000 ώς το 2006, εφόσον δεν γνωρίζουμε πόσα νέα κράτη μέλη θα προσχωρήσουν στο μεταξύ στην Ευρωπαϊκή Ενωση, πότε θα λάβουν χώρα οι αντίστοιχες προσχωρήσεις, ποια θα είναι η κατεύθυνση και η εμβέλεια της μεταρρύθμισης των εσωτερικών και των εξωτερικών πολιτικών της Ενωσης -και ιδίως της ΚΓΠ- και ποιοι θα είναι οι ρυθμοί αύξησης του ευρωπαϊκού ΑΕθνΠ.
<P>
Οπως τονίζει ο εισηγητής, οι προβλέψεις της Επιτροπής βασίζονται σε εξαιρετικά εύθραυστες υποθέσεις, δεδομένου ότι ουδείς δεν μπορεί να προβλέψει τον πραγματικό αντίκτυπο της εισαγωγής του ευρώ, του νέου γύρου διαπραγματεύσεων στο πλαίσιο της Παγκόσμιας Οργάνωσης Εμπορίου -και κυρίως όσον αφορά το γεωργικό τομέα- και, γενικότερα, των τεχνικών αλλαγών που συντελούνται με ταχείς ρυθμούς σε συνδυασμό με την παγκοσμιοποίηση της οικονομίας.
<P>
Η παρούσα έκθεση επιδιώκει να εισαγάγει μηχανισμούς ευελιξίας στο πλαίσιο της αναθεώρησης των δημοσιονομικών προοπτικών -τόσο όσον αφορά τα έσοδα όσο και τις δαπάνες- οι οποίοι ίσως αποδειχθούν αναγκαίοι ώστε να επιτευχθεί η βιωσιμότητα της διεύρυνσης δίχως να υπονομευθούν οι εφαρμοζόμενες σήμερα πολιτικές, και ιδίως οι πολιτικές για την προώθηση της οικονομικής και κοινωνικής συνοχής.
<P>
Αυτό που το Σοσιαλδημοκρατικό Κόμμα θεωρεί απαράδεκτο στο έγγραφο της Επιτροπής (Ατζέντα 2000) είναι, πέρα από τις ασάφειες που ανέφερα προηγουμένως, το γεγονός ότι το κόστος της διεύρυνσης φορτώνεται στις πλάτες των κρατών της Ενωσης που σημειώνουν τους χαμηλότερους ρυθμούς ανάπτυξης.
<P>
Τασσόμαστε υπέρ της διεύρυνσης. Αλλά δεν μπορούμε να δεχθούμε το γεγονός ότι η χρηματοδότησή της θα γίνει κατά βάση με πιστώσεις οι οποίες σήμερα διατίθενται για τα διαρθρωτικά ταμεία.

<SPEAKER ID=51 NAME="Cushnahan">
Παρουσιάζοντας την Ατζέντα 2000, η Επιτροπή εξέφρασε την πρόθεσή της να προσφέρει σαφή και συνεκτική θεώρηση της Ευρωπαϊκής Ένωσης καθώς εισέρχεται στη νέα χιλιετία. Για να εκτιμήσουμε κατά πόσον είναι δυνατόν να εκπληρωθούν οι προσδοκίες αυτές, είναι σημαντικό να θέσουμε διερευνητικές ερωτήσεις σχετικά με την προτεινόμενη χρηματοοικονομική προοπτική. Η επιλογή να διατηρηθεί ως κατευθυντήριος γραμμή το ποσοστό 1, 27 % του ΑΕΠ, γεννά δυσπιστία ως προς το κατά πόσον οι προτάσεις της Επιτροπής θα είναι επαρκείς για να αντιμετωπιστούν οι φιλόδοξες προκλήσεις που περιγράφονται λεπτομερώς στην Ατζέντα 2000.
<P>
Η διεύρυνση επιφέρει σημαντικές χρηματοοικονομικές επιπτώσεις. Η χρηματοοικονομική προοπτική, άραγε, παρέχει επαρκείς πόρους για να εφαρμοστεί η διεύρυνση; Δεδομένου ότι έχουν επίσης προταθεί θεμελιώδεις μεταρρυθμίσεις της ΚΓΠ και των διαρθρωτικών ταμείων, χρηματοδοτούμε επαρκώς τους βασικούς τομείς της πολιτικής. Επιπλέον, ποιές θα είναι οι συνέπειες στον προϋπολογισμό της ΕΕ σε περίπτωση που η Γερμανία, η Ολλανδία και η Σουηδία καταφέρουν να μειωθεί η συνεισφορά τους στον προϋπολογισμό; Τα ερωτήματα αυτά είναι θεμελιώδη και απαιτούν απαντήσεις.
<P>
Προφανώς, θα δυσκολευθώ να πείσω την Ιρλανδία ότι δεν τερματίζεται απότομα η χορήγηση κονδυλίων από τα διαρθρωτικά ταμεία, όπως υποσχέθηκε η Επιτροπή. Εν όψει της κατάργησης του καθεστώτος του Στόχου 1, είναι επιτακτική η θέση σε ισχύ ενός καθεστώτος "Μεταβατικού Στόχου 1». Επιπροσθέτως, δεδομένης της σημασίας που έχει η γεωργία για την ιρλανδική οικονομία, είναι απαραίτητο να διατεθούν οι κατάλληλοι πόροι για τα αντισταθμιστικά μέτρα που προτάθηκαν στο πλαίσιο της μεταρρύθμισης της ΚΓΠ.
<P>
Ωστόσο, παρά το γεγονός ότι θέτω τα ερωτήματα αυτά σχετικά με την προοπτική διεύρυνσης, υποστηρίζω αμέριστα τη διεύρυνση και είμαι πεπεισμένος ότι η προοπτική μας δεν πρέπει να βασίζεται στην απαισιοδοξία ή στο στενά εγωιστικό εθνικό συμφέρον. Ανεξάρτητα από το κόστος της διεύρυνσης, οφείλουμε να αναγνωρίσουμε τα οφέλη που προκύπτουν από την ένταξη πολλών εκατομμυρίων καταναλωτών στην αγορά της ΕΕ. Επιπλέον, η οικονομική και πολιτική σταθεροποίηση της Κεντρικής και Ανατολικής Ευρώπης θα επηρεάσει θετικά την οικονομία της Ευρωπαϊκής Ένωσης.
<P>
Τα ενδεχόμενα οφέλη της διεύρυνσης είναι πολύ περισσότερα από τις πιθανές απώλειες που θα προκαλέσει -τόσο από φιλοσοφικής όσο και από οικονομικής πλευράς. Για τους λόγους αυτούς, πρέπει να την υποστηρίξουμε ένθερμα.

<SPEAKER ID=52 NAME="Gahrton, Holm και Schφrling">
 - (SV) Απείχαμε της ψηφοφορίας για την έκθεση καθώς δεν θέλουμε να δημιουργήσουμε ανοίγματα για περαιτέρω αύξηση του συνολικού προϋπολογισμού της ΕΕ, αφ' ενός για λόγους αρχής, αλλά επίσης και γιατί φοβούμαστε ότι οι νέοι πόροι προς την ΕΕ - ακόμη και αν αποσκοπούν στην οικονομική ενίσχυση της Ανατολικής και Κεντρικής Ευρώπης - θα αφαιρεθούν από την οικονομική ενίσχυση προς τις αναπτυσσόμενες χώρες από πλευράς κρατών μελών.

<SPEAKER ID=53 NAME="Kirsten Jensen και Sindal">
Οι Δανοί σοσιαλδημοκράτες υπερψηφίζουν σήμερα την έκθεση "Ατζέντα 2000 - Η μελλοντική χρηματοδότηση της Ένωσης». Συμφωνούμε ότι οι μεταρρυθμίσεις της κοινής αγροτικής πολιτικής και της διαρθρωτικής πολιτικής είναι απαραίτητες για μια σωστή διεύρυνση. Η έκθεση για την Ατζέντα 2000 παρουσιάζει ωστόσο προβλήματα σε ορισμένους τομείς. Ήταν αναγκαίο να καταψηφίσουμε ορισμένα σημεία. Από τη δική μας σκοπιά είναι πραγματικά λυπηρό ότι το Ευρωπαϊκό Κοινοβούλιο προσπαθεί να θέσει εμπόδια στο δρόμο προς τη διεύρυνση με το να θεωρεί υποχρεωτικό όλες θεσμικές μεταρρυθμίσεις να έχουν υλοποιηθεί προτού ξεκινήσει η διεύρυνση.
<P>
Επιπροσθέτως, είμαστε σκεπτικοί όσον αφορά την εκδοχή της Επιτροπής για τη χορήγηση των πόρων στις υποψήφιες χώρες σε πρώτο και δεύτερο γύρο κατά τη διαδικασία ένταξης. Πιστεύουμε ότι στέλνει ένα άσχημο πολιτικό μήνυμα στις χώρες του δεύτερου διαπραγματευτικού γύρου, δεδομένου ότι θα λάβουν μόνο περίπου το ένα τρίτο των διατιθέμενων πόρων. Αυτό το αιτιολογούμε λέγοντας ότι κατ'αυτόν τον τροπο αυτές οι χώρες θα νιώσουν ότι η ευκαιρία για ένταξη στο εγγύς μέλλον έχει σε μεγάλο βαθμό μειωθεί. Είναι σημαντικό να εξασφαλίσουμε σε αυτές τις χώρες συνεχιζόμενα κίνητρα για να προετοιμάζονται για τη μελλοντική ένταξή τους στην Ευρωπαϊκή Ένωση.

<SPEAKER ID=54 LANGUAGE="SV" NAME="Lindqvist">
 - (SV) Η έκθεση πάει μακρύτερα απ' ό, τι η Επιτροπή στο θέμα της οροφής της εισφοράς και θεωρεί πιθανή εισφορά πάνω από το 1, 27 % του ΑΕΠ. Υπάρχουν επίσης σκέψεις για εναλλακτικές χρηματοδοτικές οδούς, δηλαδή νέους τρόπους να εισρεύσουν πόροι στην ΕΕ. Η επιτροπή υποστηρίζει μία πιό άμεση σύνδεση μεταξύ των φορολογουμένων και των θεσμικών οργάνων της ΕΕ - ένας περισσότερο σαφής κοινοτικός φόρος. Μία τέτοια επέκταση της Ένωσης θα ήταν προς την λάθος κατεύθυνση. Γι' αυτό καταψήφισα την έκθεση.

<SPEAKER ID=55 NAME="Porto">
Η αιτιολόγηση ψήφου της Ομάδας μου είναι σαφέστατη: υποστηρίζουμε την έκθεση του συναδέλφου Colom i Naval και δεν δεχόμαστε το «απαράβατο» του ανωτάτου ορίου του 1, 27 % του ΑΕγχΠ για τον κοινοτικό προϋπολογισμό, από τη στιγμή που δεν υπάρχει καμία σίγουρη εκτίμηση των αναγκών που πρέπει να αντιμετωπίσουμε κατά την ιστορική στιγμή που διανύουμε αλλά, παρά ταύτα, ποντάρουμε αποκλειστικά σε πόρους της κατηγορίας 2, ενεργούμε δηλαδή αποκλειστικά σε βάρος των οφελημάτων που παρέχουν σήμερα τα διαρθρωτικά ταμεία, σε βάρος συγκεκριμένων περιφερειών οι οποίες, όπως συμβαίνει στην Πορτογαλία, συνεχίζουν να παρουσιάζουν τεράστιες ελλείψεις και έχουν ένα κατά κεφαλήν ΑΕγχΠ που δεν φθάνει το ήμισυ του κοινοτικού μέσου όρου.
<P>
θα μπορούσε κανείς να πει, άλλωστε, ότι θυσιάζοντας τις διαρθρωτικές πολιτικές, καταφέρνουμε μεν ένα πλήγμα κατά συγκεκριμένων πολιτικών πρώτης προτεραιότητας, αλλά συγχρόνως επιτυγχάνουμε μια επέκταση της αγοράς που, σε τελευταία ανάλυση, αποβαίνει προς όφελος της Κοινότητας στο σύνολό της.
<P>
Το ίδιο δεν μπορούμε να πούμε, δυστυχώς, για μια πολιτική όπως η ΚΓΠ, που εμφανίζει τόσες και τόσες στρεβλώσεις και ανισομετρίες, οι οποίες, επιπλέον, θα επιδεινωθούν βάσει των σημερινών προτάσεων της Ατζέντας 2000.
<P>
Τέλος, παρότι συμφωνώ με τις απόψεις και τους προβληματισμούς του εισηγητή, θεωρώ ωστόσο ότι αυτός θα όφειλε να προχωρήσει παραπέρα, υπογραμμίζοντας τις θετικές αναφορές που υπάρχουν στη Συνθήκη του Μάαστριχτ και στην Ατζέντα 2000 σχετικά με την ανάγκη να τεθεί φραγμός στη φθίνουσα πορεία των ιδίων πόρων, καθιερώνοντας, π.χ., »ένα σύστημα το οποίο θα στηρίζεται εξ ολοκλήρου στις συνεισφορές από το ΑΕθνΠ».

<SPEAKER ID=56 NAME="Rovsing">
Η πείρα που έχουμε αντλήσει από την ένταξη της Ελλάδας, της Ισπανίας και της Πορτογαλίας στην Κοινότητα, καθώς και την επανένωση της Γερμανίας, μας δείχνει ότι τέτοιες εντάξεις είναι προβληματικές και μπορεί να απαιτήσουν μεγαλύτερες οικονομικές θυσίες απ'ό, τι μπορούμε άμεσα να εκτιμήσουμε. Η έκθεση αναγνωρίζει αυτές τις δυσκολίες και η Επιτροπή Προϋπολογισμών προειδοποιεί την Επιτροπή να μη δείχνει υπερβολική αισιοδοξία στις εκτιμήσεις της για την παρούσα άνοδο των εσόδων της κατά 1, 27 % του ΑΕΠ. Η έκθεση επιπλέον επισημαίνει ότι έφτασε ο καιρός για μια διεξοδική ανάλυση και ίσως αλλαγή του τρόπου χρηματοδότησης της Ένωσης. Συμφωνώ απόλυτα με αυτές τις απόψεις της επιτροπής. Είναι υπερβολικά νωρίς να βεβαιωθούμε ότι η άνοδος των εσόδων θα είναι μόνιμη, όταν μιλάμε για την ένταξη 100 εκατομυρίων νέων κατοικών στην ΕΕ, που όμως αυξάνουν το συνολικό ΑΕΠ κατά 5 %. Είναι ωστόσο καθήκον μας και συμφέρον μας να ενσωματώσουμε τις νέες χώρες όσο το δυνατόν γρηγορότερα. Μπορεί να αποβεί πιο δαπανηρό απ' ό, τι προσδοκεί άμεσα η Επιτροπή, αλλά οι πλάτες μας πρέπει να είναι αρκετά γερές για να αντέξουμε τα βάρη. Χαίρομαι λοιπόν που μπορώ να δώσω στην έκθεση την πλήρη υποστήριξή μου.

<CHAPTER ID=2>
Τρίτη φάση της ΟΝΕ
<SPEAKER ID=57 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0378/97) του κ. Gasςliba, εξ ονόματος της Επιτροπής Οικονομικής, Νομισματικής και Βιομηχανικής Πολιτικής σχετικά με τον συντονισμό της οικονομικής πολιτικής στην τρίτη φάση της Οικονομικής και Νομισματικής Ένωσης: κοινό έδαφος και ακολουθητέα πορεία (ΙΙ/523/97 - C4-0547/97).

<SPEAKER ID=58 NAME="Gasςliba i Bφhm">
Κυρία Πρόεδρε, κυρίες και κύριοι βουλευτές, η έκθεση την οποία έχω την τιμή να υποβάλω σχετικά με την πολιτική οικονομικού συντονισμού στην τρίτη φάση της Οικονομικής και Νομισματικής Ένωσης, δηλαδή, σε αυτή που αποτελεί την βάση για το ευρώ, έχει μια αναμφίβολη σπουδαιότητα αυτήν την στιγμή, καθώς ορίζει την θέση του Ευρωπαϊκού Κοινοβουλίου σχετικά με την νέα διάσταση της ευρωπαϊκής οικονομίας με την δημιουργία της Οικονομικής και Νομισματικής Ένωσης και του ευρώ. Αυτή η νέα κατάσταση σημαίνει μια ποιοτική αλλαγή τεράστιας σημασίας στην εμβάθυνση και δημιουργία μιας οικονομικής και νομισματικής διάστασης η οποία απαιτεί μια αυθεντική οικονομική και νομισματική πολιτική στην κλίμακα της ΟΝΕ.
<P>
Οι κατευθύνσεις που παρουσιάζουμε είναι πολύ πιο περιορισμένες από αυτές που θα αντιστοιχούσαν σε ένα τελειότερο και πιο ολοκληρωμένο θεωρητικό πρότυπο. Αλλά εδώ δεν παρουσιάζουμε ιδανικές αλλά δυνατές επιλογές, βάσει των όσων καθιερώνονται στις Συνθήκες, στους Κανονισμούς 1466/97 και 1467/97 όσον αφορά την επίβλεψη και τον συντονισμό των οικονομικών και νομισματικών πολιτικών σχετικά με τα υπερβολικά ελλείμματα, καθώς επίσης και του συμφώνου σταθερότητας, στο οποίο έχουν προστεθεί η σύσταση της Επιτροπής Κοινωνικών Υποθέσεων, για να ληφθούν υπόψη και να ενσωματωθούν τα όσα καθιερώνονται στην Συνθήκη του Αμστερνταμ, και τα συμπεράσματα της έκτακτης συνάντησης του Ευρωπαϊκού Συμβουλίου στο Λουξεμβούργο σχετικά με την απασχόληση.
<P>
Η έκθεση αυτή βασίζεται σε τρία βασικά σημεία. Το πρώτο -ζωτικής σημασίας για την συνοχή και την σταθερότητα στην Ευρωπαϊκή Ένωση- είναι ο ολοένα μεγαλύτερος συντονισμός των ευρωπαϊκών πολιτικών. Το δεύτερο δείχνει πως αυτός ο συντονισμός αφορά τρεις διαστάσεις: την τοποθέτηση των βάσεων για μια συνεκτική και αποτελεσματική οικονομική πολιτική στο επίπεδο της Ευρωπαϊκής Ένωσης, την εξασφάλιση της πολιτικής συζήτησης σχετικά με τις διάφορες οικονομικές επιλογές και την βελτίωση του συστήματος λήψης αποφάσεων εξασφαλίζοντας έτσι την αποτελεσματικότητα και την διαφάνεια. Το τρίτο σημείο αναφέρεται στο ότι τα κράτη μέλη θα πρέπει να προσαρμοστούν στην διαδικασία πολυμερούς επίβλεψης και μεγαλύτερου συντονισμού των οικονομικών πολιτικών τους, σύμφωνα με τον αναφερόμενο Κανονισμό 1466/97.
<P>
Σχετικά με το πρώτο σημείο, είναι προφανές πως υπήρξε μια αποτελεσματική οικονομική σύγκλιση, πράγμα που οδηγεί στην δημιουργία της ΟΝΕ πάνω σε μια ευρεία και σταθερή βάση. Η κατάσταση αυτή πρέπει να ενισχυθεί με την καθιέρωση μιας κατεύθυνσης ισορροπημένης οικονομικής πολιτικής και η οποία να οδηγεί στην συνεκτικότητα της οικονομικής διάστασης με την νομισματική διάσταση, λαμβάνοντας υπόψη τους οικονομικούς και νομισματικούς στόχους που βασίζονται σε κάποια μέσα τα οποία εξασφαλίζουν την απασχόληση και την ανάπτυξη σε ένα πλαίσιο νομισματικής σταθερότητας και φερεγγυότητας.
<P>
Απαιτείται η συμμετοχή της Επιτροπής στην ανάλυση των πιθανών αρνητικών επιπτώσεων οι οποίες μπορούν να υπάρξουν στο σύνολο λόγω των αντίξοων καταστάσεων που μπορεί να εμφανισθούν σε συγκεκριμένα κράτη μέλη, καθώς επίσης και αυτών που θα προκληθούν από ασύμμετρες συγκρούσεις στον χώρο των συστατικών μερών της ΟΝΕ.
<P>
Είναι απαραίτητο να εξασφαλισθεί μια βάση κοινωνικής συναίνεσης και δημοκρατικής επίβλεψης, για αυτόν τον λόγο προτείνεται η εφαρμογή του άρθρου 18 της Συνθήκης του Μάαστριχτ σχετικά με τον κοινωνικό διάλογο σε ευρωπαϊκό επίπεδο και την καθιέρωση μιας ετήσιας διάσκεψης η οποία να συμπεριλαμβάνει τους οικονομικούς και κοινωνικούς παράγοντες, συμπεριλαμβάνοντας την σύσταση του συναδέλφου μας Fourηans, sτην έκθεσή του η οποία εγκρίθηκε σε αυτήν την Συνέλευση, σχετικά με την καθιέρωση ενός συμβουλίου οικονομικών εμπειρογνωμώνων του Ευρωπαϊκού Κοινοβουλίου.
<P>
Είναι σημαντικό το σύνολο των προτάσεων που εξετάζουμε για την εξασφάλιση της διαφάνειας της διαδικασίας και της συμμετοχής της Επιτροπής και του Κοινοβουλίου βάσει των άρθρων 103, 104 Γ και 109 Γ της Συνθήκης, καθώς και του άρθρου 103.5 σχετικά με την απορρέουσα νομοθεσία.
<P>
Τελικά, κυρία Πρόεδρε, θα ήθελα να επιστήσω την προσοχή στην τροπολογία 5 την οποία υπέβαλα εξ ονόματος της ομάδας μου, και την 4 του κυρίου Donnelly, εξ ονόματος της Σοσιαλιστικής Ομάδας, και που αφορούν το θέμα της πιθανής δημιουργίας ενός συμβουλίου ή μιας ομάδας, το λεγόμενο Ευρωσυμβούλιο , το οποίο θα απαρτίζεται από τα κράτη μέλη που θα αποτελούν την ΟΝΕ για την συνέχιση και εφαρμογή του συμφώνου σταθερότητας.
<P>
Δεδομένης της σπουδαιότητάς του και της διάστασης που θα λάβει, στην περίπτωση που θα πραγματοποιηθεί, ένα τέτοιο σχέδιο, πιστεύω πως είναι απόλυτα απαραίτητο, και ελπίζω έτσι να φαίνεται στην τροπολογία που υποβάλαμε, να εξασφαλισθεί η ενσωμάτωση της Ευρωπαϊκής Επιτροπής σε αυτό, ούτως ώστε να χάσει έτσι τον καθαρά διακυβερνητικό χαρακτήρα του, και για αυτό προτείνω να γίνει δεκτή η τροπολογία μου μαζί με το τελευταίο μέρος της τροπολογίας της Σοσιαλιστικής Ομάδας.
<P>
Κυρία Πρόεδρε, κυρίες και κύριοι βουλευτές, τα θέματα που εξετάσαμε σε αυτήν την έκθεση -και η οποία εγκρίθηκε ομόφωνα στην Επιτροπή Οικονομικών Θεμάτων- θα συζητηθούν στο επόμενο Ευρωπαϊκό Συμβούλιο του Λουξεμβούργου. Είναι σημαντικό να εγκριθεί αυτή η έκθεση και να λάβει περισσότερο υπόψη το Συμβούλιο τις προτάσεις μας για την εξασφάλιση μεγαλύτερης συμμετοχής των ευρωπαϊκών θεσμικών οργάνων -της Επιτροπής και του Κοινοβουλίου- και για να εξασφαλισθεί η νέα διάσταση της οικονομικής και νομισματικής πολιτικής με την προσπάθεια δημοκρατικής επίβλεψης και τον κοινωνικό διάλογο και την βελτίωση και διαφάνεια των διαδικασιών.

<SPEAKER ID=59 LANGUAGE="EN" NAME="Donnelly">
Κύριε Πρόεδρε, η Σοσιαλιστική Ομάδα χαιρετίζει με ενθουσιασμό την έκθεση του κ. Gasσliba. Έρχεται την πλέον κατάλληλη στιγμή και είναι πολύ σημαντική. Γίνεται πολύς λόγος για τη νομισματική ένωση. Η έκθεση αυτή μας δίνει τη δυνατότητα να παροτρύνουμε την Επιτροπή και το Συμβούλιο να την καταστήσει πραγματική οικονομική και νομισματική ένωση. Βεβαίως, χρειαζόμαστε ενισχυμένο οικονομικό συντονισμό στην Ευρωπαϊκή Ένωση καθώς εισερχόμαστε στους τελευταίους δεκατρείς μήνες πριν από την ΟΝΕ.
<P>
Θέλω να εξετάσω ορισμένα σημεία στην εξαιρετική έκθεση του κ. Gasσliba. Πρώτον, το ζήτημα του Συμβουλίου για το ευρώ. Θα ήθελα να αποσαφηνίσω ότι η Σοσιαλιστική Ομάδα υποστηρίζει, και ανέκαθεν υποστήριζε, την ιδέα ενισχυμένου του Συμβουλίου ευρώ που θα διευκολύνει τον μεγαλύτερο οικονομικό συντονισμό στην Ευρωπαϊκή Ένωση. Όμως, οφείλω να ομολογήσω ότι πολλοί από εμάς είναι προς το παρόν απογοητευμένοι επειδή ορισμένες χώρες πιστεύουν ότι το Συμβούλιο ευρώ πρέπει πράγματι να είναι άτυπο διακυβερνητικό συμβούλιο, από το οποίο να αποκλείονται όχι μόνο ορισμένα κράτη μέλη της Ευρωπαϊκής Ένωσης, αλλά και η Επιτροπή, ακόμη και ο εποπτικός ρόλος του Ευρωπαϊκού Κοινοβουλίου.
<P>
Το Ευρωπαϊκό Κοινοβούλιο ουδέποτε υποστήριξε, και δεν πρόκειται ποτέ να υποστηρίξει, συμφωνία -είτε ονομάζεται Συμβούλιο για τη Σταθερότητα είτε ο, τιδήποτε άλλο- που να εκφεύγει των Συνθηκών της Ευρωπαϊκής Ένωσης. Επιθυμούμε τη δημιουργία ενός Συμβουλίου ευρώ που να ενισχύει τον οικονομικό συντονισμό της Ευρωπαϊκής Ένωσης αλλά, αν είναι δυνατό, ζητούμε από το Συμβούλιο να εξασφαλίσει ότι θα είναι μακροπρόθεσμο συμβούλιο ευρώ στην Ευρώπη, που θα παρέχει οικονομική καθοδήγηση στην Ευρώπη. Πρέπει να διέπεται από διαφάνεια, να είναι υπόλογο στο Κοινοβούλιο και να περιλαμβάνει την Επιτροπή. Ο, τιδήποτε άλλο θα αντιμετωπιστεί με μεγάλο σκεπτικισμό από το λαό της Ευρωπαϊκής Ένωσης.
<P>
Θα ήθελα να ασχοληθώ με το θέμα των γενικών οικονομικών κατευθυντηρίων γραμμών, και να διατυπώσω τις παρατηρήσεις μου κυρίως στον Επίτροπο και τους εκπροσώπους της Επιτροπής. Οι γενικές κατευθυντήριες γραμμές συνιστούν τον μηχανισμό που εγγυάται πολύ μεγαλύτερο οικονομικό συντονισμό. Το Ευρωπαϊκό Κοινοβούλιο πράγματι θέλει να συνεργαστεί με την Επιτροπή τους επόμενους δύο μήνες για να ανασχεδιάσει τις γενικές οικονομικές κατευθυντήριες γραμμές, να ανασυντάξει την ετήσια οικονομική έκθεση της Ευρωπαϊκής Ένωσης, ώστε να προσλάβει αξία για τους πολίτες της ΕΕ. Η διατύπωση πρέπει να είναι κατανοητή από τον λαό και να είναι σχετική με την πραγματική οικονομία. Τούτο σημαίνει ότι πρέπει να εξετάζει ζητήματα όπως η απασχόληση. Θέλουμε τον εκσυγχρονισμό μεταξύ των γενικών οικονομικών κατευθυντηρίων γραμμών και των κατευθυντηρίων γραμμών για την απασχόληση, που θα αποτελέσουν πλέον σημαντικό τμήμα της στρατηγικής μας στην Ευρωπαϊκή Ένωση. Θα ζητήσω από την επίτροπο κ. Wulf-Mathies να εγγυηθεί ότι τις επόμενες εβδομάδες μπορούμε να συνεργαστούμε για να αναμορφώσουμε τον τρόπο με τον οποίο εκπονούνται οι εν λόγω εκθέσεις, ώστε να έχουν μελλοντική προοπτική.
<P>
Θα ήθελα επίσης να ανακινήσω το θέμα της συμμετοχής των εθνικών κοινοβουλίων στη διαδικασία. Θα ήταν άκομψο εκ μέρους του Ευρωπαϊκού Κοινοβουλίου να πιστεύουμε ότι είμαστε η πηγή όλης της γνώσης και της δημοκρατικής ευθύνης στη διαδικασία. Τα εθνικά κοινοβούλια θα καταρτίσουν τους εθνικούς προϋπολογισμούς τους, και πρέπει να εξασφαλίσουμε ότι υπάρχει διαδικασία συνεργασίας μεταξύ του Ευρωπαϊκού Κοινοβουλίου και των εθνικών κοινοβουλίων καθώς προχωρούμε προς μεγαλύτερο οικονομικό συντονισμό. Αποτελεί πρόκληση για το Σώμα να εκπονήσει σύστημα συνεργασίας μεταξύ των εθνικών κοινοβουλίων και του Ευρωπαϊκού Κοινοβουλίου, ώστε όλα τα δημοκρατικά θεσμικά όργανα να εγγυηθούν από κοινού την επιτυχία της Οικονομικής και Νομισματικής Ένωσης. Τα εθνικά κοινοβούλια θα διαδραματίσουν σημαντικό ρόλο. Ελπίζω ότι τον επόμενο χρόνο θα υποβάλουμε νέες ιδέες για τον τρόπο με τον οποίο μπορούμε να ενισχύσουμε τις σχέσεις μας με τα εθνικά κοινοβούλια.
<P>
Ο κ. Gasσliba έθιξε το ζήτημα του ασύμμετρου κλυδωνισμού. Για πολύ καιρό, αγνοήσαμε το ζήτημα αυτό. Η Επιτροπή το παραμέλησε, όπως έκανε και το Συμβούλιο. Πρέπει να είμαστε προετοιμασμένοι ότι κάποτε θα διατρέξουμε τον κίνδυνο ασύμετρου κλυδωνισμού στην ευρωπαϊκή οικονομία. Ποιοι μηχανισμοί θα λειτουργήσουν για να αντιμετωπιστεί το πιθανό αυτό πρόβλημα στο μέλλον; Η έκθεση του κ. Gasσliba καλεί την Επιτροπή να εκπονήσει επειγόντος έκθεση που να εξετάζει τον τρόπο με τον οποίο θα αρχίσουμε να αντιμετωπίζουμε το εν λόγω πιθανό πρόβλημα που μπορεί να προκύψει κάποια ακαθόριστη στιγμή στο μέλλον.
<P>
Το τελευταίο σημείο μου αφορά τον τρόπο με τον οποίο το Κοινοβούλιο αντιμετωπίζει τις τεχνικές συμβουλές του. Στις Ηνωμένες Πολιτείες το Αμερικανικό Κογκρέσο διαθέτει οργανισμό που ονομάζεται Υπηρεσία Προϋπολογισμών του Κογρέσου. Πρόκειται για ημι-ανεξάρτητη υπηρεσία που έχει τη δυνατότητα να εξετάζει τα πρότυπα που προτείνει η κυβέρνηση σχετικά με την κατάρτιση του προϋπολογισμού και την οικονομική πολιτική, και μπορεί να συμβουλεύει το Κογκρέσο για τις ενέργειες που πρέπει να αναλάβει ή τις συμβουλές που πρέπει να δώσει το Κογκρέσο στην κυβέρνηση. Έφθασε η στιγμή για εμάς στο Ευρωπαϊκό Κοινοβούλιο να έχουμε τη δική μας υπηρεσία κοινοβουλευτικών προϋπολογισμών, η οποία θα μπορεί να εξετάζει τις μακροοικονομικές πολιτικές που ασκεί η Ευρωπαϊκή Ένωση και να δίνει τις κατάλληλες συμβουλές στην επιτροπή, ώστε να εξασφαλίζει ότι οι απόψεις μας λαμβάνονται δεόντως υπόψη από την Επιτροπή και το Συμβούλιο.

<SPEAKER ID=60 LANGUAGE="FR" NAME="Herman">
Κυρία Πρόεδρε, αγαπητοί συνάδελφοι, εμείς με τη σειρά μας υποστηρίζουμε τις γενικές κατευθύνσεις της έκθεσης Gasςliba I Bφhm. Πράγματι, συμφωνούμε απόλυτα με την ανάγκη που έχει επαναληφθεί τόσες φορές για τον καλύτερο συντονισμό των οικονομικών πολιτικών από τη στιγμή που η Νομισματική Ένωση θα έχει πάρει σάρκα και οστά.
<P>
Σε ό, τι αφορά στο πρόβλημα του ευρωελέγχου, είμαι σύμφωνος με τον κ. Donnelly που ζητεί το όργανο αυτό να είναι κοινοτικό, δηλαδή ένα όργανο όπου η Επιτροπή και το Κοινοβούλιο ως συμβουλευτικό όργανο θα μπορούν να παρεμβαίνουν. Όμως, εάν δι' αυτού πρέπει να εξετάσουμε το λεπτό πρόβλημα εκείνων που παίρνουν μια απόφαση στο πλαίσιο του συμβουλίου αυτού, τότε πρέπει να συνειδητοποιήσουμε ότι δεν μπορούμε να είμαστε ταυτόχρονα εκτός και εντός, όπως συμβαίνει σήμερα. Υπενθυμίζω ότι το τελευταίο Συμβούλιο "Ecofin» συζητούσε επί οκτώ ώρες το θέμα αυτό χωρίς να καταλήξει κάπου, διότι ορισμένες χώρες αποφάσισαν και κάποιες μάλιστα χωρίς να έχουν το δικαίωμα - σκέφτομαι τη Σουηδία - να μη συμμετέχουν στη Νομισματική Ένωση, αλλά σήμερα κατηγορούν τις άλλες ότι θέλουν να διχοτομήσουν την Ευρώπη, επειδή μέσα στους κόλπους τους δεν μπορούν να δώσουν στους εαυτούς τους τα μέσα για τη διαχείρισή της ένωσης αυτής. Πρόκειται για απερίγραπτες και απαράδεκτες καταστάσεις. Αυτό αποδεικνύει ότι υπάρχει πάντως κάποιος κίνδυνος να επιδιώκεται η συμμετοχή στην Ευρώπη χωρών που δεν συμμερίζονται ούτε τους στόχους ούτε τις μεθόδους. Αυτή είναι λοιπόν μια πλήρης παρουσίαση των εν λόγω αντιθέσεων. Κατά συνέπεια, είμαι σύμφωνος με τον κ. Donnelly στο ότι η ρύθμιση αυτή δεν μπορεί να έχει μόνο ανεπίσημο και διακυβερνητικό χαρακτήρα, και εδώ βρίσκεται η απάντηση στη συζήτηση που διεξήχθη στο Συμβούλιο "Ecofin». Όμως, δεν υποστηρίζω εκείνους που πιστεύουν ότι όλοι πρέπει να συμμετέχουν σε αυτό το Συμβούλιο "Ecofin» όταν αποφασίζει για προβλήματα που άπτονται της Νομισματικής Ένωσης.
<P>
Όσον αφορά στις σχέσεις με τα εθνικά κοινοβούλια, θα ήθελα να κρατήσω ορισμένες αποστάσεις σε αυτά που είπε ο κ. Donnelly. Όσο είμαι σύμφωνος ότι τα εθνικά κοινοβούλια με τις κυβερνήσεις τους πρέπει να συζητούν τα προβλήματα αυτά και να φροντίζουν να συζητούνται εκτενώς, δημοκρατικά και με διαφάνεια οι προτάσεις που οι κυβερνήσεις αποδέχονται στα υπουργικά συμβούλια, τόσο δεν θα ήθελα να υπάρξει σύγχυση εξουσιών. Από τη στιγμή όπου υπάρχει μια ανεξάρτητη ευρωπαϊκή νομισματική αρχή, η διαχείριση της οποίας γίνεται από μια ανεξάρτητη τράπεζα, αυτή δεν λογοδοτεί πλέον παρά μόνο στην ευρωπαϊκή κοινή γνώμη και στα εθνικά κοινοβούλια. Είναι μπροστά σε αυτό το Κοινοβούλιο που τα μέλη της Κεντρικής Τράπεζας, ο διοικητής της και τα μέλη του Διευθυντηρίου πρέπει να λογοδοτούν. Εάν αποτελεί καθήκον η διασφάλιση ότι οι πολιτικές πρέπει να είναι επίσης αποδεκτές από τα κράτη μέλη, η ρύθμιση των προβλημάτων πρέπει να γίνεται στο επίπεδο των εθνικών κοινοβουλίων με τις εθνικές τους κυβερνήσεις. Όμως, δεν πρέπει να ζητηθεί, όπως συνέβη σε ορισμένες χώρες, ο Διοικητής της Κεντρικής Τράπεζας να μπορεί και να πρέπει να δίνει εξηγήσεις ενώπιον των εθνικών κοινοβουλίων. Αυτό θα υποχρέωνε τον δυστυχή αυτό άνθρωπο να κάνει τον γύρο 25 πρωτευουσών όταν διευρυνθούμε και φτάσουμε στη διάσταση αυτή, πράγμα παράλογο και αδύνατο.
<P>
Όσον αφορά στα υπόλοιπα, κ. Πρόεδρε, θα ήθελα να τελειώσω λέγοντας ότι σχετικά με τις γενικές οικονομικές κατευθύνσεις, είναι σαφές ότι μετά τη Σύνοδο Κορυφής του Λουξεμβούργου, στις γενικές οικονομικές πολιτικές πρέπει βεβαίως να ενταχθεί η διάσταση της ανεργίας και της απασχόλησης. Όλοι συμφωνούν πάνω σε αυτό. Δεν πρέπει και πάλι στο σημείο αυτό να συγχέουμε τα πάντα και να τα βάλουμε στο ίδιο καλάθι. Οι πολιτικές σχετικά με την απασχόληση πρέπει να συντονιστούν με τις νομισματικές και να μη συγχέονται με αυτές. Δεν πρέπει να παρεμποδίζουν ή να θίγουν την ανεξαρτησία της Κεντρικής Τράπεζας.

<SPEAKER ID=61 LANGUAGE="EN" NAME="Gallagher">
Κυρία Πρόεδρε, είναι προφανές ότι η εσωτερική αγορά θα προσλάβει νέες διαστάσεις με την Οικονομική και Νομισματική Ένωση και το ευρώ. Η Ευρωπαϊκή Ένωση πρέπει επιτέλους να αποκτήσει πραγματικές διαστάσεις. Η νέα αυτή κατάσταση, και συμφωνούμε σε αυτό με τον εισηγητή, προϋποθέτει πραγματικά δημοκρατικό έλεγχο και σημαντικό ρόλο για το Κοινοβούλιο.
<P>
Σε ό, τι αφορά τα μέσα της οικονομικής πολιτικής, συνιστάται ο καθορισμός σαφών στόχων και η σταδιακή ενσωμάτωση των οικονομικών πολιτικών της Κοινότητας που συνδέονται με την εσωτερική αγορά, και ο υπολογισμός, δεδομένης της έκτακτης συνόδου κορυφής του Λουξεμβούργου για την απασχόληση, στόχων που τίθενται όταν σχεδιάζονται οι κατευθυντήριες γραμμές για την απασχόληση.
<P>
Η Ομάδα μας, επίσης, πιστεύει ότι ορισμένα ζητήματα έχουν μείνει εκκρεμή. Παραδείγματος χάριν, το δύσκολο θέμα της εκπροσώπησης της Οικονομικής και Νομισματικής Ένωσης και του ευρώ στα διεθνή θεσμικά όργανα. Παραδείγματος χάριν, ποιος θα πρέπει να είναι ο ρόλος της Ευρωπαϊκής Επιτροπής ως προς την εκπροσώπηση στο εξωτερικό για νομισματικά θέματα. Επισημαίνω ότι το σημείο αυτό παρέμεινε ανοιχτό μετά τη συνεδρίαση του Συμβουλίου ECOFIN, την 1η Δεκεμβρίου.
<P>
Τέλος, υπάρχει το ζήτημα της επίσημης ή πιο ευέλικτης θέσης που θα λάβει η συμβουλευτική αρχή ως προς τις χώρες της πρώτης ταχύτητας - το Συμβούλιο Χ -, οι εκπρόσωποι των "in» χωρών. Η θέση που έλαβε η Λουξεμβουργιανή Προεδρία στις 2 Δεκεμβρίου, στην Επιτροπή Οικονομικής Πολιτικής, έχει την υποστήριξή μας.
<P>
Πρέπει να έχουμε υπόψη ότι οι έντεκα "in» χώρες μπορούν να επιλέξουν, σύμφωνα με όρους που δεν έχουν καθοριστεί ακόμη, να ενημερώσουν τους "out» εταίρους. Ο κ. Waigel ανέφερε προσφάτως ότι δεν μπορεί μια χώρα να είναι ταυτόχρονα "in» και "out» , να βρίσκεται εκτός της ζώνης Ευρώ και εντός του Συμβουλίου Χ.
<P>
Αν δεν μπορεί να υπάρξει συμφωνία ως προς το ζήτημα αυτό, πιστεύουμε ότι τα συμπεράσματα της επόμενης λουξεμβουργιανής συνόδου κορυφής θα λάβουν υπόψη την ευχή των έντεκα να συναντηθούν ανεπίσημα και να εξετάσουν τα μέσα που θα επιφέρουν ισορροπία, δεδομένης της κατάστασης που δημιουργήθηκε προσφάτως. Είναι σαφές ότι οι "out» χώρες δεν μπορούν με δική τους επιθυμία να το σταματήσουν και είναι προς το συμφέρον όλων μας να εξευρεθεί συμφωνία στο τόσο ευαίσθητο αυτό σημείο.

<SPEAKER ID=62 LANGUAGE="FR" NAME="Nordmann">
Κυρία Πρόεδρε, η Ομάδα των Φιλελευθέρων υποστηρίζει βεβαίως, πράγμα που δεν προξενεί σε κανένα εντύπωση, την έκθεση του κ. Gasςliba η οποία παρουσιάζεται ως ένα πλήρως ισορροπημένο σύνολο που δείχνει με ποιον τρόπο στην τρίτη φάση της Νομισματικής Ένωσης, με μια ανεξάρτητη Κεντρική Τράπεζα, δεν υπάρχει παρ' όλα αυτά έλλειψη του νομισματικού θεσμικού οργάνου, αλλά αναγκαίος διάλογος μεταξύ της νομισματικής αρχής και των οικονομικών ευθυνών που πρέπει να αναλάβουν οι δημόσιες αρχές.
<P>
Φυσικά, όπως σε κάθε δυσεπίλυτη προβληματική, το θέμα της θεσμικής έκφρασης αυτού του διαλόγου τίθεται με όλες τις δυσκολίες που επισήμανε ο κ. Hermann, και ιδιαίτερα το θέμα να γίνει γνωστό πώς κράτη που δεν συμμετέχουν σε μια πολιτική μπορεί να κληθούν να τη συζητήσουν, δηλαδή να την τροποποιήσουν.
<P>
Αυτό που πρέπει να παρατηρήσουμε κυρία Πρόεδρε, είναι ότι οι χώρες που τουλάχιστον σε πρώτη φάση δεν θα συμμετάσχουν στην πολιτική αυτή, θα υποστούν στον ίδιο βαθμό τις συνέπειες. Εξ ου και η ανάγκη εφαρμογής ελαστικών μεθόδων. Νομίζω άλλωστε ότι η γνωμοδότηση θα αναλάβει τη διευθέτηση των πιθανόν κάπως υπερβολικών αντινομιών που στην αρχή θεωρούμε αναγκαίο να επεξεργαστούμε. Διότι εάν το ευρώ πετύχει, και τώρα πλέον κανείς, σήμερα εν πάση περιπτώσει, δεν αμφιβάλλει για τη θέσπισή του, ίσως θα πρέπει να εξετάσουμε την επιτάχυνση των διαδικασιών και ιδιαίτερα, επειδή οι πρακτικές δυσκολίες γίνονται όλο και πιο φανερές, να μειώσουμε την περίοδο 1999-2002, δηλαδή την περίοδο προπαρασκευής του ευρώ στην καθημερινή ζωή.
<P>
Όσο το σενάριο της μεγάλης έκρηξης δεν ήταν ευκταίο όταν το μέλον του ευρώ ήταν ακόμη αβέβαιο, τόσο, από τη στιγμή που θα καθιερωθεί, ίσως περί το 2000 να χρειαστεί να επιχειρήσουμε την επιτάχυνση της διαδικασίας, ιδιαίτερα για να περιορίσουμε το είδος της νομισματικής σχιζοφρένειας που κινδυνεύουμε να ζήσουμε στην καθημερινή ζωή, όταν στα πλαίσια μιας σύμβασης ο ένας συμβαλλόμενος θα αναφέρεται στο ευρώ και ο άλλος στο εθνικό του νόμισμα. Σε κάθε περίπτωση, η επιτυχία του ευρώ θα έχει οπωσδήποτε διδακτική αξία και, αντίθετα με τον νόμο του Gresham, αναμφίβολα το ισχυρό νόμισμα θα είναι εκείνο που θα εκτοπίσει το ασθενές.

<SPEAKER ID=63 LANGUAGE="PT" NAME="Ribeiro">
Κυρία Πρόεδρε, αγαπητοί συνάδελφοι, οι κοινωνικές και οικονομικές διαρθρώσεις, καθώς και τα αντίστοιχα χαρακτηριστικά, διαφέρουν σε μεγάλο βαθμό από το ένα κράτος μέλος στο άλλο, τα διάφορα κράτη μέλη σημειώνουν διαφορετικά επίπεδα οικονομικής ανάπτυξης, ενώ η πορεία του πολιτισμού τους διανύει συγκεκριμένα στάδια ως αποτέλεσμα ιστορικών διεργασιών οι οποίες τους προσδίδουν μια ιδιαίτερη ταυτότητα. Με άλλα λόγια, από τη στιγμή που η Ευρωπαϊκή Ενωση αποτελεί έναν χώρο ανομοιογενή από διάφορες απόψεις, από τη στιγμή που είναι ένα μωσαϊκό πολλών, διαφορετικών μεταξύ τους χώρων, και εφόσον οι διαδικασίες που ακολουθήθηκαν οδήγησαν στην επιδείνωση των ανισοτήτων και των ασυμμετριών, με κίνδυνο να προκαλέσουν ακόμη βαθύτερα ρήγματα, αυτό που επιβάλλεται, στην πραγματικότητα, είναι ένας συντονισμός των οικονομικών πολιτικών που προωθούνται στον εσωτερικό χώρο. Ο συντονισμός αυτός, όμως, θα έχει ως αφετηρία μια σειρά διαφοροποιημένων ανταποκρίσεων, θα επιτυγχάνεται με τα κατάλληλα μέσα και τις ενδεδειγμένες διαρθρώσεις. Θα πρέπει, επίσης, να θεμελιώνεται στη συνεργασία ανάμεσα σε διαφορετικά πράγματα και όχι σε μια αναγκαστική ισοπέδωση και ομοιομορφία.
<P>
Η έκθεση του συναδέλφου Gasςliba i Bohm εμπεριέχει ενδιαφέρουσες πτυχές οι οποίες γεννούν προβληματισμούς, δεν καταφέρνει ωστόσο να απεμπλακεί από τα δεσμά της φιλελεύθερης λογικής, της απόλυτης πρωτοκαθεδρίας των χρηματοοικονομικών κριτηρίων, της νομισματικής λογικής, των ονομαστικών κριτηρίων. Και υπενθυμίζω στον συνάδελφο ότι η έκθεσή του δεν εγκρίθηκε ομόφωνα, όπως δήλωσε πριν από λίγο. Μετά την εσωτερική αγορά -ή καλύτερα, μετά την υλοποίηση του σκέλους της εσωτερικής αγοράς που αφορά την ελεύθερη διακίνηση των κεφαλαίων-, έρχεται τώρα το ενιαίο νόμισμα ως φυσιολογική και αναπόφευκτη συνέπεια, στο πλαίσιο μιας αλυσίδας αποφάσεων. Ακούγεται μέχρι ότι, χωρίς το ενιαίο νόμισμα, η εσωτερική αγορά δεν θα έχει ολοκληρωθεί, δεν θα έχει τα χαρακτηριστικά της «ενιαίας». Αλλά από τη στιγμή που το ενιαίο νόμισμα δεν είναι παρά ένα μέσο, δεν είναι σε θέση να καταστήσει όμοιο αυτό που είναι ανόμοιο, να ωθήσει προς τα μπρος αυτό που σημειώνει καθυστέρηση, να κάνει ανταγωνιστικό αυτό που δεν πληροί τους αντικειμενικούς όρους ώστε να είναι ανταγωνιστικό.
<P>
Και μετά την εσωτερική αγορά, μετά την καθιέρωση του ενιαίου νομίσματος, μετά τη δημιουργία μίας και μοναδικής Κεντρικής Τράπεζας, οι φορείς της εναρμόνισης συγχέουν το συντονισμό διαφορετικών πολιτικών με την προώθηση ενιαίας πολιτικής, με την εγκατάσταση μίας και μοναδικής οικονομικής κυβερνητικής αρχής, με τη δημιουργία ενιαίου ή ομοσπονδιακού κράτους, ή μάλλον κανενός κράτος αλλά απλώς ενός Eurocouncil .
<P>
Εκτός του ότι απορρίπτουμε το ότι η συγκεκριμένη λογική και η συγκεκριμένη πορεία είναι μοναδική, εκτός του ότι αρνούμαστε τη λογική του μονόδρομου, το ότι τα βήματα προς αυτή την κατεύθυνση είναι δεδομένα προτού ακόμη διανυθούν και γίνουν αποδεκτά από τους λαούς, πέρα από όλα αυτά, υπεραμυνόμαστε μιας άλλης λογικής, αντίθετης προς την προηγούμενη, που επίκεντρο των ανησυχιών της δεν θα είναι η αποφυγή ή η παράκαμψη οτιδήποτε θα μπορούσε να υπονομεύσει την υλοποίηση και τη λειτουργία της Νομισματικής Ενωσης. Υποστηρίζουμε, αυτό μάλιστα, τηνπροοπτική που λαμβάνει υπόψη τις κοινωνικές επιπτώσεις της προώθησης συγκεκριμένων πολιτικών, της οργανωτικής αποδιάρθρωσης και διάλυσης συγκεκριμένων μέσων παρέμβασης.
<P>
Οι προτάσεις τροπολογίας που καταθέσαμε κινούνται προς την κατεύθυνση του να επιτύχουμε ώστε η προαναφερόμενη προσέγγιση από μεριάς μας να αποτελέσει επίσης το αντικείμενο μιας έκθεσης αυτού του Κοινοβουλίου, ή ενός ψηφίσματός του, παρά τη διαφαινόμενη επικράτηση μιας λογικής η οποία είναι ξένη προς εμάς, αλλά που δεν μας πτοεί ακόμη κι όταν διακηρύσσονται ομοφωνίες εκεί όπου σημειώνονται αντίθετες ψήφοι και αποχές.

<SPEAKER ID=64 LANGUAGE="DE" NAME="Wolf">
Kύριε Πρόεδρε, αγαπητοί συνάδελφοι! Το μέλλον των εθνικών μας οικονομιών μας παραείναι σημαντικό για όλους μας ώστε να το αφήσουμε έρμαιο στις επιταγές των χρηματοοικονομικών αγορών. Γι'αυτόν τον λόγο ο κύριος Gasςliba i Bφhm ανέπτυξε ορισμένα ενδιαφέροντα ερωτήματα και έδωσε εξισορροπημένες απαντήσεις, με τις οποίες μπορούμε να συμβαδίσουμε, δεν αρκεί όμως μόνο αυτό. Ο κύριος Gasςliba i Bφhm φυσικά έχει δίκιο όταν λέει εδώ, ότι δεν θέλουμε και δεν μπορούμε να εφαρμόσουμε ένα θεωρητικά τέλειο μοντέλο, η εισαγωγή του εύρω επιβάλλει ωστόσο προϋποθέσεις και απαιτήσεις, τις οποίες οφείλει να ικανοποιεί ένα μοντέλο οικονομικής πολιτικής, και αυτό δεν έχει επιτευχθεί ακόμη κατά τις τρέχουσες συζητήσεις ούτε και από τις προτάσεις του κυρίου Gasςliba i Bφhm. Το άρθρο 13 ορίζει ότι η Ευρωπαϊκή Κεντρική Τράπεζα στηρίζει την ευρωπαϊκή οικονομική πολιτική, βάσει της υποχρέωσής της για νομισματική σταθερότητα και ανταποκρινόμενο στους στόχους της Συνθήκης. Αυτοί οι ορισμοί είναι ωστόσο αναποτελεσματικοί όταν δεν παρέχεται συγκεκριμενοποίηση της ευρωπαϊκής οικονομικής πολιτικής, με την μορφή δεσμευτικής οργάνωσης.
<P>
Κύριε Herman, σκοπός δεν είναι ο περιορισμός της ανεξαρτησίας της Ευρωπαϊκής Κεντρικής Τράπεζας. Σκοπός είναι να αντικατασταθεί το disembedding , το οποίο ακολουθείται σήμερα, από ένα reembedding . Θα παραπέμψω εδώ στο σημαντικό βιβλίο του Michael Polanyi "The Great Transformation» . Δεν είναι δυνατόν, να αποτελεί μελλοντικά το επίκεντρο της οικονομικής μας πολιτικής μια κεντρική τράπεζα, η οποία κυμαίνεται σε ένα θεσμικό, πολιτικό και πολιτιστικό νιρβάνα. Αντ'αυτού είναι απαραίτητος ο συγχρονισμός των σημαντικότερων τομέων της οικονομικής πολιτικής με την ευρύτερη έννοια. Ειδικά όταν θα πραγματοποιήσουμε την μετάβαση στο εύρω είναι απαραίτητος ο συντονισμός και ο συγχρονισμός της οικονομικής, νομισματικής, δημοσιονομικής, και βιομηχανικής πολιτικής, καθώς και της πολιτικής για την απασχόληση. Έχουμε οργανωτικά ανάγκη ενός διαρθρωτικού διαλόγου μεταξύ της Ευρωπαϊκής Κεντρικής Τράπεζας, του Ευρωπαϊκού Κοινοβουλίου και της Επιτροπής, όμοιο με αυτόν που ισχύει στις Η.Π.Α. για την Ομοσπονδιακή Τράπεζα και επίσης χρειαζόμαστε έναν διαρθρωτικό διάλογο μεταξύ Ecofin, ΟΚΕ και Ευρωπαϊκού Συμβουλίου.

<SPEAKER ID=65 LANGUAGE="NL" NAME="Blokland">
 Κυρία Πρόεδρε, χαίρομαι που δεν μιλάω μόνο σε άδεια καθίσματα, γι' αυτό καλωσορίζω τους επισκέπτες στα θεωρεία.
<P>
Η αναφορά του συνάδελφου Gasςliba i Bφhm μας φανερώνει ξεκάθαρα πως η Ευρωπαϊκή Ένωση δεν είναι ακόμα καθόλου έτοιμη για την Οικονομική και Νομισματική Ένωση. Εν τω μεταξύ, το θέμα αυτό δεν συζητιέται καθόλου. Και στην απόφαση αυτή, ο προβληματισμός της επιλογής για την ΟΝΕ αποσιωπάται.
<P>
Η Ευρωπαϊκή Επιτροπή παινεύεται για τις επιτυχίες που είχε εν τω μεταξύ στο θέμα της σύγκλισης. Πράγματι, πολλά συμβαίνουν. Αλλά τα κριτήρια της Συνθήκης του Μάαστριχτ παρέχουν μια ένδειξη της ονομαστικής σύγκλισης. Για το ποιά είναι η πραγματική οικονομική σύγκλιση και για το εάν ταιριάζουν οι οικονομικές δομές των κρατών μελών, εκείνες οι ερωτήσεις δεν λαμβάνονται υπ' όψη. Ακριβώς αυτή η αντιμετώπιση δυσκολεύει την επίλυση του προβλήματος της ανεργίας στην Ευρώπη. Γιατί μια νομισματική ένωση χωρίς να υπάρχει επαρκής εργατική κινητικότητα επιδεινώνει το κακό.
<P>
Σύμφωνα με το σχέδιο ψηφίσματος υπάρχει έλλειψη συντονισμού της οικονομικής πολιτικής. Αυτό είναι μόνο μια πλευρά της υπόθεσης. Η άλλη πλευρά είναι πως οι οικονομική ανάπτυξη στα κράτη μέλη μπορεί μόνο με πολύ μεγάλη δυσκολία να πηγαίνει από μια κατάσταση με μεγάλες αποκλίσεις σε μια ανάπτυξη που να συγκλίνει. Αυτό δεν γίνεται σε τρία χρόνια. Μια τέτοια διαδικασία είναι χρονοβόρα.
<P>
Ένα τρίτο σημείο που λείπει πολύ είναι μια προοπτική για το μέλλον της Ευρώπης. Πώς μπορούμε να παρέχουμε στα κράτη της Κεντρικής και της Ανατολικής Ευρώπης που θα ενταχθούν μελλοντικά καθεστώς πλήρους μέλους στην Ευρωπαϊκή Ένωση με την ΟΝΕ; Το ομοσπονδιακό μοντέλο διακυβέρνησης δεν είναι κατάλληλο για μια Ένωση με περισσότερα από δεκαπέντε κράτη μέλη. Πολλές χώρες της ΟΝΕ δεν αντέχουν σε τέτοιες υποχρεώσεις. Η ΟΝΕ και η σχετική μεταβίβαση αρμοδιοτήτων στο νομισματικό, δημοσιονομικό, φορολογικό και κοινωνικό επίπεδο, δημιουργούν μια δομή μέσα στην οποία τα λιγότερο προηγμένα κράτη μπορούν να ενταχθούν μόνο με πάρα πολύ κόπο. Φαίνεται πως τα δυτικοευρωπαϊκά κράτη δίνουν προτεραιότητα στην επέκταση της δικής τους ευημερίας, διατηρώντας κατά αυτόν τον τρόπο τον πρώην ιδεολογικό διαχωρισμό μεταξύ της Δυτικής και Ανατολικής Ευρώπης σε οικονομικό επίπεδο.

<SPEAKER ID=66 LANGUAGE="FR" NAME="Berθs">
Κυρία Πρόεδρε, νόμίζω ότι χάρη στο θέμα του συντονισμού των οικονομικών πολιτικών, παρά τη μικρή παρουσία συναδέλφων στην αίθουσα συνεδριάσεων του Κοινοβουλίου μας, θίγουμε ένα ζήτημα θεμελιώδους σημασίας. Θίγουμε το θέμα του να πληροφορηθούμε με ποιόν τρόπο θα δώσουμε αύριο στους εαυτούς μας τα μέσα για να σκεφθούμε μια οικονομική πολιτική, στο πλαίσιο μιας συνολικής προσέγγισης που λαμβάνει πλήρως υπόψη την αλληλεξάρτηση των ευρωπαϊκών οικονομιών, που δεν θα αποτελεί απλή προσθήκη της κατάστασης κάθε κράτους μέλους, διότι στην ευρωπαϊκή οικονομία ένα και ένα δεν κάνουν δύο. Πρέπει να επιτρέψουμε στην Επιτροπή να παρουσιάσει μια συστηματική ανάλυση της εξέλιξης της ευρωπαϊκής οικονομίας πριν την εξειδικεύσουμε για κάθε χώρα. Η παρουσίαση αυτή θα είναι ακόμη πιο πραγματική, όταν μπροστά σε έντεκα, δώδεκα ή δεκαπέντε Υπουργούς Οικονομικών θα έχουμε τον Πρόεδρο της Κεντρικής Τράπεζας.
<P>
Για να κατορθώσουμε να βελτιώσουμε την κατάσταση αυτή, πρέπει να ληφθούν διάφορες κατευθύνσεις. Βεβαίως, στο πνεύμα της Συνόδου Κορυφής του Λουξεμβούργου πρέπει να ευνοήσουμε τον καλύτερο συγχρονισμό των διαδικασιών σχετικά με τις κατευθύνσεις που πρέπει να ληφθούν στα θέματα της οικονομίας και της απασχόλησης. Είναι κάτι απαραίτητο. Δεύτερον, πρέπει να προτείνουμε οι γενικές κατευθύνσεις της οικονομικής πολιτικής των κρατών μελών και της Κοινότητας να αποτελέσουν, από αύριο κιόλας, γενικές κατευθύνσεις της οικονομικής πολιτικής της Ένωσης και με τη συμβολή των κρατών μελών. Δεν πρόκειται παρά για μια σημασιολογική αλλαγή. Η τρίτη κατεύθυνση προς την οποία πρέπει να κινηθούμε, είναι να προτείνουμε τον εξοπλισμό της Ευρωπαϊκής Ένωσης με μέσα εμπειρογνωμοσύνης, ανάλυσης, οικονομικά ινστιτούτα, εξελιγμένα σενάρια στο επίπεδο της Ένωσης με ευρωπαϊκό σκεπτικό, διατηρώντας στη συνέχεια τη δυνατότητα εξειδίκευσης της κατάστασης σε εθνικό επίπεδο.
<P>
Θα έλθω βεβαίως τώρα στο τέταρτο σημείο που είναι αναμφίβολα το βασικό, το Συμβούλιο του ευρώ, το ευρώ Χ, πείτε το όπως θέλετε. Είναι κάτι αναγκαίο και απαραίτητο στα πλαίσια του μηχανισμού μετάβασης προς το Ευρώ. Είναι ο μόνος τρόπος ώστε η νομισματική πολιτική, η πολιτική του ευρώ, να μην είναι μόνο μια πολιτική για το νόμισμα, αλλά να υλοποιείται προς όφελος της ανάπτυξης και της απασχόλησης. Όμως, ας το αναγνωρίσουμε, βρισκόμαστε στο πρώτο στάδιο και πρέπει να προχωρήσουμε παραπέρα. Η Επιτροπή πρέπει να είναι παρούσα σε αυτό το θεσμικό όργανο, πόσο μάλλον που διαπιστώνουμε ότι στα πλαίσια του τωρινού μηχανισμού δεν έχει προσκληθεί ως Επιτροπή, ενώ αυτή η δυνατότητα παρέχεται στον Πρόεδρο της Κεντρικής Τράπεζας. Χωρίς αμφιβολία, εδώ υπάρχει μια ανισορροπία που μας στενοχωρεί.
<P>
Δεύτερο επίσης στάδιο για το Συμβούλιο αυτό που ασφαλώς υπερβαίνει το πλαίσιο των Υπουργών Εθνικής Οικονομίας και Οικονομικών. Τους έχουμε απόλυτη εμπιστοσύνη, αλλά δεν είναι πάντοτε οι καταλληλότεροι φορείς της κοινωνικής μεταβολής. Ίσως κάποια στιγμή πρέπει να ενώσουμε με ισότητα εξουσιών - και εδώ είναι η δυσκολία - τα Υπουργεία Απασχόλησης και Κοινωνικών Υποθέσεων. Εν πάση περιπτώσει, η εν λόγω συμφωνία πρέπει να συναφθεί στη δεύτερη διάσκεψη κορυφής του Λουξεμβούργου, διότι είναι το χρονικό όριο πριν τη μετάβαση στο ευρώ. Όμως εδώ ανοίγουμε, το γνωρίζω, τη μεγάλη πρόκληση που ορθώνεται μπροστά μας, τον δημοκρατικό έλεγχο της πραγματικής ενισχυμένης συνεργασίας που μας περιμένει αύριο, εκείνης που θα περιστραφεί γύρω από το ευρώ.

<SPEAKER ID=67 LANGUAGE="FR" NAME="Fourηans">
Κυρία πρόεδρε, αγαπητοί συνάδελφοι, είμαι βεβαίως σύμφωνος με την έκθεση του συναδέλφου κ. Gasςliba, διότι ο συvτονισμός των οικονομικών πολιτικών αποτελεί ένα κρίσιμο στοίχημα για τη Νομισματική Ένωση. Όμως, ένα χρόνο πριν από τη λήξη της προθεσμίας, δεν ξέρουμε πολύ καλά προς τα πού πηγαίνουμε σχετικά με το θέμα αυτό. Βεβαίως, ξεκινήσαμε να μνημονεύουμε το θέμα, ιδίως με την εισαγωγή ορισμένων καβαλιστικών συμβόλων όπως το Χ, που μου θυμίζει τα χαρούμενα χρόνια μου όπου έκανα μαθηματικά. Όμως, πού βρίσκονται οι αληθινές απαντήσεις; Πώς θα γίνει η διαχείριση της οικονομικής πολιτικής της ζώνης ευρώ; Ποια προσέγγιση θα υπάρξει όσον αφορά στα προβλήματα των οικονομιών σε ένα πλαίσιο όπου οι συνέπειες των εξωτερικών παραμέτρων των πολιτικών αυτών θα αυξηθούν; Πώς θα αντιμετωπιστούν οι ανομοιόμορφες συνέπειες των κραδασμών που μπορεί να υποστούν ορισμένα κράτη ή περιοχές;
<P>
Οι απαντήσεις στις ερωτήσεις αυτές παραμένουν ιδιαίτερα αόριστες, δηλαδή συχνά συγκεχυμένες. Για τίποτε δεν έχει γίνει πραγματικά πρόβλεψη σήμερα, εκτός από κάποιες ομιλίες που χαρακτηρίζονται από μια μάλλον καλλιτεχνική ασάφεια. Συνεπώς, ο κίνδυνος για την Οικονομική και Νομισματική Ένωση είναι βέβαιος. Για παράδειγμα, οι κραδασμοί, εφόσον συμβούν, κάτι που όλοι απευχόμαστε, δεν θα οδηγήσουν σε ισχυρές πολιτικές πιέσεις προς την Ευρωπαϊκή Κεντρική Τράπεζα και δεν θα την οδηγήσουν σε υπερβολικά ελαστικές νομισματικές πολιτικές, γεγονός που θα ήταν πολύ σοβαρό για τη σταθερότητα της ζώνης Ευρώ; Είναι πρόδηλο ότι η Ευρωπαϊκή Κεντρική Τράπεζα πρέπει πάντοτε να έχει μεσοπρόθεσμα τον στόχο της σταθερότητας των τιμών και η επιστροφή της στο καθεστώς των πολιτικών επιρροών θα αποτελούσε μια επικίνδυνη οπισθοχώρηση και θα αποτελούσε κάκιστη υπηρεσία στην Ευρώπη, στην ανάπτυξη και στην απασχόληση.
<P>
Η λύση δεν είναι φανερή, αγαπητοί συνάδελφοι, αλλά νομίζω ότι πρέπει να κινηθεί προς δύο κατευθύνσεις: Πρώτον, έναν ευφυή συντονισμό των φορολογικών και των πολιτικών σε σχέση με τον προϋπολογισμό της ζώνης ευρώ, δεύτερον, μια μεγαλύτερη ελαστικότητα της αγοράς εργασίας και μικρότερο κόστος εργασίας, ιδιαίτερα για τους λιγότερο ειδικευμένους. Θα σταθώ για λίγο στο πρώτο θέμα, επειδή το δεύτερο είναι περισσότερο γνωστό και κλασικό.
<P>
Ο συντονισμός των φορολογικών πολιτικών και εκείνων του προϋπολογισμού δεν σημαίνει ένα απλό κοντσέρτο από όμορφες κουβέντες μεταξύ υπευθύνων, ή μια ευγενική ανταλλαγή πληροφοριών μεταξύ των Υπουργών Οικονομικών. Συντονισμός των φορολογικών και των πολιτικών του προϋπολογισμού σημαίνει την εφαρμογή σαφών κατευθυντήριων γραμμών που θα έχουν καθοριστεί από τα μέλη της ζώνης ευρώ, σε σχέση με τα εθνικά δημοσιονομικά ελλείμματα - και εδώ θα κρατήσω κάποιες αποστάσεις από ορισμένους συναδέλφους στον χώρο αυτό - και, όσο τούτο είναι δυνατό, στον συντονισμό αυτό θα πρέπει να περιλαμβάνονται και οι χώρες που μπορούν να εισέλθουν στη ζώνη αυτή μέσα σε εύλογο χρονικό διάστημα. Διότι εάν οι χώρες αυτές έχουν μια σχεδόν σταθερή συναλλαγματική ισοτιμία με τη ζώνη ευρώ, τούτο σημαίνει ότι οι πολιτικές που θα εφαρμόσει η ζώνη ευρώ και τα κράτη αυτά, θα έχουν ισχυρότατες αμοιβαίες επιδράσεις. Κατά συνέπεια, πρέπει να συμμετέχουν επίσης στο συντονισμό σε οικονομικά θέματα. Το πολιτικό πρόβλημα είναι κάτι ξεχωριστό.
<P>
Ακόμη καλύτερα από την άποψη των υγιών οικονομικών αρχών, αν και έχω συνείδηση των πολιτικών δυσκολιών, η βέλτιστη λύση θα ήταν η εφαρμογή του συντονισμού αυτού, μέσω ενός διευρυμένου κοινοτικού προϋπολογισμού. Μέχρι ποιο επίπεδο, άραγε; Πιθανόν ένα ποσοστό έως το 3-5 % του ΑΕγχΠ να ήταν επαρκές. Το ποσοστό αυτό, αγαπητοί συνάδελφποι, δεν είναι κάτι σπουδαίο, όταν γνωρίζουμε ότι σε ορισμένες χώρες, όπως η δική μου, το ποσοσοτό των δημοσίων δαπανών σε σχέση με το ΑΕγχΠ είναι γύρω στο 55 % και όταν γνωρίζουμε ότι ο ευρωπαϊκός μέσος όρος κυμαίνεται γύρω στο 49-50 %.
<P>
Κατόπιν αυτού, ας μην υπάρξει παρεξήγηση. Δεν πρόκειται να προτείνω την αύξηση των υποχρεωτικών εισφορών στο σύνολο της Ευρώπης. Σε καμία περίπτωση δεν σκέφτομαι κάτι τέτοιο, πιστέψτε με. Δεν είναι κάτι που ταιριάζει με τον δικό μου τρόπο σκέψης, αντίθετα είναι η αντίθετη κατεύθυνση που πρέπει να ακολουθήσουμε, όμως πρόκειται, και ίσως ταχύτερα από ό, τι σκεφτόμαστε, για την πραγματοποίηση της μεταφοράς ενός μέρους των εθνικών δημοσίων δαπανών προς τον προϋπολογισμό της Ευρώπης, ακόμη και εάν η μεταφορά αυτή είναι σχετικά ελάχιστη. Γνωρίζω βέβαια ότι μια τέτοια πρόταση δεν είναι σήμερα ιδιαίτερα δημοφιλής στις κυβερνήσεις, και κατά πάσα πιθανότητα το ίδιο ισχύει και για το Σώμα αυτό, αλλά η προσωπική μου γνώμη είναι πως θα τεθεί σε κίνηση μια δυναμική που θα αναπτυχθεί προς την κατεύθυνση αυτή. Μου φαίνεται λοιπόν ότι είναι καλύτερο να την κατευθύνουμε και να την προετοιμάσουμε "εν ψυχρώ», με ηρεμία και σύνεση, παρά να υποστούμε τις συνέπειές της σε περίοδο κρίσης, με όλους τους κινδύνους που αυτό μπορεί να συνεπάγεται για τις οικονομίες των χωρών μας.
<P>
Αυτές, αγαπητοί συνάδελφοι, είναι ορισμένες κατευθύνσεις που μου φαίνονται βασικές και που βεβαίως θα απαιτήσουν μια κίνηση προς μια περισσότερο προχωρημένη πολιτική ένωση, δηλαδή, ας μη φοβόμαστε τις λέξεις, μια κίνηση προς μια περισσότερο εξελιγμένη ομοσπονδιακή δομή. Δεν είμαι αφελής, γνωρίζω ότι μέτρα του είδους αυτού δεν θα γίνουν σε μια μέρα και ότι οι πολιτικές αντιστάσεις είναι ισχυρές. Όμως, νομίζω ότι είναι η κατεύθυνση που η Ευρώπη πρέπει και πρόκειται να πάρει στο μέλλον.

<SPEAKER ID=68 LANGUAGE="SV" NAME="Svensson">
Κυρία Πρόεδρε, αυτή η έκθεση είναι τόσο ανεδαφική όσο και μη λογική. Μία συντονισμένη οικονομική πολιτική στην Ένωση δεν μπορεί να συνεπάγεται την ίδια οικονομική πολιτική. Οι οικονομίες των χωρών διαφέρουν έντονα και έχουν διαφορετικές δομές. Πέραν αυτού οι μεγάλες κοινές αγορές επιφέρουν πάντοτε μία τάση προς εξειδίκευση, βασισμένη σ' αυτό που αποκαλείται συγκριτικά πλεονεκτήματα. Αυτό ενισχύει διαρκώς τις διαφορές μεταξύ των οικονομιών των χωρών. Επίσης, καθιστά εν καιρώ αδύνατα όλα τα προγράμματα με κοινό νόμισμα. Σ' αυτή τη περίπτωση το ευρώ βρίσκεται συγκεκριμένα στο ίδιο αδιέξοδο όπως η παλαιά χρυσή νομισματική μονάδα η οποία επίσης ήταν καταδικασμένη σε κατάρρευση.
<P>
Μία συντονισμένη οικονομική πολιτική πρέπει να συνεπάγεται κοινό προσανατολισμό και κοινούς στόχους, αλλά διαφοροποιημένες μεθόδους σε εθνικό επίπεδο. Αυτή είναι η μοναδική ρεαλιστική βάση, κάτι το οποίο εκφράζεται επίσης στις τροπολογίες 1, 2 και 3.

<SPEAKER ID=69 LANGUAGE="FR" NAME="Berthu">
Κυρία Πρόεδρε, ένα χρόνο πριν από την προβλεπόμενη ημερομηνία ένρξης ισχύος του ενιαίου νομίσματος, εξακολουθούμε να μη γνωρίζουμε πολύ καλά ποιά θα είναι η έκταση, το περιεχόμενο ή ακόμη η πραγματικότητα των μέτρων οικονομικού συντονισμού που μπορούν να το συνοδεύσουν. Αυτή είναι η εντύπωση που προκύπτει από την ανάγνωση της έκθεσης Gasςliba, το έγγραφο εργασίας της Επιτροπής πάνω στο ίδιο θέμα και από την τωρινή πολεμική σχετικά με το Συμβούλιο του Ευρώ.
<P>
Βεβαίως, η συνθήκη περιέχει πράγματι διατάξεις που έχουν ως στόχο τον συντονισμό: την παρακολούθηση των τιμών συναλλάγματος, τον ορισμό των βασικών κατευθύνσεων των οικονομικών πολιτικών, την εφαρμογή μιας διαδικασίας μείωσης των υπερβολικών ελλειμμάτων, διευρυμένης ενδεχομένως με το σύμφωνο σταθερότητας. Το σχέδιο του Αμστρενταμ προσθέτει τον ορισμό των κατευθυντήριων γραμμών σχετικά με την απασχόληση. Ομως, όλα αυτά παραμένουν ασαφή και εν πάση περιπτώσει ασφαλώς δεν αποτελούν την οικονομική διακυβέρνηση που ορισμένοι θεωρούν απαραίτητη για την επιτυχία του ευρώ.
<P>
Σύμφωνα με αυτούς, όπως και σύμφωνα με την έκθεση Gasςliba, θα πρέπει να διασφαλιστεί η δημοκρατία και η συνοχή των βασικών κατευθύνσεων της οικονομικής πολιτικής με την ανάθεσή τους σε ένα περισσότερο συγκροτημένο όργανο, με σκοπό την εξισορρόπηση του νομισματικού πυλώνα. Όμως στην τωρινή κατάσταση της Ευρώπης όπου υπάρχουν περισσότερα και όχι ένα μόνο κράτος, η λειτουργία του ενιαίου αυτού οργάνου θα κινδύνευε να παρεμποδιστεί από τις αποκλίσεις στο εσωτερικό του, σε βάρος του καθορισμού μιας υγιούς μακροοικονομικής πολιτικής. Πρόκειται για ένα επιχείρημα προερχόμενο από τους υποστηρικτές της πλήρους ανεξαρτησίας των κεντρικών τραπεζών, που σύμφωνα με αυτούς αποτελεί αποτελεσματικότερο μέσο.
<P>
Δυστυχώς, αυτοί οι υποστηρικτές της πλήρους ανεξαρτησίας της Κεντρικής Τράπεζας πέφτουν με τη σειρά τους σε μια άλλη δυσκολία, την οποία δεν μπορούν να ξεπεράσουν. Για να μπορέσει να έχει απτά αποτελέσματα η πολιτική μιας ανεξάρτητης κεντρικής τράπεζας, η τράπεζα αυτή πρέπει να διαθέτει ισχυρή κοινωνική συναίνεση, πράγμα που μπορεί να προκύψει μόνο από μια μακρά θετική εμπειρία και από ένα έντονο αίσθημα κοινοτικού χαρακτήρα. Όμως, η μελλοντική Ευρωπαϊκή Κεντρική Τράπεζα δεν θα έχει κανένα από τα δύο αυτά πλεονεκτήματα. Συνεπώς, από όποια πλευρά κι αν το δούμε, δεν βλέπουμε παρά κατευθύνσεις που οδηγούν στην ενδογενή κατάρρευση του ενιαίου νομίσματος. Η σύνεση επιβάλλει τη μετάθεσή του σε ευθετότερο χρόνο.

<SPEAKER ID=70 LANGUAGE="NL" NAME="Metten">
 Κύριε Πρόεδρε, στην τρίτη φάση της Οικονομικής και Νομισματικής Ένωσης θα γνωρίσουμε μια επικεντρωμένη αλλά μια αποκεντρωμένη οικονομική πολιτική. Εάν αυτή η δομή είναι βιώσιμη, εξαρτάται τελείως από το βαθμό στον οποίο συντονίζεται αποτελεσματικά η οικονομική πολιτική των κρατών μελών. Από αυτή την άποψη η Συνθήκη δημιουργεί αρκετές δυνατότητες. Το ερώτημα είναι πιο πολύ κατά πόσο θα αξιοποιηθούν οι δυνατότητες αυτές και πώς θα γίνει αυτό. Για να λειτουργήσει πραγματικά αποτελεσματικά η Νομισματική Ένωση, ο οικονομικός συντονισμός δεν θα πρέπει να περιοριστεί αποκλειστικά στη δημιουργία δυνατότητας μιας πολιτικής της Κεντρικής Τράπεζας που σκοπεύει στη σταθερότητα. Ο συντονισμός πρέπει επίσης να σκοπεύει συγκεκριμένα στην προώθηση μιας ανάπτυξης που δημιουργεί θέσεις εργασίας.
<P>
Δεν είναι κατά την άποψή μου και πολύ σαφές πως μια τέτοια πολιτική μπορεί να αναπτυχθεί από μια χρηματοοικονομική επιτροπή που θα κυριαρχείται από τους κεντρικούς τραπεζίτες των εθνικών κεντρικών τραπεζών και της Ευρωπαϊκής Κεντρικής Τράπεζας. Η περιοριστική νομισματική οπτική γωνία θα κυριαρχήσει, ακόμα περισσότερο απ' ό, τι με την προκάτοχό της, τη νομισματική επιτροπή. Όπως και με την κοινοτική επιτροπή, υπάρχει ο φόβος η ECOFIN να πρέπει να ακολουθήσει πιστά τις συμβουλές της. Το ECOFIN δεν θα μπορέσει να αποτελέσει ποτέ ένα πραγματικό οικονομικό αντίβαρο για την Ευρωπαϊκή Κεντρική Τράπεζα, όσο οι κεντρικοί τραπεζίτες θα είναι τα αφεντικά στα παρασκήνια του ECOFIN.
<P>
Υποστηρίζω ένθερμα τον οικονομικό συντονισμό σε ευρωπαϊκό επίπεδο, αλλά αυτός πρέπει να είναι ένας πραγματικός οικονομικός συντονισμός και όχι απλώς ένας νομισματικός συντονισμός. Πιστεύω πως προς το σκοπό αυτό δεν θα πρέπει να επανδρωθεί η χρηματοοικονομική επιτροπή με τους εθνικούς κεντρικούς τραπεζίτες, αλλά με εκπροσώπους των υπουργείων Κοινωνικών Υποθέσεων και Οικονομικών.
<P>
Ολοκληρώνοντας, νομίζω πως η αλλαγή στη σύνθεση της επιτροπής που προετοιμάζει την ECOFIN θα έχει μεγαλύτερη σημασία για το περιεχόμενο της οικονομικής πολιτικής στην Ευρώπη, από όλη τη συζήτηση για το ευρώ Χ, για την οποία ξοδεύει τόσο χρόνο η ECOFIN. Ας προσπαθήσουμε γι' αυτό λοιπόν να μπει το θέμα αυτό στην πολιτική διάταξη της Ευρώπης.

<SPEAKER ID=71 NAME="Wulf-Mathies">
Κυρία Πρόεδρε, κυρίες και κύριοι, κατ' αρχήν θα ήθελα να δικαιολογήσω τον κύριο de Silguy. Ήθελε να παρευρεθεί εδώ για να πάρει θέση ο ίδιος επί της έκθεσης, ωστόσο η αλλαγή της ημερήσιας διάταξης τον υποχρέωσε να αποχωρήσει νωρίτερα. Χαιρετίζουμε τη συμμετοχή του Ευρωπαϊκού Κοινοβουλίου στους συλλογισμούς για τον συντονισμό της οικονομικής πολιτικής στο τρίτο στάδιο της Ευρωπαϊκής Οικονομικής και Νομισματικής Ένωσης. Η έκθεση του κυρίου Gasςliba i Bφhm, η οποία αναλύει σε βάθος τα θέματα αυτά, προσφέρει κατά την άποψή μας μια σημαντική συνεισφορά για την προετοιμασία του Ευρωπαϊκού Συμβουλίου του Λουξεμβούργου.
<P>
Επιτρέψτε μου να απαντήσω διεξοδικά στην έκθεση αυτή, επειδή πιστεύω ότι περιέχει μια σειρά σημαντικών προτροπών. Κατ'αρχήν, όσον αφορά τον ενισχυμένο συντονισμό της οικονομικής πολιτικής: Η Συνθήκη για την Ευρωπαϊκή Ένωση παρέχει το γενικό πλαίσιο και συγχρόνως τα επιχειρησιακά εργαλεία για τον αποτελεσματικό συντονισμό. Τούτο αναφέρθηκε καθαρά μόλις τώρα. Το άρθρο 103, εδάφιο 1 αναφέρει: "Τα κράτη μέλη χειρίζονται την οικονομική τους πολιτική ως θέμα κοινού ενδιαφέροντος και την συντονίζουν μέσω του Συμβουλίου.» Με τον προσδιορισμό αυτόν ορίζεται το πλαίσιο συντονισμού. Στη συνθήκη όμως προβλέπονται και τα αντίστοιχα εργαλεία, π.χ. οι βασικές αρχές της οικονομικής πολιτικής των κρατών μελών και της Κοινότητας, οι οποίες κατά το άρθρο 103 εκπονούνται, ψηφίζονται και ελέγχονται μέσω της αντιστοίχως οριζόμενης διαδικασίας. Σε περίπτωση υπέρμετρων ελλειμμάτων ακολουθείται η διαδικασία σύμφωνα με το άρθρο 104 γ. Το σύμφωνο σταθερότητας συμβάλλει επίσης σε αυτόν τον συντονισμό.
<P>
Με την απόφασή του για Ανάπτυξη και Απασχόληση, το Ευρωπαϊκό Συμβούλιο του Αμστερνταμ ανέθεσε στην Επιτροπή και στο Συμβούλιο Οικονομίας και Οικονομικών να ερευνήσει τρόπους για την ενίσχυση του οικονομοπολιτικού συντονισμού στην Κοινότητα. Με βάση τις εργασίες της Επιτροπής, το Συμβούλιο Οικονομίας και Οικονομικών επιβεβαίωσε την περασμένη Δευτέρα την συμφωνία των κρατών μελών σε μια σειρά θεμάτων. Πρώτον, την ανάγκη ενός πιο ενισχυμένου συντονισμού υπό την τήρηση των όρων της Συνθήκης. Δεύτερον, το πεδίο στο οποίο θα επεκταθεί ο στενότερος συντονισμός της οικονομικής πολιτικής. Τρίτον, η ένταξη όλων των κρατών μελών στην ενίσχυση του συντονισμού, ανεξάρτητα εάν θα συμμετάσχουν στην Οικονομική και Νομισματική Ένωση ή όχι. Τέταρτον, η αρμοδιότητα λήψης αποφάσεων και ο κεντρικός ρόλος του Συμβουλίου Οικονομίας και Οικονομικών.
<P>
Ουσιαστικά, οι αποφάσεις αυτές ανταποκρίνονται στις επιθυμίες του συντάκτη της έκθεσης. Ο οικονομοπολιτικός συντονισμός θα επεκτείνεται στην δημοσιονομική πολιτική, την εξέλιξη του κόστους και των μισθών, την συναλλαγματική και διαρθρωτική πολιτική στις αγορές προϊόντων και εργασίας. Η ένταξη στην Οικονομική και Νομισματική Ένωση θα έχει καθοριστική επιρροή στην ενίσχυση και το περιεχόμενο του οικονομιπολιτικού συντονισμού. Το Συμβούλιο συμμερίζεται την άποψη του Ευρωπαϊκού Κοινοβουλίου, ότι για την κανονική λειτουργία της Οικονομικής και Νομισματικής Ένωσης είναι απαραίτητο να οριστεί και να υλοποιηθεί μία γενική, συνεκτική και σε κοινοτικό επίπεδο συντονισμένη οικονομική πολιτική. Συμφωνεί δηλαδή με την πρόταση του συντάκτη της έκθεσης, πως πρέπει να επιδιωχθεί συνάφεια της σχέσης μεταξύ πολυμερούς ελέγχου και του ελέγχου στο τομέα της απασχόλησης όπως έχει εισαχθεί με τη συνθήκη του Αμστερνταμ.
<P>
Στη συνθήκης ορίζεται υπό τον τίτλο "Απασχόληση» ότι οι κατευθυντήριες γραμμές της πολιτικής στον τομέα της απασχόλησης πρέπει να συμβαδίζουν με τις βασικές αρχές της οικονομικής πολιτικής. Αντίθετα, η Απόφαση για Ανάπτυξη και Απασχόληση, η οποία εγκρίθηκε από το Ευρωπαϊκό Συμβούλιο στο Αμστερνταμ, προσδιορίζει πως για την διαμόρφωση των βασικών αρχών της οικονομικής πολιτικής πρέπει να ληφθούν υπόψη τα πολυετή προγράμματα απασχόλησης και οι κατευθυντήριες γραμμές στον τομέα της απασχόλησης. Η Επιτροπή θα φροντίσει για την συνάφεια της σχέσης μεταξύ τους, επιδιώκοντας τον καλύτερο δυνατό συντονισμό μεταξύ των κατευθυντήριων γραμμών στον τομέα της απασχόλησης το φθινόπωρο, και των βασικών αρχών της οικονομικής πολιτικής την άνοιξη, και φυσικά θα το πράξει σε στενή συνεργασία με το Κοινοβούλιο. Ευχαρίστως θα λάβω υπόψη τις απόψεις του κυρίου Donelly.
<P>
Ο εισηγητής προτείνει τον καθορισμό ενδεικτικών στόχων για τα κύρια οικονομικά μεγέθη. Σε ορισμένους τομείς, όπως στον πληθωρισμό και τα δημόσια ελλείμματα, έχει γίνει ήδη χρήση τους για τον καθορισμό των βασικών αρχών. Επίσης, η Επιτροπή συμπεριέλαβε ορισμένα ποσοτικά μεγέθη στην πρότασή της για τις κατευθυντήριες γραμμές στον τομέα της απασχόλησης. Η Επιτροπή θα επιδιώξει, στο μέτρο των δυνατοτήτων της και όταν το κρίνει απαραίτητο, να ορίσει τέτοια ποσοτικά μεγέθη και για τα θέματα που αφορούν την ανάπτυξη και την απασχόληση. Γνωρίζει πως η σχετική ανταπόκριση στα κράτη μέλη δεν ήταν πάντα θερμή.
<P>
Η Επιτροπή επίσης θέλει να διαβεβαιώσει το Ευρωπαϊκό Κοινοβούλιο, ότι δεν θα διστάσει να κάνει χρήση του δικαιώματός πρωτοβουλίας της κατά το άρθρο 103, εδάφιο 4, ώστε να εξασφαλίσει την κανονική λειτουργία της Οικονομικής και Νομισματικής Ένωσης στα πλαίσια της πολυμερούς επίβλεψης. Όπως γνωρίζετε, η δυνατότητα αυτή συμπεριλήφθη στο Σύμφωνο Σταθερότητας και Ανάπτυξης κατά την επιθυμία της Επιτροπής, ώστε να διατηρηθεί το δικαίωμα πρωτοβουλίας της και να μπορεί να κάνει χρήση του όταν το κρίνει απαραίτητο.
<P>
Στο σημείο των έκτακτων γεγονότων ή καλύτερα ασυμμετρικών σοκ μπορώ να σας διαβεβαιώσω, πως η Επιτροπή θα υποβάλει, ενόψει του ελέγχου του μηχανισμού στήριξης του ισοζυγίου πληρωμών το επόμενο έτος, πρόταση για την εφαρμογή των διατάξεων του άρθρου 103 α, εδάφιο 2. Η πρόταση αυτή θα στηριχθεί σε μια γενική εκτίμηση όλων των εργαλείων που διαθέτει η Ένωση στο τρίτο στάδιο, ώστε να αντιμετωπίσει οικονομικά σοκ. Για την ενίσχυση του οικονομοπολιτικού συντονισμού πρέπει να αναπτυχθεί μια μεθοδολογία, η οποία θα αποτελέσει αποτέλεσμα μιας πραγματικά δημοκρατικής συζήτησης, και πιστεύω πως είναι απαραίτητο να εξασφαλίσουμε στην πράξη, με συνετό τρόπο, έναν διάλογο μεταξύ Κεντρικής Τράπεζας, Κοινοβουλίου, κρατών μελών και Επιτροπής.
<P>
Η Επιτροπή συμμερίζεται απόλυτα την απαίτηση του συντάκτη της έκθεσης για ενίσχυση του δημοκρατικού ελέγχου και του κοινωνικού διαλόγου. Εδώ και πολλά χρόνια η Επιτροπή έχει θέσει ως στόχο της να συμπεριλαμβάνει κατά το μέγιστο το Κοινοβούλιο στη διαδικασία ελέγχου και συντονισμού. Κάθε χρόνο η ετήσια οικονομική έκθεση προτρέπει τη συζήτηση για τις βασικές αρχές της οικονομικής πολιτικής. Παρέχεται έτσι η δυνατότητα στην Επιτροπή να συμπεριλάβει άμεσα τις θέσεις του Κοινοβουλίου, ήδη κατά το στάδιο της προετοιμασίας των συστάσεών της για τις οικονομικοπολιτικές βασικές αρχές. Επίσης, η Επιτροπή σας υποβάλλει αυτές τις συστάσεις άμεσα μετά από την έγκρισή τους, παρέχοντας στο Κοινοβούλιο τη δυνατότητα να προβάλει τις θέσεις του ώστε να ληφθούν υπόψη και από το Συμβούλιο.
<P>
Στο νέο αυτό πλαίσιο του ενισχυμένου οικονομικοπολιτικού συντονισμού μπορούν να οριστούν καλύτερα οι λειτουργίες τις οποίες καλείται να εκπληρώνει η ετήσια οικονομική έκθεση. Η έκθεση θα μπορούσε π.χ. να παρουσιάζει την οικονομική κατάσταση, να εκτιμά την υλοποίηση των οικονομοπολιτικών βασικών αρχών κατά τα προηγούμενα έτη και να περιγράφει τους οικονομοπολιτικούς προβληματισμούς των επομένων οικονομοπολιτικών βασικών αρχών. Έτσι, η ετήσια οικονομική έκθεση θα αποτελέσει στην ουσία το πρώτο στάδιο της διαδικασίας, η οποία θα οδηγεί στην επεξεργασία των οικονομοπολιτικών βασικών αρχών, και θα προσφέρει στην Κοινότητα το όφελος που επιθυμεί το Ευρωπαϊκό Κοινοβούλιο.
<P>
Οι βασικές αρχές της οικονομικής πολιτικής αποτελούν το μέτρο με το οποίο ορίζεται ο οικονομικοπολιτικός συντονισμός. Κατά την απόφαση του Ευρωπαϊκού Συμβουλίου του Αμστερνταμ, οι βασικές αρχές δεν θα εισέρχονται μόνο σε προβλήματα που θα αφορούν την σύγκλιση αλλά και σε προβλήματα στους τομείς της ανάπτυξης και της απασχόλησης. Η Επιτροπή τάχθηκε επίσης υπέρ της προώθησης του κοινωνικού διαλόγου και υπολογίζει πάντα κατά την διατύπωση των συστάσεών της για τις οικονομοπολιτικές βασικές αρχές τις θέσεις των κοινωνικών εταίρων. Για τον λόγο αυτόν, η Επιτροπή χαιρετίζει την επιθυμία του Κοινοβουλίου να διοργανώσει μια ακρόαση ή μια συνεδρίαση με τους κοινωνικούς εταίρους ώστε να παράσχει μια ευρύτερη βάση για τις ίδιες του τις θέσεις επί των βασικών αρχών. Δεν έχει καμία αντίρρηση για την δημοσίευση των θέσεων αυτών υπό τους ίδιους όρους που ισχύουν για τις συστάσεις του Συμβουλίου. Η Επιτροπή λαμβάνει επίσης υπόψη της με ενδιαφέρον τις προτάσεις του συντάκτη της έκθεσης για την σύνθεση της Οικονομικής και Χρηματοοικονομικής Επιτροπής, η οποία προβλέπεται από το άρθρο 109 γ της Συνθήκης της Ε.Κ. Η πρόταση αυτή θα φανεί χρήσιμη κατά την διατύπωση της δικής της πρότασης.
<P>
Η Επιτροπή έλαβε υπόψη της με ενδιαφέρον τις προτάσεις του Ευρωπαϊκού Κοινοβουλίου. Συμμερίζεται την άποψη του Κοινοβουλίου για βελτίωση της διαφάνειας των διαδικασιών για τον συντονισμό της οικονομικής πολιτικής, οι οποίες πολλές φορές έχουν άτυπη μορφή. Για αυτόν τον λόγο η Επιτροπή πάντα έκρινε θετική τη δυνατότητα μιας διοργανικής συμφωνίας, η οποία θα τυποποιούσε τις υπάρχουσες πρακτικές και θα εξερευνούσε ορισμένες προτάσεις που προβάλει ο εισηγητής.
<P>
Είναι αυτονόητο πως μια τέτοια συμφωνία θα πληρούσε το περιεχόμενο και το πνεύμα της Συνθήκης. Φυσικά πρέπει σε κάθε συζήτηση για μια διοργανική συμφωνία να συμμετάσχει και το Συμβούλιο, ίσως μάλιστα περισσότερο από ό, τι η ίδια η Επιτροπή, αφού το Συμβούλιο είναι εκείνο, στο οποίο η Συνθήκη αναθέτει τις αρμοδιότητες αποφάσεων σε όλες τις διαδικασίες για την επίβλεψη και τον συντονισμό της οικονομικής πολιτικής.
<P>
Επιτρέψτε μου τέλος να επισημάνω για μια ακόμη φορά, ότι η Επιτροπή χαιρετίζει την συμβολή του Ευρωπαϊκού Κοινοβουλίου στον τρέχοντα προβληματισμό. Η πολύπλευρη επίβλεψη και ο συντονισμός των οικονομικών πολιτικών οφείλουν να εξασφαλίσουν την συμβιβαστικότητα της νομισματικής, δημοσιονομικής και οικονομικής πολιτικής καθώς και της πολιτικής στον τομέα της απασχόλησης. Η μέθοδος που υπήρξε επιτυχής για τη δημιουργία του εύρω πρέπει να χρησιμεύσει ως πρότυπο και για την υλοποίηση των κοινωνικών και οικονομικών στόχων. Η Επιτροπή διαπιστώνει με ευχαρίστηση, ότι την στηρίζει το Ευρωπαϊκό Κοινοβούλιο στην υλοποίηση αυτής της στρατηγικής για την μείωση της ανεργίας στην Ευρώπη, και για αυτό η Επιτροπή στηρίζει την πρόταση τροπολογίας 5 για το Συμβούλιο ευρώ του κυρίου Gasςliba i Bφhm, επειδή ανταποκρίνεται στις ίδιες της τις προτάσεις και στις γενικότερες απαιτήσεις. Θα συμπεριλάβει το Ευρωπαϊκό Κοινοβούλιο στην υλοποίηση αυτής της διαδικασίας και γι' αυτό σας ευχαριστώ για την πολύτιμη συζήτηση.
<P>
(Χειροκροτήματα)

<SPEAKER ID=72 NAME="Gasςliba i Bφhm">
Κυρία Πρόεδρε, καταρχάς θα ήθελα να ευχαριστήσω την επίτροπο Wulf-Mathies για την παρέμβασή της εξ ονόματος της Επιτροπής, η οποία επίσης αντανακλά την θέση του επιτρόπου De Silguy και, καθώς είναι λογικό, επίσης τις ευνοϊκές για αυτήν την έκθεση παρεμβάσεις -τις οποίες ευχαριστώ πάρα πολύ- εκ μέρους των συναδέλφων μου.
<P>
Πριν από την έναρξη της ψηφοφορίας, θα ήθελα να κάνω δύο διευκρινίσεις σχετικά με τον τρόπο αντιμετώπισης της τροπολογίας μου 5 και της τροπολογίας 4 του κυρίου Donnelly.
<P>
Στην αγγλική έκδοση, στην παράγραφο 9, δεύτερο εδάφιο, λέει: "two sides of industry », και οι βρετανοί φίλοι μου μού επισημαίνουν πως είναι πιο τρέχον να μιλάμε για "social partners» . Πρόκειται για μια γλωσσική ακριβολογία η οποία παρακαλώ να ενσωματωθεί στην τελική έκδοση.

<SPEAKER ID=73 NAME="Πρόεδρος">
Αυτό είναι. Θα ζητήσουμε από τις γλωσσικές υπηρεσίες να προβούν στις απαραίτητες ενέργειες για να ελέγξουν τις δύο μεταφράσεις.

<SPEAKER ID=74 LANGUAGE="NL" NAME="Maij-Weggen">
Κύριε Πρόεδρε, έχω ένα θέμα προς συζήτηση επειδή μου έχει δοθεί η εντύπωση ότι η πρακτική της Παρασκευής το πρωί στο Στρασβούργο, δηλαδή να γίνει μια ψηφοφορία μετά από κάθε έκθεση, μεταφέρεται τώρα επίσης τις Πέμπτες στο Κοινοβούλιο εδώ στις Βρυξέλλες. Ξέρουμε σχεδόν σίγουρα τότε ότι οι απουσες θα πολλές. Επιτρέψτε μου να προτείνω στο Προεδρείο τη σκέψη να ψηφίσουμε κάποιες προκαθορισμένες ώρες εδώ στις Βρυξέλλες, προκαθορισμένες ώρες για να ξέρουν όλοι τι τους γίνεται και τότε δεν θα υπάρχει και αυτή η έλλειψη παρουσίας.

<SPEAKER ID=75 NAME="Πρόεδρος">
Κυρία Maji-Weggen, θα σας απαντήσω αμέσως. Όπως βεβαίως γνωρίζετε, ήταν μία έκτακτη περίπτωση. Επρόκειτο για τις ψηφοφορίες σχετικά με τις εκθέσεις που είχαν αντικείμενο τη διεύρυνση και για τον λόγο αυτό κατ' εξαίρεση ορίστηκαν για την αρχή της πρωινής συνεδρίασης. Όμως, λαμβάνω υπόψη την παρατήρησή σας που είναι ιδιαίτερα ορθή και στο μέλλον θα επανέλθουμε στις τακτικές μας συνήθειες.
<P>
Η συζήτηση έληξε.
<P>
Προχωρούμε τώρα στην ψηφοφορία επί της έκθεσης.
<P>
(Το Σώμα εγκρίνει το ψήφισμα)

<SPEAKER ID=76 NAME="Ahlqvist, Theorin και Wibe">
 - (SV) Η έκθεση προτείνει "να εφαρμοστεί μια οικονομική πολιτική που βασίζεται σε έναν στενό συντονισμό της οικονομικής πολιτικής των κρατών μελών» στην Ευρωπαϊκή Ένωση. Γίνεται αναφορά επίσης σ' έναν συντονισμό της πολιτικής του προϋπολογισμού και της δημοσιονομικής πολιτικής καθώς και σε έναν "πυλώνα» νομισματικής πολιτικής.
<P>
Δεν έχουμε τίποτα εναντίον ενός εθελοντικού συντονισμού π.χ. για την καταπολέμηση της ανεργίας. Ο συντονισμός ο οποίος πρεσβεύεται θα πρέπει ωστόσο να είναι εθελοντικός. Γι' αυτό παίρνουμε σαφείς αποστάσεις από όλες τις σκέψεις περί εισαγωγής π.χ. κοινής φορολογίας στην Ένωση ή να γίνει γενικά η οικονομική πολιτική υπερεθνική. Τα κράτη μέλη θα πρέπει να έχουν το δικαίωμα, και στη συνέχεια επίσης, "να φορολογούν εαυτούς» και να ασκούν τη δική τους πολιτική σ' αυτούς τους τομείς. Εάν οι Υπουργοί Οικονομικών της Ευρώπης συμφωνήσουν κατόπιν να εργαστούν από κοινού για να παρεμποδίσουν π.χ. το φορολογικό νταμπινγκ, τότε αυτό μας χαροποιεί. Αλλά αυτό θα πρέπει να γίνει μέσω εθελοντικής εργασία μεταξύ αυτών που το επιθυμούν και όχι μέσω ενός κανονισμού εντός της Ευρωπαϊκής Ένωσης.

<SPEAKER ID=77 NAME="Cushnahan">
Η πραγματική επιτυχία του ευρώ απαιτεί την υποστήριξη όχι μόνο των πολιτικών, αλλά και των επιχειρηματιών και των καταναλωτών. Η Επιτροπή υποσχέθηκε ότι θα λάβει αποφάσεις σχετικά με τέσσερα σημαντικά ζητήματα που αφορούν το τρίτο στάδιο της ΟΝΕ, μέχρι το τέλος του έτους, αλλά ανέβαλε τη λήψη αποφάσεων μέχρι τον επόμενο Μάιο.
<P>
Τα ζητήματα αφορούν: τη διατήρηση της 1ης Ιανουαρίου 2002 ως ημερομηνίας κυκλοφορίας των χαρτονομισμάτων και των κερμάτων ευρώ. το κατά πόσον η παράλληλη κυκλοφορία των εθνικών νομισμάτων και του ευρώ θα διαρκέσει έξι μήνες, όπως είχε αποφασιστεί στη Σύνοδο Κορυφής της Μαδρίτης το 1995. τη διπλή τιμολόγηση αγαθών και την ενδεχόμενη ανάγκη ευρωπαϊκής νομοθεσίας στον τομέα αυτό. τέλος, τις προμήθειες μετατροπής, τόσο των τραπεζικών λογαριασμών την περίοδο 1999-2002 όσο και των χαρτονομισμάτων/κερμάτων την περίοδο μετά την 1η Ιανουαρίου 2002.
<P>
Πιστεύει, άραγε, η Επιτροπή ότι θα είναι σε θέση να λάβει αποφάσεις για τα ανωτέρω σημαντικά ζητήματα πρακτικής φύσης, μέχρι τον Μάιο του 1998; Πώς αντιδρά η Επιτροπή στο Eurocommerce (Ένωση Ευρωπαίων Εμπόρων Λιανικής Πώλησης) που έδωσε εντολή να εκπονηθεί η έκθεση Deloitte & Touche, η οποία ανέφερε ότι το μέσο κόστος για την κυκλοφορία του ενιαίου νομίσματος θα μπορούσε να ανέλθει στο 2, 6 % του κύκλου εργασιών των ευρωπαίων εμπόρων λιανικής πώλησης; Τέτοιο κόστος μπορεί να θέσει εκτός επαγγέλματος πολλές ΜΜΕ στην εκλογική περιφέρειά μου. Οι μικροπωλητές θα αντιμετωπίσουν υπερβολικές τιμές για να αναβαθμίσουν τα συστήματα πληροφορικής και τις ταμειακές μηχανές, να προβούν σε περικοπές προσωπικού, και να μετατρέψουν τους λογαριασμούς τους σε ευρώ. Η ημερομηνία έναρξης για την κυκλοφορία χαρτονομισμάτων και κερμάτων είναι κοντά στην πιο έντονη περίοδο του έτους - χριστουγεννιάτικες και μεταχριστουγεννιάτικες πωλήσεις: ενδεχομένως το φορτίο να είναι υπερβολικά βαρύ για τους μικροπωλητές και τις εταιρείες. Το ενιαίο νόμισμα είναι σίγουρο ότι θα κυκλοφορήσει, αλλά η ΕΕ πρέπει πλέον να επικεντρωθεί στα πρακτικά αυτά ζητήματα, ώστε οι επιχειρήσεις και οι καταναλωτές να γίνουν ένθερμοι υποστηρικτές της Οικονομικής και Νομισματικής Ένωσης.

<SPEAKER ID=78 NAME="Kirsten Jensen και Sindal">
Οι Δανοί σοσιαλδημοκράτες υπερψηφίζουν σήμερα την έκθεση Gasςliba I Bφhm για το συντονισμό της οικονομικής πολιτικής στη Νομισματική Ένωση. Η έκθεση αναφέρει ότι όλα τα κράτη μέλη της ΕΕ πρέπει να μπορούν να συμμετέχουν στον αυξημένο συντονισμό της οικονομικής πολιτικής. Με άλλα λόγια οι χώρες που είναι εκτός της τρίτης φάσης της ΟΝΕ, όπως για παράδειγμα η Δανία, θα πρέπει να μπορούν να συμμετέχουν σε έναν καλύτερο συντονισμό της οικονομικής πολιτικής. Αυτή την άποψη τη συμμερίζονται απόλυτα οι Δανοί σοσιαλδημοκράτες. Οι Δανοί σοσιαλδημοκράτες απορρίπτουν ενα άτυπο Ευρώ συμβούλιο Χ όπου μόνο οι χώρες που συμμετέχουν στην τρίτη φάση της ΟΝΕ θα μπορούν να συμμετέχουν. Οι Δανοί σοσιαλδημοκράτες συμφωνούν με τον εισηγητή ότι ένας καλύτερος συντονισμός της σφαιρικής οικονομικής πολιτικής θα ωφελήσει τους στόχους που έχουμε θέσει για μεγαλύτερη απασχόληση στην ΕΕ. Οι Δανοί σοσιαλδημοκράτες, ωστόσο, υπογραμμίζουν ότι η δημοσιονομική πολιτική πρέπει να συνεχίσει να είναι κυρίαρχη εθνική υπόθεση.

<SPEAKER ID=79 LANGUAGE="SV" NAME="Lindqvist (ELDR), Eriksson, Seppδnen, Sjφstedt και Svensson (GUE/NGL), Gahrton, Holm και Schφrling (V), Bonde και Krarup (I-EDN)">
 - (SV) Οι υπογράφοντες καταψηφίσαμε την έκθεση για τους εξής λόγους:
<P>
1.Η έκθεση είναι μη ρεαλιστική. Έχει ως βάση ότι οι οικονομίες των κρατών είναι ίδιες και ότι η ΟΝΕ θα εφαρμοστεί σ' ολόκληρη την Ένωση.2.Οι οικονομίες διαφέρουν έντονα. Οι διαφορές ενισχύονται μέσω της τάσης προς εξειδίκευση που παρατηρείται στις μεγάλες αγορές, βασισμένη στα συγκριτικά κόστη.3.Ως εκ τούτου η κοινή οικονομική πολιτική μπορεί να θεωρηθεί μόνο ως ένας κοινός προσανατολισμός προς ορισμένους στόχους. Οι μέθοδοι πρέπει να προσαρμοστούν στις δομές των χωρών και στις διαφορετικές ευαισθησίες στις συγκυρίες και εξωτερικές επιρροές.
<CHAPTER ID=3>
Διαρθρωτικές παρεμβάσεις στο Βέλγιο
<SPEAKER ID=80 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0321/97) του κ. Decourriθre, εξ ονόματος της Επιτροπής Περιφερειακής Πολιτικής σχετικά με τα προβλήματα ανάπτυξης και τις διαρθρωτικές παρεμβάσεις στο Βέλγιο (C4-0107/97).

<SPEAKER ID=81 NAME="Decourriθre">
Κύριε Πρόεδρε, κυρία Επίτροπε, αγαπητοί συνάδελφοι, η έκθεση αυτή σχετικά με τις διαρθρωτικές παρεμβάσεις στο Βέλγιο αποτελεί μια νέα ευκαιρία για να υπογραμμίσουμε τον βασικό ρόλο της κοινοτικής παρέμβασης υπέρ της οικονομικής και κοινωνικής συνοχής.
<P>
Το Βέλγιο ανήκει στα κράτη μέλη το κατά κεφαλή ΑΕγχΠ των οποίων είναι ανώτερο από τον κοινοτικό μέσο όρο και βάσει αυτού μπορεί να καταταγεί στις πλούσιες χώρες. Όμως, στη χώρα αυτή παρατηρούνται σημαντικές αναπτυξιακές ανισότητες που κυμαίνονατι από 77 % του κατά κεφαλή ΑΕγχΠ στο Hainaut, στο 137 % στην Αμβέρσα και στο 183 % στις Βρυξέλλες. Τα τελευταία αυτά χρόνια, η κατάσταση επιδεινώθηκε και η κοινοτική δράση που συνέβαλε στον μετριασμό και στη διόρθωση των ανισορροπιών αυτών, υπερδιπλασιάστηκε ανάμεσα στο 1989 και το 1999, φθάνοντας από 863 εκ. ECU σε 2 δισ. ECU. H επαρχία της Λιέγης, τα διαμερίσματα της Aubange, του Turnhout και ένα τμήμα του Limbourg είναι επιλέξιμα για τον στόχο 2, ως βιομηχανικές ζώνες που βρίσκονται σε παρακμή. Ορισμένες περιοχές επωφελούνται από τις παρεμβάσεις υπέρ των αγροτικών ζωνών που είναι αναπτυξιακά καθυστερημένες. Στις παρεμβάσεις αυτές προστίθενται οι οριζόντιοι στόχοι 3 και 4, καθώς και προγράμματα κοινοτικής πρωτοβουλίας.
<P>
Χωρίς να υπεισέλθουμε σε λεπτομέρειες, οι κοινοτικές παρεμβάσεις είχαν ορισμένη επιτυχία και όλως ιδιαιτέρως στο Hainault τα μέτρα ενίσχυσης για τις επενδύσεις των ΜΜΕ, γεγονός που άλλωστε είχε ως συνέπεια τη μεταφορά συμπληρωματικών πιστώσεων προς τα κονδύλια αυτά. Οι κοινοτικές παρεμβάσεις έπαιξαν επίσης καθοριστικό ρόλο, για παράδειγμα στον τομέα της κοινωνικο-επαγγελματικής ένταξης και μέσα στο 1996, περισσότερα από 70.000 άτομα έλαβαν κατάρτιση προσωπικού χαρακτήρα. Σημειώνουμε επίσης το γεγονός ότι ορισμένες αγροτικές και αστικές ζώνες έγιναν προοδευτικά δυναμικότερες.
<P>
Όμως, στο πλαίσιο αυτό, έχουμε συνείδηση ότι οι διαρθρωτικές παρεμβάσεις αποτελούν ένα εργαλείο και ένα απαραίτητο μέσο υποστήριξης που είναι αναγκαίο να βελτιώσουμε. Μεριμνώντας ώστε να υπάρχει διαφάνεια και αποτελεσματικότητα, επισημαίνουμε τις ατέλειες του υπάρχοντος συστήματος. Κατ' αρχήν, διαπιστώνουμε ένα πολύ χαμηλό ποσοστό απορρόφησης των πιστώσεων, της τάξης του 17 % για το Hainault σε σχέση με τον στόχο 1, από 5 έως 20 % για τις ζώνες του στόχου 2 και λιγότερο από 10 % για τις ζώνες του στόχου 5β, λόγω ανεπαρκούς ποσοστού απορρόφησης των διαθέσιμων πιστώσεων, γύρω στο 12 %. Διαπιστώνουμε επίσης πολύ χαμηλή απορρόφηση των πιστώσεων που προβλέπονται για τον στόχο 4. Και για τελειώσουμε με μια θετική αναφορά, εκφράζουμε τα συγχαρητήριά μας για την επιτυχία του στόχου 3, για τον οποίο οι διαθέσιμες πιστώσεις δεν είναι επαρκείς για τη χρηματοδότηση του πολύ μεγάλου αριθμού των έργων.
<P>
Σχετικά με τις ατέλειες, επισημαίνουμε επίσης ότι το ποσό σε Εcu ανά δημιουργούμενη θέση εργασίας είναι ανώτερο από το ποσό που διατίθεται σε άλλα κράτη μέλη και ότι ο στόχος της δημιουργίας θέσεων εργασίας είναι αρκετά χαμηλός σε σχέση με την έκτακτη επιδότηση από τον προϋπολογισμό από την οποία επωφελήθηκε το Βέλγιο. Επισημαίνουμε επίσης τη διατήρηση του αναπτυξιακού χάσματος στο πλαίσιο των ζωνών που αντιμετωπίζουν δυσκολίες και τις ανεπάρκειες στη χρήση των κονδυλίων του προϋπολογισμού για τις βιομηχανικές εγκαταλελειμένες ζώνες και την αναβάθμιση του περιβάλλοντος.
<P>
Σχετικά με τις ευκταίες κατευθύνσεις, ορισμένες ενδιαφέρουν τις εθνικές αρχές, και επιμένω όλως ιδιαιτέρως κυρίως στη λήψη μέτρων, ώστε να διορθωθεί γρήγορα η προφανώς πολύ χαμηλή απορρόφηση των πιστώσεων του προϋπολογισμού. Εφιστώ όλως ιδιαιτέρως την προσοχή των βελγικών αρχών στο γεγονός ότι την 1η Ιανουαρίου 1999, το ποσοστό δέσμευσης των κοινοτικών πιστώσεων πρέπει να χρησιμεύσει ως βάση αναφοράς για τον υπολογισμό των ποσών που θα διατεθούν από το 2000. Οφείλουμε επίσης να περιορίσουμε τη γραφειοκρατία των διοικητικών υπηρεσιών, να διαθέσουμε χωρίς καθυστέρηση τα δημόσια κεφάλαια υποκατάστασης που είναι απαραίτητα για την εκτέλεση ορισμένων έργων και να εξασφαλίσουμε ένα καλύτερο σύστημα πλαισίωσης με τον διορισμό ενός επικεφαλής, ενός συντονιστή προγραμμάτων.
<P>
Μου φαίνεται επίσης απαραίτητο, και τώρα απευθύνομαι στις κοινοτικές αρχές, να παίξουν έναν ενεργότερο ρόλο όσον αφορά στην παρακολούθηση των μέτρων αυτών και να μεριμνήσουν για την επιτάχυνση της μεταφοράς των κοινοτικών πόρων στους τελικούς παραλήπτες από τις αρχές του Βελγίου. Τέλος, στο πλαίσιο του ανοικτού προβληματισμού με την Ατζέντα 2000, μπορούμε να εξετάσουμε το σχέδιο περιορισμού του τωρινού υπέρμετρου αριθμού των δράσεων που έχουν αναληφθεί στο πλαίσιο των διαφόρων προγραμμάτων, καθώς και τη γεωγραφική συγκέντρωση των μέσων προς όφελος των διαμερισμάτων όπου το αναπτυξιακό χάσμα είναι μεγαλύτερο.
<P>
Για να τελειώσω, κ. Πρόεδρε και αγαπητοί συνάδελφοι, επιτρέψτε μου, μετά την πρωινή ψηφοφορία σχετικά με την Ατζέντα 2000, να επιμείνω και πάλι στην αναγκαία παράταση των προσπαθειών που έχουν αναληφθεί σε σχέση με τη συνοχή και στη μέριμνα για τη διαχείριση της ουσιαστικής φάσης μετάβασης των κρατών μελών που αποτελούν τη στιγμή αυτή την Ευρωπαϊκή Ένωση και τα οποία, όπως το Βέλγιο, δεν θα επωφεληθούν πλέον από τις πιστώσεις του στόχου 1.
<P>
Τέλος, επιθυμώ να ευχαριστήσω τους συναδέλφους μου για τη συμμετοχή τους στην παρούσα έκθεση, που αποτέλεσε παράγοντα σταθερής υποστήριξης και ενθάρρυνσης για την εργασία μου.
<P>
(Χειροκροτήματα)

<SPEAKER ID=82 NAME="Van Lancker">
, συντάκτης γνωμοδότησης της Επιτροπής Απασχόλησης και Κοινωνικών Υποθέσεων. (NL) Κύριε Πρόεδρε, επιτρέψτε μου πρώτ' απ' όλα να συγχαρώ με όλη μου την καρδιά το συνάδελφο Decourriθre για την εξαιρετική του έκθεση που θα έπρεπε να τη διαβάσουν υποχρεωτικά όλες οι διοικητικές αρχές στο Βέλγιο. Σαν εισηγητής γνωμοδότησης συγκεντρώθηκα κυρίως στις δαπάνες του Ευρωπαϊκού Κοινωνικού Ταμείου στις διάφορες δικαιούχες περιοχές. Θα ήθελα να αναφερθώ σε τρία σημεία.
<P>
Πρώτον και κύριο το πρόβλημα της χαμηλής απορροφητικότητας. Συμμερίζομαι τις ανησυχίες του εισηγητή για την εξαιρετικά χαμηλή απορρόφηση των μέσων στις δικαιούχες περιοχές στο Βέλγιο. Επιπλέον το θεωρώ ακατανόητο και απαράδεκτο ότι αυτές οι χαμηλές απορροφήσεις κονδυλίων είναι ακόμα μεγαλύτερες στο Κοινωνικό Ταμείο σε εκείνες τις περιοχές τη στιγμή που η Σύνοδος Κορυφής στο Λουξεμβούργο επιμένει για μεγαλύτερες επενδύσεις για κατάρτιση και θέσεις εργασίας. Την ίδια στιγμή το Βέλγιο αφήνει πολλά ευρωπαϊκά κονδύλια ανεκμετάλλευτα. Ευρωπαϊκά χρήματα που ναι μεν δεν έχουν χαθεί ακόμη, αλλά ο χρόνος πιέζει.
<P>
Φυσικά. υπάρχουν για όλες αυτές τις καθυστερήσεις διάφορα ορθά και σφαλμένα επιχειρήματα. Τα προγράμματα εγκρίθηκαν πολύ αργά, η Επιτροπή λειτουργεί πολύ γραφειοκρατικά. Μερικές περιοχές είναι πραγματικά πολύ μικρές για να μπορέσουν να χειριστούν τα διαρθρωτικά κονδύλια, αλλά αυτό ισχύει επίσης για άλλες χώρες της Ευρώπης. Υπάρχουν μερικές αιτίες που είναι πολύ χαρακτηριστικές για το Βέλγιο. Η έλλειψη συνεργασίας, οι παρατεταμένες διαμάχες χωρίς αποτέλεσμα μεταξύ των τοπικών, περιφερειακών και ομοσπονδιακών αρχών, τόσο κατά τη διανομή των μέσων, όσο και κατά την εφαρμογή των προγραμμάτων, τα έγγραφα των προγραμμάτων, όλα αυτά μου δίνουν την εντύπωση πως στο Βέλγιο ασχολούνται περισσότερο με διαμάχες αρμοδιοτήτων παρά με την περιφερειακή ανάπτυξη και την καταπολέμηση της ανεργίας.
<P>
Και στις Βρυξέλλες αυτό οδηγεί συχνά σε παραισθησιακές καταστάσεις και αυτό τησ στιγμή που η υπανάπτυξη σε μερικές συνοικίες και η ανεργία των νέων μεταναστών εκεί είναι συχνά τόσο μεγάλη, που οι Βρυξέλλες βρίσκονται αυτή τη στιγμή πάνω σε μια ωρολογιακή βόμβα. Το υψηλό ποσοστό ανεργίας μακράς διάρκειας, τα προβλήματα στις περιφέρειες όπου έκλεισαν επιχειρήσεις, θέτουν επιτακτικά το ζήτημα της μεγαλύτερης συνεργασίας μεταξύ των διαφόρων εμπλεκομένων αρχών για το συμφέρον των κατοίκων. Συμμερίζομαι τη γνώμη του εισηγητή ότι, στην ανάγκη, θα πρέπει η Ευρωπαϊκή Επιτροπή να βοηθήσει κάπως την κατάσταση. Τα συμπεράσματα στη Σύνοδο Κορυφής στο Λουξεμβούργο είναι ήδη μια καλή αφορμή.
<P>
Δεύτερον, να αναφερόμαστε και στα καλά νέα, πράγμα που και ο εισηγητής έκανε πριν από λίγο. Πέρα από τις δικαιούχες περιοχές τα ευρωπαϊκά μέσα για την εκπαίδευση των ανέργων χρησιμοποιούνται πολύ καλά. Γι' αυτό και είναι πολύ κρίμα που τα προγράμματα αυτά παρουσιάζουν τόσο συχνά αβεβαιότητα σχετικά με τη χρηματοδότησή τους και που δεν υπάρχει ακόμα κανένας μακροχρόνιος προγραμματισμός, καθώς και ότι συχνά δεν πραγματοποιούνται ενδιαφέρουσες πρωτοβουλίες, ειδικά από πλευράς τοπικών αρχών. Τόσο η Ευρωπαϊκή Επιτροπή, όσο και οι περιφερειακές αρχές θα έπρεπε οπωσδήποτε να λύσουν όσο το γρηγορότερο δυνατόν αυτά τα προβλήματα.
<P>
Αλλά σχετικά με την επαγγελματική κατάρτιση για τις απειλούμενες θέσεις εργασίας, εκεί, αντιθέτως, τα πράγματα δεν πάνε καθόλου καλά, ειδικά στη Φλάνδρα, όπου ούτε το 10 % των μέσων δεν έφτασαν στον προορισμό τους, και ούτε κατεβλήθησαν πληρωές. Το Βέλγιο, όσον αφορά την επαγγελματική κατάρτιση, ασφαλώς δεν κατατάσσεται μεταξύ των καλυτέρων της Ευρώπης. Θα πρέπει να πιεστούν με επιμονή οι εταιρείες και ειδικά οι μικρές και μικρομεσαίες επιχειρήσεις, να επενδύσουν στους εργαζόμενούς τους. Εξάλλου, επιμένουμε στη μεταφορά ενός τμήματος των αποθεμάτων του στόχου 4 προς το στόχο 3 όπου υπάρχει πολλή δημιουργικότητα, αλλά λίγα χρήματα.
<P>
Τέλος, μερικά λόγια για τις μετεγκαταστάσεις και τις επιπλέον θέσεις εργασίας. Ο ισχυρισμός της φιλελεύθερης παράταξης ότι τα ευρωπαϊκά μέσα δεν στοχεύουν σε νέες θέσεις εργασίας, είναι άδικος. Χωρίς τα ευρωπαϊκά χρήματα, η ανεργία θα ήταν ακόμα μεγαλύτερη. Αλλά με το δίκιο του το Κοινοβούλιο ζητάει περισσότερη έμφαση, πιο σαφή αποτελέσματα για τις δυνατότητες δημιουργίας θέσεων εργασίας. Έτσι και αλλιώς, θα ήταν απαράδεκτο να χρησιμοποιηθούν τα ευρωπαϊκά κονδύλια για να υφαρπαχθούν θέσεις εργασίας από τη μια περιοχή σε άλλη. Δεν πρόκειται προς το παρόν να ξεχάσουμε την περίπτωση της Renault καθώς, εξάλλου, και στις περιοχές γύρω από το Henegouwen υπάρχει μεγάλη σχετική ανησυχία. Γι' αυτό επιμένουμε με έμφαση να γίνεται επίβλεψη της Ευρωπαϊκής Επιτροπής ώστε να μη χρησιμοποιούνται τα διαρθρωτικά ταμεία για νόθευση του ανταγωνισμού.

<SPEAKER ID=83 LANGUAGE="NL" NAME="Chanterie">
 Κύριε Πρόεδρε, θα ήθελα με τη σειρά μου να συγχαρώ το συνάδελφον και εισηγητή κύριο Decourriθre, για την έκθεσή του και να τον ευχαριστήσω για την ανάλυση που έφερε στο φως αυτήν και για τις προτάσεις που συμπεριλαμβάνονται σε αυτή και που βρήκαν μεγάλη ανταπόκριση στην αρμόδια επιτροπή.
<P>
Με την παρέμβαση μου θέλω να αναπτύξω περαιτέρω, πρώτον τους τρεις στόχους που συνδέονται με τις περιοχές, ιδιαίτερα τον στόχο 1, 2 και 5β, για τους οποίους το Βέλγιο δικαιούται 950 εκατομμύρια ECU, δηλαδή 39 δισεκατομμύρια Βελγικά Φράγκα για την περίοδο 1994-1999. Από αυτά απορροφήθηκαν μέχρι τις 31 Δεκεμβρίου 1996 περίπου 7 δισεκατομμύρια Βελγικά Φράγκα στα πλαίσια των περιφερειακών και κοινωνικών ταμείων. Σε απόλυτους αριθμούς, η χαμηλή απορροφητικότητα των διαρθρωτικών κονδυλίων είναι ειδικά ένα πρόβλημα της Βαλονίας. Παραμένουν να ξοδευτούν 26 δισεκατομμύρια στη Βαλονία και 3 δισεκατομμύρια στη Φλάνδρα, αλλά σε σχετικούς αριθμούς η υποεκμετάλλευση είναι ειδικά ένα Φλαμανδικό πρόβλημα. Στη Φλάνδρα αντιστοιχεί το 12 %, ενώ για τη Βαλονία το 19 %. Είναι γνωστό πως το μεγαλύτερο ποσοστό, δηλαδή 30 δισεκατομμύρια Βελγικά Φράγκα, προβλέπεται για την επαρχία του Henegouwen, ως περιοχή του στόχου 1. Βασικά πρόκειται για 60 δισεκατομμύρια, στην περίπτωση που θα καταβηθεί η Βαλονική συγχρηματοδότηση.
<P>
Υπάρχουν όμως υποψίες - και ζητάω και την προσοχή του Επιτρόπου σχετικώς - ότι η συγχρηματοδότηση της Βαλονίας πραγματοποιείται έτσι και αλλιώς μέσω μη συμβατής χρήσης των ευρωπαϊκών οικονομικών μέσων. Θα ήθελα να ρωτήσω, την κυρία επίτροπο, αν η Ευρωπαϊκή Επιτροπή έχει εξετάσει περαιτέρω πως πραγματοποιείται η συγχρηματοδότηση του Henegouwen; Από την άλλη πλευρά, έλαβα πληροφορίες για την έρευνα που πραγματοποιήθηκε από το UCLAF σχετικά με τις ευρωπαϊκές χρηματοδοτήσεις στο Henegouwen, μεταξύ άλλων μέσω των διακοινοτικών συμβουλίων. Μπορεί η Ευρωπαϊκή Επιτροπή να επιβεβαιώσει αυτές τις πληροφορίες και είναι τα αποτελέσματα των ερευνών UCLAF γνωστά;
<P>
Σχετικά με τις περιοχές του στόχου 2, το Limburg και το Turnhout, η κατάσταση είναι φανερά καλύτερη, ειδικά σχετικά με τις δαπάνες στο Ευρωπαϊκό Κοινωνικό Ταμείο. Παρατηρώ ότι αυτές οι περιοχές έχουν βρει κάπως το ρυθμό τους, αλλά ότι υπάρχει πράγματι η ανάγκη, όπως το προτείνει η κυρία Van Lancker, μεταφοράς πιστώσεων από τον στόχο 4 στον στόχο 3.
<P>
Ο προβληματισμός σχετικά με την κατάσταση στις περιοχές του στόχου 5β είναι όμως πολύ σοβαρός. Οι αγροτικές περιοχές στο Westhoek και στο Meetjesland στη Φλάνδρα, δικαιούνται για την ανάπτυξη τους περίπου 2 δισεκατομμύρια Βελγικά Φράγκα. Όμως ένα μεγάλο τμήμα δεν χρησιμοποιείται. Μέχρι σήμερα έχουν αξιοποιηθεί μόνο τα μέσα που προβλέπονταν για το 1994, ενώ παραδείγματος χάρη σε μια ανάλογη περίοδο στις Κάτω Χώρες έχουν αξιοποιηθεί ήδη τα μέσα για το 1998. Το ότι η Φλάνδρα δεν εκμεταλλεύεται τα μέσα για το 1995, 1996, 1997 και 1998, υπογραμμίζει την ανικανότητα που επεδείχθη και μόνο. Εξ άλλου, υπάρχουν και δύο άλλα προβλήματα. Το πρόβλημα της συγχρηματοδότησης, το οποίο έχει καθοριστεί με σύμβαση, αλλά που δεν πραγματοποιείται εξαιτίας της έλλειψης παρεχομένων μέσων στο σχετικό προϋπολογισμό. Και από την άλλη πλευρά το πρόβλημα της τεχνικής υποστήριξης, που θα ανερχόταν στη Φλάνδρα ήδη στο 4 % και που θέλουν να το αυξήσουν, ενώ η Ευρωπαϊκή Επιτροπή δέχεται το πολύ 1, 5 %.
<P>
Πολλές ανησυχίες προκύπτουν και από την κατάσταση του κοινοτικού προγράμματος LEADER, επίσης στον τομέα της πολιτικής για τις αγροτικές περιοχές. Τα δύο φλαμανδικά προγράμματα δεν έχουν εγκριθεί ακόμη μετά από τέσσερα χρόνια, παρά το γεγονός ότι υπάρχουν οχτώ αναθεωρημένες εκδοχές. Δεν εκπλησσόμεθα που η Ευρωπαϊκή Επιτροπή αναρωτιέται για την ικανότητα να αντεπεξέλθουν στις καθορισμένες προϋποθέσεις.
<P>
Πιστεύω πως αυτά τα παραδείγματα δείχνουν ότι πραγματικά χρειάζεται πολύ σκέψη, τόσο στην περιοχή της Φλάνδρας όσο και της Βαλονίας για το πώς πρέπει να αντιμετωπίζουμε τα διαρθρωτικά ταμεία και πως μπορούμε να οργανώσουμε μια καλύτερη αξιοποίησή τους για τα επόμενα χρόνια.

<SPEAKER ID=84 LANGUAGE="FR" NAME="Monfils">
Κύριε Πρόεδρε, και εγώ θα ήθελα να συγχαρώ τον κ. Decourriθre ο οποίος στην έκθεσή του εξέτασε χωρίς συμβιβασμούς αλλά με αντικειμενικότητα τη χρήση των διαρθρωτικών ταμείων στο Βέλγιο. Επιτρέψτε μου να πω ότι δεν είναι καθόλου συνηθισμένο να γνωρίζει τόσο καλά ένας Γάλλος την κατάσταση στο Βέλγιο.
<P>
Σχετικά με την περιοχή μου, τη Βαλονία, οι ιδιαίτερα επίκαιρες καταγγελίες του κ. Decourriθre αφορούσαν στη γραφειοκρατία των διοικητικών υπηρεσιών, στον εσφαλμένο προσανατολισμό των ενισχύσεων προς τις λιγότερο καθυστερημένες υποπεριφέρειες, αντίθετα με ό, τι έπρεπε να γίνει, στον κατακερματισμό και στην αύξηση των μικρών έργων και στη χρήση ενός μέρους των περιφερειακών πόρων σε πρωτοβουλίες που έπρεπε να είχαν επιχορηγηθεί από τον προϋπολογισμό της περιοχής της Βαλονίας. Είναι φανερό ότι η κυβέρνηση της Βαλονίας δεν καθόρισε με την απαιτούμενη ακρίβεια τους προς επίτευξη στόχους, δεν επέδειξε την απαιτούμενη σταθερότητα στη διαχείριση των έργων, την απαιτούμενη αποτελεσματικότητα στην παρακολούθηση της απορρόφησης των πιστώσεων και την απαιτούμενη πίστη όσον αφορά στη χρησιμότητα της ανάπτυξης της αναπτυξιακής έρευνας και της κατεύθυνσης των ενισχύσεων προς την υποστήριξη των ΜΜΕ στους τομείς που παρουσιάζουν αποδοτικότητα.
<P>
Όμως, και η Επιτροπή πρέπει να προβληματιστεί. Πρέπει να μεριμνήσει για τη σοβαρότητα και την αξιοπιστία των έργων, κυρίως από τη σκοπιά της σταθερότητας των θέσεων εργασίας. Πρέπει να λάβει μέτρα ώστε να αποφευχθεί η μετεγκατάσταση των επιχειρήσεων από μια υποπεριφέρεια σε άλλη, σε συνάρτηση με τα πλεονεκτήματα όσον αφορά στη χρηματοδότηση που χορηγούνται μέσω των διαρθρωτικών ταμείων. Τέλος, οφείλει να υπολογίσει τις επιπτώσεις του σχεδίου της που παρουσιάστηκε στην Ατζέντα 2000, στο τέλος του οποίου η χορήγηση των ενισχύσεων θα γίνει δυσκολότερη, γεγονός που αναμφίβολα θα έχει ως συνέπεια τη διακοπή της παρέμβασης των διαρθωτικών ταμείων στις περιοχές των στόχων 1 και 2 στο Βέλγιο. Βεβαίως, η ενίσχυση της Ευρώπης προς τις περιοχές δεν πρέπει να είναι αιώνια, αλλά η διακοπή τους στη μέση είναι αντιπαραγωγική. Μας υπόσχονται μια προοδευτική αποδέσμευση, της οποίας δεν γνωρίζουμε ούτε τη σημασία, ούτε τη διάρκεια.
<P>
Τα συμπεράσματα της θαυμάσιας έκθεσης του κ. Decourriθre παρουσιάζουν θέματα για προβληματισμό που είναι ιδιαίτερα χρήσιμα κατά τη μελλοντική συζήτηση για την αναθεώρηση των διαρθρωτικών ταμείων. Δεν αρκεί να απορροφήσουμε τις πιστώσεις, αλλά πρέπει να αναζητήσουμε τη μέγιστη αποτελεσματικότητα στη χρήση τους, πράγμα που θα απαιτήσει την εις βάθος επανεξέταση των στόχων των ταμείων, καθώς και των τρόπων επιλογής των έργων, σε συνάρτηση με μία στρατηγική που θα έχει καθοριστεί κατόπιν κοινής συμφωνίας ανάμεσα στην Επιτροπή και την αρμόδια δημόσια αρχή. Είναι φανερό, κύριε Πρόεδρε, πως σε ό, τι αφορά στο Βέλγιο, η στρατηγική που ακολουθήθηκε από τις περιφερειακές αρχές δεν φαίνεται με σαφήνεια.

<SPEAKER ID=85 LANGUAGE="NL" NAME="Aelvoet">
 Κύριε Πρόεδρε, αγαπητοί συνάδελφοι, συνήθως δεν μ' αρέσει καθόλου όταν εκφωνούνται κενοί λόγοι θαυμασμού στον εισηγητή, αλλά σε αυτή την περίπτωση πραγματικά το αξίζει, επειδή μας παρέχεται μια πολύ αντικειμενική εικόνα, με αναφορές τόσο για το ποιά είναι τα αδύναμα σημεία της βελγικής περιφερειακής πολιτικής, όσο και για το ποιά είναι τα πράγματα που μπορούν θα αξιολογηθούν θετικά. Σχετικώς, πιστεύω πως η κύρια Van Lancker έχει εκατό τοις εκατό δίκιο, όταν λέει ότι η έκθεση αυτή θα έπρεπε να διαβαστεί προσεκτικά από όλες τις τοπικές και άλλες μας αρχές.
<P>
Τώρα, σχετικά με το περιεχόμενο, τα δύο σημαντικότερα σημεία είναι για μας τα εξής. Πρώτον, υπάρχει λοιπόν η παρατήρηση που γίνεται απ' όλους και από εμάς επίσης, ότι είναι ακατανόητο πώς μια χώρα, που πραγματικά δεν της περισσεύουν τα μέσα και σίγουρα όχι για να αντιμετωπίσει καλύτερα κάποια συγκεκριμένα προβλήματα, δεν καταφέρνει να απορροφήσει και να χρησιμοποιήσει αποτελεσματικά τις πιστώσεις που διατίθενται σε ευρωπαϊκό επίπεδο. Αυτό πραγματικά είναι ντροπή. Θεωρώ ότι θα πρέπει να ειδοποιηθούν επίσης οι διοικητικές αρχές που έχουν τη σχετική ευθύνη.
<P>
Αλλά ένα άλλο σημείο που θα ήθελα να τονίσω επίσης με έμφαση σε αυτή την περίπτωση, είναι το γεγονός πως δεν είναι μόνο οι περιφερειακές αρχές, αλλά συχνά επίσης τα χαμηλότερα σκαλοπάτια που βρίσκονται σε κατάσταση πολέμου μεταξύ τους, δήμοι που προσπαθούν να επωφεληθούν εις βάρος άλλων, με αποκορύφωμα φυσικά αυτά που συμβαίνουν σε μας στα πλαίσια των διακοινοτικών συμβουλίων και που, αντί να οδηγούν σε μια συγκεντρωτική αντιμετώπιση, η οποία σκοπεύει πραγματικά στα κυριότερα προβλήματα μιας συγκεκριμένης περιοχής, οδηγεί συχνά σε διαμάχες διακοινοτικών συμβουλίων, που, τελικά, έχουν καταστρεπτικά αποτελέσματα για την αποτελεσματική χρήση των περιορισμένων μέσων τα οποία δεν αξιοποιούνται πλήρως. Κατά την άποψή μας, θα έπρεπε να στραφεί πολύ η προσοχή προς αυτό το θέμα, ώστε να βελτιωθεί, επειδή είναι τελείως αντιπαραγωγικό.
<P>
Ένα τελευταίο σημείο που θα ήθελα να αναπτύξω εδώ, είναι για το τί πρέπει να γίνει με τα διαρθρωτικά ταμεία με βάση την προοπτική της διεύρυνσης για την οποία μιλήσαμε χθες και σήμερα, σήμερα τουλάχιστον κατά την ψηφοφορία. Όλοι υποστηρίζουμε το πνεύμα της έκθεσης όπως εκφράζεται στην παράγραφο 40, επειδή ουσιαστικά υποστηρίζει ότι αντιμετωπίζουμε μια υπαρκτή κατάσταση και πρέπει να υπάρξει ένα μεταβατικό στάδιο που θα λαμβάνει υπόψη τόσο τις προκλήσεις έξω από την Ένωση, όσο και τις μεγαλύτερες ανάγκες μας. Η διατύπωση όμως της παραγράφου 34 μπορεί όμως να θεωρηθεί μάλλον συντηρητική, κατά την έννοια ότι πρέπει να διατηρήσουμε τα όσα έχουμε αυτή τη στιγμή. Αυτό δεν το θεωρούμε μια καλή προοπτική. Έτσι, υποστηρίζουμε πλήρως την κατεύθυνση που αναφέρεται στην παράγραφο 40, αλλά όχι αυτή στην παράγραφο 34.

<SPEAKER ID=86 LANGUAGE="NL" NAME="Vandemeulebroucke">
 Κύριε Πρόεδρε, αξιότιμοι συνάδελφοι, πρώτον και το εννοώ πραγματικά, θέλω να απευθύνω τα συγχαρητήριά μου προς το συνάδελφο Decourriθre. Τη θεωρώ καταπληκτική έκθεση. Αποδεικνύει μεγάλη αντικειμενικότητα και έτσι αξίζει πραγματικά. Αναφέρεται πολύ σωστά στην κοινοτική βοήθεια που όσον αφορά το Βέλγιο έχει τριπλασιαστεί. Αλλά ίσως πρέπει να αναφέρουμε και το εξής. Υπάρχει μια μικρή ατέλεια στην έκθεση. Στο σημείο ΣΤ αναφέρεται ότι η επιχορήγηση όσον αφορά τη Βαλονία, θα ήταν 750 δισεκατομμύρια Εcu. Φυσικά πρόκειται για 750 εκατομμύρια Εcu. Θα ήθελα να σας παρακαλέσω να διορθωθεί αυτή η μικρή ατέλεια.
<P>
Δίνετε σωστά, κύριε εισηγητά, την έμφαση σε μερικά ελαττώματα. Ελαττώματα που ουσιαστικά υπάρχουν γενικά στο σύνολο της περιφερειακής και κοινωνικής βοήθειας εξαιτίας της Ευρωπαϊκής Ένωσης. Συχνά πρόκειται για ανεπαρκείς τοποθετήσεις των διαθέσιμων πιστώσεων, αλλά πρέπει να υπογραμμίσουμε επίσης ότι η συνεισφορά της ίδιας της χώρας, και ιδιαίτερα της ίδιας της περιφέρειας, γίνεται συνήθως πολύ αργά. Σωστά επισημάνθηκε επίσης η διοικητική γραφειοκρατία καθώς και η ανεπαρκής απορρόφηση κοινωνικών κονδυλίων. Σε αυτό το σημείο υποστηρίζω απολύτως την κριτική του συνάδελφο Van Lancker.
<P>
Σωστά δίνετε έμφαση στο Henegouwen. Είναι μια προβληματική περιοχή με παραδοσιακή βιομηχανία, χάλυβα και υφαντουργικά προϊόντα, που υποβάλλονται σε διαρθρωτικές εργασιακές μεταβολές. Αλλά τότε θα πρέπει να υπογραμμίσουμε επίσης στην κριτική της UCLAF σχετικά με την εκμετάλλευση των χρηματοδοτήσεων. Ίσως αυτό να μην τονίστηκε αρκετά στην έκθεση.
<P>
Κύριε εισηγητά, θα ήθελα να σας ευχαριστήσω επειδή σημειώσατε τις τροπολογίεςε μου. Ήταν τροπλογίες της Επιτροπής Περιφερειακής Πολιτικής όπου υπογραμμίζονται επίσης κάποια προβλήματα στη Φλάνδρα καθώς και για τις περιοχές του στόχου 5β. Κατά τη γνώμη μου δεν είχε τονιστεί αρκετά πριν, αλλά τώρα έχει διορθωθεί αρκετά και θέλω να σας ευχαριστήσω θερμά.
<P>
Επίσης, τονίζετε τον κατακερματισμό σε διάφορα επιμέρους προγράμματα. Μπορούμε να πούμε ότι είναι μια κατάσταση για την οποία η κάθε αρχή πήρε το δώρο της και φυσικά αυτό είναι ανεύθυνο. Σαν να μην είναι ένα συνολικό πρόγραμμα και φυσικά αυτό δεν γίνεται. Επιπλέον, υπάρχουν λίγες ιδέες για τη συμμετοχή που θα μπορούσε να πραγματοποιηθεί από τις μικρές και μικρομεσαίες επιχειρήσεις. Σωστά υποβλήθηκαν μερικές σχετικές τροπολογίες από τη φιλελεύθερη ομάδα που θα υποστηρίξω οπωσδήποτε.
<P>
Εν συνεχεία, υπάρχει και το στοιχείο της μετεγκατάστασης που αναφέρατε και εσείς κύριε εισηγητή. Πρόκειται για μια κατάσταση μετεγκατάστασης μέσα στην ίδια τη χώρα. Πρόκειται για μετεγκάτάσταση από τη μια περιφέρεια στην άλλη. Πώς μπορεί να φανταστεί κανείς 20 χιλιόμετρα πιο πέρα, ότι εκεί πηγαίνουν τα λεφτά, ότι εκεί μεταφέρονται οι θέσεις εργασίας. Αυτό δεν γίνεται. Αυτό είναι λοιπόν μια μετατόπιση των θέσεων εργασίας. Η Επιτροπή θα έπρεπε οπωσδήποτε να το διερευνήσει. Δεν πιστεύω ότι είναι αποδεκτό να χορηγούνται στη μια περιφέρεια κονδύλια για να ακυρωθούν αποτελέσματα από άλλες περιοχές. Πιστεύω ότι αυτό το θέμα θα πρέπει να αποτελέσει οπωσδήποτε αντικείμενο μελέτης εκ μέρους της Ευρωπαϊκής Επιτροπής.
<P>
Και ξανά, κύριε εισηγητή, συγχαρητήρια για τα όσα κάνατε. Είναι μια καταπληκτική έκθεση και θέλω να την υποστηρίξω απόλυτα.

<SPEAKER ID=87 LANGUAGE="NL" NAME="Vanhecke">
 Κύριε Πρόεδρε, για μένα η έκθεση του κ. Decourriθre που έχουμε ενώπιόν μας, φέρνει απλά την επιβεβαίωση της πτώχευσης του προγράμματος των διαρθρωτικών ταμείων, τουλάχιστον σίγουρα όσον αφορά το Βέλγιο. Εφόσον διαθέτω μόνο δύο λεπτά για να μιλήσω, περιορίζομαι φυσικά σε δύο βασικές παρατηρήσεις.
<P>
Πρώτον, η έκθεση παρέχει την πολλοστή απόδειξη ότι τα διαρθρωτικά ταμεία παρέχουν στο Βέλγιο μια επιπλέον ροή δισεκατομμυρίων από τη Φλάνδρα προς τη Βαλονία. Εν ολίγοις, το μεγαλύτερο τμήμα των εισφορών στον προϋπολογισμό της Ευρωπαϊκής Ένωσης καταβάλλεται από τη Φλάνδρα. Απεναντίας, το μεγαλύτερο τμήμα των ευρωπαϊκών επιχορηγήσεων πηγαίνει στη Βαλονία. Αυτό ίσως φαίνεται να μπορεί να δικαιολογηθεί με την αιτιολόγηση ότι μια πιο πλούσια χώρα μπορεί κάλλιστα να βοηθά έναν φτωχότερο λαό, κανείς δεν έχει αντιρρήσεις, αλλά σε αυτή την περίπτωση δεν δικαιολογείται. Αφού η Βαλονία κυβερνάται από ένα σοσιαλιστικό καθεστώς που συνδέεται πολύ στενά με μαφιόζικες καταστάσεις και που ευθύνεται το ίδιο για την καθυστέρηση που παρατηρείται.
<P>
Εξάλλου, οι Βαλόνοι πολιτικοί δεν κάνουν καμία σοβαρή προσπάθεια εξυγίανσης και εμποδίζουν κάθε ουσιαστική εξυγίανση της οικονομίας και της πολιτικής. Το ευρωπαϊκό μάννα χρησιμοποιείται μόνο για τη διατήρηση ενός αβίωτου καθεστώτος. Αυτό μπορεί να ακούγεται πολύ σκληρό για όσους δεν έχουν εξοικειωθεί με τη χώρα μου, αλλά αυτό δεν σημαίνει ότι δεν είναι αλήθεια.
<P>
Δεύτερον, θα ήθελα επίσης να τονίσω την αντίρρηση που διατυπώνει ο ίδιος ο εισηγητής στην παράγραφο 29. Είναι πράγματι γεγονός ότι η Βαλόνικη επαρχία του Henegouwen απομακρύνει συστηματικά, με τη βοήθεια των ευρωπαϊκών επιχορηγήσεων, επιχειρήσεις από την περιοχή του Kortijk στο West-Vlaanderen. Έτσι οι ευρωπαϊκές χορηγήσεις αποτελούν μαζί με τις σημαντικές παραχωρήσεις στον τομέα του περιβάλλοντος, μια ελκυστική προσφορά για τους επιχειρηματίες. Χάρη στην Ευρώπη αρπάζουν κατά αυτό τον τρόπο θέσεις εργασίας από τη Φλάνδρα και τις μετατοπίζουν στη Βαλονία. Δεν πρόκειται δηλαδή εδώ για καινούργιες θέσεις εργασίας και δεν επιτρέπεται να είναι ο σκοπός της ευρωπαϊκής χρηματοδοτικής πολιτικής και για τους λόγους αυτούς δεν θα υπερψηφίσω φυσικά την έκθεση του συνάδελφου Decourriθre.

<SPEAKER ID=88 LANGUAGE="DE" NAME="Grosch">
Κύριε Πρόεδρε, κυρία Επίτροπε, στην έκθεση του συναδέλφου Decourriθre μπορεί, κατά την άποψή μου, να απονεμηθούν εύσημα αντικειμενικότητας. Περιέχει όμως και την εμφαντική έκκληση προς το Βέλγιο για καλύτερη χρήση των διαρθρωτικών πόρων στο μέλλον. Έχουμε να κάνουμε εδώ με περισσότερα από 2 δισ. ECU. Κατά την άποψή μου, οι αριθμοί δεν είναι αυτή τη στιγμή ακόμη το σημαντικότερο στοιχείο. Εάν διαβάσουμε την έκθεση του κυρίου Decourriθre, διαπιστώνουμε πως η αξιοποίηση των πόρων είναι αυτή τη στιγμή σχετικά μικρή. Δεν πρέπει ωστόσο να παραλείψουμε ότι της χρήσης προηγείται ένα σημαντικό στάδιο, αυτό του προγραμματισμού. Από την έκθεση διαφαίνεται καθαρά ότι το στάδιο προγραμματισμού αποτελεί για εκείνους που καλούνται να το εκτελέσουν ένα δεσμευτικό πρόγραμμα για το μέλλον. Είμαι ωστόσο της άποψης ότι μια περιφέρεια του στόχου 1 με 50 % συγχρηματοδότηση πρέπει να αποτελεί πρόβλημα. Αφού αφορά μία περιφέρεια χαμηλής ανάπτυξης, η στήριξη της Ευρωπαϊκής Ένωσης οφείλει να είναι πιο ενισχυμένη. Αλλιώς θα μπορούσαμε και να δημιουργήσουμε από το Henengau μια καλύτερη περιφέρεια του στόχου 2.
<P>
Πρέπει όσον αφορά την συγχρηματοδότηση να επισημάνουμε περισσότερο την εταιρική της σχέση. Δεν είναι επιτρεπτό να στοιχειοθετείται ένα πρόγραμμα από τρία ή τέσσερα άτομα και έπειτα να πρέπει να καλούνται όλα τα ενεργά στοιχεία της περιφέρειας για να οργανωθεί η συγχρηματοδότηση. Πιστεύω πως και η Επιτροπή, με όλο το σεβασμό στην αρχή της επικουρικότητας, πρέπει να επέμβει πιο δυναμικά, ώστε ήδη κατά το στάδιο του προγραμματισμού να καθίσουν όλοι οι εταίροι γύρω από ένα τραπέζι και να συνυπογράψουν από κοινού αυτά τα προγράμματα.
<P>
Όσον αφορά την ίδια την εκτέλεση: φυσικά υπάρχουν τομείς όπου η εκτέλεση είναι ήδη σχετικά καλή. Αλλά και εδώ δεν είναι οι αριθμοί το σημαντικότερο. Σκοπός δεν είναι να έχουμε ξοδέψει αυτή τη στιγμή πολλά χρήματα, αλλά να τα έχουμε ξοδέψει καλά. Εδώ θέλω να αναφέρω δύο αρχές. Η πρώτη αρχή: Όταν δημιουργούμε θέσεις εργασίας πρέπει να εξασφαλίσουμε ότι πρόκειται για θέσεις μακροπρόθεσμης απασχόλησης. Όταν σε ορισμένους τομείς, και έχω συγκεκριμένα υπόψη μου τις μεσαίες επιχειρήσεις, μοιράζονται ενισχύσεις βραχυπρόθεσμα και γρήγορα, θα έλεγα "με το ποτιστήρι», πρέπει επίσης να μπορεί να βεβαιωθεί - και αυτό είναι αρμοδιότητα της Επιτροπής - πως οι θέσεις εργασίας αυτές συνέβαλαν στην σταθεροποίηση της περιφέρειας.
<P>
Πρέπει να δημιουργηθούν επίσης και προϋποθέσεις. Τούτο επισημαίνεται και στην έκθεση Decourriθre, όπου αναφέρεται ότι μια περιοχή μπορεί μόνο να γίνει ελκυστική εάν πρώτα απαλειφθούν τα υπάρχοντα ερείπια. Δεν θέλω να αναφερθώ τώρα σε υπάρχοντα παραδείγματα στο Βέλγιο, αλλά η ελκυστικότητα μιας περιοχής και η αύξηση της απασχόλησης θα εξαρτόνται και από την εικόνα αυτής της περιοχής. Για τον σκοπό αυτό προβλέπονται πόροι, των οποίων η χρήση πρέπει να αυξηθεί.
<P>
Προέρχομαι από μια συνοριακή περιοχή, γνωρίζω τι σημαίνουν μικρές τοπικές μεταβολές. Κυρία Επίτροπε, πρέπει να αναλογιστείτε πως διακυβεύεται η αξιοπιστία των διαρθρωτικών ταμείων εάν σήμερα ακόμη χρηματοδοτείται η μείωση θέσεων εργασίας. Θα εξηγήσω αυτήν την δήλωση. Δεν είναι κατά την άποψή μου επιτρεπτό να εγκαταλείπουν ορισμένες επιχειρήσεις περιφέρειες του στόχου 2, όπως συνέβη στην περιοχή Verviers με την Boston Scientific, να μεταφέρονται σε περιφέρειες του στόχου 1, να καταργούν θέσεις εργασίας και επιπλέον να επιχορηγούνται για επενδύσεις σε άλλα μέρη της Ευρώπης. Αυτό αποτελεί χρηματοδότηση της κατάργησης θέσεων εργασίας, αυτό δεν πρέπει να ειδωθεί μόνο σε περιφερειακό και κρατικό επίπεδο αλλά σε πανευρωπαϊκό επίπεδο. Για τα επόμενα διαρθρωτικά ταμεία δεν διακυβεύεται λοιπόν μόνο η αξιοπιστία τους αλλά και η οικονομική σταθερότητα των ευρωπαϊκών περιφερειών!

<SPEAKER ID=89 LANGUAGE="NL" NAME="De Clercq">
 Κύριε Πρόεδρε, διαβάζοντας την καταπληκτική έκθεση, μπορεί κανείς πραγματικά να αμφιβάλλει εάν τα δομικά ταμεία πραγματοποιούν τους σκοπούς τους, ή τουλάχιστον εάν τα προγράμματα και οι πιστώσεις που χρησιμοποιήθηκαν, δημιούργησαν πραγματικά καινούργιες θέσεις εργασίας και εάν η διαρθρωτική πολιτική συμβάλλει μακροχρόνια στην καταπολέμηση της ανεργίας. Αυτό είναι αλήθεια, τόσο για τη Βαλονία, όσο και για τη Φλάνδρα. Γι' αυτό η ομάδα μου υπέβαλε αυτές τις τροπολογίες.
<P>
Πραγματικά παρατηρούμε ότι στις περιοχές του Turnhout και Limburg, που υπάγονται στη Φλάνδρα στο στόχο 2, πραγματοποιήθηκαν χρηματοδοτήσεις μόνο για το 4 μέχρι 9 % των δεσμευμένων πιστώσεων και ότι τα αποτελέσματα σχετικά με τις δυνατότητες εργασίας βρίσκονται κάτω από το μέσο όρο της Φλάνδρας. Στις περιοχές της Φλάνδρας που υπάγονται στον στόχο 5β, οι πληρωμές ανέρχονται σε λιγότερες από 3 % και στο Meetjesland λιγότερο από 1 %. Ήρθε λοιπόν η ώρα να ελευθερωθούν οι αναγκαίες πιστώσεις σε Φλαμανδικό επίπεδο και συμφωνώ απολύτως με αυτά που είπε μεταξύ άλλων η κύρια Aelvoet.
<P>
Έχει έρθει οπωσδήποτε η ώρα να αντιμετωπισθούν η διοικητική γραφειοκρατία και οι περίπλοκες διαδικασίες και να υπάρχει μεγαλύτερη ελαστικότητα. Και ειδικά ήρθε η ώρα μιας καθολικής αντιμετώπισης όλων των αρμοδίων θεσμών. Να σταματήσουμε τις αλληλοκατηγορίες. Βρισκόμαστε όλοι στο ίδιο καζάνι. Ο μεγάλος κατακερματισμός είναι επιβλαβής. Μόνο μέσα από μια καθολική και εποικοδομητική αντιμετώπιση μπορούμε να προβάλουμε θετικά αποτελέσματα. Ας ελπίσουμε ότι μελλοντικά αυτό θα γίνει.

<SPEAKER ID=90 LANGUAGE="NL" NAME="Kastelijn-Sierens">
Κύριε Πρόεδρε, κυρία επίτροπος, αξιότιμοι συνάδελφοι, ο εισηγητής Decourriθre παρέδωσε πράγματι μια εκπληκτική δουλειά. Πολύ σωστά θέτει την κρίσιμη ερώτηση εάν η διαρθρωτική πολιτική στην τωρινή μορφή της παρέχει τη δυνατότητα να μειωθούν οι τοπικές διαφορές. Αυτή τη στιγμή, παραδείγματος χάρη, όλο το Henegouwen είναι ενταγμένο στο στόχο 1 με αποτέλεσμα, ακμάζουσες υποπεριοχές όπως το Doornik και το Moeskroen να αποτελούν περιοχές επενδύσεων και μετεγκαταστάσεων από την κεντρική και νότιο West-Vlaandren. Οδήγησε στη δημιουργία μιας παρεμβαλλόμενης ζώνης στο νότο της επαρχίας αυτής, με αποτέλεσμα να ελευθερώνονται οι επιχορηγήσεις. Σε τελική ανάλυση στο Borinage, όπου υπήρχε η μεγαλύτερη ανάγκη βοήθειας, η κατάσταση δεν βελτιώθηκε.
<P>
Λαμβάνοντας υπ' όψη τη μεταρρύθμιση των διαρθρωτικών ταμείων, πρέπει να σκεφτούμε μια καινούργια πορεία για τη διαρθρωτική πολιτική. Γι' αυτό οι αρχές μας πρέπει να είναι η γεωγραφική και θεματική συγκέντρωση, με έμφαση στην επένδυση και την υποδομή και στην πληροφορική τεχνολογία και το περιβάλλον και στην επαγγελματική κατάρτιση με επικέντρωση στην ενδογενή ανάπτυξη. Η χορήγηση άμεσων ενισχύσεων σε επιχειρήσεις οδηγεί σε νόθευση του ανταγωνισμού και μπορεί να εφαρμοστεί μόνο για επιλεγμένες επενδύσεις. Εξάλλου, παρατηρούμε ότι οι μικρές και μικρομεσαίες επιχειρήσεις, για τις οποίες λέμε ήδη από το Witboek-Delors του 1993, ότι έχουν μεγάλη δυνατότητα δημιουργίας θέσεων εργασίας, δεν βρίσκονται καθόλου στο επίκεντρο της προσοχής της διαρθρωτικής πολιτικής. Αυτό υποδεικνύει άλλωστε και το Ελεγκτικό Συνέδριο σε μια πρόσφατη έκθεσή του. Θα πρέπει και αυτή η αδυναμία να ληφθεί υπ' όψη στο μέλλον.

<SPEAKER ID=91 LANGUAGE="FR" NAME="Happart">
Κύριε Πρόεδρε, κατ' εφαρμογή των διατάξεων του 1993 που συνδέονται με την αναθεώρηση των διαρθρωτικών ταμείων, η Επιτροπή είχε δεχθεί για το Βέλγιο ορισμένες προσαρμογές στον κανονισμό, από τις οποίες, μεταξύ των νέων μέτρων, ήταν η αναγνώριση της ένταξης του Hainault στον στόχο 1. Η επιλεξιμότητα της περιοχής αυτής εδικαιολογείτο από τις ανισότητες στην περιφερειακή ανάπτυξη που είχαν παρατηρηθεί εδώ και αρκετά έτη. Το ενιαίο έγγραφο προγραμματισμού που είχε συνταχθεί από την εκτελεστική αρχή της Βαλωνίας εγκρίθηκε από την Επιτροπή στις 14 Ιουνίου 1994.
<P>
Στη συνέχεια αυτής της φάσης υλοποίησης, η Επιτροπή Περιφερειακής Πολιτικής του Ευρωπαϊκού Κοινοβουλίου που ήταν ουσιαστικά αρμόδια, ανέλαβε να εκφράσει την άποψή της για την περίοδο προγραμματισμού 1994-1999. Ο εισηγητής κ. Decouriθrre εξέφρασε τη λύπη του, πράγμα που κάνω και εγώ, για τους βραδείς ρυθμούς υλοποίησης ορισμένων προγραμμάτων, ιδίως στην αρχική φάση που αφορούσε στο Hainault, περιοχή του στόχου 1, που ευτυχώς βρίσκονται στο στάδιο κάλυψης του χαμένου χρόνου. Η έκθεση υπογραμμίζει ότι οι εν λόγω ενισχύσεις ευνοούν τις υποπεριφέρειες του Hainault, που είναι οι περισσότερο έτοιμες για την αξιοποίηση των πόρων, δηλαδή οι περιοχές Ath, Tournai και Mouscron. Εξ άλλου, οι επιπτώσεις των διαρθρωτικών ταμείων, έτσι όπως λαμβάνουν χώρα την περίοδο αυτή στο Hainault, δεν έχουν λαβει επαρκώς υπόψη τις κατευθύνσεις για τις αγροτικές περιοχές, τη στιγμή όπου στις ζώνες αυτές υπάρχει ένα αξιόλογο δυναμικό πόρων προς αξιοποίηση.
<P>
Επιμένω λοιπόν να ληφθούν καλύτερα υπόψη οι κοινοτικές πρωτοβουλίες και σε σχέση με την πρακτική και την επί τόπου εφαρμογή τους, σκέφτομαι ιδιαίτερα το πρόγραμμα Leader. Η Επιτροπή πρέπει να έχει συνείδηση ότι οι αποφάσεις της που καθυστερούν σε σύγκριση με τον προγραμματισμό, δεν επιτρέπουν την αποτελεσματική διεξαγωγή των προγραμμάτων μέχρι το τέλος τους. Ορισμένες φορές η απόφαση λαμβάνεται έξη μήνες ή ένα χρόνο μετά το ξεκίνημα του αρχικού προγράμματος. Για παράδειγμα, για την περίοδο του προγράμματος 1997-1999, το πράσινο φως δόθηκε στα μέσα Ιουλίου του 1997, ενώ για να είναι η δράση αποτελεσματική, η απόφαση θα έπρεπε να είχε ληφθεί τον Σεπτέμβριο-Οκτώβριο 1996. Θα έπρεπε επίσης να επιτραπεί η λειτουργία καθεστώτων ενίσχυσης για τις επενδύσεις. Τούτο θα βοηθούσε τις περιοχές που θα επωφελούντο να αντιμετωπίσουν τις δυσκολίες τους και να προσελκύσουν ευκολότερα πιθανούς επενδυτές προς τη Βαλωνία, ιδιαίτερα για τις ζώνες των στόχων 1, 2 και 5β που αφορούν στα χωροταξικά μέτρα για το Βαλονικό Brabant.
<P>
Υποστηρίζω την άποψη του εισηγητή κ. Decourriθre που συνιστά τη διόρθωση ενός ορισμένου αριθμού ανεπαρκειών και την επιλογή νέων πολιτικών κατευθύνσεων. Έχει πρωταρχική σημασία να καλυφθούν οι ελλείψεις που παρατηρούνται σε μια τοπική δομή όταν αυτές είναι εμφανείς. Για την καλή λειτουργία των προγραμμάτων είναι απαραίτητη η δημιουργία αποκεντρωμένων υπηρεσιών τοπικής ανάπτυξης που θα διαθέτουν το κατάλληλο πλαίσιο και θα χρησιμοποιηθούν για τη εξασφάλιση της διαχείρισης σε σχέση με την αυτοενίσχυση και, με τον τρόπο αυτό, την ανάκαμψη των αγροτικών περιοχών. Οι τοπικές πρωτοβουλίες όσον αφορά στην ανάπτυξη και στην απασχόληση είναι η προϋπόθεση που προηγείται οποιασδήποτε αειφόρου ανάπτυξης. Η ενεργός συμμετοχή, ο διάλογος μεταξύ των πολιτών και των τοπικών και περιφερειακών αρχών, θα επιτρέψουν την κινητοποίηση και την αναζωογόνηση του οικονομικού, κοινωνικού και πολιτιστικού βίου των περιοχών. Η αναπτυξιακή στρατηγική πρέπει επίσης να έχει ως άξονα των προτεραιοτήτων της την οικονομική διαφοροποίηση, την προώθηση της έρευνας, τη διάδοση των νέων τεχνολογιών, την επαγγελματική κατάρτιση και τη δημιουργία θέσεων εργασίας.
<P>
Σας ευχαριστώ, κ. Decourriθre, για την καλή αυτή έκθεση.

<SPEAKER ID=92 NAME="Wulf-Mathies">
Κύριε Πρόεδρε, κυρίες και κύριοι, όπως και οι συνάδελφοι του Κοινοβουλίου επιθυμώ να εκφράσω και εγώ έπαινο για την τόσο αναλυτική, επίσης τόσο καθαρή όσο και κριτική και ρεαλιστική έκθεση για τα προβλήματα ανάπτυξης και τις διαρθρωτικές παρεμβάσεις στο Βέλγιο. Η Επιτροπή συμμερίζεται την ανησυχία που εκφράζεται συνεχώς στην έκθεση και στην πρόταση ψηφίσματος για τα σημαντικά ελλείμματα κατά την εκτέλεση των προγραμμάτων και την χρήση των πόρων των ευρωπαϊκών ενισχύσεων στο Βέλγιο.
<P>
Η Επιτροπή έχει από την πλευρά της επιστήσει την προσοχή των Βέλγων εταίρων, όχι μόνο μια φορά, αλλά επανειλημμένα σχετικά με τα ελλείμματα αυτά και απαίτησε την υπέρβασή τους. Για αυτό η Επιτροπή υποστηρίζει ρητά τις εκκλήσεις σας προς την βελγική κυβέρνηση, αλλά επίσης και προς τις περιφερειακές και τοπικές αρχές, οι οποίες και αυτές πρέπει να συμβάλουν στον συντονισμό και την επιτάχυνση των διοικητικών διαδικασιών που είναι απαραίτητες για τη συγχρηματοδότηση και να επιληφθούν ώστε οι ενισχύσεις της Ευρωπαϊκής Ένωσης, που έχουν ήδη διατεθεί στις εθνικές και περιφερειακές αρχές, να αποδοθούν στους τελικούς δικαιούχους καθώς και να απορροφηθούν αποτελεσματικά τα διαθέσιμα ποσά.
<P>
Η έκθεση καλύπτει και τις ανησυχίες και τις παρακλήσεις που μου μεταφέρονται κατά τις επί τόπου επισκέψεις μου από τους περιφερειακούς, τοπικούς και κοινωνικούς εταίρους, και μπορείτε να είστε βέβαιοι πως υπέδειξα πολύ κριτικά τα προβλήματα που μας απασχολούν από κοινού. Εάν παρατηρήσουμε την πορεία της οικονομικής εκτέλεσης των προγραμμάτων κατά το τέλος του 1997, διαφαίνεται ωστόσο η τάση μιας ελαφράς βελτίωσης ιδιαίτερα στο Hennegau. Για το 1994/99 ολοκληρώσαμε τώρα στο Hennegau τις μεταβιβάσεις από το περιφερειακό ταμείο για το 94 και 95 και εμβάσαμε το 50 % για το 96, υπάρχει δηλαδή μια επιτάχυνση. Αλλά αυτό δεν πρέπει να μας καθησυχάσει! Δείχνει πως έχουμε κάνει πρόοδο, αλλά δεν έχουμε φτάσει ακόμη στο σημείο όπου μπορούμε να πούμε ότι βρήκαμε τη λύση για το πως θα συνεχίσουμε ως το τέλος με επιτυχία.
<P>
Επιτρέψτε μου να αναφερθώ και στο θέμα που πρόβαλε ο κύριος Chanterie, δηλαδή της έκθεση της UCLAF. Αυτή την στιγμή διενεργούμε ακόμη έρευνες. Δεν υπάρχει ακόμη κάποια επιβεβαίωση των υποψιών που εκφράστηκαν για αστοχίες, και για αυτό συνεχίζουμε την προσεκτική μελέτη της διαδικασίας. Επιτρέψτε μου όμως να επισημάνω κάτι σημαντικό: αφορά προβλήματα τα οποία δημιουργήθηκαν την περίοδο 90 έως 93. Φροντίσαμε στο Hennegau, ανεξάρτητα από τι θα αποδειχθεί τελικά, να βελτιωθεί η επίβλεψη, ο έλεγχος και η διαφάνεια. Φροντίσαμε ειδικά για την εξεύρεση ενός καλύτερου συστήματος συνεργασίας μεταξύ των πέντε τοπικών διακοινοτικών συμβουλίων στη Βαλονία. Αυτό επισήμανα με έμφαση και κατά την τελευταία μου επίσκεψη εκεί, και αυτή η ιδιαίτερα κριτική παρέμβαση δεν προκάλεσε μεγάλο ενθουσιασμό στους εμπλεκόμενους. Για αυτό είμαι ιδιαίτερα ευχαριστημένη που η πολύ περιεκτική έκθεσή σας επιβεβαιώνει ακριβώς αυτά, τα οποία επικρίναμε και εμείς όλο αυτό το διάστημα.
<P>
Όσον αφορά το θέμα της συγχρηματοδότησης, μπορώ μόνο να σας εκθέσω αυτά που μας μεταφέρουν, ότι δηλαδή δεν υπάρχει επίσημα πρόβλημα συγχρηματοδότησης. Δεν μπορούμε, δυστυχώς, και να προσπαθήσουμε να διαπιστώσουμε ποια είναι η πραγματική οικονομική κατάσταση σε εθνικό ή περιφερειακό επίπεδο. Η Επιτροπή παρακολουθεί, και αυτό αναφέρθηκε από πολλούς από εσάς, με ανησυχία τον αποκαλούμενο συναγωνισμό των επιχορηγήσεων με την μετεγκατάσταση επιχειρήσεων από περιφέρειες μη ενισχυόμενες σε περιοχές περιφερειακής ενίσχυσης. Επιτρέψτε μου ωστόσο να επισημάνω, ότι η Επιτροπή επέτρεψε στην βελγική κυβέρνηση, να χορηγεί στις συνορεύουσες με το Hennegau περιοχές της Φλάνδρας ως το τέλος του 1999 ενισχύσεις έως και 15 % των επιχειρηματικών επενδύσεων ως καθαρό ισοδύναμο ενίσχυσης, και κατ' αυτό τον τρόπο μπορέσαμε να βοηθήσουμε κάπως τις περιοχές Wervik, Zwevelgem, Wevelgem, Ronse, Kortrijk και Vilvoorde, αντιδράσαμε δηλαδή άμεσα σε προβλήματα. Παρ'όλα αυτά θεωρώ σημαντικό - επειδή αυτή η συζήτηση παίζει μεγάλο ρόλο - να παραπέμψω στην αρχή της ελεύθερης εγκατάστασης εντός της Ευρωπαϊκής Ένωσης, η οποία επιτρέπει σε κάθε επιχείρηση να μεταφέρει εκεί την δραστηριότητα της, όπου οι οικονομικές συνθήκες κρίνονται ως πιο θετικές για αυτήν.
<P>
Στη διαδικασία επιλογής του χώρου εγκατάστασης μιας επιχείρησης λαμβάνονται υπόψη διάφοροι παράγοντες - και αυτό το έχουμε ελέγξει επανειλημμένα - όπως π.χ. η διαθεσιμότητα αγοράς, κατάρτιση των εργαζόμενων, ευελιξία της εκάστοτε διοικητικής αρχής και επίσης φορολογικά μέτρα, ώστε οι περιφερειακές ενισχύσεις να αποτελούν συνήθως μόνο έναν παράγοντα από πολλούς και όχι απαραίτητα τον σημαντικότερο. Επίσης, στα διαρθρωτικά προγράμματα οι περιφερειακές και εθνικές διοικήσεις έχουν, σύμφωνα με την αρχή της επικουρικότητας, την αρμοδιότητα για την επιλογή των επιχειρηματικών σχεδίων, και δεν μπορούμε να εφαρμόζουμε την αρχή αυτή μόνον όταν μας συμφέρει και να την απενεργοποιούμε όταν δεν μας συμφέρει. Η Επιτροπή σχεδιάζει - θορυβημένη ιδιαίτερα ύστερα από την περίπτωση της RenaultVilvoorde και τις αρνητικές επιπτώσεις του συναγωνισμού επιδοτήσεων - να επεξεργαστεί πριν από το τέλος του έτους κατευθυντήριες γραμμές για την εκτίμηση των περιφερειακών ενισχύσεων των κρατών μελών για την περίοδο 2000-2006, και να προτείνει σε αυτές: Πρώτον, την γενικότερη μείωση του ανώτατου ορίου του ενισχυτικού βαθμού και τον περιορισμό της δυνατότητας των περιφερειών να συναγωνίζονται η μια την άλλη. Δεύτερον, σκεπτόμαστε τρόπους για την σύνδεση των περιφερειακών ενισχύσεων με υποχρεώσεις, π.χ. έναν ελάχιστο χρόνο της επενδυτικής δραστηριότητας και την διασφάλιση των θέσεων απασχόλησης στην συγκεκριμένη περιοχή. Αυτό αποτελεί και σημαντικό αντικείμενο προβληματισμού για την αναδιατύπωση της οδηγίας περί διαρθρωτικών ταμείων μετά το 2000.
<P>
Επίσης πριν από τα τέλη του έτους, η Επιτροπή θα παρουσιάσει μια ανακοίνωση για την απαιτούμενη συγκέντρωση και συνοχή της περιφερειακής πολιτικής και της πολιτικής ενισχύσεων. Συμφωνούμε μαζί σας πως πρέπει να καταπολεμηθεί η κατάχρηση. Θέλω ωστόσο να επισημάνω ότι αλληλεγγύη σημαίνει και θετική διάκριση και ότι επιθυμητό είναι να συγκεντρωθούν περισσότερες ενέργειες στις φτωχότερες περιοχές της Ένωσης και στο κράτος μέλος, και ότι πρέπει να διαμορφώσουμε από κοινού αυτή την ισορροπία.
<P>
Η Επιτροπή συμφωνεί με τον εισηγητή όταν διαπιστώνει πως τοπικές πρωτοβουλίες για την ανάπτυξη και την απασχόληση αποτελούν προϋπόθεση για κάθε βιώσιμη ανάπτυξη. Η Επιτροπή όρισε από το 1995 ως πρωταρχικό στόχο την αύξηση της αποτελεσματικότητας των παρεμβάσεων των διαρθρωτικών ταμείων στον τομέα της απασχόλησης, και την δημιουργία και διασφάλιση θέσεων εργασίας ως πρώτης προτεραιότητας, τόσο για τις κατευθυντήριες γραμμές για το δεύτερο στάδιο του προγράμματος 97/99 για τις περιοχές του στόχου 2 όσο και για την ενδιάμεση εκτίμηση των προγραμμάτων του στόχου 1. Αυτό ισχύει φυσικά και για το Βέλγιο.
<P>
Ακόμη, η Επιτροπή προωθεί πέντε σύμφωνα απασχόλησης σε επίπεδο περιοχών, στην Φλάνδρα, στο Tongeren και στο Vilvoorde, στην Βαλονία, στο Hainaut West-Brabant και τέλος την περιοχή της πρωτευούσης των Βρυξελλών. Συμφωνώ με όλους όσοι υποστήριξαν ότι οφείλουμε να στηρίξουμε αυτές τις τοπικές ενέργειες, και ότι κατά αυτόν τον τρόπο ασκούμε πίεση από κάτω, ώστε να αξιοποιηθούν οι πόροι, όχι για να εξαντληθούν αλλά για την χρήση τους σε ποιοτικά προγράμματα με σκοπό την δημιουργία θέσεων εργασίας και την αύξηση της ελκυστικότητας της περιοχής. Ως προς τις ανησυχίες σας σχετικά με την μεταρρύθμιση των διαρθρωτικών ταμείων μετά το 1999, θέλω μόνο να παραπέμψω στην βασική δήλωση της Επιτροπής στην Ατζέντα 2000. Η Επιτροπή επιθυμεί να διατηρηθεί ο υψηλός βαθμός κοινοτικής αλληλεγγύης για την διασφάλιση της οικονομικής και κοινωνικής συνοχής παρά των περιορισμένων πόρων. Για τον λόγο αυτόν η Επιτροπή προβλέπει στάδια ολοκλήρωσης για περιφέρειες, οι οποίες αναπτύχθηκαν οικονομικά, ώστε να διασφαλιστούν οι επιτυχίες στον τομέα της συνοχής. Αυτό θα αφορά ειδικά και τις βελγικές περιοχές, οι οποίες ανήκουν σε αυτήν την κατηγορία.
<P>
Ελπίζω, πως η έκθεση ιδίας πρωτοβουλίας και η σημερινή συζήτηση συνέβαλαν στην ποιοτική βελτίωση των διαρθρωτικών παρεμβάσεων στο Βέλγιο, και μπορώ μόνο να τονίσω την δήλωση της κυρίας van Lancker, ότι αυτή πρέπει να αποτελέσει υποχρεωτικό ανάγνωσμα για όλους οι οποίοι ασχολούνται με την υλοποίηση παρεμβάσεων στα πλαίσια των διαρθρωτικών ταμείων.

<SPEAKER ID=93 NAME="Πρόεδρος">
Σας ευχαριστώ, κυρία Επίτροπε.
<P>
Η συζήτηση έληξε.
<P>
Προχωρούμε τώρα στην ψηφοφορία.
<P>
(Το Σώμα εγκρίνει το ψήφισμα)

<SPEAKER ID=94 NAME="Deprez">
Χαίρομαι μαζί με τον εισηγητή για την επιτυχία και την ποιότητα των προγραμμάτων που έχουν σχέση με τον στόχο 3 στο πλαίσιο των κοινοτικών διαρθρωτικών παρεμβάσεων στο γαλλόφωνο Βέλγιο.
<P>
Όμως, αυτό είναι το μόνο σημείο για το οποίο εκφράζω την ικανοποίησή μου, διότι όπως και εκείνος, είναι προφανές ότι δεν μπορούμε να μην ανησυχούμε κατ' αρχήν για την δραματικά κρίσιμη κατάσταση στην οποία βρίσκεται η Βαλονία και στη συνέχεια για τη σημερινή της αδυναμία να χρησιμοποιήσει πλήρως τις φιάλες οξυγόνου που της δίνει η Ευρώπη.
<P>
Η έκθεση κατακρίνει κατ' αρχήν το πολύ χαμηλό ποσοστό απορρόφησης των πιστώσεων για τους στόχους 1, 2 και 5β που έχουν ως στόχο την ανάπτυξη και τη διαρθρωτική προσαρμογή των ενισχυόμενων περιοχών, μέχρι την αλλαγή της δομής τους. Μήπως πρέπει να συμπεράνουμε ότι σε ορισμένες υποπεριφέρειες, αν και διατίθενται χρήματα, το οικονομικό τέλμα είναι τέτοιο που δεν υπάρχει καν δυνατότητα καθορισμού των έργων με θετικές προοπτικές για την αξιοποίηση των χρημάτων αυτών;
<P>
Στη συνέχεια, η έκθεση διαπιστώνει ότι, κατά την εφαρμογή του στόχου 4, παρουσιάζεται επίσης εξαιρετικά χαμηλή απορρόφηση των πιστώσεων. Κατά τον εισηγητή, το λάθος οφείλεται κυρίως στην ανικανότητα των περιφερειακών και τοπικών αρχών, οι γραφειοκρατικοί και βραδείς ρυθμοί λειτουργίας των οποίων αποδεικνύονται τελικά - ιδίως στο Hainault - ανεπαρκείς και ακατάλληλοι για να συναγωνιστούν από άποψη δημιουργίας θέσεων εργασίας εκείνους άλλων ευρωπαϊκών περιοχών στις οποίες ωστόσο διατίθενται χαμηλότερες κοινοτικές ενισχύσεις. Η έκθεση επικρίνει, παρουσιάζοντας τα πράγματα σχεδόν όπως είναι, τις βαρωνίες και τους τοπικούς συσχετισμούς δυνάμεων που υπαγορεύουν τη φύση των προγραμμάτων - παραθέτω τα λόγια του εισηγητή - "χωρίς μέριμνα για συνέργεια ή συμπληρωματικότητα» και έχουν σκοπό "περισσότερο να ικανοποιήσουν τους τοπικούς υπεύθυνους παρά να εξασφαλίσουν μια αειφόρο ανάπτυξη».
<P>
Εξ άλλου, σε όλες τις περιπτώσεις, η χρηματοδότηση των έργων σε σχέση με την έρευνα, την ανάπτυξη και την τεχνολογική καινοτομία γίνεται με σημαντική καθυστέρηση, ενώ "σε ορισμένες περιπτώσεις, η επιλογή των στρατηγικών δεν είναι επιτυχής και οι επενδύσεις στους παραδοσιακούς τομείς της βιομηχανίας φαίνονται υπερβολικοί στην προοπτική της οικονομικής διαφοροποίησης της περιοχής».
<P>
Πρόκειται για μία εξαιρετικά κριτική διαπίστωση και μία κραυγή κινδύνου έναντι των απαρχαιωμένων πρακτικών και των βραδυκίνητων διαδικασιών που εμποδίζουν την οικονομική ανάκαμψη της Βαλωνίας, με τις οποίες συντάσσομαι πλήρως.
<P>
Η περιγραφή μιας κατάστασης με τη γλώσσα της σκληρής πραγματικότητας είναι το πρώτο βήμα, δυσάρεστο και αναγκαίο ταυτόχρονα. Όμως, μετά την αντικειμενική αυτή διαπίστωση, πρέπει να ακολουθήσουν το έργο και η στρατηγική. Σε αυτό το καθήκον είναι που εφεξής θα αφιερωθώ, μαζί με όλους εκείνους που έχουν τη θέληση να βγάλουν τη Βαλονία από την αρτηριοσκλήρωση και την υποανάπτυξή της.

<SPEAKER ID=95 NAME="Dury">
Είναι βέβαιο ότι οι παρεμβάσεις των διαρθρωτικών ταμείων είχαν σημαντικό αντίκτυπο στην περιοχή του Hainault. Όμως, αποδείχθηκαν ακόμη ανεπαρκείς για την ουσιαστική μείωση των ανισοτήτων και της ανεργίας στις οικονομικά περισσότερο πληττόμενες περιοχές και ιδιαίτερα στις αγροτικές, όπου η βραδεία αλλά συνεχής ερήμωση από τον πληθυσμό τους επιδεινώνει τους διαρθρωτικούς παράγοντες της δημογραφίας και της οικονομικής ανάπτυξης. Ο εισηγητής υπογράμμισε το πολύ χαμηλό ποσοστό απορρόφησης των πιστώσεων - τόσο για τον στόχο 1 όσο και τον στόχο 2 - και είμαι πεπεισμένη ότι είναι αναγκαία η καλύτερη κατανομή των πιστώσεων αυτών στο μέλλον.
<P>
Η έκθεση του κ. Decourriθre παρουσιάζει καθαρά και με σαφήνεια τη χρήση των διαρθρωτικών ταμείων, ιδιαίτερα στο Hainault. Διαπιστώνω θετικές πλευρές και εκφράζω ανησυχίες και επικρίσεις, που πρέπει να λάβουμε υπόψη.
<P>
Προσωπικά, θεωρώ ότι το σημείο υπ' αρ. 39 του ψηφίσματος είναι ιδιαίτερα σημαντικό. Η διαχείριση και οι σχέσεις με την Επιτροπή δεν είναι εύκολες. Η Επιτροπή δεν δείχνει πάντοτε ευελιξία και θα έπρεπε να συνδέει καλύτερα τις περιοχές και τις κοινότητες κατά τη θέσπιση και την εκτέλεση των προγραμμάτων.

<SPEAKER ID=96 NAME="Πρόεδρος">
Το Σώμα εξάντλησε τα θέματα της ημερήσιας διάταξης.

<CHAPTER ID=4>
Διακοπή της συνόδου
<SPEAKER ID=97 NAME="Πρόεδρος">
Κηρύσσω τη διακοπή της συνόδου του Ευρωπαϊκού Κοινοβουλίου.
<P>
(Η συνεδρίαση λήγει στις 13.25)

