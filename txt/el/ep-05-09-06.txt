<CHAPTER ID="1">
<SPEAKER ID="1" LANGUAGE="" NAME="" AFFILIATION="Αντιπροέδρου">
<SPEAKER ID="2" LANGUAGE="" NAME="" AFFILIATION="(Η συνεδρίαση αρχίζει στις 09.05)">
<SPEAKER ID="3" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη σύσταση για τη δεύτερη ανάγνωση (A6-0249/2005) της Επιτροπής Απασχόλησης και Κοινωνικών Υποθέσεων σχετικά με την κοινή θέση του Συμβουλίου ενόψει της έγκρισης της οδηγίας του Ευρωπαϊκού Κοινοβουλίου και του Συμβουλίου περί των ελάχιστων προδιαγραφών υγείας και ασφάλειας όσον αφορά την έκθεση των εργαζομένων σε κινδύνους προερχόμενους από φυσικούς παράγοντες (οπτική ακτινοβολία) (19η ειδική οδηγία κατά την έννοια του άρθρου 16, παράγραφος 1, της οδηγίας 89/391/ΕΟΚ) (05571/6/2005 – C6-0129/2005 – 1992/0449(COD)) (εισηγητής: ο κ. Csaba Őry). 
<SPEAKER ID="4" LANGUAGE="FR" NAME="Jacques Barrot," AFFILIATION="Αντιπρόεδρος της Επιτροπής">
<P>
     Κύριε Πρόεδρε, κυρίες και κύριοι βουλευτές, εξ ονόματος της Επιτροπής, θέλω να ευχαριστήσω καταρχάς τον εισηγητή, τον κ. Csaba Őry, για την έξοχη έκθεσή του και τη δέσμευσή του να περατώσει αισίως αυτόν τον τόσο δύσκολο φάκελο για το τμήμα της πρότασης οδηγίας σχετικά με την προστασία των εργαζομένων από κινδύνους προερχόμενους από φυσικούς παράγοντες που αφορά την οπτική ακτινοβολία. Η Επιτροπή εξακολουθεί να προσδίδει μεγίστη σημασία σε κάθε μέτρο που στοχεύει στην καλύτερη προστασία της υγείας και της ασφάλειας των εργαζομένων, δεδομένου ότι εν προκειμένω πρόκειται για ουσιαστικά στοιχεία από πλευράς ποιότητας ζωής στην εργασία.
<P>
Κύριε Πρόεδρε, θα έχω σε λίγο την ευκαιρία να γνωστοποιήσω τη θέση της Επιτροπής όσον αφορά τις τροπολογίες, καλό είναι όμως να αφήσω να διεξαχθεί η συζήτηση. Εξάλλου, διευκρινίζω ότι χειρίζομαι αυτόν τον φάκελο λόγω της απουσίας του κ. Vladimír Špidla, ο οποίος μετέχει στη σύνοδο κορυφής ΕΕ-Κίνας. Είμαι σε θέση να αντικαταστήσω τον συνάδελφό μου, πολύ περισσότερο που το θέμα άπτεται των συνθηκών εργασίας, ζήτημα με το οποίο είχα και εγώ πολλές ευκαιρίες να ασχοληθώ. Ευχαριστώ εκ των προτέρων το Ευρωπαϊκό Κοινοβούλιο που μας γνωστοποιεί όλες τις συναφείς πληροφορίες και τον προβληματισμό που αναπτύσσει. 
<SPEAKER ID="5" LANGUAGE="HU" NAME="Csaba Őry (PPE-DE )," AFFILIATION="εισηγητής. –">
<P>
   Η δημιουργία ενός νομικού πλαισίου που να διασφαλίζει την προστασία της υγείας και ασφάλειας των ευρωπαίων εργαζομένων αποτέλεσε ρητή υποχρέωση της ευρωπαϊκής νομοθετικής διαδικασίας επί δεκαετίες. Αυτή η υποχρέωση καθορίζεται, μεταξύ άλλων, στο άρθρο 137 της Συνθήκης της Ρώμης. Τη βάση του νομικού πλαισίου συνιστά μια «οδηγία πλαίσιο» της Ευρωπαϊκής Οικονομικής Κοινότητας, η οποία εγκρίθηκε το 1989. Οι διατάξεις αυτής της οδηγίας ορίζουν ότι, προκειμένου να διασφαλιστεί η υγεία και ασφάλεια των εργαζομένων, οι εργοδότες έχουν τη γενική υποχρέωση να αξιολογούν όλους τους πιθανούς κινδύνους, που θα δύναντο να έχουν αρνητικές επιπτώσεις στην υγεία των εργαζομένων κατά τον χρόνο που ασκούν τις επαγγελματικές τους δραστηριότητες. Η οδηγία πλαίσιο, λοιπόν, καθορίζει αυτή τη γενική υποχρέωση ώστε να διασφαλιστεί ότι οι εργαζόμενοι μπορούν να προστατευθούν από κάθε αρνητική επίπτωση. Σε αυτό το κανονιστικό κείμενο δεν απαριθμούνται κίνδυνοι, επειδή το φάσμα των κινδύνων τελεί υπό συνεχείς αλλαγές και επεκτάσεις, σε συνάρτηση με τις αλλαγές στο εργασιακό περιβάλλον. Ο εργοδότης, όμως, πρέπει να γρηγορεί για κάθε κίνδυνο, ανεξαρτήτως αυτού.
<P>
Ήδη από το 1989, οι νομοθέτες επεδίωξαν να συντάξουν ενδεδειγμένες νομικές διατάξεις, διαμορφωμένες κατά περίπτωση, προκειμένου να αντιμετωπίζουν τους διαφορετικούς κινδύνους, αυτός δε ήταν ο λόγος που συντάχθηκε ένα συγκεκριμένο τμήμα της νομοθεσίας αναφορικά με τους σωματικούς κινδύνους. Μετά την πρώτη ανάγνωση το 1992, το Ευρωπαϊκό Κοινοβούλιο αποφάσισε να την διαχωρίσει σε τέσσερα μέρη, καταρτίζοντας έτσι τις διαφορετικές, σχετιζόμενες με κινδύνους οδηγίες σχετικά με τον θόρυβο, τις δονήσεις και τα ηλεκτρομαγνητικά πεδία. Η τελευταία συνιστώσα, η οπτική ακτινοβολία είναι τώρα στην ημερήσια διάταξη για τη δεύτερη ανάγνωση. Όσον αφορά θέματα που συνδέονται με την ακτινοβολία από τεχνητές πηγές, επιτεύχθηκε μια πραγματικά ευρεία συναίνεση στην πορεία των εργασιών του Ευρωπαϊκού Κοινοβουλίου και της διαδικασίας διαβούλευσης, η οποία πραγματοποιήθηκε με εκπροσώπους της Επιτροπής και του Συμβουλίου. Από την άλλη, το ζήτημα της ηλιακής ακτινοβολίας, δηλαδή της ακτινοβολίας από φυσικές πηγές, αποδείχθηκε αμφιλεγόμενο, θέλω λοιπόν να πω λίγα λόγια σχετικά με αυτό.
<SPEAKER ID="6" LANGUAGE="NL" NAME="Ria Oomen-Ruijten," AFFILIATION="εξ ονόματος της Ομάδας PPE-DE">
<P>
   .  Κύριε Πρόεδρε, θέλω καταρχάς να εκφράσω τις θερμές μου ευχαριστίες στον κ. Csaba Őry, διότι εργάστηκε για αυτό το πολύ περίπλοκο θέμα υπό ασφυκτική πίεση, όχι μόνο των συναδέλφων του στο ΕΚ, αλλά και των ΜΜΕ. Δεν μπορώ να εκφράσω όμως την εκτίμησή μου για τους εκπροσώπους του Συμβουλίου και της Επιτροπής. Λυπούμαι που εσείς, κύριε Barrot, δεν μπορείτε στην έναρξη της συζήτησης να διατυπώσετε τη θέση της Επιτροπής επί του θέματος και που δεν μπορείτε να πείτε αν η Επιτροπή είναι έτοιμη να υπερασπιστεί τη θέση της στην Επιτροπή Απασχόλησης και Κοινωνικών Υποθέσεων. Επιπλέον, δεν εκτιμώ το γεγονός ότι οι εκπρόσωποι του Συμβουλίου μέχρι τούδε δεν βρίσκονταν σε επικοινωνία, ιδίως επειδή οι πολιτικοί στα κράτη μέλη υποστηρίζουν ότι πρέπει να ακολουθήσουμε μια διαφορετική πορεία στην Ευρώπη, ενώ οι γραφειοκράτες της Επιτροπής, που πέφτουν με τα μούτρα στη μελέτη αυτού του θέματος, υποστηρίζουν ότι πρέπει να παραμείνουμε πιστοί σε όσα έχουμε.
<P>
Αυτή η κατάσταση δεν μου φαίνεται ικανοποιητική. Εκείνο που κάναμε ήταν να λάβουμε μια απόφαση για μια πρώτη ανάγνωση, η οποία χρονολογείται από το 1992 –δηλαδή πριν από 13 χρόνια– και μέχρι τώρα δεν έχουμε φθάσει στη δεύτερη ανάγνωση! Πολλά γράφτηκαν για αυτό το θέμα. Όσον αφορά την τεχνητή ακτινοβολία, πρέπει να είμαστε αυστηροί όταν τίθεται θέμα συνθηκών εργασίας· εξάλλου, εκείνο που διακυβεύεται είναι η υγεία των εργαζομένων. Όσον αφορά την ηλιακή ή φυσική ακτινοβολία, θέλουμε να ακολουθήσουμε μια διαφορετική προσέγγιση, κάτι που μπορεί να γίνει μέσω των διατάξεων της επικουρικότητας, τις οποίες έχουμε στη διάθεσή μας. Η διάρκεια και η ένταση της ηλιακής ακτινοβολίας διαφέρουν από τόπο σε τόπο. Συνεπώς, θεωρούμε ότι οι απαιτήσεις για ελάχιστα όρια στην Ευρώπη οδηγούν σε υπερβολές.
<SPEAKER ID="7" LANGUAGE="EN" NAME="Stephen Hughes," AFFILIATION="εξ ονόματος της Ομάδας PSE">
<P>
   – Κύριε Πρόεδρε, ευχαριστώ τον κ. Őry για το εξαίρετο έργο του ως εισηγητή. Συνεργάστηκε πολύ στενά με όλους τους σκιώδεις εισηγητές, βελτίωσε μια ήδη αρκετά καλή κοινή θέση και εκπόνησε ένα καλό σχέδιο έκθεσης για την Επιτροπή Απασχόλησης και Κοινωνικών Υποθέσεων. Είναι κρίμα που ένα τόσο καλό έργο διακυβεύθηκε από τη στάση της ίδιας του της πολιτικής ομάδας, της Ομάδας ΕΛΚ-ΕΔ, και ενός τμήματος της Ομάδας των Φιλελευθέρων σχετικά με μια πτυχή της πρότασης: τις διατάξεις που αφορούν τους εργασιακούς κινδύνους που προκύπτουν από την έκθεση στη φυσική ακτινοβολία.
<P>
Ωστόσο, αυτή τη φορά αισθάνομαι κάτι παραπάνω από μια προσπάθεια εντυπωσιασμού των τίτλων των φτηνών φυλλάδων, κάτι που βασίζεται περισσότερο σε ιδεολογικούς λόγους. Πιστεύω ότι αυτοί που κάθονται πίσω από τον κ. Őry και προσπαθούν να υπονομεύσουν το έργο του, νομίζουν ότι με την καθυστέρηση μεγάλου μέρους των κοινωνικών στόχων της Ευρώπης, θα έχουν την ευκαιρία να πιέσουν για απορρύθμιση και για την επανεθνικοποίηση σημαντικών στοιχείων της κοινωνικής νομικής βάσης. Εάν αληθεύει αυτό, τότε επιτρέψτε μου να τους πω ότι θα πρέπει να το ξανασκεφτούν. Θα κάνουμε ό,τι μπορούμε για να τους σταματήσουμε όσο είναι ακόμη νωρίς και θα συνεχίσουμε να βελτιώνουμε –και όχι να υπονομεύουμε– την ασφάλεια των εργαζομένων.
<P>
Τρίτον, προσπαθούμε να παράσχουμε μεγαλύτερη ασφάλεια δικαίου για τους εργοδότες. Μολονότι η δεξιά πτέρυγα προσπαθεί να το αρνηθεί, η οδηγία πλαίσιο του 1999 επιβάλλει σαφώς στους εργοδότες το καθήκον της εκτίμησης όλων των εργασιακών κινδύνων. Η οδηγία του 1992 για τα εργοτάξια προχωρά σαφώς περαιτέρω και αναφέρεται συγκεκριμένα στα περιβαλλοντικά ζητήματα. Θα πρέπει να χρησιμοποιήσουμε την πρόταση αυτή για την καθιέρωση μεγαλύτερης ασφάλειας δικαίου. Αυτό ακριβώς προσπαθούμε να κάνουμε στις τροπολογίες μας, προσπαθώντας να τονίσουμε την παροχή πληροφοριών στους εργαζομένους.
<P>
Μιλάμε για έναν πολύ σοβαρό κίνδυνο. Σύμφωνα με το ίδρυμα Cancer Research UK, ο καρκίνος του δέρματος είναι ένας από τους πιο συνηθισμένους καρκίνους στο Ηνωμένο Βασίλειο. Εκεί, τα κρούσματα καρκίνου του δέρματος έχουν υπερδιπλασιαστεί από τη δεκαετία του 1980. Το Ηνωμένο Βασίλειο έχει πλέον περισσότερα κρούσματα καρκίνου του δέρματος από την Αυστραλία. Πάνω από 69 000 νέα κρούσματα διαγιγνώσκονται στο Ηνωμένο Βασίλειο κάθε χρόνο και πάνω από 2 000 άνθρωποι πεθαίνουν κάθε χρόνο στο Ηνωμένο Βασίλειο από καρκίνο του δέρματος.
<P>
Αυτή όμως δεν είναι ιδιαιτερότητα του Ηνωμένου Βασιλείου. Στη Γερμανία, η εμφάνιση καρκίνου του δέρματος στους εργαζόμενους στον αγροτικό τομέα έχει αυξηθεί κατά 15% έως 20% κατά την τελευταία δεκαετία μόνο. Ρίξτε, παρακαλώ, μια ματιά στις στατιστικές των δικών σας χωρών. Το φαινόμενο αυτό είναι παγκόσμιο, όχι εθνικό. Οπότε, επιτρέψτε μας να χρησιμοποιήσουμε την πανευρωπαϊκή νομική βάση που διαθέτουμε για να παράσχουμε μεγαλύτερη προστασία σε όλους τους εργαζομένους μας.
<SPEAKER ID="8" LANGUAGE="EN" NAME="Elizabeth Lynne," AFFILIATION="εξ ονόματος της Ομάδας ALDE">
<P>
   – Κύριε Πρόεδρε, μιλώ εξ ονόματος όλης της Ομάδας ALDE, αντίθετα με τους υπαινιγμούς του κ. Hughes. Θέλω να ευχαριστήσω τον εισηγητή για τη συνεργασία του σε σχέση με την οδηγία αυτή. Ελπίζω ότι τώρα όλοι οι ευρωβουλευτές, περιλαμβανομένων των Σοσιαλιστών, θα λογικευτούν και είτε θα διαγράψουν τελείως τη φυσική ακτινοβολία από την οδηγία αυτή είτε τουλάχιστον θα εγκρίνουν τη συμβιβαστική πρόταση που υπερψηφίσαμε στην επιτροπή και θα αφήσουν το θέμα στα κράτη μέλη. Είναι εντελώς γελοίο να κρατήσουμε τη διάταξη αυτή. Νόμιζα ότι ήταν αστείο την πρώτη φορά που τη διάβασα. Δεν πίστευα ότι το Συμβούλιο και η Επιτροπή θα μπορούσαν πράγματι να σοβαρολογούν για το θέμα αυτό. Θα αυξανόταν η ανυποληψία της ΕΕ, εάν νομοθετούσαμε κατά του ήλιου στους χώρους εργασίας. Κατά τα άλλα, πρόκειται για μια αρκετά λογική οδηγία, για την προστασία ανθρώπων όπως οι συγκολλητές από την τεχνητή ακτινοβολία, αλλά δεν θα πρέπει να συμπεριλάβουμε τη φυσική ακτινοβολία από τον ήλιο. Όπως έχει το κείμενο επί του παρόντος, οι εργοδότες θα ήταν υποχρεωμένοι να πραγματοποιούν καθημερινά αξιολόγηση των κινδύνων, λαμβάνοντας τεχνικά και οργανωτικά μέτρα για την προστασία των εργαζομένων. Τι σημαίνει αυτό; Να τους κρύβουμε από τον ήλιο την περισσότερη ώρα; Να τους παρέχουμε προστατευτικό εξοπλισμό όπως γυαλιά ηλίου, καπέλα ή αντηλιακή κρέμα και να βεβαιωνόμαστε ότι τα φοράνε; Δεν είναι δουλειά της ΕΕ να πει στους εργαζόμενους ότι δεν μπορούν να είναι γυμνόστηθοι ή να φοράνε κοντά παντελόνια. Είναι ενήλικες.
<SPEAKER ID="9" LANGUAGE="DE" NAME="Sepp Kusstatscher," AFFILIATION="εξ ονόματος της Ομάδας Verts/ALE">
<P>
Η υγεία είναι πολύτιμο αγαθό για όλους, ενώ έχει και οικονομική διάσταση. Γι’ αυτό, πρέπει να εγκρίνουμε τις ελάχιστες προδιαγραφές του Συμβουλίου –θυμηθείτε ότι πρόκειται για ελάχιστες προδιαγραφές!– και να απορρίψουμε τα άρθρα 4 και 5 που στο μεταξύ έχουν αποδυναμωθεί πλήρως. Εμείς οι Πράσινοι συμφωνούμε καταρχήν με τη θέση των σοσιαλδημοκρατών και απαιτούμε ελάχιστες προδιαγραφές για την καλή προστασία των εργαζομένων σε όλα τα κράτη μέλη της ΕΕ. 
<SPEAKER ID="10" LANGUAGE="PT" NAME="Ilda Figueiredo," AFFILIATION="εξ ονόματος της Ομάδας GUE/NGL">
<P>
Αυτό ακριβώς συνέβη στην Επιτροπή Απασχόλησης και Κοινωνικών Υποθέσεων σε σχέση με τα άρθρα 4(2) και 5(2), όπως προαναφέρθηκε, σε μια προσπάθεια να διασφαλιστεί ότι αυτές οι προτάσεις δεν κάλυπταν εργαζομένους σε σχέση με την οπτική ακτινοβολία. Θεωρούμε φυσικά ότι η υγεία των εργαζομένων πρέπει να προστατεύεται, κατά συνέπεια, δυσκολευόμαστε να αποδεχθούμε τον συμβιβασμό της Προεδρίας του Συμβουλίου.
<SPEAKER ID="11" LANGUAGE="EN" NAME="Roger Helmer (NI )." AFFILIATION="">
<P>
Με προσέγγισε ένα ευρύ φάσμα οργανώσεων, από τη National Farmers’ Union έως και τη Federation of Master Builders, οι οποίες είναι εξαιρετικά ανήσυχες για τον αντίκτυπο στις επιχειρήσεις τους. Δυστυχώς, δεν με προσέγγισαν βαυαρές σερβιτόρες, αλλά η πόρτα μου είναι πάντοτε ανοιχτή σε περίπτωση που θελήσουν να με δουν.
<SPEAKER ID="12" LANGUAGE="DE" NAME="Thomas Mann (PPE-DE )." AFFILIATION="">
<P>
    Κύριε Πρόεδρε, θα ήθελα να πω στον κ. Kusstatscher ότι και εμείς ενδιαφερόμαστε για την πρόληψη και την προστασία των ανθρώπων, όχι στον ελεύθερο χρόνο, αλλά στον τομέα της εργασίας. Αν όμως ακολουθήσουμε την Επιτροπή και το Συμβούλιο, τότε οι οικοδομικές επιχειρήσεις θα πρέπει προφανώς μελλοντικά να χορηγούν βεβαιώσεις ότι οι υπεριώδεις ακτίνες είναι ακίνδυνες για τους εργάτες που εργάζονται σε ανοιχτούς χώρους. Θα θεσπιστούν χρονοβόρα προγράμματα δράσης για το ηλιακό έγκαυμα, οι ναυαγοσώστες στα ανοιχτά κολυμβητήρια θα πρέπει προφανώς να τυλίγονται σαν τις μούμιες και το προσωπικό που σερβίρει στους κήπους των εστιατορίων δεν θα πρέπει να κρατάει μόνο τους δίσκους, αλλά και μία ή δύο ομπρέλες ηλίου.
<P>
Αυτά που περιλαμβάνονται σε –θυμηθείτε το αυτό– 42 ολόκληρες σελίδες, επιβαρύνουν τις επιχειρήσεις, θέτουν σε κίνδυνο θέσεις εργασίας και προξενούν δικαιολογημένα σοκ στην κοινή γνώμη. Ο εισηγητής κ. Őry έκανε πολύ καλή εργασία και υπέβαλε στην Επιτροπή Απασχόλησης και Κοινωνικών Υποθέσεων έναν συμβιβασμό που έτυχε πλειοψηφίας, αν και πολύ μικρής.
<P>
Θέλουμε να επιτύχουμε να αποφασίζουν τα ίδια τα κράτη μέλη πώς θα χειριστούν αυτή την «ηλιακή» οδηγία. Με αυτήν την πρόταση δώσαμε ένα μήνυμα υπέρ του ρεαλισμού και κατά της υπέρμετρης γραφειοκρατίας. Η αποτυχία των δημοψηφισμάτων σε ορισμένα κράτη μέλη –άλλα πάλι διστάζουν να προωθήσουν τη διαδικασία λήψης απόφασης– ασφαλώς καθιστά φανερό ότι οι πολίτες θα αποδεχθούν την Ευρωπαϊκή Ένωση μόνον όταν θα επικεντρωθούμε σε ουσιώδη θέματα και όταν θα τα πάρουμε πραγματικά στα σοβαρά και θα κάνουμε χρήση των αρμοδιοτήτων και εξουσιών μας. Η κ. Lynne έχει δίκιο ως προς το ότι διακινδυνεύουμε να χάσει η Ευρωπαϊκή Ένωση την αξιοπιστία της.
<P>
Η κ. Oomen-Ruijten έχει δίκιο ότι το Συμβούλιο δεν φάνηκε πρόθυμο για συμβιβασμό. Η στάση του απέχει πραγματικά πολύ από το να είναι ρεαλιστική, πράγμα που φάνηκε και σε αυτή τη δυσνόητη νέα πρόταση. Η γερμανική κυβέρνηση που έχει ακόμα την εξουσία, φυσικά ακολούθησε το Συμβούλιο. Εμείς, οι ευρωβουλευτές της CDU και της CSU, θα απορρίψουμε για λόγους συνέπειας την κοινή θέση, η οποία δεν εγγυάται την επικουρικότητα. Ας προστατεύσουμε τον ήλιο από την κανονιστική μανία της Ευρωπαϊκής Ένωσης! 
<SPEAKER ID="13" LANGUAGE="FR" NAME="Harlem Désir (PSE )." AFFILIATION="">
<P>
    Κύριε Πρόεδρε, κύριε Επίτροπε, κυρίες και κύριοι συνάδελφοι, πιστεύω ότι η διαμάχη που προκάλεσε αυτή η οδηγία είναι δυσανάλογη, συγχρόνως δε είναι αποκαλυπτική δύο διαφορετικών προσεγγίσεων της πολιτικής την οποία πρέπει να ακολουθήσει η Ευρωπαϊκή Ένωση σχετικά με την προστασία των δικαιωμάτων των εργαζομένων. Δεν πιστεύω, κύριε Mann, ότι η προστασία της υγείας των εργαζομένων υπονομεύει την απασχόληση.
<P>
Όπως επεσήμανε ο κ. Őry, αυτή η πρόταση οδηγίας είναι απλώς το τέταρτο σκέλος μιας συνολικής νομοθεσίας, επί της οποίας το Ευρωπαϊκό Κοινοβούλιο και το Συμβούλιο αποφάνθηκαν ήδη, και η οποία στοχεύει στην προστασία της υγείας και της ασφάλειας των εργαζομένων από τους κινδύνους που συνδέονται με την έκθεση σε φυσικές παράγοντες. Όπως γνωρίζετε, εγκρίναμε ήδη διατάξεις όσον αφορά τις δονήσεις, τον θόρυβο και τα ηλεκτρομαγνητικά πεδία. Στην προκειμένη περίπτωση, καλούμαστε να προβούμε σε μια διάκριση μεταξύ φυσικής και τεχνητής ακτινοβολίας. Την ίδια στιγμή, όμως, υπάρχει ένα σκοτεινό σημείο –συγχωρήστε μου που χρησιμοποιώ αυτή τη διατύπωση– στις ομιλίες σας, στη συλλογιστική σας, όσον αφορά την υγεία και ιδίως τις πολιτικές για τη δημόσια υγεία: δεν προβαίνετε σε διάκριση μεταξύ του κινδύνου στον οποίο εκτίθεται ένα άτομο, εν προκειμένω ο εργαζόμενος, λόγω των φυσικών ακτίνων και του κινδύνου στον οποίο εκτίθεται λόγω τεχνητής ακτινοβολίας.
<P>
Έστω και αν οι διατάξεις που προτείνονται στην κοινή θέση λαμβάνουν όντως υπόψη τη διαφορά ανάμεσα στο να βρίσκεται κάποιος μπροστά σε μια μηχανή και στο να είναι εκτεθειμένος στην ηλιακή ακτινοβολία επειδή δουλεύει σε εξωτερικούς χώρους, πρέπει να έχουμε μια ειδική πολιτική στον συγκεκριμένο τομέα, εκτός και αν θεωρούμε τελικά ότι αυτό που υλοποιήθηκε από την Κοινότητα με βάση το άρθρο 137 της Ενιαίας Πράξης αρκεί. Με άλλα λόγια, πρέπει να διασφαλίσουμε ότι θα θεσπιστούν για όλους τους εργαζομένους της Ευρωπαϊκής Ένωσης μέτρα προστασίας της υγείας και της ασφάλειας στον χώρο εργασίας τους. Αν δεν το πράξουμε, αυτό θα σήμαινε παραίτηση, και δεν μπορούμε να το κάνουμε αυτό. Υφίσταται ένας νέος κίνδυνος. Υπάρχουν δεδομένα τα οποία δεν μπορούμε να αγνοήσουμε, δεδομένα της Παγκόσμιας Οργάνωσης Υγείας και των εθνικών μας οργανισμών υγείας, που δείχνουν ότι ο αριθμός των καρκίνων που συνδέονται με την ηλιακή ακτινοβολία αυξάνεται. Αυξάνεται ιδίως στα επαγγέλματα στα οποία υπάρχει έκθεση στην ηλιακή ακτινοβολία, με συνέπεια να μην μπορεί να εξηγηθεί μόνο με την επίκληση ως παραμέτρου της αναψυχής ή των διακοπών, για παράδειγμα. Στις κατασκευές και στα δημόσια έργα, στον τουρισμό, υπάρχει έκθεση στην ηλιακή ακτινοβολία. Επίσης, και το προσωπικό των σωμάτων ασφαλείας βρίσκεται συχνά σε εξωτερικούς χώρους. Θα μπορούσαμε να επεκτείνουμε κατά πολύ τον κατάλογο με τα σχετικά επαγγέλματα.
<SPEAKER ID="14" LANGUAGE="EN" NAME="Marian Harkin (ALDE )." AFFILIATION="">
<SPEAKER ID="15" LANGUAGE="DE" NAME="Elisabeth Schroedter (Verts/ALE )." AFFILIATION="">
<P>
    Κύριε Πρόεδρε, θέλω να υπενθυμίσω για άλλη μια φορά ότι οι ελάχιστες προδιαγραφές για την προστασία της υγείας στον χώρο εργασίας αποτελούν ευρωπαϊκή αρμοδιότητα ήδη στην Ενιαία Ευρωπαϊκή Πράξη και ότι οι εργοδότες είναι υποχρεωμένοι ήδη από το 1989 να προβαίνουν σε αξιολόγηση κινδύνων, να εκπαιδεύουν και να ενημερώνουν τους εργαζομένους, να παρέχουν προστατευτικό εξοπλισμό όταν είναι αναγκαίο και να τεκμηριώνουν τα μέτρα αυτά.
<P>
Η ειδική οδηγία με την οποία ασχολούμαστε ορίζει απλώς το πλαίσιο αυτών των μέτρων, και μάλιστα με τρόπο ισορροπημένο και κατάλληλο ακόμα και στις περιπτώσεις που δεν μπορούμε να ελέγξουμε την πηγή. Γι’ αυτό, δεν καταλαβαίνω γιατί οι ενώσεις εργοδοτών αντιδρούν σε αυτή τη νομική ασφάλεια. Οι μόνες εναλλακτικές λύσεις που τους μένουν είναι είτε να καταφύγουν σε απλά μέτρα όπως οι ανακοινώσεις ή η επίκαιρη πληροφόρηση για τους κινδύνους που απειλούν την υγεία είτε να διακινδυνεύσουν να αναγνωρίσουν οι δικαστικές αποφάσεις τις επαγγελματικές ασθένειες. Δεν καταλαβαίνω γιατί δεν προτιμούν τα οικονομικότερα μέτρα. Για τον λόγο αυτόν, φρονώ ότι η τροπολογία της CSU προξενεί μεγαλύτερη νομική ανασφάλεια και είναι επιζήμια ειδικά για τις μικρές επιχειρήσεις. 
<SPEAKER ID="16" LANGUAGE="CS" NAME="Jiří Maštálka (GUE/NGL )." AFFILIATION="">
<P>
    Κύριε Πρόεδρε, κυρίες και κύριοι συνάδελφοι, θέλω καταρχάς να ευχαριστήσω τον κ. Őry για τη σκληρή προσπάθεια που κατέβαλε. Θέλω επίσης να τον ευχαριστήσω για τη συνεργασία του σε αυτή την έκθεση, την οποία είχα την ευκαιρία να συζητήσω μαζί του ως σκιώδης εισηγητής της Ομάδας μου. Συμφωνώ με την κ. Oomen-Ruijten ότι η συζήτηση για αυτή την έκθεση παρατράβηξε και διέλαβε χαρακτήρα εντυπωσιοθηρίας μετά από ορισμένα δημοσιεύματα συνεπεία της έλλειψης σαφήνειας στις θέσεις της Επιτροπής και του Συμβουλίου.
<SPEAKER ID="17" LANGUAGE="DE" NAME="Anja Weisgerber (PPE-DE )." AFFILIATION="">
<P>
    Κύριε Πρόεδρε, κυρίες και κύριοι, θέλω να ευχαριστήσω κι εγώ καταρχάς τον εισηγητή κ. Csaba Őry για την εξαίρετη εργασία του.
<P>
Αύριο θα έχουμε ως Κοινοβούλιο την ευκαιρία να δώσουμε ένα μήνυμα υπέρ της απορρύθμισης και της κατάργησης της γραφειοκρατίας, ένα μήνυμα που θα δείξει ότι αντλήσαμε τα αναγκαία διδάγματα από τα δημοψηφίσματα στη Γαλλία και τις Κάτω Χώρες. Κατέθεσα, όπως ο κ. Mann, ο κ. Bushill-Matthews και πολλά άλλα μέλη του Σώματος, τροπολογίες που εξαιρούν την ήλιο από το πεδίο εφαρμογής της οδηγίας. Σας ζητώ να στηρίξετε τις τροπολογίες μας ή να εγκρίνετε τουλάχιστον τον συμβιβασμό που συμφωνήθηκε στην επιτροπή. Πρέπει να ξανακερδίσουμε την εμπιστοσύνη των ανθρώπων στην Ευρώπη. 
<SPEAKER ID="18" LANGUAGE="DE" NAME="Karin Jöns (PSE )." AFFILIATION="à la carte">
<P>
    Κύριε Πρόεδρε, κυρίες και κύριοι, εδώ και αρκετές εβδομάδες στην πατρίδα μου γινόμαστε μάρτυρες των πραγματικά γελοίων προσπαθειών βουλευτών της CDU/CSU να χρησιμοποιήσουν την υπό εξέταση οδηγία για την οπτική ακτινοβολία στον γερμανικό προεκλογικό αγώνα. Η εκστρατεία αυτή κορυφώνεται τώρα με πραγματικά θλιβερό τρόπο με την τροπολογία των κκ. Ferber και Nassauer, η οποία απορρίπτει στο σύνολό της την κοινή θέση. Μια τέτοια τροπολογία μπορεί να την περίμενε βέβαια κανείς από τους βρετανούς Tories, όχι όμως και από την CDU/CSU. Οι συνάδελφοι αυτοί εκφράζουν με τον τρόπο αυτόν την αντίθεσή τους προς την προστασία στον χώρο της εργασίας σε ολόκληρη την ΕΕ και πρέπει να πούμε ότι έτσι απαρνούνται την προηγούμενη στάση τους ως προς την προστασία των εργαζομένων στον χώρο εργασίας.
<P>
Η CDU/CSU ενέκρινε τις τρεις άλλες οδηγίες για την προστασία των εργαζομένων. Τις υποστήριξε και τις τρεις. Μήπως μπορεί κανείς να μου εξηγήσει γιατί κάποιος θέλει τη βελτίωση της προστασίας των εργαζομένων στον χώρο εργασίας από τους κινδύνους που οφείλονται στους κραδασμούς, τον θόρυβο και την ηλεκτρομαγνητική ακτινοβολία, όχι όμως και από τους κινδύνους που οφείλονται στην οπτική ακτινοβολία;
<P>
Θέλω να πω στην κυρία Weisgerber ότι όποιος αναφέρει στον τίτλο της ανακοίνωσης Τύπου του την έκφραση «ηλιακή οδηγία», αποσκοπεί συνειδητά στην παραπληροφόρηση. Γνωρίζετε, κυρία Weisgerber, ότι η οδηγία αυτή αφορά κυρίως την προστασία από ακτινοβολίες από τεχνητές πηγές. Γι’ αυτό όμως δεν λέτε λέξη, ενώ χρησιμοποιείτε τη φυσική ακτινοβολία σαν μπαμπούλα λέγοντας υποκριτικά ότι φροντίζετε για τον πολίτη. Όμως το ζητούμενο είναι μόνο να υποχρεωθούν οι εργοδότες να ενημερώνουν τους εργαζομένους για τους κινδύνους για την υγεία εξαιτίας της ηλιακής ακτινοβολίας. Αυτό το διασαφηνίζουν για άλλη μια φορά οι δύο τροπολογίες της Ομάδας του ΕΛΚ. Το εάν και πώς θα προστατεύσει ο εργαζόμενος στην πράξη τον εαυτό του από την ηλιακή ακτινοβολία, εξακολουθεί να είναι αποκλειστικά δική του απόφαση. Ασφαλώς, η διανομή κοινοποιήσεων δεν είναι υπερβολική απαίτηση. Στο παρελθόν, παρόμοιες ενέργειες βοήθησαν σημαντικά στην προστασία στον χώρο εργασίας.
<SPEAKER ID="19" LANGUAGE="EN" NAME="Alyn Smith (Verts/ALE )." AFFILIATION="">
<P>
   – Κύριε Πρόεδρε, επαναλαμβάνω τις παρατηρήσεις του κ. Hughes: το μέτρο αυτό χρησιμοποιήθηκε από τις στενόμυαλες, αντιευρωπαϊκές φατρίες στο Ευρωπαϊκό Κοινοβούλιο, περισσότερο για να προκαλέσει σύγχυση παρά ως λογική νομοθεσία, όπως κατέδειξε έξοχα ο κ. Helmer, ο οποίος εκφώνησε μια ομιλία γεμάτη ανοησίες και μισές αλήθειες και μετά αποχώρησε, πιθανότατα για να καθίσει κάπου στον μεσημεριανό ήλιο.
<SPEAKER ID="20" LANGUAGE="EN" NAME="Philip Bushill-Matthews (PPE-DE )." AFFILIATION="">
<P>
Εάν αυτό είναι αλήθεια, γιατί εγώ και οι συνεργάτες μου λαμβάνουμε ολοένα και περισσότερο εξοργισμένα μηνύματα από οργανώσεις και ιδιωτικές εταιρείες κάθε μεγέθους, τόσο μεγάλων βιομηχανιών όσο η γεωργία, η λαχανοκομία, ο οικοδομικός τομέας, ο τουρισμός και η φιλοξενία; Δεν άντλησαν τις πληροφορίες τους από δήθεν «παραπλανητικές ανακοινώσεις Τύπου» –παρά την προβλέψιμη άποψη του κ. Hughes και των σοσιαλιστών συναδέλφων του– αλλά απευθείας από την οδηγία. Δεν φαντάζονται προβλήματα απλώς και μόνο για να τα φαντάζονται, αναλύουν συγκεκριμένα προβλήματα στην κοινή θέση, τα οποία το Συμβούλιο απλώς δεν προέβλεψε όταν την ενέκρινε χωρίς να την εξετάσει. Ειδικά οι εκπρόσωποι της Προεδρίας θα έπρεπε να έχουν κατακόκκινα πρόσωπα τώρα, αν και υποψιάζομαι όχι από έγκαυμα εξαιτίας της έκθεσης στον ήλιο.
<SPEAKER ID="21" LANGUAGE="DE" NAME="Harald Ettl (PSE )." AFFILIATION="">
<SPEAKER ID="22" LANGUAGE="DE" NAME="Alexander Radwan (PPE-DE )." AFFILIATION="δεύτερη">
<P>
   – Κύριε Πρόεδρε, κυρίες και κύριοι, επιτρέψτε μου να πω αρχικά κάτι επί της διαδικασίας. Εν προκειμένω έχουμε να κάνουμε με ένα τμήμα της ιστορίας της νομοθεσίας του Ευρωπαϊκού Κοινοβουλίου, αφού το 1992 η Επιτροπή έλαβε απόφαση για το ζήτημα αυτό και σήμερα συζητάμε εδώ σε ανάγνωση – το υπογραμμίζω αυτό. Στην αυριανή ψηφοφορία δεσμευόμαστε από τον κανόνα ότι απαιτείται πλειοψηφία για την έγκριση ή την τροποποίησή του. Εγώ δεν ήμουν ακόμα εδώ στο Σώμα όταν έγινε η πρώτη ανάγνωση και ως εκ τούτου θεωρώ απαράδεκτο ότι ούτε η Επιτροπή ούτε το Συμβούλιο δεσμεύονται έτσι στην περίπτωση μιας πρότασης που έγινε όταν οι περισσότεροι από εμάς δεν ήταν ακόμα μέλη του Σώματος. Εγώ δεν ήμουν σε θέση να καταθέσω τροπολογίες στην αρμόδια επιτροπή, μολονότι ο Κανονισμός μου δίνει αυτό το δικαίωμα.
<P>
Γι’ αυτό θα πρέπει όλοι να ασκήσουμε πίεση προκειμένου να σταματήσουν αυτά τα παράδοξα. Αυτός είναι ένας από τους λόγους που η CDU/CSU κατέθεσε αυτή την τροπολογία για απόρριψη της οδηγίας – όχι γιατί απορρίπτουμε δικαιολογημένα μέτρα που αφορούν την τεχνητή οπτική ακτινοβολία, αλλά για να κληθεί η Επιτροπή να υποβάλει μια πρόταση αξιόπιστη σε σχέση με το θέμα του συντάγματος και της Λισαβόνας. Ο Πρόεδρος Barroso και οι συνάδελφοί τους βιάζονται άλλωστε κάθε φορά που αναλύουν τους λόγους της αποτυχίας των δημοψηφισμάτων και επικαλούνται τακτικά τους στόχους της Λισαβόνας. Αν όμως τους αναφέρει κανείς το θέμα των διατάξεων και των οδηγιών, απαντούν: «Η οδηγία για την ηλιακή ακτινοβολία; Δεν ήμουν τότε Επίτροπος.» Ωστόσο, την ίδια ώρα η Επιτροπή έχει αρκετούς υπαλλήλους που απλώς αγνοούν όσα λένε οι διευθυντές τους. Τι ενδιαφέρει η καλύτερη νομοθεσία τους υπερασπιστές της προστασίας των καταναλωτών, εκείνους που υποτίθεται πως πρέπει να ενεργήσουν ανάλογα στον τομέα αυτόν; Κάνουν τη δουλειά τους σαν να μη συμβαίνει τίποτα.
<P>
Στη Γερμανία, αυτό το θέμα δεν είναι αμιγώς πολιτικό. Υπενθυμίζω στην κ. Jöns –ίσως αυτό της διέφυγε κατά τη διάρκεια των θερινών διακοπών– ότι ο Πρόεδρος του γερμανικού συμβουλίου των πόλεων, που είναι ταυτόχρονα δήμαρχος της πόλης του Μονάχου και, όπως γνωρίζει, μέλος της SPD, γελοιοποίησε την οδηγία για την ηλιακή ακτινοβολία. Στη Γερμανία επομένως υπάρχει ευρεία συμφωνία ως προς το ότι θέλουμε μια εφαρμόσιμη ρύθμιση. Ο συμβιβασμός θα μας έφερνε πιο κοντά σε αυτό. Αν δεν εγκριθεί η αίτηση απόρριψης που καλεί την Επιτροπή να παρουσιάσει καλύτερη εργασία, σας ζητώ να υποστηρίξετε τουλάχιστον τη συμβιβαστική πρόταση. 
<SPEAKER ID="23" LANGUAGE="DA" NAME="Ole Christensen (PSE )." AFFILIATION="">
<P>
    Κύριε Πρόεδρε, νομίζω ότι οι κεντροδεξιοί ευρωβουλευτές επιχειρούν να υποβαθμίσουν ένα γενικά σοβαρό θέμα. Η προστασία της υγείας και της ασφάλειας των εργαζομένων είναι στο επίκεντρο της κοινωνικής Ευρώπης. Αυτή η οδηγία είναι ακριβώς μια προσπάθεια βελτίωσης των συνθηκών εργασίας μέσω της έμφασης σε όλους τους κινδύνους για την υγεία, στους οποίους εκτίθενται στους χώρους εργασίας ως αποτέλεσμα της οπτικής ακτινοβολίας. Η ηλιακή ακτινοβολία συνιστά κίνδυνο για πολλούς ανθρώπους που εργάζονται καθημερινά σε εξωτερικούς χώρους. Τα κρούσματα καρκίνου του δέρματος επταπλασιάστηκαν τα τελευταία 30 χρόνια, είναι δε πέραν πάσης αμφιβολίας ότι ο κίνδυνος καρκίνου του δέρματος είναι πολύ υψηλότερος σε όσους, για παράδειγμα, εργάζονται στις οικοδομές ή στη γεωργία. Αυτή είναι η πραγματικότητα την οποία πρέπει να αντιμετωπίσουμε, και αυτά είναι τα αριθμητικά στοιχεία που επιτάσσουν να ζητήσουμε, στο μέλλον, οι εργοδότες να ενημερώνουν τους εργαζομένους τους σχετικά με τους τρόπους που μπορούν να προστατεύονται από τις επικίνδυνες ηλιακές ακτίνες. Η ακτινοβολία στον χώρο εργασίας είναι επικίνδυνη, και χρειάζονται κοινοί ευρωπαϊκοί κανόνες.
<SPEAKER ID="24" LANGUAGE="EN" NAME="Avril Doyle (PPE-DE )." AFFILIATION="">
<P>
Εάν επιλέξω να περάσω δέκα ώρες στην παραλία το Σάββατο ή την Κυριακή ή δέκα ώρες στον κήπο με 25ο C εκτεθειμένος στον ήλιο ή στο γήπεδο του γκολφ με πολύ ζεστή λιακάδα, όλες οι υγειονομικές αρχές θα έλεγαν πως ήταν πάρα πολύς χρόνος. Όσα είπαν οι συνάδελφοι για τον καρκίνο του δέρματος είναι απολύτως αληθινά. Αν όμως επιλέξω να περάσω τον ελεύθερό μου χρόνο με υπερβολική έκθεση στον ήλιο και μετά πάω στον εργασιακό μου χώρο μια Δευτέρα, για παράδειγμα, και εργάζομαι σε εργοτάξιο ή στα χωράφια, σε έναν αμπελώνα, σε μια αθλητική εγκατάσταση, δίπλα σε μια πισίνα ή οπουδήποτε αλλού και έχω ήδη υπερεκτεθεί λόγω έλλειψης προσωπικής υπευθυνότητας κατά το Σαββατοκύριακο, είναι καθήκον του εργοδότη μου να διασφαλίσει ότι δεν θα εκτεθώ παραπάνω στον ήλιο τη Δευτέρα; Δύο ώρες μπορεί να είναι υπερβολικές στην περίπτωση αυτή, πόσο μάλλον τέσσερις.
<P>
Εάν είμαι ένας Ιρλανδός με κόκκινα μαλλιά και λευκό δέρμα, δύο ώρες στη λιακάδα είναι το μέγιστο που θα πρέπει να εκτεθώ και με την κατάλληλη κάλυψη από τον ήλιο, με καπέλο, καλύπτοντας το δέρμα μου και φορώντας προστασία. Αλλά, αν είμαι ένας μελαχρινός, μελαμψός και με καστανά μάτια Νοτιοευρωπαίος, θα μπορούσα να περάσω έξι ή επτά ώρες στη λιακάδα χωρίς απολύτως καμία επίπτωση. Τι θα πρέπει να κάνουν οι εργοδότες, να παρατάσσουν τους υπαλλήλους τους τη Δευτέρα το πρωί και να ελέγχουν τον τύπο δέρματός τους και αν έχουν υπερεκτεθεί κατά τη διάρκεια του Σαββατοκύριακου; Ή να ελέγχουν αν έχουν «ψηθεί» και από τις δύο πλευρές στο Torremolinos κατά τη διάρκεια του προηγούμενου δεκαπενθήμερου, όταν ήταν διακοπές, και να πουν: «Λυπάμαι, δεν μπορείτε να βγείτε καθόλου στον ήλιο αυτήν την εβδομάδα»; Είναι ανεφάρμοστο.
<P>
Θέλουμε ασφάλεια δικαίου. Θέλουμε να αφήσουμε την προσωπική ευθύνη στο άτομο. Ναι, θέλουμε ενημερωμένες επιλογές στον τομέα της υγείας –όλοι, όχι μόνο οι εργαζόμενοι, θα πρέπει να ενημερώνονται για τους κινδύνους της υπερβολικής έκθεσης– αλλά πείτε, σας παρακαλώ, στον κ. Barroso εκ μέρους όλων μας ότι εάν έχει λάβει στα σοβαρά το θέμα της ρύθμισης της διαδικασίας αναθεώρησης της Λισαβόνας και ότι λιγότερες ρυθμίσεις σημαίνει καλύτερες ρυθμίσεις, τότε δεν χρειαζόμαστε αυτόν τον κανονισμό τύπου γκουβερνάντας και η ηλιακή ακτινοβολία πρέπει να διαγραφεί από την οδηγία. Δεν είναι δυνατό να αφεθεί στα κράτη μέλη, καθώς κατανοώ ότι υπάρχει νομικό πρόβλημα. Η αξιολόγηση των κινδύνων δεν είναι δυνατό να αφεθεί στο κάθε κράτος μέλος σύμφωνα με τους όρους της οδηγίας πλαίσιο 89/391, καθώς εμπίπτει στην αποκλειστική αρμοδιότητα της Ένωσης. Πείτε μας, σας παρακαλώ, κύριε Επίτροπε, ποιες είναι οι επιλογές και ποια είναι η άποψή σας. 
<SPEAKER ID="25" LANGUAGE="EN" NAME="Proinsias De Rossa (PSE )." AFFILIATION="">
<P>
   –Κύριε Πρόεδρε, φαίνεται ότι, σε σχέση με το θέμα αυτό, η κοινή λογική εγκατέλειψε την Ομάδα ΕΛΚ-ΕΔ και τους Φιλελεύθερους. Η αντιπαράθεση έχει επικεντρωθεί σε έναν μόνο τμήμα που αφορά την απαίτηση παροχής πληροφοριών στους εργαζόμενους για τον κίνδυνο εμφάνισης καρκίνου. Βέβαια, τα μέσα ενημέρωσης, είχαν την τιμητική τους, τροφοδοτούμενα από ανθρώπους που θα έπρεπε να ξέρουν καλύτερα, όπως η κ. Lynne. Δεν άκουσα κανέναν εδώ σήμερα να αρνείται ότι η υπερβολική έκθεση στον ήλιο είναι επικίνδυνη και μπορεί να αποβεί μοιραία· εξακολουθούν, ωστόσο, να παίζονται αυτά τα παιχνίδια.
<SPEAKER ID="26" LANGUAGE="FR" NAME="Jacques Barrot," AFFILIATION="Αντιπρόεδρος της Επιτροπής">
<P>
     Κύριε Πρόεδρε, η Επιτροπή και το Συμβούλιο αντιλαμβάνονται ότι η πρόληψη των φυσικών κινδύνων χρήζει διαφοροποιημένης αντιμετώπισης και η κοινή θέση εξεικονίζει αυτή τη διαφορά. Θα εκθέσω, λοιπόν, λεπτομερώς, κύριε Πρόεδρε, την κοινή θέση της Επιτροπής σχετικά με τις τροπολογίες. Θέλω καταρχάς να ευχαριστήσω το Ευρωπαϊκό Κοινοβούλιο για το έργο που επιτελέστηκε και για τη συζήτηση που πραγματοποιήθηκε. Στη διάρκεια της μακράς και επίπονης νομοθετικής διαδικασίας, η Επιτροπή επιδίωξε να πράξει κάθε τι το δυνατόν για να διαφυλάξει στο κείμενο αυτό ένα υψηλό επίπεδο προστασίας των εργαζομένων, αποφεύγοντας τις διακρίσεις μεταξύ εργαζομένων οι οποίοι εκτίθενται σε κινδύνους με παρόμοιες συνέπειες, αυτό δε, τηρώντας τις διατάξεις της οδηγίας-πλαίσιο 89/391, διασφαλίζοντας παράλληλα την αναγκαία αναλογικότητα. Στόχος είναι να μπορέσει να επιτευχθεί, στο τέλος της διαδικασίας, ένας συμβιβασμός αποδεκτός από όλα τα εμπλεκόμενα θεσμικά όργανα. Συνεπώς, η Επιτροπή δεν μπορεί να αποδεχθεί αυτό το οποίο λέγεται κυρίως σε ορισμένα μέσα ενημέρωσης, ότι το κείμενο της κοινής θέσης είναι μια περιττή ενέργεια, κάτι που τείνει να δημιουργήσει στον ευρωπαίο πολίτη μια γραφειοκρατική και στείρα εικόνα για την Ευρωπαϊκή Ένωση. Η Επιτροπή θεωρεί ότι η κοινή θέση είναι ένα ισορροπημένο κείμενο, το οποίο ανταποκρίνεται στους πραγματικούς κινδύνους που αντιπροσωπεύουν οι ασθένειες των ματιών και οι καρκίνοι του δέρματος –τα μελανώματα– και που αντιμετωπίζουν όλοι οι πολίτες, αυτό δε συνάδει πλήρως με τα σημεία του πρόσφατου ψηφίσματος του Ευρωπαϊκού Κοινοβουλίου σχετικά με την προαγωγή της υγείας και της ασφάλειας. Πρέπει βεβαίως να βρούμε τρόπους αποφυγής περιττών βαρών, τα οποία θα μπορούσαν να επιβαρύνουν τις επιχειρήσεις μας και κυρίως, όπως πολλοί υπογράμμισαν, τις μικρομεσαίες επιχειρήσεις. Οι τροπολογίες 1, 8, 9, 10, 11 και 36, αφενός ενισχύουν την ανάγκη πρώιμης ανίχνευσης των συνεπειών στην υγεία και, αφετέρου, καθορίζουν επακριβώς το επίπεδο προσόντων των υπεύθυνων για την ιατρική παρακολούθηση. Η Επιτροπή μπορεί να τις αποδεχθεί. Η Επιτροπή μπορεί να αποδεχθεί επίσης τις τροπολογίες 2, 3, 6, 12, 14, 15, 16, 17, 34 και 35. Βελτιώνουν το κείμενο, ενισχύουν και αποσαφηνίζουν το νόημα της σχετικής διάταξης.
<P>
Αντιθέτως, η Επιτροπή δεν μπορεί να αποδεχθεί ως έχουν τις τροπολογίες 5, 7 και 37, στις οποίες προτείνεται να εναπόκειται σε κάθε κράτος μέλος η αρμοδιότητα να νομοθετεί για το κατά πόσον είναι σκόπιμο να πραγματοποιείται αξιολόγηση των κινδύνων από τους εργοδότες, στην περίπτωση έκθεσης σε πηγές φυσικής ακτινοβολίας. Πράγματι, πέραν των παραμέτρων που άπτονται της προστασίας της υγείας των εργαζομένων, οι οποίες αναφέρθηκαν ανωτέρω, τέτοιες διατάξεις αντίκεινται στις υποχρεώσεις που επιβάλλονται στους εργοδότες με την οδηγία-πλαίσιο 89/391 να λαμβάνονται υπόψη όλοι οι κίνδυνοι και να πραγματοποιείται αξιολόγηση των κινδύνων σε κάθε περίπτωση. Η έγκριση αυτών των τροπολογιών –επιμένω κάπως σε αυτό το σημείο, κύριε Πρόεδρε, διότι πρόκειται για ένα σημαντικό νομικό θέμα– θα σήμαινε τρόπον τινά την εκχώρηση της ευθύνης του εργοδότη στον εθνικό νομοθέτη. Αυτό πιστεύω ότι θα δημιουργούσε πραγματικό πρόβλημα από την άποψη του εργατικού δικαίου και των συνθηκών εργασίας, ενώ δεν θα διευκόλυνε κατά τη γνώμη μου το καθήκον των κρατών. Επιμένω σε αυτό το σημείο.
<P>
Ομοίως, η τροπολογία 18 υπέρ της απόρριψης της κοινής θέσης, οι τροπολογίες 21 και 24, που κυρίως αποκλείουν να συμπεριληφθούν ομάδες ιδιαίτερα υψηλού κινδύνου ή οι συνέπειες που οφείλονται στην αλληλεπίδραση με φωτοευαισθητοποιητές, καθώς και το σύνολο των τροπολογιών 19 έως 23, 25 έως 33, που εξαιρούν τη φυσική οπτική ακτινοβολία από το πεδίο εφαρμογής της οδηγίας, δεν μπορούν να γίνουν αποδεκτές από την Επιτροπή, έστω και αν αυτή αντιλαμβάνεται τους λόγους που μπορεί να προκάλεσαν αυτές τις τροπολογίες. Η Επιτροπή επιδιώκει να συνεργαστεί με το Ευρωπαϊκό Κοινοβούλιο και με το Συμβούλιο προκειμένου να εξευρεθεί μια λύση η οποία να επιτρέπει την έγκριση της οδηγίας το συντομότερο δυνατόν.
<P>
Όσον αφορά τις τροπολογίες 4 και 13, οι οποίες εισάγουν μια διάταξη με την οποία ζητείται από την Επιτροπή να επεξεργαστεί έναν οδηγό καλών πρακτικών, η Επιτροπή είναι έτοιμη να εξετάσει τον καλύτερο τρόπο ανταπόκρισης, μεριμνώντας παράλληλα για την αποφυγή διαδικασιών που θα έβλαπταν τη συντακτική ποιότητα της κοινοτικής νομοθεσίας, η οποία διέπεται από μια διοργανική συμφωνία.
<P>
Συνεπώς, κύριε Πρόεδρε, κυρίες και κύριοι βουλευτές, η Επιτροπή επιδιώκει οι τροπολογίες που θα εγκριθούν αύριο να επιτρέψουν στο κείμενο της νέας οδηγίας να εκπληρώσει πλήρως τους στόχους που προβλέπονται από το άρθρο 137 της Συνθήκης σε θέματα υγείας και κοινωνικής προστασίας των εργαζομένων. Επιτρέψτε μου να επιμείνω προσωπικά στην ποιότητα του συμβιβασμού στον οποίο καταλήξαμε. Επιτεύχθηκε με κατάλληλη διαφοροποίηση μεταξύ των πηγών κινδύνου και προβλέποντας –με απλό τρόπο, πιστεύω, ιδίως σε ό,τι αφορά τους κινδύνους από φυσικά αίτια– έναν ορισμένο αριθμό μέτρων προφύλαξης, τα οποία μπορούμε απλώς να υπενθυμίζουμε στους εργαζομένους προς όφελος της υγείας τους και τα οποία συμπληρώνουν έτσι τις διατάξεις που επιτρέπουν την προστασία της υγείας των εργαζομένων στην Ευρώπη, χωρίς να υπεισέλθουμε σε πληθώρα λεπτομερειών και περιπλοκών.
<SPEAKER ID="27" LANGUAGE="" NAME="Πρόεδρος." AFFILIATION="Γραπτή Δήλωση (άρθρο 142)">
<P>
Η ψηφοφορία θα διεξαχθεί την Τετάρτη στις 12.00.
<SPEAKER ID="28" LANGUAGE="HU" NAME="Katalin Lévai (PSE )." AFFILIATION="">
<SPEAKER ID="29" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0199/2005) της κ. Karin Jöns, εξ ονόματος της Επιτροπής Απασχόλησης και Κοινωνικών Υποθέσεων, σχετικά με την πρόταση απόφασης του Ευρωπαϊκού Κοινοβουλίου και του Συμβουλίου η οποία θεσπίζει νέο κοινοτικό πρόγραμμα για την απασχόληση και την κοινωνική αλληλεγγύη (PROGRESS) (COM(2004)0488 – C6-0092/2004 – 2004/0158(COD)). 
<SPEAKER ID="30" LANGUAGE="FR" NAME="Jacques Barrot," AFFILIATION="Αντιπρόεδρος της Επιτροπής">
<P>
     Κύριε Πρόεδρε, κυρίες και κύριοι βουλευτές, θα αρχίσω εκφράζοντας τις θερμές μου ευχαριστίες στην εισηγήτριά σας, την κ.  Jöns, και στην Επιτροπή Απασχόλησης και Κοινωνικών Υποθέσεων, που επιτέλεσαν ένα έργο υψηλής ποιότητας, καθώς και στη συντάκτρια της γνωμοδότησης της Επιτροπής Δικαιωμάτων των Γυναικών και Ισότητας των Φύλων, την κ. Figueiredo.
<P>
Το μελλοντικό πρόγραμμα PROGRESS θα διαδραματίσει αποφασιστικό ρόλο στην ανάπτυξη της κοινωνικής Ευρώπης. Σε αυτό το πλαίσιο, στοχεύει στη συγκέντρωση των τεσσάρων προγραμμάτων κοινοτικής δράσης, στα οποία στηρίζεται η υλοποίηση της ατζέντας για την κοινωνική πολιτική μέχρι το 2006, καθώς και μια σειρά γραμμών του προϋπολογισμού, που αφορούν τις συνθήκες εργασίας.
<P>
Θα χαιρόμουν, κύριε Πρόεδρε, να ακούσω τις παρατηρήσεις του Ευρωπαϊκού Κοινοβουλίου, και πάλι αντικαθιστώντας τον κ. Špidla, ο οποίος μετέχει στη σύνοδο κορυφής ΕΕ-Κίνας. 
<SPEAKER ID="31" LANGUAGE="DE" NAME="Karin Jöns (PSE )," AFFILIATION="εισηγήτρια">
<P>
    Κύριε Πρόεδρε, κύριε Επίτροπε, κυρίες και κύριοι, θέλω καταρχάς να ευχαριστήσω για άλλη μια φορά τους συναδέλφους για την εποικοδομητική συνεργασία στην επιτροπή. Θέλω ωστόσο να ευχαριστήσω και την προσωρινή επιτροπή για τις δημοσιονομικές προοπτικές διότι συνέβαλε σημαντικά ώστε τώρα με το PROGRESS να έχουμε όχι μόνο ένα καλό μέσον για την καλύτερη υλοποίηση της κοινωνικοπολιτικής ατζέντας, αλλά και αρκετά χρήματα ώστε να μπορέσουμε πραγματικά να μεριμνήσουμε για περισσότερη αειφορία.
<P>
Με το PROGRESS ανταποκρινόμαστε στα αποτελέσματα των ερευνών του Ευρωβαρόμετρου. Οι πολίτες θέλουν μεγαλύτερη κινητοποίηση της ΕΕ αναφορικά με την καταπολέμηση της ανεργίας και της φτώχειας. Και γι’ αυτό όμως απαιτείται πρωτίστως μια καλά οργανωμένη και διαρθρωμένη ανταλλαγή εμπειριών. Σε αυτό συγκαταλέγεται πρώτα απ’ όλα το να προωθήσουμε πολύ περισσότερο την αμοιβαία ανταλλαγή γνώσεων, είτε μέσω της υποστήριξης ευρωπαϊκών δικτύων, είτε μέσω της πρωτοβουλίας για πανευρωπαϊκές μελέτες και αναλύσεις, είτε ακόμα και με τη διοργάνωση διασκέψεων. Μόνο έτσι θα κατορθώσουμε να διατηρήσουμε και μελλοντικά σε ολόκληρη την Ευρώπη ένα κατά το δυνατόν υψηλό επίπεδο κοινωνικής προστασίας, πράγμα που τελικά αποτελεί ασφαλώς βασική προϋπόθεση για τη διατήρηση της κοινωνικής ειρήνης και συνοχής στην Ευρωπαϊκή Ένωση. Φαίνεται πάντως ότι αυτό το κατάλαβαν επιτέλους και τα κράτη μέλη.
<P>
Αναφορικά με την πρόταση της Επιτροπής, προτείναμε μια σειρά βελτιώσεων και συμπληρώσεων. Οι βελτιώσεις αφορούν κυρίως την αύξηση των συνολικών πόρων και μια λίγο διαφορετική κατανομή τους στους επιμέρους στόχους. Τώρα αποφασίσαμε να δοθούν για το PROGRESS συνολικά 225 εκατ. ευρώ παραπάνω από αυτά που πρότεινε η Επιτροπή. Επίσης, θέλω να προσθέσω ότι στο ποσόν αυτό έχει συνυπολογιστεί ο αναμενόμενος πληθωρισμός.
<P>
Μαζί με την Επιτροπή Δικαιωμάτων των Γυναικών και Ισότητας των Φύλων, αγωνιστήκαμε ιδιαίτερα σκληρά για έναν από τους πέντε τομείς του προγράμματος PROGRESS, συγκεκριμένα για την ισότητα. Δεν θέλω τώρα να ξανανοίξω παλιές πληγές, αλλά είμαι βαθύτατα πεπεισμένη ότι η ενίσχυση της αρχής της συνεκτίμησης της διάστασης του φύλου σε όλους τους τομείς και τις δράσεις του προγράμματος θα πρέπει τελικά να μεταπείσει και την Επιτροπή Δικαιωμάτων των Γυναικών και Ισότητας των Φύλων σε περίπτωση που μελλοντικά δεν θα υπάρχει τυπικά ένα ανεξάρτητο πρόγραμμα δράσης για την προώθηση των ίσων ευκαιριών.
<P>
Πέραν τούτου, η επιτροπή μας δεν ήταν διατεθειμένη να δεχθεί την περικοπή των πόρων που είχαν προβλεφθεί για την ισότητα ευκαιριών, την οποία επιδίωκαν το Συμβούλιο και η Επιτροπή. Απορρίπτουμε κατά μεγάλο μέρος την περικοπή αυτήν, χωρίς ωστόσο να αφαιρούμε τα χρήματα από άλλους σημαντικούς τομείς δράσης. Αντίθετα, αποφασίσαμε τη μείωση του αρκετά μεγάλου περιθωρίου ευελιξίας, ύψους 10%, και έτσι κατέστη δυνατόν να αυξηθεί κατά 4% το ποσοστό για την ισότητα ευκαιριών και να φθάνει τώρα το 12% του προϋπολογισμού του PROGRESS.
<P>
Δεύτερον, θέλουμε να διατηρηθεί και μελλοντικά η διεθνής ανταλλαγή, γιατί μόνο έτσι θα επιτύχουμε πραγματικά την επιθυμητή ευρωπαϊκή προστιθέμενη αξία. Τρίτον, το PROGRESS πρέπει να συμβάλει στο να διαδοθούν μεταξύ των κρατών μελών οι εμπειρίες που θα αποκτηθούν από το πρόγραμμα πιο γρήγορα από όσο διαδίδονται στα τρέχοντα προγράμματα.
<P>
Επίσης, οι εθνικές και περιφερειακές μη κυβερνητικές οργανώσεις πρέπει να έχουν δυνατότητα συμμετοχής στο PROGRESS. Συνεπώς το μέγιστο ποσό συγχρηματοδότησης πρέπει να γίνει και πάλι 90% και όχι να είναι 80%, γιατί τότε πολλά δίκτυα της ΕΕ θα αντιμετώπιζαν σοβαρά προβλήματα.
<SPEAKER ID="32" LANGUAGE="PT" NAME="Ilda Figueiredo (GUE/NGL )," AFFILIATION="συντάκτρια της γνωμοδότησης της Επιτροπής Δικαιωμάτων των Γυναικών και Ισότητας των Φύλων">
<P>
   . – Μια από τις πλέον επίμαχες πτυχές αυτής της πρότασης για τη δημιουργία του νέου κοινοτικού προγράμματος για την απασχόληση και την κοινωνική αλληλεγγύη –του PROGRESS– είναι ότι η ισότητα ανδρών και γυναικών στριμώχτηκε σε ένα ενιαίο κοινωνικό πρόγραμμα, τη στιγμή που το θέμα δεν είναι απλώς κοινωνικό.
<P>
Στην πλειονότητά τους, οι προτάσεις που εγκρίναμε στην Επιτροπή Δικαιωμάτων των Γυναικών περιελήφθησαν, τουλάχιστον εν μέρει, στην έκθεση της κ. Jöns, την οποία συγχαίρω για το έργο που επιτέλεσε. Θέλω να επισημάνω τα ακόλουθα σημεία: την αύξηση του ορίου συγχρηματοδότησης στο 90%, ενόψει των δυσκολιών που αντιμετωπίζουν μη κυβερνητικές οργανώσεις και άλλες κοινωνικές οργανώσεις που δραστηριοποιούνται σε αυτούς τους τομείς· την αύξηση του χρηματοδοτικού πλαισίου στα 854,2 εκατομμύρια ευρώ για την επταετή περίοδο, αρχής γενομένης από το 2007· και την αλλαγή στη χρηματοδοτική κατανομή ανάμεσα στα διάφορα σκέλη.
<P>
Αυτό το πρόγραμμα πρέπει να αντιμετωπίσει αποτελεσματικά το ζήτημα της προστασίας και της κοινωνικής ενσωμάτωσης των μεταναστών, των ανήμπορων ατόμων, των ανέργων, των παιδιών και των νέων, καθώς και των ηλικιωμένων, μαζί με θέματα όπως οι συνθήκες εργασίας, η καταπολέμηση των διακρίσεων και η προώθηση της διαφορετικότητας. Θέλω, ωστόσο, να υπογραμμίσω ότι η ισότητα των φύλων και το ζήτημα της ισότητας μεταξύ ανδρών και γυναικών πρέπει να ενσωματωθεί σε όλα τα σκέλη και τα μέτρα που συνθέτουν το Πρόγραμμα PROGRESS και όλα τα προγράμματα που χρησιμοποιούν κοινοτικούς πόρους, προκειμένου να αποτρέψουμε το ενδεχόμενο να πέφτουν οι γυναίκες θύματα επανειλημμένων διακρίσεων όπως και να αποτρέψουμε τυχόν υποχωρήσεις σε σχέση με την ισότητα ανδρών και γυναικών σε ένα ευρύ φάσμα πεδίων. 
<SPEAKER ID="33" LANGUAGE="FR" NAME="Raymond Langendries," AFFILIATION="εξ ονόματος της Ομάδας PPE-DE">
<P>
    Κύριε Πρόεδρε, θέλω καταρχάς να απευθυνθώ στην κ. Jöns και να την συγχαρώ για την έξοχη έκθεσή της σχετικά με το πρόγραμμα Progress. Χαίρομαι, επίσης, για την ποιότητα των συζητήσεων που είχαμε σε επίπεδο επιτροπής και για τις πολύ ενδιαφέρουσες συμβιβαστικές τροπολογίες, από τις οποίες θέλω ειδικά να συγκρατήσω τα ακόλουθα. Νομίζω ότι κατατέθηκαν ενδιαφέρουσες τροποποιήσεις στο κείμενο της Επιτροπής, ιδίως όσον αφορά τον ίδιο τον ρόλο του Ευρωπαϊκού Κοινοβουλίου. Πρέπει να αναγνωρίσουμε, κύριε Επίτροπε, ότι το αρχικό κείμενο της Επιτροπής μας αντιμετώπιζε λίγο ως πτωχό συγγενή σε σχέση με τις αξιολογήσεις που αφορούν ένα πρόγραμμα το οποίο μάλιστα εκτείνεται σε μια επταετία (2007-2013). Νομίζω ότι είναι ενδιαφέρον να υπενθυμίσω τι πρότεινε η Επιτροπή όσον αφορά τον ρόλο του Ευρωπαϊκού Κοινοβουλίου, δηλαδή την απλή διαβίβαση στο Ευρωπαϊκό Κοινοβούλιο μιας εκ των υστέρων αξιολόγησης αναφορικά με το σύνολο του προγράμματος, μιας αξιολόγησης πραγματοποιούμενης από την Επιτροπή ένα έτος μετά τη λήξη του προγράμματος.
<P>
Δεύτερον, η κ. Jöns επέστησε την προσοχή, με συμβιβαστικές τροπολογίες, στον ιδιαίτερα σημαντικό ρόλο των μη κυβερνητικών οργανώσεων και των κοινωνικών οργανώσεων. Όλοι συμφωνούμε και αναγνωρίζουμε ότι, από εθνική και διεθνική σκοπιά, αυτές οι οργανώσεις διαδραματίζουν ιδιαίτερα σημαντικό ρόλο στο πλαίσιο των ειδικευμένων δικτύων τους σε επίπεδο Ευρωπαϊκής Ένωσης. Εξ ου και είναι φυσικό να μετέχουν στην εκπόνηση, την υλοποίηση και την παρατήρηση του προγράμματος. Είναι επίσης σαφές ότι η προώθηση των άμεσων ανταλλαγών εμπειριών παρέχει τη δυνατότητα καλύτερης γνώσης των ιδιαιτεροτήτων των εθνικών πραγματικοτήτων· άλλωστε μόνον έτσι οι ανταλλαγές απόψεων για τις στρατηγικές, τις καλές πρακτικές και τις καινοτόμες στρατηγικές προσεγγίσεις θα αποδώσουν καρπούς και θα προσδώσουν στις αξιολογήσεις την αναγκαία ποιοτική επιστημονική προσέγγιση.
<P>
Μια τελευταία λέξη ως προς το δημοσιονομικό και οικονομικό επίπεδο, δεδομένου ότι παραμένουν εν πάση περιπτώσει το νευραλγικό θέμα. Πρέπει να υπενθυμίσουμε ότι το ποσό των 628 εκατομμυρίων ευρώ, το οποίο πρότεινε η Επιτροπή, είναι κατά πολύ κατώτερο του ποσού που προτεινόταν στην έκθεση Böge σχετικά με το οικονομικό και δημοσιονομικό κονδύλιο για την περίοδο 2007-2013. Θέλω να υπογραμμίσω ιδιαίτερα ότι η επιτυχία του προγράμματος Progress εξαρτάται κυρίως από το ποσό που θα του χορηγηθεί και είναι σαφές ότι το ποσό που προτείνει η Επιτροπή δεν είναι σε καμία περίπτωση αποδεκτό. 
<SPEAKER ID="34" LANGUAGE="SV" NAME="Jan Andersson," AFFILIATION="εξ ονόματος της Ομάδας PSE.">
<P>
    Κύριε Πρόεδρε, και εγώ θέλω να αρχίσω εκφράζοντας τις ευχαριστίες μου προς την εισηγήτρια για ένα κλασικό δείγμα εξαίρετης έκθεσης. Αντιμετωπίσαμε θετικά αυτή την πρόταση για το πρόγραμμα PROGRESS και τη συγχώνευση των προηγούμενων τεσσάρων προγραμμάτων. Αυτό ενδέχεται να σημάνει καλύτερο συντονισμό, λιγότερη αλληλεπικάλυψη και αποτελεσματικότερη χρήση των δαπανών. Συνεπώς, η συγχώνευση είναι ευπρόσδεκτη.
<P>
Δεύτερον, η ισότητα των φύλων δεν πρέπει να εφαρμόζεται ειδικά σε έναν τομέα. Αντιθέτως, πρέπει να διαποτίσει όλα τα μέρη των προγραμμάτων, και του προγράμματος PROGRESS. Θέλω επίσης να υπογραμμίσω τις πτυχές της προσβασιμότητας. Τα άτομα με ειδικές ανάγκες αποκλείονται τώρα από την αγορά εργασίας σε μεγαλύτερο βαθμό και αντιμετωπίζουν μεγαλύτερες δυσκολίες ενσωμάτωσης στην κοινωνία. Συνεπώς, είναι σημαντικό οι πτυχές της προσβασιμότητας, υπό τη διασταλτική έννοια του όρου, να ενσωματωθούν και να ληφθούν υπόψη σε όλα τα μέρη του προγράμματος, προκειμένου τα άτομα με ειδικές ανάγκες να μπορούν να μετέχουν στην αγορά εργασίας. Το αυτό ισχύει για την κοινωνική ενσωμάτωση των ατόμων που προέρχονται από άλλα μέρη του κόσμου και δεν μετέχουν στην αγορά εργασίας.
<P>
Τέλος, η βρετανική Προεδρία πρέπει να ασχοληθεί με το ζήτημα της κοινωνικής Ευρώπης. Σε αυτό το πλαίσιο, πρέπει να αξιολογηθεί η ανάγκη για ένα πρόγραμμα PROGRESS με τους ανάλογους πόρους. 
<SPEAKER ID="35" LANGUAGE="" NAME="" AFFILIATION="Αντιπροέδρου">
<SPEAKER ID="36" LANGUAGE="IT" NAME="Luigi Cocilovo," AFFILIATION="εξ ονόματος της Ομάδας ALDE">
<P>
Κατά την άποψή μου, στο πλαίσιο μιας προσπάθειας απλοποίησης και εξορθολογισμού, το μεγαλύτερο προτέρημα του προγράμματος PROGRESS είναι ότι δίνει νέα ώθηση σε σημαντικές πτυχές για την υλοποίηση των στόχων της στρατηγικής της Λισαβόνας, παρέχοντας κατάλληλα, αν και ελλιπή, μέσα.
<SPEAKER ID="37" LANGUAGE="" NAME="Bairbre de Brún," AFFILIATION="εξ ονόματος της Ομάδας GUE/NGL">
<P>
Κύριε Πρόεδρε, επικροτώ την έκθεση της κ. Jöns και την ευχαριστώ για το έργο της. Συγκεκριμένα, επικροτώ την έμφαση που δόθηκε στην κοινωνική ένταξη, στη διάσταση του φύλου, στα άτομα με αναπηρίες και στον ρόλο του τομέα των ΜΚΟ σε αυτό το πρόγραμμα. Θέλω επίσης να παράσχω την υποστήριξή μου στις εκκλήσεις για αύξηση της προτεινόμενης οικονομικής βοήθειας και για ποσοστό συγχρηματοδότησης 90%, και όχι 80%, για την ενίσχυση του ρόλου των ΜΚΟ και των κοινωνικών εταίρων.
<P>
Ας είμαστε ξεκάθαροι: οι τρέχουσες οικονομικές στρατηγικές οδηγούν όλο και περισσότερους ανθρώπους, μέσα στην Ευρωπαϊκή Ένωση, στη φτώχεια και η ελπίδα μας είναι ότι το πρόγραμμα Progress θα μπορέσει να διαδραματίσει σημαντικό ρόλο στην καταπολέμηση του κοινωνικού αποκλεισμού. Το Ευρωπαϊκό Κοινοβούλιο οφείλει να υποστηρίξει ολόψυχα την ενίσχυση της ισότητας των φύλων και, ιδίως, εκείνα τα στοιχεία που δίνουν έμφαση σε δράσεις για την προώθηση της ισότητας των φύλων, που αποσκοπούν στην καταπολέμηση των διακρίσεων όσον αφορά την πρόσβαση στην απασχόληση, την επαγγελματική ανέλιξη, τον μισθό και την κατάρτιση και που καταπολεμούν τις αιτίες της φτώχειας και του κοινωνικού αποκλεισμού.
<P>
Αυτό αποτελεί ένα πραγματικό και άμεσο ζήτημα, ιδιαίτερα για τις γυναίκες. Στην Ιρλανδία, για παράδειγμα, το χάσμα στους μισθούς των δύο φύλων έχει αυξηθεί σημαντικά εις βάρος των γυναικών και το χάσμα μεταξύ των μισθών των ανδρών και των γυναικών στην Ιρλανδία συγκαταλέγεται ανάμεσα στα μεγαλύτερα των κρατών μελών της Ευρωπαϊκής Ένωσης. Οι γυναίκες της Ιρλανδίας πληρώνονται κατά 17% λιγότερο από τους άνδρες για την ίδια εργασία και, σύμφωνα με πρόσφατη έκθεση της Κεντρικής Στατιστικής Υπηρεσίας, οι μονογονεϊκές οικογένειες έχουν 3,5 φορές περισσότερες πιθανότητες να βιώσουν τη φτώχεια.
<SPEAKER ID="38" LANGUAGE="" NAME="Derek Roland Clark," AFFILIATION="εξ ονόματος της Ομάδας IND/DEM.">
<P>
Η απασχόληση ενθαρρύνεται με την άρση των περιορισμών και την κατάργηση των ρυθμίσεων. Επισημαίνω για μία ακόμη φορά στο Σώμα ότι οι χώρες που δεν έχουν υιοθετήσει το ευρώ έχουν τα χαμηλότερα ποσοστά ανεργίας. Ωστόσο, το ζήτημα είναι ακόμα πιο σοβαρό. Στην Επιτροπή Απασχόλησης και Κοινωνικών Υποθέσεων, τον Ιούλιο, ο David Blunkett, υπουργός Εργασίας και Συντάξεων του Ηνωμένου Βασιλείου, δήλωσε ότι δεν πρέπει να εργαζόμαστε εναντίον των κρατών μελών, ότι οι διάφορες χώρες εφαρμόζουν διαφορετικές λύσεις και ότι ο προσδιορισμός των βέλτιστων πρακτικών είναι το πρώτο βήμα.
<P>
Επομένως, πρέπει να παρατηρούμε τι κάνουν οι άλλοι και να μαθαίνουμε ο ένας από τον άλλον, παίρνοντας ο ένας από τον άλλον και προσαρμόζοντας ό,τι μας ταιριάζει περισσότερο. Δεν πρέπει να σκαρώνουμε νέα σχέδια με διαρκώς αυξανόμενους προϋπολογισμούς. Η εισηγήτρια πολύ ορθώς δηλώνει ότι πρέπει να μειωθεί η γραφειοκρατία, αλλά παραμένει δύσπιστη ως προς την ικανότητα της Ευρωπαϊκής Ένωσης να επιτύχει κάτι τέτοιο. Ομοίως, ο David Blunkett δήλωσε ότι εγκρίνονταν πολλοί κανονισμοί που ήταν αδύνατον να εφαρμοστούν. Ακριβώς: το πρώτο μέτρο που πρέπει να απορριφθεί είναι αυτή η καλοπροαίρετη, αλλά τεχνητή, προσπάθεια δημιουργίας κοινωνικής αλληλεγγύης. Την καταψήφισα στην επιτροπή και ζητώ από το Σώμα να κάνει το ίδιο. 
<SPEAKER ID="39" LANGUAGE="NL" NAME="Ria Oomen-Ruijten (PPE-DE )." AFFILIATION="">
<P>
    Κύριε Πρόεδρε, θέλω να απαντήσω εν συντομία στα όσα είπε ο τελευταίος ομιλητής. Η Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών είναι υπέρ αυτού του προγράμματος. Αν θέλουμε να πετύχουμε τους στόχους της Λισαβόνας, αν θέλουμε θέσεις εργασίας για όλους, πρέπει να βοηθήσουμε τους πολίτες να πετύχουν αυτόν τον στόχο. Εξάλλου, όσοι εργάζονται είναι σε καλύτερη μοίρα για να καλύψουν τις βασικές τους ανάγκες. Για αυτό και είναι τόσο σημαντικό να ξέρουν όλες οι μειονεκτούσες ομάδες ότι η Ευρώπη υπάρχει και ότι μπορεί να τους παράσχει υποστήριξη στην εξεύρεση εργασίας, στην απόκτηση επιπλέον προσόντων, στην αλλαγή των εργασιακών συνθηκών και ούτω καθεξής, αυτός είναι δε ο λόγος που συγχαίρω την κ. Jöns για την έκθεση αυτή.
<P>
Θέλω να απαντήσω σε δύο ερωτήσεις. Μόλις έλαβα ένα σημείωμα για το οποίο μπορώ να απαντήσω τώρα στη γλώσσα μου. Η πρώτη ερώτηση είναι: με ποιον τρόπο καταλήγετε στο ποσό που αναφέρεται στην τροπολογία σας; Το ποσό που είχε προταθεί ήταν για 854 εκατομμύρια ευρώ, το οποίο τότε ακόμα αποτελούσε ευσεβή πόθο της κ. Jöns. Σκεφθήκαμε τότε πως ένα τέτοιο ποσό δεν ήταν εφικτό, αμέσως μετά όμως συνενώσαμε τις δυνάμεις μας και καταλήξαμε σε ένα τελικό ποσό 858 εκατομμυρίων ευρώ στην έκθεση του κ. Böge. Για αυτό και αυξήσαμε το ποσό από τα 854 εκατομμύρια ευρώ στα 858 εκατομμύρια ευρώ, και υποθέτω ότι όλοι συμφωνούν με αυτό. Αλλάξαμε επίσης τα ποσοστά. Θέλαμε να κάνουμε μια χάρη στην Επιτροπή Δικαιωμάτων των Γυναικών και Ισότητας των Φύλων αφήνοντας στην άκρη περισσότερους πόρους για την ισότητα των φύλων, θέλαμε δε να αφήσουμε στην άκρη και πόρους για τις συνθήκες εργασίας. Πιστεύω ότι αυτά τα δύο θέματα το αξίζουν και ότι μπορούν να επαναφέρουν ως έναν βαθμό την ισορροπία στο πρόγραμμα PROGRESS.
<P>
Τέλος, επειδή ακριβώς όλα αυτά τα παρεμπίπτοντα προγράμματα δεν διευκολύνουν τη ζωή, χαίρομαι ιδιαιτέρως για το PROGRESS, που θα μας επιτρέψει να διοχετεύσουμε τα χρήματά μας, τη δέσμευσή μας και την ενέργειά μας κατά τρόπο αποτελεσματικότερο. Συνεπώς, υποστηρίζω όλους όσοι εμπλέκονται σε αυτό το πρόγραμμα PROGRESS, και ελπίζω ότι οι δύο τροπολογίες τις οποίες κατέθεσε η Ομάδα μας θα καταφέρουν να περάσουν τη γραμμή του τέρματος. 
<SPEAKER ID="40" LANGUAGE="" NAME="Richard Howitt (PSE ) –" AFFILIATION="EN">
<P>
   () Κύριε Πρόεδρε, υποστηρίζω ένθερμα την καλή μου φίλη και συνεργάτιδα, την εισηγήτριά μας, κ. Jöns, στο έργο που επιτέλεσε για να ενισχύσει αυτή την πρόταση χρηματοδότησης. Υποστηρίζει το ευρωπαϊκό μας έργο για τα κρίσιμα ζητήματα των διακρίσεων και του κοινωνικού αποκλεισμού, που συνεχίζουν να αποτελούν εμπόδιο για τόσο πολλούς ανθρώπους στις κοινωνίες μας.
<P>
Θυμάμαι πολύ καλά τη δημοσιονομική κρίση του 1998, όταν η χρηματοδότηση για τέτοιου είδους ΜΚΟ αμφισβητήθηκε με εντελώς αδικαιολόγητο τρόπο. Το θέμα λύθηκε σε πολιτικό επίπεδο από τα κράτη μέλη, με τη σαφή κατανόηση ότι το έργο αυτών των οργανώσεων στην καταπολέμηση των διακρίσεων έχει ζωτική σημασία για την προώθηση των στόχων της Ευρωπαϊκής Ένωσης. Ας το θυμηθούμε αυτό σήμερα.
<SPEAKER ID="41" LANGUAGE="ET" NAME="Siiri Oviir (ALDE )." AFFILIATION="">
<P>
Προκειμένου να μεγαλώσει και να βελτιωθεί η πρόοδος αυτού του προγράμματος, καθώς και η υλοποίησή του, ως μια εκ των συνεισηγητών, πρότεινα το ποσοστό συγχρηματοδότησης να αυξηθεί στο 90% των συνολικών δαπανών των ΜΚΟ. Αυτό είναι ένα σημαντικό μέτρο, το οποίο θα βοηθήσει ιδιαίτερα τις 10 χώρες που εντάχθηκαν πρόσφατα στην Ευρωπαϊκή Ένωση να καλύψουν ταχύτερα την υστέρησή τους έναντι των άλλων. Μια ευημερούσα Ευρώπη αποτελεί στόχο για τον οποίο όλοι μας αγωνιζόμαστε. Σήμερα, ιδίως τα νέα κράτη μέλη απαιτούν υποστήριξη προκειμένου να εργαστούν σε ισότιμη βάση με τα άλλα κράτη μέλη, χωρίς να επιβαρύνουν τους προϋπολογισμούς των άλλων χωρών.
<P>
Πρέπει να διασφαλίσουμε τη σταθερότητα των δημοκρατικών διαδικασιών, και αυτό συνδέεται άμεσα με την κοινωνική σταθερότητα. Το μέτρο της αύξησης της συγχρηματοδότησης είναι επίσης σημαντικό διότι τόσο οι συνδεδεμένες υποψήφιες προς ένταξη χώρες όσο και τα κράτη των Δυτικών Βαλκανίων, τα οποία περιλαμβάνονται στη διαδικασία, μπορούν να συμμετάσχουν στο πρόγραμμα. Συνοψίζοντας, θέλω να ευχαριστήσω την εισηγήτρια, την κ. Jöns, για το εξειδικευμένο της έργο, καθώς και εσάς, τις αγαπητές και αγαπητούς συναδέλφους, για την προσοχή σας. Σας ευχαριστώ. 
<SPEAKER ID="42" LANGUAGE="" NAME="Κυριάκος Τριανταφυλλίδης (GUE/NGL )." AFFILIATION="">
<P>
    Κύριε Πρόεδρε, συμφωνούμε με την έκθεση της κυρίας Jöns και θέλω να τη συγχαρώ γιατί πιστεύουμε ότι η διασφάλιση υψηλών επιπέδων κοινωνικής προστασίας και συμμετοχής των εργαζομένων σε μια εποχή που κυριαρχούν οι κανόνες της αγοράς και του κέρδους αποτελεί επιτακτικό μας καθήκον.
<P>
Ουσιαστικό ρόλο μπορεί και πρέπει να έχει ως προς την παρακολούθηση και εφαρμογή του προγράμματος PROGRESS το Ευρωπαϊκό Κοινοβούλιο. Οι πολίτες της Ένωσης και κάθε άτομο πρέπει να έχουν δικαίωμα συμμετοχής και ίσων ευκαιριών στην κοινωνία στην οποία ζουν και αυτό επιτυγχάνεται μόνο όταν οι κοινωνικές πολιτικές δεν υποσκελίζονται από πολιτικές κέρδους. Και θεωρούμε ότι το PROGRESS, με τις βελτιωτικές αλλαγές που έχουν εγκριθεί από τις αρμόδιες επιτροπές συμπεριλαμβανομένης της αύξησης του κονδυλίου, μπορεί τουλάχιστον να παίξει ένα ρόλο προς διασφάλιση κάποιων επιπέδων κοινωνικής συνοχής με την εργοδότηση των μέχρι τώρα κοινωνικά απροστάτευτων και, τελικά, με την επίτευξη της κοινωνικής προστασίας όλων των εργαζομένων χωρίς εκπτώσεις και χωρίς διακρίσεις. 
<SPEAKER ID="43" LANGUAGE="" NAME="Μαρία Παναγιωτοπούλου-Κασσιώτου (PPE-DE )." AFFILIATION="">
<P>
    Κύριε Πρόεδρε, αξιότιμε κύριε Επίτροπε, δεν πρέπει να μιλούμε για πρόγραμμα PROGRESS αλλά για προγράμματα τα οποία η Ευρώπη ελπίζει να αναπτυχθούν μέσω της προτάσεως της Επιτροπής σας. Είναι επαινετή λοιπόν η προσπάθεια εξορθολογισμού των χρηματοδοτικών μέσων που διαχειρίζεται η Επιτροπή σας και ευχόμαστε να αποδειχθεί επιτυχής για την επίτευξη μεγαλύτερης συνεκτικότητας και αποφυγής των επικαλύψεων με τη θεσμοθέτηση του νέου αυτού προγράμματος.
<P>
Η μείωση των γραμμών του προϋπολογισμού από 28 σε 2 και η εναρμόνιση του πεδίου εφαρμογής των προϋπαρχόντων τεσσάρων προγραμμάτων ελπίζουμε να βοηθήσει την αποτελεσματικότητα της υποστήριξης της κοινωνικο-πολιτικής ατζέντας της στρατηγικής της Λισαβόνας.
<P>
Ιδιαίτερα εύχομαι η μελλοντική θέσπιση των διατάξεων εκ μέρους της επιτροπής του προγράμματος, συνεπικουρούμενης από τις τέσσερις προτεινόμενες υποεπιτροπές, να επιφέρει την επιδιωκόμενη απλούστευση στη χρήση και ευελιξία στη χρηματοδότηση των προγραμμάτων ώστε να γίνει πραγματικότητα η συμμετοχή των ευρωπαϊκών δικτύων αλλά και των εθνικών και περιφερειακών μη κυβερνητικών οργανώσεων, να ενισχυθεί η διακρατική συνεργασία και να γίνει πραγματικότητα η οριζόντια πρόβλεψη για κατάργηση των κάθε είδους διακρίσεων και των διακρίσεων λόγω φύλου, την ενίσχυση της συμμετοχής των γυναικών και των ατόμων με ειδικές ανάγκες, ώστε η ευρωπαϊκή στρατηγική για την απασχόληση, που είναι το κλειδί για την υλοποίηση της στρατηγικής της Λισαβόνας, να συνεπικουρηθεί από τις κοινωνικές ευαισθησίες που θα ενισχύσουν τα προγράμματα του PROGRESS.
<SPEAKER ID="44" LANGUAGE="DE" NAME="Lissy Gröner (PSE )." AFFILIATION="">
<P>
    Κύριε Πρόεδρε, η ίση μεταχείριση ανδρών και γυναικών αποτελεί βασική αρχή του κοινοτικού δικαίου. Όλες οι σχετικές οδηγίες και πολιτικές συνεισέφεραν σημαντικά στη βελτίωση της κατάστασης των γυναικών, που αποτελούν –με ποσοστό 52%– την πλειονότητα του πληθυσμού μας. Ευχαριστώ την κ. Jöns διότι ενίσχυσε την πτυχή αυτή στο πρόγραμμα PROGRESS. Ωστόσο πιστεύω ότι η συνένωση των πέντε τομέων της κοινωνικής ατζέντας είναι πολιτικό σφάλμα και δεν πρέπει να διατηρηθεί. Πρέπει να υπάρξει ένα ανεξάρτητο πρόγραμμα για τον τομέα της ισότητας.
<P>
Θα αναφέρω έξι σχετικά επιχειρήματα. Πρώτον, η Συνταγματική Συνθήκη ενισχύει την πολιτική για την ισότητα. Δεύτερον, μέχρι τώρα για το πρόγραμμα για την ισότητα αρμόδια ήταν η Επιτροπή Δικαιωμάτων των Γυναικών, όπως και για τον σχετικό προϋπολογισμό, και αυτό είναι σωστό. Τρίτον, με τη δημιουργία του μελλοντικού Ευρωπαϊκού Ιδρύματος Ισότητας των Φύλων, με τη συνεκτίμηση της διάστασης του φύλου και με ένα συναφές ανεξάρτητο πρόγραμμα ισότητας, τόσο η ΕΕ όσο και εμείς ως Κοινοβούλιο, γινόμαστε εξαιρετικά ορατοί στις γυναίκες σε σχέση με την πολιτική για την ισότητα. Κάθε γυναίκα βλέπει ότι η Ευρώπη εργάζεται δραστήρια για τις γυναίκες. Τέταρτον, η Επιτροπή Δικαιωμάτων των Γυναικών παραμένει κινητήρια δύναμη για τα δικαιώματα των γυναικών και δεν θα συμφωνήσει με αποδυναμώσεις όπως για παράδειγμα την προγραμματισμένη για το 2008 συνένωση του προγράμματος κατά της βίας ΔΑΦΝΗ με το πρόγραμμα για την καταπολέμηση των ναρκωτικών. Αυτό συνιστά ανοιχτή επίθεση κατά της πολιτικής για τις γυναίκες. Πέμπτον, η συνεκτίμηση της διάστασης του φύλου πρέπει να εφαρμόζεται με συνέπεια σε όλους τους πυλώνες του PROGRESS: την απασχόληση, την κοινωνική προστασία, τις συνθήκες εργασίας, τη μη διάκριση, διότι οι γυναίκες εξακολουθούν να είναι θύματα πολλαπλών διακρίσεων. Έκτον, τέλος, η Επιτροπή Barroso ήθελε να δοθεί στην ατζέντα προτεραιότητα στην ισότητα, όμως όσα συμβαίνον σήμερα αντιβαίνουν σε αυτό.
<P>
Στο PROGRESS, οι γυναίκες μπαίνουν πάλι στο συρτάρι της κοινωνικής ατζέντας. Όμως η ισότητα είναι ένα θέμα που απαιτεί πολιτική λύση. Εμείς οι γυναίκες χάσαμε στον πρώτο γύρο, χάρη όμως στις τροπολογίες του Ευρωπαϊκού Κοινοβουλίου –και ευχαριστώ και πάλι την κ. Jöns– απετράπη ο δραστικός περιορισμός της ισότητας ευκαιριών.
<P>
Απευθύνω όμως προειδοποίηση προς την Επιτροπή: αν εξακολουθήσει να μειώνεται η σοβαρότητα και η ορατότητα της πολιτικής για την ισότητα, θα χαθεί και η υποστήριξη των γυναικών. Το PROGRESS εξαρτάται από αυτές. 
<SPEAKER ID="45" LANGUAGE="FR" NAME="Anna Záborská (PPE-DE )." AFFILIATION="οίκος">
<P>
    Κύριε Πρόεδρε, το κοινοτικό πρόγραμμα PROGRESS θα συμπεριλάβει εφεξής το πρώην κοινοτικό πρόγραμμα για την ισότητα των φύλων υπό τη μορφή ενός σκέλους ισότητας ανδρών-γυναικών. Συγχαίρω την κ. Jöns για την έκθεσή της. Βεβαίως, οι προκλήσεις της Λισαβόνας επιβάλλουν μια ατζέντα για μια εξορθολογισμένη κοινωνική πολιτική από πλευράς δαπανών και παρακολούθησης. Θα επιτρέψει όμως, άραγε, η νέα ευρωπαϊκή κοινωνική πολιτική στις γυναίκες να εξασφαλίσουν πλήρη αναγνώριση σε όλα τους τα καθήκοντα; Η αξία της δραστηριότητάς τους θα αναγνωρίζεται περισσότερο αν ενσωματωθεί η πολιτική της ισότητας σε εκείνη της απασχόλησης;
<P>
Η ετυμολογία μας προκαλεί να σκεφθούμε. Η προέλευση της λέξης οικονομία: , το σπίτι, και , ο κανόνας, εξηγεί ότι η οικονομία σημαίνει βούληση για αποτελεσματική διαχείριση του σπιτιού. Σε όλους τους οικογενειακούς ή επαγγελματικούς τομείς, στον εμπορικό ή μη εμπορικό τομέα, η γυναίκα μπορεί να χρησιμοποιεί σπάνιους πόρους και να τους μετατρέπει σε κάτι άλλο. Μπορεί να ανταποκρίνεται στις ανάγκες και στις επιθυμίες καθενός και να αναδιανέμει τα αποτελέσματα αυτής της παραγωγής. Το 30% περίπου της οικονομικής δραστηριότητας των γυναικών δεν εντοπίζεται καν. Χάρη σε αυτό το συμπέρασμα ο αμερικανός οικονομολόγος Gari Becker πήρε το βραβείο Νόμπελ. Στη χώρα μου, πίσω από το σιδηρούν παραπέτασμα, οι γυναίκες δεν περίμεναν να λάβουν εκκαθαριστικό μισθοδοσίας, ούτε επιδόματα ανεργίας για να συντηρήσουν τους οικείους τους. Δεν έκαναν άλλο από το να εργάζονται για την επιβίωσή τους και για εκείνη της οικογένειάς τους. Η Λισαβόνα αποσκοπεί στην καταπολέμηση της φτώχειας στην Ευρώπη και επιδιώκει την ενίσχυση της κοινωνικής δικαιοσύνης. Τα σαφώς διακριβωμένα εμπορικά κριτήρια συζητούνται εδώ εκτενώς. Ας μην αυταπατόμαστε, χρειάζεται ακόμα να καταβάλουμε ουσιαστική προσπάθεια για να επισημάνουμε την εργασία των γυναικών, που αποτελούν την κινητήρια δύναμη της δημιουργίας δικτύων αλληλεγγύης, περιλαμβανομένων των οικονομικών δεικτών των εθνικών μας λογαριασμών. Η αλληλεγγύη στην οικονομία μας καλεί σε έναν νέο τρόπο άσκησης πολιτικής και σύναψης ανθρωπίνων σχέσεων βάσει μιας κοινωνικής συμπεριφοράς κάθε πολίτη η οποία να σέβεται τη διαφορετικότητα του άλλου. 
<SPEAKER ID="46" LANGUAGE="" NAME="Ρόδη Κράτσα-Τσαγκαροπούλου (PPE-DE )." AFFILIATION="">
<P>
    Κύριε Πρόεδρε, κύριε Επίτροπε, η συζήτηση για το νέο κοινοτικό πρόγραμμα PROGRESS γίνεται σε μια περίοδο πολύ σημαντική. Πρώτον, η πρόσφατα διευρυμένη Ευρωπαϊκή Ένωση έχει ως βασική επιδίωξη τον δύσκολο στόχο της οικονομικής και κοινωνικής συνοχής σε ένα περιβάλλον χαμηλών επιδόσεων ανάπτυξης, περιφερειακών και κοινωνικών ανισοτήτων που είναι το σημερινό.
<P>
Τρίτον, τα κοινωνικά προβλήματα των ευρωπαίων πολιτών τα οποία στοχεύει να αντιμετωπίσει το πρόγραμμα PROGRESS βρίσκονται στην καρδιά του προβληματισμού για την αποτελεσματικότητα του κοινωνικού μας μοντέλου, την αξιοπιστία της Ευρωπαϊκής Ένωσης και τη βιωσιμότητά της.
<P>
Για τους λόγους αυτούς περιμένουμε πολλά από το πρόγραμμα PROGRESS που έχουν να κάνουν με τη δομή του, το συλλογικό και συντονιστικό χαρακτήρα του, την επαρκή χρηματοδότησή του, τη δυνατότητα να κινητοποιήσει τους κοινωνικούς και οικονομικούς φορείς και, συγκεκριμένα, να δώσει τη δυνατότητα συμμετοχής σε πολλούς φορείς σε εθνικό και περιφερειακό επίπεδο γιατί να μην ξεχνάμε ότι η μέχρι σήμερα διαχείρισή μας κάνει τους ευρωπαίους πολίτες να λένε ότι υποστηρίζουμε και συνεργαζόμαστε με τους επαγγελματίες των ευρωπαϊκών προγραμμάτων και όχι τους πραγματικούς πρωταγωνιστές της βάσης.
<P>
Ιδιαίτερη έμφαση θα ήθελα να δώσω στην ανάγκη ένταξης του φύλου σε όλους τους τομείς δράσης, σε όλες τις αξιολογήσεις και αναθεωρήσεις, ενδιάμεσες ή ετήσιες, του προγράμματος PROGRESS όπως τονίζει η γνωμοδότηση της Επιτροπής Δικαιωμάτων των Γυναικών.
<P>
Πρέπει λοιπόν στο νέο πλαίσιο αυτό που έχουμε μπροστά μας, στο πρόγραμμα PROGRESS, να εργασθούμε με πολιτική διορατικότητα, με κατάλληλους διαχειριστικούς μηχανισμούς, για να δώσουμε απαντήσεις στις επιδιώξεις των γυναικών και λύσεις στα προβλήματά τους. 
<SPEAKER ID="47" LANGUAGE="FR" NAME="Jacques Barrot," AFFILIATION="Αντιπρόεδρος της Επιτροπής">
<P>
Όσον αφορά την τροπολογία 55 για τη συμπερίληψη των περιφερειακών και εθνικών μη κυβερνητικών οργανώσεων ως δυνητικών δικαιούχων στο πρόγραμμα, η Επιτροπή υπογραμμίζει ότι αυτή η στήριξη προς τις εθνικές και περιφερειακές ΜΚΟ δεν αποκλείεται. Ωστόσο, η Επιτροπή θέλησε να δώσει ένα μήνυμα και να επισημάνει με σαφήνεια ότι το πρόγραμμα απευθύνεται πρωτίστως στις ΜΚΟ που είναι οργανωμένες σε επίπεδο ΕΕ, δεδομένου ότι παρέχουν υψηλότερη προστιθέμενη αξία.
<P>
Όσον αφορά την αύξηση του χρηματοδοτικού κονδυλίου του προγράμματος, στις τροπολογίες 66 και 73, καθώς και την κατανομή των πόρων μεταξύ των διαφόρων σκελών του προγράμματος και το προβλεπόμενο απόθεμα ευελιξίας, στις τροπολογίες 67 και 74, η Επιτροπή δεν αντιτίθεται σε μια συζήτηση για τα εν λόγω θέματα, στο παρόν όμως στάδιο δεν τροποποιεί την αρχική της πρόταση και αναμένει μια συνολική συμφωνία για τις δημοσιονομικές προοπτικές.
<P>
Όσον αφορά την τροπολογία 59, η οποία θεσπίζει τη διαίρεση της επιτροπής σε πέντε υποεπιτροπές, οι οποίες αντιστοιχούν στα πέντε σκέλη του προγράμματος, η Επιτροπή δεν θα αλλάξει στάση ως προς την επιδίωξή της να επικουρείται από μία μόνο επιτροπή στο πρόγραμμα Progress, έστω και αν τα μέλη αυτής της επιτροπής μπορεί να εναλλάσσονται ανάλογα με την ημερήσια διάταξη, όπως αυτό επισημαίνεται στην αιτιολογική σκέψη 12α της τροποποιημένης πρότασης του Συμβουλίου. Διαπιστώνω με ικανοποίηση ότι η θέση του Ευρωπαϊκού Κοινοβουλίου δεν απέχει πολύ από εκείνη της Επιτροπής.
<P>
Μεταξύ άλλων, οι τροπολογίες που στοχεύουν στην ενίσχυση του ρόλου του Ευρωπαϊκού Κοινοβουλίου, ή και στην ενσωμάτωση της διάστασης του φύλου, γίνονται ασμένως αποδεκτές από την Επιτροπή. Δεν υφίσταται κίνδυνος απώλειας του προβεβλημένου χαρακτήρα της διάστασης του φύλου στο νέο πρόγραμμα Progress· τουναντίον, η Επιτροπή θα μεριμνήσει για την αξιοποίηση αυτής της διάστασης η οποία, με την ενσωμάτωσή της στο νέο πρόγραμμα, θα ενισχύσει την αρχή της ενσωμάτωσης της διάστασης του φύλου σε όλες τις πολιτικές.
<P>
Κύριε Πρόεδρε, θέλω τώρα να απαριθμήσω τις τροπολογίες τις οποίες η Επιτροπή μπορεί να δεχθεί ως έχουν: 1, 2, 3, 5, 6, 7, 8, 10, 12, 13, 15, 17, 19, 20, 21, 24, 25, 26, 30, 34, 36, 37, 39, 40, 42, 43, 46, 47, 52, 53, 54, 61, 62, 63, 68, 69 και 70.
<P>
Η Επιτροπή δύναται να δεχθεί κατά βάση, αλλά μόνο εν μέρει το πνεύμα μερικών από αυτές με την επιφύλαξη αναδιατύπωσης, τις ακόλουθες τροπολογίες: 4, 11, 14, 18, 22, 27, 28, 29, 31, 32, 35, 41, 44, 45, 48, 49, 58, 64, 65 και 71.
<P>
Τέλος, η Επιτροπή είναι αναγκασμένη να απορρίψει τις τροπολογίες: 9, 16, 23, 33, 38, 50, 51, 55, 56, 57, 59, 60, 66, 67, 72, 73 και 74.
<P>
Εν κατακλείδι, ευχαριστώ το Ευρωπαϊκό Κοινοβούλιο για την ποιότητα της συζήτησής του σχετικά με αυτή την πρόταση. Χάρη στον διάλογο μεταξύ Επιτροπής και Ευρωπαϊκού Κοινοβουλίου, μπορώ να επιβεβαιώσω απερίφραστα ότι το τελικό κείμενο θα λάβει καλύτερα υπόψη του τους πολιτικούς στόχους του Ευρωπαϊκού Κοινοβουλίου, το οποίο συμμετείχε μάλιστα στην προσπάθεια απλοποίησης και εξορθολογισμού, που θα είναι επ’ ωφελεία των δικαιούχων. Η πρόταση Progress που σας υποβάλλεται είναι θεμελιώδης για την υλοποίηση της νέας κοινωνικής ατζέντας. Αυτό το πρόγραμμα θα επιτρέψει τη χρηματοδοτική στήριξη των μέσων που διαθέτουμε, όπως είναι η ανοικτή μέθοδος συνεργασίας, η επεξεργασία και η παρακολούθηση εφαρμογής της νομοθεσίας, η ανταλλαγή ορθών πρακτικών, η δράση των μη κυβερνητικών οργανώσεων. Αυτό είναι, κύριε Πρόεδρε, το συμπέρασμά μου. 
<SPEAKER ID="48" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί σήμερα στις 12.00. 
<SPEAKER ID="49" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0202/2005) του κ. Henri Weber, εξ ονόματος της Επιτροπής Πολιτισμού και Παιδείας, σχετικά με την εφαρμογή των άρθρων 4 και 5 της οδηγίας 89/552/EOK «Τηλεόραση χωρίς σύνορα», όπως τροποποιήθηκε από την οδηγία 97/36/EK, για την περίοδο 2001-2002 (2004/2236(INI)). 
<SPEAKER ID="50" LANGUAGE="FR" NAME="Henri Weber (PSE )," AFFILIATION="εισηγητής">
<P>
    Κύριε Πρόεδρε, κυρίες και κύριοι συνάδελφοι, η οδηγία «Τηλεόραση χωρίς σύνορα» συνιστά αδιαμφισβήτητα μια από τις επιτυχίες της Ευρωπαϊκής Ένωσης. Το 1989, κατά την έγκριση του πρώτου κειμένου, δεν υπήρχαν παρά μόνο 50 τηλεοπτικοί σταθμοί στην Ευρώπη. Σήμερα, υπάρχουν 50 φορές περισσότεροι. Το οπτικοακουστικό τοπίο άλλαξε δραστικά με το δορυφορικό, το καλωδιακό και το ψηφιακό σήμα, καθώς και το Διαδίκτυο και την κινητή τηλεφωνία. Εμφανίστηκαν νέες μορφές υποστήριξης, νέοι τρόποι μετάδοσης και νέες υπηρεσίες. Συνεπώς, είναι απαραίτητη και επιτακτική η αναθεώρηση και επέκταση της οδηγίας. Η Επίτροπος ανακοίνωσε ότι θα μας υποβάλει αυτές τις προτάσεις το φθινόπωρο. Επωφελούμαι αυτής της ευκαιρίας για να την συγχαρώ για τη δέσμευσή της υπέρ της ευρωπαϊκής τηλεόρασης και να την ευχαριστήσω που έδειξε ότι εισάκουσε τους επαγγελματίες του τομέα. Την καλώ να δώσει προσοχή στα τρία τμήματα αυτής της έκθεσης, στις σκέψεις μας σχετικά με την εφαρμογή των άρθρων 4 και 5, στις κατευθύνσεις που προτείνουμε για την αναθεώρηση της οδηγίας και στο σημαντικό πρόβλημα το οποίο έθεσε η συγκέντρωση των μέσων.
<P>
Όσον αφορά τα άρθρα 4 και 5, τα αποτελέσματα είναι καλά και πρέπει να διατηρήσουμε αυτές τις διατάξεις. Είναι οι ελάχιστοι κανόνες, που ικανοποιούν τη μεγάλη πλειονότητα, και καλό είναι να μην αναθεωρηθούν προς τα κάτω, έστω και αν η πίεση εντείνεται να μειωθούν οι απαιτήσεις. Ωστόσο, μπορούμε να προτείνουμε βελτιώσεις, για τον καθορισμό των εννοιών «ανεξάρτητος παραγωγός» και «έργο», ή για τη θέσπιση ενός πιο τυποποιημένου πλέγματος ελέγχων των αποτελεσμάτων των κρατών μελών, επί παραδείγματι. Η αναθεώρηση της οδηγίας δεν είναι εύκολη υπόθεση. Πρέπει να βρούμε τη σωστή δοσολογία ούτως ώστε ο οπτικοακουστικός τομέας να μην καταστεί ένας αμιγώς εμπορικός τομέας εις βάρος της πολιτιστικής ποικιλομορφίας. Ωστόσο, την ίδια στιγμή, σκοπός είναι να μην δημιουργηθούν προσκόμματα στην ανάπτυξη ενός τομέα που χαρακτηρίζεται από συνεχή τεχνολογική επανάσταση, και ο οποίος είναι πολύ σημαντικός για τις βιομηχανίες μας και τις θέσεις εργασίας μας.
<P>
Η οδηγία θεσπίζει κανόνες οι οποίοι ήδη αποτελούν τον ελάχιστο παρονομαστή, ενώ δεν κατέστη δυνατό να αποτρέψουν μια κάποια στρεβλή εμπορευματοποίηση και ποιοτική έκπτωση σε ορισμένα κράτη μέλη. Δυστυχώς, οι πολυάριθμες συνομιλίες που είχα δείχνουν ότι η γενική ατμόσφαιρα προβλέπει χαλάρωση του ρυθμιστικού πλαισίου, υπό τη συνδυασμένη πίεση του κλάδου και της διαφήμισης, αλλά και ορισμένων κρατών μελών. Για αυτό και ζητώ μαζί με τους συναδέλφους μου η νομική βάση που θα επιλεγεί να επιτρέψει αυτό το θέμα να το χειριστεί η Επιτροπή Πολιτισμού και Παιδείας. Χωρίς να θέλω να αρχίσω τις εχθροπραξίες, φοβούμαι ότι μια άλλη επιτροπή θα προσεγγίσει αυτό το θέμα υπό ένα περισσότερο εμπορικό παρά πολιτιστικό πρίσμα. Οι προτάσεις που υποβάλλω δεν επιδιώκουν να απομακρυνθούμε από τις αρχές της υφιστάμενης οδηγίας, η οποία σε πολύ μεγάλο βαθμό ερείδεται στην αυτορύθμιση και δεν είναι υπέρμετρα κανονιστικού χαρακτήρα. Ούτε απομακρύνεται επίσης από τις δύο προηγούμενες εκθέσεις, μία εκ των οποίων είναι της συναδέλφου μου κ. Hieronymi.
<P>
Αυτή η αναθεώρηση της οδηγίας πρέπει να ενισχύσει ορισμένες θεμελιώδεις αρχές: την ελεύθερη κυκλοφορία των ευρωπαϊκών τηλεοπτικών εκπομπών, την ελεύθερη πρόσβαση στα εξαιρετικά γεγονότα, την προώθηση των ευρωπαϊκών έργων και των πρόσφατων ανεξάρτητων παραγωγών, την προστασία των ανηλίκων και της δημόσιας τάξης, την προστασία των καταναλωτών χάρη στη σήμανση των προμηθευτών περιεχομένου και τη διαφάνεια της διαφήμισης, καθώς και το δικαίωμα απάντησης. Εξάλλου, θα προωθήσει την κυκλοφορία των εθνικών έργων σε κάθε χώρα της Ευρωπαϊκής Ένωσης. Παράγουμε πολύ. Ανταλλάσσουμε σε πολύ μικρό βαθμό προγράμματα μεταξύ μας ως Ευρωπαίοι. Πρέπει να καλύψουμε αυτή την έλλειψη. Οφείλουμε, επίσης, να ενθαρρύνουμε το ευρωπαϊκό περιεχόμενο στην τηλεόραση. Αυτό μπορεί βεβαίως να ενθαρρυνθεί στο πλαίσιο του προγράμματος Media(Plus).
<P>
Θέλω, επίσης, να καλέσω την Επιτροπή να βρει τρόπους προστασίας της διαφοροποίησης της τηλεοπτικής ιδιοκτησίας και της πρόληψης κάθε υπερβολικής συγκέντρωσης των ΜΜΕ. Η πολυφωνία των ΜΜΕ είναι ουσιώδης για τη δημοκρατία· εφόσον η Ευρωπαϊκή Ένωση μας επαναλαμβάνει ότι δεν μπορούμε να νομοθετήσουμε σε αυτόν τον τομέα, τουλάχιστον όμως πρέπει να βοηθήσει τα κράτη μέλη να θεσπίσουν πιο περιοριστικούς κανόνες. Την ερχόμενη εβδομάδα, την Τρίτη στις 13 του μηνός, θα διοργανώσουμε ένα συμπόσιο για το σημαντικό αυτό θέμα στο Μάντσεστερ. Εφόσον η κ. Reding μας ακούει, θέλω να μας ενημερώσει για τις εξελίξεις που μελετά η Επιτροπή σε αυτό το στάδιο των εργασιών, κυρίως σε ό,τι αφορά τη διαφήμιση, το πεδίο εφαρμογής της οδηγίας, τις διατάξεις στήριξης της παραγωγής ευρωπαϊκών και ανεξάρτητων έργων καθώς και την οργάνωση του κανονιστικού πλαισίου. Τι γίνεται με την προσαρμογή της αρχής της χώρας προέλευσης, με την πολυφωνία των ΜΜΕ; 
<SPEAKER ID="51" LANGUAGE="ES" NAME="Luis Herrero-Tejedor," AFFILIATION="εξ ονόματος της Ομάδας PPE-DE">
<P>
   . – Κύριε Πρόεδρε, θέλω να ευχαριστήσω τον κ. Weber για την προθυμία με την οποία επεδίωξε τον διάλογο και την επίτευξη συμφωνίας. Αποτελεί σταθερή μου πεποίθηση ότι η δημοκρατία είναι ουσιαστικά ένα σύστημα κοινής γνώμης και ότι, επομένως, η ποιότητά της εξαρτάται από την ποιότητα αυτού που συνήθως αποκαλούμε ελευθερία έκφρασης, ένα δικαίωμα που δεν αντιλαμβάνονται όλοι σωστά. Κατ’ εμέ, η ελευθερία έκφρασης είναι πάνω απ’ όλα το δικαίωμα κάθε πολίτη να επιλέγει τα δίκτυα πληροφόρησης που προτιμά. Επομένως, προκειμένου να διασφαλίσουμε αυτό το δικαίωμα πρέπει να αποτρέψουμε τη συγκέντρωση πολλών μέσων μαζικής ενημέρωσης στα χέρια λίγων, και συμφωνώ απολύτως μαζί σας, κύριε Weber, σχετικά με την ανάγκη καταπολέμησης του φαινομένου της συγκέντρωσης, αλλά πρέπει επίσης να εδραιώσουμε μια κατάσταση στην οποία τα μέσα μαζικής ενημέρωσης δεν θα υπόκεινται σε κριτήρια που θεσπίζονται βάσει ενός καπρίτσιου της κυβέρνησης που συμβαίνει να βρίσκεται στην εξουσία τη δεδομένη στιγμή.
<P>
Κύριε Weber, πρέπει να θεσπίσουμε τον πολιτικό στόχο –και σε αυτό ακριβώς το σημείο διαφωνούμε– να τεθεί τέρμα σε μια έννοια που πιστεύω ότι δημιουργεί ορισμένες δυσκολίες: στην έννοια της δημόσιας υπηρεσίας. Αυτή η έννοια έχει νόημα στον βαθμό που οι ραδιοηλεκτρικές συχνότητες είναι περιορισμένες και οι κυβερνήσεις πρέπει επομένως να τις ρυθμίσουν μέσω ενός συστήματος διοικητικών παραχωρήσεων, που τελικά γίνονται μέσα εκφοβισμού. Ωστόσο, κύριε Weber, έχετε αναγνωρίσει ότι κινούμαστε προς έναν κόσμο στον οποίο η τηλεόραση πρέπει να επαναπροσδιοριστεί, έναν κόσμο στον οποίο η τηλεόραση είναι η συμβατική τηλεόραση όπως την ξέρουμε, αλλά επίσης η τηλεόραση μέσω του Διαδικτύου, η τηλεόραση μέσω του κινητού τηλεφώνου και η τηλεόραση μέσω όλων των νέων τεχνολογιών. Συνεπώς, δεν είναι ένα σπάνιο μέσο, οπότε πρέπει να περιορίσουμε τον κρατικό παρεμβατισμό. Ελπίζω ότι, στο όχι και τόσο μακρινό μέλλον, αυτή η έννοια της δημόσιας υπηρεσίας δεν θα εφαρμόζεται στην εμπορική τηλεόραση.
<P>
Επομένως θα ήθελα να είμαστε σε θέση να συμφωνήσουμε για τον επαναπροσδιορισμό του ρόλου των δικτύων της κρατικής τηλεόρασης. Έχουν μεν τεράστια σημασία, αλλά με την προϋπόθεση ότι θα υπόκεινται στην αρχή της επικουρικότητας, δηλαδή θα προβάλλουν τα προγράμματα που επιθυμούν να δουν οι τηλεθεατές και δεν μπορούν να δουν στα εμπορικά δίκτυα. Κύριε Weber, αυτή είναι η αρχή της επικουρικότητας, την οποία υποστηρίζω.
<SPEAKER ID="52" LANGUAGE="" NAME="Gyula Hegyi," AFFILIATION="εξ ονόματος της Ομάδας PSE">
<P>
   . – () Κύριε Πρόεδρε, επικροτώ την έκθεση του κ. Weber για την τηλεόραση χωρίς σύνορα και την υποστηρίζω πλήρως. Μια σωστή πολιτική για τα μέσα μαζικής επικοινωνίας, που θα παρέχει πολιτιστικές αξίες, είναι σημαντική για την αύξηση της κατανόησης μεταξύ των εθνών μας.
<P>
Το άλλο ερώτημα αφορά την περίπτωση των μη εγχώριων παραγωγών. Στις μικρότερες χώρες, όπως η Ουγγαρία, αυτό δεν αποτελεί πρόβλημα. Στους τηλεοπτικούς μας σταθμούς προβάλλονται πολλές μη ουγγρικές και ευρωπαϊκές ταινίες. Όμως, σε ορισμένα μεγαλύτερα κράτη μέλη δεν υπάρχουν σχεδόν καθόλου μη εγχώρια ευρωπαϊκά προγράμματα. Όπως δείχνει το δημοψήφισμα για το Σύνταγμα, οι πολίτες ορισμένων μεγαλύτερων χωρών δεν γνωρίζουν σχεδόν τίποτα για τις αξίες των χωρών της Κεντρικής και Ανατολικής Ευρώπης ή άλλων μικρότερων κρατών μελών. Η ευρωπαϊκή ταυτότητα χρειάζεται και αξίζει να αντικατοπτρίζεται, ακόμα και στους τηλεοπτικούς σταθμούς των μεγαλύτερων χωρών. Η νομοθεσία μας συχνά απλώς ακολουθεί τις τεχνικές εξελίξεις. Εύχομαι, ενόψει της ψηφιακής επανάστασης, να μπορέσουμε να εγκρίνουμε κατάλληλη νομοθεσία σε εύθετο χρόνο. Γι’ αυτό, επικροτώ την εξαίρετη έκθεση του κ. Weber. 
<SPEAKER ID="53" LANGUAGE="FR" NAME="Claire Gibault," AFFILIATION="εξ ονόματος της Ομάδας ALDE">
<P>
Η έκθεση που συνέταξε ο κ. Weber δεν αναφέρεται μόνο στην εφαρμογή των άρθρων 4 και 5, αλλά και σε ζητήματα όπως η αναθεώρηση της ίδιας της οδηγίας ή η πολυφωνία των ΜΜΕ. Με τις τροπολογίες μου επεδίωξα κυρίως να ενθαρρύνω την ενίσχυση του ευρωπαϊκού χαρακτήρα, ούτως ώστε η πολιτισμική ποικιλομορφία, η ελευθερία, η πολυφωνία και η ανεξαρτησία των ΜΜΕ να παραμείνουν καίριες συνιστώσες του ευρωπαϊκού οπτικοακουστικού προτύπου. Απέδωσα εξάλλου μεγάλη σημασία στο να δοθεί προτεραιότητα στις μεθόδους ποιοτικής ανάλυσης του πολιτιστικού περιεχομένου έναντι της επίθεσης των ιδιωτικών ομίλων παραγωγής και των εμπορικών ομίλων στις ευρωπαϊκές αγορές. Είναι, συνεπώς, απαραίτητο κατά την άποψή μου να αναπτύξουμε τον προσήκοντα ευρωπαϊκό χαρακτήρα του περιεχομένου θεσπίζοντας μια διασύνδεση με τα μέσα χρηματοδότησης. Το συγκεκριμένο σημείο δεν χρειαζόταν να αναπτυχθεί σε αυτή την έκθεση, αλλά πρέπει να παραμείνει οπωσδήποτε πρωταρχικός στόχος κατά τη γενική αναθεώρηση της οδηγίας. Στην πράξη, δεν θα μπορέσει να γίνει τίποτα πραγματικά αποτελεσματικό ενόσω τα κράτη μέλη δεν θα δεσμεύονται για την αδιάλειπτη χρηματοδότηση της δημόσιας τηλεόρασης και για τη δικαιολόγηση της χρήσης των πόρων στην Ευρωπαϊκή Ένωση.
<P>
Εύχομαι, λοιπόν, η νέα οδηγία να μπορέσει να προβλέψει μια νομοθεσία που να υλοποιεί πραγματικά την εφαρμογή κυρώσεων σε θέματα ποσόστωσης και διαφήμισης. Για να συνοψίσω, σας προτείνω να υπερψηφίσουμε την πολύ καλή έκθεση που κατέθεσε ο συνάδελφός μας, ο κ. Henri Weber. 
<SPEAKER ID="54" LANGUAGE="DE" NAME="Helga Trüpel," AFFILIATION="εξ ονόματος της Ομάδας Verts/ALE">
<P>
   . – Κύριε Πρόεδρε, κυρίες και κύριοι, θα ήθελα να ευχαριστήσω κι εγώ τον κ. Weber για την έκθεσή του και κυρίως να συμφωνήσω με τη βασική του εκτίμηση ότι αυτή η οδηγία για την τηλεόραση είναι μια ευρωπαϊκή επιτυχία. Τα τελευταία χρόνια καταφέραμε να αφιερωθεί το μεγαλύτερο μέρος του χρόνου εκπομπής σε ευρωπαϊκά έργα, πράγμα στο οποίο αποσκοπούσε η οδηγία. Το άλλο καθοριστικό σημείο είναι ότι η διαδικασία της ολοκλήρωσης της Ευρώπης σημαίνει ότι πρέπει να υπάρχει μεγαλύτερη ανταλλαγή τηλεοπτικών εκπομπών σε όλες τις χώρες της Ευρώπης. Είναι λυπηρό το γεγονός ότι τα τελευταία χρόνια μειώθηκε το ποσοστό των εκπομπών ανεξάρτητων παραγωγών. Θα έπρεπε, συνεπώς, να γίνει περισσότερη διαφήμιση και να δοθεί η δυνατότητα για ευρωπαϊκές συμπαραγωγές.
<P>
Θα ήθελα να θίξω δύο προβληματικά σημεία. Η συγκέντρωση των μέσων ενημέρωσης έχει αυξηθεί ανησυχητικά, ιδίως στα νέα κράτη μέλη. Αυτό πρέπει να το προσέξουμε. Πολιτικά δεν μπορεί να θέλουμε μια τέτοια συγκέντρωση στα μέσα ενημέρωσης, γιατί η ποικιλομορφία σημαίνει εν προκειμένω ελευθερία και φιλελεύθερο πνεύμα και αυτά πρέπει να τα υπερασπιστούμε. Συμφωνώ με τον κ. Weber ότι απαιτούνται ρυθμίσεις προκειμένου να επιτύχουμε αυτόν τον στόχο.
<SPEAKER ID="55" LANGUAGE="" NAME="Δημήτριος Παπαδημούλης," AFFILIATION="εξ ονόματος της Ομάδας GUE/NGL">
<P>
   . – Κύριε Πρόεδρε, καταρχήν θα ήθελα να ευχαριστήσω τον εισηγητή κύριο Weber για την καλή έκθεση που παρουσιάζει και για το γεγονός ότι παρουσιάζει μια ευρύτερη εικόνα των αναγκών και των στόχων που πρέπει να εξυπηρετεί η οδηγία για την τηλεόραση χωρίς σύνορα. Κατά τη γνώμη μου, τα δύο μεγάλα προβλήματα με τα οποία πρέπει να αναμετρηθούμε –και το Ευρωπαϊκό Κοινοβούλιο και η Επιτροπή– ενόψει της αναθεώρησης της οδηγίας το φθινόπωρο είναι:
<SPEAKER ID="56" LANGUAGE="CS" NAME="Vladimír Železný," AFFILIATION="εξ ονόματος της Ομάδας IND/DEM">
<P>
Σύμφωνα με την παράγραφο 14 της έκθεσης Weber, το Ευρωπαϊκό Κοινοβούλιο πρέπει να προσπαθήσει να διασφαλίσει ότι το περιεχόμενο των τηλεοπτικών προγραμμάτων είναι αποκλειστικά ευρωπαϊκό. Αυτό θέτει το ερώτημα για το ποιος θα αποφασίζει τι σημαίνει «ευρωπαϊκό» σε αυτό το πλαίσιο. Μπορώ να σας διαβεβαιώσω ότι αν υπάρχει όντως τέτοιο πράγμα, καθολικά ευρωπαϊκό, τότε υπάρχει μια απλή λύση για κάθε σχετική ανησυχία που μπορεί να έχουμε. Χρησιμοποιώντας ένα τηλεχειριστήριο, μαζί με μια δορυφορική κεραία και έναν δέκτη αξίας 130 ευρώ, μπορεί ένας Ευρωπαίος να παρακολουθήσει 1 400 τηλεοπτικά κανάλια. Θα είναι σχεδόν αδύνατον να ρυθμίσουμε τις τηλεοπτικές του συνήθειες.
<P>
Δεν θα καταφέρουμε να δημιουργήσουμε ένα ευρωπαϊκό τηλεοπτικό έργο με την οδηγία. Οι μόνες κουλτούρες που υπάρχουν είναι οι εθνικές, και αυτές θα είναι πάντα εκείνες που θα εκπληρώνουν τα ευρωπαϊκά ποσοστά. Εν προκειμένω, το πλέον ευρωπαϊκό πρόγραμμα είναι η αμερικανική ταινία , αφού κάθε τηλεθεατής, από τη Φινλανδία μέχρι την Πορτογαλία, μπορεί να την κατανοήσει πλήρως. Οι παραγωγές του Hollywood είναι εκπληκτικά ευρωπαϊκές όσον αφορά την καθολική τους απήχηση, και οι συνεχείς μας προσπάθειες να κρατήσουμε την αμερικανική κουλτούρα μακριά από το κύριο ρεύμα του ευρωπαϊκού πολιτισμού και των αξιών είναι για γέλια. Ανυπομονώ να δω την ώρα που, μετά την ένταξη της Τουρκίας, θα χρησιμοποιήσουμε τις ποσοστώσεις για να αρνηθούμε στους Ευρωπαίους τις εύληπτες αμερικανικές ταινίες αυτού του είδους, και θα είμαστε υποχρεωμένοι να μεταδίδουμε τουρκικές ταινίες στη θέση τους, ως τμήμα μιας ενιαίας ευρωπαϊκής κουλτούρας.
<SPEAKER ID="57" LANGUAGE="DE" NAME="Ruth Hieronymi (PPE-DE )." AFFILIATION="">
<P>
Ευχαριστώ θερμά τον κ. Weber διότι έδωσε έμφαση σε αυτήν την επιτυχία και όρισε τις προδιαγραφές που χρειάζονται για τη συνέχισή της. Όλοι γνωρίζουμε ότι στο σπίτι μας δεν υπάρχει πια μονάχα η τηλεόραση, αλλά μπορούμε να δούμε προγράμματα και μέσω Διαδικτύου, υπολογιστή και κινητού τηλεφώνου. Δεν είναι δυνατόν οι ίδιες εκπομπές να υπόκεινται σε διαφορετικές διατάξεις, ανάλογα με την πηγή της εκπομπής. Γι’ αυτό είναι σωστό ότι πρέπει επειγόντως να αναθεωρηθεί η οδηγία.
<SPEAKER ID="58" LANGUAGE="" NAME="Νικόλαος Σηφουνάκης (PSE )." AFFILIATION="">
<P>
Είναι πολύ θετικό ότι η Ευρωπαϊκή Επιτροπή στην τελευταία έκθεσή της για την περίοδο 2001-2002 καταγράφει αυξημένη άνοδο του προγραμματισμού ευρωπαϊκών έργων και διαπιστώνει ότι η μετάδοση ευρωπαϊκών ανεξάρτητων παραγωγών κυμαίνεται σε επίπεδα υψηλότερα του 10%.
<P>
Η έκθεση του συναδέλφου κυρίου Weber, ο οποίος εργάσθηκε μεθοδικά και έλαβε συγχαρητήρια για την καλή δουλειά του από όλη την Επιτροπή Πολιτισμού, επεκτείνεται και σε άλλα σημαντικά θέματα όπως η διαφύλαξη του πλουραλισμού καθώς και το μείζον για πολλές χώρες θέμα της συγκέντρωσης των ΜΜΕ.
<SPEAKER ID="59" LANGUAGE="IT" NAME="Giulietto Chiesa (ALDE )." AFFILIATION="">
<P>
   – Κύριε Πρόεδρε, κυρίες και κύριοι, η έκθεση Weber περιέχει πολλά καινοτόμα και σημαντικά στοιχεία, μεταξύ των οποίων η πλήρης αναγνώριση ότι η λειτουργία της δημοκρατίας σε κάθε χώρα επηρεάζεται ουσιαστικά από τα συστήματα των μέσων μαζικής ενημέρωσης και κατά συνέπεια είναι αναγκαίο ένα σύστημα δημοκρατικών ελέγχων, το οποίο θα διασφαλίζει ότι τα δικαιώματα των πολιτών δεν θα παραβιάζονται από καταστάσεις κρατικού ή ιδιωτικού μονοπωλίου. Δεν χρειαζόμαστε απλώς σωστή ενημέρωση για όλους, αλλά και δυνατότητα συμμετοχής όλων στη διαχείριση της επικοινωνίας.
<SPEAKER ID="60" LANGUAGE="" NAME="Alyn Smith (Verts/ALE )." AFFILIATION="EN">
<P>
Θα ήθελα, ωστόσο, να διαφωνήσω κάπως με την παράγραφο 21 της πρότασης ψηφίσματος. Η Σκωτία έχει, φυσικά, ιδιαίτερες πολιτιστικές, εθνικές, ακόμη και εμπορικές δυνατότητες και πιστεύω ότι υπεύθυνο για τις εκπομπές θα πρέπει να είναι το Σκωτικό Κοινοβούλιο, παρ’ όλο που ευτυχώς δεν υπάρχει τίποτα στους κανόνες της Ευρωπαϊκής Ένωσης που να το αποκλείει αυτό.
<P>
Υποστηρίζω επίσης θερμά τις παραγράφους 10 και 11, που ζητούν παράταση του προγράμματος Media Plus. Το πρόγραμμα αυτό έχει αποδείξει πόσο θετικό αντίκτυπο μπορεί να έχει η Ευρωπαϊκή Ένωση. Ελπίζω η Επιτροπή να ανταποκριθεί στην πρόκλησή μας και να είναι εξίσου αισιόδοξη με εμάς. 
<SPEAKER ID="61" LANGUAGE="IT" NAME="Mario Borghezio (IND/DEM )." AFFILIATION="">
<P>
Η κριτική σε αυτό το πραγματικό πολιτιστικό σύμφυρμα το οποίο επιβάλλει το παγκοσμιοποιημένο σύστημα των οπτικοακουστικών μηνυμάτων, δεν εξαντλείται εδώ. Αυτό είναι, ωστόσο, το καίριο σημείο. Η ευρωπαϊκή ταυτότητα απειλείται από τη μετάδοση παρόμοιων μηνυμάτων. Σε αυτό λοιπόν πρέπει να επικεντρωθούμε και να έχουμε το θάρρος να αποκαλούμε τα πράγματα με το όνομά τους, καθώς γινόμαστε μάρτυρες μιας πραγματικής ένδειας σε όλα όσα εισάγει ο ευρωπαϊκός πολιτισμός. Θα ήθελα να υπογραμμίσω ένα μόνο σημείο, στο οποίο αναφέρεται η παράγραφος 38: την απαγόρευση των μηνυμάτων από δίκτυα εκτός Ευρώπης που υποκινούν το μίσος προς τον πολιτισμό μας και τη Δύση, όπως στην πρόσφατη περίπτωση του λιβανικού δικτύου Al Manar το οποίο εξέπεμπε μέσω ευρωπαϊκού δορυφόρου μηνύματα κατά του πολιτισμού μας από πηγές που πρόσκεινται στη Χεζμπολάχ. 
<SPEAKER ID="62" LANGUAGE="" NAME="Μανώλης Μαυρομμάτης (PPE-DE )." AFFILIATION="">
<P>
   – Κύριε Πρόεδρε, η εμπειρία του συναδέλφου Weber βοήθησε στην εξαιρετική έκθεσή του και γι’ αυτό τον συγχαίρω.
<P>
Παρά το γεγονός ότι με την εφαρμογή των άρθρων 4 και 5 της οδηγίας «Τηλεόραση χωρίς σύνορα» για το μέλλον της ευρωπαϊκής πολιτικής στον οπτικοακουστικό τομέα, χάριν των οποίων έχουν πραγματοποιηθεί θετικά βήματα, η ανησυχία παρόλα αυτά εξακολουθεί να υπάρχει εξαιτίας των ποσοστών προβολής ευρωπαϊκών προγραμμάτων που παραμένουν σε χαμηλά επίπεδα καθιστώντας έτσι τον ανταγωνισμό με αντίστοιχες παραγωγές, κυρίως των Ηνωμένων Πολιτειών, δύσκολο έως αδύνατο.
<P>
Παράλληλα, σημειώνω τη μείωση ανεξάρτητων παραγωγών κατά 4% περίπου τα τελευταία τέσσερα χρόνια, γεγονός που είναι αντίθετο με την οδηγία και την προσπάθεια διεύρυνσης της ελεύθερης αγοράς στον τομέα των οπτικοακουστικών μέσων ενώ αντίθετα περιορίζει την ελεύθερη έκφραση των δημιουργών και ποιοτικά και ποσοτικά με τη μονοπωλιακή τακτική που ακολουθείται από άλλες χώρες της Ευρωπαϊκής Ένωσης.
<SPEAKER ID="63" LANGUAGE="ES" NAME="María Badía i Cutchet (PSE )." AFFILIATION="">
<SPEAKER ID="64" LANGUAGE="FI" NAME="Anneli Jäätteenmäki (ALDE )." AFFILIATION="">
<SPEAKER ID="65" LANGUAGE="" NAME="Thomas Wise (IND/DEM )." AFFILIATION="EN">
<SPEAKER ID="66" LANGUAGE="NL" NAME="Ivo Belet (PPE-DE )." AFFILIATION="">
<SPEAKER ID="67" LANGUAGE="FR" NAME="Jacques Barrot," AFFILIATION="Αντιπρόεδρος της Επιτροπής">
<P>
     Κύριε Πρόεδρε, κυρίες και κύριοι βουλευτές, θα αντικαταστήσω την κ. Reding, η οποία σήμερα βρίσκεται στο Λονδίνο στο πλαίσιο της βρετανικής Προεδρίας. Θέλω καταρχάς να ευχαριστήσω το Ευρωπαϊκό Κοινοβούλιο για αυτή την ευρεία ανασκόπηση του θέματος και να το συγχαρώ για την ευρεία υποστήριξη που παρείχε η έκθεση του κ. Weber στη γενική προσέγγιση, όπως αυτή εξεικονίζεται στα έγγραφα σύνθεσης που δημοσιεύτηκαν στις αρχές Ιουλίου του 2005. Πρόκειται για μια νέα και κατανοητή προσέγγιση, που υποδεικνύει μια βαθμιαία ρύθμιση για τις επιγραμμικές υπηρεσίες (ραδιοφωνικές εκπομπές) και τις μη επιγραμμικές υπηρεσίες, όπως βίντεο κατά παραγγελία. Όπως ορθώς υπογραμμίζει η έκθεση, είναι αναγκαίο να προσαρμοστούν οι υφιστάμενοι κανόνες στις δομικές αλλαγές και στις τεχνολογικές εξελίξεις, με παράλληλο σεβασμό των βασικών αρχών της υφιστάμενης οδηγίας «Τηλεόραση χωρίς σύνορα».
<P>
Όσον αφορά τα τωρινά άρθρα 4 και 5, λάβαμε σοβαρά υπόψη μας τις ανησυχίες σας ώστε να εξασφαλίσουμε καλύτερη και περισσότερο ομοιόμορφη εφαρμογή εννοιών όπως «ανεξάρτητοι παραγωγοί» ή «ευρωπαϊκά έργα» με την εισαγωγή πιο αποσαφηνισμένων εννοιών. Σημείωσα ότι ο κ. Weber ευχήθηκε να δοθεί πιο συγκεκριμένο περιεχόμενο σε αυτή την έννοια του έργου. Τα μέτρα προώθησης των ευρωπαϊκών έργων και των ανεξάρτητων παραγωγών υποβλήθηκαν επίσης στη διαδικασία της διαβούλευσης, στο πλαίσιο των συνοπτικών εγγράφων, που αφορούσαν τα ίδια σημεία, τα οποία επισημάνθηκαν στην έκθεση Weber. Οι διαβουλεύσεις απέδειξαν ότι οι βασικές αρχές συνεχίζουν να ισχύουν, δεδομένου ότι τα άρθρα 4 και 5 παρείχαν ένα σταθερό και αποτελεσματικό πλαίσιο για την προώθηση της πολιτιστικής ποικιλομορφίας και του ευρωπαϊκού τομέα της οπτικοακουστικής παραγωγής. Η ιδέα της οργάνωσης ενός ευρωπαϊκού έτους για τον οπτικοακουστικό τομέα και τα ΜΜΕ με στόχο την εκπόνηση ενός ευρωπαϊκού συμφώνου για την καινοτομία χρήζει εξέτασης και προσοχής και απαιτεί περαιτέρω διερεύνηση. Ωστόσο, δεν μπορεί ακόμα σε αυτό το στάδιο μελέτης και συζήτησης να υπάρξει δέσμευση για θέσπιση ευρωπαϊκού έτους.
<P>
Σημειώνω τις ανησυχίες που εκφράστηκαν στην έκθεση Weber σχετικά με την ανάγκη διαφύλαξης της πολυφωνίας των ΜΜΕ. Κατά τη διάσκεψη του Λίβερπουλ, αυτό το καίριο ζήτημα θα αποτελέσει αντικείμενο συζήτησης στρογγυλής τραπέζης. Η Επιτροπή αναγνωρίζει τη σημασία της πολυφωνίας των ΜΜΕ και, στο πλαίσιο αυτών των αρμοδιοτήτων, δίνει εξέχουσα σημασία στα ζητήματα της συγκέντρωσης και της ιδιοκτησίας. Πολλές δημόσιες συζητήσεις άρχισαν με στόχο να εξεταστεί αν αυτό το πρόβλημα πρέπει να αντιμετωπιστεί σε κοινοτικό επίπεδο. Αυτή η συζήτηση κατέδειξε ότι δεν υπάρχουν έτοιμες απαντήσεις σε αυτό το δύσκολο πρόβλημα. Εκείνο που μπορούμε να πούμε είναι ότι αναμφίβολα χρειάζεται ένα σύνολο μέτρων, που περιλαμβάνουν την αποτελεσματική ρύθμιση σε εθνικό επίπεδο, την ενεργή προώθηση της πολυφωνίας των ΜΜΕ σε εθνικό και κοινοτικό επίπεδο, διευκολύνοντας την κυκλοφορία των ευρωπαϊκών έργων, ή υποστηρίζοντας τους ευρωπαίους παραγωγούς στο πλαίσιο της οδηγίας «Τηλεόραση χωρίς σύνορα» και του προγράμματος Media, καθώς και την εφαρμογή των εθνικών και ευρωπαϊκών κανόνων ανταγωνισμού.
<P>
Αυτά είναι ορισμένα σημεία που ήθελα να υπογραμμίσω, εξ ονόματος της κ. Reding, επαναλαμβάνοντας στον κ. Weber και στο σύνολο των μελών του ΕΚ που παρακολούθησαν αυτή τη συζήτηση το αμέριστο ενδιαφέρον που επέδειξε η Επιτροπή σε αυτόν τον διάλογο και σε αυτή την ανταλλαγή απόψεων με το Ευρωπαϊκό Κοινοβούλιο. 
<SPEAKER ID="68" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί σήμερα, στις 12.00. 
<SPEAKER ID="69" LANGUAGE="" NAME="" AFFILIATION="Αντιπροέδρου">
<SPEAKER ID="70" LANGUAGE="" NAME="Πρόεδρος." AFFILIATION="(Αποτελέσματα και λοιπές λεπτομέρειες των ψηφοφοριών: βλ. Συνοπτικά Πρακτικά)">
<SPEAKER ID="71" LANGUAGE="" NAME="" AFFILIATION="Πριν από την ψηφοφορία:">
<SPEAKER ID="72" LANGUAGE="" NAME="Etelka Barsi-Pataky (PPE-DE )," AFFILIATION="εισηγήτρια">
<P>
   .–() Κύριε Πρόεδρε, θα ήθελα να προτείνω μια προφορική τροπολογία, η οποία αφορά μια μικρή τεχνική τροποποίηση: οι λέξεις «σε τιμές 2004» πρέπει να διαγραφούν από τις τροπολογίες 6, 7, 8 και 19. 
<SPEAKER ID="73" LANGUAGE="" NAME="" AFFILIATION="(Ο Πρόεδρος διαπιστώνει ότι δεν υπάρχουν αντιρρήσεις στην προφορική τροπολογία, η οποία κρατείται)">
<SPEAKER ID="74" LANGUAGE="" NAME="" AFFILIATION="Πριν από την ψηφοφορία:">
<SPEAKER ID="75" LANGUAGE="" NAME="Lívia Járóka (PPE-DE )." AFFILIATION="EN">
<P>
   –() Κύριε Πρόεδρε, θα ήθελα να προτείνω δύο αλλαγές στο αρχικό κείμενο. Και οι δύο αφορούν την κοινότητα των Ρομά στην Ευρώπη. Πρώτον, στην αιτιολογική σκέψη 7, στην τροπολογία 6, θα διαβάσω τις λέξεις που θα ήθελα να προστεθούν στο κείμενο: «καθώς και για τη συγκεκριμένη κατάσταση των Ρομά».
<SPEAKER ID="76" LANGUAGE="DE" NAME="Karin Jöns (PSE )," AFFILIATION="εισηγήτρια">
<P>
   . – Ως εισηγήτρια θα ήθελα να επισημάνω ότι η πρόταση της Επιτροπής καλύπτει όλες τις κατηγορίες που αναφέρονται στο άρθρο 13, άρα και τα άτομα που υφίστανται διάκριση εξαιτίας της εθνοτικής καταγωγής τους. Έτσι είναι σαφές ότι το PROGRESS θα ασχοληθεί και με τα ιδιαίτερα προβλήματα των Ρομ. Θεωρώ κρίμα το ότι στην επιτροπή δεν έγινε ποτέ λόγος για το αν πρόκειται να συμπεριλάβουμε τους Ρομ ή όχι γιατί τότε θα είχαμε τον χρόνο να το συζητήσουμε εκεί.
<P>
Τώρα είναι προβληματικό να συμπεριλάβουμε μια νέα ομάδα γιατί τότε θα πρέπει βασικά να συνεχίσουμε να αναφέρουμε ξεχωριστά όλες τις άλλες παρόμοιες ομάδες. Μέχρι τώρα αναφέραμε πάντα μόνο τα άτομα με αναπηρίες και έτσι θα πρέπει να μείνουν τα πράγματα, κι όχι να αρχίσουμε να συμπεριλαμβάνουμε μεμονωμένες ομάδες. Πρέπει να εξακολουθήσει να ισχύει το άρθρο 13. Κατά τα λοιπά, θα ήθελα να σημειώσω ότι η δική μου Ομάδα ήταν αυτή που επεσήμανε κατά την ψηφοφορία του Ιουνίου ότι στο πρόγραμμα αυτό θα ασχοληθούμε ιδιαίτερα με τα προβλήματα των Σίντι και των Ρομ. Ως εκ τούτου, θα απέχω της ψηφοφορίας. 
<SPEAKER ID="77" LANGUAGE="" NAME="" AFFILIATION="(Ο Πρόεδρος διαπιστώνει ότι 37 βουλευτές προβάλλουν αντιρρήσεις επί των προφορικών τροπολογιών, οι οποίες, ως εκ τούτου, δεν κρατούνται)">
<SPEAKER ID="78" LANGUAGE="DE" NAME="Karin Jöns (PSE )," AFFILIATION="εισηγήτρια">
<SPEAKER ID="79" LANGUAGE="" NAME="" AFFILIATION="- Πριν από την ψηφοφορία επί της αιτιολογικής σκέψης Γ:">
<SPEAKER ID="80" LANGUAGE="PT" NAME="Pedro Guerreiro (GUE/NGL )." AFFILIATION="">
<P>
   – Ενόψει του αιτήματος διαφόρων μελών του ΕΚ, που θα ψηφίσουν την τροπολογία αν αυτή αλλάξει –αν και πιστεύουμε ότι η τρέχουσα διατύπωση είναι πιο ενδεδειγμένη– προτείνω στην τροπολογία μας αριθ. 9 να περιληφθεί η ακόλουθη πρόταση: «Επισημαίνει ότι η άρση των ποσοστώσεων στον τομέα των ειδών κλωστοϋφαντουργίας και ένδυσης ενδέχεται να ενέχει σοβαρές συνέπειες για τις λιγότερο ευνοημένες περιφέρειες και να οδηγήσει στη μείωση του περιφερειακού κατά κεφαλήν ΑΕγχΠ, μια κατάσταση που επιτάσσει την ενδεδειγμένη αντιμετώπιση». 
<SPEAKER ID="81" LANGUAGE="" NAME="" AFFILIATION="(Ο Πρόεδρος διαπιστώνει ότι δεν υπάρχουν αντιρρήσεις επί της προφορικής τροπολογίας, η οποία κρατείται)">
<SPEAKER ID="82" LANGUAGE="" NAME="Πρόεδρος." AFFILIATION="">
<SPEAKER ID="83" LANGUAGE="" NAME="" AFFILIATION="">
<SPEAKER ID="84" LANGUAGE="SV" NAME="Maria Carlshamre, Lena Ek και Cecilia Malmström (ALDE )," AFFILIATION="γραπτώς.">
<P>
Σήμερα, το Ευρωπαϊκό Κοινοβούλιο ψήφισε για την αλλαγή του κανονισμού που διέπει την οργάνωση της αγοράς του ακατέργαστου καπνού. Επέλεξα να ψηφίσω υπέρ, αφού η αλλαγή σημαίνει πως η μεταρρύθμιση της αγοράς ακατέργαστου καπνού, που ήδη ξεκίνησε, μπορεί να συνεχιστεί. Δεν πιστεύω ότι η ΕΕ πρέπει να υποστηρίξει την καλλιέργεια καπνού. Κατά συνέπεια, χαιρετίζω τις συνεχιζόμενες μεταρρυθμίζεις, βάσει των οποίων το ήμισυ της συνολικής ενίσχυσης στον τομέα των καπνών (484 εκατομμύρια ευρώ), αρχής γενομένης από το 2010, θα δεσμευτούν για προγράμματα αναδιάρθρωσης στις καπνοπαραγωγές περιφέρειες, αυτό δε στο πλαίσιο της ανάπτυξης της υπαίθρου. 
<SPEAKER ID="85" LANGUAGE="PT" NAME="Duarte Freitas (PPE-DE )," AFFILIATION="γραπτώς">
<P>
   . Η πρόταση της Επιτροπής ανταποκρίνεται στην ανάγκη αναθεώρησης του κανονισμού (ΕΟΚ) 2075/92, που έχει καταστεί απηρχαιωμένος λόγω της έγκρισης του Κανονισμού του Συμβουλίου (ΕΚ) 1782/2003. Αυτός ο νέος κανονισμός είναι αποτέλεσμα της εφαρμογής του δεύτερου μεταρρυθμιστικού πακέτου της ΚΓΠ, που συμφωνήθηκε τον Απρίλιο του 2004.
<SPEAKER ID="86" LANGUAGE="SV" NAME="Hélène Goudin, Nils Lundgren και Lars Wohlin (IND/DEM )," AFFILIATION="γραπτώς">
<SPEAKER ID="87" LANGUAGE="EN" NAME="David Martin (PSE )," AFFILIATION="γραπτώς">
<SPEAKER ID="88" LANGUAGE="EN" NAME="Neil Parish (PPE-DE )," AFFILIATION="γραπτώς">
<P>
    Οι βρετανοί Συντηρητικοί απείχαν σήμερα από αυτή την έκθεση. Αν και επικροτούμε τις από καιρό αναγκαίες κινήσεις για να δοθεί τέλος στο καθεστώς του καπνού της ΕΕ που ανέρχεται σε 1 δισεκατομμύριο ευρώ ετησίως, πιστεύουμε ότι οι μεταρρυθμίσεις οι οποίες συμφωνήθηκαν το 2004 δεν προχωρούν όσο μακριά και όσο γρήγορα θα έπρεπε. Καταδικάζουμε έντονα το γεγονός ότι δόθηκε στα καπνοπαραγωγά κράτη μέλη η δυνατότητα να διατηρήσουν έως και 60% της υφιστάμενης ενίσχυσης για τον καπνό ως συνδυασμένη πληρωμή έως το 2010. Οι περισσότεροι άλλοι τομείς της ΚΓΠ έχουν ανεξαρτητοποιηθεί πλήρως και δεν βλέπουμε κανένα λόγο για μια τόσο σκανδαλώδη εξαίρεση για τον καπνό, ένα προϊόν που σκοτώνει κάθε χρόνο εκατοντάδες χιλιάδες πολίτες της ΕΕ. 
<SPEAKER ID="89" LANGUAGE="SV" NAME="Anders Wijkman (PPE-DE )," AFFILIATION="γραπτώς">
<P>
Σήμερα, το Ευρωπαϊκό Κοινοβούλιο ψήφισε για την αλλαγή του κανονισμού που διέπει την οργάνωση της αγοράς του ακατέργαστου καπνού. Επέλεξα να ψηφίσω υπέρ, αφού η αλλαγή σημαίνει πως η μεταρρύθμιση της αγοράς ακατέργαστου καπνού, που ήδη ξεκίνησε, μπορεί να συνεχιστεί. Δεν πιστεύω ότι η ΕΕ πρέπει να υποστηρίξει την καλλιέργεια καπνού. Κατά συνέπεια, χαιρετίζω τις συνεχιζόμενες μεταρρυθμίζεις, βάσει των οποίων το ήμισυ της συνολικής ενίσχυσης στον τομέα των καπνών (484 εκατομμύρια ευρώ), αρχής γενομένης από το 2010, θα δεσμευτούν για προγράμματα αναδιάρθρωσης στις καπνοπαραγωγές περιφέρειες, αυτό δε στο πλαίσιο της ανάπτυξης της υπαίθρου. 
<SPEAKER ID="90" LANGUAGE="" NAME="" AFFILIATION="">
<SPEAKER ID="91" LANGUAGE="PT" NAME="Duarte Freitas (PPE-DE )," AFFILIATION="γραπτώς">
<P>
   . Η Επιτροπή προτείνει την τροποποίηση του κανονισμού (ΕΟΚ) αριθ. 2092/91 περί του βιολογικού τρόπου παραγωγής γεωργικών προϊόντων και των σχετικών ενδείξεων στα γεωργικά προϊόντα και στα είδη διατροφής.
<SPEAKER ID="92" LANGUAGE="DE" NAME="Christa Klaß (PPE-DE )," AFFILIATION="γραπτώς">
<P>
Σύμφωνα με το παράρτημα 6 Γ του παρόντος κανονισμού, υπάρχει παρέκκλιση για τις πρώτες ύλες για την παραγωγή συμβατικής ζελατίνας γιατί στην παραγωγή βιολογικών προϊόντων επιτρέπεται η χρήση ενός ποσοστού μη βιολογικών γεωργικών προϊόντων.
<P>
Για να επιτρέπεται και μελλοντικά η παραγωγή αυτής της βιοζελατίνας, πρέπει να συμπεριληφθούν στο παράρτημα 6 Β του κανονισμού οι παρακάτω βοηθητικές ουσίες: 
<SPEAKER ID="93" LANGUAGE="PT" NAME="Luís Queiró (PPE-DE )," AFFILIATION="γραπτώς">
<SPEAKER ID="94" LANGUAGE="" NAME="" AFFILIATION="">
<SPEAKER ID="95" LANGUAGE="PT" NAME="Pedro Guerreiro (GUE/NGL )," AFFILIATION="γραπτώς">
<P>
Κατά συνέπεια, αντιτιθέμεθα στη χρήση του ευρωπαϊκού προγράμματος ραδιοναυσιπλοΐας μέσω δορυφόρου GALILEO για στρατιωτικούς σκοπούς ή για λόγους ασφαλείας, όπως επιδιώκεται στην παρούσα φάση.
<P>
Με βάση αυτή την αρχή, θεωρούμε ότι το σύστημα μπορεί να χρησιμοποιηθεί ως εναλλακτική λύση στο ελεγχόμενο από τις ΗΠΑ Παγκόσμιο Σύστημα Εντοπισμού Στίγματος (GPS). Ας μην λησμονούμε ότι οι ΗΠΑ έχουν στο παρελθόν μπλοκάρει την πρόσβαση σε αυτό το σύστημα, για να μπορέσουν να το χρησιμοποιήσει στις στρατιωτικές τους επιθέσεις σε Γιουγκοσλαβία και Ιράκ.
<P>
Πρέπει να επισημανθεί ότι το σύστημα GALILEO το βλέπουν με ενδιαφέρον χώρες όπως η Κίνα και η Ινδία, που ενδέχεται να γίνουν εταίροι στο πρόγραμμα, συμβάλλοντας έτσι στον τερματισμό του μονοπωλίου του GPS, και δημιουργώντας ένα εναλλακτικό πρόγραμμα με βάση την ευρεία διεθνή συνεργασία.
<SPEAKER ID="96" LANGUAGE="PT" NAME="Luís Queiró (PPE-DE )," AFFILIATION="γραπτώς">
<P>
   . Το πρόγραμμα Galileo κάθε άλλο παρά ένα απλό ερευνητικό πρόγραμμα είναι. Διαλαμβάνει πλέον πολύ μεγάλη σημασία για την Ευρώπη, δεδομένου ότι πρόκειται για το πρώτο σύστημα ραδιοναυσιπλοΐας και εντοπισμού θέσης μέσω δορυφόρου στον κόσμο που έχει σχεδιαστεί ειδικά για ειρηνικούς σκοπούς.
<P>
Ψήφισα υπέρ της έκθεσης Barsi-Pataky (A6-0212/2005) για τη θέση σε εφαρμογή των φάσεων εγκατάστασης και εκμετάλλευσης του ευρωπαϊκού προγράμματος ραδιοναυσιπλοΐας μέσω δορυφόρου.
<SPEAKER ID="97" LANGUAGE="" NAME="" AFFILIATION="">
<SPEAKER ID="98" LANGUAGE="PT" NAME="Luís Queiró (PPE-DE )," AFFILIATION="γραπτώς">
<P>
   . Ψήφισα υπέρ της έκθεσης Costa σχετικά με την πρόταση απόφασης του Συμβουλίου για τη σύναψη συμφωνίας μεταξύ της Ευρωπαϊκής Κοινότητας και του Λιβάνου σχετικά με ορισμένες πτυχές των αεροπορικών υπηρεσιών.
<SPEAKER ID="99" LANGUAGE="" NAME="" AFFILIATION="">
<SPEAKER ID="100" LANGUAGE="PT" NAME="Luís Queiró (PPE-DE )," AFFILIATION="γραπτώς">
<P>
   . Ψήφισα υπέρ της έκθεσης Costa όσον αφορά την πρόταση απόφασης του Συμβουλίου για τη σύναψη συμφωνίας μεταξύ της Ευρωπαϊκής Κοινότητας και της Γεωργίας σχετικά με ορισμένες πτυχές των αεροπορικών υπηρεσιών.
<SPEAKER ID="101" LANGUAGE="" NAME="" AFFILIATION="">
<SPEAKER ID="102" LANGUAGE="PT" NAME="Duarte Freitas (PPE-DE )," AFFILIATION="γραπτώς">
<P>
Θεωρώ ότι το έργο της Επιτροπής Αλιείας του ΕΚ συνέβαλε σημαντικά στη σύνταξη του τελικού κειμένου. Θέλω να επισημάνω το γεγονός ότι η ημερομηνία θέσης σε εφαρμογή των προτεινόμενων μέτρων αναβλήθηκε για το 2008, με την αιτιολογία ότι πρέπει πρώτα να ολοκληρωθούν ορισμένα πιλοτικά προγράμματα.
<P>
Χαιρετίζω επίσης τη χρήση των συστημάτων ανίχνευσης θέσης των πλοίων (VDS) και τη θέσπιση μηχανισμού ηλεκτρονικού ημερολογίου καταστρώματος. Θεωρώ ότι αυτά τα μέτρα θα συμβάλουν στη βελτίωση της παρακολούθησης των αλιευτικών ζωνών και θα επιτρέψουν την καλύτερη και ακριβέστερη διαχείριση των αλιευτικών αποθεμάτων, διευκολύνοντας έτσι τις διαδικασίες που ορίζονται για τη συλλογή και διάχυση των αλιευτικών πληροφοριών.
<SPEAKER ID="103" LANGUAGE="SV" NAME="Hélène Goudin, Nils Lundgren και Lars Wohlin (IND/DEM )," AFFILIATION="γραπτώς.">
<SPEAKER ID="104" LANGUAGE="PT" NAME="Pedro Guerreiro (GUE/NGL )," AFFILIATION="γραπτώς">
<P>
   . Ο στόχος της πρότασης της Επιτροπής είναι η θέσπιση της υποχρέωσης ηλεκτρονικής καταχώρισης και αναφοράς των αλιευτικών δραστηριοτήτων, βάσει της οποίας τα κράτη μέλη θα υποχρεωθούν να εξοπλίσουν τα κέντρα τους παρακολούθησης της αλιείας με τεχνολογία που να είναι συμβατή με το σύστημα τηλεανίχνευσης θέσης των πλοίων (VDS). Επιπλέον, σκάφη με μήκος μεγαλύτερο από 15 μέτρα πρέπει να εξοπλιστούν με μια αυτόματη συσκευή εντοπισμού, που να καθιστά δυνατό τον έλεγχο των αλιευτικών τους δραστηριοτήτων μέσω ενός δορυφορικού συστήματος παρακολούθησης των πλοίων (VMS). Ο σκοπός είναι η επίτευξη των στόχων ελέγχου και διαχείρισης που επιδιώκονται με τη μεταρρύθμιση της κοινής πολιτικής για την αλιεία το 2002.
<P>
Τα αποτελέσματα της εφαρμογής του πιλοτικού προγράμματος υπό τον τίτλο «Βελτίωση της παρακολούθησης της αλιείας με τη χρήση ενεργητικών και παθητικών δορυφορικών τεχνολογιών» (IMPAST) σε εθνικό επίπεδο επιβεβαίωσε τους φόβους μας όσον αφορά την αποτελεσματικότητα και τη σχέση κόστους-αποδοτικότητας του συστήματος, ασχέτως της συνολικής εκτίμησης της Επιτροπής. Εν πάση περιπτώσει, είναι καίριας σημασίας όχι μόνο η εφαρμογή του συστήματος να λάβει υπόψη τα ειδικά χαρακτηριστικά των διαφορετικών στόλων και Αποκλειστικών Οικονομικών Ζωνών, αλλά επίσης να προβλεφθεί κοινοτική χρηματοδότηση για τη στήριξη των δαπανών των συνεπαγόμενων επενδύσεων και της εκπαίδευσης. 
<SPEAKER ID="105" LANGUAGE="EN" NAME="Ian Hudghton (Verts/ALE )," AFFILIATION="γραπτώς">
<P>
Υποστήριξα την έκθεση του κ. Casaca διότι, θεωρητικά, η χρήση της νέας τεχνολογίας έχει τη δυνατότητα να απομακρύνει μέρος του γραφειοκρατικού φόρτου, αλλά ο καλύτερος τρόπος δράσης για τη Σκοτία θα ήταν να καταργηθεί η ΚΑΠ και να τεθεί και πάλι η αλιεία υπό τοπικό έλεγχο. 
<SPEAKER ID="106" LANGUAGE="PT" NAME="Sérgio Marques (PPE-DE )," AFFILIATION="γραπτώς">
<P>
   . Θέλω να συγχαρώ τον κ. Casaca για την εξαιρετική του έκθεση σχετικά με την πρόταση κανονισμού του Συμβουλίου που αφορά την ηλεκτρονική καταχώριση και αναφορά αλιευτικών δραστηριοτήτων καθώς και για τα μέσα τηλεπαρακολούθησης.
<SPEAKER ID="107" LANGUAGE="PT" NAME="Luís Queiró (PPE-DE )," AFFILIATION="γραπτώς">
<SPEAKER ID="108" LANGUAGE="EN" NAME="Catherine Stihler (PSE )," AFFILIATION="γραπτώς">
<SPEAKER ID="109" LANGUAGE="" NAME="" AFFILIATION="">
<SPEAKER ID="110" LANGUAGE="PT" NAME="Carlos Coelho (PPE-DE )," AFFILIATION="γραπτώς">
<P>
Ψήφισα υπέρ αυτής της έκθεσης, που προτείνει τη σύναψη αυτής της συμφωνίας. Θέλω επίσης να συγχαρώ την εισηγήτρια, την κ. Klamt, για το εξαιρετικό της έργο σε σχέση με την έκθεση, καθώς και για το ότι προειδοποίησε με ιδιαίτερη έμφαση για τα προβλήματα που σίγουρα θα αντιμετωπίσει η Αλβανία όταν τεθεί σε ισχύ η συμφωνία, και για την ανάγκη στήριξης αυτής της προσπάθειας της Αλβανίας.
<SPEAKER ID="111" LANGUAGE="PT" NAME="Luís Queiró (PPE-DE )," AFFILIATION="γραπτώς">
<SPEAKER ID="112" LANGUAGE="" NAME="" AFFILIATION="">
<SPEAKER ID="113" LANGUAGE="PT" NAME="Luís Queiró (PPE-DE )," AFFILIATION="γραπτώς">
<SPEAKER ID="114" LANGUAGE="" NAME="" AFFILIATION="">
<SPEAKER ID="115" LANGUAGE="EN" NAME="Brian Crowley (UEN )," AFFILIATION="γραπτώς">
<SPEAKER ID="116" LANGUAGE="PT" NAME="Ilda Figueiredo (GUE/NGL )," AFFILIATION="γραπτώς">
<SPEAKER ID="117" LANGUAGE="SV" NAME="Hélène Goudin, Nils Lundgren και Lars Wohlin (IND/DEM )," AFFILIATION="γραπτώς.">
<P>
    Επιλέξαμε να υποστηρίξουμε αυτή την έκθεση επειδή η διαχείριση των αποβλήτων της εξορυκτικής βιομηχανίας είναι εν μέρει ένα διασυνοριακό περιβαλλοντικό ζήτημα. Ωστόσο, επικρίνουμε τη χρήση πόρων από τα διαρθρωτικά ταμεία για την κατάρτιση καταλόγων με τις εγκαταστάσεις αποβλήτων που έχουν κλείσει. Δεν υπάρχει βάσιμος λόγος για τον οποίο να κληθούν οι φορολογούμενοι σε άλλες χώρες να πληρώσουν για τέτοια μέτρα. Οι πόροι από τα διαρθρωτικά ταμεία πρέπει να χρησιμοποιηθούν μόνο στην περίπτωση φτωχών κρατών μελών με ασυνήθιστα τεράστιες ανάγκες σε ό,τι αφορά την κατάρτιση καταλόγων. Συνεπώς, καταψηφίσαμε την τροπολογία αριθ. 8. Αρχή μας πρέπει να είναι ότι οι εμπλεκόμενες εταιρείες πρέπει να αναλαμβάνουν τα όποια κόστη συνεπάγεται η θέση σε εφαρμογή της προτεινόμενης νομοθεσίας. 
<SPEAKER ID="118" LANGUAGE="EN" NAME="David Martin (PSE )," AFFILIATION="γραπτώς">
<SPEAKER ID="119" LANGUAGE="" NAME="" AFFILIATION="">
<SPEAKER ID="120" LANGUAGE="CS" NAME="Hynek Fajmon (PPE-DE )." AFFILIATION="">
<P>
   – Θέλω να δώσω μια σύντομη εξήγηση για την ψήφο μου επί της έκθεσης Sjöstedt σχετικά με τη διαχείριση των αποβλήτων της εξορυκτικής βιομηχανίας. Κατά τη γνώμη μου, η εξόρυξη θα γίνει αισθητά πιο δαπανηρή για τις εταιρείες που επιχειρούν στον κλάδο, αν τελικά εγκρίνουμε το σχέδιο έκθεσης. Αυτό θα έχει ως αποτέλεσμα την αύξηση των δαπανών στην κατασκευή δημοσίων δικτύων, όπως τα οδικά και σιδηροδρομικά δίκτυα, καθώς και όλων των άλλων δημοσίων κτιρίων όπου χρησιμοποιούνται συνολικά μεγέθη. Θα υπάρξει επίσης δραματική αύξηση στις κρατικές δαπάνες για την παρακολούθηση των υλικών που έχουν εξορυχθεί αλλά δεν έχουν χρησιμοποιηθεί ακόμα. Το τελικό αποτέλεσμα όλων αυτών θα είναι να επωμιστούν ακόμα μεγαλύτερο βάρος οι φορολογούμενοι σε ολόκληρη την Ευρωπαϊκή Ένωση, χωρίς να επιτευχθεί οτιδήποτε θετικό. Αυτός ήταν ο λόγος που καταψήφισα τις περισσότερες από τις τροπολογίες. 
<SPEAKER ID="121" LANGUAGE="SV" NAME="Hélène Goudin, Nils Lundgren και Lars Wohlin (IND/DEM )," AFFILIATION="γραπτώς.">
<P>
    Η έκθεση σχετικά με το νέο κοινοτικό πρόγραμμα για την απασχόληση και την κοινωνική αλληλεγγύη (PROGRESS) είναι πολύ καλή συνολικά, βασίζεται όμως στη λανθασμένη αντίληψη ότι η Επιτροπή μπορεί και πρέπει να επεξεργαστεί γενικές στρατηγικές και προτάσεις για τον τρόπο με τον οποίο πρέπει να επιλυθούν αυτά τα θέματα για 25 πολύ διαφορετικές χώρες. Αντί η ΕΕ να ρυθμίζει άνωθεν τα θέματα, τα κράτη μέλη πρέπει να μάθουν το ένα από το άλλο μέσω ενός υγιούς θεσμικού ανταγωνισμού.
<P>
Δεν έχουν ληφθεί αποφάσεις για το χρηματοδοτικό πλαίσιο του προγράμματος επειδή ο μακροπρόθεσμος προϋπολογισμός της ΕΕ απορρίφθηκε από το Ευρωπαϊκό Συμβούλιο. Η προσπάθεια, ωστόσο, για την προώθηση του προγράμματος PROGRESS, το κόστος του οποίου θα υπερβεί το 1 δισεκατομμύριο ευρώ για το διάστημα 2007-2013, δείχνει την έλλειψη σεβασμού προς την απόφαση του Συμβουλίου. 
<SPEAKER ID="122" LANGUAGE="EN" NAME="Ian Hudghton (Verts/ALE )," AFFILIATION="γραπτώς">
<P>
    Επικροτώ αυτή την έκθεση της Karin Jons, η οποία τονίζει τη μόνιμη ανάγκη χρηματοδότησης και υποστήριξης μέτρων που στοχεύουν στον τερματισμό των διακρίσεων ως προς τις ευκαιρίες απασχόλησης, την κοινωνική προστασία και τις συνθήκες εργασίας.
<SPEAKER ID="123" LANGUAGE="PT" NAME="Sérgio Marques (PPE-DE )," AFFILIATION="γραπτώς">
<P>
Σε αυτό το πλαίσιο, η Επιτροπή υπογράμμισε τη σημασία της απλοποίησης και του εξορθολογισμού της τρέχουσας κατάστασης, προτείνοντας ένα ολοκληρωμένο πρόγραμμα για την απασχόληση και την κοινωνική αλληλεγγύη (PROGRESS).
<P>
Το πρόγραμμα PROGRESS είναι το νέο κοινοτικό πρόγραμμα το οποίο περιλαμβάνει τα τέσσερα προγράμματα που στην παρούσα φάση συναποτελούν την ατζέντα για την κοινωνική πολιτική και ένα φάσμα γραμμών του προϋπολογισμού σχετικά με τις συνθήκες εργασίας.
<SPEAKER ID="124" LANGUAGE="EN" NAME="David Martin (PSE )," AFFILIATION="γραπτώς">
<P>
    Επικροτώ το PROGRESS, το οποίο θα συμβάλει σημαντικά στην επίτευξη των στόχων της ατζέντας κοινωνικής πολιτικής σύμφωνα με τη στρατηγική της Λισαβόνας. Ειδικότερα, η πρόταση αυτή περιλαμβάνει απολύτως απαραίτητες προσπάθειες απλούστευσης και εξορθολογισμού, συνδυάζοντας ειδικά προγράμματα δράσης. Ωστόσο, πρέπει να υπάρξει μέριμνα ώστε να εξοικονομηθούν πράγματι κονδύλια, να αποφευχθεί η επικάλυψη και να επιτευχθεί μεγαλύτερη διοικητική σαφήνεια και διαφάνεια.
<SPEAKER ID="125" LANGUAGE="" NAME="" AFFILIATION="">
<SPEAKER ID="126" LANGUAGE="FI" NAME="Alexander Stubb (PPE-DE )." AFFILIATION="">
<SPEAKER ID="127" LANGUAGE="DE" NAME="Jörg Leichtfried (PSE )." AFFILIATION="made in Europe">
<P>
   – Κύριε Πρόεδρε, θα ήθελα να μιλήσω για την έκθεση Saïfi. Καταρχήν θέλω να συγχαρώ την εισηγήτρια για την έκθεσή της που είναι πολύ καλή από άποψη περιεχομένου. Ωστόσο πρέπει να διατυπωθούν ορισμένες ανησυχίες. Ενόψει των γνωστών πρόσφατων προβλημάτων με τις εισαγωγές κλωστοϋφαντουργικών προϊόντων από την Κίνα, θα μπορούσε να πει κανείς ότι η έκθεση είναι ήδη παρωχημένη. Όμως θεωρώ σημαντικό να καταγράφονται τα μέχρι τώρα αιτήματά μας και σε μια τέτοια έκθεση.
<SPEAKER ID="128" LANGUAGE="SV" NAME="Jan Andersson, Anna Hedh, Ewa Hedkvist Petersen και Inger Segelström (PSE )," AFFILIATION="γραπτώς">
<P>
   . Ψηφίσαμε υπέρ της έκθεσης για τα είδη κλωστοϋφαντουργίας και ένδυσης μετά το 2005. Δεν συμφωνούμε πλήρως με την πρόταση, και ιδίως με την παράγραφο 11, όπου επιδιώκεται συμφωνία σε περισσότερες κατηγορίες κλωστοϋφαντουργικών ειδών σε σύγκριση με εκείνες που υφίστανται στη συμφωνία του Ιουνίου μεταξύ ΕΕ και Κίνας. Πιστεύουμε ότι μακροπρόθεσμα το σύστημα ποσοστώσεων πρέπει να καταργηθεί και ότι η ΕΕ πρέπει να ανοίξει το εμπόριό της στον υπόλοιπο κόσμο. 
<SPEAKER ID="129" LANGUAGE="EN" NAME="Laima Liucija Andrikienė (PPE-DE )," AFFILIATION="γραπτώς">
<P>
   . Η έκθεση «Το μέλλον της κλωστοϋφαντουργίας και της ένδυσης μετά το 2005» είναι ένα πολύ σημαντικό έγγραφο για τη χώρα μου, τη Λιθουανία, όπου η κλωστοϋφαντουργία και η ένδυση έχουν μακρά παράδοση και είναι αξιοσημείωτος ο αριθμός των ατόμων που εργάζονται στον κλάδο, για αυτό και ψήφισα να ζητήσουμε από την Επιτροπή και το Συμβούλιο να πραγματοποιήσουν σοβαρά βήματα και να εφαρμόσουν αποτελεσματικά μέτρα προκειμένου να ανταποκριθούν στις προκλήσεις που αντιμετωπίζει ο κλάδος κλωστοϋφαντουργίας και ένδυσης μετά το 2005.
<P>
Πρέπει, επίσης, να εγγυηθούμε ότι στηρίζουμε τις εταιρείες ειδών κλωστοϋφαντουργίας και ένδυσης επωφελούμενοι των ευκαιριών που παρέχουν τα διαρθρωτικά ταμεία της ΕΕ μετά το 2005 σύμφωνα με τους στρατηγικούς στόχους της Λισαβόνας. 
<SPEAKER ID="130" LANGUAGE="IT" NAME="Roberta Angelilli (UEN )," AFFILIATION="γραπτώς">
<SPEAKER ID="131" LANGUAGE="SV" NAME="Charlotte Cederschiöld, Christofer Fjellner, Gunnar Hökmark και Anna Ibrisagic (PPE-DE )," AFFILIATION="γραπτώς.">
<P>
Στη Βόρεια Ευρώπη, η εμπορία ειδών κλωστοϋφαντουργίας απορρυθμίστηκε ήδη από τις δεκαετίες του ’70 και του ’80, με σημαντικά πλεονεκτήματα για ελάχιστες χώρες της Νότιας Ευρώπης. Αυτή ήταν μια οδυνηρή διαδικασία για πολλές περιοχές της Βόρειας Ευρώπης, οδήγησε όμως σε νέα ανταγωνιστικότητα. Είναι λυπηρό που εκείνες οι χώρες που κέρδισαν τόσα πολλά από την απορρύθμιση δεν είναι οι ίδιες έτοιμες να διέλθουν παρόμοια διαδικασία.
<P>
Γνωρίζαμε εδώ και 10 χρόνια ότι το 2005 έπρεπε να εξασφαλίσουμε νέες συμφωνίες, που να μην περιέχουν ποσοστώσεις, όσον αφορά το παγκόσμιο εμπόριο κλωστοϋφαντουργικών ειδών. Η κλωστοϋφαντουργία είχε κάθε ευκαιρία να προετοιμαστεί. Ακόμα λίγα χρόνια εμπορικών φραγμών δεν θα βοηθήσουν την ευρωπαϊκή κλωστοϋφαντουργία. 
<SPEAKER ID="132" LANGUAGE="SV" NAME="Hélène Goudin, Nils Lundgren και Lars Wohlin (IND/DEM )," AFFILIATION="γραπτώς.">
<P>
    Η έκθεση Saïfi έχει στόχο την καταπολέμηση των αυξανόμενων εισαγωγών κλωστοϋφαντουργικών ειδών από την Κίνα στην Ευρώπη. Αυτές έχουν αυξηθεί αλματωδώς αφότου καταργήθηκαν οι ποσοστώσεις την 1η Ιανουαρίου 2005, όταν έληξε η Συμφωνία του ΠΟΕ για τα Κλωστοϋφαντουργικά Είδη. Οι ηγέτες της ΕΕ θα έπρεπε να μπορούν να προβλέψουν την κατάσταση που ανέκυψε και να προσαρμοστούν εγκαίρως σε αυτή, αλλά προστατευτικές παρωπίδες συσκότισαν επί μακρόν το όραμα της ΕΕ σε σχέση με την εμπορική πολιτική.
<SPEAKER ID="133" LANGUAGE="PT" NAME="Pedro Guerreiro (GUE/NGL )," AFFILIATION="γραπτώς">
<P>
Το επονομαζόμενο «Μνημόνιο Συναντίληψης» της 10ης Ιουνίου όσον αφορά τους περιορισμούς στις εισαγωγές ειδών κλωστοϋφαντουργίας χρησίμευσε για να παρεμποδιστεί η ενεργοποίηση των ρητρών διαφύλαξης, αφού πρώτα η Επιτροπή είχε κάνει κάθε τι για να ελαχιστοποιήσει τον αντίκτυπο αυτού του μέτρου.
<P>
Προλαμβάνοντας τη συμφωνία και τη θέση σε ισχύ της, οι μείζονες πολυεθνικοί λιανοπωλητές και εισαγωγείς επιχείρησαν γρήγορα να την εκτροχιάσουν. Έχαιραν της άμεσης στήριξης της Επιτροπής Barroso, η οποία, προτείνοντας την αποδέσμευση εκατομμυρίων τεμαχίων που κρατούνταν στα τελωνεία, απλώς δεν συμμορφώνεται προς τα όσα είχαν συμφωνηθεί προηγουμένως.
<SPEAKER ID="134" LANGUAGE="EN" NAME="Ian Hudghton (Verts/ALE )," AFFILIATION="γραπτώς">
<SPEAKER ID="135" LANGUAGE="FR" NAME="Carl Lang (NI )," AFFILIATION="γραπτώς">
<P>
   . – Η γαλλική κλωστοϋφαντουργία θυσιάζεται στον βωμό της ευρω-διεθνοποίησης. Στην περιφέρειά μου, στο Nord Pas de Calais, οι βιομηχανίες χάνουν διαρκώς θέσεις εργασίας. Το 2004, στην κλωστοϋφαντουργία σημειώθηκε μείωση των θέσεων εργασίας κατά 13%, ενώ αυξάνονται αλματωδώς οι εισαγωγές από χώρες εκτός ΕΕ.
<P>
Αυτή η έκθεση δεν προτείνει κάτι το νέο για τη διαφύλαξη των θέσεων απασχόλησης. Αντιθέτως, οι λύσεις που υιοθετούνται σε αυτό το αποκορύφωμα ευρωπαϊστικής φρασεολογίας είναι ανήκουστες, αφελείς και σχιζοφρενικές. Ασκείται κριτική στον προστατευτισμό των ΗΠΑ· προτείνονται κοινωνικά ημίμετρα, και παράλληλα προτείνεται στο σημείο 44 να βοηθήσουμε τις χώρες του Μαγκρέμπ και την Τουρκία!
<SPEAKER ID="136" LANGUAGE="FR" NAME="Marine Le Pen (NI )," AFFILIATION="γραπτώς">
<P>
Μετά την ψηφοφορία της 29ης Μαΐου, αυτή η έκθεση και η ιδεολογία στην οποία βασίζεται συνιστά προσβολή απέναντι σε όλους εκείνους που έχασαν ή όπου να ’ναι θα χάσουν τη θέση εργασίας τους. Αντίκειται στην αρχή της κοινοτικής προτίμησης και οργανώνει μεσοπρόθεσμα την κατάρρευση αυτού του κλάδου. 
<SPEAKER ID="137" LANGUAGE="FR" NAME="Marie-Noëlle Lienemann (PSE )," AFFILIATION="γραπτώς">
<P>
   . – Απείχα της ψηφοφορίας για αυτή την έκθεση, που δεν θεσπίζει μια επιθετική στρατηγική για να ανταποκριθεί στη σοβαρότητα της κατάστασης. Θέλω επίσης να καταγγείλω τη χθεσινή υποχώρηση της επιτροπής σε μια συνάντηση με την κινεζική κυβέρνηση. Είναι απαράδεκτη η εξαίρεση από τη συμφωνία για τις νέες ποσοστώσεις, που υπογράφτηκε μόλις τον Ιούλιο και ισχύει από το 2005. Οι δεσμεύσεις που αναλήφθηκαν πρέπει να γίνουν σεβαστές και η πολιτική των τετελεσμένων, την οποία ακολουθούν οι μεγάλοι διανομείς, δεν πρέπει να υποστηριχθεί, διότι έτσι μένουν μετέωρες χιλιάδες θέσεις εργασίας. Η επιτροπή καθυστέρησε να θέσει το θέμα των ελέγχων των εισαγωγών, οι οποίοι είναι απαραίτητοι για την έναρξη ισχύος των ρητρών διασφάλισης, όπως ορίζεται στον ΠΟΕ, ενώ δεν ενεργοποιήθηκε για να επιβάλει ελάχιστους κοινωνικούς και περιβαλλοντικούς κανόνες στο παγκόσμιο εμπόριο. Σήμερα, αρνείται να προτείνει ένα σχέδιο για την κλωστοϋφαντουργία το οποίο να αίρεται στο ύψος των όσων διακυβεύονται: ανεπάρκεια των πιστώσεων για την έρευνα και τις καινοτομίες, απουσία ουσιαστικής στήριξης στην αλλαγή της τεχνολογικής και κοινωνικής διάρθρωσης ή στην κατάρτιση, καμία ανάκαμψη των προσπαθειών στον ευρωμεσογειακό χώρο, με κοινά τελωνειακά τέλη. Έτσι θυσιάζονται εκατομμύρια θέσεις εργασίας και ένας πολλά υποσχόμενος βιομηχανικός τομέας από μια αμελή πολιτική της Ευρωπαϊκής Ένωσης. 
<SPEAKER ID="138" LANGUAGE="NL" NAME="Kartika Tamara Liotard, Erik Meijer και Eva-Britt Svensson (GUE/NGL )," AFFILIATION="γραπτώς">
<P>
   .  Η σύγκρουση σχετικά με τις εισαγωγές κινεζικών ειδών κλωστοϋφαντουργίας στην Ευρωπαϊκή Ένωση σαφώς και φέρνει στο προσκήνιο τις συνέπειες της παγκόσμιας ελεύθερης οικονομίας της αγοράς. Ο ανταγωνισμός οδηγεί σε μια ανελέητη κατιούσα κούρσα από πλευράς συνθηκών εργασίας. Οι κινέζοι εργάτες εργάζονται επί έξι ημέρες την εβδομάδα. Σε τόσο υποβαθμισμένες συνθήκες, δεν είναι να απορεί κανείς που ξεπερνούν την ευρωπαϊκή παραγωγή ειδών ένδυσης. Κατά συνέπεια, οι ευρωπαίοι εργαζόμενοι χάνουν τη δουλειά τους, κάτι που οδηγεί σε μια κατάσταση όπου όλοι βγαίνουν χαμένοι. Πρέπει επίσης να προσθέσουμε το γεγονός ότι, στις φτωχότερες χώρες, το 70% με 80% των εργαζομένων στον κλάδο της ένδυσης είναι γυναίκες.
<P>
Οι συντάκτες αυτής της παρέμβασης θέλουν να επισημάνουν ότι οι υψηλές περιβαλλοντικές προδιαγραφές και προδιαγραφές ασφαλείας είναι σημαντικότερες της ανταγωνιστικότητας. Κατά συνέπεια, είναι απαράδεκτο να χαλαρώσουν οι υψηλές προδιαγραφές του REACH σχετικά με τις χημικές ουσίες προκειμένου να παραμείνουμε ανταγωνιστικοί. Η οικονομική επιτυχία πρέπει σε κάθε περίπτωση να έπεται της ευημερίας των ανθρώπων. 
<SPEAKER ID="139" LANGUAGE="EN" NAME="David Martin (PSE )," AFFILIATION="γραπτώς">
<SPEAKER ID="140" LANGUAGE="PT" NAME="Luís Queiró (PPE-DE )," AFFILIATION="γραπτώς">
<P>
   . Η ελευθέρωση της αγοράς κλωστοϋφαντουργικών ειδών από 1ης Ιανουαρίου του τρέχοντος έτους είχε άκρως αρνητικό αντίκτυπο στην ευρωπαϊκή κλωστοϋφαντουργία, ιδίως δε στην κλωστοϋφαντουργία της Πορτογαλίας.
<SPEAKER ID="141" LANGUAGE="EN" NAME="Catherine Stihler (PSE )," AFFILIATION="γραπτώς">
<SPEAKER ID="142" LANGUAGE="" NAME="" AFFILIATION="">
<SPEAKER ID="143" LANGUAGE="SV" NAME="Jan Andersson, Anna Hedh, Ewa Hedkvist Petersen και Inger Segelström (PSE )," AFFILIATION="γραπτώς.">
<P>
    Ψηφίσαμε υπέρ της έκθεσης σχετικά με την εφαρμογή των άρθρων 4 και 5 της οδηγίας 89/552/ΕΟΚ «Τηλεόραση χωρίς σύνορα». Είναι για μας σημαντικό να προσφέρουμε τη στήριξή μας σε πιθανούς τρόπους ανάπτυξης δημόσιας υπηρεσίας. Η δημόσια υπηρεσία έχει μεγάλη σημασία για τη δημοκρατία και την ποικιλία, και είναι σημαντικό η ΕΕ να την διαφυλάξει. Βλέπουμε επίσης με ανησυχία την αυξανόμενη συγκέντρωση των ΜΜΕ εντός της ΕΕ. Για λόγους αρχής, όμως, είμαστε αντίθετοι σε κανόνες που θα καθορίζουν πόσο μεγάλο θα είναι το ποσοστό χρόνου εκπομπής που θα δίνεται σε ευρωπαϊκές παραγωγές. 
<SPEAKER ID="144" LANGUAGE="SV" NAME="Hélène Goudin, Nils Lundgren και Lars Wohlin (IND/DEM )," AFFILIATION="γραπτώς.">
<SPEAKER ID="145" LANGUAGE="PT" NAME="Luís Queiró (PPE-DE )," AFFILIATION="γραπτώς">
<SPEAKER ID="146" LANGUAGE="" NAME="" AFFILIATION="(Η συνεδρίαση διακόπτεται στις 12.40 και επαναλαμβάνεται στις 15.00.)">
<SPEAKER ID="147" LANGUAGE="" NAME="" AFFILIATION="Αντιπροέδρου">
<SPEAKER ID="148" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει την παρουσίαση από το Συμβούλιο του σχεδίου γενικού προϋπολογισμού - Οικονομικό έτος 2006. 
<SPEAKER ID="149" LANGUAGE="EN" NAME="Ivan Lewis," AFFILIATION="Προεδρεύων του Συμβουλίου">
<P>
     Κύριε Πρόεδρε, αξιότιμοι βουλευτές του Ευρωπαϊκού Κοινοβουλίου, κυρίες και κύριοι, αποτελεί μεγάλη τιμή και προνόμιο για εμένα να είμαι σε θέση να παρουσιάσω σήμερα, εξ ονόματος της Προεδρίας του Συμβουλίου, το σχέδιο του προϋπολογισμού των Ευρωπαϊκών Κοινοτήτων για το έτος 2006, όπως διαμορφώθηκε από το Συμβούλιο στις 15 Ιουλίου 2005.
<P>
Όσον αφορά τον προϋπολογισμό, θα ήθελα να σημειώσω την ιστορική σημασία της διαδικασίας του προϋπολογισμού του 2006. Ως τελευταία διαδικασία υπό τις τρέχουσες δημοσιονομικές προοπτικές, διαδραματίζει ειδικό ρόλο στη γεφύρωση παλιών προτεραιοτήτων και μελλοντικών στόχων. Πρέπει, φυσικά, να παρέχει και ένα μέτρο συνέχειας και τη βάση για συνοχή μεταξύ δύο δημοσιονομικών προοπτικών, αλλά πρέπει να προσφέρει και την προοπτική της μεταρρύθμισης και της ανανέωσης, ώστε οι μελλοντικοί προϋπολογισμοί να μπορούν πράγματι να ανταποκριθούν στις ανάγκες και τις προσδοκίες των ευρωπαίων πολιτών στον 21ο αιώνα. Αυτό επιφορτίζει τις δύο συνιστώσες της αρμόδιας επί του προϋπολογισμού αρχής –το Κοινοβούλιο και το Συμβούλιο– με μια πολύ ιδιαίτερη ευθύνη. Θα πρέπει να οικοδομήσουμε στηριζόμενοι στο πνεύμα συνεργασίας που έχει αναπτυχθεί μεταξύ μας, ώστε να παραδώσουμε το 2006 έναν προϋπολογισμό ο οποίος να προσφέρει ένα κοινό όραμα για ένα καλύτερο μέλλον.
<P>
Για να δώσω σε ένα ευρύτερο ακροατήριο σήμερα ένα παράδειγμα του οφέλους από αυτή τη συνεργασία, κατά τη διάρκεια της συνάντησης συνδιαλλαγής μεταξύ του Συμβουλίου Προϋπολογισμού και μιας αντιπροσωπείας του Ευρωπαϊκού Κοινοβουλίου στις 15 Ιουλίου, μπορέσαμε να συμφωνήσουμε σε δύο πολύ επείγοντα θέματα: πρώτον, σε μια στρατηγική για τη χρηματοδότηση μιας σημαντικής συνεισφοράς της ΕΕ για την αποκατάσταση και ανασυγκρότηση των χωρών που επλήγησαν από το τσουνάμι και, δεύτερον, στην ενεργοποίηση του Ταμείου Αλληλεγγύης της Ευρωπαϊκής Ένωσης υπέρ της Σλοβακίας, για να βοηθήσουμε στις επιπτώσεις μιας μεγάλης ανεμοθύελλας. Αυτές είναι πρακτικές, απτές και πολύ προφανείς ενέργειες, σημαντικές για όλους τους λαούς που εκπροσωπούμε, καθώς και για τα θύματα του τσουνάμι. Επιπλέον, μπορέσαμε να καταλήξουμε σε συμφωνία για την αναθεώρηση των ανώτατων ορίων των δημοσιονομικών προοπτικών για το 2006, ώστε να επιτραπεί η σταδιακή μείωση των πιστώσεων για τη γεωργία.
<P>
Σήμερα, αναγνωρίζω ότι, όσον αφορά το τσουνάμι, μένει ένα κενό 13 εκατομμυρίων ευρώ αλλά, στο πνεύμα της συνεργασίας και της προόδου που μπορέσαμε να σημειώσουμε τον Ιούλιο, είμαι ακόμα αισιόδοξος ότι θα μπορέσουμε να καλύψουμε αυτό το κενό σε σχετικά σύντομο χρονικό διάστημα.
<P>
Αυτή ήταν μια πολλά υποσχόμενη αρχή για τη σχέση μας. Μου δημιουργεί τη βεβαιότητα ότι, αν διατηρήσουμε έναν εποικοδομητικό και διαρκή διάλογο, και με τη βοήθεια του Επιτρόπου, θα μπορέσουμε, έως το τέλος αυτής της διαδικασίας κατάρτισης του προϋπολογισμού, να καταλήξουμε σε μια πρόσφορη συμφωνία για έναν ισορροπημένο και ικανοποιητικό προϋπολογισμό για το 2006.
<P>
Προτού παρουσιάσω με κάποιες λεπτομέρειες το σχέδιο του προϋπολογισμού που κατήρτισε το Συμβούλιο στις 15 Ιουλίου 2005, θα ήθελα με την ευκαιρία αυτή να υπενθυμίσω τις βασικές αρχές οι οποίες καθοδήγησαν τις προτάσεις μας. Εντάσσονται πλήρως στις κατευθυντήριες γραμμές για τον προϋπολογισμό του Συμβουλίου για το 2006 που εγκρίθηκαν τον Μάρτιο αυτού του έτους. Πιστεύω ότι είναι πολύ σημαντικό να είμαστε σαφείς ως προς τις προτεραιότητες και τις αρχές στις οποίες στηρίζονται οι δημοσιονομικές αποφάσεις. Αυτό ισχύει τόσο για το 2006 όσο και για κάθε συζήτηση σχετικά με μελλοντική χρηματοδότηση όσον αφορά τις επόμενες δημοσιονομικές προοπτικές. Είναι σημαντικό να είμαστε απολύτως σαφείς ως προς τις αρχές, τις πολιτικές και τις προκλήσεις που επιφυλάσσει το μέλλον για την Ευρωπαϊκή Ένωση.
<P>
Κατά πρώτον, το σχέδιο του προϋπολογισμού που κατήρτισε το Συμβούλιο λαμβάνει επαρκώς υπόψη του την υφιστάμενη Διοργανική Συμφωνία του 1999 σχετικά με τη δημοσιονομική πειθαρχία και τη βελτίωση της διαδικασίας του προϋπολογισμού. Αυτό είναι ένα σημείο το οποίο αξίζει να επαναλάβει κανείς.
<P>
Κατά δεύτερον, το Συμβούλιο έδωσε ιδιαίτερη προσοχή στη συμμόρφωση με το ετήσιο ανώτατο όριο που θέτουν οι τρέχουσες δημοσιονομικές προοπτικές και στην ύπαρξη επαρκούς περιθωρίου κάτω από τα ανώτατα όρια –όπου είναι δυνατόν– ώστε να υπάρχει δυνατότητα για τη χρηματοδότηση απρόβλεπτων γεγονότων κατά τη διάρκεια του 2006.
<P>
Κατά την κατάρτιση του σχεδίου προϋπολογισμού, το Συμβούλιο υιοθέτησε μια συνολική προσέγγιση η οποία ήταν σύμφωνη με αυτές τις θεμελιώδεις αρχές, αλλά η οποία στόχευε, επίσης, στην παροχή επαρκούς και ρεαλιστικής χρηματοδότησης για τις διάφορες δημοσιονομικές προτεραιότητες της Ευρωπαϊκής Ένωσης. Για παράδειγμα, υπενθυμίζοντας την ανάγκη για δημοσιονομική πειθαρχία, το Συμβούλιο αύξησε τα περιθώρια για υποχρεώσεις στην κατηγορία 3: Εσωτερικές πολιτικές, και την κατηγορία 5: Διοίκηση, και δημιούργησε ένα περιθώριο στην κατηγορία 4: Εσωτερικές δράσεις, χωρίς όμως την κινητοποίηση του μέσου ευελιξίας. Πιστεύουμε ότι αυτό είναι απολύτως σύμφωνο με το άρθρο 12 της Διοργανικής μας Συμφωνίας. Στοχοθετώντας προσεκτικά τροποποιήσεις, το σχέδιο προϋπολογισμού καταρτίστηκε κατά τρόπο ώστε να εξακολουθεί να ικανοποιεί πραγματικές ανάγκες προτεραιότητας.
<P>
Το Συμβούλιο ακολούθησε μια εξίσου προσεκτικά στοχοθετημένη προσέγγιση στις πιστώσεις πληρωμών σε όλο τον προϋπολογισμό όσον αφορά τόσο τις υποχρεωτικές όσο και τις μη υποχρεωτικές δαπάνες. Ενώ περιορίζει τη συνολική αύξηση των πιστώσεων πληρωμών, το σχέδιο προϋπολογισμού προβλέπει εντούτοις αύξηση της τάξης του 12% για έρευνα, ενόψει της προτεραιότητας που δίδεται στους στόχους της στρατηγικής της Λισαβόνας, και αύξηση 9,8% για τα διαρθρωτικά ταμεία, αντανακλώντας έτσι τα βελτιωμένα ποσοστά υλοποίησης.
<P>
Θέλω τώρα να προχωρήσω στη λεπτομερέστερη παρουσίαση του σχεδίου προϋπολογισμού για το 2006. Το σχέδιο προϋπολογισμού για το 2006 ορίζει τις πιστώσεις υποχρεώσεων στα 120,8 δισεκατομμύρια ευρώ, αύξηση 3,7% σε σχέση με τον προϋπολογισμό του 2005, και τις πιστώσεις πληρωμών στα 111,4 εκατομμύρια ευρώ, δηλαδή 4,9% περισσότερα από τον προϋπολογισμό του 2005, ενώ οι πληρωμές αντιστοιχούν στο 1,01% του κοινοτικού ΑΕγχΠ. Ελπίζω ότι έχετε όλοι λάβει ένα συνοπτικό επεξηγηματικό σημείωμα για το σχέδιο προϋπολογισμού. Δεν προτίθεμαι να σας κουράσω τώρα με εξηγήσεις για κάθε γραμμή του προϋπολογισμού – εκτός κι αν θέλετε πραγματικά να το κάνω, και φαντάζομαι πως δεν θέλετε. Ωστόσο, θα πρέπει να επιστήσω την προσοχή σας στα βασικά σημεία που επηρεάζουν τις διάφορες κατηγορίες του προϋπολογισμού στο πλαίσιο των δημοσιονομικών προοπτικών.
<P>
Θα ξεκινήσω με την κατηγορία 1, που αφορά τις γεωργικές δαπάνες. Επιτρέψτε μου να τονίσω πόσο εκτιμώ τη συμφωνία στην οποία καταλήξαμε για προσαρμογή των ανώτατων ορίων των δημοσιονομικών προοπτικών για το 2006. Θα επιτραπεί έτσι μια μεταφορά 655 εκατομμυρίων ευρώ από δαπάνες αγοράς στην υποκατηγορία 1α στην αγροτική ανάπτυξη στην υποκατηγορία 1β.
<P>
Όσον αφορά τις πιστώσεις, το Συμβούλιο μείωσε συνολικά τις υποχρεώσεις και τις πληρωμές κατά 150 εκατομμύρια ευρώ, που αφορούν τις γραμμές του προϋπολογισμού στην υποκατηγορία 1α οι οποίες είναι μεγαλύτερες των 50 εκατομμυρίων ευρώ. Η μείωση αυτή έχει σκοπό να λάβει υπόψη τη μειωμένη υλοποίηση των πρόσφατων ετών. Ωστόσο, η θέση του Συμβουλίου θα επανεξεταστεί –και αυτό είναι σημαντικό– υπό το πρίσμα ενημερωμένων προβλέψεων οι οποίες αναμένονται στη φθινοπωρινή διορθωτική επιστολή στο προσχέδιο του προϋπολογισμού. Πρέπει να τονίσω ότι η μετριοπαθής αυτή μείωση είναι σύμφωνη με τη συνολική προσέγγιση του Συμβουλίου για ελεγχόμενη ανάπτυξη των πιστώσεων πληρωμών, που θα πρέπει να ισχύει τόσο για τις υποχρεωτικές όσο και για τις μη υποχρεωτικές δαπάνες. Το Συμβούλιο αποδέχτηκε πλήρως το ποσό που πρότεινε η Επιτροπή για την υποκατηγορία 1β, όπου πιστεύει ότι η υλοποίηση είναι πιο αποτελεσματική.
<P>
Όσον αφορά την κατηγορία 2, για τις διαρθρωτικές πράξεις, το Συμβούλιο ενέκρινε τις πιστώσεις υποχρεώσεων που πρότεινε η Επιτροπή σύμφωνα με τα συμπεράσματα του Συμβουλίου του Μαρτίου 1999 στο Βερολίνο και του Δεκεμβρίου 2002 στην Κοπεγχάγη. Οι πιστώσεις πληρωμών μειώθηκαν σε όλο τον προϋπολογισμό κατά 150 εκατομμύρια ευρώ συνολικά, κάτι που αντανακλά την άποψη του Συμβουλίου για το αναμενόμενο ποσοστό υλοποίησης και βασίζεται σε παλαιότερα στοιχεία αδυναμιών υλοποίησης, λαμβάνοντας πλήρως υπόψη τις σημαντικές και ευπρόσδεκτες βελτιώσεις οι οποίες επιτεύχθηκαν πρόσφατα. Η μείωση αφορά τόσο τα διαρθρωτικά ταμεία όσο και τις κοινοτικές πρωτοβουλίες.
<P>
Στην κατηγορία 3, για τις εσωτερικές πολιτικές, το Συμβούλιο αποδέχθηκε τα ποσά που προτείνονται για υποχρεώσεις σε πολυετή προγράμματα τα οποία έχουν εγκριθεί σύμφωνα με τη διαδικασία της συναπόφασης, όπως συμφωνήθηκαν κατόπιν της διεύρυνσης, καθώς και τα ειδικά ποσά που σχετίζονται με τις υποχρεώσεις της Κοπεγχάγης. Ωστόσο, το Συμβούλιο περιόρισε τις πιστώσεις υποχρεώσεων για ορισμένες γραμμές του προϋπολογισμού που δεν βασίζονται σε πολυετή προγράμματα, όπως εκείνες που βασίζονται σε προνομίες της Επιτροπής, πιλοτικά έργα και προπαρασκευαστικές δράσεις.
<P>
Εξετάζοντας το επίπεδο των πιστώσεων πληρωμών για την κατηγορία 3, το Συμβούλιο έλαβε πλήρως υπόψη του την ανάγκη αύξησης των πληρωμών, ιδιαίτερα για τις σημαντικές κατηγορίες της έρευνας, οι οποίες θα βοηθήσουν να υποστηριχθεί η πολύ σημαντική –η κεντρικής σημασίας– ατζέντα μεταρρυθμίσεων της Λισαβόνας.
<P>
Ωστόσο, το Συμβούλιο δεν μπορούσε να αγνοήσει τις προηγούμενες επιδόσεις υλοποίησης για την κατηγορία αυτή. Θεωρούμε ότι υπάρχει περιορισμένη ικανότητα απορρόφησης των αυξήσεων κατά τρόπο αποτελεσματικό και αποδοτικό. Στο περιβάλλον αυτό, το Συμβούλιο πιστεύει ότι θα ήταν ανεύθυνο να προϋπολογιστούν οι τεράστιες αυξήσεις που προτείνονται στο αρχικό σχέδιο του προϋπολογισμού ποσοστού σχεδόν 12% σε όλη τη συγκεκριμένη κατηγορία. Το Συμβούλιο μείωσε τη συνολική αύξηση σε ένα πιο εύκολο στη διαχείριση και πιο ρεαλιστικό 5%. Όμως, και αυτό είναι πολύ σημαντικό, θα πρέπει να γνωρίζουμε ότι το σχέδιο προϋπολογισμού επιτρέπει ακόμη μια πολύ σημαντική αύξηση –και θέλω να το επαναλάβω αυτό– σχεδόν 12% για τις γραμμές έρευνας, κάτι που αντανακλά την προτεραιότητα που δίδεται σε αυτόν τον πολύ σημαντικό τομέα πολιτικής.
<P>
Το Συμβούλιο παρείχε επαρκή χρηματοδότηση για την κατηγορία 3 και όρισε ένα λογικό περιθώριο 210 εκατομμυρίων ευρώ κάτω από το ανώτατο όριο. Είμαι βέβαιος ότι το Κοινοβούλιο θα θέλει να λάβει υπόψη του τις ίδιες αρχές δημοσιονομικής πειθαρχίας κατά την εξέταση των προτεραιοτήτων για την κατηγορία αυτή.
<P>
Θέλω τώρα να περάσω από την κατηγορία 3 στην κατηγορία 4: Εξωτερικές δράσεις. Το Συμβούλιο φρόντισε να σεβαστεί τα ανώτατα όρια των δημοσιονομικών προοπτικών. Σύμφωνα με τη Διοργανική Συμφωνία, το Συμβούλιο θεώρησε ότι πρέπει να εξαντληθεί κάθε δυνατότητα ανακατανομής προτού διατυπωθεί πρόταση για κινητοποίηση του μέσου ευελιξίας. Δεν θα σας προκαλέσει έκπληξη να ακούσετε ότι το Συμβούλιο δεν συμμερίζεται την άποψη της Επιτροπής ότι η ανακατανομή εξαντλήθηκε στο αρχικό σχέδιο του προϋπολογισμού. Το Συμβούλιο υποστήριξε πλήρως τις δεσμεύεις της Επιτροπής και τις επακόλουθες προτάσεις του προϋπολογισμού για τις ανάγκες ανασυγκρότησης στις χώρες που επλήγησαν από το τσουνάμι και το Ιράκ και τήρησε τα ποσά αναφοράς για τα προγράμματα που είχαν συναποφασιστεί. Αποδέχτηκε επίσης το ποσό για την ΚΕΠΠΑ, όπως είχε προταθεί στο αρχικό σχέδιο του προϋπολογισμού.
<P>
Κατόπιν αυτών των τροποποιήσεων, το διαθέσιμο περιθώριο στην κατηγορία 4 είναι 41,65 εκατομμύρια ευρώ, ποσό το οποίο θα πρέπει να επιτρέψει τη χρηματοδότηση των επιπτώσεων των επερχόμενων μεταρρυθμίσεων στη ζάχαρη, σύμφωνα με τα όσα αναμένουμε ότι θα προτείνει η Επιτροπή. Και πάλι, κοινή μας πίστη είναι ότι είναι απολύτως απαραίτητο να επιτύχει η μεταρρύθμιση στη ζάχαρη. Ελπίζω ότι θα μπορέσουμε να καταλήξουμε σε συμφωνία στο τελικό ποσό του προϋπολογισμού της ΚΕΠΠΑ και τις διεθνείς συμφωνίες αλιείας κατά τη διάρκεια της δεύτερης ανάγνωσης του προϋπολογισμού του 2006, όπως προβλέπεται στη Διοργανική Συμφωνία. Μπορείτε να είστε βέβαιοι ότι η Προεδρία θα καταβάλει κάθε δυνατή προσπάθεια ώστε να παράσχει στο Ευρωπαϊκό Κοινοβούλιο κατάλληλη πληροφόρηση σχετικά με την ΚΕΠΠΑ εγκαίρως και όπως πρέπει. Είμαι βέβαιος ότι θα συμφωνήσετε ότι έχει σημειωθεί μεγάλη πρόοδος τον τελευταίο καιρό σχετικά με το συγκεκριμένο θέμα.
<P>
Προχωρώντας τώρα στην κατηγορία 5, για τις διοικητικές δαπάνες, το σχέδιο του προϋπολογισμού έχει στόχο την τήρηση των ανώτατων ορίων των δημοσιονομικών προοπτικών για μια ακόμη φορά και τον καθορισμό επαρκούς περιθωρίου για απρόβλεπτα. Ως εκ τούτου, το Συμβούλιο καθόρισε ένα περιθώριο 130 εκατομμυρίων ευρώ, το οποίο θα επιτευχθεί μέσω εξοικονόμησης σε λειτουργικά έξοδα από τη διοργανική συνεργασία και μειώσεις στον προϋπολογισμό, αποτυπώνοντας το τρέχον ποσοστό κενών θέσεων στα διάφορα θεσμικά όργανα. Η προσέγγιση του Συμβουλίου ήταν αντικειμενική και ρεαλιστική, παρόλο που αναπόφευκτα δεν μπορούμε ποτέ να αναμένουμε όλα τα θεσμικά όργανα να είναι απολύτως ικανοποιημένα από το αποτέλεσμα της ανάλυσής μας.
<P>
Το Συμβούλιο αποδέχθηκε τη μεγάλη πλειονότητα των νέων θέσεων εργασίας που ζήτησαν τα θεσμικά όργανα για τη διεύρυνση, την περίοδο πριν από τη διεύρυνση και την άσκηση νέων καθηκόντων. Ωστόσο, είναι αλήθεια ότι εφαρμόσαμε μια μικρή μείωση για να λάβουμε υπόψη τη σημαντική καθυστέρηση στις προσλήψεις σε θέσεις εργασίας που χορηγήθηκαν τα προηγούμενα χρόνια. Το Συμβούλιο εξέφρασε τη βαθιά του ανησυχία για τις καθυστερήσεις στις προσλήψεις και για την ανάγκη –τη μείζονος σημασίας ανάγκη– να υπάρχει γεωγραφική ισορροπία μετά τη διεύρυνση. Γνωρίζω ότι το Κοινοβούλιο συμμερίζεται τις ανησυχίες αυτές. Είναι λυπηρό το γεγονός ότι, λόγω του περιορισμένου χρόνου, δεν μπορέσαμε να συμφωνήσουμε σε μια κοινά διατυπωμένη δήλωση για το θέμα αυτό στις 15 Ιουλίου, αλλά έχω κάθε λόγο να πιστεύω ότι μπορούμε ακόμα να επιτύχουμε μια τέτοια συμφωνία, η οποία θα καταστήσει απολύτως σαφές ότι το Κοινοβούλιο και το Συμβούλιο ταυτίζονται όσον αφορά τις προσλήψεις και την απορρόφηση, τις πολιτικές ανθρωπίνων πόρων. Λάβαμε πρόσφατα ένα έγγραφο από τον Επίτροπο, το οποίο θα εξετάσουμε τις ερχόμενες εβδομάδες, για να επικαιροποιήσουμε τη θέση μας στο ζήτημα της διοίκησης και ειδικότερα των θέσεων εργασίας.
<P>
Προχωρώντας τώρα στην κατηγορία 7, την προενταξιακή στρατηγική, το Συμβούλιο αποδέχθηκε τις πιστώσεις υποχρεώσεων που πρότεινε η Επιτροπή. Ωστόσο, περιορίσαμε την αύξηση των πιστώσεων πληρωμών για ορισμένες γραμμές του προϋπολογισμού, λαμβάνοντας και πάλι υπόψη τα προηγούμενα ποσοστά υλοποίησης.
<P>
Τέλος, όσον αφορά την κατηγορία 8, σχετικά με τις αποζημιώσεις, το Συμβούλιο αποδέχθηκε πλήρως τα ποσά που πρότεινε η Επιτροπή στο αρχικό σχέδιο του προϋπολογισμού και τα οποία θα βοηθήσουν να διασφαλιστεί ότι θα ικανοποιηθούν απολύτως τα συμπεράσματα του Ευρωπαϊκού Συμβουλίου της Κοπεγχάγης όσον αφορά τα νέα κράτη μέλη.
<P>
Επομένως, είναι σημαντικό, στο πλαίσιο όχι μόνο του 2006 αλλά και της συζήτησης για τις δημοσιονομικές προοπτικές των επομένων ετών, να έχουμε διαρκώς υπόψη πόσο σημαντικό είναι να συνδέουμε τις ενέργειές μας, τα λόγια μας και τις αποφάσεις που λαμβάνουμε με το κεντρικό ζητούμενο που είναι να διασφαλίσουμε την αποκατάσταση και ενίσχυση της εμπιστοσύνης και της υποστήριξης των πολιτών στην όλη λειτουργία, το έργο και το όραμα που αποτελεί το θεμέλιο της Ευρωπαϊκής Ένωσης.
<P>
Μια καλή αρχή θα ήταν η επίτευξη κατά τρόπο ώριμο μιας συναινετικής συμφωνίας για τον προϋπολογισμό του 2006. Αντιμετωπίζουμε μείζονες προκλήσεις, αλλά μπορούμε να γεφυρώσουμε το χάσμα στο θέμα αυτό – υπάρχουν σημαντικά κενά σε ορισμένες από τις κατηγορίες του προϋπολογισμού, όπως θα ακούσουμε και στη συζήτηση το απόγευμα, και πολύ μεγάλες διαφορές απόψεων όσον αφορά τον καλύτερο τρόπο για να προχωρήσουμε.
<P>
Ο προϋπολογισμός του 2006 ίσως –στο πλαίσιο αυτής της ευρύτερης συζήτησης– να μοιάζει σχετικά μικρό θέμα. Ωστόσο, αν μπορέσουμε να επιτύχουμε συμφωνία σε κάποιο βαθμό, αν μπορέσουμε να δείξουμε ότι μπορούμε να επιτύχουμε συμβιβασμό προς όφελος της διαρκούς προόδου στους τομείς αυτούς, θα πάει πολύ καλά. Θα γίνει ευνοϊκά αποδεκτός από εκείνους που παρατηρούν στενά το πώς εργαζόμαστε.
<SPEAKER ID="150" LANGUAGE="" NAME="Πρόεδρος." AFFILIATION="">
<P>
   Ευχαριστώ εκ μέρους όλων τον κ. Lewis, ο οποίος παρουσίασε εξ ονόματος του Συμβουλίου το σχέδιο γενικού προϋπολογισμού για το 2006. 
<SPEAKER ID="151" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση του γενικού προϋπολογισμού της Ευρωπαϊκής Ένωσης για το 2006. 
<SPEAKER ID="152" LANGUAGE="PL" NAME="Janusz Lewandowski (PPE-DE )," AFFILIATION="πρόεδρος της Επιτροπής Προϋπολογισμών">
<P>
   . – Κύριε Πρόεδρε, η σημερινή παρουσίαση του προϋπολογισμού του 2006 από τον κ. Lewis επιβεβαίωσε την εντύπωση που σχημάτισε η αντιπροσωπεία του Κοινοβουλίου από τη συνάντηση με την επιτροπή συνδιαλλαγής που πραγματοποιήθηκε στις 15 Ιουλίου. Αντίθετα με το όνομά της, η συνεδρίαση αυτή έμοιαζε περισσότερο με τη δημιουργία ενός καταλόγου με τις διαφορές παρά με διαδικασία συνδιαλλαγής. Είναι αλήθεια ότι κανείς δεν περίμενε ότι θα έχει επιτευχθεί συναίνεση σε αυτή τη χρονική στιγμή, αλλά δεν μπορούμε επίσης να αρνηθούμε ότι οι απόψεις των δύο αρμόδιων για τον προϋπολογισμό αρχών της ΕΕ όσον αφορά τον προϋπολογισμό του 2006 είναι διαμετρικά αντίθετες. Ακόμη και η συναίνεση που επιτεύχθηκε για σημαντικά αλλά δευτερεύοντα ζητήματα, όπως η διαφοροποίηση, ή, με άλλα λόγια, η μεταφορά κονδυλίων ύψους 655 εκατομμυρίων ευρώ από την κατηγορία 1 στην αγροτική ανάπτυξη, δεν μπορεί να κρύψει αυτό το γεγονός. Ο στόχος μας είναι να επιτύχουμε συμφωνία για τον προϋπολογισμό, αλλά αυτό θα είναι κάθε άλλο παρά εύκολο.
<P>
Το Κοινοβούλιο πρέπει να εξετάσει τον προϋπολογισμό του 2006 με βάση την εμπειρία που αποκόμισε από πέρυσι. Με την πλάτη στον τοίχο, κατά κάποιο τρόπο, συμφωνήσαμε σε ένα επίπεδο πληρωμών που υπολείπεται των αναγκών μας για το 2005, όπως έχει γίνει ήδη σαφές από το φετινό επίπεδο των δαπανών μας μέχρι στιγμής. Επίσης, ο προϋπολογισμός του 2006 πρέπει να θεωρηθεί ως σκαλοπάτι για τις νέες δημοσιονομικές προοπτικές. Με αυτούς τους δύο παράγοντες κατά νου αποφασίσαμε ότι οι αρχικές προτάσεις της Επιτροπής για το 1,02% του ΑΕΕ, που είναι σχεδόν 7 δισεκατομμύρια κάτω από το ανώτατο όριο που ορίστηκε στις δημοσιονομικές προοπτικές για το 2006, δεν ήταν ικανοποιητικές. Υπάρχει ένα τεράστιο χάσμα μεταξύ αυτών των προτάσεων για τον προϋπολογισμό του 2006 και των προτάσεων της Επιτροπής για τις πληρωμές το 2007, που θα είναι το πρώτο έτος των νέων δημοσιονομικών προοπτικών. Αυτό σημαίνει ότι είναι ακόμη δυσκολότερο να κατανοήσουμε ή να ανεχθούμε τις περικοπές στις οποίες προέβη το Συμβούλιο, που οδήγησαν τις πληρωμές μόλις πάνω από το 1% του ΑΕΕ.
<P>
Φέτος είδαμε το Συμβούλιο να υιοθετεί μια πιο επιλεκτική και λιγότερο μηχανική προσέγγιση στις δημοσιονομικές περικοπές, και θα ήθελα να σταθώ για λίγο στις μεμονωμένες κατηγορίες με τη σειρά. Η μεταφορά που συμφωνήθηκε από την κατηγορία 1 μπορεί να θεωρηθεί μια κοινή επιτυχία. Ταυτόχρονα, ωστόσο, αναμένουμε από την Επιτροπή να παρουσιάσει προτάσεις σχετικά με τις γεωργικές δαπάνες σε μακροπρόθεσμο ορίζοντα, ως βάση για περαιτέρω συζήτηση.
<P>
Το Κοινοβούλιο αντιλήφθηκε σύντομα ότι η συνοχή βγήκε σχετικά αλώβητη από τις περικοπές του Συμβουλίου, αλλά οι προκαταρκτικές εκθέσεις που λάβαμε σχετικά με τα διαρθρωτικά ταμεία υποδεικνύουν ότι η χρήση των ταμείων το 2005 δεν θα αντιστοιχεί στο επίπεδο που ορίζεται στο σχέδιο του Συμβουλίου, αλλά θα εξισωθεί, αν δεν υπερβεί, την αρχική πρόταση της Επιτροπής. Η πίεση αρχίζει να γίνεται αισθητή περισσότερο στην κατηγορία 3, δηλαδή στο πεδίο των εσωτερικών πολιτικών, όπου έχουν γίνει οι μεγαλύτερες περικοπές σε σχετικούς όρους, οι οποίες ανέρχονται σε 500 εκατομμύρια ευρώ. Αυτό γελοιοποιεί τους στόχους της στρατηγικής της Λισαβόνας, που περιλαμβάνουν τις επενδύσεις στην έρευνα και στις μικρές και μεσαίες επιχειρήσεις, και καθιστά επίσης αδύνατο για το Κοινοβούλιο να υλοποιήσει τις προτεραιότητές του. Όσον αφορά την κατηγορία 4, ωστόσο, δεν είναι τόσο οι προτεραιότητες του Κοινοβουλίου που συγκρούονται, αλλά οι ίδιες οι δηλώσεις της βρετανικής Προεδρίας.
<P>
Οι αυθαίρετες περικοπές της τάξεως του 4% που έγιναν σε όλους τους τομείς, με εξαίρεση την ιδιαίτερα ευνοημένη κοινή εξωτερική πολιτική και πολιτική ασφαλείας, δεν θα μας επιτρέψουν να ανταποκριθούμε στο ατελείωτο ρεύμα των νέων προκλήσεων. Οι τελευταίες δεν σχετίζονται μόνο με τις χώρες που επλήγησαν από το τσουνάμι ή με το Ιράκ και το Αφγανιστάν, εφόσον θα προκύψει η ανάγκη να χρηματοδοτήσουμε βοήθεια για άλλες περιοχές που έχουν πληγεί από φυσικές καταστροφές. Η αποζημίωση των παραγωγών ζάχαρης μας δημιουργεί ένα περαιτέρω πρόβλημα, και η Επιτροπή έχει εγείρει επίσης το ζήτημα των διοικητικών δαπανών, καθώς και την πιθανότητα παγώματος της πρόσληψης υπαλλήλων από τα νέα κράτη μέλη.
<P>
Συνοψίζοντας, η συζήτησή μας για τον προϋπολογισμό του 2006 πραγματοποιείται σε μια γενική ατμόσφαιρα απαισιοδοξίας. Παρ’ όλα αυτά, η Ευρωπαϊκή Ένωση χρειάζεται επειγόντως καλές ειδήσεις, και η συμφωνία τόσο για τον προϋπολογισμό του 2006 όσο και για λογικά μεγέθη για τις δημοσιονομικές προοπτικές θα ήταν ακριβώς οι ειδήσεις που θα ήθελε. Μια τέτοια συμφωνία θα μπορούσε να ανανεώσει την πίστη των πολιτών στην Ευρωπαϊκή Ένωση, και είναι κοινή μας ευθύνη και καθήκον να εξασφαλίσουμε ότι θα επιτευχθεί. 
<SPEAKER ID="153" LANGUAGE="IT" NAME="Giovanni Pittella (PSE )," AFFILIATION="εισηγητής">
<P>
Όπως επεσήμανε ο Πρόεδρος Lewandowski, ήδη από τον Ιούλιο, είχαμε εκφράσει με ειλικρίνεια και αποφασιστικότητα την απογοήτευσή μας στο πλαίσιο της Επιτροπής Συνδιαλλαγής. Συνεπώς, αν και εκτιμήσαμε την παρέμβαση του κ. Lewis με τα ανοίγματα και τους κομψούς του τρόπους, επιβεβαιώνουμε και σήμερα ότι όλα αυτά πρέπει να μεταφρασθούν σε συγκεκριμένες επιλογές.
<P>
Όσον αφορά τις εσωτερικές και εξωτερικές πολιτικές, οι ανησυχίες μετατρέπονται σε βεβαιότητα: δεν μας πείθει, κύριε Υπουργέ, η συμμετρία ανάμεσα στους πόρους που προβλέπονται για τις υποχρεώσεις, οι οποίες περιορίζονται σε μικρότερο βαθμό από ό,τι οι πιστώσεις πληρωμών, ενώ ούτε η ανάλυση των σημαντικότερων περικοπών μπορεί να δώσει μια εξήγηση στο πλαίσιο του πολιτικού μηνύματος που όλοι θέλουμε να απευθύνουμε. Αυτή είναι η αλήθεια των αριθμών: 21 εκατομμύρια λιγότερα στις επιχειρήσεις, 33 εκατομμύρια λιγότερα στις μεταφορές, 279 εκατομμύρια λιγότερα στην έρευνα, 131 εκατομμύρια λιγότερα στην ενημέρωση, 20 εκατομμύρια λιγότερα στην εκπαίδευση και στον πολιτισμό και 8 εκατομμύρια λιγότερα για την ελευθερία, την ασφάλεια και τη δικαιοσύνη.
<P>
Διαπιστώνεται ασυνέπεια ανάμεσα στις δηλώσεις υπέρ της ανάπτυξης, της απασχόλησης και των μέτρων υπέρ των νέων, αφενός, και στη μείωση του ύψους των βασικών κονδυλίων για την επίτευξη αυτών των στόχων, αφετέρου. Θα ήθελα να σας ρωτήσω, κύριε Lewis, τι σημαίνουν όλα αυτά.
<P>
Όσον αφορά τη διαβόητη κατηγορία 4 «Εξωτερικές δράσεις», ζητάμε τη χρήση του μέσου ευελιξίας: με προβλέψεις για την κατηγορία 4 κάτω από το ανώτατο όριο, όπως ζητάτε, δεν είναι δυνατόν να δοθεί συνέχεια στις παραδοσιακές προτεραιότητες της Ευρωπαϊκής Ένωσης, στους στόχους της Χιλιετίας, στις κρίσεις που παρουσιάσθηκαν τα τελευταία χρόνια, από το Ιράκ και το Αφγανιστάν έως το τσουνάμι, στα οριζόντια και γεωγραφικά προγράμματα, ενώ τώρα, ορθώς, θέλουμε να προσθέσουμε και τη ζάχαρη. Πώς είναι δυνατόν να υλοποιηθούν όλα αυτά; Πώς θα καταστούν δυνατές οι δεκάδες άλλες παρεμβάσεις που ορθώς προβλέπονται μεταξύ των εξωτερικών δράσεων; Πώς μπορούμε να υλοποιήσουμε αυτές τις παρεμβάσεις με μειωμένη χρηματοδότηση χωρίς να χρησιμοποιήσουμε ούτε το μέσο ευελιξίας;
<SPEAKER ID="154" LANGUAGE="LV" NAME="Valdis Dombrovskis (PPE-DE )," AFFILIATION="εισηγητής">
<P>
   . – Κύριε Πρόεδρε, κύριε Lewis, κυρία Grybauskaitė, κυρίες και κύριοι, θα ήθελα να ευχαριστήσω τον κ. Lewis που παρουσίασε τον προϋπολογισμό των άλλων θεσμικών οργάνων της ΕΕ για το έτος 2006. Είναι σαφές ότι το Ευρωπαϊκό Κοινοβούλιο και το Συμβούλιο έχουν διαφορετικές προσεγγίσεις σε ορισμένα ζητήματα σχετικά με την κατάρτιση του προϋπολογισμού, αλλά υπάρχουν επίσης διάφορες κοινές γραμμές.
<P>
Και τα δύο θεσμικά όργανα με αρμοδιότητες λήψης αποφάσεων για τον προϋπολογισμό υποστηρίζουν τις αρχές της δημοσιονομικής πειθαρχίας και την ορθολογική χρήση των χρημάτων των φορολογούμενων της ΕΕ. Το Συμβούλιο προτείνει τη μείωση των διοικητικών δαπανών των θεσμικών οργάνων της ΕΕ κατά 120 εκατομμύρια ευρώ σε σύγκριση με τα αρχικά αιτήματα των θεσμικών οργάνων. Πρέπει να σημειώσουμε, ωστόσο, ότι σε πολλές περιπτώσεις η μείωση αυτή εφαρμόστηκε με αστόχαστο τρόπο, χωρίς διεξοδική εξέταση του ειδικού χαρακτήρα και των προβλημάτων του έργου των θεσμικών οργάνων. Για τον λόγο αυτόν, το Ευρωπαϊκό Κοινοβούλιο θα προτείνει την επανεξέταση της μείωσης των δαπανών των θεσμικών οργάνων, αξιολογώντας το αίτημα κάθε οργάνου όσον αφορά τον προϋπολογισμό και τα νέα καθήκοντα για το 2006 βάσει των ιδιαίτερων χαρακτηριστικών του. Είναι σημαντικό να εξασφαλιστεί η απαιτούμενη χρηματοδότηση για μια από τις προτεραιότητες του προϋπολογισμού της ΕΕ για το 2006, συγκεκριμένα για την προετοιμασία του επόμενου γύρου της διεύρυνσης της Ευρωπαϊκής Ένωσης, στον οποίο θα ενταχθούν η Βουλγαρία και η Ρουμανία. Πιστεύω ότι τα θεσμικά όργανα της Ευρωπαϊκής Ένωσης πρέπει να υιοθετήσουν μια εναρμονισμένη προσέγγιση όσον αφορά την πρόσληψη προσωπικού από τα νέα κράτη μέλη. Αναφορικά με τον προϋπολογισμό του Ευρωπαϊκού Κοινοβουλίου, πρέπει να επισημάνουμε ότι αύριο το Προεδρείο του Ευρωπαϊκού Κοινοβουλίου θα εγκρίνει μια απόφαση για το σχέδιο προϋπολογισμού του Ευρωπαϊκού Κοινοβουλίου για το 2006, την οποία θα διαβιβάσει προς εξέταση στην Επιτροπή Προϋπολογισμών. Ως εισηγητής για τον προϋπολογισμό, πιστεύω ότι η Επιτροπή Προϋπολογισμών θα χρειαστεί επιπλέον πληροφορίες για διάφορα θέματα προκειμένου να μπορέσει να λάβει κάθε απόφαση με βάση τα δικά της κριτήρια, ιδίως σε σχέση με την πολιτική στους τομείς της πληροφόρησης και της επικοινωνίας. Για μία ακόμη φορά, θα ήθελα να τονίσω την αρχή ότι το επίπεδο των κοινών δαπανών στον προϋπολογισμό του Ευρωπαϊκού Κοινοβουλίου πρέπει να καθοριστεί σύμφωνα με τις ανάγκες που έχουν διαπιστωθεί μετά από προσεκτική αξιολόγηση. Η επίτευξη ενός ανώτατου ορίου 20% για τις κοινές διοικητικές δαπάνες δεν είναι αυτοσκοπός.
<P>
Τέλος, θα ήθελα να προσθέσω λίγα λόγια σχετικά με τον γενικό προϋπολογισμό της Ευρωπαϊκής Ένωσης για το 2006. Η πρόταση του Συμβουλίου για τη μείωση των πιστώσεων πληρωμών για τα διαρθρωτικά ταμεία της ΕΕ για το έτος 2006 κατά 150 εκατομμύρια ευρώ είναι ακατανόητη. Μια τέτοια προσέγγιση είναι ενδεικτική της απροθυμίας του Συμβουλίου να χρηματοδοτήσει πλήρως τις υποχρεώσεις που έχει αναλάβει η ΕΕ στο πλαίσιο των τρεχουσών δημοσιονομικών προοπτικών. Έχοντας κατά νου ότι το 2006 είναι το τελευταίο έτος των τρεχουσών δημοσιονομικών προοπτικών, είναι σημαντικό να εξασφαλιστεί η επιτυχημένη ολοκλήρωση των υφιστάμενων προγραμμάτων και να καθοριστεί ένας όγκος αναλήψεων υποχρεώσεων και πιστώσεων πληρωμών για τον προϋπολογισμό του 2006 που θα αντιστοιχεί στις υποχρεώσεις που έχει αναλάβει η Ευρωπαϊκή Ένωση. 
<SPEAKER ID="155" LANGUAGE="LT" NAME="Dalia Grybauskaitė," AFFILIATION="μέλος της Επιτροπής">
<P>
   . Κύριε Πρόεδρε, κύριε Προεδρεύων του Συμβουλίου, κυρίες και κύριοι, θα ήθελα να σας ευχαριστήσω για την ευκαιρία που μου προσφέρετε σήμερα να εκφράσω την άποψή μου όσον αφορά την πρώτη πρόταση του Συμβουλίου, ιδίως εφόσον μόλις τον περασμένο Ιούνιο, μετά την πρώτη ανάγνωση, είχαμε την ευκαιρία να ανταλλάξουμε απόψεις με το Κοινοβούλιο και το Συμβούλιο, καθώς και με τους εκπροσώπους των πολιτικών ομάδων του Ευρωπαϊκού Κοινοβουλίου. Θέλω να δηλώσω ότι συμμερίζομαι την ιδέα που υποστήριξαν οι περισσότεροι ομιλητές ότι ο προϋπολογισμός του 2006 είναι ιδιαίτερος, καθώς είναι ο τελευταίος των τρεχουσών δημοσιονομικών προοπτικών που καταρτίστηκαν από την Επιτροπή με σκοπό να ληφθούν υπόψη με τον πλέον περιεκτικό και ρεαλιστικό τρόπο οι πιο επείγουσες ανάγκες της Ευρωπαϊκής Ένωσης, να ολοκληρωθούν όλα τα σημαντικά έργα και να προετοιμαστούμε καλά για τη νέα δημοσιονομική περίοδο. Ως εκ τούτου, σε απάντηση της πρότασης του Συμβουλίου, θα ήθελα να ορίσω αμέσως τρεις τομείς που κατά την άποψη της Επιτροπής παρουσιάζουν τις μεγαλύτερες προκλήσεις. 
<P>
Αφού σκιαγράφησα τη σημασία του ευρωπαϊκού προϋπολογισμού για το 2006, θα ήθελα να επικεντρωθώ σε τρεις βασικούς τομείς, στους οποίους η Επιτροπή πιστεύει ότι οι ανησυχίες πρέπει να διασκεδαστούν και να επιλυθούν και από τα τρία θεσμικά όργανα, περιλαμβανομένων ιδιαίτερα των αρμόδιων επί του προϋπολογισμού αρχών.
<P>
Οι κύριες ανησυχίες μας αφορούν την κατηγορία 3, ως προς την οποία πιστεύουμε ότι οι μειώσεις που προτείνει το Συμβούλιο δεν δικαιολογούνται και δεν μπορούν να υποστηριχθούν από την Επιτροπή, κυρίως διότι οι απαιτήσεις και τα ποσά που πρότεινε η Επιτροπή βασίστηκαν στα σχέδια για τα οποία έχουν ήδη αναληφθεί υποχρεώσεις και βρίσκονται στο στάδιο της υλοποίησης. Πιστεύουμε ότι τέτοιες μειώσεις θα δημιουργήσουν πολλά προβλήματα στην πληρωμή λογαριασμών για τα συνεχιζόμενα έργα στην Κοινότητα το 2006 για τα κράτη μέλη.
<P>
Επιπλέον, οι μισές από τις προτεινόμενες μειώσεις στις πιστώσεις πληρωμών επικεντρώνονται σε δραστηριότητες οι οποίες αποτελούν μόνο το 10% περίπου του συνολικού προϋπολογισμού. Προκαλεί έκπληξη το γεγονός ότι δεν δίνεται καμία εξήγηση ως προς το γιατί οι μειώσεις επικεντρώνονται κατ’ αυτόν τον τρόπο.
<P>
Στην κατηγορία 4, οι μειώσεις που προτείνει το Συμβούλιο θα δημιουργήσουν τουλάχιστον τρία σοβαρά προβλήματα. Κατά πρώτον, η μείωση αντίκειται στις αποφάσεις του ίδιου του Συμβουλίου Γενικών Υποθέσεων, ιδιαίτερα όσον αφορά τη μετά το τσουνάμι ανασυγκρότηση στην Ασία και την ανανεωμένη δέσμευση στους αναπτυξιακούς στόχους της Χιλιετίας. Κατά δεύτερον, όσον αφορά τις πρόσφατες εξελίξεις στον κόσμο, αναμένουμε, και έχουμε ήδη ενδείξεις, ότι θα ζητηθεί από την Ευρώπη να συμβάλει στη διαδικασία απεμπλοκής από τη Γάζα. Το τρίτο πρόβλημα αφορά τις διαπραγματεύσεις για την αλιευτική συμφωνία με το Μαρόκο. Και τα τρία αυτά στοιχεία καθιστούν ακόμη πιο δύσκολη την αποδοχή ή την ευνοϊκή αντιμετώπιση της πρότασης του Συμβουλίου.
<P>
Tο ζήτημα της κατηγορίας 5 τέθηκε και συζητήθηκε επί μακρόν στη συνάντηση της 15ης Ιουλίου μεταξύ των τριών θεσμικών οργάνων. Όπως είχα υποσχεθεί, έστειλα την Παρασκευή και στις δύο αρμόδιες επί του προϋπολογισμού αρχές συμπληρωματικές πληροφορίες για την πρόοδο των προσλήψεων από την ΕΕ των 10 και την ΕΕ των 15. Έως τις 31 Ιουλίου του τρέχοντος έτους, είχε επιτευχθεί το 90% των στόχων για τις προσλήψεις από τα νέα κράτη μέλη. Πιστεύουμε ότι οι προτεινόμενες μειώσεις που προωθεί το Συμβούλιο είναι αποτέλεσμα παρανόησης μεταξύ μας και πιθανότατα οφείλονται σε τεχνικό λάθος.
<P>
Αναμένουμε ότι, πριν από τη δεύτερη ανάγνωση, θα μπορέσουμε να ξεκινήσουμε διαβούλευση με το Συμβούλιο ιδιαίτερα σε μια προσπάθεια επίλυσης αυτού του θέματος. Η πρόταση ενώπιόν μας σήμερα σημαίνει ότι για το 2006 όχι μόνο δεν θα μπορέσουμε να κάνουμε προσλήψεις από την ΕΕ των 10, αλλά και ότι θα σταματήσουμε κάθε πρόσληψη στην Επιτροπή καθώς και ότι δεν θα έχουμε τους πόρους για την καταβολή των μισθών για τα υφιστάμενα επίπεδα προσωπικού.
<P>
Λαμβάνοντας όλα τα παραπάνω υπόψη και απαντώντας στο αίτημα του κ. Pittella να υιοθετήσει η Επιτροπή μια όσο το δυνατόν πιο σθεναρή στάση απέναντι σε αυτή την πρόταση, επιτρέψτε μου να πω ότι είμαστε αποφασισμένοι να επιλύσουμε όλα τα πιθανά θέματα σε συνεργασία με τις αρμόδιες επί του προϋπολογισμού αρχές. Καλώ όλες τις πλευρές να επιδείξουν καλή θέληση στο εγχείρημα αυτό, η οποία θα είναι απαραίτητη προκειμένου να καταλήξουμε σε συμφωνία για το τρέχον έτος. 
<SPEAKER ID="156" LANGUAGE="LT" NAME="Laima Liucija Andrikienė," AFFILIATION="εξ ονόματος της Ομάδας PPE-DE">
<P>
   . – Κύριε Προεδρεύων του Συμβουλίου, κυρία Επίτροπε, στις 15 Ιουνίου 2005 είχα την ευκαιρία να συμμετάσχω στη συνάντηση συνδιαλλαγής του Ευρωπαϊκού Κοινοβουλίου και του Συμβουλίου στις Βρυξέλλες, πριν από την οποία το Ευρωπαϊκό Κοινοβούλιο είχε εγκρίνει ένα ψήφισμα που δήλωνε σαφώς τη θέση αυτού του οργάνου της Ευρωπαϊκής Ένωσης και τις προτεραιότητές του στην κατάρτιση του προϋπολογισμού για το 2006. Παρά την κριτική που άσκησε τότε το Ευρωπαϊκό Κοινοβούλιο όσον αφορά τις ανεπαρκείς πιστώσεις αναλήψεων υποχρεώσεων και πληρωμών, στις 15 Ιουλίου 2005 το Συμβούλιο ECOFIN αποφάσισε να προτείνει τη μείωση των πιστώσεων πληρωμών κατά 1,1 δισεκατομμύριο ευρώ και των πιστώσεων αναλήψεων υποχρεώσεων κατά 478 εκατομμύρια ευρώ σε σύγκριση με το προσχέδιο προϋπολογισμού. Η πρόταση αυτή, κατά την άποψή μου, δείχνει σαφώς ότι το Συμβούλιο ουσιαστικά παραβλέπει τις πραγματικές ανάγκες και δεσμεύσεις της Ευρωπαϊκής Ένωσης. Θα ήθελα να σας υπενθυμίσω ότι το ανωτέρω ψήφισμα του Ευρωπαϊκού Κοινοβουλίου δηλώνει ότι το προσχέδιο προϋπολογισμού που παρουσίασε η Επιτροπή είναι ανεπαρκές και αδυνατεί από δημοσιονομική άποψη να ανταποκριθεί στις από κοινού συμφωνηθείσες πολιτικές φιλοδοξίες, και συγκεκριμένα αυτές που αφορούν τη στρατηγική της Λισαβόνας και την ανάγκη στήριξης των μικρών και μεσαίων επιχειρήσεων.
<P>
Καλέσαμε επίσης το Συμβούλιο να διεξαγάγει σοβαρό και εποικοδομητικό διάλογο με το Ευρωπαϊκό Κοινοβούλιο όσον αφορά τους τρόπους εκπλήρωσης αυτών των πολιτικών δεσμεύσεων. Είναι αδύνατον να επιτύχουμε τους στόχους της πολιτικής μας, δηλαδή την ανάπτυξη της οικονομίας και τη βελτίωση της ανταγωνιστικότητας, χωρίς αύξηση των πιστώσεων για την έρευνα, την καινοτομία και τις ΜΜΕ, που αποτελούν το 90% όλων των επιχειρήσεων στην Ευρωπαϊκή Ένωση. Εμείς, το Ευρωπαϊκό Κοινοβούλιο, έχουμε τονίσει στο παρελθόν και θέλουμε να επισημάνουμε ακόμη μία φορά τα σημαντικά προγράμματα εξωτερικής βοήθειας που δεν μπόρεσαν να προβλεφθούν κατά την εξέταση των τρεχουσών δημοσιονομικών προοπτικών, για παράδειγμα τα προγράμματα για το Αφγανιστάν και το Ιράκ και το προσφάτως προταθέν πακέτο ανοικοδόμησης για τις χώρες που επλήγησαν από το τσουνάμι. Στο προσχέδιο προϋπολογισμού, η κατηγορία 4 των δαπανών «Εξωτερικές Δράσεις» είχε ήδη ανεπαρκή χρηματοδότηση, κατά την άποψή μας. Και τώρα το Συμβούλιο προτείνει περαιτέρω μείωση των πιστώσεων αυτής της κατηγορίας. Θα ήθελα επίσης να επιστήσω την προσοχή σας σε άλλες ανησυχητικές μειώσεις που αφορούν θεματικά και γεωγραφικά μέτρα. Πιστεύω ότι τα κονδύλια και οι πόροι του προϋπολογισμού πρέπει να εναρμονιστούν εκ νέου. Θα ήθελα επίσης να τονίσω τη σημασία της ευρωπαϊκής πολιτικής γειτονίας, περιλαμβανομένης της στήριξης για τις δημοκρατικές εξελίξεις στα γειτονικά κράτη.
<P>
Πρέπει να επαναλάβω ότι η προσχώρηση των δέκα νέων κρατών μελών το 2004, που δεν είναι παρά η αρχή μιας μακροχρόνιας διαδικασίας συνοχής, είναι μια νέα πρόκληση της πολιτικής συνοχής, γεγονός που σημαίνει ότι η εφαρμογή της πολιτικής συνοχής πρέπει να εστιαστεί στις περιφέρειες προκειμένου να αποφύγουμε πιθανές μελλοντικές συγκρούσεις μεταξύ των νέων κρατών μελών και των λιγότερο αναπτυγμένων περιφερειών της ΕΕ των 15. Θα ήθελα να ολοκληρώσω καλώντας ακόμη μία φορά το Συμβούλιο να ενεργήσει με γνώμονα τις προτεραιότητες που έθεσε το Ευρωπαϊκό Κοινοβούλιο καταρτίζοντας τον προϋπολογισμό για το 2006. Πιστεύω ειλικρινά ότι δεν είναι ανάγκη να σας υπενθυμίσω ότι το Ευρωπαϊκό Κοινοβούλιο είναι το μόνο ευρωπαϊκό θεσμικό όργανο που εκλέγεται άμεσα από τους πολίτες της ΕΕ και, σύμφωνα με το ευρωπαϊκό δίκαιο, του έχει ανατεθεί συγκεκριμένος ρόλος για την κατάρτιση και εφαρμογή του προϋπολογισμού της Ευρωπαϊκής Ένωσης. 
<SPEAKER ID="157" LANGUAGE="DE" NAME="Constanze Angela Krehl," AFFILIATION="εξ ονόματος της Ομάδας PSE">
<P>
   . – Κύριε Πρόεδρε, κυρίες και κύριοι, ως εισηγήτρια της Επιτροπής Περιφερειακής Ανάπτυξης δεν θεωρώ ικανοποιητικό τον προϋπολογισμό που μας παρουσίασε το Συμβούλιο. Ιδιαίτερα η περικοπή 150 εκατ. από τις πληρωμές –εγώ πραγματικά το βλέπω σαν περικοπή– δεν μπορεί να είναι ικανοποιητική. Προσπαθήσαμε τα τελευταία χρόνια να συνδέσουμε πολύ αυστηρά με την καθιέρωση του κανόνα Ν+2 τις δαπάνες με τις υποχρεώσεις και να δαπανούμε πραγματικά τα χρήματα. Ουσιαστικά τιμωρούμαστε για την προσπάθειά μας έχοντας 150 εκατ. λιγότερο στις πληρωμές.
<SPEAKER ID="158" LANGUAGE="HU" NAME="István Szent-Iványi," AFFILIATION="εξ ονόματος της Ομάδας ALDE">
<P>
Ωστόσο, υπάρχει επίσης ένα άλλο πρόβλημα. Δεν μπορούμε να πάρουμε στα σοβαρά τις δικές μας αρχές· δεν κατορθώσαμε να το κάνουμε μέχρι στιγμής και δεν το κατορθώνουμε ούτε σε αυτό το σχέδιο. Το Συμβούλιο δεν επικαλέστηκε ουσιαστικά ποτέ τη ρήτρα για τα ανθρώπινα δικαιώματα. Υποστηρίζουμε πολλές χώρες που καταρρακώνουν τη δημοκρατία και τα ανθρώπινα δικαιώματα. Και παρ’ όλα αυτά έχουμε στη διάθεσή μας ένα εργαλείο για να κάνουμε κάτι, εφόσον η ρήτρα για τα ανθρώπινα δικαιώματα προβλέπει τη δυνατότητα απόσυρσης της στήριξης από τις χώρες που αδυνατούν να σεβαστούν τα ανθρώπινα δικαιώματα και το κράτος δικαίου και μας δίνει επίσης τη δυνατότητα να αυξήσουμε τη στήριξη που δίνουμε σε χώρες που τηρούν αυτούς τους κανόνες. Ένα παράδειγμα θα μπορούσαν να είναι οι χώρες των Δυτικών Βαλκανίων. Εσείς, από την άλλη πλευρά, προτείνετε να κάνουμε ακόμη μεγαλύτερες περικοπές στη στήριξη που παρέχουμε στις χώρες των Δυτικών Βαλκανίων απ’ ό,τι στις συνολικές δαπάνες για τις εξωτερικές υποθέσεις. Και βέβαια η σταθεροποίηση της περιοχής των Δυτικών Βαλκανίων είναι προς το συμφέρον μας. Είναι ακατανόητο το ότι το Συμβούλιο θέλει να δώσουμε 5% λιγότερα σε αυτή την περιοχή, και 8% λιγότερα στη Σερβία, για παράδειγμα, απ’ ό,τι πέρυσι. Την ίδια στιγμή, είναι πολύ γενναιόδωρο όσον αφορά τους ειδικούς απεσταλμένους της ΕΕ, ο προϋπολογισμός των οποίων διπλασιάστηκε μέσα σε δύο χρόνια. Με άλλα λόγια, πρόκειται να γίνει αύξηση σε κάτι που η αναγκαιότητά του είναι αμφίβολη, ενώ την ίδια στιγμή θα γίνουν μειώσεις που επηρεάζουν πράγματα τα οποία χρειαζόμαστε απολύτως. 
<SPEAKER ID="159" LANGUAGE="DE" NAME="Helga Trüpel," AFFILIATION="εξ ονόματος της Ομάδας Verts/ALE">
<P>
   . – Κύριε Πρόεδρε, κυρίες και κύριοι, κύριε Lewis, σταθμίζοντας το σχέδιο προϋπολογισμού για το 2006 αναγκαζόμαστε πρωτίστως να διαπιστώσουμε ότι πρόκειται για έναν μεταβατικό προϋπολογισμό. Γι’ αυτό άλλωστε είναι τόσο σημαντικός για τις περαιτέρω κοινές πρωτοβουλίες και φιλοδοξίες που έχουμε ή τουλάχιστον θα έπρεπε να έχουμε. Γι’ αυτό και επικρίνω ξεκάθαρα την πρόταση του Συμβουλίου, που είναι πολύ συγκρατημένη και οι περικοπές που προβλέπει είναι πολύ μεγάλες συγκριτικά με την πρόταση της Επιτροπής.
<P>
Για να διασαφηνίσω τι εννοώ μιλώντας για μεταβατικό προϋπολογισμό, ας ρίξουμε μια σύντομη ματιά στην έκθεση Böge και τις προσδοκίες μας από τις δημοσιονομικές προοπτικές. Υπάρχει μεγάλη διαφορά ανάμεσα σε εμάς και το Συμβούλιο, συγκεκριμένα 106 δισ. στις δημοσιονομικές προοπτικές. Εμείς θεωρούμε ότι, για να προετοιμάσουμε ουσιαστικά την Ευρώπη για το μέλλον, πρέπει να προωθήσουμε εντελώς συγκεκριμένες προτεραιότητες: την έρευνα, την παιδεία, τους νέους, την πολιτισμική ανταλλαγή στην Ευρώπη που έχει γίνει πιο μεγάλη, το περιβάλλον και τις ανανεώσιμες πηγές ενέργειας – και όλα αυτά τα λέω έχοντας υπόψη όσα συνέβησαν πρόσφατα στη Νέα Ορλεάνη.
<P>
Αν εξετάσει κανείς τις γραμμές του προϋπολογισμού στο πλαίσιο των δημοσιονομικών προοπτικών του Ευρωπαϊκού Κοινοβουλίου και του παρόντος σχεδίου του Συμβουλίου για το 2006, διαπιστώνει σαφείς διαφορές: στις δημοσιονομικές προοπτικές προβλέπονται 10 δισ. για την έρευνα, ενώ στο σχέδιο του Συμβουλίου μόνο 4 δισ. Υπάρχουν 2 δισ. για την παιδεία, τον πολιτισμό και τους νέους και στο σχέδιο του Συμβουλίου μόνο 0,8 δισ. για το ίδιο διάστημα. Για την ενέργεια και τις μεταφορές, το Ευρωπαϊκό Κοινοβούλιο προβλέπει 2,5 δισ. και το Συμβούλιο μόνο 1,3 δισ. Από αυτό μπορούμε ήδη να δούμε πόσο άτολμη και επιφυλακτική και πόσο λίγο προορατική είναι η πρόταση του Συμβουλίου για το οικονομικό έτος 2006.
<P>
Κατά τη γνώμη μου όμως ειδικά το σχέδιο προϋπολογισμού του 2006 θα έπρεπε να είναι κάτι σαν γέφυρα για τα επόμενα χρόνια, από το 2007 έως το 2013. Γι’ αυτό η υποβολή ενός τόσο άτολμου και μικρού προϋπολογισμού σαν κι αυτόν που παρουσίασε το Συμβούλιο δεν είναι ο σωστός τρόπος αντιμετώπισης των πραγμάτων. Οι αριθμοί που αναφέρθηκαν δεν έχουν σχέση ούτε με τις πανηγυρικές δηλώσεις για την ανανέωση με τη βοήθεια της Λισαβόνας ούτε με τις νέες μείζονες οικονομικές δυναμικές που πρέπει να ξαναδημιουργήσουμε.
<P>
Σχετικά με τη στρατηγική επικοινωνίας: ειδικά μετά την αποτυχία των δημοψηφισμάτων πρέπει να επιδιώξουμε να κάνουμε περισσότερα το 2006 και όχι να κάνουμε περικοπές στις πληρωμές ή στη χρήση του μέσου ευελιξίας. Από πολιτική άποψη δεν καταλαβαίνω πώς μπορεί το Συμβούλιο, τη στιγμή που αντιμετωπίζουμε τόσο μεγάλες προκλήσεις σε παγκόσμιο επίπεδο, να είναι τόσο άτολμο και επιφυλακτικό σε σχέση με το μέσον ευελιξίας, αντί να δείξει ότι η Ευρωπαϊκή Ένωση θέλει να είναι ένας παγκόσμιος παράγοντας και να ανταποκριθεί στις ανάγκες των πολυάριθμων περιοχών του κόσμου όπου επικρατούν κρίσεις. 
<SPEAKER ID="160" LANGUAGE="FI" NAME="Esko Seppänen," AFFILIATION="εξ ονόματος της Ομάδας GUE/NGL">
<P>
Στο όνομα μιας κοινωνικής Ευρώπης, η Ομάδα μας επικρίνει συνεχώς το στενό πεδίο εφαρμογής της στρατηγικής της Λισαβόνας· επειδή απλώς προωθεί μια Ευρώπη των μεγάλων εταιρειών. Επικρίναμε πρόσφατα τον τρόπο με τον οποίο το Συμβούλιο κράτησε τα μάτια και τα αυτιά του ερμητικά κλειστά και μείωσε τις δαπάνες, ακόμη και σε σύγκριση με το σχέδιο προϋπολογισμού της Επιτροπής, με στόχο τη μείωση των πιστώσεων στον προϋπολογισμό στο 1% του Ακαθάριστου Εθνικού Εισοδήματος των κρατών της ΕΕ. Η αυστηρή δημοσιονομική πειθαρχία είναι κάτι καλό, αλλά σε αυτή την περίπτωση το Συμβούλιο τάσσεται υπέρ μιας σειράς δυνατών και απανωτών πληγμάτων.
<P>
Έχουμε επίσης μπροστά μας έναν στρατηγικό στόχο. Σε περίπτωση που δεν επιτευχθεί συμφωνία για το χρηματοδοτικό πλαίσιο και το θέμα παραπεμφθεί στη δημοσιονομική διαδικασία σύμφωνα με το άρθρο 272 της Συνθήκης, το γενικό σύνολο του προϋπολογισμού του 2006 πρέπει, κατά την άποψη του Συμβουλίου, να είναι όσο το δυνατόν μικρότερο. Αυτός είναι ένας στρατηγικός στόχος που δεν μπορούμε να δεχθούμε.
<SPEAKER ID="161" LANGUAGE="SV" NAME="Lars Wohlin," AFFILIATION="εξ ονόματος της Ομάδας IND/DEM">
<P>
   . – Κύριε Πρόεδρε, έγινα μέλος της προσωρινής επιτροπής για τις πολιτικές προκλήσεις και τα δημοσιονομικά μέσα, όπου τάχθηκα υπέρ της διατήρησης του 1% του ΑΕγχΠ. Ενόψει αυτού, δεν πιστεύω ότι πρέπει να αποφασίσουμε ότι το πλεόνασμα από τον προϋπολογισμό του 2004 πρέπει να χρησιμοποιηθεί για τις δαπάνες στον προϋπολογισμό του 2005.
<P>
Δεν πιστεύω ότι τα διαρθρωτικά ταμεία, τα οποία ήδη αυξάνονται σε μέγεθος μέσω αυτών των δαπανών, πρέπει να γίνουν ακόμη μεγαλύτερα. Ανέρχονται ήδη σε ποσό άνω των 8 δισεκατομμυρίων ευρώ. Δεν συμφωνώ, ως εκ τούτου, ότι εκφράζω τη δυσαρέσκειά μου για το ότι δεν ξοδεύονται χρήματα. Υπάρχουν προφανώς λόγοι για το ότι δεν ξοδεύονται χρήματα, και κατά συνέπεια δεν χάνουμε τίποτα με το να εξετάσουμε τα ζητήματα εξαιρετικά προσεκτικά όταν μιλάμε για νέες δαπάνες.
<SPEAKER ID="162" LANGUAGE="" NAME="" AFFILIATION="Αντιπροέδρου">
<SPEAKER ID="163" LANGUAGE="PL" NAME="Wojciech Roszkowski," AFFILIATION="εξ ονόματος της Ομάδας UEN">
<P>
Η σημερινή κατάσταση όσον αφορά τον προϋπολογισμό του 2006 είναι πηγή σοβαρής ανησυχίας. Το Συμβούλιο έκανε ακόμη μία φορά περικοπές στην πρόταση της Επιτροπής, μειώνοντάς την κατά πάνω από 1 δισεκατομμύριο ευρώ στο 1,01% του ΑΕΕ. Αυτό είναι κακό σημάδι, πολύ δε περισσότερο επειδή το αδιέξοδο όσον αφορά τις δημοσιονομικές προοπτικές για την περίοδο 2007-2013 δεν έχει ξεπεραστεί. Αν οι δημοσιονομικές προοπτικές δεν έχουν εγκριθεί μέχρι την επόμενη άνοιξη, ο μειωμένος προϋπολογισμός του 2006 μπορεί να χρησιμεύσει ως βάση για τους μελλοντικούς προϋπολογισμούς, και οι ανησυχητικές εξελίξεις που ανέφερα προ ολίγου θα μπορούσαν να συνεχιστούν για πολλά χρόνια ακόμη.
<SPEAKER ID="164" LANGUAGE="SK" NAME="Sergej Kozlík (NI )." AFFILIATION="">
<P>
   – Αντίθετα με τα προηγούμενα χρόνια, η Ευρωπαϊκή Επιτροπή παρουσίασε ένα επιφυλακτικό σχέδιο προϋπολογισμού της Ευρωπαϊκής Ένωσης για το 2006. Σε σύγκριση με το 2005, η Ευρωπαϊκή Επιτροπή πρότεινε αύξηση των αναλήψεων υποχρεώσεων κατά 4% και αύξηση των πληρωμών κατά 5,9%. Ως ποσοστό του ΑΕΠ, αυτό αντιστοιχεί σε μόλις 2% στην περίπτωση των πληρωμών, που είναι πολύ πιο κάτω από το πλασματικό όριο των μακροπρόθεσμων δημοσιονομικών προοπτικών. Το σχέδιο προϋπολογισμού για το 2006 διεύρυνε περισσότερο το χάσμα μεταξύ των αναλήψεων υποχρεώσεων και των πληρωμών, καθώς και μεταξύ των διαθέσιμων πόρων των εθνικών προϋπολογισμών και του προϋπολογισμού της ΕΕ.
<P>
Μια πιο λεπτομερής ανάλυση των προσαρμογών στον προϋπολογισμό των Ευρωπαϊκών Κοινοτήτων δείχνει ότι μια πλειονότητα 51 θέσεων του προϋπολογισμού στις οποίες το Ευρωπαϊκό Συμβούλιο παρενέβη σε σύγκριση με το 2005 (46 θέσεις) διατηρούν την τάση που εμφανίζεται στο σχέδιο προϋπολογισμού της Ευρωπαϊκής Επιτροπής. Οι παρεμβάσεις του Συμβουλίου, ως εκ τούτου, δημιουργούν την εντύπωση μιας τεχνοκρατικής μείωσης των δαπανών που συνοδεύεται από το σύνθημα «ας μειώσουμε στο μισό την αύξηση των δαπανών που υπερβαίνουν αυτές του 2005» και το σύνθημα «ας αφαιρέσουμε περισσότερα από εκεί που οι δαπάνες είναι χαμηλότερες σε σχέση με το 2005».
<SPEAKER ID="165" LANGUAGE="NL" NAME="Margrietus van den Berg (PSE )." AFFILIATION="">
<P>
   – Κυρία Πρόεδρε, οι προϋπολογισμοί αφορούν τις προτεραιότητες και, για την Επιτροπή Περιφερειακής Ανάπτυξης και τη Σοσιαλιστική Ομάδα στο Ευρωπαϊκό Κοινοβούλιο, εξέχουσα θέση μεταξύ αυτών των προτεραιοτήτων κατέχουν οι στόχοι της Χιλιετίας. Ένας στους πέντε ανθρώπους στον κόσμο δεν έχει πρόσβαση σε βασική εκπαίδευση ή σε βασική υγειονομική περίθαλψη, και το χάσμα διευρύνεται κάθε μέρα παρ’ όλες τις υποσχέσεις των αρχηγών κυβερνήσεων. Η Ευρώπη είναι ο μεγαλύτερος χορηγός βοήθειας στον κόσμο και μπορεί να κάνει τη διαφορά. Αυτός είναι ο λόγος που δεν ζητάμε εν πρώτοις περισσότερα κονδύλια, αλλά ζητάμε, στο πλαίσιο του προϋπολογισμού της ΕΕ για τη βοήθεια, να δοθεί προτεραιότητα στους στόχους της Χιλιετίας. Τουλάχιστον 35% του προϋπολογισμού πρέπει να δαπανηθεί για αυτούς, από το οποίο το 20% τουλάχιστον θα πρέπει να δοθεί για τη βασική εκπαίδευση και τη βασική υγειονομική περίθαλψη. Στο πλαίσιο των διαφόρων γεωγραφικών γραμμών του προϋπολογισμού, θέσαμε κατά μέρος 20% για αυτούς τους δύο τομείς, και δεν θα το δώσουμε στην Επιτροπή αν δεν μας δείξουν συγκεκριμένα σχέδια για τη βασική εκπαίδευση και τη βασική υγειονομική περίθαλψη σε αυτές τις περιοχές.
<P>
Το 2003, μόνο το 2,3% του προϋπολογισμού για την ανάπτυξη δαπανήθηκε στην εκπαίδευση και το 5,2% στην υγειονομική περίθαλψη. Αυτό είναι απαράδεκτο. Σήμερα, με τη βοήθεια της Επιτροπής Προϋπολογισμών, θέλουμε να καταστήσουμε τους στόχους της Χιλιετίας πιο προσιτούς. «Κάντε τη φτώχεια παρελθόν». 
<SPEAKER ID="166" LANGUAGE="DA" NAME="Anne E. Jensen (ALDE )." AFFILIATION="">
<P>
   – Κυρία Πρόεδρε, κυρία Επίτροπε, κύριε Lewis, εκτός του προϋπολογισμού για τις εξωτερικές υποθέσεις, το να συμφωνήσουμε για τον προϋπολογισμό του 2006 θα έπρεπε, φυσικά, να είναι απλούστερο, διότι υπάρχει μεγάλο περιθώριο για τις αυξήσεις που ζητά η Επιτροπή εντός των ορίων των δημοσιονομικών προοπτικών. Οι υπουργοί Οικονομικών, ωστόσο, σχεδόν τελετουργικά κάθισαν όλοι μαζί και έκαναν δραστικές περικοπές σε κάθε πιθανό τομέα. Οι περικοπές αφορούσαν κυρίως την εξωτερική πολιτική, αλλά οι πληρωμές για τα διαρθρωτικά ταμεία και για την εσωτερική δράση μπήκαν επίσης στο στόχαστρο, και αυτό προκαλεί μάλλον έκπληξη, αν σκεφτεί κανείς την πολύ καλύτερη υλοποίηση που έχουμε δει τα τελευταία χρόνια όσον αφορά, για παράδειγμα, τα προγράμματα των διαρθρωτικών ταμείων. Έγιναν περικοπές στην έρευνα, όπως και στα κονδύλια για τη στήριξη άλλων σχεδίων στο πλαίσιο της διαδικασίας της Λισαβόνας, τη συνέχιση της οποίας είναι αναμφισβήτητο ότι δεν επιθυμούν οι αρχηγοί κρατών της ΕΕ. Εμείς, στην Ομάδα της Συμμαχίας των Φιλελευθέρων και Δημοκρατών για την Ευρώπη, λυπούμαστε ιδιαίτερα για το «κουτσούρεμα» των προγραμμάτων για την ανάπτυξη των μικρών και μεσαίων επιχειρήσεων – προγράμματα που βοηθούν, για παράδειγμα, τις τράπεζες να διαθέτουν πιστώσεις στις μικρές επιχειρήσεις στα νέα κράτη μέλη όπου, με περιορισμένους πόρους, σημειώθηκε μια μεγάλη επίπτωση διασποράς, που ωφέλησε την οικονομική ανάπτυξη. Πρέπει επίσης να πούμε ότι μας θλίβουν ιδιαιτέρως οι μειώσεις στον τομέα των μεταφορών, περιλαμβανομένων εκείνων που αφορούν τους νέους οργανισμούς για την ασφάλεια της αεροπορίας και τη θαλάσσια ασφάλεια. Σίγουρα, τίποτα δεν είναι τόσο μικρό ώστε να γλιτώσει από τον πέλεκυ. Ακόμη και η επιδότηση για το επιτυχημένο πρόγραμμα ανάπτυξης φαρμάκων για σπάνιες ασθένειες μπήκε στο στόχαστρο. Ο κ. Lewis μίλησε για διάλογο, και ελπίζω ότι θα μπορέσουμε να διεξαγάγουμε διάλογο και να συνεργαστούμε. Δυστυχώς, είναι πολύ πιθανό να δούμε μια κατάσταση στην οποία ο προϋπολογισμός θα πρέπει να συζητηθεί χωρίς να έχει επιτευχθεί συμφωνία για το δημοσιονομικό πλαίσιο της περιόδου 2007-2013. 
<SPEAKER ID="167" LANGUAGE="" NAME="Γεώργιος Καρατζαφέρης (IND/DEM )." AFFILIATION="">
<P>
   – Κυρία Πρόεδρε, ένας από τους μεγαλύτερους ρήτορες της Αθήνας, ο Δημοσθένης, είχε πει τη φράση: «Δει δη χρημάτων». Λυπάμαι που ίσως δεν την ξέρετε και δεν μεταφράζεται εύκολα στη γλώσσα σας: σημαίνει ότι «χωρίς χρήματα δεν γίνεται τίποτα». Δεν μπορούμε να κάνουμε τίποτα. Με το 1% του ΑΕΠ που προορίζεται για τον προϋπολογισμό δεν μπορεί να γίνει πολιτική. Η Ευρώπη πτωχεύει.
<P>
Έχουμε περισσότερα φτωχά νοικοκυριά από κάθε άλλη προηγούμενη περίοδο. Εισάγουμε λεμόνια από τη Χιλή, σκόρδα από την Τυνησία, φουντούκια από την Τουρκία, ρούχα από την Κίνα. Δεν υπάρχει καμία ανάπτυξη. Δεν μπορούμε να βγάλουμε από τη φτώχεια την Ευρώπη. Και αυτό είναι ολέθριο. Πτωχεύει η Ευρώπη. Πρέπει να αλλάξουμε πολιτική. Και εμείς, αντί να αλλάξουμε πολιτική πάμε προς τα λεγόμενα του κ. Μπλερ που λέει ότι δεν μπορούμε να δώσουμε χρήμα στο 4% του πληθυσμού, τους αγρότες. Μα το 4% ταΐζει το υπόλοιπο 96%. Θα δίνουμε λεφτά μόνο για τα κομπιούτερς;
<SPEAKER ID="168" LANGUAGE="FR" NAME="Véronique De Keyser (PSE )." AFFILIATION="">
<P>
Οι φυσικές καταστροφές, όπως το τσουνάμι, δεν μπορούν να αμβλυνθούν με περικοπές στις πολιτικά σημαντικές γραμμές του προϋπολογισμού. Αυτός ο προϋπολογισμός μειώνει τα ποσά που χορηγούνται στην ευρωπαϊκή πρωτοβουλία για τη δημοκρατία και τα ανθρώπινα δικαιώματα, και για τη Λατινική Αμερική, χρηματοδοτεί δε ανεπαρκώς την Πολιτική Γειτονίας στο πρόγραμμα MEDA και σε σχέση με τις χώρες της Ανατολικής Ευρώπης. Δεν μπορούμε να το δεχθούμε. Καλούμε επιτακτικά το Συμβούλιο να χρησιμοποιήσει, εν προκειμένω, το μέσο ευελιξίας.
<SPEAKER ID="169" LANGUAGE="EN" NAME="Annemie Neyts-Uyttebroeck (ALDE )." AFFILIATION="">
<P>
   – Κυρία Πρόεδρε, ο κ. Szent-Iványi και εγώ καταθέσαμε μια τροπολογία για μείωση του ποσού για την ΚΕΠΠΑ κατά 3,87%. Μια τέτοια μείωση θα εξίσωνε το ποσό αυτό με όλες τις υπόλοιπες συνιστώσες της εξωτερικής δράσης, τις οποίες το Συμβούλιο μείωσε κατά μέσο όρο –το μαντέψατε– 3,87%.
<SPEAKER ID="170" LANGUAGE="EN" NAME="David Martin (PSE )." AFFILIATION="">
<P>
   – Κύριε Πρόεδρε, όλοι αναγνωρίζουν τον ρόλο που μπορεί να διαδραματίσει η βοήθεια στη βελτίωση της ανάπτυξης, και ο ίδιος ο Πρόεδρος Barroso υποσχέθηκε άλλα 300 εκατομμύρια ευρώ για βοήθεια στο εμπόριο στη Σύνοδο των G8 φέτος. Ως εκπρόσωπος της Επιτροπής Βιομηχανίας, Εξωτερικού Εμπορίου, Έρευνας και Ενέργειας για τον προϋπολογισμό, ρώτησα την Επιτροπή τι ποσό δαπανάμε επί του παρόντος σε βοήθεια για το εμπόριο και χρειάστηκαν δύο εβδομάδες για να το βρουν, διότι σήμερα είναι διασπαρμένο σε περίπου 120 διαφορετικές γραμμές του προϋπολογισμού. Στην πραγματικότητα, δαπανάμε ήδη περίπου 700 εκατομμύρια ευρώ.
<P>
Θα προτείνουμε συνεπώς τη δημιουργία μιας νέας γραμμής στον προϋπολογισμό, με τίτλο «Βοήθεια για το Εμπόριο». Είναι μια πολύ μετριοπαθής πρόταση διότι, για το 2006, δεν ζητάμε στην πραγματικότητα χρήματα, ζητάμε απλώς μια γραμμή «πολιτικών και μέτρων» και τη δημιουργία νομικής βάσης. Επομένως, στο μέλλον, αν υπάρχει η πολιτική βούληση, θα έχουμε τη νομική βάση να εντάξουμε σε μία και μόνη κατηγορία τη βοήθεια που ήδη παρέχουμε στο εμπόριο. Αυτό θα είναι ένα σημαντικό βήμα προς τα εμπρός όσον αφορά τη δυνατότητα κινητοποίησης αυτών των κονδυλίων στο μέλλον. 
<SPEAKER ID="171" LANGUAGE="FR" NAME="Nathalie Griesbeck (ALDE )." AFFILIATION="(Ο Πρόεδρος διακόπτει την ομιλήτρια)">
<P>
   – Κυρία Πρόεδρε, κυρίες και κύριοι συνάδελφοι, θέλω καταρχάς να σχολιάσω δύο σημεία, όπως έκανε και η Anne Jensen.
<P>
Ως μόνιμη εισηγήτρια της Επιτροπής Προϋπολογισμών για τα Διαρθρωτικά Ταμεία, θέλω να επιστήσω την προσοχή σας στη μείωση, εδώ και πολλά διαδοχικά οικονομικά έτη, του ποσού που διατίθεται για τις πιστώσεις πληρωμών στο κεφάλαιο 2, το οποίο αφορά τις διαρθρωτικές δράσεις.
<P>
Στο πλαίσιο μιας κρίσης εμπιστοσύνης έναντι της Ευρώπης, που δεν είναι πλέον ικανή να προτείνει στους πολίτες της ένα ανανεωμένο οικονομικό πρότυπο, ένα ανταγωνιστικό πρότυπο, ένα πρότυπο που να είναι ικανό να αντιμετωπίσει τις μεγάλες προκλήσεις του 21ου αιώνα, οι αρχηγοί κρατών και κυβερνήσεων θεώρησαν ενδεδειγμένο να μειώσουν κατά 150 εκατομμύρια ευρώ το ποσό των πιστώσεων πληρωμών, το οποίο προτείνει η Επιτροπή. Ωστόσο, αυτές οι επενδυτικές δαπάνες, που υλοποιούνται μέσω των διαρθρωτικών ταμείων, αποτελούν, όπως γνωρίζουμε και όπως συνεχώς τονίζουμε, μείζονα πρόκληση για την κοινοτική οικονομία. Η Ευρώπη χρειάζεται περισσότερο από ποτέ να επενδύσει στις υποδομές προκειμένου να διατηρήσει την ανταγωνιστικότητά της και τις θέσεις εργασίας τόσο στα νέα κράτη μέλη, βεβαίως, όσο και στα υπόλοιπα. Αυτή η μείωση κατά 150 εκατομμύρια ευρώ αντιβαίνει πλέον στις διαπιστώσεις στις οποίες προέβη το Σώμα στο πλαίσιο των νέων προκλήσεων που καλούμαστε να αντιμετωπίσουμε.
<P>
Εξάλλου, θέλω να επιστήσω την προσοχή σας στον μείζονα οικολογικό κίνδυνο που συνιστά το σχέδιο προϋπολογισμού για την ευρωπαϊκή ήπειρο, δεδομένου ότι ο προϋπολογισμός για το σύνολο των ευρωπαϊκών οργανισμών διατηρείται στα προηγούμενα επίπεδα, ιδίως εκείνος του Ευρωπαϊκού Οργανισμού για την Ασφάλεια στη Θάλασσα στον οποίο, μετά τις καταστροφές που προκάλεσαν τα δεξαμενόπλοια Erika και Prestige, ανατέθηκε η εξόχως σημαντική αποστολή να ασκεί αποτελεσματικότερη παρακολούθηση των απορρίψεων στη θάλασσα και να ναυλώνει ειδικά πλοία καταπολέμησης της ρύπανσης σε περίπτωση ατυχήματος στα ανοιχτά των ακτών μας. Το Συμβούλιο πρότεινε κατά τρόπο ανεξήγητο τη μείωση από 29 σε...
<SPEAKER ID="172" LANGUAGE="" NAME="Κατερίνα Μπατζελή (PSE )." AFFILIATION="">
<P>
   – Κύριε Πρόεδρε, εκ μέρους της Επιτροπής Αγροτικής Ανάπτυξης και της Επιτροπής Ισότητας των Γυναικών, τονίζουμε ότι η Επιτροπή και το Συμβούλιο, με τις προτάσεις για τον προϋπολογισμό 2006, φέρθηκαν κατώτεροι των σημερινών περιστάσεων.
<P>
Για τη γεωργική πολιτική και ειδικότερα για το Τμήμα Εγγυήσεων η Επιτροπή μείωσε τον προϋπολογισμό κατά περίπου 1,9 δισ. ευρώ κάτω του δημοσιονομικού ορίου βασιζόμενη σε μη πραγματικές προβλέψεις για τις αγορές των αγροτικών προϊόντων κατά το 2006.
<P>
Ταυτόχρονα, το Συμβούλιο Υπουργών Γεωργίας μείωσε επιπλέον κατά γραμμικό και ανεξήγητο τρόπο τις δαπάνες κατά 150 εκατ. ευρώ. Η συνολική αυτή μείωση, που φθάνει περίπου τα 2,2 εκατ. ευρώ, έχει ως αποτέλεσμα τη δημιουργία κλίματος ανασφάλειας στους παραγωγούς σε μια περίοδο που καλούνται να εφαρμόσουν τη νέα κοινοτική αγροτική πολιτική αλλά και τους νέους όρους ανταγωνισμού από το διεθνές εμπόριο.
<P>
Για ό,τι αφορά τις προτεινόμενες πιστώσεις για την ισότητα ευκαιριών, αυτές είναι ανεπαρκείς να καλύψουν τις πραγματικές ανάγκες που προκύπτουν από το ανταγωνιστικό περιβάλλον. Οι προτάσεις του προϋπολογισμού για το 2006 θα πρέπει να ανταποκρίνονται στις προσδοκίες αλλά και στις απαιτήσεις της σύγχρονης Ευρώπης και πολύ περισσότερο των πολιτών της όταν πρόκειται για τον τελευταίο προϋπολογισμό, για έναν προϋπολογισμό που συνδέεται άμεσα με τις δημοσιονομικές προοπτικές. 
<SPEAKER ID="173" LANGUAGE="NL" NAME="Jan Mulder (ALDE )." AFFILIATION="">
<P>
   – Κυρία Πρόεδρε, συμφωνώ με ένα σημείο που έθιξε ο Προεδρεύων του Συμβουλίου στις δηλώσεις του σήμερα το απόγευμα, δηλαδή ότι πρέπει να δαπανήσουμε τα κονδύλια με τη μεγαλύτερη δυνατή σύνεση και ότι πρέπει να καταλήξουμε σε έναν ρεαλιστικό προϋπολογισμό. Όσον αφορά την οικονομία, είμαι βέβαιος ότι ο Προεδρεύων του Συμβουλίου γνωρίζει τις στατιστικές που δείχνουν ότι οι ευρωπαϊκές δαπάνες, που εμπίπτουν στις αρμοδιότητες του Ευρωπαϊκού Κοινοβουλίου, αυξήθηκαν κατά 8% σε μια περίοδο δέκα ετών, ενώ οι δαπάνες των κρατών μελών αυξήθηκαν κατά 23% περίπου. Δεν πιστεύω, συνεπώς, ότι μπορεί το Συμβούλιο να μας δώσει μαθήματα για υπεύθυνη δημοσιονομική διαχείριση.
<P>
Οι περικοπές δεν μας προκαλούν καμία έκπληξη, ως συνήθως. Θα υπάρξουν περικοπές στη γεωργία. Κατανοώ ότι φέτος γίνονται περικοπές διότι ορισμένες γραμμές του προϋπολογισμού είναι υψηλές και μπορούν, κατά συνέπεια, να μειωθούν. Η ad-hoc διαδικασία τέθηκε σε ισχύ από τη Συνθήκη του Άμστερνταμ. Όπως δηλώνει το ίδιο το Συμβούλιο, θα έχουμε μια ρεαλιστική εκτίμηση τον Οκτώβριο. Γιατί να μην την περιμένουμε;
<P>
Τέλος, θα ήθελα να ρωτήσω τον Προεδρεύοντα του Συμβουλίου αν, κατά την άποψή του, το Συμβούλιο τήρησε τις συμφωνίες του 2004 ως προς το ότι το Συμβούλιο θα ενημερώνει το Κοινοβούλιο για την κοινή εξωτερική πολιτική και πολιτική ασφάλειας σε τακτική βάση και σε υψηλό επίπεδο. Το Συμβούλιο, κατά τη δική μου γνώμη, δεν κράτησε τον λόγο του. 
<SPEAKER ID="174" LANGUAGE="ES" NAME="Teresa Riera Madurell (PSE )." AFFILIATION="">
<P>
Πρέπει να εκμεταλλευτούμε όλα όσα έχουμε μάθει κατά την εκπόνηση του προϋπολογισμού μας για το 2006. Αυτός ο προϋπολογισμός πρέπει να διέπεται από την πολιτική προσέγγιση και τις προτεραιότητες που έχουμε θέσει, και δεν πρέπει σε καμία περίπτωση να τις αντικρούει. Αν θέλουμε να εφαρμόσουμε τη στρατηγική της Λισαβόνας και τις συστάσεις της έκθεσης Locatelli, αυτό το Κοινοβούλιο δεν μπορεί σε καμία περίπτωση να δεχτεί την προτεινόμενη μείωση σε όλες τις κατηγορίες σχετικά με την έρευνα και την προώθηση της καινοτομίας στις μικρές και μεσαίες επιχειρήσεις.
<SPEAKER ID="175" LANGUAGE="PT" NAME="Jamila Madeira (PSE )." AFFILIATION="">
<P>
Ενώ χαιρετίζω την απόφαση της Επιτροπής να φέρει προς συζήτηση το πιλοτικό πρόγραμμα του Ευρωπαϊκού Έτους Κινητικότητας των Εργαζομένων, λυπήθηκα όταν έμαθα ότι στην πρώτη ανάγνωση το Συμβούλιο μείωσε τις πιστώσεις που προτάθηκαν στο προσχέδιο προϋπολογισμού κατά 2 εκατομμύρια ευρώ. Δεδομένου ότι ο προϋπολογισμός είναι ήδη χαμηλός, η μείωση αυτή αντιστοιχεί σε μια σκανδαλώδη έλλειψη πολιτικής βούλησης να γίνει αυτό το πιλοτικό πρόγραμμα μια μεγάλη επιτυχία, και να μην μείνει απλώς μια σπασμωδική εκστρατεία.
<P>
Λυπούμαι επίσης για την έλλειψη πιστώσεων για το EURES, το βασικό μέσο για την ανάπτυξη της ενιαίας ευρωπαϊκής αγοράς εργασίας, γεγονός που ισοδυναμεί με διάκριση σε σχέση με τα ποσά που ζήτησε και πήρε φέτος το Κοινοβούλιο. Τα κονδύλια που προορίζονται για τον κοινωνικό διάλογο μειώθηκαν επίσης σε σχέση με την πρόταση στο προσχέδιο προϋπολογισμού, και αυτό έρχεται σε αντίθεση με τη θέση του Κοινοβουλίου. Επιπλέον, το Ευρωπαϊκό Κοινωνικό Ταμείο είδε επίσης τις προτάσεις του να μειώνονται.
<SPEAKER ID="176" LANGUAGE="FI" NAME="Kyösti Tapio Virrankoski (ALDE )." AFFILIATION="">
<P>
    Κυρία Πρόεδρε, καταρχάς θα ήθελα να σας ευχαριστήσω όλους για τη φιλική προσέγγισή σας. Το σχέδιο προϋπολογισμού του Συμβουλίου για το 2006 βασίζεται σε πιστώσεις πληρωμών που αντιστοιχούν στο 1,01% του Ακαθάριστου Εθνικού Εισοδήματος της ΕΕ, δηλαδή περίπου ένα δισεκατομμύριο ευρώ πάνω από το όριο του 1%. Αυτό, εξάλλου, επιτεύχθηκε με μείωση των δαπανών κατά μισό δισεκατομμύριο ευρώ, όπως ήταν φυσικό. Καθώς τα νέα κράτη μέλη ξεκινούν μόλις τώρα να συμμετέχουν στον προϋπολογισμό της ΕΕ, η πρόταση του Συμβουλίου δείχνει ότι το ανώτατο όριο του 1% για τις δαπάνες, όπως προτείνουν ορισμένα κράτη, θα είναι αδύνατον να εφαρμοστεί. Ο προϋπολογισμός του 2006 θα είναι ο τελευταίος που θα καταρτιστεί στο πλαίσιο των τρεχουσών δημοσιονομικών προοπτικών. Αν δεν θεσπιστούν νέες δημοσιονομικές προοπτικές, τα θεσμικά όργανα θα καταλήξουν σε ασυμφωνία μεταξύ τους, και αυτό θα οδηγούσε την ΕΕ σε πλήρη οικονομική αβεβαιότητα και στασιμότητα. 
<SPEAKER ID="177" LANGUAGE="DE" NAME="Jutta D. Haug (PSE )." AFFILIATION="">
<P>
   – Κυρία Πρόεδρε, κυρίες και κύριοι, όταν η Επιτροπή υπέβαλε τον Ιούνιο το προσχέδιο του προϋπολογισμού, η Επιτροπή Περιβάλλοντος, Δημόσιας Υγείας και Ασφάλειας των Τροφίμων δεν ενθουσιάστηκε. Θεωρούμε ότι απλώς δεν αρκούν οι πόροι για τη σωστή υλοποίηση της ευρωπαϊκής περιβαλλοντικής πολιτικής, της πολιτικής για την υγεία και της πολιτικής για την ασφάλεια των τροφίμων. Εν τω μεταξύ, έχουμε 25 κράτη μέλη, αλλά η αύξηση για τον τομέα του περιβάλλοντος θα είναι μικρότερη του 1%. Στον τομέα της δημόσιας υγείας μάλιστα διατηρήθηκαν τα επίπεδα του 2005. Αυτό το θεώρησαν ήδη γελοίο ορισμένοι συνάδελφοι, τώρα όμως το Συμβούλιο ξεπέρασε τον εαυτό του περικόπτοντας τους πόρους που ήταν έτσι κι αλλιώς αρκετά περιορισμένοι.
<SPEAKER ID="178" LANGUAGE="FR" NAME="Catherine Guy-Quint (PSE )." AFFILIATION="">
<P>
   – Κυρία Πρόεδρε, κυρίες και κύριοι συνάδελφοι, καταρχάς, θέλω απλώς να σας πω ότι θεωρώ πως αυτή η αυτοσχέδια συνάντηση, που είναι ασυνήθιστη στη δημοσιονομική διαδικασία, είναι περίεργη και κατά τη γνώμη μου δεν έχει και πολύ νόημα. Θέλω επίσης να εκφράσω εξ ονόματος της Επιτροπής Οικονομικής και Νομισματικής Πολιτικής την απογοήτευσή μας για τις αυστηρές περικοπές που γίνονται σε προγράμματα τα οποία το Ευρωπαϊκό Κοινοβούλιο θεωρεί λίαν σημαντικά, όπως το PRINCE σχετικά με την ενημέρωση των πολιτών, κυρίως δε για τις περικοπές που έγιναν στα κεφάλαια του προϋπολογισμού που προβλέπουν νέους πόρους για τις ΜΜΕ. Τέλος, προκειμένου να έχουμε μια αξιόλογη ευρωπαϊκή πολιτική, πρέπει η επιτροπή μας να διαθέτει ανθρώπινο δυναμικό. Αυτό ακριβώς είναι που δεν βρίσκουμε στο σχέδιο προϋπολογισμού που εξετάζουμε, εξ ονόματος δε της επιτροπής μου θέλω να σας εκφράσω την πλήρη απογοήτευσή μας. 
<SPEAKER ID="179" LANGUAGE="PL" NAME="Bogusław Liberadzki (PSE )." AFFILIATION="">
<P>
Η θέση που ενέκρινε η Επιτροπή Μεταφορών και Τουρισμού είναι η εξής. Καταρχάς, θέλουμε να αυξηθεί η χρηματοδότηση για την υλοποίηση των προγραμματισμένων διευρωπαϊκών δικτύων μεταφορών κατά 120 εκατομμύρια ευρώ, και είμαστε αντίθετοι σε περικοπές σε αυτόν τον τομέα. Δεύτερον, στόχος μας είναι να εισαχθεί, για πρώτη φορά στην ιστορία, ένα δημοσιονομικό κονδύλιο για τον τουρισμό. Τρίτον και τελευταίο, η επιτροπή απέρριψε ομόφωνα την πρόταση του Συμβουλίου, ειδικότερα όσον αφορά τα μέτρα για την πρόληψη της θαλάσσιας ρύπανσης.
<SPEAKER ID="180" LANGUAGE="FR" NAME="Martine Roure (PSE )." AFFILIATION="">
<SPEAKER ID="181" LANGUAGE="DE" NAME="Lissy Gröner (PSE )." AFFILIATION="">
<P>
   – Κυρία Πρόεδρε, αν η Ευρώπη θέλει να πλησιάσει τους πολίτες της, τότε πρέπει να είναι αισθητό ότι εργαζόμαστε γι’ αυτούς. Αυτό γίνεται περισσότερο αισθητό στην κατηγορία 3 και εκεί έκανε τις περισσότερες περικοπές το Συμβούλιο. Για να κάνουμε την Ευρώπη την πιο ανταγωνιστική, βασισμένη στη γνώση και δυναμική περιοχή του κόσμου, πρέπει να αυξήσουμε τον προϋπολογισμό σε αυτόν τον τομέα. Για το Κοινοβούλιο, η έκθεση Böge αποτελεί γνώμονα γι’ αυτό. Απέχουμε ακόμα πάρα πολύ από τις επενδύσεις στην παιδεία, την έρευνα και τους νέους και τη συνεπή εφαρμογή της αρχής της συνεκτίμησης της ισότητας των φύλων στον προϋπολογισμό.
<P>
Θεσπίζετε σχέδια, τη στρατηγική της Λισαβόνας, το Σύμφωνο για τους Νέους, φιλόδοξα προγράμματα δράσης στους τομείς της έρευνας, του πολιτισμού και των μέσων ενημέρωσης, και ύστερα διαγράφετε τα απαιτούμενα κονδύλια για την υλοποίησή τους. Αν θέλουμε να επιτύχουμε τη συναίνεση των πολιτών για την πολιτική μας, πρέπει να ενεργούμε ανάλογα. Ευχαριστώ τον κ. Pittella που αποκάλυψε αυτήν την αντίφαση στις πράξεις του Συμβουλίου και καλώ την Επιτροπή να συμπαραταχθεί με το Κοινοβούλιο για να έχουμε έναν καλό προϋπολογισμό που θα είναι κατανοητός από τους πολίτες. 
<SPEAKER ID="182" LANGUAGE="DE" NAME="Heinz Kindermann (PSE )." AFFILIATION="">
<SPEAKER ID="183" LANGUAGE="MT" NAME="Joseph Muscat (PSE )." AFFILIATION="">
<P>
   – Πολλοί εξ ημών, αν όχι όλοι μας, υποστηρίζουμε ότι η εσωτερική αγορά είναι ο πολιτικός και οικονομικός στυλοβάτης της Ευρωπαϊκής Ένωσης, και γι’ αυτό δεν μπορούμε να επιτρέψουμε τα κονδύλια που θα διατεθούν το προσεχές έτος σε αυτόν τον ζωτικό τομέα να μειωθούν κατά το ένα τρίτο και περισσότερο: από τα 12 στα 7,66 εκατομμύρια ευρώ.
<P>
Η μείωση αυτή έρχεται σε πλήρη αντίθεση με όλα όσα συζητήσαμε εδώ τους περασμένους μήνες. Πρέπει επίσης να εξασφαλίσουμε ότι θα δοθούν οι απαραίτητοι πόροι σε ένα από τα πλέον θετικά και ορατά χαρακτηριστικά αυτού του τομέα, δηλαδή την προστασία των καταναλωτών, ώστε να μπορέσει να λειτουργήσει. Δεν είναι δυνατόν με μια πολύ μεγαλύτερη Ευρώπη με πολλούς περισσότερους καταναλωτές, τα δικαιώματα των οποίων πρέπει να προασπίσουμε, τα κονδύλια που διατίθενται σε αυτόν τον τομέα να είναι ακόμη λιγότερα και από αυτά που δόθηκαν το 2004. Πρέπει επίσης να διδαχθούμε από αυτά που συνέβησαν πριν από λίγα χρόνια, πρέπει να φροντίσουμε ώστε οι καταναλωτές μας να είναι καλύτερα ενημερωμένοι και προετοιμασμένοι ώστε οι καταχρήσεις να μειωθούν στο ελάχιστο όταν θα εισαχθεί το ευρώ στα νέα κράτη μέλη.
<SPEAKER ID="184" LANGUAGE="" NAME="Πρόεδρος." AFFILIATION="">
<SPEAKER ID="185" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει την κοινή συζήτηση της έκθεσης (A6-0255/2005) του κ. Salvador Garriga Polledo, εξ ονόματος της Επιτροπής Προϋπολογισμών, σχετικά με το σχέδιο διορθωτικού προϋπολογισμού αριθ. 4/2005 της Ευρωπαϊκής Ένωσης για το οικονομικό έτος 2005 (τσουνάμι) (11220/2005 – C6-0239/2005 – 2005/2079(BUD))
<P>
και της έκθεσης (A6-0254/2005) του κ. Reimer Böge εξ ονόματος της Επιτροπής Προϋπολογισμών σχετικά με την κινητοποίηση του μέσου ευελιξίας (τσουνάμι) (SEC(2005)0548 – C6-0127/2005 – 2005/2083(ACI)) 
<SPEAKER ID="186" LANGUAGE="ES" NAME="Salvador Garriga Polledo (PPE-DE )," AFFILIATION="εισηγητής">
<P>
Πρέπει να θυμόμαστε ότι αυτός ο διορθωτικός προϋπολογισμός όσον αφορά τη βοήθεια για το τσουνάμι απαίτησε δύο διαφορετικούς τριμερείς διαλόγους. Απασχόλησε μεγάλο μέρος της διαδικασίας συνδιαλλαγής της 22ας Ιουνίου και, επιπλέον, οδήγησε σε μακρές και περίπλοκες συζητήσεις μεταξύ των τριών θεσμικών οργάνων. Οφείλω να αναγνωρίσω τις προσπάθειες που κατέβαλε ο Προεδρεύων του Συμβουλίου εκείνο το διάστημα, δεδομένου μάλιστα ότι είναι Βρετανός, και οι Βρετανοί είναι πολύ σκληροί διαπραγματευτές. Πρέπει να αναγνωρίσω ότι επέδειξε έναν βαθμό ευελιξίας χωρίς τον οποίο δεν θα ήταν δυνατή η επίτευξη συμφωνίας.
<P>
Ωστόσο, τόσο η δήλωση του Ευρωπαϊκού Κοινοβουλίου όσο και η δήλωση του Συμβουλίου τον Ιανουάριο του τρέχοντος έτους όριζαν ότι κανένα ποσό από αυτά τα 350 εκατομμύρια ευρώ, που ισοδυναμούν με το σύνολο της ενίσχυσης για την ανοικοδόμηση, δεν θα μπορούσε να χρηματοδοτηθεί από κατηγορίες του προϋπολογισμού που έχουν δεσμευτεί ήδη. Για να το θέσω διαφορετικά, αυτό ακριβώς υποστήριζαν η Επιτροπή Προϋπολογισμών και ο υποφαινόμενος εισηγητής όλον αυτόν τον καιρό. Οι νέοι δημοσιονομικοί πόροι είναι απαραίτητοι προκειμένου να χρηματοδοτηθούν νέες εξωτερικές δεσμεύσεις.
<P>
Ας ελπίσουμε ότι δεν θα υπάρξει ανάγκη να κινητοποιηθούν περισσότεροι πόροι από το ποσό που διατίθεται επί του παρόντος στο αποθεματικό για τις έκτακτες ανάγκες κατά τη διάρκεια των τελευταίων μηνών του 2005.
<P>
Ο Προεδρεύων του Συμβουλίου δήλωσε στην προηγούμενη συζήτηση ότι είναι αισιόδοξος για τα επιπρόσθετα 13 εκατομμύρια ευρώ που πρέπει να χρηματοδοτήσουμε το 2005. Και εγώ επίσης είμαι αισιόδοξος, καθώς, όπως καθιστά πολύ σαφές η έκθεση, έχουμε ακόμη 293 εκατομμύρια ευρώ στο αποθεματικό ευελιξίας τα οποία μπορούμε να κινητοποιήσουμε. Επομένως, είμαι σίγουρος ότι θα είμαστε σε θέση να βρούμε αυτά τα 13 εκατομμύρια στο μέσο ευελιξίας διότι σε αυτό το στάδιο θεωρούμε ότι δεν είναι ρεαλιστικό να πιστεύουμε ότι αυτά τα 13 εκατομμύρια μπορούν να ληφθούν στην τελική εκτέλεση του προϋπολογισμού του 2005. Επιπλέον, δεν πιστεύω ότι θα ήμουν σε θέση να παρουσιάσω μια τέτοια πρόταση στο Κοινοβούλιο.
<SPEAKER ID="187" LANGUAGE="DE" NAME="Reimer Böge (PPE-DE )," AFFILIATION="εισηγητής">
<P>
   . – Κυρία Πρόεδρε, κυρία Επίτροπε, η βρετανική Προεδρία μίλησε προηγουμένως πολύ πολιτικά για τις απαιτήσεις της εξωτερικής πολιτικής και χρησιμοποίησε στους υπολογισμούς της και ορισμένους εικονικούς αριθμούς. Δυστυχώς όμως ο συμβιβασμός που προέκυψε από τις διαπραγματεύσεις και που πρέπει να συζητήσουμε σήμερα –εδώ συμφωνώ απόλυτα με όσα ήδη είπε ο κ. Garriga Polledo ως εισηγητής για τον διορθωτικό προϋπολογισμό– είναι βασικά αντίθετος όχι μόνο με αυτές τις πολιτικές δηλώσεις, αλλά και με όσα είχε υποσχεθεί για παράδειγμα το Συμβούλιο στα συμπεράσματά του της 7ης Ιανουαρίου 2005 σχετικά με αυτή τη μεγάλη καταστροφή.
<P>
Επομένως, αυτά που πρέπει δυστυχώς να συζητήσουμε εδώ είναι ένα εξαίρετο παράδειγμα για την αξιοπιστία, για τα παζάρια που γίνονται περιστασιακά και για τα αμφίβολα χρονικά διαστήματα, που μερικές φορές είναι για τα ευρωπαϊκά θεσμικά όργανα ο μόνος τρόπος με τον οποίο μπορούν να αντιδράσουν σε αναπόφευκτες και επίκαιρες προκλήσεις. Θα πρέπει αυτό να μας γίνει μάθημα καθώς προετοιμαζόμαστε για τις διαπραγματεύσεις για το μελλοντικό δημοσιονομικό πλαίσιο μετά το 2007, αλλά και σε σχέση με τα μέσα που θα χρειαστούμε στο μέλλον.
<P>
Η Επιτροπή υπέβαλε αρχικά μια πρόταση που προέβλεπε για παράδειγμα ότι θα χρησιμοποιείτο και το μέσον ευελιξίας σε ύψος 98 εκατ. ευρώ. Από τα 170 συνολικά εκατομμύρια, σε αυτόν τον διορθωτικό προϋπολογισμό εμφανίστηκαν 15 εκατομμύρια, ενώ 13 εκατομμύρια που δεν τα έχουμε βρει ακόμα θα πρέπει να βρεθούν τους επόμενους μήνες. Επίσης, πρέπει να επισημανθεί ότι γίνονται μετατοπίσεις από γραμμές του προϋπολογισμού που προορίζονταν ήδη ακριβώς γι’ αυτήν την περιοχή. Η βρετανική Προεδρία του Συμβουλίου και το Συμβούλιο ασφαλώς θα πρέπει να απαντήσουν στο ερώτημα πώς συμβιβάζονται όλα αυτά με τους μεγάλους στόχους της χιλιετίας, για την επίτευξη των οποίων έχουν επανειλημμένα δεσμευτεί με δηλώσεις τους.
<P>
Θα ήθελα να υπενθυμίσω και πάλι ότι κατά τη δική μας άποψη, δεν ισχύει οπωσδήποτε ότι το Συμβούλιο γούρλωσε τα μάτια σαν το κουνέλι που αντικρίζει ένα φίδι και είπε: «Όχι, δεν μπορούμε να δώσουμε περισσότερα από 15 εκατομμύρια γιατί διαφορετικά θα έχουμε ήδη χρησιμοποιήσει τα 200 εκατομμύρια του μέσου ευελιξίας για το 2005». Αν είχε εφαρμοστεί ο κανόνας Ν+2, ασφαλώς θα υπήρχαν ακόμα μεγάλα περιθώρια.
<P>
Σε αυτό το πλαίσιο θα πρέπει να υπογραμμιστεί άλλη μια φορά ότι στις διαπραγματεύσεις που ακολούθησαν την έγκριση της Ατζέντας 2000 το 1999 από τους αρχηγούς κρατών και κυβερνήσεων, το Κοινοβούλιο ήταν που είχε πει από την αρχή ότι η κατηγορία 4 πάσχει από χρόνια υποχρηματοδότηση· προφανώς δε το ίδιο θα συμβεί με την εξωτερική πολιτική και πολιτική ασφαλείας, καθώς και με την πολιτική γειτονίας αν εγκριθεί η συμβιβαστική πρόταση του Λουξεμβούργου για τις νέες δημοσιονομικές προοπτικές. Έχοντας κατά νου τη χειρότερη περίπτωση, εμμείναμε να προβλεφθεί ένα μέσον ευελιξίας και σημειώσαμε μερική επιτυχία στις σχετικές διαπραγματεύσεις. Οι εξελίξεις μας δικαίωσαν, αφού είναι γεγονός ότι κάθε χρόνο χρειάστηκε να χρησιμοποιηθεί αυτό το μέσον ευελιξίας εξαιτίας απρόβλεπτων μέτρων. Γι’ αυτό θέλω να δηλώσω ξεκάθαρα ότι αναγκαζόμαστε να συμφωνήσουμε με αυτόν τον συμβιβασμό εξαιτίας της στενόχωρης κατάστασης στην οποία βρισκόμαστε όσον αφορά τον χρόνο και τους πόρους.
<SPEAKER ID="188" LANGUAGE="EN" NAME="Nirj Deva (PPE-DE )," AFFILIATION="συντάκτης της γνωμοδότησης της Επιτροπής Ανάπτυξης">
<P>
   . – Κυρία Πρόεδρε, το τσουνάμι έπληξε μεγάλο αριθμό ανθρώπων στην Ινδονησία, τη Σρι Λάνκα, την Ταϊλάνδη και τις Μαλδίβες. Η ανταπόκριση του πληθυσμού της Ευρώπης, των ευρωπαϊκών κυβερνήσεων, της Ευρωπαϊκής Επιτροπής και των κρατών μελών ήταν εντυπωσιακή. Στη Σρι Λάνκα και μόνο, οι αναλήψεις από τα θεσμικά όργανα και τα κράτη μέλη ανήλθαν σε περίπου 5,8 δισεκατομμύρια ευρώ. Στην Ινδονησία, οι αναλήψεις ανήλθαν σε περίπου 8 δισεκατομμύρια ευρώ.
<P>
Ωστόσο, οι υποσχέσεις και η υλοποίησή τους, οι δεσμεύσεις και η δράση είναι πολύ διαφορετικά πράγματα. Μόλις επέστρεψα από τη Σρι Λάνκα και την Ινδονησία. Στην Ινδονησία μίλησα με τον κ. Kuntoro Mangkusubroto, τον επικεφαλής της ινδονησιακής υπηρεσίας ανοικοδόμησης. Μου είπε ότι δεν μπορούν να δαπανήσουν τα χρήματα όσο γρήγορα νομίζουμε ότι μπορούν. Πίστευε ότι μπορούσε να τα δαπανήσει σε τέσσερα χρόνια, ενώ ο Πρόεδρος της Ινδονησίας θέλει να δαπανηθούν σε διάστημα πέντε ετών.
<P>
Η ικανότητα της Σρι Λάνκα και της Ινδονησίας να απορροφήσουν αυτό το τεράστιο χρηματικό ποσό με διαφάνεια και σωστά είναι ελάχιστη. Στη Σρι Λάνκα ακόμα όλα είναι στα χαρτιά, ενώ ο κόσμος ζει ακόμη σε σκηνές. Τίποτα δεν έχει αλλάξει τους τελευταίους επτά μήνες, από τις 26 Δεκεμβρίου 2004. Πρόκειται για τραγωδία και σκάνδαλο. Ωστόσο, πρέπει να καταλάβουμε ότι, όσο γενναιόδωροι κι αν είμαστε στην προσφορά μας και όσο κι αν θέλουμε να βοηθήσουμε εκείνους που έχουν μεγαλύτερη ανάγκη, η δυνατότητα απορρόφησης και η ικανότητα γρήγορης δράσης σε περιόδους κρίσης είναι περιορισμένες. Όπως είδαμε και στη Νέα Ορλεάνη, ακόμα και το ισχυρότερο έθνος στον κόσμο αδυνατεί να αντιμετωπίσει τέτοιου είδους τραγωδίες. Μας δίδαξε ότι η Ανθρωπιστική Υπηρεσία μας, η ECHO, διαθέτει μεγαλύτερη εμπειρία και είναι καταλληλότερα προετοιμασμένη για να αντιμετωπίζει τέτοιου είδους καταστάσεις έκτακτης ανάγκης από κάθε άλλο όργανο στον κόσμο. Η μόνη θετική συμβολή που μπορούμε να έχουμε είναι να διδάξουμε στον κόσμο αυτό που έχουμε ήδη διδαχθεί εμείς σε πολλές περιστάσεις. Ένα από τα πράγματα που μπορούμε να κάνουμε με το τσουνάμι και τη Νέα Ορλεάνη είναι να δώσουμε συμβουλές και καθοδήγηση. 
<SPEAKER ID="189" LANGUAGE="DE" NAME="Ingeborg Gräßle," AFFILIATION="εξ ονόματος της Ομάδας PPE-DE">
<P>
Ένα από τα προβλήματα της μεγάλης καθυστέρησης ήταν ότι το Κοινοβούλιο είχε ευλόγως ζητήσει από το Συμβούλιο να τηρήσει τις υποσχέσεις του, πράγμα που δυστυχώς το τελευταίο έκανε μόνο κατά το ήμισυ και με μεγάλη αντίδραση. Λυπάμαι πολύ γι’ αυτό. Το Συμβούλιο έδωσε υποσχέσεις και ύστερα άφησε στο Κοινοβούλιο την ευθύνη για την εκπλήρωσή τους. Η συζήτηση για τις τεχνικές πτυχές της χρηματοδότησης χρησιμοποιήθηκε σε μεγάλο βαθμό ως υποκατάστατο των χρημάτων. Αυτό δεν διασφαλίζει την αναγκαία αποτελεσματικότητα· ωστόσο, ταιριάζει πολύ καλά στην αναμενόμενη συμπεριφορά ορισμένων κρατών μελών. 22 κράτη μέλη υποσχέθηκαν ένα πρόγραμμα ανοικοδόμησης, αλλά, σύμφωνα με την ιστοσελίδα της Επιτροπής, μόνο 9 από αυτά δαπάνησαν μέχρι τώρα χρήματα και μόνο τρία έχουν σχεδόν εκπληρώσει τις υποσχέσεις τους μέχρι σήμερα. Επιτρέψτε μου να προσθέσω ότι η τελευταία ενημέρωση της ιστοσελίδας είναι στις 20 Μαΐου 2005. Επομένως και η Επιτροπή δεν βιάζεται ιδιαίτερα να ενημερώσει τους πολίτες για τις επιδόσεις της στο ζήτημα αυτό. Μου είπαν ότι αυτές είναι οι πιο πρόσφατες πληροφορίες για την πρόοδο της συζήτησης και ως εκ τούτου θα ήθελα να εκφράσω τα συγχαρητήριά μου προς την Προεδρία του Συμβουλίου που σύμφωνα με τις εν λόγω στατιστικές κατέχει μια από τις πρώτες θέσεις ως προς την εκπλήρωση των υποσχέσεών της.
<P>
Πόσο αξίζουν οι υποσχέσεις της Ευρώπης για βοήθεια σε τέτοιες καταστροφές; Πρέπει να απαντήσουμε σε αυτό το ερώτημα. Θυμάμαι την πόλη Μπαμ στο Ιράν. Ο σεισμός σημειώθηκε εκεί ένα χρόνο πριν από το τσουνάμι και –σύμφωνα τουλάχιστον με την «Ερυθρά Ημισέληνο»– οι παγκόσμιες υποσχέσεις έχουν εκπληρωθεί σήμερα κατά 17%.
<SPEAKER ID="190" LANGUAGE="FR" NAME="Catherine Guy-Quint," AFFILIATION="εξ ονόματος της Ομάδας PSE">
<P>
   . – Κυρία Πρόεδρε, κυρίες και κύριοι συνάδελφοι, λαμβάνω σήμερα τον λόγο προκειμένου να μιλήσω για τον διορθωτικό προϋπολογισμό, τον οποίο αναμέναμε επί μακρόν. Αφορά τις δράσεις που έχουμε δεσμευτεί να χρηματοδοτήσουμε για την υποστήριξη της ανασυγκρότησης των χωρών που δοκιμάστηκαν πολύ σκληρά από το τσουνάμι τον Δεκέμβριο του 2004. Όπως και εσείς, οφείλω να εκφράσω τη λύπη μου για τη στάση του Συμβουλίου. Χρειάστηκε τόσος πολύς χρόνος μέχρις ότου η αρμόδια για τον προϋπολογισμό αρχή επιτύχει την αποδέσμευση των υπεσχημένων πόρων. Τον Ιανουάριο, ακόμα και τον Δεκέμβριο, η Ευρωπαϊκή Ένωση υποσχέθηκε 350 εκατομμύρια ευρώ. Εννέα μήνες μετά, με δυσκολία καταφέρνουμε να δώσουμε 170 εκατομμύρια για το 2005. Στις 27 Απριλίου, η Επιτροπή πρότεινε ένα προσχέδιο προϋπολογισμού και ζήτησε την αναγκαία κινητοποίηση του μέσου ευελιξίας για ποσό 98 εκατομμυρίων ευρώ.
<P>
Ωστόσο, το Συμβούλιο δεν ήθελε ούτε να ακούσει για αυτή την κινητοποίηση. Ξέρετε, είναι τρομερό· αυτό το Συμβούλιο έχει ένα σύνθημα, που είναι «Μην αγγίζετε τα ευρώ μου!». Είναι τρομερό να έχουμε μια αρμόδια για τον προϋπολογισμό αρχή που αναλαμβάνει μεν ευθύνες και υποχρεώσεις, αλλά αρνείται να τις τηρήσει. Χρειάστηκε, λοιπόν, να διαπραγματευτούμε σκληρά στο Ευρωπαϊκό Κοινοβούλιο όλους αυτούς τους τελευταίους μήνες για να εξασφαλίσουμε με δυσκολία την αποδέσμευση 15 εκατομμυρίων ευρώ από το ταμείο ευελιξίας. Αυτός είναι ο λόγος για τον οποίο χρειάστηκε να πάρουμε 60 εκατομμύρια για επαναδιάθεση από άλλες ανθρωπιστικές δράσεις, ούτως ώστε να φθάσουμε σε μια ισορροπία και να βρούμε τα 170 εκατομμύρια ευρώ. Οφείλω να σας πω ότι αυτό για μας αποτελεί σκάνδαλο διότι καμία φτωχή χώρα δεν πλούτισε, τουναντίον, η εξαθλίωση επιδεινώνεται σε όλες αυτές τις χώρες. Μένουν 70 εκατομμύρια ως αποθεματικό για τις ενισχύσεις επείγουσας ανάγκης· ας ελπίσουμε ότι δεν θα χρειαστούν μέχρι το τέλος του έτους.
<P>
Βεβαίως, υποστηρίζουμε αυτή τη συμφωνία, διότι την έχουν άμεση ανάγκη οι πληθυσμοί και οι πολίτες τους οποίους έπληξε το τσουνάμι. Οποίος όμως χλευασμός! Κύριοι του Συμβουλίου, σας ζητώ δύο πράγματα: καταρχάς, μην δίνετε πλέον καμία υπόσχεση, αφού ποτέ δεν είστε σε θέση να τις τηρείτε. Έπειτα, οφείλω να σας πω ότι μας προειδοποιήσατε, τι αξία όμως έχει η δέσμευση του Συμβουλίου για τις δημοσιονομικές προοπτικές; Απευθύνομαι στον Reimer Böge για να του πω: ας λάβουμε υπόψη μας αυτό το γεγονός, αυτή τη δυσκολία, όταν διαπραγματευτούμε τις επόμενες δημοσιονομικές προοπτικές. Ακόμα και όταν το Συμβούλιο το λαμβάνει υπόψη του, δεν τηρεί τον λόγο του, ούτε τις δεσμεύσεις του. Όντως, η Ευρωπαϊκή Ένωση είναι ασθενής. Οι πολίτες το αντιλαμβάνονται, το σφάλμα όμως σε γενικές γραμμές είναι των κρατών μελών, που λησμονούν ότι πρέπει να οικοδομήσουμε μαζί την Ενωμένη Ευρώπη, για τους ευρωπαίους πολίτες, αλλά και για τη θέση και τη γενναιοδωρία της Ευρώπης, καθώς έχουμε υποχρέωση απέναντι σε όλες τις χώρες του κόσμου, ιδίως δε απέναντι στους πληθυσμούς που επλήγησαν από το τσουνάμι. 
<SPEAKER ID="191" LANGUAGE="FI" NAME="Kyösti Tapio Virrankoski," AFFILIATION="εξ ονόματος της Ομάδας ALDE">
<P>
   . – Κυρία Πρόεδρε, ο διορθωτικός προϋπολογισμός αριθ. 4 που συζητάμε σήμερα και η χρήση του μέσου ευελιξίας έχουν ως στόχο την αντιμετώπιση της καταστροφής που προκλήθηκε από το τσουνάμι στη Νοτιοανατολική Ασία. Η Ευρωπαϊκή Ένωση θέλει να συνεισφέρει 350 εκατομμύρια ευρώ με τη μορφή της βοήθειας ανοικοδόμησης και αποκατάστασης στις περιοχές που επλήγησαν από την καταστροφή, από τα οποία 170 εκατομμύρια ευρώ θα χορηγηθούν φέτος. Περίπου 85 εκατομμύρια ευρώ από αυτά είναι «νέοι» πόροι. Το ποσό είναι σημαντικό, είναι το τρίτο μεγαλύτερο μετά το ποσό που υποσχέθηκε η Αυστραλία και οι Ηνωμένες Πολιτείες Αμερικής. Δείχνει ότι η ΕΕ προσπαθεί να αναλάβει υπεύθυνο ρόλο στην αντιμετώπιση των μεγάλων καταστροφών. Τον Δεκέμβριο, η ΕΕ κατόρθωσε να θέσει κατά μέρος 123 εκατομμύρια ευρώ από τον φετινό προϋπολογισμό· από αυτά, τα 23 εκατομμύρια ευρώ ήταν επισιτιστική βοήθεια και τα υπόλοιπα 100 εκατομμύρια ευρώ βοήθεια για την αντιμετώπιση εκτάκτων αναγκών. Τώρα το ζήτημα είναι η βοήθεια για την ανοικοδόμηση.
<SPEAKER ID="192" LANGUAGE="DE" NAME="Helga Trüpel," AFFILIATION="εξ ονόματος της Ομάδας Verts/ALE">
<P>
   . – Κυρία Πρόεδρε, κυρίες και κύριοι, κυρία Grybauskaitė, αξιότιμοι εκπρόσωποι του Συμβουλίου, θα ήθελα καταρχάς να ευχαριστήσω τον κ. Böge και όλους τους προηγούμενους ομιλητές για τα ξεκάθαρα λόγια τους, κυρίως ενόψει των δύσκολων αντιπαραθέσεων μεταξύ των τριών θεσμικών οργάνων μας κατά τους τελευταίους 9 μήνες.
<P>
Θα ήθελα να υπενθυμίσω κι εγώ ότι το Συμβούλιο είχε εξαγγείλει μετά τη φοβερή καταστροφή του τσουνάμι και ενώπιον της παγκόσμιας κοινής γνώμης ότι η Ευρώπη θα διέθετε 350 εκατομμύρια ευρώ για βοήθεια προς τα θύματα του τσουνάμι. Αυτή η εξαγγελία έγινε στις αρχές του έτους και αφορούσε το 2005 και το 2006. Μολονότι συμμετείχαμε στη δέσμευση αυτή, φυσικά θα κρίνουμε και βάσει αυτής το Συμβούλιο.
<P>
Ακούσαμε ήδη πόσο σκληρές ήταν οι αντιπαραθέσεις, κυρίως σε σχέση με το λεγόμενο μέσον ευελιξίας. Δεν μπορώ παρά να συμφωνήσω με το συμπέρασμα ορισμένων από τους προηγούμενους ομιλητές: οι αντιπαραθέσεις που είχαμε τους τελευταίους 9 μήνες με το Συμβούλιο ήταν ορισμένες φορές εξευτελιστικές και αισθάνομαι υποχρεωμένη να επικρίνω τη σχετική συμπεριφορά του Συμβουλίου.
<P>
Παρά την κριτική αυτή, και καθώς πρέπει να περιμένουμε δύσκολες διαπραγματεύσεις για το 2006, σας απευθύνω για άλλη μια φορά έκκληση να φροντίσετε να εξελιχθούν διαφορετικά οι διαπραγματεύσεις αυτές και να μπορέσουμε να χρησιμοποιήσουμε το μέσον ευελιξίας για τέτοιου είδους έκτακτες ανάγκες, όπως δηλαδή προβλέπεται. Δεν πρέπει να αντιδρά κανείς τόσο στενόμυαλα σε μια τέτοια πρόκληση. 
<SPEAKER ID="193" LANGUAGE="IT" NAME="Alessandro Battilocchio (NI )." AFFILIATION="">
<P>
   – Κύριε Πρόεδρε, κυρίες και κύριοι, λαμβάνω τον λόγο εξ ονόματος του νέου Ιταλικού Σοσιαλιστικού Κόμματος. Με την ιδιότητα του μέλους της Επιτροπής Ανάπτυξης, ταξίδεψα μαζί με την Πρόεδρο Luisa Morgantini, τον εισηγητή Deva και άλλους βουλευτές στις περιοχές που έπληξε το τσουνάμι και ειδικότερα στην περιοχή Banda Aceh της Ινδονησίας.
<P>
Σε αυτήν τη συλλογική, ορθή και αναγκαία προσπάθεια πρέπει να κάνουμε δεκτή την πρόταση του εισηγητή, η οποία προβλέπει για το 2005 εκατό εκατομμύρια ευρώ για την ανοικοδόμηση, ποσόν που προστίθεται στα 123 εκατομμύρια ευρώ που έχουν ήδη εκταμιευθεί για ανθρωπιστική βοήθεια και στη δέσμευση για εκταμίευση του υπολοίπου των 250 εκατομμυρίων ευρώ το 2006 και το 2007.
<SPEAKER ID="194" LANGUAGE="PL" NAME="Zbigniew Krzysztof Kuźmiuk (PPE-DE )." AFFILIATION="">
<P>
   – Κυρία Πρόεδρε, ζήτησα τον λόγο σε αυτή τη συζήτηση για τις τροποποιήσεις του προϋπολογισμού του 2005 και την κινητοποίηση του μέσου ευελιξίας διότι πιστεύω ότι οι προτάσεις που περιέχονται στις εκθέσεις Garriga Polledo και Böge θα δώσουν τη δυνατότητα στην Ευρωπαϊκή Ένωση να εκπληρώσει τις δεσμεύσεις που ανέλαβε απέναντι στις χώρες που επλήγησαν από το τσουνάμι.
<P>
Δεύτερον, οι υποσχέσεις για βοήθεια είναι εύκολο να δίνονται, αλλά πολύ πιο δύσκολο να πραγματοποιούνται. Ένα καλό παράδειγμα αυτού είναι η χρηματοδότηση περιοχών που υποφέρουν από τις συνέπειες του ασιατικού τσουνάμι, ένα ζήτημα που έχει ήδη θιγεί σήμερα. Η Ευρωπαϊκή Ένωση υποσχέθηκε 350 εκατομμύρια ευρώ για αυτή την υπόθεση, αλλά προσπαθεί ακόμη να βρει πόρους για να εκπληρώσει την υπόσχεσή της, χωρίς το ποσό να είναι σε τελική ανάλυση υπερβολικά υψηλό.
<P>
Τρίτον, θα ήθελα να επιστήσω την προσοχή του Σώματος στις υπερβολικά μακρές διαδικασίες που ισχύουν για την οργάνωση της χρηματοδότησης που προορίζεται για την αντιμετώπιση των συνεπειών φυσικών καταστροφών. Ένα καλό παράδειγμα αυτού είναι η βοήθεια για τη Σλοβακία, όπου ένας τυφώνας έπληξε τη χώρα το φθινόπωρο του 2004, αλλά μόλις τώρα, έναν χρόνο μετά, στέλνουμε χρήματα στη Σλοβακία για να βοηθήσουμε τη χώρα να αντιμετωπίσει τις συνέπειες αυτής της φυσικής καταστροφής.
<P>
Παρ’ όλες τις επικρίσεις, ωστόσο, χαίρομαι που η Ευρωπαϊκή Ένωση συμμετέχει τόσο ενεργά σε μέτρα που έχουν στόχο την αντιμετώπιση των συνεπειών φυσικών καταστροφών σε ολόκληρη την υφήλιο. Είμαι βέβαιος ότι η έγκριση από το Σώμα των εκθέσεων Garriga Polledo και Böge, τις οποίες συζητάμε σήμερα, θα βοηθήσει να εξασφαλίσουμε ότι τα χρήματα θα διατεθούν γρηγορότερα για τα θέματα αυτά. 
<SPEAKER ID="195" LANGUAGE="SV" NAME="Anders Wijkman (PPE-DE )," AFFILIATION="συντάκτης της γνωμοδότησης της Επιτροπής Ανάπτυξης">
<P>
   . – Κυρία Πρόεδρε, το ζήτημα αυτό συζητείται εδώ και αρκετό καιρό. Είναι φυσικά καλό που καταλήξαμε τώρα σε μια απόφαση και μια συμφωνία. Ταυτόχρονα, οφείλω να δηλώσω, εξ ονόματος της Επιτροπής Ανάπτυξης, ότι είμαι απογοητευμένος από το αποτέλεσμα. Ήμασταν ανέκαθεν αντίθετοι σε μια κατάσταση στην οποία οι πόροι που έχουν ήδη διατεθεί για αληθινούς σκοπούς ανάπτυξης στο πλαίσιο του προϋπολογισμού για την Ασία επαναδιατίθενται τώρα μερικώς για την καταστροφή αυτή. Υποστηρίζαμε πάντα ότι θα έπρεπε να διαφυλάξουμε, όσο το δυνατόν περισσότερο, το αποθεματικό για τις φυσικές καταστροφές και να χρησιμοποιήσουμε αντί γι’ αυτό το μέσο ευελιξίας. Τώρα μας έχουν απομείνει μόνο 53 εκατομμύρια ευρώ στο αποθεματικό για τις καταστροφές, ενώ έχουμε ακόμη μπροστά μας τέσσερις ολόκληρους μήνες μέχρι το τέλος του έτους. Τι θα κάνουμε αν συμβεί κάποια άλλη καταστροφή κάπου στον κόσμο;
<SPEAKER ID="196" LANGUAGE="EN" NAME="Dalia Grybauskaitė," AFFILIATION="μέλος της Επιτροπής">
<P>
Τελικά, ωστόσο, καταλήξαμε σε μια απόφαση, και ελπίζω ότι σε αυτή την Ολομέλεια θα υπερψηφίσετε την κινητοποίηση 15 εκατομμυρίων ευρώ από το μέσο ευελιξίας. Όσον αφορά τα 142 εκατομμύρια ευρώ για τα οποία έχει ήδη ληφθεί απόφαση, σας ενημερώνω ότι οι δεσμεύσεις έχουν ήδη γίνει. Επομένως, κατά την άποψή μας, κάναμε το καλύτερο που μπορούσαμε.
<P>
Η Επιτροπή αντιλαμβάνεται ότι, για αυτή τη χρονιά, πρέπει ακόμα να επιλυθεί το ζήτημα της χρηματοδότησης των εναπομεινάντων 13 εκατομμυρίων ευρώ. Η Επιτροπή θα είναι σε θέση να παρουσιάσει πρόταση επί του θέματος έως τα τέλη του μήνα. 
<SPEAKER ID="197" LANGUAGE="" NAME="Πρόεδρος." AFFILIATION="(Η συνεδρίαση διακόπτεται στις 17.15 και επαναλαμβάνεται στις 17.30.)">
<P>
Η ψηφοφορία θα διεξαχθεί αύριο στις 12.00.
<SPEAKER ID="198" LANGUAGE="" NAME="" AFFILIATION="Αντιπροέδρου">
<SPEAKER ID="199" LANGUAGE="" NAME="Πρόεδρος." AFFILIATION="Πρώτο μέρος">
<P>
   Ακολουθεί η Ώρα των Ερωτήσεων (B6-0330/2005).
<SPEAKER ID="200" LANGUAGE="" NAME="Πρόεδρος." AFFILIATION="">
<P>
Το Ευρωπαϊκό Συμβούλιο της Θεσσαλονίκης (Ιούνιος 2003) ζήτησε, στο πλαίσιο της ευρωπαϊκής στρατηγικής για τα Βαλκάνια, την επέκταση του πανευρωπαϊκού συστήματος διαγώνιας σώρευσης των κανόνων καταγωγής και στα κράτη των Δυτικών Βαλκανίων, με στόχο την ενίσχυση της οικονομικής ανάπτυξης, μέσω της υποβοήθησης του εξαγωγικού εμπορίου. Σε αυτήν την κατεύθυνση, η Ευρωπαϊκή Επιτροπή, προσανατολίζεται στη δημιουργία ζώνης για τη σώρευση των κανόνων καταγωγής με τη συμπερίληψη, σε ένα πρώτο στάδιο, της ΕΕ της Κροατίας και της ΠΓΔΜ. Η ΠΓΔΜ μάλιστα έχει, ήδη συνάψει με την ΕΕ διμερή συμφωνία ελεύθερου εμπορίου.
<SPEAKER ID="201" LANGUAGE="EN" NAME="László Kovács," AFFILIATION="μέλος της Επιτροπής">
<P>
Στο Ευρωπαϊκό Συμβούλιο της Θεσσαλονίκης, τον Ιούνιο του 2003, η Επιτροπή κλήθηκε: «να προετοιμάσει την επέκταση του πανευρωπαϊκού συστήματος διαγώνιας σώρευσης των κανόνων καταγωγής στις χώρες της περιοχής κατά τρόπο συνεπή με όλες τις σχετικές πολιτικές της Κοινότητας σε συνάρτηση με τη διοικητική τους ικανότητα».
<P>
Η υφιστάμενη Συμφωνία Σταθεροποίησης και Σύνδεσης που συνδέει την ΕΕ με την Πρώην Γιουγκοσλαβική Δημοκρατία της Μακεδονίας, η οποία τέθηκε σε ισχύ το 2004, και ιδιαίτερα το Πρωτόκολλο 4 αυτής, καθορίζει σαφώς τις απαιτήσεις και τις διαδικασίες για τη χορήγηση καθεστώτος προτιμησιακής μεταχείρισης στα προϊόντα προέλευσης ΠΓΔΜ, συμπεριλαμβανομένων των πιστοποιητικών διακίνησης και άλλων αποδείξεων προέλευσης. Το κείμενο της συμφωνίας αναφέρεται στην Πρώην Γιουγκοσλαβική Δημοκρατία της Μακεδονίας ως τη μόνη ονομασία της χώρας και, συνεπώς, αυτό είναι το μόνο όνομα που μπορεί να ληφθεί υπόψη ως χώρα προέλευσης στα πιστοποιητικά διακίνησης και τα άλλα έγγραφα που απαιτούνται ώστε να χορηγηθεί καθεστώς προτιμησιακής μεταχείρισης. Συνεπώς, οι τελωνειακές αρχές των κρατών μελών δεν θα πρέπει να χορηγούν καθεστώς προτιμησιακής μεταχείρισης σε αγαθά τα οποία δεν είναι σύμφωνα με τις σχετικές διατάξεις της συμφωνίας σταθεροποίησης και σύνδεσης. 
<SPEAKER ID="202" LANGUAGE="" NAME="Παναγιώτης Μπεγλίτης (PSE )." AFFILIATION="">
<P>
   – Κυρία Πρόεδρε, θα ήθελα να ευχαριστήσω ιδιαίτερα τον Επίτροπο κύριο Kovács για την απάντησή του. Ήταν μια απάντηση πλήρης. Θα ήθελα να επισημάνω μόνο ότι η Ευρωπαϊκή Επιτροπή οφείλει εκ της Συνθήκης να υπερασπίζεται το κοινοτικό κεκτημένο. Μέρος του κοινοτικού κεκτημένου είναι οι αποφάσεις της Ευρωπαϊκής Ένωσης για την προσωρινή ονομασία της Πρώην Γιουγκοσλαβικής Δημοκρατίας της Μακεδονίας.
<SPEAKER ID="203" LANGUAGE="EN" NAME="László Kovács," AFFILIATION="μέλος της Επιτροπής">
<SPEAKER ID="204" LANGUAGE="" NAME="Πρόεδρος." AFFILIATION="">
<P>
Σύμφωνα με την μεγαλύτερη στον κόσμο εταιρία λογισμικού ασφάλειας «ο κόσμος αντιμετωπίζει μια γιγαντιαία απειλή που προέρχεται από νέους ιούς της κινητής τηλεφωνίας 3G και των ολονέν και υψηλότερης τεχνολογίας προγραμμάτων πληροφορικής».
<SPEAKER ID="205" LANGUAGE="EN" NAME="Viviane Reding," AFFILIATION="μέλος της Επιτροπής">
<P>
     Τα , το λογισμικό για διαφημίσεις και το κατασκοπευτικό και οι παρόμοιοι τύποι λογισμικού ρυθμίζονται από το άρθρο 5, παράγραφος 3, της οδηγίας . Σύμφωνα με αυτή τη διάταξη, η πρόσβαση στον τερματικό εξοπλισμό οποιουδήποτε χρήστη, όπως είναι ο προσωπικός υπολογιστής ή το κινητό τηλέφωνο, ή η αποθήκευση πληροφοριών στον εξοπλισμό αυτόν επιτρέπεται μόνο αν δοθεί στον χρήστη σαφής πληροφόρηση σχετικά με τον σκοπό αυτής της ενέργειας καθώς και το δικαίωμα να την αρνηθεί.
<P>
Όπως συμβαίνει γενικά με τις οδηγίες της Ευρωπαϊκής Ένωσης, η επιλογή των μέσων αποκατάστασης, των προστίμων και των μέσων επιβολής ανήκει στα κράτη μέλη. Ωστόσο, τον Φεβρουάριο του 2005, τα 25 κράτη μέλη προχώρησαν πέρα από την οδηγία εγκρίνοντας την απόφαση πλαίσιο για τις παράνομες επιθέσεις κατά των πληροφοριακών συστημάτων. Σύμφωνα με την εν λόγω απόφαση πλαίσιο, οι σχετικές με δραστηριότητες κατασκοπευτικού λογισμικού, ενέργειες οι οποίες εμπεριέχουν παράνομη πρόσβαση και ανάμειξη στα πληροφοριακά συστήματα, τιμωρούνται με ποινικές κυρώσεις φυλάκισης τουλάχιστον ενός έως τριών ετών, και φυλάκισης τουλάχιστον δύο ετών όταν διαπράττονται από το οργανωμένο έγκλημα.
<P>
Όσον αφορά τα μέτρα επιβολής, η ΕΕ διαθέτει ένα δίκτυο επαφών στο οποίο μετέχουν οι αρχές που είναι αρμόδιες για το spam – το CNSA στόχος του οποίου είναι η διευκόλυνση της συνεργασίας αστυνόμευσης μεταξύ των εθνικών αρχών σχετικά με το spam και τα σχετικά θέματα. Η τελευταία συνάντηση αυτού του δικτύου αφιερώθηκε κυρίως στο κατασκοπευτικό λογισμικό, το οποίο διαχέεται συχνά μέσω spam, και η πρόκληση που αυτό αποτελεί για τις αρχές αστυνόμευσης και τη βιομηχανία.
<P>
Το spam, το κατασκοπευτικό λογισμικό και το διαφημιστικό λογισμικό αποτελούν απλώς παραδείγματα των πολλών απειλών κατά της ασφάλειας που θέτουν σε κίνδυνο την αξία του Διαδικτύου και των ηλεκτρονικών επικοινωνιών. Η Επιτροπή σχεδιάζει, συνεπώς, να προωθήσει μια στρατηγική για μια ασφαλή κοινωνία της πληροφορίας, η οποία να συνδυάζει διάφορες δράσεις ώστε να καταστήσει τις ηλεκτρονικές επικοινωνίες ασφαλέστερες έναντι των απατεώνων, του επιβλαβούς περιεχομένου και των αδυναμιών της τεχνολογίας και να αυξήσει την εμπιστοσύνη.
<P>
Η Επιτροπή έκανε το 2004 ένα άλλο μεγάλο βήμα προς τη βελτίωση της ασφάλειας του Διαδικτύου, όταν δημιουργήθηκε ο ENISA, Ευρωπαϊκός Οργανισμός για την Ασφάλεια Δικτύων και Πληροφοριών. Ο οργανισμός αυτός έχει ήδη προσλάβει τα πρώτα μέλη του προσωπικού του και έχει αναπτύξει το πρόγραμμα εργασίας του και, τον Αύγουστο του 2005 –μόλις πριν από λίγες ημέρες– εγκαταστάθηκε στα κεντρικά γραφεία του στο Ηράκλειο, στην Ελλάδα, και σύντομα θα είναι σε πλήρη λειτουργία.
<P>
Ο ENISA θα βοηθήσει την Κοινότητα, τα κράτη μέλη και, συνεπώς, τις επιχειρηματικές κοινότητες να προλαμβάνουν, να αντιμετωπίζουν και να αντιδρούν στους μεγάλους κινδύνους που απειλούν την ασφάλεια των δικτύων και της πληροφορίας. 
<SPEAKER ID="206" LANGUAGE="EN" NAME="Seán Ó Neachtain (UEN )." AFFILIATION="">
<P>
   – Ευχαριστώ την Επίτροπο κυρία Reding για την πλήρη απάντησή της. Τα μέτρα τα οποία έχουν ληφθεί ήδη για την αντιμετώπιση αυτής της απειλής είναι ενθαρρυντικά. Πιστεύω ότι αποτελεί την πιο δόλια και ειδεχθή απειλή που αντιμετωπίζει ο κόσμος και ειδικά οι παγκόσμιες οικονομίες. Προτίθεται η Επιτροπή να αναλάβει περαιτέρω δράση ενόψει πιθανών εξελίξεων; Πρόκειται για μια συνεχώς εξελισσόμενη κατάσταση και οι εγγενείς κίνδυνοι είναι πολύ μεγάλοι. Θα ήθελα συνεπώς να γνωρίζω ποιος σχεδιασμός θα υπάρξει στο μέλλον. 
<SPEAKER ID="207" LANGUAGE="EN" NAME="Viviane Reding," AFFILIATION="μέλος της Επιτροπής">
<P>
     Επιτρέψτε μου να απαντήσω εν συντομία στον αξιότιμο βουλευτή επισημαίνοντας ότι η δημιουργία του ENISA, του Ευρωπαϊκού Οργανισμού για την Ασφάλεια Δικτύων και Πληροφοριών, θα αποτελέσει ένα μέσο το οποίο θα μας επιτρέψει να αντιδρούμε πολύ γρήγορα σε κάθε έκτακτη ανάγκη ή νέα εξέλιξη που μπορεί να συμβεί. Επιπλέον, η στρατηγική για μια ασφαλή κοινωνία της πληροφορίας, την οποία θα παρουσιάσω πολύ σύντομα και η οποία σίγουρα θα συζητηθεί στο Ευρωπαϊκό Κοινοβούλιο, θα αποτελεί ένα δεύτερο μέσο που θα μας επιτρέπει επίσης να αντιδρούμε σε νομοθετικό επίπεδο, αν είναι απαραίτητο, και αν υπάρχουν νέες εξελίξεις και νέες καταχρήσεις αυτών των τεχνολογικών εξελίξεων. 
<SPEAKER ID="208" LANGUAGE="" NAME="Πρόεδρος." AFFILIATION="Δεύτερο μέρος">
<P>
   Η ερώτηση αριθ. 40 καταπίπτει διότι απουσιάζει ο ερωτών.
<SPEAKER ID="209" LANGUAGE="" NAME="Πρόεδρος." AFFILIATION="">
<P>
1η αντίφαση: Στη Λευκή Βίβλο «Προοπτικές για την ΕΕ το 2005», το ΗΒ δηλώνει ότι οι δημοσιονομικές προοπτικές πρέπει να καλύψουν τις ανάγκες των νέων κρατών μελών. Στο έγγραφο «Δημοσιονομικές προοπτικές – Γιατί το 1% δεν είναι ρεαλιστικό» η Επιτροπή εξηγεί ότι το 1% του ΑΕγχΠ σημαίνει τεράστια περικοπή στη χρηματοδότηση τόσο της Βουλγαρίας/Ρουμανίας όσο και της πλήρους ενσωμάτωσης των 10 νέων κρατών μελών, καθώς και ότι με το 1% δεν μπορεί να επιτευχθεί συμφωνία που θα εξασφαλίζει δημοσιονομική ισορροπία μεταξύ των 25. 2η αντίφαση: Η ενίσχυση της ανταγωνιστικότητας, την οποία προωθεί η Βρετανική Προεδρία, είναι ασύμβατη με την πρότασή της στο 1%.
<SPEAKER ID="210" LANGUAGE="EN" NAME="Dalia Grybauskaitė," AFFILIATION="μέλος της Επιτροπής">
<P>
Όπως υπονοεί ο αξιότιμος βουλευτής, το αδιέξοδο στις δημοσιονομικές προοπτικές δεν συνέβαλε καθόλου στο να γίνει λιγότερο επιτακτική η ανάγκη επίτευξης συμφωνίας. Υπάρχει πραγματικός κίνδυνος τα απαραίτητα μέτρα να μην τεθούν σε ισχύ εγκαίρως ώστε να καταστεί δυνατή η αποτελεσματική υλοποίηση των πολιτικών της Ένωσης μετά το 2006.
<SPEAKER ID="211" LANGUAGE="" NAME="Νικόλαος Βακάλης (PPE-DE )." AFFILIATION="">
<P>
   – Θα ήθελα να τονίσω στην κυρία Επίτροπο ότι έχω διαβάσει τη συνέντευξή της της 18ης Φεβρουαρίου 2005 στην εφημερίδα Λε Μοντ. Ήταν μια πραγματικά εκπληκτική συνέντευξη. Θα ήθελα να ακούσουν όλοι οι συνάδελφοι ένα κομμάτι αυτής της φανταστικής συνέντευξης και θα ήθελα να μου απαντήσετε στο τέλος εάν έχετε αλλάξει, ή εάν θα αλλάζατε κάτι σήμερα πάνω σε αυτά που είπατε.
<P>
Διαβάζω, γιατί το κείμενο πρέπει να μείνει στην ιστορία: Πιστεύω, λέει η κυρία Επίτροπος, ότι η πρόταση των Έξι δεν είναι δυνατή και ότι θα φτάσουμε σε ποσοστό άνω του 1%. Συνεχίζουμε να στηρίζουμε την πρόταση Πρόντι του 1,4% διότι δεν κάνει τίποτε άλλο από το να αθροίζει τις χρηματοδοτήσεις των πολιτικών που αποφάσισε το Συμβούλιο, όπως την αγροτική πολιτική, την προσχώρηση της Βουλγαρίας και της Ρουμανίας, τη στρατηγική της Λισαβόνας, τα διευρωπαϊκά δίκτυα, την αύξηση των κονδυλίων για την έρευνα και την ανάπτυξη. Όλες αυτές οι πολιτικές, όπως και η διεύρυνση, αποφασίστηκαν στην κορυφή, όχι από την Επιτροπή. Εάν το Συμβούλιο δεν θέλει να πληρώσει θα πρέπει να μας πει από τι θα περικόψει. Τι θα αλλάζατε κυρία Επίτροπε σήμερα; 
<SPEAKER ID="212" LANGUAGE="EN" NAME="Dalia Grybauskaitė," AFFILIATION="μέλος της Επιτροπής">
<SPEAKER ID="213" LANGUAGE="EN" NAME="David Martin (PSE )." AFFILIATION="">
<SPEAKER ID="214" LANGUAGE="EN" NAME="Dalia Grybauskaitė," AFFILIATION="μέλος της Επιτροπής">
<SPEAKER ID="215" LANGUAGE="" NAME="Πρόεδρος." AFFILIATION="">
<P>
   Θα εξετάσουμε από κοινού τις ερωτήσεις αριθ. 42 και 43, καθόσον αφορούν το ίδιο θέμα.
<SPEAKER ID="216" LANGUAGE="EN" NAME="Margot Wallström," AFFILIATION="Αντιπρόεδρος της Επιτροπής">
<P>
Στις 20 Ιουλίου 2005, η προσέγγιση αυτή πήρε μορφή με την έγκριση του εσωτερικού σχεδίου δράσης για τη βελτίωση του τρόπου με τον οποίο η Επιτροπή επικοινωνεί την Ευρώπη. Ο στόχος του εν λόγω σχεδίου είναι η βελτίωση της οργάνωσης του τρέχοντος επικοινωνιακού έργου της Επιτροπής με βάση τις τρεις αρχές. Συγκεκριμένα, το σχέδιο αυτό δίνει λεπτομέρειες 50 πολύ συγκεκριμένων δράσεων –οι περισσότερες από τις οποίες πρόκειται να διενεργηθούν αμέσως, δηλ. στους επόμενους 12 μήνες– ώστε το υφιστάμενο εκτενές επικοινωνιακό έργο της Επιτροπής να καταστεί πιο επαγγελματικό και αποτελεσματικό. Για παράδειγμα, η Επιτροπή θα κάνει καλύτερη χρήση εκείνων των επικοινωνιακών εργαλείων που προτιμούν οι περισσότεροι άνθρωποι –δηλ. των οπτικοακουστικών μέσων και του Διαδικτύου– και θα το πράξει χρησιμοποιώντας τη γλώσσα που καταλαβαίνουν. Θα παράσχει στο προσωπικό της την κατάλληλη κατάρτιση σε επικοινωνιακές δεξιότητες και θα προσλάβει ειδικούς στην επικοινωνία. Θα εντάξει πτυχές της επικοινωνίας στη διαμόρφωση της πολιτικής ευθύς εξαρχής και θα ενισχύσει τις αντιπροσωπείες της Επιτροπής στα κράτη μέλη βοηθώντας τις να εστιάσουν περισσότερο στο να ενεργούν ως τα αυτιά μας και οι επιτόπου εκπρόσωποί μας απλοποιώντας και μειώνοντας τον διοικητικό τους φόρτο.
<SPEAKER ID="217" LANGUAGE="LT" NAME="Justas Vincas Paleckis (PSE )." AFFILIATION="">
<SPEAKER ID="218" LANGUAGE="EN" NAME="Margot Wallström," AFFILIATION="Αντιπρόεδρος της Επιτροπής">
<SPEAKER ID="219" LANGUAGE="EN" NAME="Gay Mitchell (PPE-DE )." AFFILIATION="">
<P>
   – Χαιρετίζω τη γενική απάντηση της κυρίας Επιτρόπου και επικροτώ και το Λευκό Βιβλίο, αλλά δεν συμφωνώ μαζί της. Πιστεύω ότι πρέπει να πούμε στους πολίτες ότι η Ευρωπαϊκή Ένωση αποτελεί μια άνευ προηγουμένου επιτυχία, συγκρινόμενη με οτιδήποτε δημιουργήθηκε ποτέ στην Ιστορία, κατόπιν μιας άνευ προηγουμένου διαβούλευσης. Υπάρχουν ομάδες διαβούλευσης και ομάδες πολιτών· αν βάζατε μια ομάδα έξω από το Πραιτώριο, πάλι θα σας έλεγαν να ελευθερώσετε τον Βαρραβά. Αυτό που χρειαζόμαστε είναι ένα σχέδιο Η, όχι ένα σχέδιο Δ. Χρειαζόμαστε ηγεσία ώστε να βγούμε και να πούμε στον κόσμο ότι το πρώτο μισό του περασμένου αιώνα πέθαναν 60 εκατομμύρια άνθρωποι και ότι ο στόχος αυτού του σχεδίου –αυτού του σχεδίου η επιτυχία του οποίου είναι άνευ προηγουμένου– είναι να διασφαλίσει ότι αυτό δεν θα συμβεί ποτέ ξανά. Δεν μπορούμε να έχουμε ευημερία χωρίς ειρήνη και σταθερότητα. 
<SPEAKER ID="220" LANGUAGE="EN" NAME="Margot Wallström," AFFILIATION="Αντιπρόεδρος της Επιτροπής">
<SPEAKER ID="221" LANGUAGE="EN" NAME="David Martin (PSE )." AFFILIATION="">
<SPEAKER ID="222" LANGUAGE="EN" NAME="Margot Wallström," AFFILIATION="Αντιπρόεδρος της Επιτροπής">
<P>
     Σας ευχαριστώ πολύ για την προσπάθειά σας να με υποστηρίξετε στο θέμα της διάθεσης των πόρων. Φυσικά, καλά τα ωραία λόγια, αλλά χρειαζόμαστε και τους πόρους για να τα κάνουμε πράξη. Με αυτό ασχολούμαστε τώρα, συζητώντας τον προϋπολογισμό του 2006 καθώς και τις μελλοντικές δημοσιονομικές προοπτικές. Είναι πολύ σημαντικό οι δράσεις αυτές να συνοδεύονται από τους απαραίτητους πόρους.
<P>
Με ικανοποίηση σας ανακοινώνω ότι έχω εξασφαλίσει την υποστήριξη της Επιτροπής για 50 ακόμα θέσεις εργασίας για την ενίσχυση των γραφείων των αντιπροσωπειών. Τα γραφεία αυτά λειτουργούν σε κάθε κράτος μέλος και είναι εξοικειωμένα με τη συζήτηση. Πρέπει να τα εξοπλίσουμε κατά τον καλύτερο δυνατό τρόπο ώστε να μπορούν να επικοινωνούν με τους πολίτες τους, στη γλώσσα τους, εκεί όπου κατανοούν τις συνθήκες, τις ευαισθησίες και τη συζήτηση.
<SPEAKER ID="223" LANGUAGE="DE" NAME="Paul Rübig (PPE-DE )." AFFILIATION="">
<P>
   – Κυρία Πρόεδρε, κυρία Επίτροπε, το ερώτημά μου είναι πώς αντιμετωπίζεται η παραπληροφόρηση που αφορά την Ευρώπη και τα ευρωπαϊκά θεσμικά όργανα. Προέρχεται αυτή η παραπληροφόρηση από ευρωπαίους πολίτες ή από έξω από την Ευρώπη; Και το κυριότερο, ποιος την πληρώνει; Δεν θα ήταν η καλύτερη απάντηση να γίνεται εκπαίδευση των δημοσιογράφων για την αντιμετώπισή της; Ας προσπαθήσουμε να φέρνουμε κάθε χρόνο εκατό νέους δημοσιογράφους στις Βρυξέλλες που οι καλύτεροι θα παίρνουν ένα βραβείο διεθνούς αναγνώρισης. Θεωρώ ότι έχει απόλυτη προτεραιότητα να παρουσιάσουμε προς τα έξω την Ευρώπη, και ειδικά εμείς οι βουλευτές, ένα Σώμα που διαθέτει περισσότερους από 700 ειδικούς, θα είμαστε με χαρά στη διάθεσή σας. 
<SPEAKER ID="224" LANGUAGE="EN" NAME="Margot Wallström," AFFILIATION="Αντιπρόεδρος της Επιτροπής">
<SPEAKER ID="225" LANGUAGE="DE" NAME="Elmar Brok (PPE-DE )." AFFILIATION="">
<SPEAKER ID="226" LANGUAGE="EN" NAME="Margot Wallström," AFFILIATION="Αντιπρόεδρος της Επιτροπής">
<SPEAKER ID="227" LANGUAGE="" NAME="Πρόεδρος." AFFILIATION="">
<SPEAKER ID="228" LANGUAGE="SV" NAME="Margot Wallström," AFFILIATION="Αντιπρόεδρος της Επιτροπής.">
<P>
Στις 20 Ιουλίου, η Επιτροπή υιοθέτησε δέσμη μέτρων που προορίζονταν για τη βελτίωση της επικοινωνίας και με τη βοήθεια των οποίων επιθυμούμε να δείξουμε με σαφή και ρεαλιστικό τρόπο πώς μπορούμε να βελτιώσουμε τον διάλογο με τους πολίτες σε ολόκληρη την ΕΕ. Είναι επίσης απόδειξη της δέσμευσής μας για περισσότερο διάλογο, διαβούλευση και συζήτηση σχετικά με τον ρόλο της ΕΕ.
<P>
Ο κ. Lundgren με ρωτάει αν πιστεύω ότι έχουν ήδη δοθεί στα θεσμικά όργανα της ΕΕ υπερβολικά πολλές εξουσίες εις βάρος των κρατών μελών και ότι θα τους δίνονταν ακόμη περισσότερες σύμφωνα με την πρόταση θέσπισης ενός συντάγματος για την Ευρώπη. Η απάντησή μου είναι όχι. Καταρχάς, είναι γεγονός ότι κάθε απόφαση εκχώρησης εξουσιών στα θεσμικά όργανα της ΕΕ είναι μια ανεξάρτητη απόφαση των κρατών μελών. Επιπλέον, ο σκοπός δεν είναι, φυσικά, να τον ρόλο των εθνικών κυβερνήσεων, αλλά να τις ευκαιρίες τους να επιτύχουν στόχους κοινού συμφέροντος. 
<SPEAKER ID="229" LANGUAGE="SV" NAME="Nils Lundgren (IND/DEM )." AFFILIATION="">
<P>
   – Ακούγονται όλα υπέροχα όταν η Επίτροπος Wallström λέει ότι η ακρόαση είναι επιτακτική και όταν τονίζει τον εθελοντικό χαρακτήρα της δημοκρατίας, με τις απόψεις των πολιτών να προωθούνται σε εκείνους στους οποίους έχει δοθεί η εξουσία να κυβερνούν. Ωστόσο, η όλη συζήτηση που ακούμε εδώ στο Σώμα, όχι μόνο σήμερα, αλλά και άλλες φορές, δείχνει φυσικά ότι συμβαίνει ακριβώς το αντίθετο.
<SPEAKER ID="230" LANGUAGE="SV" NAME="Margot Wallström," AFFILIATION="Αντιπρόεδρος της Επιτροπής.">
<SPEAKER ID="231" LANGUAGE="DE" NAME="Elmar Brok (PPE-DE )." AFFILIATION="">
<P>
   – Κυρία Πρόεδρε, στο σημείο αυτό συμφωνώ μαζί σας. 13 χώρες επικύρωσαν το σύνταγμα, οι δύο με δημοψηφίσματα. Αυτές οι ψήφοι έχουν την ίδια αξία με τις ψήφους των δύο χωρών που δεν το επικύρωσαν. Το Ευρωπαϊκό Κοινοβούλιο διαθέτει νομιμοποίηση, αφού έχει εκλεγεί άμεσα και δημοκρατικά. Η Επιτροπή διαθέτει νομιμοποίηση από το Ευρωπαϊκό Κοινοβούλιο και από τις κυβερνήσεις που εκλέγονται από τα εθνικά κοινοβούλια. Έτσι έχει το δικαίωμα να επιχειρηματολογεί πολιτικά υπέρ στόχων της πλειοψηφίας της. Ως εκ τούτου, θα ήθελα να σας ξαναρωτήσω: μήπως είναι σκόπιμο να περάσει αυτό και στον καθημερινό πολιτικό διάλογο; Αν για παράδειγμα σε μια χώρα προβληθεί ένας οφθαλμοφανώς ψευδής ισχυρισμός, δεν θα πρέπει την ίδια ακόμα ημέρα να ακουστεί σε εθνικές συνεντεύξεις Τύπου ή με άλλο τρόπο η αντίθετη θέση, δηλαδή η διόρθωση της Επιτροπής, έτσι ώστε να μην μπορούν να παγιωθούν τέτοιες θέσεις; 
<SPEAKER ID="232" LANGUAGE="SV" NAME="Margot Wallström," AFFILIATION="Αντιπρόεδρος της Επιτροπής.">
<SPEAKER ID="233" LANGUAGE="SV" NAME="Jan Andersson (PSE )." AFFILIATION="">
<SPEAKER ID="234" LANGUAGE="SV" NAME="Margot Wallström," AFFILIATION="Αντιπρόεδρος της Επιτροπής.">
<SPEAKER ID="235" LANGUAGE="" NAME="Πρόεδρος." AFFILIATION="">
<P>
Έχοντας υπόψη τη γνώμη του γενικού εισαγγελέα του Δικαστηρίου των Ευρωπαϊκών Κοινοτήτων στην υπόθεση C-176/03, μπορεί να αναφέρει η Επιτροπή εάν προτίθεται να εκπονήσει νομικό πλαίσιο για την καταπολέμηση της εγκληματικότητας γύρο από τα απόβλητα σε επίπεδο ΕΕ, καθώς και ποιες προτεραιότητες έχει θέσει η Επιτροπή στο θέμα αυτό; 
<SPEAKER ID="236" LANGUAGE="FR" NAME="Franco Frattini," AFFILIATION="Αντιπρόεδρος της Επιτροπής">
<P>
     Όπως γνωρίζετε, η Επιτροπή κατέθεσε πρόταση οδηγίας στις 15 Μαρτίου 2001 για την καταπολέμηση των παραβάσεων που βλάπτουν το περιβάλλον. Αυτή η πρόταση ορίζει ιδίως ότι κάθε κράτος μέλος μεριμνά για την ποινικοποίηση ορισμένων δραστηριοτήτων, όταν αυτές ασκούνται εκούσια ή λόγω βαριάς αμέλειας, κατά παράβαση της κοινοτικής νομοθεσίας. Στο στόχαστρο βρίσκονται κυρίως οι παραβατικές διασυνοριακές μεταφορές αποβλήτων, στις οποίες αναφέρεται η ερώτηση του κυρίου βουλευτή.
<P>
Ωστόσο, στις 27 Ιανουαρίου, το Συμβούλιο ενέκρινε, σε αντικατάσταση αυτής της πρότασης οδηγίας, μια απόφαση πλαίσιο βάσει του Κεφαλαίου VI της Συνθήκης για την Ευρωπαϊκή Ένωση. Αυτό το κείμενο ποινικοποιεί και προβλέπει κυρώσεις για ορισμένες συμπεριφορές ολέθριες για το περιβάλλον, που τελούνται εκούσια ή λόγω βαριάς αμέλειας. Στον κατάλογο με αυτές τις συμπεριφορές περιλαμβάνονται η διάθεση, η επεξεργασία, η εναποθήκευση ή η παράνομη εισαγωγή αποβλήτων, ιδίως δε επικίνδυνων αποβλήτων, που προκαλούν τον θάνατο ή σοβαρές βλάβες σε άτομα.
<P>
Τα κράτη μέλη όφειλαν να εγκρίνουν τα αναγκαία μέτρα προκειμένου να συμμορφωθούν με αυτή την απόφαση πλαίσιο πριν τις 27 Ιανουαρίου 2005. Η Επιτροπή μελετά στην παρούσα φάση τα μέτρα μεταφοράς στο εθνικό δίκαιο με βάση τη σχετική ενημέρωση από τα κράτη μέλη, προκειμένου να υποβάλει στο Συμβούλιο, όπως ορίζει η απόφαση πλαίσιο, έκθεση η οποία να επιτρέψει στο τελευταίο να επαληθεύσει, μέχρι τις 27 Ιανουαρίου 2006 το αργότερο, σε ποιον βαθμό τα κράτη μέλη έλαβαν τα μέτρα που είναι αναγκαία για τη συμμόρφωσή τους με την απόφαση πλαίσιο.
<P>
Τούτου λεχθέντος, η Επιτροπή, που με την υποστήριξη του Ευρωπαϊκού Κοινοβουλίου προσέφυγε ενώπιον του Δικαστηρίου των Ευρωπαϊκών Κοινοτήτων εναντίον της νομικής βάσης που υιοθέτησε το Συμβούλιο, τελεί εν αναμονή της απόφασης, η οποία θα εκδοθεί προσεχώς, στις 13 Σεπτεμβρίου αν δεν απατώμαι. Όπως αναφέρει ο κ. Staes, ο Γενικός Εισαγγελέας δημοσιοποίησε στις 26 Μαΐου 2005 πολύ ευνοϊκά συμπεράσματα για τη θέση της Επιτροπής, δεδομένου ότι ο κ. Dámaso Ruiz-Jarabo Colomer προτείνει στο Δικαστήριο να ακυρώσει τις σχετικές διατάξεις της οδηγίας πλαίσιο της 27ης Ιανουαρίου 2003. Αν το Δικαστήριο συμφωνήσει με τον Γενικό Εισαγγελέα, ένα νέο νομικό μέσο, κοινοτικό αυτή τη φορά, θα εγκριθεί με στόχο την προστασία του περιβάλλοντος μέσω του ποινικού δικαίου, περιλαμβανομένων των παραβατικών διασυνοριακών μεταφορών αποβλήτων. 
<SPEAKER ID="237" LANGUAGE="NL" NAME="Bart Staes (Verts/ALE )." AFFILIATION="">
<P>
   – Κυρία Πρόεδρε, κύριε Επίτροπε, είμαι ευγνώμων στον Επίτροπο για την εξαντλητική και σωστή χρονολογία των γεγονότων, και νομίζω ότι η ερώτηση αυτή είναι πολύ επίκαιρη. Πράγματι, αν το Δικαστήριο ανακοινώσει την απόφασή του στις 13 Σεπτεμβρίου, η Επιτροπή θα χρειαστεί να αναλάβει άμεση δράση για να ασχοληθεί με κάτι που είναι –κατά την άποψή μου– σοβαρό έγκλημα. Εσείς, κύριε Επίτροπε, είστε αρμόδιος για θέματα δικαιοσύνης και αστυνομίας. Πρόκειται για ένα σοβαρό αδίκημα και αποτελεί κίνδυνο για το περιβάλλον, πολύ συχνά δε κίνδυνο για την ασφάλεια των τροφίμων και τη δημόσια υγεία, και αυτοί που εμπλέκονται σε αυτό είναι συχνά επίσης εγκληματίες που συνδέονται με τη μαφία – έναν όρο που χρησιμοποιώ με την παραδοσιακή του έννοια. Θα ήθελα να σας ζητήσω, ως Επίτροπος, να ενεργήσετε αμέσως μόλις εκδοθεί η απόφαση και να διασφαλίσετε ότι θα μπορέσουμε να δημιουργήσουμε ένα λογικό νομικό πλαίσιο επί του θέματος. 
<SPEAKER ID="238" LANGUAGE="FR" NAME="Franco Frattini," AFFILIATION="Αντιπρόεδρος της Επιτροπής">
<P>
     Ναι, βεβαίως, συμμερίζομαι απολύτως την άποψή σας. Αν το Δικαστήριο, στις 13 Σεπτεμβρίου, ακολουθήσει τη γνώμη της Επιτροπής, γνώμη με την οποία συμφωνεί το Ευρωπαϊκό Κοινοβούλιο, η Επιτροπή θα αναλάβει τάχιστα πρωτοβουλία προς αυτή την κατεύθυνση. 
<SPEAKER ID="239" LANGUAGE="" NAME="Πρόεδρος." AFFILIATION="">
<P>
   Η ερώτηση αριθ. 46 καταπίπτει διότι απουσιάζει ο ερωτών.
<P>
Τον Ιούνιο ο Γενικός Διευθυντής της ΓΔ Δικαιοσύνης, Ελευθερίας και Ασφάλειας δήλωσε στην επιτροπή LIBE: «Ο κατάλογος “no-fly list” δεν είναι παρά κατάλογος προσώπων για τα οποία το κράτος των ΗΠΑ αποφάσισε ότι δεν επιθυμεί την είσοδό τους στην επικράτειά του. Δεν σημαίνει αναγκαστικά ότι είναι ύποπτοι αδικοπραγιών. Αποφάσισε απλώς ότι δεν επιθυμεί να τους αφήσει να εισέλθουν στη χώρα για διάφορους λόγους, με βάση μια σειρά μάλλον γενικών κριτηρίων τα οποία στην παρούσα φάση προσπαθούμε να διασαφηνίσουμε περαιτέρω με τις αμερικανικές αρχές.»
<SPEAKER ID="240" LANGUAGE="EN" NAME="Franco Frattini," AFFILIATION="Αντιπρόεδρος της Επιτροπής">
<P>
Όπως πιθανότατα γνωρίζετε, οι αρχές των Ηνωμένων Πολιτειών εξετάζουν μια αποκαλούμενη τροπολογία έκτακτης ανάγκης, η οποία θα απαιτεί από τις αεροπορικές εταιρείες να ελέγχουν όλους τους επιβάτες μέσα από έναν κατάλογο «»των Ηνωμένων Πολιτειών για όλες τις πτήσεις οι οποίες εισέρχονται στον εναέριο χώρο των Ηνωμένων Πολιτειών. Η Επιτροπή θα αναζητήσει την ευκαιρία να συζητήσει την όποια σχετική πρόταση η οποία θα μπορούσε να έχει επιπτώσεις γενικότερα στα διεθνή αεροπορικά ταξίδια. Η Ευρωπαϊκή Ένωση έχει μια αυστηρή πολιτική σχετικά με την ασφάλεια της αεροπλοΐας, αλλά αυτή δεν περιλαμβάνει κατάλογο «no-fly list».
<P>
Η συμπερίληψη προσώπων σε έναν κατάλογο «no-fly list», ωστόσο, δεν σημαίνει ότι τα πρόσωπα αυτά είναι ένοχα ή ύποπτα συμμετοχής σε εγκληματική δραστηριότητα ή άλλη αδικοπραγία. Αντιθέτως, οι αρχές των Ηνωμένων Πολιτειών, με βάση ένα ευρύ φάσμα πληροφοριών, έχουν αποφασίσει ότι δεν θα πρέπει να επιτρέπεται στα εν λόγω άτομα να ταξιδεύουν αεροπορικώς προς ή πάνω από την επικράτεια των Ηνωμένων Πολιτειών, είτε διότι η παρουσία τους στις Ηνωμένες Πολιτείες κρίνεται ανεπιθύμητη είτε διότι ταξιδεύοντας με ένα αεροσκάφος ενδέχεται να αποτελούν κίνδυνο για την ασφάλεια. Τέτοιες αποφάσεις και τα κριτήρια βάσει των οποίων λαμβάνονται αποτελούν αποκλειστική αρμοδιότητα της κυβέρνησης των Ηνωμένων Πολιτειών, η οποία είναι η μόνη υπεύθυνη για αυτές.
<P>
Παρόλο που είναι σχετικά λίγες οι περιπτώσεις στις οποίες γίνεται εκτροπή πτήσεων, αναγνωρίζουμε την ανησυχία και τα προβλήματα που μπορεί να δημιουργήσουν. Η Επιτροπή θα επιδιώξει, συνεπώς, διασαφήνιση του καταλόγου «no-fly list»των Ηνωμένων Εθνών σε συνομιλίες με τις Ηνωμένες Πολιτείες, όπως υποσχέθηκα στις αρχές του καλοκαιριού. Για παράδειγμα, η έγκαιρη και αποτελεσματική κοινοποίηση στις αεροπορικές εταιρείες ενός ενημερωμένου καταλόγου «no-fly list»είναι μια σημαντική πτυχή. Η Επιτροπή καταβάλλει αυτή την περίοδο προσπάθειες να λάβει από τις αμερικανικές αρχές περισσότερες διευκρινίσεις σχετικά με το εν λόγω κριτήριο, προκειμένου να προλάβει μελλοντικές περιπτώσεις εσφαλμένης θετικής αναγνώρισης. Θα συζητήσω αυτό και άλλα θέματα κατά την επόμενη συνάντησή μου με τον υπουργό Chertoff στην Ουάσινγκτον στις αρχές Οκτωβρίου. 
<SPEAKER ID="241" LANGUAGE="EN" NAME="Sophia in 't Veld (ALDE )," AFFILIATION="αντικαταστάτρια του συντάκτη">
<P>
   . – Κύριε Επίτροπε, λέτε βασικά ότι δεν έχετε ακόμη απάντηση στην ερώτηση. Λέτε ότι δεν γνωρίζουμε πώς καταχωρείται κανείς σε έναν τέτοιο κατάλογο «no-fly list», επομένως δεν γνωρίζουμε πώς διαγράφεται από αυτόν.
<SPEAKER ID="242" LANGUAGE="IT" NAME="Franco Frattini," AFFILIATION="Αντιπρόεδρος της Επιτροπής">
<P>
Μπορώ να επαναλάβω για άλλη μια φορά, εφόσον πρόκειται για αδιαμφισβήτητο γεγονός, ότι η Ευρώπη και η Ευρωπαϊκή Ένωση δεν έχουν καμία αρμοδιότητα να λάβουν δικαιωματικά ή να απαιτήσουν μια απάντηση σχετικά με τα κριτήρια για την καταχώρηση σε αυτόν τον κατάλογο «no-fly list». Εμείς φρονούμε ότι για την Ευρώπη δεν είναι αναγκαίος αυτός ο κατάλογος «no-fly list», ενώ βρισκόμαστε σε επαφή με τις Ηνωμένες Πολιτείες για να λάβουμε κάποιες διευκρινίσεις τις οποίες ακόμη αναμένουμε. Όπως είπα, θα μεταβώ αυτοπροσώπως στην Ουάσιγκτον, μεταξύ άλλων για να λάβω μια απάντηση σχετικά με το ζήτημα αυτό. 
<SPEAKER ID="243" LANGUAGE="DE" NAME="Paul Rübig (PPE-DE )." AFFILIATION="">
<SPEAKER ID="244" LANGUAGE="IT" NAME="Franco Frattini," AFFILIATION="Αντιπρόεδρος της Επιτροπής.">
<P>
    Κύριε Πρόεδρε, κυρίες και κύριοι, πιστεύω πως πρόκειται για μια ιδέα που θα μπορούσαμε να μελετήσουμε. Όπως είπα, θα μπορούσαμε καταρχάς να προβλέψουμε την έγκαιρη ενημέρωση των αερομεταφορέων, πριν την αναχώρηση του αεροσκάφους, ότι υπάρχουν άτομα που περιλαμβάνονται στον κατάλογο «no-fly list», ακριβώς για να αποφεύγεται η περίπτωση, όπως έχει συμβεί, να ανακαλύπτεται το σφάλμα εν πτήσει, πράγμα που έχει ως αποτέλεσμα την αναγκαστική αλλαγή πορείας.
<P>
Υπάρχει επίσης η δυνατότητα να ξεκινήσουμε έναν ουσιαστικό διάλογο σχετικά με τα κριτήρια καταχώρησης στον κατάλογο «no-fly list», εντός ασφαλώς των ορίων που επιβάλλει η εθνική κυριαρχία των Ηνωμένων Πολιτειών, η οποία δεν μας επέτρεψε έως τώρα να πληροφορηθούμε με ακρίβεια αυτά τα στοιχεία. Μιλάμε αποκλειστικά για πτήσεις πάνω από το έδαφος των Ηνωμένων Πολιτειών και όχι για πτήσεις από και προς τις Ηνωμένες Πολιτείες. 
<SPEAKER ID="245" LANGUAGE="" NAME="Δημήτριος Παπαδημούλης (GUE/NGL )." AFFILIATION="">
<P>
   – Είχατε συνάντηση με τον αρμόδιο αμερικανό Υπουργό τον Ιούνιο του 2005 γι’ αυτά τα θέματα. Και σε γραπτή απάντηση της Ευρωπαϊκής Επιτροπής σε σχετική ερώτησή μου, λέτε ότι εκεί ο κύριος Υπουργός, κ. Τσέρτωφ, σας ζήτησε περισσότερους ελέγχους ταξιδιωτών και εμπορευμάτων, βελτίωση της χρήσης της τεχνολογίας γι’ αυτούς τους ελέγχους και άρση εμποδίων στη λειτουργικότητα των μηχανισμών επιβολής των ελέγχων.
<SPEAKER ID="246" LANGUAGE="IT" NAME="Franco Frattini," AFFILIATION="Αντιπρόεδρος της Επιτροπής.">
<P>
Όσον αφορά άλλες ενδεχόμενες συγκεκριμένες προτάσεις, θέλω να επαναλάβω ακόμα μια φορά ότι, ως μόνο αποτελεσματικό μέσον, θεωρώ την άμεση και προσωπική επαφή με τον κ. Chertoff, και αυτό προτίθεμαι να πράξω τη δεύτερη εβδομάδα του Οκτωβρίου. 
<SPEAKER ID="247" LANGUAGE="" NAME="Πρόεδρος." AFFILIATION="">
<P>
Ποια είναι η σημερινή κατάσταση σε ότι αφορά δύο βασικά προγράμματα της ΕΕ τα οποία ανέφερα στην έκθεσή μου το 1998 στον τομέα της εσωτερικής ασφάλειας, δηλαδή η Ακαδημία Αστυνομίας της ΕΕ και η κοινή προστασία των εξωτερικών συνόρων; 
<SPEAKER ID="248" LANGUAGE="FR" NAME="Franco Frattini," AFFILIATION="Αντιπρόεδρος της Επιτροπής">
<P>
     Πράγματι, όπως είχε προτείνει ο αξιότιμος βουλευτής στην έκθεσή του το 1998, το ψήφισμα του Ευρωπαϊκού Κοινοβουλίου για τις συνέπειες της διεύρυνσης της Ευρωπαϊκής Ένωσης στη συνεργασία στον τομέα της δικαιοσύνης και των εσωτερικών υποθέσεων αποτέλεσε ακριβώς τον λόγο για τη δημιουργία μιας Ευρωπαϊκής Αστυνομικής Ακαδημίας καθώς και μιας κοινοτικής υπηρεσίας αρμόδιας για τον έλεγχο των εξωτερικών συνόρων.
<P>
Πιστεύω ότι μπορούμε σήμερα να εκφράσουμε τη χαρά μας διότι αυτές οι δύο προτάσεις ήδη έλαβαν σάρκα και οστά. Όσον αφορά την πρώτη από τις προτάσεις αυτές, γνωρίζετε ότι η Ευρωπαϊκή Αστυνομική Ακαδημία συστήθηκε με την απόφαση του Συμβουλίου της 22ας Δεκεμβρίου 2000, πιστεύω δε πως μπορούμε πλέον να πούμε ότι είναι σε θέση να εκπληρώσει την αποστολή της. Δύο αποφάσεις του Συμβουλίου το 2004 της προσέδωσαν νομική προσωπικότητα, καθώς και μόνιμη έδρα στο Bramshill του Ηνωμένου Βασιλείου. Μια πρόταση που υπέβαλε η Επιτροπή τον Οκτώβριο του 2004 με στόχο τη βελτίωση του νομικού πλαισίου της Ευρωπαϊκής Αστυνομικής Ακαδημίας τελεί εν αναμονή της επίσημης έγκρισης του Συμβουλίου. Νομίζω πως μπορούμε να σας πούμε ότι επιτεύχθηκε ήδη πολιτική συμφωνία στο ίδιο το Συμβούλιο, τον Ιούνιο του 2005. Δεδομένου ότι ήρθησαν όλες οι κοινοβουλευτικές επιφυλάξεις, πιστεύω ότι η απόφαση θα εγκριθεί επισήμως εντός του Σεπτεμβρίου του 2005.
<P>
Η πρόταση σχετικά με τη δημιουργία μιας ειδικής ευρωπαϊκής υπηρεσίας για τον έλεγχο των εξωτερικών συνόρων κατέληξε και αυτή στην ίδρυση, με κανονισμό του Συμβουλίου της 26ης Οκτωβρίου 2004, μιας Ευρωπαϊκής Υπηρεσίας για τη διαχείριση της επιχειρησιακής συνεργασίας στα εξωτερικά σύνορα των κρατών μελών της Ευρωπαϊκής Ένωσης. Αυτή η υπηρεσία, η έδρα της οποίας βρίσκεται στη Βαρσοβία, έχει ήδη αρχίσει να λειτουργεί και διαθέτει προϋπολογισμό ύψους έξι εκατομμυρίων ευρώ για το 2005. 
<SPEAKER ID="249" LANGUAGE="DE" NAME="Bernd Posselt (PPE-DE )." AFFILIATION="">
<SPEAKER ID="250" LANGUAGE="IT" NAME="Franco Frattini," AFFILIATION="Αντιπρόεδρος της Επιτροπής.">
<SPEAKER ID="251" LANGUAGE="" NAME="Πρόεδρος." AFFILIATION="">
<P>
Η Ευρωπαϊκή Επιτροπή παρουσίασε στις 10.5.2005 στο Συμβούλιο ένα Σχέδιο Δράσης, που σκοπό έχει να αποτελέσει το εργαλείο εφαρμογής του Προγράμματος της Χάγης (Hague Programme) για την περίοδο 2005-2010. Παράλληλα το Συμβούλιο προχώρησε στη σύσταση ευρωπαϊκού οργανισμού για τη διαχείριση της επιχειρησιακής συνεργασίας στα εξωτερικά σύνορα των κρατών μελών της Ευρωπαϊκής Ένωσης (Κανονισμός (ΕΚ) αριθ. 2007/2004).
<P>
Θα μπορούσε να με πληροφορήσει η Επιτροπή για το πώς θα οργανωθεί η επιχειρησιακή συνεργασία μεταξύ των κρατών-μελών; Πρόκειται ο Οργανισμός να προχωρήσει στην οργάνωση κοινών επιχειρήσεων απέλασης μεταναστών (άρθ. 2 Κανονισμού (ΕΚ) αριθ. 2007/2004) παρά τη δηλωμένη αντίθεση του Ευρωπαϊκού Kοινοβουλίου; Ο Οργανισμός έχει αποφασίσει, σύμφωνα με το άρθρο 16 του Κανονισμού (ΕΚ) αριθ. 2007/2004, τη σύσταση παραρτημάτων στα κράτη μέλη; Σε ποιες περιοχές; 
<SPEAKER ID="252" LANGUAGE="EN" NAME="Franco Frattini," AFFILIATION="Αντιπρόεδρος της Επιτροπής">
<P>
Όσον αφορά τις κοινές επιχειρήσεις επιστροφής, από το άρθρο 2 του Κανονισμού (ΕΚ) αριθ. 2007/2004 προκύπτει ότι ο οργανισμός θα παρέχει στα κράτη μέλη την απαραίτητη υποστήριξη για την οργάνωση κοινών επιχειρήσεων επιστροφής. Ο οργανισμός στο στάδιο αυτό δεν θα πραγματοποιεί ο ίδιος επιχειρήσεις επιστροφής, αλλά θα παρέχει απλώς τεχνική βοήθεια στα κράτη μέλη. Στο πλαίσιο αυτό, θα πρέπει επίσης να σημειωθεί ότι ο οργανισμός θα καθορίζει βέλτιστες πρακτικές για την απόκτηση ταξιδιωτικών εγγράφων και την απομάκρυνση υπηκόων τρίτων χωρών οι οποίοι βρίσκονται εδώ παράνομα.
<P>
Την 1η Σεπτεμβρίου του 2005, η Επιτροπή ενέκρινε πρόταση οδηγίας η οποία προβλέπει σαφείς, διαφανείς και δίκαιους κοινούς κανόνες σχετικά με τις επιστροφές, την απομάκρυνση, την προσωρινή κράτηση και την επανεισδοχή οι οποίοι να λαμβάνουν πλήρως υπόψη, επαναλαμβάνω, τον σεβασμό των ανθρωπίνων δικαιωμάτων και των θεμελιωδών ελευθεριών του ή των ενδιαφερόμενων προσώπων.
<P>
Τέλος, όσον αφορά την εσωτερική οργάνωση του οργανισμού, η Επιτροπή μπορεί να σας ενημερώσει ότι το διοικητικό συμβούλιο του οργανισμού αποφάσισε στις 30 Ιουνίου 2005 να προχωρήσει σε αξιολόγηση της ανάγκης σύστασης ειδικευμένων παραρτημάτων με βάση τα αποτελέσματα αυτής της αξιολόγησης. Το διοικητικό συμβούλιο θα αποφασίσει αν και πού θα πρέπει ο οργανισμός να συστήσει ειδικά παραρτήματα. 
<SPEAKER ID="253" LANGUAGE="" NAME="Δημήτριος Παπαδημούλης (GUE/NGL )." AFFILIATION="">
<SPEAKER ID="254" LANGUAGE="IT" NAME="Franco Frattini," AFFILIATION="Αντιπρόεδρος της Επιτροπής">
<SPEAKER ID="255" LANGUAGE="" NAME="Πρόεδρος." AFFILIATION="">
<P>
Εν συνεχεία του διορισμού νέου διευθυντή της EUROPOL, των θετικών εντυπώσεων που άφησε η εμφάνισή του ενώπιον της Επιτροπής Πολιτικών Ελευθεριών, Δικαιοσύνης και Εσωτερικών Υποθέσεων τον Ιούνιο του 2005, αλλά και των θετικών εντυπώσεων που αποκόμισαν οι βουλευτές του Ευρωπαϊκού Κοινοβουλίου που επισκέφτηκαν την έδρα της EUROPOL τον Απρίλιο του 2005, είναι σε θέση η Επιτροπή να παράσχει λεπτομέρειες ως προς το πως βλέπει τη μελλοντική συνεργασία μεταξύ της EUROPOL και των ευρωπαϊκών οργάνων;
<P>
Ποια είναι η άποψη της Επιτροπής σχετικά με τις ρυθμίσεις περί κατανομής ευθυνών μεταξύ EUROPOL και των οργάνων της ΕΕ, συμπεριλαμβανομένης της Επιτροπής;
<P>
Ποια είναι η άποψη της Επιτροπής σχετικά με τη μη κύρωση, εκ μέρους των κρατών μελών, της απόφασης πλαισίου του Συμβουλίου, της 13ης Ιουνίου 2002 (2002/465/ΔΕΥ)
<P>
(1), ως αντίδραση στην EUROPOL, απόφαση η οποία θα επέτρεπε τη σύσταση μεικτών ερευνητικών ομάδων για την αντιμετώπιση προβλημάτων όπως η παράνομη διακίνηση ανθρώπων, η διακίνηση ναρκωτικών και άλλες μορφές οργανωμένου εγκλήματος; 
<SPEAKER ID="256" LANGUAGE="FR" NAME="Franco Frattini," AFFILIATION="Αντιπρόεδρος της Επιτροπής">
<P>
     Βεβαίως, όπως γνωρίζετε, αρκετές διατάξεις του Πρωτοκόλλου το οποίο προσαρτάται στη Σύμβαση της EUROPOL του Νοεμβρίου 2003, την οποία μέχρι σήμερα έχουν κυρώσει δεκαέξι κράτη μέλη, προβλέπουν τη βελτίωση της σύνδεσης του Ευρωπαϊκού Κοινοβουλίου με τις εργασίες της EUROPOL: διαβίβαση της έκθεσης δραστηριότητας της EUROPOL και της κοινής αρχής ελέγχου, του πενταετούς χρηματοδοτικού σχεδίου, διαβούλευση για κάθε πρωτοβουλία κράτους μέλους ή της Επιτροπής όσον αφορά την EUROPOL, ενδεχομένως ακρόαση της Προεδρίας του Συμβουλίου ενώπιον του Ευρωπαϊκού Κοινοβουλίου, πιθανόν συνοδευόμενης από τον Διευθυντή της EUROPOL. Για αυτό και η Επιτροπή πιέζει τα κράτη μέλη, όσο το δυνατόν συχνότερα, να επικυρώσουν τάχιστα αυτό το Πρωτόκολλο.
<P>
Η συμμετοχή της EUROPOL στη στήριξη των μικτών ομάδων έρευνας προβλέπεται ρητώς στο Πρωτόκολλο της Σύμβασης EUROPOL της 28ης Νοεμβρίου 2002, η οποία δεν έχει τεθεί σε ισχύ. Μέχρι σήμερα, δεν έχει ακόμα επικυρωθεί από πέντε κράτη μέλη. Αυτό το Πρωτόκολλο δεν μπορεί πράγματι να καταλήξει στην ανάπτυξη των επιχειρησιακών δυνατοτήτων της EUROPOL παρά μόνο αφού τα ίδια τα κράτη μέλη θα έχουν υλοποιήσει την απόφαση πλαίσιο της 13ης Ιουνίου 2002, σχετικά με τις μικτές ομάδες έρευνας. Σε αυτό το σημείο, η Επιτροπή συμμερίζεται τη γνώμη του Ευρωπαϊκού Κοινοβουλίου όσον αφορά το απογοητευτικό αποτέλεσμα των μηχανισμών μεταφοράς της οδηγίας πλαίσιο στα εθνικά δίκαια. Δεδομένου ότι ο τομέας δεν εμπίπτει στην κοινοτική αρμοδιότητα, δυστυχώς –ας μου επιτραπεί να το πω– η Επιτροπή δεν έχει δικαίωμα πρωτοβουλίας ούτως ώστε να κινήσει διαδικασία παράβασης σε βάρος των κρατών μελών, τα οποία δεν εφήρμοσαν την οδηγία πλαίσιο. Ωστόσο, η EUROPOL συμμετείχε σε αρκετές διεθνείς έρευνες, που δεν εμπίπτουν αυστηρώς στο πλαίσιο της μικτής ομάδας έρευνας, ενίοτε δε συντόνισε μερικές εξ αυτών, όπως την επιχείρηση της 13ης Ιουνίου 2005 στον τομέα της παιδικής πορνογραφίας στο Διαδίκτυο, κατά τη διάρκεια της οποίας πραγματοποιήθηκαν 153 έρευνες ταυτόχρονα σε δεκατρείς διαφορετικές χώρες. Η συμμετοχή σε αυτή την έρευνα επέτρεψε την ενίσχυση της θέσης της.
<P>
Τέλος, στην ανακοίνωσή της του 2002 για την άσκηση δημοκρατικού ελέγχου στην EUROPOL, η Επιτροπή υπερασπίστηκε την ιδέα μιας μικτής επιτροπής, αποτελούμενης από βουλευτές των εθνικών κοινοβουλίων και μέλη του ΕΚ, η οποία θα είναι επιφορτισμένη με την εξέταση των θεμάτων που άπτονται της EUROPOL. Αυτή η ιδέα θα ήταν καλό να τεθεί εκ νέου προς εξέταση. Εν προκειμένω, η Επιτροπή είναι πλήρως διατεθειμένη να συμμετάσχει σε συναφείς κοινοβουλευτικές συναντήσεις. Όπως ίσως γνωρίζετε, προβλέπονται δύο συναντήσεις μισής ημέρας τον Οκτώβριο στις Βρυξέλλες, ανάμεσα στο Ευρωπαϊκό Κοινοβούλιο και τα εθνικά κοινοβούλια, σε σχέση ακριβώς με τον κοινοβουλευτικό έλεγχο για την ποινική αστυνομική και δικαστική συνεργασία. Η ημερήσια διάταξη περιλαμβάνει τέσσερις θεματικές υποενότητες: το ευρωπαϊκό ένταλμα σύλληψης, την Eurojust, την EUROPOL και την ανταλλαγή ευαίσθητων δεδομένων. 
<SPEAKER ID="257" LANGUAGE="EN" NAME="Claude Moraes (PSE )." AFFILIATION="">
<P>
   – Κύριε Frattini, παρόλο που επίσημα δεν έχετε αρμοδιότητα να κινήσετε διαδικασία επί παραβάσει, όπως σαφώς δηλώσατε, μπορείτε να ασκήσετε την επιρροή σας για να υπάρξει μεγαλύτερη διαφάνεια μεταξύ της EUROPOL και των θεσμικών οργάνων; Σε μια πρόσφατη έκθεση σχετικά με την EUROPOL, όλες οι πτέρυγες του Σώματος είχαν την αίσθηση ότι η διαφάνεια απουσιάζει ολοσχερώς. Ωστόσο, αισθανθήκαμε ότι το έργο της EUROPOL ήταν τεράστιας αξίας και ότι είναι ένας αποτελεσματικός οργανισμός με έναν νέο διευθυντή που προσπαθεί να του δώσει νέα πνοή.
<SPEAKER ID="258" LANGUAGE="EN" NAME="Franco Frattini," AFFILIATION="Αντιπρόεδρος της Επιτροπής">
<P>
     Ναι, συμφωνώ απολύτως μαζί σας στο σημείο αυτό. Θα κάνω ό,τι μπορώ για να ασκήσω πολιτική πίεση στα κράτη μέλη να ενισχύσουν τη διαφάνεια και να προσπαθήσουν να αυξήσουν τη διαφάνεια στις σχέσεις μεταξύ της EUROPOL, αφενός, και του Ευρωπαϊκού Κοινοβουλίου και των υπολοίπων ευρωπαϊκών θεσμικών οργάνων, αφετέρου. 
<SPEAKER ID="259" LANGUAGE="EN" NAME="James Hugh Allister (NI )." AFFILIATION="">
<P>
   – Όσον αφορά την υποχρέωση λογοδοσίας, ζήτησε η Επιτροπή έκθεση από την EUROPOL σχετικά με την προφανή αποτυχία της να ανιχνεύσει και να εμποδίσει την πρόοδο των τριών διεθνών τρομοκρατών οι οποίοι διέφυγαν της δικαιοσύνης στην Κολομβία, και στη συνέχεια εμφανίστηκαν δημοσίως τον περασμένο μήνα εντός της Ευρωπαϊκής Ένωσης, στο Δουβλίνο; Αν ο κύριος Επίτροπος δεν είναι σε θέση να με ενημερώσει επ’ αυτού σήμερα, αναλαμβάνει τη δέσμευση να μου απαντήσει γραπτώς στο θέμα αυτό; 
<SPEAKER ID="260" LANGUAGE="EN" NAME="Franco Frattini," AFFILIATION="Αντιπρόεδρος της Επιτροπής">
<SPEAKER ID="261" LANGUAGE="" NAME="Πρόεδρος." AFFILIATION="">
<P>
   Η ερώτηση αριθ. 51 καταπίπτει διότι απουσιάζει ο ερωτών. 
<SPEAKER ID="262" LANGUAGE="EN" NAME="John Purvis (PPE-DE )." AFFILIATION="">
<P>
   – Κυρία Πρόεδρε, επί της διαδικασίας, ο κ. Frattini απαντά σε ερωτήσεις εδώ και περισσότερα από 20 λεπτά. Δεν θα πρέπει να προχωρήσουμε στο τρίτο μέρος της Ώρας των Ερωτήσεων; 
<SPEAKER ID="263" LANGUAGE="" NAME="Πρόεδρος." AFFILIATION="">
<SPEAKER ID="264" LANGUAGE="IT" NAME="Franco Frattini," AFFILIATION="Αντιπρόεδρος της Επιτροπής">
<P>
    Κύριε Πρόεδρε, κυρίες και κύριοι, η Επιτροπή αντιμετώπισε και μελέτησε αυτό το ζήτημα μετά από γραπτή ερώτηση του κ. Wuermeling, η οποία προσφάτως απαντήθηκε γραπτώς.
<P>
Όπως ίσως γνωρίζουν πολλοί από εσάς, το ζήτημα αφορά τη συμβατότητα δύο βασικών εγκυκλίων σχετικά με την έκδοση θεωρήσεων διαβατηρίου, εκ των οποίων η μία εγκρίθηκε το 2000 και η άλλη το 2004, και τις θεματικές εγκυκλίους εφαρμογής τους. Η πρώτη εγκύκλιος της 3ης Μαρτίου 2000, η αποκαλούμενη εγκύκλιος Völlmer, θεωρήθηκε από την Επιτροπή ασύμβατη με τις αρχές του Κοινού Προξενικού Εγχειριδίου που ισχύει σήμερα.
<P>
Εξετάσαμε επίσης την επόμενη εγκύκλιο, η οποία εγκρίθηκε τον Οκτώβριο του 2004 και αντικατέστησε την προηγούμενη εγκύκλιο του 2000. Το συμπέρασμα στο οποίο καταλήξαμε μετά από μια πρώτη φάση εμπεριστατωμένης μελέτης, είναι ότι η εγκύκλιος του 2004 αποκαθιστά και επανορθώνει το γενικό ζήτημα της συμβατότητας με το ισχύον Κοινό Προξενικό Εγχειρίδιο. Επισημάναμε ωστόσο στις γερμανικές αρχές, στις οποίες απαντήσαμε όπως απαντήσαμε ασφαλώς και στον κ. Wuermeling, ότι, αν και συνολικά η εγκύκλιος του 2004 φαίνεται να συνάδει με τις αρχές του Κοινού Προξενικού Εγχειριδίου, απαιτούνται διευκρινίσεις, διασαφηνίσεις και βελτιώσεις στη σύνταξη του κειμένου της ισχύουσας εγκυκλίου που εγκρίθηκε το 2004.
<SPEAKER ID="265" LANGUAGE="DE" NAME="Ewa Klamt (PPE-DE )," AFFILIATION="αναπληρώτρια συντάκτρια">
<P>
   . – Ευχαριστώ πολύ, κύριε Επίτροπε, για την αναλυτική γραπτή απάντηση που δόθηκε στην ερώτηση. Μόλις τώρα μας είπατε ότι το γερμανικό διάταγμα για τη θεώρηση διαβατηρίων της 16ης Οκτωβρίου 2004 χρήζει περαιτέρω διασαφηνίσεων, ειδικά στα θέματα ψευδών δηλώσεων των αιτούντων και πλαστών εγγράφων.
<P>
Εφόσον είπατε πολύ ξεκάθαρα ότι οι κοινές προξενικές οδηγίες για τη θεώρηση διαβατηρίων δεν αφήνουν περιθώρια για εθνικές διατάξεις, σας ερωτώ αν αυτό θα τελειώσει οριστικά με τη νέα εκδοχή του 2006. 
<SPEAKER ID="266" LANGUAGE="IT" NAME="Franco Frattini," AFFILIATION="Αντιπρόεδρος της Επιτροπής">
<P>
    Κυρία Πρόεδρε, κυρίες και κύριοι, ευχαριστώ την κ. Klamt για τη συμπληρωματική της ερώτηση.
<P>
Να γιατί η πρόταση αναθεώρησης του Κοινού Προξενικού Εγχειριδίου που θα παρουσιάσουμε στις αρχές του 2006, θα είναι ακόμη πιο σαφής σε περίπτωση που ο αιτών παρέχει ελλιπείς πληροφορίες ή σε περίπτωση αποκάλυψης αναληθών στοιχείων και ο κανόνας θα είναι απόλυτα δεσμευτικός: η θεώρηση δεν μπορεί και δεν πρέπει να χορηγείται. 
<SPEAKER ID="267" LANGUAGE="DE" NAME="Manfred Weber (PPE-DE )." AFFILIATION="">
<P>
   – Ευχαριστώ θερμά τον Επίτροπο για τις σαφείς δηλώσεις του σχετικά με το «διάταγμα Vollmer» που απλώς δεν ήταν σύννομο. Θα ήθελα να υπογραμμίσω και πάλι ότι δεν πρόκειται μόνο για ζήτημα της Γερμανίας, γιατί πολλοί άνθρωποι έχουν έρθει στην επικράτεια της ΕΕ με γερμανική θεώρηση διαβατηρίου και στη συνέχεια μετέβησαν σε άλλα κράτη μέλη. Γι’ αυτό θα ήθελα να παρακαλέσω τον υπουργό να επαναλάβει πόσο μεγάλη σημασία δίνει σε αυτό το «συμβάν» και πόσο αρνητικές θεωρεί τις επιπτώσεις του για την Ευρώπη. 
<SPEAKER ID="268" LANGUAGE="IT" NAME="Franco Frattini," AFFILIATION="Αντιπρόεδρος της Επιτροπής">
<SPEAKER ID="269" LANGUAGE="" NAME="Πρόεδρος." AFFILIATION="">
<P>
   –Η ερώτηση αριθ. 53 καταπίπτει διότι απουσιάζει ο ερωτών.
<P>
Η ΕΕ θα μπορούσε να παίξει σημαντικό ρόλο, θεσπίζοντας κοινή ποσόστωση για τους πρόσφυγες. Θα έπρεπε να συμμετάσχουν στο σύστημα περισσότερα κράτη μέλη ώστε η ΕΕ, σε στενή συνεργασία με την UNHCR, να μπορέσει να δράσει με πιο στρατηγικό τρόπο και να συντονίσει τη μετεγκατάσταση με άλλες μακροπρόθεσμες προσπάθειες, όπως η στοχοθετημένη βοήθεια για παλιννόστηση και εκ νέου ενσωμάτωση.
<P>
Στο πρόγραμμα της Χάγης, το Συμβούλιο ζήτησε από την Επιτροπή να αναπτύξει προγράμματα περιφερειακής προστασίας, συμπράττοντας με τρίτες χώρες και σε συνεργασία με την UNHCR, συμπεριλαμβανομένου του κοινού προγράμματος μετεγκατάστασης για τα κράτη μέλη που επιθυμούν να συμμετάσχουν.
<SPEAKER ID="270" LANGUAGE="EN" NAME="Franco Frattini," AFFILIATION="Αντιπρόεδρος της Επιτροπής">
<P>
Ο στόχος συνεπώς είναι η ενθάρρυνση και διευκόλυνση στον μεγαλύτερο δυνατό βαθμό της συμμετοχής των κρατών μελών στην προσπάθεια μετεγκατάστασης της ΕΕ. Προκειμένου να επιτευχθεί ο στόχος αυτός, οι υπηρεσίες της Επιτροπής εκπονούν τροποποίηση της απόφασης του Συμβουλίου του 2002 που θεσπίζει το Ευρωπαϊκό Ταμείο Προσφύγων για την περίοδο 2005-2010, η οποία θα προβλέπει ότι, από το 2007, οι δραστηριότητες μετεγκατάστασης θα μπορούν να χρηματοδοτούνται σε σημαντικό βαθμό από την Κοινότητα.
<SPEAKER ID="271" LANGUAGE="SV" NAME="Inger Segelström (PSE )." AFFILIATION="">
<P>
   –Θα ήθελα να ευχαριστήσω τον Επίτροπο Frattini για την ικανοποιητική απάντησή του. Όπως γνωρίζετε, προέρχομαι από τη Σουηδία, η οποία είναι μια από τις χώρες εκείνες που είναι ιδιαίτερα προσηλωμένες σε αυτό το ζήτημα. Στη γενική συζήτηση σχετικά με τους πρόσφυγες που είχαμε μέχρι στιγμής, δεν συζητήσαμε για αυτό ως μια σημαντική λύση. Αναμένω, συνεπώς, με ενδιαφέρον να διαβάσω τις επικείμενες προτάσεις και θα ήθελα να σας ευχαριστήσω ξανά για την απάντησή σας. 
<SPEAKER ID="272" LANGUAGE="EN" NAME="Franco Frattini," AFFILIATION="Αντιπρόεδρος της Επιτροπής">
<SPEAKER ID="273" LANGUAGE="" NAME="Πρόεδρος." AFFILIATION="(Η συνεδρίαση διακόπτεται στις 19.10 και επαναλαμβάνεται στις 21.00.)">
<P>
   Εφόσον εξαντλήθηκε ο χρόνος για την Ώρα των Ερωτήσεων, οι ερωτήσεις 55 έως 94 θα απαντηθούν γραπτώς(2).
<SPEAKER ID="274" LANGUAGE="" NAME="" AFFILIATION="Αντιπροέδρου">
<SPEAKER ID="275" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0244/2005) της κ. Marielle De Sarnez σχετικά με την πρόταση σύστασης του Ευρωπαϊκού Κοινοβουλίου και του Συμβουλίου που αφορά την προστασία των ανηλίκων και της ανθρώπινης αξιοπρέπειας και το δικαίωμα απάντησης σε σχέση με την ανταγωνιστικότητα της ευρωπαϊκής βιομηχανίας οπτικοακουστικών υπηρεσιών και υπηρεσιών πληροφόρησης (COM(2004)0341 – C6-0029/2004 – 2004/0117(COD)) 
<SPEAKER ID="276" LANGUAGE="FR" NAME="Viviane Reding," AFFILIATION="Επίτροπος">
<P>
     Κύριε Πρόεδρε, θέλω να ευχαριστήσω την κ. De Sarnez για την έκθεσή της και για το έργο που επιτέλεσε. Πράγματι δεν είναι εύκολο, όταν πρόκειται για προβλήματα που αφορούν άμεσα την κοινωνία μας και την ίδια την ουσία της κοινωνίας μας, να συμπαραταχθεί με ένα και το αυτό κείμενο ολόκληρο το Ευρωπαϊκό Κοινοβούλιο, με τα οράματα, τις ιδεολογίες, τις διαφορετικές κουλτούρες που αντιπροσωπεύονται σε αυτό. Είναι υπέροχο που η κ. De Sarnez πέτυχε να εξασφαλίσει συναίνεση στο Κοινοβούλιο καταρχάς, αλλά και σε διοργανικό επίπεδο, σχετικά με τους στόχους που παρουσίασε η Επιτροπή. 
<P>
Ένας αριθμός τροπολογιών του Κοινοβουλίου δεν γίνεται αποδεκτός από την Επιτροπή στην παρούσα μορφή τους, διότι είναι εξαιρετικά λεπτομερείς ή υπερβολικά ρυθμιστικές ή λόγω της ουσίας τους. Ωστόσο, η συζήτηση αυτή ενδέχεται να με κάνει να αλλάξω γνώμη, επομένως προσβλέπω να ακούσω τη συμβολή των βουλευτών σε αυτό το πολύ σημαντικό κοινωνικό θέμα. Το έργο μας είναι ουσιαστικό. Δεν είμαστε πολιτικοί απλώς για να είμαστε· εκπονούμε πολιτικές για το καλό των κοινωνιών μας. Όταν μιλώ για τις κοινωνίες μας, εννοώ τις διαφορετικές κουλτούρες των 25 κρατών μελών, που πρέπει να συνταιριαστούν σε μια υψηλού επιπέδου ευρωπαϊκή πολιτική. Γνωρίζω ότι το Κοινοβούλιο μπορεί να το κάνει. Γι’ αυτό θα ακούσω πώς θέλει το Κοινοβούλιο να παρουσιάσει η Επιτροπή τη βασική της πρόταση προς το Συμβούλιο. Έχω μεγάλη εμπιστοσύνη στα όσα θα πει το Κοινοβούλιο, εν τη σοφία του. Στη συνέχεια θα προσπαθήσω να εξαγάγω τα κατάλληλα συμπεράσματα από τις προτάσεις που έχουν διατυπωθεί. Θα ακούσω με μεγάλο ενδιαφέρον την παρουσίαση της θέσης του Κοινοβουλίου από την κυρία De Sarnez. 
<SPEAKER ID="277" LANGUAGE="FR" NAME="Marielle De Sarnez (ALDE )," AFFILIATION="εισηγήτρια">
<P>
Θέλω να δώσω εδώ ορισμένους αριθμούς για αυτή την κατάσταση, που γίνεται όλο και πιο ανησυχητική. Περισσότερα από ένα παιδί στα τρία έρχεται ακούσια αντιμέτωπο με βίαιες, πορνογραφικές ή παιδεραστικές εικόνες στο Διαδίκτυο. Υπάρχουν στην παρούσα φάση στον παγκόσμιο ιστό περίπου 260 εκατομμύρια ιστότοποι πορνογραφικού περιεχομένου και 470 ιστότοποι παιδεραστίας. Εκτιμάται σε άνω του 1,5 εκατομμυρίου ο αριθμός των επισημασμένων εικόνων παιδιών στο Διαδίκτυο, εικόνων πολύ νέων παιδιών, που υφίστανται σεξουαλική εκμετάλλευση ή κακοποίηση. Μεταξύ 2003 και 2004, η παιδική πορνογραφία αυξήθηκε κατά 70% στο Διαδίκτυο. 30 δευτερόλεπτα κατά μέσο όρο είναι ο χρόνος που αρκεί ώστε ένας θηρευτής, ένας δηλαδή ενήλικας που προσποιείται ότι είναι έφηβος να προσεγγίσει σεξουαλικά έναν νέο στο Διαδίκτυο, ο οποίος έχει μπει σε chat, με αποκλειστικό σκοπό να εξασφαλίσει τη φωτογραφία, τη διεύθυνση και μια συνάντηση με τον συγκεκριμένο νέο που πλοηγεί στο Διαδίκτυο. Το εμπόριο της παιδεραστίας αποφέρει 20 δισεκατομμύρια δολάρια ετησίως στον κόσμο. Μόνο στη Γαλλία, αντιπροσωπεύει ετήσιο κύκλο εργασιών ύψους 50 εκατομμυρίων ευρώ ετησίως.
<P>
Καταρχάς, υπάρχει η ευθύνη των πολιτικών. Εναπόκειται στις κυβερνήσεις και στα υπουργεία Παιδείας να υλοποιήσουν ειδικά προγράμματα εκπαίδευσης για το Διαδίκτυο, που να απευθύνονται σε όλα τα παιδιά, σε εκπαιδευτικούς και γονείς. Επίσης, σε αυτούς εναπόκειται να διοργανώσουν ενημερωτικές εκστρατείες για να προειδοποιήσουν, τέλος, την κοινή γνώμη για τους κινδύνους του Διαδικτύου. Πρέπει επίσης να αυξηθεί η διαθεσιμότητα των ανοιχτών γραμμών όπου θα μπορεί κάποιος να αναφέρει την ύπαρξη επιβλαβούς περιεχομένου, και να ενθαρρυνθεί η δημιουργία ενός πανευρωπαϊκού αριθμού χωρίς χρέωση, στον οποίο να έχουν όλοι πρόσβαση. Τέλος, προτείνουμε να μελετήσει η Επιτροπή τη δημιουργία μιας επωνυμίας ανωτάτου επιπέδου «.kid» η οποία να χρησιμοποιείται αποκλειστικά για παιδικό περιεχόμενο.
<SPEAKER ID="278" LANGUAGE="IT" NAME="Roberta Angelilli (UEN )," AFFILIATION="συντάκτρια της γνωμοδότησης της Επιτροπής Πολιτικών Ελευθεριών, Δικαιοσύνης και Εσωτερικών Υποθέσεων">
<P>
Δυστυχώς όμως, η νομική βάση που επιλέχθηκε για αυτήν τη σύσταση είναι το άρθρο 157 της Συνθήκης σχετικά με τη διασφάλιση της ανταγωνιστικότητας της ευρωπαϊκής βιομηχανίας και όχι το πλέον κατάλληλο άρθρο 153 για την προστασία των συμφερόντων των καταναλωτών. Δυστυχώς επίσης, η νομική μορφή που επιλέχθηκε ήταν η σύσταση, η οποία, ως γνωστόν, δεν έχει υποχρεωτικό και νομικά δεσμευτικό χαρακτήρα.
<SPEAKER ID="279" LANGUAGE="PT" NAME="Vasco Graça Moura," AFFILIATION="εξ ονόματος της Ομάδας PPE-DE">
<P>
   .– Κύριε Πρόεδρε, κυρία Επίτροπε, κυρίες και κύριοι, η εξαίρετη έκθεση της κ. de Sarnez έφερε το Κοινοβούλιο πρόσωπο με πρόσωπο με ένα πρόβλημα που απέχει πολύ από την επίλυσή του και που θα πάρει πολύ καιρό να λυθεί σε ικανοποιητικό βαθμό, αν και η έγκριση της προτεινόμενης σύστασης μπορεί να αποδειχθεί ένα ιδιαίτερα σημαντικό βήμα προς τη σωστή κατεύθυνση σε αυτόν τον τομέα.
<P>
Νιώθω, συνεπώς, κύριε Πρόεδρε, ότι πρέπει να συγχαρούμε την κ. Sarnez και να ψηφίσουμε υπέρ της έκθεσης που έχουμε ενώπιον μας. 
<SPEAKER ID="280" LANGUAGE="DE" NAME="Christa Prets," AFFILIATION="εξ ονόματος της Ομάδας PSE">
<P>
   . – Κύριε Πρόεδρε, κυρία Επίτροπε, ως συνέπεια της στρατηγικής της Λισαβόνας δρομολογήθηκε το κοινοτικό σχέδιο δράσης -Europe με στόχο την επιτάχυνση της επίτευξης των στόχων της νέας οικονομίας και ιδίως του Διαδικτύου έως το 2010. Εκεί περιλαμβάνονται και μέτρα για τα κράτη μέλη που έχουν ως στόχο την ασφάλεια στο Διαδίκτυο.
<P>
Όμως η ασφάλεια του Διαδικτύου δεν σημαίνει μόνο τη χρησιμοποίηση έξυπνων καρτών και την προστασία από ιούς, αλλά και την προστασία από το βλαβερό και παράνομο περιεχόμενο. Ως εκ τούτου, ζητώ από την Επιτροπή να ενισχύσει την πτυχή αυτήν περιλαμβάνοντας συγκεκριμένα μέτρα στα μελλοντικά σχέδια δράσης του -Europe.
<P>
Στην Αυστρία, για παράδειγμα, το 80% των νέων κάνει χρήση του Διαδικτύου, ενώ το 50% από αυτούς μπαίνει σχεδόν καθημερινά στο Διαδίκτυο. Σήμερα υπολογίζεται ότι ο αριθμός των πορνογραφικών ιστοσελίδων είναι περίπου 260 εκατομμύρια. Το εμπόριο του σεξ στο Διαδίκτυο και ειδικά της παιδικής πορνογραφίας ανθεί, κι έτσι όσο συχνά και να απευθύνει έκκληση το Ευρωπαϊκό Κοινοβούλιο για την προστασία των ανηλίκων είναι λίγο. Επίσης, πρέπει να δοθεί προσοχή προκειμένου να μην ξεπερνιούνται τα όρια της ανθρώπινης αξιοπρέπειας προς χάριν της αύξησης της ανταγωνιστικότητας.
<SPEAKER ID="281" LANGUAGE="IT" NAME="Alfonso Andria," AFFILIATION="εξ ονόματος της Ομάδας ALDE">
<P>
   . – Κύριε Πρόεδρε, κυρία Επίτροπε, κυρίες και κύριοι, θα ήθελα καταρχάς να συγχαρώ τη συνάδελφο De Sarnez για την αποτελεσματική και πρωτοποριακή προσέγγιση με την οποία αντιμετώπισε πολύ λεπτά ζητήματα.
<SPEAKER ID="282" LANGUAGE="DE" NAME="Michael Cramer," AFFILIATION="εξ ονόματος της Ομάδας Verts/ALE">
<SPEAKER ID="283" LANGUAGE="PL" NAME="Konrad Szymański," AFFILIATION="εξ ονόματος της Ομάδας UEN">
<P>
Οι υποχρεωτικές τεχνικές διασφαλίσεις για προγράμματα που ενέχουν κίνδυνο για την ηθική ανάπτυξη των παιδιών είναι και απαρχαιωμένες αλλά και αναποτελεσματικές σήμερα, και ο μοναδικός σκοπός που εξυπηρετούν είναι να τονώσουν τον εγωισμό εκείνων που τις ενσωμάτωσαν στην οδηγία. Παραβλέπουμε επίσης το γεγονός ότι στο άρθρο 22 προβλέπεται ο τύπος του προγράμματος που δεν πρέπει να μεταδίδεται καθόλου, επιπροσθέτως των προγραμμάτων στα οποία τα παιδιά, κατά κανόνα, δεν πρέπει να έχουν πρόσβαση. Σύμφωνα με την οδηγία, τα προγράμματα δεν πρέπει να περιέχουν βωμολοχία ή πορνογραφία, και δεν μπορούν να μεταδοθούν αν ενέχουν κίνδυνο για την ηθική ανάπτυξη των παιδιών. Παρ’ όλα αυτά, αδυνατούμε να αντιμετωπίσουμε το πρόβλημα των επιβλαβών προγραμμάτων που παρέχονται ως μέρος πακέτων σε οικογένειες που δεν τα επιθυμούν.
<P>
Τα πάρα πολλά παραθυράκια και οι εξαιρέσεις στην οδηγία θα ενθαρρύνουν τα κράτη μέλη, και την ίδια την Ευρωπαϊκή Ένωση, να αποφύγουν την ενασχόληση με τα ζητήματα που καλύπτει η οδηγία, συγκεκριμένα αυτά που υπάγονται στο άρθρο 22. Ένα καλό παράδειγμα αυτού είναι η αδυναμία της Ευρωπαϊκής Επιτροπής να αναλάβει δράση σε σχέση με τις καταγγελίες που έχουν υποβληθεί όσον αφορά την εγγραφή στο Ανώτατο Ραδιοτηλεοπτικό Συμβούλιο της Γαλλίας ενός πορνογραφικού σταθμού. Η εγγραφή αυτή όχι μόνο συνιστά παραβίαση της οδηγίας στο εσωτερικό της Γαλλίας, αλλά παρέχει επίσης τη βάση ώστε να υποβληθούν αιτήσεις για αυτόματη έγκριση του καναλιού, για παράδειγμα, στην Πολωνία.
<P>
Δεν εκμεταλλευόμαστε ικανοποιητικά τη δυνατότητα χορήγησης μεγαλύτερης προστασίας στους θεατές μέσω της εθνικής νομοθεσίας. Η έκθεση De Sarnez ανταποκρίνεται στην πλειονότητα αυτών των προκλήσεων και των προβλημάτων, και αυτός είναι ο λόγος που αξίζει τη στήριξή μας. Δεν μπορούμε να μην αναφέρουμε, ωστόσο, ότι οι συχνές αναφορές στο νεκρό και θαμμένο σχέδιο της Συνταγματικής Συνθήκης μειώνουν σημαντικά την αξία της έκθεσης. 
<SPEAKER ID="284" LANGUAGE="" NAME="Μανώλης Μαυρομμάτης (PPE-DE )." AFFILIATION="">
<P>
   – Κύριε Πρόεδρε, κυρία Επίτροπε, θα ήθελα καταρχήν να συγχαρώ την εισηγήτρια της έκθεσης για την πληρότητα της εργασίας της αλλά και τις παρεμβάσεις των συναδέλφων στην πρόταση σύστασης του Ευρωπαϊκού Κοινοβουλίου και του Συμβουλίου που αφορά την προστασία των ανηλίκων και της ανθρώπινης αξιοπρέπειας, πολύ δε περισσότερο το δικαίωμα απάντησης αναφορικά με την ανταγωνιστικότητα της ευρωπαϊκής βιομηχανίας στις οπτικοακουστικές υπηρεσίες και την πληροφόρηση που προτείνεται μέσα από την έκθεση De Sarnez.
<SPEAKER ID="285" LANGUAGE="" NAME="Νικόλαος Σηφουνάκης (PSE )." AFFILIATION="">
<P>
Η τεχνολογία όμως έχει συχνά και αρνητικά αποτελέσματα όταν χρησιμοποιείται για λάθους σκοπούς και ειδικά όταν δεν υπάρχει ένα σωστό νομοθετικό πλαίσιο το οποίο να ρυθμίζει τη χρήση της. Έτσι σήμερα υπάρχουν στο Διαδίκτυο εκατομμύρια σελίδες πορνογραφικού περιεχομένου και, όπως σωστά επεσήμανε η εισηγήτριά μας κ. De Sarnez πριν από λίγο, οι νέοι περνούν μπροστά στο Διαδίκτυο περισσότερες ώρες απ’ ό,τι μπροστά στην Τηλεόραση.
<P>
Τα μέτρα αυτά πιστεύω ότι ανταποκρίνονται σε μεγάλο βαθμό στις ανησυχίες των πολιτών. Και εδώ πρέπει να συγχαρούμε, και να συγχαρώ και εγώ από την πλευρά μου, τη συνάδελφο κ. De Sarnez με την οποία είχαμε τη δυνατότητα να συζητήσουμε πολλές φορές μέσα στην επιτροπή μας και, βεβαίως, το έργο που πραγματοποιήθηκε από τα μέλη της Επιτροπής Πολιτισμού και η όλη συνεισφορά στο θέμα αυτό έρχονται σήμερα προς ψήφιση στην Ολομέλεια: πρόκειται για ένα κείμενο που είναι αισθητά βελτιωμένο σε σχέση με την αρχική πρόταση της Επιτροπής.
<SPEAKER ID="286" LANGUAGE="SL" NAME="Ljudmila Novak (PPE-DE )." AFFILIATION="">
<SPEAKER ID="287" LANGUAGE="LT" NAME="Aloyzas Sakalas (PSE )." AFFILIATION="Internet café">
<P>
   – Χαιρετίζω την ομιλήτρια η οποία έχει ένα τόσο καλά προετοιμασμένο έγγραφο και πιστεύω ότι το έγγραφο αυτό θα μας βοηθήσει ουσιαστικά να προστατεύσουμε τα παιδιά μας από επιβλαβές περιεχόμενο το οποίο διαχέεται μέσω των ΜΜΕ, περιλαμβανομένου του Διαδικτύου. Θα ήθελα να επισημάνω ότι το Διαδίκτυο, και τα ιδιαίτερα, υφίστανται τον μικρότερο έλεγχο από όλα τα μέσα ενημέρωσης. Σύμφωνα με μια δημοσκόπηση, το 63% των παιδιών της Λιθουανίας περιηγούνται στο Διαδίκτυο, από τα οποία το 33% είναι 7-10 ετών, και μόνο οι μισοί από τους γονείς ενδιαφέρονται για το πώς το κάνουν αυτό τα παιδιά τους. Το 90% των ερωτηθέντων πιστεύει ότι το πιο επιβλαβές περιεχόμενο στο Διαδίκτυο είναι η πορνογραφία, ενώ το 54% των ερωτηθέντων ανέφερε την ενημέρωση που σχετίζεται με τη βία. Το 36% των ερωτηθέντων αποδίδουν το περιεχόμενο αυτού του είδους στην παιδοφιλία και το 13% σε θρησκευτικές αιρέσεις. Υποστηρίζω πλήρως τις προτάσεις και τις τροπολογίες που υπάρχουν στο έγγραφο. Οι αρχές της Λιθουανίας είχαν αρκετή επιτυχία στη διαχείριση των ιστοσελίδων που κατασκευάζονται τοπικά και δεν έχουμε προβλήματα ως προς αυτό. Ωστόσο, αντιμετωπίζουμε σοβαρά προβλήματα με το περιεχόμενο που προέρχεται από το εξωτερικό, καθώς είναι ουσιαστικά εκτός κάθε είδους ελέγχου. Συνεπώς, πιστεύω ότι κατόπιν της έγκρισης αυτής της σύστασης η Επιτροπή θα πρέπει να ετοιμάσει μια ανάλογη οδηγία. Θα πρέπει να προστατεύσουμε την ψυχή των παιδιών από την ηθική βλάβη που μπορεί να προκαλέσει κάθε είδους περιεχόμενο και αυτό είναι καθήκον και ευθύνη όλων μας, περιλαμβανομένης της Επιτροπής. 
<SPEAKER ID="288" LANGUAGE="ES" NAME="Luis Herrero-Tejedor (PPE-DE )." AFFILIATION="">
<P>
   – Σας ευχαριστώ, κύριε Πρόεδρε. Σας παρακαλώ να με πιστέψετε, κυρία De Sarnez, όταν λέω ότι η έκθεσή σας είναι πραγματικά πολύ καλή. Θα έπρεπε να είμαστε λιγότερο αυτάρεσκοι, ωστόσο, και να στοχεύουμε πάντα ψηλά, οπότε τολμώ να επισημάνω τρία θέματα σε σχέση με τα οποία πιστεύω ότι θα μπορούσαμε να είχαμε φτάσει λίγο πιο μακριά.
<P>
Το περιεχόμενο της έκθεσης εξετάζει θέματα που διαφέρουν τόσο πολύ μεταξύ τους που είναι δύσκολο να εξευρεθεί ένας κοινός παρονομαστής. Αναφέρεται στην προστασία των ανηλίκων στο Διαδίκτυο, αλλά επίσης στο δικαίωμα απάντησης και στις διακρίσεις. Πιστεύω, και απευθύνομαι σε εσάς, κυρία Reding, ότι πρέπει να προσπαθήσουμε ώστε καθένα από αυτά τα θέματα να αποτελέσει αντικείμενο επιμέρους σύστασης.
<P>
Δεύτερον, απαιτείται ρητή αναφορά στον αναγκαίο σεβασμό της ελευθερίας της έκφρασης, διότι η προστασία των ανηλίκων που έχουμε θεσπίσει σε αυτή τη σύσταση θα μπορούσε να οδηγήσει σε καταστάσεις στις οποίες οι περιορισμοί θα επεκτείνονται και σε ενηλίκους, και αυτό θα συνιστούσε παραβίαση του άρθρου 10 της Οικουμενικής Διακήρυξης των Ανθρωπίνων Δικαιωμάτων. Σε αυτό το θέμα συμφωνώ με αυτά που είπε ο κ. Σηφουνάκης. Το Ανώτατο Δικαστήριο των Ηνωμένων Πολιτειών απέρριψε τον νόμο περί Αξιοπρέπειας στις Επικοινωνίες για παρόμοιους λόγους και επειδή δεν υπάρχει κανένα δικαίωμα χωρίς όρια. Πιστεύω ότι δεν πρέπει να διαπράξουμε το ίδιο σφάλμα, αλλά να είμαστε επιφυλακτικοί.
<SPEAKER ID="289" LANGUAGE="LT" NAME="Laima Liucija Andrikienė," AFFILIATION="εξ ονόματος της Ομάδας PPE-DE">
<P>
Οι πλέον πρόσφατες στατιστικές υποδεικνύουν ότι τα παιδιά περνούν περισσότερη ώρα με την περιήγηση στο Διαδίκτυο από ό,τι με την τηλεόραση. Επ’ αυτού, είναι σημαντικό να επισημάνουμε ότι υπάρχουν περίπου 260 εκατομμύρια ιστοσελίδες πορνογραφικού περιεχομένου, καθώς και πολλές άλλες που διδάσκουν πώς να διαπράξει κανείς έγκλημα ή να κατασκευάσει ναρκωτικά. Στη Λιθουανία παρατηρήσαμε ότι οι ιστοσελίδες οι οποίες προωθούν τη χρήση των ναρκωτικών και βρίσκονται σε ευρωπαϊκούς διακομιστές μεταφέρονται αμέσως στην Αμερική μόλις απειληθούν και αυτό καθιστά το έργο μας ακόμη πιο δύσκολο. Η εμπειρία μας έχει δείξει ότι η αυτορύθμιση των παρόχων διαδικτυακών υπηρεσιών δεν αποτελεί πλέον επαρκές μέτρο στην προσπάθεια προστασίας των ανηλίκων από επιβλαβές διαδικτυακό περιεχόμενο. Στον βαθμό που τα τεχνικά μέσα είναι διαθέσιμα, είναι απαραίτητο να δεσμεύονται νομικά οι πάροχοι διαδικτυακών υπηρεσιών να εγκαταστήσουν φίλτρα τα οποία ελέγχουν τις επιβλαβείς ιστοσελίδες και να υποχρεώνονται να φράσσουν τις εν λόγω ιστοσελίδες στον διακομιστή.
<SPEAKER ID="290" LANGUAGE="FR" NAME="Viviane Reding," AFFILIATION="Επίτροπος">
<P>
Θέλω να πω στους αξιότιμους βουλευτές ότι δεν παραμένουμε αδρανείς απέναντι σε αυτόν τον προβληματισμό. Εδώ και χρόνια επεξεργαζόμαστε το πρόγραμμα για την ασφαλέστερη χρήση του Διαδικτύου, το πρόγραμμα , και διαπιστώσαμε τελικά ότι, για παράδειγμα, τα δίκτυα ανοιχτών γραμμών, τα , λειτουργούν εξαιρετικά καλά. Διαπιστώσαμε τα αποτελέσματα αυτών των , όταν συνδέονται με τα σώματα ασφαλείας. Θα αναφερθώ μόνο στο δίκτυο INHOPE το οποίο πραγματικά επέτρεψε να υπάρξουν εξελίξεις. Πράγματι, δεν πρέπει να θεωρούμε ότι το Διαδίκτυο είναι εντελώς ανεξέλεγκτο. Το Διαδίκτυο αποτελεί αντικείμενο διαφορετικού είδους ελέγχου. Στο παρελθόν, για τα παραδοσιακά μέσα, ο έλεγχος ήταν έξωθεν. Για το Διαδίκτυο, ο έλεγχος έρχεται έσωθεν, από τους ίδιους τους χρήστες. Πράγματι, οι χρήστες του Διαδικτύου είναι εκείνοι οι οποίοι, μέσω των , μέσω των διαδικτυακών πυλών, μας εφιστούν την προσοχή στην ύπαρξη αρνητικού περιεχομένου. Συνεπώς, στην πλειονότητά τους οι σχετικές πληροφορίες προέρχονται από τους παιδαγωγούς, τους γονείς, τους τακτικούς χρήστες του Διαδικτύου, και αυτό αποτελεί ένα από τα νέα δεδομένα των πολιτικών μας: έχουμε κοινότητες χρηστών του Διαδικτύου οι οποίες προσπαθούν να ελέγξουν το αρνητικό περιεχόμενο. Ως νομοθέτες, οφείλουμε κατά συνέπεια να σκεφθούμε διαφορετικά και να ευαισθητοποιήσουμε περαιτέρω αυτές τις κοινότητες.
<P>
Ορισμένοι βουλευτές, και το καταλαβαίνω καλά αυτό, αναρωτιούνται γιατί δεν επιλέγουμε μια πιο καταναγκαστικού χαρακτήρα νομοθεσία, γιατί προτιμούμε μια ελαστική νομοθεσία αντί μιας αυστηρότερης. Υπάρχουν πολλές απαντήσεις σε αυτό. Καταρχάς, η σύσταση του 1998 παραμένει σε ισχύ. Σήμερα, αποφαινόμαστε για μια συμπληρωματική συμβολή, μια βελτίωση, μια συμπληρωματική δράση σε σχέση με ό,τι έχει ήδη αποφασιστεί. Δεύτερον, εφαρμόζουμε πλήρως την επικουρικότητα, δεν πρέπει να το λησμονούμε. Έτσι, βάσει των όρων της οδηγίας «Τηλεόραση χωρίς σύνορα», ο ορισμός του επιβλαβούς περιεχομένου και η σχετική δράση εμπίπτουν στο πεδίο των εθνικών αρμοδιοτήτων. Απαντώ ήδη εν μέρει σε μια άλλη ερώτηση που τέθηκε: γιατί να μην αρκεστούμε στη μελλοντική αναθεώρηση της οδηγίας «Τηλεόραση χωρίς σύνορα»; Ε λοιπόν, ακριβώς επειδή μετατρέποντας την οδηγία «Τηλεόραση χωρίς σύνορα» σε μια οδηγία «Οπτικοακουστικό περιεχόμενο χωρίς σύνορα» δεν περιλαμβάνουμε όλα τα ΜΜΕ. Ωστόσο, είναι άκρως σημαντικό ότι στον τομέα που μας απασχολεί εμπλέκονται όλα τα ΜΜΕ, με άλλα λόγια, όχι μόνο τα οπτικοακουστικά μέσα, το Διαδίκτυο, αλλά και ο γραπτός Τύπος.
<P>
Συμφωνώ με όσα αναφέρει το Ευρωπαϊκό Κοινοβούλιο για τις ανοιχτές γραμμές και τα φίλτρα. Εξάλλου, υποσχέθηκα και ενήργησα κατά τρόπο ώστε οι πιστώσεις μας που προβλέπονται για την έρευνα να επενδυθούν στη βελτίωση των φίλτρων, επειδή ειλικρινά ό,τι διαθέτουμε για την ώρα δεν είναι και ιδιαίτερα προηγμένο. Κατ’ αυτή την έννοια, κυρία De Sarnez, η τροπολογία 33 για τις ανοιχτές γραμμές και τα φίλτρα αποτελεί μέρος των τροπολογιών που αποδέχεται η Επιτροπή. Θα την υποστηρίξουμε σε όλες τις πολιτικές μας.
<P>
Αντιθέτως, έχουμε προβλήματα με τις τροπολογίες 3 και 5, κυρίως επειδή αναφέρονται στη Συνταγματική Συνθήκη, η οποία όμως δυστυχώς δεν είναι σε ισχύ. Δεν μπορούμε να δεσμευτούμε ως προς ένα κείμενο το οποίο επιθυμούμε διακαώς, αλλά που δεν έχει ακόμα τεθεί σε ισχύ.
<P>
Όσον αφορά την τροπολογία 13, γνωρίζετε ότι η Επιτροπή πρότεινε ημερομηνίες για τη μετάβαση από την αναλογική στην ψηφιακή μετάδοση, αυτό όμως το σκέλος δεν έχει καμία θέση στη σύσταση αυτή καθαυτή. Πέραν αυτού, οι ημερομηνίες δεν είναι και πολύ κοντινές, δεδομένου ότι η μετάβαση προβλέπεται για το 2010 και η διακοπή της αναλογικής μετάδοσης για το 2012. Δεν θέλω να μελλοντολογήσω.
<P>
Όσον αφορά την τροπολογία 27, που στοχεύει στη μείωση της διαφήμισης των προϊόντων διατροφής που απευθύνονται ειδικά στα παιδιά, έστω και αν καταρχήν συμφωνώ με αυτή, είναι θέμα επικουρικότητας και πρέπει να πω ότι η αυτορύθμιση της βιομηχανίας λειτουργεί αρκετά καλά σε αυτή τη φάση. Εκείνο που χρειάζεται από τη σκοπιά του Ευρωπαϊκού Κοινοβουλίου, από τη σκοπιά της Επιτροπής και από τη σκοπιά των κρατών μελών είναι η άσκηση πίεσης ώστε αυτή η αυτορύθμιση να είναι πραγματικά αποτελεσματική σε όλα τα σημεία.
<P>
Όσον αφορά την τροπολογία 28, νομίζουμε ότι δεν κομίζει τίποτα και ότι ενδέχεται να δημιουργήσει σύγχυση, επειδή υπάρχουν βιομηχανίες και βιομηχανίες, συνεπώς γιατί όχι όλες οι βιομηχανίες; Σε ό,τι αφορά την τροπολογία 29, πρέπει να γνωρίζουμε ότι στα συστήματα αξιολόγησης υπεισέρχονται και οι τοπικές, περιφερειακές, εθνικές πολιτισμικές διαφορές. Αυτές οι πολιτισμικές διαφορές, για τις οποίες όπως γνωρίζετε δεν έπαψα να αγωνίζομαι, δεν μου ταιριάζουν σε αυτή την επικεφαλίδα, υφίστανται όμως και πρέπει να ληφθούν υπόψη. Όσον αφορά την τροπολογία 32, σχετικά με τις διακρίσεις που εισάγονται λόγω ψευδών εικόνων και στερεοτύπων, πρέπει, όπως είπαν και ορισμένοι βουλευτές του ΕΚ, να καταλήξουμε σε μια λογική ισορροπία μεταξύ προστασίας των νέων και ελευθερίας της έκφρασης. Όσον αφορά την τροπολογία 34, θεωρούμε ότι η αρχική πρόταση θα είναι πιο αποτελεσματική.
<P>
Όσον αφορά τις τροπολογίες 23, 37 και 38 σχετικά με το δικαίωμα απάντησης, το οποίο τέθηκε ως ζήτημα από το σύνολο σχεδόν των ομιλιών των βουλευτών, έλαβα πλήρως το μήνυμα. Ξέρω πόσο σημαντικό θεωρείτε αυτό το δικαίωμα απάντησης. Ωστόσο, το πέρασμα από τους ενδεικτικούς προσανατολισμούς σε ελάχιστες αρχές, η κάλυψη όλων των οπτικοακουστικών υπηρεσιών και της επιγραμμικής ενημέρωσης, η αντικατάσταση του «ισχυρισμοί» με τη φράση «ανακριβή γεγονότα», όλα αυτά θέτουν μείζονα νομικά προβλήματα. Συνεπώς, προτιμώ να ακούσω τη νομική υπηρεσία της Επιτροπής, που μου επέστησε την προσοχή στο ενδεχόμενο κακής ερμηνείας αυτών των εννοιών. Για τον λόγο αυτόν, προτιμώ να υπάρξει λίγο περισσότερη ασφάλεια δικαίου. Όσον αφορά την τροπολογία 39, προτιμώ επίσης τις βάσεις του κειμένου της Επιτροπής.
<P>
Κυρίες και κύριοι βουλευτές, κύριε Πρόεδρε, νομίζω πως συμφωνούμε στο 95% των στοιχείων που παρουσιάστηκαν, συμφωνούμε δε 100% στις αξίες που ασπαζόμαστε και εμείς και η αυριανή κοινωνία, η οποία εδράζεται στον σεβασμό και στον τρόπο με τον οποίο προστατεύουμε τη σημερινή νεολαία. Αυτό είναι το βασικό. Η εφαρμογή λοιπόν των καλύτερων μέσων για να για την εξασφάλιση αυτών των αποτελεσμάτων μου φαίνεται ως ένα στοιχείο αυτής της που οι Επίτροποι, αλλά και οι βουλευτές του Σώματος, γνωρίζουν καλά διότι βρίσκονται σε επικοινωνία με τους περιφερειακούς και εθνικούς ιθύνοντες, οι οποίοι θα κληθούν να υλοποιήσουν μεγάλο μέρος των όσων αποφασίσαμε σήμερα. Συνεπώς, λέμε ναι στις αξίες, ναι στο σύνολο σχεδόν των προτάσεων της Επιτροπής. Ευχαριστούμε τους εισηγητές, καθώς και τους υπόλοιπους βουλευτές, για τις πολύ ευαισθητοποιημένες αποψινές σας ομιλίες, τις οποίες χαιρετίζω εξ ονόματος της ευρωπαϊκής μας κοινωνίας. 
<SPEAKER ID="291" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί αύριο στις 12.00. 
<SPEAKER ID="292" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0228/2005) του κ. László Becsey εξ ονόματος της Επιτροπής Οικονομικών και Νομισματικών Θεμάτων σχετικά με
<P>
1. την πρόταση οδηγίας του Συμβουλίου που τροποποιεί την οδηγία 77/388/EOK με σκοπό την απλούστευση των υποχρεώσεων που απορρέουν από το φόρο προστιθεμένης αξίας (COM(2004)0728 – C6-0024/2005 – 2004/0261(CNS))
<P>
2. την πρόταση κανονισμού του Συμβουλίου που τροποποιεί τον κανονισμό (ΕΚ) αριθ. 1798/2003 όσον αφορά τη θέσπιση ρυθμίσεων για τη διοικητική συνεργασία στο πλαίσιο του συστήματος «της μίας και μόνης θυρίδας» και της διαδικασίας επιστροφής ποσού για το φόρο προστιθέμενης αξίας (COM(2004)0728 – C6-0025/2005 – 2004/0262(CNS)) 
<SPEAKER ID="293" LANGUAGE="EN" NAME="László Kovács," AFFILIATION="μέλος της Επιτροπής">
<P>
     Κύριε Πρόεδρε, επιτρέψτε μου πρώτα να εκφράσω τις ευχαριστίες μου και την εκτίμησή μου προς τον εισηγητή, τον κ. Becsey, για την αντικειμενική ανάλυση που έκανε στην πρόταση της Επιτροπής. Με χαρά παρατηρώ ότι η έκθεσή του συμπίπτει πλήρως με τις απόψεις της Επιτροπής.
<P>
Επιτρέψτε μου να πω δυο λόγια για την πρόταση της Επιτροπής. Στην ανακοίνωση για τη στρατηγική ΦΠΑ που παρουσιάστηκε το 2003, η απλοποίηση των φορολογικών υποχρεώσεων χαρακτηρίστηκε ως ένας από τους κύριους τομείς εργασίας στο μέλλον. Ιδιαίτερα, προγραμματίστηκε για το 2004 μια πρόταση οδηγίας στο ζήτημα αυτό. Ο στόχος της απλούστευσης των υποχρεώσεων των επιχειρήσεων στον τομέα του ΦΠΑ είναι σύμφωνος με το αίτημα του Ευρωπαϊκού Συμβουλίου της 25ης και 26ης Μαρτίου 2004 για την επισήμανση τομέων που χρήζουν απλούστευσης.
<P>
Όπως σωστά αναφέρει ο κ. Becsey στην έκθεσή του, οι διασυνοριακές επιχειρήσεις πρέπει να συμμορφώνονται με τους φορολογικούς κανόνες κάθε κράτους μέλους στο οποίο διεξάγουν τις δραστηριότητές τους. Αυτό σημαίνει ότι οι επιχειρήσεις αυτές βρίσκονται ενώπιον τεράστιου διοικητικού φόρτου, ο οποίος αποθαρρύνει τις εταιρείες –ιδιαίτερα τις μικρές και μεσαίες εταιρείες– από τις διασυνοριακές επιχειρήσεις. Ο φόρτος αυτός παρεμποδίζει την εύρυθμη λειτουργία της ευρωπαϊκής ενιαίας αγοράς.
<SPEAKER ID="294" LANGUAGE="HU" NAME="Zsolt László Becsey (PPE-DE )," AFFILIATION="εισηγητής">
<P>
   . – Αισθάνομαι ιδιαίτερη ικανοποίηση διότι κατατίθεται η πρόταση για ένα σύστημα μίας και μόνης θυρίδας για τις δηλώσεις φόρου προστιθέμενης αξίας. Αυτή η δέσμη προτάσεων θα μπορούσε σαφώς να αποτελέσει ένα σημαντικό βήμα προς την οικοδόμηση μιας ενοποιημένης εσωτερικής αγοράς. Με τη θέσπιση αυτού του συστήματος –που ελπίζω ότι θα είναι δυνατή στις αρχές του 2007– οι μικροί έμποροι, τους οποίους δεν συνέφερε η πρόσληψη ή η σύναψη σύμβασης με φοροτεχνικό για τα θέματα ΦΠΑ σε άλλα κράτη μέλη, θα μπορούν να καταθέτουν τις δηλώσεις ΦΠΑ χωρίς φοροτεχνικό. Αυτό θα τους επιτρέψει να έχουν επιστροφές τις οποίες δεν μπορούσαν έως τώρα να διεκδικήσουν. Η απουσία τέτοιων επιστροφών ζημίωνε την ανταγωνιστικότητά τους και βρίσκονταν σε μειονεκτική θέση έναντι μεγαλύτερων επιχειρήσεων. Γνωρίζουμε ότι περισσότερο από τον μισό εκκρεμή ΦΠΑ που οφείλεται στις επιχειρήσεις δεν επιστρέφεται επί του παρόντος (σύμφωνα με έρευνα της Επιτροπής).
<P>
Το άλλο πλεονέκτημα της πρότασης είναι ότι ανοίγει τον δρόμο για πρόοδο σε μια σειρά θεμάτων βάσει κοινών αρχών και η πρόοδος αυτή θα εξελιχθεί ακριβώς ως αποτέλεσμα τους συστήματος της μίας και μόνης θυρίδας. Ένα σχετικό παράδειγμα είναι ο πρώτος κοινός κατάλογος εξαιρέσεων από την παρακράτηση του ΦΠΑ. Έτσι, είδη τα οποία εξαιρούνται σε όλα τα κράτη μέλη –κυρίως καταναλωτικά είδη πολυτελείας– θα υπόκεινται σε κοινούς κανονισμούς. Αποφεύγεται έτσι η δέσμευση των επιχειρήσεων, αλλά δεν επιδιώκεται η σύνδεση του δικαιώματος παρακράτησης του ΦΠΑ στο μέλλον στον τόπο εγκατάστασης –αντί για τον τόπο κατανάλωσης– διευκολύνοντας κατά τον τρόπο αυτό, επίσης, τη συλλογή πληροφοριών και τον σχεδιασμό για τις μικρές επιχειρήσεις και εξαλείφοντας περιττές ανταγωνιστικές καταστάσεις. Ένα άλλο παράδειγμα, το οποίο θα παρέθετα επίσης εδώ, ωστόσο, είναι η δυνατότητα που δημιουργεί για ευκολότερη επιθεώρηση του κύκλου εργασιών μιας επιχείρησης στην περίπτωση της εξ αποστάσεως πώλησης, με άλλα λόγια, η απλοποίηση των διαδικασιών εξ αποστάσεως πωλήσεων έως ένα εύλογο όριο το οποίο θα καθοριστεί για ολόκληρη την Ευρωπαϊκή Ένωση αντί για κάθε κράτος μέλος. Έως ένα κατώτατο όριο 150 000 ευρώ, οι επιχειρήσεις θα μπορούν να επιλέγουν αν θα καταβάλλουν τον ΦΠΑ των εσόδων από τις εξ αποστάσεως πωλήσεις στη χώρα κατανάλωσης ή τη χώρα εγκατάστασης.
<P>
Σημειώθηκε πρόοδος και σε μια σειρά άλλων θεμάτων. Κατά πρώτον, αποδέχομαι την επιφύλαξη που μαρτυρά η απόφαση της Επιτροπής να μην αναθεωρήσει την εμπειρία με το καθεστώς για το εμπόριο που διεξάγεται ηλεκτρονικά παρά μόνο μετά το 2006· συγχρόνως, μπορεί επίσης να εξετάσει αν αυτό το σύστημα μπορεί να επεκταθεί στο ισχύον σύστημα της μίας και μόνης θυρίδας. Θα εξετάσει ειδικότερα αν θα πρέπει να επιτραπεί και στις επιχειρήσεις να καταθέτουν δηλώσεις ΦΠΑ και να υποβάλλουν αιτήσεις επιστροφής ηλεκτρονικά μέσω της αρμόδιας εφορίας στον τόπο εγκατάστασης.
<SPEAKER ID="295" LANGUAGE="ES" NAME="Antolín Sánchez Presedo," AFFILIATION="εξ ονόματος της Ομάδας PSE">
<P>
   . – Κύριε Πρόεδρε, Επίτροπε Kovács, κυρίες και κύριοι, ο ΦΠΑ είναι ο πιο σημαντικός έμμεσος φόρος στα διάφορα κράτη μέλη και επίσης ένα βασικό στοιχείο του ευρωπαϊκού φορολογικού συστήματος, έχοντας σημαντική συνεισφορά στους προϋπολογισμούς της Ένωσης. Η εφαρμογή της στρατηγικής της Λισαβόνας απαιτεί τη βελτίωση των φορολογικών κανόνων για την προώθηση της ανάπτυξης και της απασχόλησης. Η μείωση των διοικητικών επιβαρύνσεων μπορεί να προωθήσει την εσωτερική αγορά και να ενθαρρύνει την επιχειρηματική δραστηριότητα, ιδίως ενθαρρύνοντας τη συμμετοχή των μικρών και μεσαίων επιχειρήσεων και ωφελώντας τους καταναλωτές.
<P>
Το τελικό αποτέλεσμα της έκθεσης του κ. Becsey αποτελεί ένα βήμα προς αυτή την κατεύθυνση, και είναι αξιέπαινο, μολονότι έχει ζημιωθεί από τη συμπερίληψη μιας τροπολογίας, της τροπολογίας 9, η οποία αλλοιώνει την πρόθεση της Επιτροπής να αναγνωρίσει την εξουσία των κρατών μελών να χορηγούν φοροαπαλλαγές για τις μικρές και μεσαίες επιχειρήσεις ο κύκλος εργασιών των οποίων δεν υπερβαίνει τα 100 000 ευρώ. Πιστεύουμε ότι η εναλλακτική διατύπωσή της έχει οδηγήσει σε σύγκρουση σχετικά με το αν είναι ενδεδειγμένη και σωστή ή όχι, και αυτό έχει περιορίσει τη συναίνεση στους κόλπους των διαφόρων Ομάδων.
<SPEAKER ID="296" LANGUAGE="LT" NAME="Margarita Starkevičiūtė," AFFILIATION="εξ ονόματος της Ομάδας ALDE">
<P>
   . – Θέλω να εκφράσω την υποστήριξή μου σε αυτό το φαινομενικά πολύ τεχνικό έγγραφο που παρουσιάστηκε και να επισημάνω το θαυμάσιο έργο του κ. Becksey, καθώς είναι εξαιρετικά σημαντική η απλούστευση του συστήματος διαχείρισης του ΦΠΑ, όχι μόνο για την προώθηση της επιχειρηματικής ανάπτυξης, αλλά και διότι θα διευκολύνει τον συντονισμό της δημοσιονομικής πολιτικής των κρατών μελών, ο οποίος με τη σειρά του θα προαγάγει την αμοιβαία κατανόηση και θα ενισχύσει το ρόλο της Ευρώπης ως ενιαίας οντότητας στη διεθνή αγορά. Λυπούμαι βαθύτατα που όλα αυτά τα σημαντικά θέματα, η προηγούμενη παρουσίαση και άλλες, περιλαμβανομένης μίας σχετικά με τα παιδιατρικά φάρμακα, εξετάζονται σε τόσο προχωρημένη ώρα, διότι τα θέματα που συζητούνται εδώ μας αφορούν όλους. Ο κόσμος συχνά δεν γνωρίζει αυτά τα θέματα και μετά μας εκπλήσσει όταν ρωτάνε τι κάνει το Κοινοβούλιο.
<P>
Η φορολογική διαχείριση θα έχει θετικό αντίκτυπο στις μικρές και μεσαίες επιχειρήσεις, καθώς θα διευκολύνει την επέκταση της δραστηριότητας πέραν των εθνικών συνόρων. Αυτό είναι πολύ σημαντικό και για τις επιχειρήσεις στη χώρα μου, ιδιαίτερα τις εταιρείες μεταφορών, οι οποίες ακόμη αδυνατούν να συνάψουν συμφωνίες με άλλες χώρες σχετικά με την έγκαιρη επιστροφή του ΦΠΑ. Ωστόσο, αν και διάκειμαι θετικά έναντι των προτάσεων που υποβλήθηκαν, θα ήθελα να επιστήσω την προσοχή της Επιτροπής και του Συμβουλίου σε ορισμένες άλλες προτάσεις και τροπολογίες του Κοινοβουλίου και της ομάδας μας, των Φιλελευθέρων Δημοκρατών. Καταρχάς, θα πρέπει να επιτρέπεται στις εταιρείες να συντάσσουν τα έγγραφά τους στη γλώσσα της πατρίδας τους, καθώς είναι δύσκολο να φανταστεί κανείς ότι μια μικρή εταιρεία μπορεί να συντάξει έγγραφα σε 21 γλώσσες, όπως κάνουμε στο Κοινοβούλιο. Κατά δεύτερον, είναι απαραίτητο να βοηθήσουμε τις μικρές και μεσαίες επιχειρήσεις να αποφεύγουν απώλειες σε σχέση με τις συναλλαγματικές διακυμάνσεις, καθώς δεν έχουν όλα τα κράτη μέλη όλα τα νομίσματα και επιπλέον η συναλλαγματική ισοτιμία μπορεί να μεταβάλλεται την περίοδο κατά την οποία γίνεται η επιστροφή του ΦΠΑ, προκαλώντας έτσι σημαντικές απώλειες για τις μικρές και μεσαίες επιχειρήσεις. Ολοκληρώνοντας, θα ήθελα να επισημάνω ότι είναι πολύ σημαντικό να διασφαλίσουμε ότι αυτή η εκδοχή της οδηγίας θα εφαρμοστεί πιο αποτελεσματικά από ό,τι η προηγούμενη εκδοχή της και ζητώ από την Επιτροπή να διασφαλίσει τη στενή παρακολούθηση της εφαρμογής αυτής της οδηγίας. 
<SPEAKER ID="297" LANGUAGE="HU" NAME="László Kovács," AFFILIATION="μέλος της Επιτροπής">
<P>
   .  Ευχαριστώ, κυρίες και κύριοι. Θα ήθελα να ευχαριστήσω τον κ. Becsey για την έκθεσή του και όλους τους ομιλητές για τις παρεμβάσεις τους. Απευθύνω επίσης τις ευχαριστίες μου προς την Επιτροπή Οικονομικών και Νομισματικών Θεμάτων για τη συμβολή της στην κοινή μας προσπάθεια. Χαίρομαι πολύ που, συνολικά, το Κοινοβούλιο υποστηρίζει την πρόταση της Επιτροπής.
<P>
Θα ήθελα ιδιαίτερα να επιστήσω την προσοχή στην τροπολογία 9, η οποία προτείνει ένα ελάχιστο όριο απαλλαγής ΦΠΑ 50 000 ευρώ για τις μικρές και μεσαίες επιχειρήσεις. Αυτή θα ήταν μια αύξηση υπερβολική και στρεβλωτική του ανταγωνισμού. Όσον αφορά την εικασία στην οποία στηρίζεται η τροπολογία 10, ότι η οδηγία μπορεί να έχει αρνητικές επιπτώσεις στον προϋπολογισμό των κρατών μελών και των επιχειρήσεων, η άποψη της Επιτροπής είναι ότι ο κίνδυνος αυτός δεν υφίσταται, καθώς η πρόταση δεν μεταβάλλει τους κανονισμούς για τη φορολογία, μόνο τους απλοποιεί.
<P>
Θα ήθελα να τονίσω ιδιαίτερα τη σημασία που έχει να διασφαλιστεί η ταχεία θέση σε ισχύ αυτής της πρότασης: όπως ανέφερε ο κ. Becsey στην έκθεσή του, αλλά επεσήμαναν και άλλοι ομιλητές, η οδηγία αυτή μπορεί να απλοποιήσει σημαντικά τις δραστηριότητες των διασυνοριακών επιχειρήσεων, να ενισχύσει τον ανταγωνισμό και να βοηθήσει στην τόνωση της ανάπτυξης και τη δημιουργία θέσεων εργασίας. Με άλλα λόγια, θα βοηθήσει στην επίτευξη των στόχων της Λισαβόνας.
<SPEAKER ID="298" LANGUAGE="" NAME="Πρόεδρος." AFFILIATION="Γραπτή δήλωση (άρθρο 142)">
<P>
Η ψηφοφορία θα διεξαχθεί αύριο στις 12.00.
<SPEAKER ID="299" LANGUAGE="EN" NAME="John Whittaker (IND/DEM )." AFFILIATION="">
<SPEAKER ID="300" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0247/2005) της κ. Françoise Grossetête σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου που αφορά τα παιδιατρικά φάρμακα και την τροποποίηση του κανονισμού (EΟΚ) αριθ. 1768/92, της οδηγίας 2001/83/EΚ και του κανονισμού (EΚ) αριθ. 726/2004 (COM(2004)0599 – C6-0159/2004 – 2004/0217(COD)) 
<SPEAKER ID="301" LANGUAGE="DE" NAME="Günther Verheugen," AFFILIATION="Αντιπρόεδρος της Επιτροπής">
<P>
Θα ήθελα να ευχαριστήσω θερμά την κ. Grossetête, εισηγήτρια της Επιτροπής Περιβάλλοντος, Δημόσιας Υγείας και Ασφάλειας των Τροφίμων για το έργο της και τις προσπάθειές της για την ολοκλήρωση αυτής της έκθεσης και ταυτόχρονα να την συγχαρώ για το πραγματικά εξαιρετικό κείμενο που εκπόνησε. Ευχαριστώ επίσης την κ. Toia, εισηγήτρια της Επιτροπής Βιομηχανίας, Έρευνας και Ενέργειας, καθώς και όλα τα μέλη και των δύο επιτροπών, για την υποστήριξη της πρότασης.
<P>
Επιτρέψτε μου να αναλύσω ως δεύτερο σημείο γιατί η Επιτροπή πρότεινε εξάμηνη παράταση του συμπληρωματικού πιστοποιητικού προστασίας. Βάσει της εκτίμησης επιπτώσεων, την οποία διενεργήσαμε πολύ συστηματικά, θεωρούμε ότι αυτό το διάστημα εξασφαλίζει την ισορροπία μεταξύ των στόχων της πρότασης και του κόστους και της ωφέλειας για τη δημόσια υγεία, τη βιομηχανία και τους δημόσιους προϋπολογισμούς του τομέα της υγείας. Η Επιτροπή μπορεί καταρχήν να υποστηρίξει την τροπολογία που ζητά την επανεξέταση του κανονισμού για τα παιδιατρικά φάρμακα, προκειμένου να καταστεί δυνατή η σωστή εκτίμηση των συνεπειών, κυρίως δε των οικονομικών επιπτώσεων των bonus και των κινήτρων. Πρέπει να εξασφαλίσουμε ότι κάθε επανεξέταση θα λαμβάνει υπόψη και το όφελος για τη δημόσια υγεία, που αποτελεί σκοπό της οδηγίας. Τέλος, οι οικονομικές επιπτώσεις του κανονισμού θα πρέπει να αξιολογηθούν όταν θα υπάρχουν επαρκή στοιχεία
<P>
Για ευνόητους λόγους δεν μίλησα για όλες τις τροπολογίες. Όμως η θέση της Επιτροπής για όλες τις τροπολογίες έχει διαβιβαστεί στις υπηρεσίες του Κοινοβουλίου(1). Η πρόταση κανονισμού για τα παιδιατρικά φάρμακα είναι μια σημαντική πρόταση για την υγεία των παιδιών, την καινοτομία και την ανταγωνιστικότητα. Είμαι βέβαιος πως η σημερινή συζήτηση θα δείξει ότι βρισκόμαστε σε καλό δρόμο. Τελειώνοντας θα ήθελα να υπογραμμίσω ότι πρόκειται για το καλό και την υγεία παιδιών που μέχρι τώρα δεν μπορούσαμε να βοηθήσουμε. Αυτό είναι οπωσδήποτε πιο σημαντικό από τα συμφέροντα κάποιων λόμπι της φαρμακοβιομηχανίας. 
<SPEAKER ID="302" LANGUAGE="FR" NAME="Françoise Grossetête (PPE-DE )," AFFILIATION="εισηγήτρια">
<P>
Κύριε Επίτροπε, το εξηγήσατε πολύ ορθά: φαίνεται αδιανόητο ότι τα παιδιά μας δεν δύνανται σήμερα να έχουν μια θεραπεία προσαρμοσμένη στις ανάγκες τους. Ωστόσο, είναι μια πραγματικότητα. Το 2005, πολυάριθμα φάρμακα τα οποία χορηγήθηκαν στα παιδιά δεν είχαν αναπτυχθεί με προορισμό τα παιδιά. Πολύ συχνά, τα προϊόντα που χρησιμοποιούνται για τους πιο νέους είναι τα ίδια που συνταγογραφούνται για τους ενήλικες. Η χρήση γίνεται αποκλειστικά με τη μείωση της δοσολογίας. Ο μεταβολισμός, όμως, ενός παιδιού διαφέρει εκείνου ενός ενήλικα. Τα παιδιά, συνεπώς, χρειάζονται ειδικά παιδιατρικά φαρμακευτικά σκευάσματα, όχι μόνο για να τα δέχεται καλύτερα ο οργανισμός τους, αλλά και για να είναι πιο αποτελεσματικά και πιο σίγουρα. Αυτός είναι ο στόχος αυτού του κανονισμού και ευχαριστώ όλους τους συναδέλφους, οι οποίοι συμμετείχαν στις εργασίες.
<P>
Ομολογώ ότι δεν αντιλαμβάνομαι καλά αυτή την τροπολογία που πρότεινε ο κ. Maaten. Κύριε Maaten, καλείτο ανέκαθεν το Ευρωπαϊκό Κοινοβούλιο να αναζητήσει τις πλέον ενδεδειγμένες λύσεις θέτοντας σημεία αναφοράς. Ε λοιπόν, οι Ηνωμένες Πολιτείες ακολουθούν μια καλή πρακτική επί του θέματος· από τότε που έχουν αυτόν τον κανονισμό, περίπου εκατό παιδιατρικά φάρμακα είναι στη διάθεση των παιδιών στις ΗΠΑ. Εμείς γιατί δεν είμαστε ικανοί να παράσχουμε παρόμοια στήριξη στη φαρμακευτική έρευνα στην Ευρώπη; Έχω την αίσθηση ότι πρόκειται για μια ατέρμονη συζήτηση, και λυπούμαι για αυτό, διότι εκείνο που διακυβεύεται είναι η δημόσια υγεία των παιδιών. Λυπούμαι, κύριε Maaten, που δεν μπορούμε να συμφωνήσουμε για την προθεσμία των έξι μηνών.
<P>
Όσον αφορά τον αντίκτυπο αυτού του μέτρου για τους προϋπολογισμούς δημόσιας υγείας των κρατών μελών, μια μελέτη που υποβλήθηκε στο Συμβούλιο εκτιμά ότι με σταθερά έξι μήνες, η αύξηση από πλευράς δαπανών υγείας θα ήταν απειροελάχιστη, κάπου μεταξύ 0,7 και 1%. Τέλος, επιδίωξα να συμπεριλάβω στις τροπολογίες μια ρήτρα αναθεώρησης για το κίνητρο. Εντός έξι ετών, η Επιτροπή θα πρέπει να προβεί σε απολογισμό επισημαίνοντας ακριβώς υπό ποιες προϋποθέσεις χορηγήθηκαν οι έξι μήνες, με τι κόστος και ποια οφέλη. Με αυτό το κείμενο, έχουμε τη δυνατότητα να περάσουμε από τα λόγια στις πράξεις. Ας πάψουμε να είμαστε συνέχεια δοκησίσοφοι, ας είμαστε πιο πραγματιστές. Ας μην σφάλουμε. Αν δεν θεσπίσουμε ένα σταθερό πλαίσιο για την προώθηση της έρευνας στην Ευρώπη, θα ευνοήσουμε την αμερικανική και την ασιατική βιομηχανία. Αυτό θα σημάνει πραγματική πολιτική, επιστημονική και υγειονομική παρανόηση.
<SPEAKER ID="303" LANGUAGE="IT" NAME="Patrizia Toia (ALDE )," AFFILIATION="συντάκτρια της γνωμοδότησης της Επιτροπής Βιομηχανίας, Έρευνας και Ενέργειας">
<P>
   . – Κύριε Πρόεδρε, κυρίες και κύριοι, ο παιδικός και παιδιατρικός κόσμος της Ευρώπης έχει ανάγκη και δικαίωμα από φάρμακα ad hoc που θα είναι ειδικά μελετημένα και θα προορίζονται για αυτήν την κατηγορία.
<P>
Ως γνωστόν, η Επιτροπή Βιομηχανίας, Έρευνας και Ενέργειας, της οποίας είμαι συντάκτρια γνωμοδότησης, ενέκρινε μια πρόταση αναλογικού συστήματος. Θα ήθελα λοιπόν να καλέσω τη συνάδελφο Grossetête και τους άλλους συναδέλφους που υποστηρίζουν διαφορετικές λύσεις, να μην δαιμονοποιούν την πρότασή μας και να κατανοήσουν ότι ο καθένας από εμάς πρότεινε τη λύση που θεωρεί καλύτερη για την ανάπτυξη των παιδιατρικών φαρμάκων και για την υγεία των παιδιών, εκπροσωπώντας μόνον τον εαυτό του και τις ιδέες του και κανέναν άλλον.
<SPEAKER ID="304" LANGUAGE="EN" NAME="John Bowis," AFFILIATION="εξ ονόματος της Ομάδας PPE-DE">
<P>
   . – Κύριε Πρόεδρε, το 20% των πολιτών μας είναι κάτω των 19 ετών· με άλλα λόγια, 100 εκατομμύρια ευρωπαίων συμπολιτών μας είναι παιδιά. Γι’ αυτά μιλάμε σήμερα. Μιλάμε για περίπου τα μισά από τα φάρμακα που παρέχουμε για να τα βοηθήσουμε στα πρώτα βήματα της ζωής τους και τα οποία δεν έχουν ερευνηθεί, δοκιμαστεί και εγκριθεί όπως πρέπει. Έχουμε αυτό που αποκαλώ «το σύνδρομο της μισής ασπιρίνης»: δίνετε σε ένα παιδί τη μισή δόση από αυτή που παίρνει ένας ενήλικας διότι πιστεύετε ότι πρέπει να πάρει λιγότερη από την πλήρη δόση. Αυτό ίσως δεν το βλάψει, ίσως δεν του κάνει καλό ή μπορεί ακόμα και να βλάψει το παιδί, γιατί μπορεί να μην πρέπει να πάρει καμία δόση ή θα πρέπει να πάρει μεγαλύτερη ή μικρότερη δόση. Επομένως επικροτώ ιδιαίτερα τόσο την πρόταση της Επιτροπής όσο και την έκθεση της εισηγήτριας.
<P>
Η εισηγήτρια ανέφερε το παράδειγμα των Ηνωμένων Πολιτειών. Αφότου θεσπίστηκε εκεί το σύστημα κατά τη δεκαετία του 1990, μπήκαν στην κυκλοφορία περισσότερα από εκατό νέα παιδιατρικά φάρμακα. Εκεί θέλουμε να φτάσουμε.
<P>
Η συζήτηση που κάναμε, και που ίσως ακόμα κάνουμε, επικεντρώνεται στην παράταση της ευρεσιτεχνίας. Ορισμένοι ήθελαν μεταβλητό αριθμό μηνών· ορισμένοι ήθελαν πιο μακρά περίοδο, άλλοι συντομότερη. Η Επιτροπή πρότεινε έξι μήνες· το Συμβούλιο –ή μάλλον 22 κράτη μέλη στο Συμβούλιο– πρότεινε έξι μήνες· η εισηγήτρια πρότεινε έξι μήνες· η επιτροπή συμφώνησε σε έξι μήνες. Πρέπει να πούμε ότι έξι μήνες είναι σωστή περίοδος: είναι απλή και είναι μία και μόνο παράταση.
<P>
Με ενδιαφέρει επίσης να αποφύγουμε τις διπλές παρατάσεις και διπλές απαιτήσεις. Επομένως, στόχος της τροπολογίας μου στο άρθρο 36 ήταν να καταστήσω σαφές ότι δεν θα πρέπει να έχουμε διπλές αμοιβές για το ίδιο παιδιατρικό σκεύασμα. Πρέπει να διασφαλίσουμε ότι αυτό θα διατυπωθεί σωστά. Αυτό είναι κάτι που θα μπορέσουν τώρα να εξετάσουν η Επιτροπή και το Συμβούλιο. Ωστόσο, όταν ακούω, από τη μια πλευρά, εταιρείες να λένε ότι προχωρά πάρα πολύ και, από την άλλη, τους παθολόγους να λένε ότι δεν προχωρά αρκετά, ίσως τα έχουμε καταφέρει.
<P>
Καλωσορίζουμε το MICE. Δεν το υποδεχόμαστε συχνά στο Σώμα αυτό, αλλά το MICE –το ταμείο για την έρευνα στα παιδιατρικά φάρμακα– είναι ιδιαίτερα ευπρόσδεκτο. Η έκθεση συνολικά και η πρόταση της Επιτροπής είναι καλές και θα βοηθήσουν τα δύο εκατομμύρια παιδιά που αντιμετωπίζουν τώρα προβλήματα υγείας και θα μπορούν να βοηθηθούν μέσω αυτού του μέτρου στο μέλλον. 
<SPEAKER ID="305" LANGUAGE="DE" NAME="Dagmar Roth-Behrendt," AFFILIATION="εξ ονόματος της Ομάδας PSE">
<P>
Υποβάλαμε τροπολογίες στην επιτροπή –και εγώ η ίδια– που υποστηρίζουν ότι η νομοθεσία πρέπει να τεθεί πιο γρήγορα σε ισχύ, καθώς περιμέναμε πολύ γι’ αυτήν, για τα παιδιά της Ευρωπαϊκής Ένωσης. Επίσης, και αυτό το λέω και για την κ. Toia, πρέπει να ενισχυθεί ο ρόλος της επιτροπής παιδιατρικής που θα συσταθεί βάσει της νομοθεσίας. Μας ενδιαφέρει μια ισχυρή επιτροπή παιδιατρικής που θα αναλάβει ηγετικό ρόλο.
<P>
Συμφωνώ με τον κ. Bowis, την κ. Grossetête και όλους όσους είπαν ότι χρειαζόμαστε το ερευνητικό πρόγραμμα MICE που αποτελεί άλλη μια κοινοτική πρωτοβουλία. Πρέπει όμως να του δώσουμε και μια σωστή νομική βάση, και η θέση του είναι στο 7ο πρόγραμμα πλαίσιο για την έρευνα. Απευθύνω έκκληση στον Επίτροπο Verheugen να ταχθεί στην Επιτροπή υπέρ του να δοθεί μια τέτοια δυνατότητα στο 7ο πρόγραμμα πλαίσιο για την έρευνα, μαζί με τα ανάλογα χρήματα.
<P>
Λέγοντας ότι πρόκειται για μια μεγάλη επιτυχία, λυπάμαι που στη σημερινή συζήτηση δεν δίδεται η δέουσα έμφαση στην επιτυχία αυτή. Θεωρώ τον τρόπο με τον οποίο εστιαζόμαστε σχεδόν αποκλειστικά στο θέμα της παράτασης της προστασίας της ευρεσιτεχνίας φτηνό, αξιοθρήνητο και εξευτελιστικό. Είναι ενδιαφέρον ότι δεν έγινε συζήτηση για την παράταση για μία δεκαετία της προστασίας δεδομένων για φάρμακα των οποίων έχει λήξει η προστασία, για το επονομαζόμενο PUMA.
<P>
Θα είναι θαυμάσιο αν συμβεί αυτό που είπε ο κ. Verheugen, αν δηλαδή υπάρξει κίνητρο για να δημιουργηθούν πιο γρήγορα περισσότερα φάρμακα. Είναι ακριβώς αυτό που θέλουμε. Δεν μας ενδιαφέρει αν κάποιος κερδίζει έτσι μισό εκατομμύριο λιγότερο ή μισό εκατομμύριο παραπάνω. Πρέπει να υπάρχουν αρκετά κέρδη για την έρευνα και τα παιδιά πρέπει να επωφεληθούν. Αυτό λένε οι εκπρόσωποι των ασθενών και των γονέων.
<SPEAKER ID="306" LANGUAGE="NL" NAME="Jules Maaten," AFFILIATION="εξ ονόματος της Ομάδας ALDE">
<P>
Ένα καλό παράδειγμα, το οποίο αναφέρθηκε προηγουμένως, είναι η δημιουργία μιας επιτροπής για τα παιδικά φάρμακα, η οποία θα έχει την ευθύνη της αξιολόγησης και έγκρισης σχεδίων για παιδιατρική έρευνα. Κατά τον ίδιο τρόπο, η πρόταση της εισηγήτριας αναφορικά με το διερευνητικό πρόγραμμα για την παιδιατρική έρευνα, το MICE, για τη χρηματοδότηση έρευνας σχετικά με την παιδιατρική χρήση φαρμάκων τα οποία δεν προστατεύονται από δίπλωμα ευρεσιτεχνίας ή από συμπληρωματικό πιστοποιητικό προστασίας, θα τονώσει σημαντικά την παραγωγή παιδικών φαρμάκων. Πιστεύω επίσης γενικά ότι χρειάζονται επενδύσεις, ιδιαίτερα στην καινοτομία, περισσότερο από ό,τι στην προστασία της ευρεσιτεχνίας, το θέμα που συζητούμε σήμερα.
<SPEAKER ID="307" LANGUAGE="DE" NAME="Hiltrud Breyer," AFFILIATION="εξ ονόματος της Ομάδας Verts/ALE">
<SPEAKER ID="308" LANGUAGE="" NAME="Αδάμος Αδάμου," AFFILIATION="εξ ονόματος της Ομάδας GUE/NGL">
<P>
   . – Κύριε Πρόεδρε, θα ήθελα να ευχαριστήσω τη συνάδελφο Grossetête για το έργο της. Ήταν απαραίτητο να προσδιορισθεί πιο συγκεκριμένα η αποστολή της παιδιατρικής επιτροπής, να αποσαφηνισθεί ο σχετικός μηχανισμός, να εξασφαλισθεί η παρακολούθηση των προγραμμάτων παιδιατρικής έρευνας με την ανάθεση ταυτόχρονα σε αυτή την επιτροπή της σημαντικής αποστολής του εντοπισμού των ειδικών αναγκών στον τομέα της παιδιατρικής. Παράλληλα όμως πρέπει να μειωθούν και να διασαφηνισθούν περισσότερο οι διάφορες διοικητικές προθεσμίες και χρονοδιαγράμματα.
<P>
Η κυρία Behrendt προηγουμένως είπε εάν ερωτήσαμε τους ασθενείς, τα μωρά, αν ρωτήσαμε τους γονείς. Εγώ θέλω να ρωτήσω την κυρία Behrendt αν ρώτησε καμιά μάννα ή κανέναν πατέρα που έχουν παιδιά και οι οποίοι δεν έχουν τα χρήματα να αγοράσουν το φάρμακο. Είναι και αυτό κάτι που πρέπει να λάβουμε υπόψη μας.
<P>
Εμείς θα υποστηρίξουμε τη μείωση του χρόνου στους τρεις συν τρεις μήνες· θα ήθελα εδώ να προσθέσω επίσης ότι δεν πρέπει να γίνεται κατάχρηση –και θα συμφωνήσω με τον John Bowis– του νέου συστήματος ανταμοιβών με επανάληψη προηγούμενων ανταμοιβών. Η νομοθεσία πρέπει να δηλώνει σαφώς ότι η νέα επιπρόσθετη προστασία που αντισταθμίζει τις παιδιατρικές δοκιμές δεν θα χορηγείται ξανά μέσω οποιωνδήποτε άλλων μορφών προστασίας της αγοράς από τον ανταγωνισμό. Η τροπολογία 75 στοχεύει να το ξεκαθαρίσει αυτό και εγώ σας καλώ να την ψηφίσετε. Στόχος της έκθεσης του Ευρωπαϊκού Κοινοβουλίου πρέπει να είναι η εγκαθίδρυση ενός πραγματικού διαλόγου μεταξύ των ενδιαφερομένων μερών.
<SPEAKER ID="309" LANGUAGE="NL" NAME="Johannes Blokland," AFFILIATION="εξ ονόματος της Ομάδας IND/DEM">
<P>
Θα ήταν ανεύθυνο εκ μέρους μας να εφαρμόσουμε την εξάμηνη παράταση σε όλα τα προϊόντα. Στο κάτω-κάτω, η ιατροφαρμακευτική ασφάλιση είναι αρκετά ακριβή έτσι κι αλλιώς. Ζητώ λοιπόν τη στήριξη όλων για την τροπολογία 89, την οποία κατέθεσαν η κυρία Breyer, η κυρία McAvan και η κυρία Corbey, ή τις τροπολογίες 91 έως 93 τις οποίες κατέθεσε η Ομάδα μου. 
<SPEAKER ID="310" LANGUAGE="SK" NAME="Irena Belohorská (NI )." AFFILIATION="">
<P>
   – Όπως και οι προλαλήσαντες, θα ήθελα να ευχαριστήσω την εισηγήτρια, την κυρία Grossetête, για την εργασία της σε αυτό το σημαντικό έγγραφο. Στόχος του είναι η βελτίωση της υφιστάμενης τάξης πραγμάτων, η οποία είναι απαράδεκτη από ιατρικής άποψης και τουλάχιστον άδικη για τα παιδιά, από ηθικής άποψης.
<SPEAKER ID="311" LANGUAGE="SK" NAME="Miroslav Mikolášik (PPE-DE )." AFFILIATION="Medicines Investigation for the Children of Europe">
<P>
Ως γιατρός, τάσσομαι υπέρ και υποστηρίζω θερμά την άποψη ότι η έρευνα για τα παιδιατρικά φάρμακα πρέπει να είναι πάντα υποχρεωτική, ασφαλής, με υψηλό επαγγελματισμό και υποκείμενη σε συνεχείς ελέγχους, αν μη τι άλλο, διότι υπάρχει ακόμα έλλειψη φαρμάκων για τα παιδιά και διότι πρέπει να προχωρήσει η ανάπτυξη νέων ουσιών. Θα πρέπει επίσης να αντιληφθούμε ότι η ανάπτυξη φαρμάκων για τα παιδιά δεν θα πρέπει να βασίζεται στο σκεπτικό –αναφέρθηκε ήδη πολλές φορές– ότι το παιδί είναι απλώς μια μικρή εκδοχή του ενήλικα. Τα παιδιά έχουν τα δικά τους ιδιαίτερα χαρακτηριστικά, εντελώς διαφορετικό μεταβολισμό και διαφορετική δεκτικότητα σε φάρμακα, όπως είπε αμέσως πριν από εμένα η Δρ Belohorská. Η Ευρωπαϊκή Ένωση πρέπει να θεσπίσει δεσμευτικούς κανονισμούς για όλα τα κράτη μέλη, που δεν θα βλάψουν την υγεία των παιδιών, αλλά που θα διασφαλίσουν τη διαθεσιμότητα υψηλής ποιότητας παιδικών φαρμάκων εντός των καλύτερων δυνατών χρονικών περιθωρίων.
<P>
Η ευθύνη μας υπαγορεύει να ελέγχουμε, μετά από έξι χρόνια, την αποτελεσματικότητα των μέτρων που έχουν ληφθεί και, αν είναι απαραίτητο, να προσαρμόζουμε ανάλογα τις δεδομένες παραμέτρους. Ολοκληρώνοντας, κύριε Πρόεδρε, θα ήθελα να εκφράσω την υποστήριξή μου προς την ιδέα της εισηγήτριας, της κυρίας Françoise Grossetête, να θεσπίσει την υπηρεσία MICE (). Έτσι θα μπορέσουμε να διασφαλίσουμε ότι όλα τα παιδιά στην Ευρωπαϊκή Ένωση θα έχουν την ίδια πρόσβαση σε πρώτης ποιότητας φάρμακα και σας καλώ να αναλάβετε αυτή την ευθύνη. 
<SPEAKER ID="312" LANGUAGE="FR" NAME="Anne Ferreira (PSE )." AFFILIATION="">
<P>
Αυτός είναι ο λόγος που, υπό το πρίσμα των αποτελεσμάτων των μελετών επιπτώσεων, υπό το πρίσμα των τεράστιων διαφορών που κλιμακώνονται από 1 σε 4 εκατομμύρια ευρώ, μου φαίνεται ότι πρέπει τουλάχιστον να είμαστε σε θέση να προτείνουμε στις βιομηχανίες ένα σύστημα σε δύο επίπεδα: ένα σταθερό τριμηνιαίο κίνητρο και μια τριμηνιαία παράταση σε συνάρτηση από το επίπεδο της κερδοφορίας που αποφέρει το εμπορευόμενο φάρμακο. Όλοι εδώ θέλουμε ό,τι το καλύτερο για τα παιδιά το συντομότερο δυνατόν. Όχι υποκρισία όμως. Αυτοί που μιλούν για επείγοντα χαρακτήρα δεν θέλησαν να υποστηρίξουν την πρόταση για μείωση του διαστήματος μεταξύ αδειοδότησης και διάθεσης στην αγορά, που είναι δύο χρόνια. Για αυτό θα έχουμε άλλες συναντήσεις και θα δούμε πραγματικά τι θα πράξουμε για την υγεία των παιδιών της Ευρώπης. 
<SPEAKER ID="313" LANGUAGE="SL" NAME="Mojca Drčar Murko (ALDE )." AFFILIATION="">
<SPEAKER ID="314" LANGUAGE="SV" NAME="Carl Schlyter (Verts/ALE )." AFFILIATION="">
<P>
Οι φαρμακευτικές εταιρείες έχουν ήδη πολυετή προστασία και 100 δισεκατομμύρια ευρώ στα ταμεία τους για αγορές. Μπορούν να αντέξουν μια αύξηση 1% στο κόστος, πολύ περισσότερο από ό,τι οι ήδη μειωμένοι δημόσιοι προϋπολογισμοί. Δεν πρέπει να μεταφέρουμε ακόμη περισσότερα χρήματα στις εταιρείες αυτές. Αν το κάνουμε, θα καταλήξουμε να έχουμε ασφαλή φάρμακα και για τα παιδιά και για τους ενήλικες, αλλά κανείς δεν θα μπορεί να τα πληρώσει.
<P>
Εμείς, στην Ομάδα των Πρασίνων/Ευρωπαϊκή Ελεύθερη Συμμαχία, προωθήσαμε μια συμβιβαστική τροπολογία που περιλαμβάνει ένα ανώτατο όριο τεσσάρων μηνών, με τους περαιτέρω περιορισμούς που περιέγραψε η κυρία Breyer. Αν αυτή δεν γίνει αποδεκτή, το Κοινοβούλιο θα δείξει ότι δίνει μεγαλύτερη προσοχή στις ομάδες πίεσης των φαρμακευτικών εταιρειών παρά στις ανάγκες των παιδιών. 
<SPEAKER ID="315" LANGUAGE="CS" NAME="Jiří Maštálka (GUE/NGL )." AFFILIATION="">
<P>
Περαιτέρω ευπρόσδεκτες εξελίξεις περιλαμβάνουν την υποστήριξη της ευρύτερης δυνατής διάθεσης πληροφοριών σχετικά με τα φάρμακα, καθώς και διατάξεις που εγγυώνται τη μεγαλύτερη προστασία για τα παιδιά ασθενείς στην κλινική έρευνα. Παρομοίως, χαίρομαι πολύ που θεσπίστηκε το πρόγραμμα MICE για ανεξάρτητη έρευνα σε ορισμένα φάρμακα.
<P>
Όσον αφορά την παράγραφο του άρθρου 36, η οποία προκάλεσε τόσο μεγάλη συζήτηση, η γνώμη μου είναι ότι μια τρίμηνη παράταση της προστασίας της ευρεσιτεχνίας είναι επαρκής επί του παρόντος. Θα ήθελα να συγχαρώ την εισηγήτρια για την εργασία της στο θέμα αυτό, που μόνο εύκολο δεν ήταν. Πιστεύω ακράδαντα ότι το αποτέλεσμα της ψηφοφορίας για αυτό το σχέδιο κανονισμού, που θα προσφέρει οφέλη για την κοινωνία, την υγεία αλλά και τη δεοντολογία, θα είναι θετικό. 
<SPEAKER ID="316" LANGUAGE="EN" NAME="Kathy Sinnott (IND/DEM )." AFFILIATION="">
<SPEAKER ID="317" LANGUAGE="PL" NAME="Jan Tadeusz Masiel (NI )." AFFILIATION="">
<P>
Ως πρώην Επίτροπος για τη Διεύρυνση, ο κ. Verheugen γνωρίζει πιθανότατα καλύτερα από τον καθένα τα μείζονα οικονομικά προβλήματα που αντιμετωπίζει ο τομέας των υπηρεσιών υγείας στην Πολωνία. Υπερβολικά μακρές περίοδοι προστασίας της ευρεσιτεχνίας και των δεδομένων εγγραφής θα έχουν ιδιαίτερα σκληρές συνέπειες για τις λιγότερο πλούσιες χώρες των οποίων η ελεύθερη οικονομία, που εγγυάται κανονικές οικονομικές συνθήκες, λειτουργεί για μικρό μόνο διάστημα. Θα πρέπει να ενεργήσουμε από κοινού, προκειμένου να διασφαλίσουμε ότι ο κλάδος των φαρμάκων δεν κερδίζει υπέρογκα ποσά εις βάρος του κοινού στα κράτη μέλη, καθώς ο κλάδος αυτός δεν έχει σε καμία περίπτωση λόγο να παραπονιέται για τα κέρδη του.
<P>
Αντιτίθεμαι στο να λάβει ο κλάδος των φαρμάκων τίποτα περισσότερο από τις ελάχιστες αποζημιώσεις, και είμαι υπέρ του να δοθούν οι ευκαιρίες το συντομότερο δυνατόν για την παρασκευή φαρμάκων γενικής χρήσης. Όπως κατέληξε η κυρία Roth-Behrendt, ωστόσο, η ποιότητα της περίθαλψης των παιδιών είναι πιο σημαντική από το χρηματικό ποσό που θα εξοικονομηθεί. 
<SPEAKER ID="318" LANGUAGE="NL" NAME="Frederika Brepoels (PPE-DE )." AFFILIATION="">
<P>
   – Κύριε Πρόεδρε, καταρχάς, πρέπει σίγουρα να ευχαριστήσουμε την εισηγήτριά μας, την κυρία Grossetête, για τον ενθουσιασμό της και την επιμονή με την οποία αγωνίστηκε για την υγεία όλων των παιδιών στην Ευρωπαϊκή Ένωση. Επιτέλους, δίνεται στην έρευνα και την ανάπτυξη παιδικών φαρμάκων η προσοχή που τους αρμόζει. Οι επιχειρήσεις μπορούν και πρέπει να αποζημιώνονται για την επένδυση σε αυτού του είδους την έρευνα, μόνο τέτοιου είδους κίνητρα θα διασφαλίσουν ότι συνεχίζουν να επενδύουν σε νέα φάρμακα για παιδιά. Επιπλέον, δεν θα πρέπει να παραβλέπουμε το γεγονός ότι απασχολούν γι’ αυτό χιλιάδες ανθρώπους. Μια σταθερή εξάμηνη παράταση του συμπληρωματικού πιστοποιητικού προστασίας είναι προτιμότερη για πολλούς λόγους, αλλά κυρίως για λόγους διαφάνειας και ισχυρών συμφωνιών. Πρέπει να εξετάσουμε τις πιθανές επιπτώσεις της παράτασης της ευρεσιτεχνίας σε όλα τα παιδιά του κόσμου. Στο Βέλγιο, για παράδειγμα, ο Δρ. Janssens δημιούργησε το Sporanox, το αντιμυκητιακό του, το οποίο είναι διαθέσιμο στις αναπτυσσόμενες χώρες, αλλά τώρα που εξαγοράστηκε η Janssens Farmaceutica θα έχει ενδιαφέρον να δούμε αν οι νέοι ιδιοκτήτες θα ακολουθήσουν την ίδια γραμμή. Εκτός από την προσοχή στην έρευνα, εννοείται ότι η κυβέρνηση πρέπει επίσης να συνεχίσει να εγγυάται την προσβασιμότητα στα φάρμακα. Επιτρέψτε μου να σας δώσω ένα παράδειγμα: στο Βέλγιο, ο παρασκευαστής του Rilatin αύξησε ανεξάρτητα την τιμή της συσκευασίας των δισκίων από τα 2,60 στα 6,52 ευρώ, στο επίπεδο της ευρωπαϊκής τιμής προσανατολισμού. Η αύξηση είναι απαγορευτική για τους γονείς των οποίων τα παιδιά πάσχουν από Διαταραχή Ελλειμματικής Προσοχής-Υπερκινητικότητα (ΔΕΠΥ), ιδιαίτερα αν σκεφτεί κανείς ότι υπάρχουν παιδιά που χρειάζονται μερικά κουτιά την ημέρα. Μπορούν και πρέπει συνεπώς να δοθούν κίνητρα στη φαρμακοβιομηχανία στον τομέα της έρευνας αλλά θα πρέπει επίσης να λαμβάνει υπόψη τους ανθρώπους που πρέπει να πληρώσουν για αυτά τα φάρμακα. Έχω μία μόνο ακόμη ερώτηση για τον κύριο Επίτροπο. Από ό,τι φαίνεται, προϊόντα τα οποία δεν καλύπτονται από συμπληρωματικό πιστοποιητικό προστασίας, συμπεριλαμβανομένων ορισμένων φαρμάκων για το AIDS, δεν πληρούν τα κριτήρια για παράταση αν η έρευνα διεξάγεται κατά την περίοδο της προστασίας της ευρεσιτεχνίας. Μπορεί να το επιβεβαιώσει αυτό ο Επίτροπος και, αν ναι, μπορεί να αλλάξει η εν λόγω διάταξη σε αυτό το στάδιο; 
<SPEAKER ID="319" LANGUAGE="PL" NAME="Genowefa Grabowska (PSE )." AFFILIATION="">
<SPEAKER ID="320" LANGUAGE="EN" NAME="Μάριος Ματσάκης (ALDE )." AFFILIATION="">
<P>
   – Κύριε Πρόεδρε, αποτελεί επαίσχυντο στίγμα για τον πολιτισμό μας του 21ου αιώνα το ότι, έως σήμερα, πολλά από τα φάρμακα τα οποία χρησιμοποιούμε για να θεραπεύσουμε τα παιδιά μας δεν δοκιμάζονται για παιδιατρική χρήση και ότι μεγάλος αριθμός φαρμάκων που θα μπορούσε να σώσει ζωές παιδιών δεν χρησιμοποιείται διότι δεν υποβλήθηκε ποτέ σε παιδιατρική δοκιμασία.
<SPEAKER ID="321" LANGUAGE="IT" NAME="Vittorio Agnoletto (GUE/NGL )." AFFILIATION="">
<P>
Επίσης, για τη δημιουργία του προγράμματος MICE, το οποίο προβλέπει ο κανονισμός, είναι αναγκαίο να διασαφηνισθούν οι μορφές χρηματοδότησης σε σχέση με τα προγράμματα πλαίσιο της Κοινότητας.
<SPEAKER ID="322" LANGUAGE="DE" NAME="Thomas Ulmer (PPE-DE )." AFFILIATION="">
<P>
   – Κύριε Πρόεδρε, κυρίες και κύριοι, ένα κανονισμός για τα παιδιατρικά φάρμακα είναι αναμφισβήτητα αναγκαίος. Θα ήθελα καταρχάς να συγχαρώ θερμά την εισηγήτρια κ. Grossetête για τον ζήλο με τον οποίο μίλησε και για τη δίκαιη συζήτηση. Ασφαλώς είναι δύσκολο να παρουσιάσει κανείς νέες απόψεις στο τέλος της συζήτησης, γι’ αυτό θα μιλήσω συμβολικά: 120 δευτερόλεπτα χρόνος ομιλίας εδώ στο Σώμα είναι πολύ λίγος ενόψει της σημασίας αυτού του ορόσημου στο ευρωπαϊκό δίκαιο για τα φάρμακα, είναι όμως και πάρα πολύς όταν το ζητούμενο είναι να σωθεί η ζωή ενός παιδιού – αυτό το ξέρω από τη μακρόχρονη πείρα μου ως διευθυντή γιατρού στα έκτακτα περιστατικά. Αυτά τα 120 δευτερόλεπτα όμως θα μπορούσαν επίσης να αποτελέσουν για εμάς ένα σύμβολο του ότι είναι καιρός να δρομολογήσει επιτέλους η Ευρώπη έναν ανάλογο κανονισμό για τα παιδιατρικά φάρμακα.
<P>
Θα ήθελα πολύ να επιτευχθεί συμφωνία ήδη κατά την πρώτη ανάγνωση προκειμένου να φέρουμε πάλι την Ευρωπαϊκή Κοινότητα σε μια καλή θέση στον διεθνή ανταγωνισμό στη σημαντική αγορά της φαρμακευτικής έρευνας και της παρασκευής φαρμάκων. Συμφωνώ με την πρόταση μιας ενιαίας παράτασης της προστασίας της ευρεσιτεχνίας. Με έπεισαν η κ. Grossetête και τώρα και ο κ. Verheugen ότι αυτός είναι ο σωστός, απλός, εφαρμόσιμος και βατός δρόμος. Συμπεριλάβαμε μια ρήτρα αναθεώρησης που μας δίνει το δικαίωμα να προβούμε σε βελτιώσεις εάν τα κέρδη είναι τόσο υπερβολικά όσο υποψιαζόμαστε πως θα είναι. Πρέπει να το συζητήσουμε αυτό πολύ προσεκτικά. Πρόκειται για παιδιά, που είναι το πολυτιμότερο αγαθό μας, για ανθρώπινες ζωές, αλλά από την άλλη πρόκειται και για οικονομικές ανάγκες. Αυτά τα δύο δεν μπορεί να τα δούμε εναλλακτικά. 
<SPEAKER ID="323" LANGUAGE="" NAME="Ευαγγελία Τζαμπάζη (PSE )." AFFILIATION="(Χειροκροτήματα)">
<P>
   – Κύριε Πρόεδρε, κύριε Επίτροπε, είναι γεγονός αδιαμφισβήτητο πως η δημόσια υγεία αποτελεί ένα από τα πολυτιμότερα κοινωνικά αγαθά. Μετά τα συγχαρητήριά μου στη συνάδελφο κυρία Grossetête, θα ήθελα να επιστήσω την προσοχή του Σώματος όχι μόνο στις βασικές και αδρές γραμμές αλλά κυρίως στις λεπτομέρειες που αφορούν τη δημόσια υγεία, την πρόσβαση σε υψηλές υπηρεσίες καθώς και τη δημιουργία αξιόπιστων ελεγκτικών μηχανισμών.
<SPEAKER ID="324" LANGUAGE="FR" NAME="Frédérique Ries (ALDE )." AFFILIATION="">
<P>
   – Κύριε Πρόεδρε, θέλω και εγώ με τη σειρά μου να συγχαρώ την κ. Grossetête διότι υιοθέτησε την ίδια φιλοσοφία που είχε κατισχύσει και για τις σπάνιες ασθένειες: την κινητοποίηση κατά της αδικίας την οποία υφίστανται ορισμένοι ασθενείς, εν προκειμένω τα παιδιά.
<P>
Πρόσφατα, ο Ιατρικός Παιδιατρικός Σύλλογος του Βελγίου σήμανε συναγερμό: το 50% των φαρμάκων που συνταγογραφούνται για παιδιά και σχεδόν το 90% εκείνων που χρησιμοποιούνται στις μονάδες εντατικής θεραπείας δεν έχουν έγκριση για παιδιατρική χρήση. Σαφώς, αυτός ο κανονισμός έχει επείγοντα χαρακτήρα, η έρευνα και η ανάπτυξη κοστίζουν ακριβά και πρέπει να υποστηρίξουμε την προσπάθεια που θα ζητηθεί να καταβάλουν οι φαρμακευτικές εταιρείες, και συνεπώς, να υποστηρίξουμε τη σταθερή περίοδο του εξαμήνου κατά την οποία δεν θα υπόκεινται στον ανταγωνισμό του κλάδου.
<P>
Παράλληλα, πρέπει να ενθαρρύνουμε την παιδιατρική έρευνα με μικρότερο κόστος, τη ρήτρα αναθεώρησης σε έξι χρόνια, το πρόγραμμα MICE για την παιδιατρική έρευνα και, κάτι κρίσιμο όταν μιλάμε για παιδιά, μέτρα με στόχο την αποφυγή της περιττής αλληλεπικάλυψης δοκιμών που ανταποκρίνονται σε αυτή την απαίτηση.
<SPEAKER ID="325" LANGUAGE="DE" NAME="Richard Seeber (PPE-DE )." AFFILIATION="">
<P>
   – Κύριε Πρόεδρε, θέλω καταρχάς να ευχαριστήσω την εισηγήτρια κ. Grossetête για το εξαίρετο έργο της. Όμως, κατά τη γνώμη μου, δεν είναι καθόλου σωστό που η Ευρωπαϊκή Επιτροπή υπέβαλε τόσο αργά αυτήν την πρόταση για τα παιδιατρικά φάρμακα. Οπωσδήποτε αφορά 100 εκατομμύρια παιδιά στην Ευρωπαϊκή Ένωση. Ειδικά στην προκειμένη περίπτωση, η συντονισμένη ευρωπαϊκή δράση δεν είναι μόνο σημαντική, αλλά απαραίτητη. Γιατί;
<P>
Τρίτον, η δημιουργία νέων φαρμάκων για ενήλικες δεν πρέπει να παρεμποδίζεται από τον υποχρεωτικό έλεγχο φαρμάκων σχετικά με την ενδεχόμενη επίδρασή τους σε παιδιά που προβλέπεται στην πρόταση. Γι’ αυτό, η προβλεπόμενη επιτροπή παιδιατρικής του Ευρωπαϊκού Οργανισμού Φαρμάκων που θα αποτελεί τμήμα της EMEA στο Λονδίνο πρέπει να αναλάβει το σημαντικό καθήκον της γρήγορης διασαφήνισης αυτών των ζητημάτων για ολόκληρη την Ένωση.
<SPEAKER ID="326" LANGUAGE="NL" NAME="Dorette Corbey (PSE )." AFFILIATION="">
<P>
   – Κύριε Πρόεδρε, είναι πραγματικά σημαντικό να συνταγογραφούνται στα παιδιά τα σωστά φάρμακα, στη σωστή δοσολογία και με τη σωστή μορφή. Η πρόταση της Επιτροπής είναι μείζονος σημασίας, τόσο για τα παιδιά, όσο και για τους γονείς και τη βιομηχανία. Οι φαρμακευτικές εταιρείες πρέπει να αποζημιώνονται εύλογα για την έρευνα που διενεργούν στα παιδιατρικά φάρμακα. Κατά τη γνώμη μου, η αποζημίωση αυτή θα μπορούσε να είναι και γενναιόδωρη, αλλά μια εξάμηνη παράταση της προστασίας της ευρεσιτεχνίας είναι σε πολλές περιπτώσεις εξαιρετικά μεγαλόψυχη. Σύμφωνα με μια γνωστή βρετανική καινοτόμος εταιρεία, η έρευνα για τις παιδιατρικές ενδείξεις κοστίζει γενικά περίπου 8 εκατομμύρια ευρώ. Τα έσοδα από μια εξάμηνη παράταση της ευρεσιτεχνίας είναι πολλαπλάσια αυτού, περίπου 200 με 300 εκατομμύρια ευρώ, και έχουν αναφερθεί και μεγαλύτερα ποσά για φάρμακα ευρείας κυκλοφορίας.
<P>
Ζητώ συνεπώς αναλογικότητα: τρεις μήνες, αλλά με τη δυνατότητα προσθήκης άλλων τριών μηνών αν ο κύκλος εργασιών είναι μικρότερος των 100 εκατομμυρίων ευρώ. Τρεις συν τρεις κάνει πάλι έξι, αλλά μόνο για εταιρείες που πραγματικά το χρειάζονται. Μαζί με την κυρία McAvan, κατέθεσα αυτές τις τροπολογίες που υπογράφηκαν από 44 βουλευτές από το Βέλγιο, την Εσθονία, τη Γαλλία, την Πορτογαλία, την Ελλάδα, την Πολωνία, την Ουγγαρία, το Ηνωμένο Βασίλειο και τις Κάτω Χώρες. Κατά την άποψή μας, η αποζημίωση θα πρέπει να είναι αναλογική προς το κόστος που αναλαμβάνεται. Αυτή είναι μια πολύ απλή και θεμελιώδης αρχή. Θα ήταν ανάρμοστο να συσσωρεύονται τεράστια κέρδη στην πλάτη άρρωστων παιδιών. Είναι πάντα καλό να θυμίζουμε στους εαυτούς μας ποιος τελικά πληρώνει για αυτά: εκείνοι που παίρνουν τα φάρμακα και οι ασφαλισμένοι.
<P>
Το κόστος της ιατροφαρμακευτικής ασφάλισης αυξάνεται: τα φάρμακα αποτελούν περίπου το 10% των συνολικών δαπανών της δημόσιας υγείας. Η τιμή των φαρμάκων δεν χρειάζεται να γίνει υπερβολικά ακριβή. Τα χρήματα θα δαπανηθούν καλύτερα στην περίθαλψη παρά σε επιπλέον κέρδη για τη βιομηχανία. Φυσικά, η φαρμακοβιομηχανία θα ασκήσει πιέσεις με μεγάλη ενεργητικότητα υπέρ των έξι μηνών. Κάθε τι άλλο, λένε, θα είναι γραφειοκρατικό και περίπλοκο, αλλά δεν υπάρχει τίποτα το γραφειοκρατικό στην παροχή στοιχείων για τον κύκλο εργασιών, τα οποία είναι έτσι κι αλλιώς ήδη γνωστά.
<P>
Κοιτάζοντας τη φαρμακοβιομηχανία, βλέπω στο μέλλον μείζονα προβλήματα. Πολύ λίγα γίνονται ως προς την καινοτομία στην Ευρώπη. Η καινοτομία δεν επέρχεται δίνοντας επιπλέον χρήματα στις φαρμακευτικές εταιρείες. Ακριβώς το αντίθετο: η πραγματική καινοτομία είναι δυνατή αν επιμείνουμε στην προστιθέμενη θεραπευτική αξία και γι’ αυτό το λόγο υποστηρίζω τις τροπολογίες που κατέθεσε η κυρία Ferreira και η Ομάδα των Πρασίνων. 
<SPEAKER ID="327" LANGUAGE="DE" NAME="Holger Krahmer (ALDE )." AFFILIATION="">
<SPEAKER ID="328" LANGUAGE="FI" NAME="Alexander Stubb (PPE-DE )." AFFILIATION="">
<P>
   – Κύριε Πρόεδρε, δεν είμαι παιδίατρος ούτε εμπειρογνώμων της φαρμακοβιομηχανίας αλλά έχω κάποια εμπειρία με την έννοια ότι έχουμε δύο μικρά παιδιά: τον Oliver, που είναι τριάμισι ετών και την Emilie, που είναι δεκαοκτώ μηνών. Θα ήθελα να αναφέρω στην κυρία Grabowska, παρεμπιπτόντως, ότι και οι πατέρες αγοράζουν φάρμακα για τα παιδιά τους: τελευταία φορά το έκανα το Σάββατο στο φαρμακείο Genvall.
<P>
Υποστηρίζω την προτεινόμενη τροπολογία και υποστηρίζω και την εξαιρετική έκθεση της κυρίας Grossetête, και θέλω να κάνω τρεις σύντομες παρατηρήσεις ως προς αυτήν. Η πρώτη, που είναι κάτι το οποίο όλοι γνωρίζουμε, είναι ότι η έρευνα για τα φαρμακευτικά προϊόντα για παιδιατρική χρήση δεν είναι καλή από επιχειρηματικής άποψης. Δεν είναι επικερδής και για το λόγο αυτό δεν γίνονται αρκετά. Κατά τη γνώμη μου, αυτή η πρόταση κανονισμού αποτελεί ένα κίνητρο για περαιτέρω έρευνα και θα πρέπει να υποστηριχθεί. Η δεύτερη παρατήρησή μου είναι ότι η εξάμηνη συμπληρωματική προστασία που πρότεινε η Επιτροπή και η Françoise Grossetête είναι καλή, καθώς επί του παρόντος βασιζόμαστε πάρα πολύ στη χρήση φαρμάκων που απευθύνονται στους ενήλικες ως φαρμακευτική αγωγή που προσαρμόζεται απευθείας στα παιδιά. Αυτό δεν είναι καλό. Η τελευταία παρατήρησή μου είναι ότι νομίζω πως τελικά είναι ζήτημα τού αν διεξάγουμε κλινική έρευνα ή αν διδασκόμαστε από τα λάθη μας όταν τα παιδιά λαμβάνουν λάθος φάρμακα. Υποστηρίζω την πρώτη εναλλακτική. Κατά τον ίδιο τρόπο, η έκθεση της Επιτροπής και της Françoise Grossetête αξίζει την πλήρη υποστήριξή μας. 
<SPEAKER ID="329" LANGUAGE="EN" NAME="Gyula Hegyi (PSE )." AFFILIATION="">
<P>
Η εισηγήτρια πρέπει να καταλάβει ότι η επιπλέον τιμή για την περίοδο παράτασης θα καταβληθεί από τα πλέον ευάλωτα κοινωνικά στρώματα, τους φτωχούς και τα παιδιά τους. Γι’ αυτό το λόγο υποστηρίζω την περίοδο παράτασης των «τριών συν τρεις μήνες». Οι ούγγροι σοσιαλιστές υποστηρίζουν όλες τις τροπολογίες της κυρίας Corbey και της κυρίας McAvan, τις οποίες πολλοί από εμάς υπογράψαμε. 
<SPEAKER ID="330" LANGUAGE="NL" NAME="Mia De Vits (PSE )." AFFILIATION="">
<P>
   – Κύριε Πρόεδρε, είναι αναμφισβήτητο ότι η εν λόγω πρόταση οδηγίας περιέχει ισχυρά σημεία, αλλά, όπως είπαν και άλλοι βουλευτές, πιστεύω ότι το τίμημα που καταβάλλουμε είναι πολύ υψηλό. Άκουσα όλους τους ομιλητές, αλλά πιστεύω ότι, περισσότερο από οτιδήποτε άλλο, το Σώμα θα πρέπει να μπορεί να επιτύχει μια ισορροπία μεταξύ των συμφερόντων των ασθενών, των κυβερνήσεων και της φαρμακοβιομηχανίας. Πρέπει να πω στην κυρία Grossetête ότι η διαφορά μεταξύ ημών και των Ηνωμένων Πολιτειών ότι εμείς καυχιόμαστε για ένα υγιές κοινωνικό σύστημα το οποίο θα πρέπει επίσης να ισοσκελίσει τα βιβλία του. Όσοι από εσάς στο Σώμα επιχειρηματολογείτε υπέρ της εξάμηνης προστασίας, είστε και εκείνοι που πολύ συχνά προειδοποιείτε τις χώρες σας ότι ο προϋπολογισμός της κοινωνικής ασφάλισης πρέπει να είναι υπό έλεγχο και ότι πρέπει να γίνουν περικοπές. Προκειμένου να ισοσκελιστεί αυτός ο προϋπολογισμός, πρέπει να συμβάλλουν όλοι, συμπεριλαμβανομένης της φαρμακοβιομηχανίας. Κατά την άποψή μας, η εξάμηνη παράταση θα οδηγήσει σε περιττό επιπλέον κόστος. Γι’ αυτό το λόγο θα εξακολουθήσω να υποστηρίζω τις τροπολογίες που κατέθεσε η κυρία Corbey. 
<SPEAKER ID="331" LANGUAGE="FI" NAME="Lasse Lehtinen (PSE )." AFFILIATION="">
<P>
Πολλές ασθένειες και νοσήματα έχουν τη δική τους παιδιατρική μορφή, που πρέπει επίσης να θεραπευθεί με μια παιδιατρική προσέγγιση. Ωστόσο, λιγότερο από το 30% των φαρμάκων που είναι καταχωρημένα στη Φινλανδία, για παράδειγμα, περιλαμβάνουν οδηγίες δοσολογίας για παιδιά όλων των ηλικιών. Με χαρά θα καταβάλλω το τίμημα της συμμόρφωσης με μια εξάμηνη προθεσμία, προκειμένου τα εγγόνια μου να μπορούν να λαμβάνουν καλύτερα φάρμακα και θεραπεία για τις ασθένειές τους από ό,τι τώρα. 
<SPEAKER ID="332" LANGUAGE="DE" NAME="Günther Verheugen," AFFILIATION="Αντιπρόεδρος της Επιτροπής">
<P>
     Κύριε Πρόεδρε, κυρίες και κύριοι, θέλω να ευχαριστήσω καταρχάς όλους τους ομιλητές και τις ομιλήτριες για την εν γένει στήριξή τους. Φαίνεται πως υπάρχει ευρεία συμφωνία στο Σώμα ότι κάτι πρέπει να γίνει στον τομέα των παιδιατρικών φαρμάκων. Άκουσα με μεγάλη προσοχή και θα ήθελα να ασχοληθώ πρώτα με το ερώτημα που έθεσαν ορισμένα μέλη, εάν μπορεί να διασφαλίσει η Επιτροπή πως θα διατεθούν στο 7ο πρόγραμμα πλαίσιο για την έρευνα οι απαραίτητοι πόροι προκειμένου να έχει αυτή η νομοθετική πρόταση την αναγκαία εξασφάλιση από επιστημονική σκοπιά και από τη σκοπιά της πολιτικής για την έρευνα. Η απάντηση είναι «ναι». Έχω ήδη συμφωνήσει σχετικά με τον συνάδελφό μου κ. Potočnik. Στο 7ο πρόγραμμα πλαίσιο για την έρευνα υπάρχει σαφής αναφορά στην υγεία των παιδιών και θεωρώ δεδομένο ότι η Επιτροπή θα αποφασίσει, όπως προβλέπεται, ήδη σε μερικές εβδομάδες για τα προγράμματα αυτά.
<SPEAKER ID="333" LANGUAGE="" NAME="Πρόεδρος." AFFILIATION="Παράρτημα – Θέση της Επιτροπής">
<P>
Η ψηφοφορία θα διεξαχθεί αύριο στις 12.00.
<P>
Η Επιτροπή μπορεί να αποδεχτεί τις ακόλουθες τροπολογίες: 4, 5, 7, 10, 15 (1ο μέρος), 17, 18 (1ο μέρος), 19 (άρθρο 2β, 1ο μέρος), 22 (1ο μέρος), 33, 34, 35, 39, 40 (προθεσμία 60 ημερών, και «ή το αίτημα για αναβολή ή παραίτηση»), 44 (1ο μέρος), 45, 46 (2ο μέρος), 58, 62, 77, 80.
<P>
Η Επιτροπή μπορεί να αποδεχτεί τις ακόλουθες τροπολογίες καταρχήν: 1, 2, 6 (1ο μέρος), 6 (3ο μέρος), 8, 9, 19 (άρθρο 2β, 2ο μέρος [amp] άρθρο 2γ, 1ο μέρος), 20, 21, 22 (2ο μέρος), 26, 27, 28, 31, 42, 43 (1ο μέρος [amp] 2ο μέρος), 50, 52 (21ο μέρος, αναφορικά με την προστασία των δεδομένων), 55, 56, 57, 63, 64, 66, 67, 69, 76, 79.
<P>
Η Επιτροπή δεν μπορεί να αποδεχτεί τις ακόλουθες τροπολογίες: 3, 6 (2ο μέρος), 11, 12, 13, 14, 15 (2ο [amp] 3ο μέρος), 16, 18 (2ο μέρος), 19 (όχι στη μετακίνηση άρθρων), 19 (άρθρο 2α, άρθρο 2γ 2ο μέρος [amp] άρθρο 2δ), 23, 24, 25, 29, 30, 32, 36, 37, 38, 40 (τελευταίο μέρος), 41, 43 (3ο μέρος), 44 (2ο μέρος), 46 (1ο [amp] 3ο μέρος), 47, 48, 49, 51, 52 (1ο μέρος, αναφορικά με τις ευρεσιτεχνίες), 53, 54, 59, 60, 61, 65, 68, 70, 71, 72, 73, 74, 75, 78, 81, 82, 83, 84, 85, 86, 87, 88, 89, 91, 92, 93. 
<SPEAKER ID="334" LANGUAGE="" NAME="" AFFILIATION="(Η συνεδρίαση λήγει στις 23.35.)">
