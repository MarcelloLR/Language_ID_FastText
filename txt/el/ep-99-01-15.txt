<CHAPTER ID=1>
Ψηφοφορίες
<SPEAKER ID=1 NAME="Howitt">
Κύριε Πρόεδρε, προκειμένου η στάση μας να μην είναι αντίθετη με την συμφωνία που μόλις ψηφίστηκε σε αυτό το τμήμα των παραγράφων, θα υποστηρίξουμε τη φράση «μηχανισμός επιτήρησης» τόσο για την παράγραφο 13 όσο και για την πράγραφο 14, αντί της φράσης «Ευρωπαϊκή Πλατφόρμα Επιτήρησης» που χρησιμοποιείται στο αγγλικό κείμενο. Με την άδεια του Σώματος, θα επιθυμούσα επίσης να προβώ σε μια προφορική τροπολογία στην τροπολογία αριθ. 6, την οποία κατέθεσε η Ομάδα ΕΛΚ. Την αποδεχόμαστε εξ ολοκλήρου, αρκεί να αφαιρεθεί η λέξη «διεθνή», πράγμα με το οποίο συμφώνησαν τα μέλη της Ομάδας.
<P>
Σχετικά με την παράγραφο 24
<SPEAKER ID=2 NAME="Howitt">
Κύριε Πρόεδρε, όσον αφορά το αποδοκιμασία που εκδηλώθηκε, δεν επιθυμούσα να πραγματοποιηθεί προφορική τροπολογία. Έχουμε όμως καταλήξει σε συμβιβασμό και έχω την εντύπωση πως η σημερινή πρωινή ψηφοφορία δεν προχωράει.
<P>
Η παράγραφος 24 προκάλεσε πολλές συζητήσεις μεταξύ των πολιτικών Ομάδων. Καταφέραμε να επέλθει συμβιβασμός μόνο ως προς ένα μικρό τμήμα της παραγράφου αυτής. Θα διαβάσω προσεκτικά την ελαφρώς τροποποιημένη φράση της πρώτης γραμμής. Είναι μία πολύ μικρή φράση. Έχει ως εξής. «καλεί το Ευρωπαϊκό Συμβούλιο να διευκρινίσει την εμβέλεια της σύμβασης των Βρυξελλών 1968».

<SPEAKER ID=3 NAME="Πρόεδρος">
Έχει τον λόγο ο κ. Wolf για να παρουσιάσει την αντίθεσή του στην προφορική τροπολογία.

<SPEAKER ID=4 NAME="Wolf">
Κύριε Πρόεδρε, ενίσταμαι, γιατί κάτι τέτοιο αλλάζει το νόημα της παραγράφου και έχω την γνώμη ότι δεν θα πρέπει να παραγματοποιηθεί κάτι τέτοιο προφορικά.

<SPEAKER ID=5 NAME="Πρόεδρος">
Κύριε Wolf, έχετε κάθε δικαίωμα να εκφράσετε την απόρριψή σας, αλλά, για να έχει αποτέλεσμα, απαιτείται η υποστήριξη 12 βουλευτών. Επομένως, εάν υπάρχουν 12 βουλευτές που την υποστηρίζουν, θα απορριφθεί η προφορική τροπολογία· στην αντίθετη περίπτωση, όχι.
<P>
Η προφορική τροπολογία απορρίπτεται όταν διαπιστώνεται ότι πρόταση του κ. Wolf υποστηρίζεται από περισσότερους από 12 βουλευτές
<P>
Σχετικά με την τροπολογία 23
<SPEAKER ID=6 NAME="Howitt">
Κύριε Πρόεδρε, η τροπολογία αυτή της Ομάδας Ένωση για την Ευρώπη περιλαμβάνει δύο στοιχεία. Κατά πρώτον, προτείνεται η διαγραφή πέντε λέξεων. Ως εισηγητής διαφωνώ ως προς τη διαγραφή αυτή. Κατά δεύτερον, προτείνεται να προστεθούν, πιο κάτω, οι λέξεις «η επιτροπή του ΟΟΣΑ για τις διεθνείς επενδύσεις και τις πολυεθνικές επιχειρήσεις». Αυτό το δεύτερο τμήμα προτείνω στο Σώμα να το υπερψηφίσει. Δεν είμαι αντίθετος ως προς ολόκληρη την πρώτη παράγραφο, αλλά μόνον ως προς τη διαγραφή των πέντε λέξεων.

<SPEAKER ID=7 NAME="Πρόεδρος">
Καταλαβαίνω ότι οι 5 λέξεις στα αγγλικά είναι οι 11 του ισπανικού κειμένου. Εν πάση περιπτώσει, είναι ένα πρόβλημα καθαρά γλωσσικό.
<P>
Γέλια
<P>
Σ' αυτή την περίπτωση, κυρίες και κύριοι, οι Ισπανοί κερδίζουμε 11-5.
<P>
Το Σώμα εγκρίνει το ψήφισμα

<SPEAKER ID=8 NAME="Πρόεδρος">
Επιτρέψτε μου να συγχαρώ τον κ. Howitt και να σας ευχαριστήσω για άλλη μια φορά όλους εσάς για τη συνεργασία σας σ' αυτήν την περίπλοκη ψηφοφορία.

<SPEAKER ID=9 NAME="Delcroix">
Ποιος ξέρει; Η φτώχεια είναι ο κανόνας που κυριαρχεί στις αναπτυσσόμενες χώρες. Η περιουσία των δεκαπέντε πιο πλούσιων ανθρώπων του πλανήτη μας ξεπερνά το συνολικό Ακαθάριστο Εγχώριο Προϊόν (ΑΕΠ) της μαύρης Αφρικής. Όμως, υπάρχει μεγάλος κίνδυνος αυτή η υπανάπτυξη των χωρών του τρίτου κόσμου να διαιωνιστεί ή ακόμα και να επιδεινωθεί. Η τιμή των πρώτων υλών, στην πώληση των οποίων στηρίζεται ο σημαντικότερος τομέας της οικονομίας των αναπτυσσόμενων χωρών, αγγίζει τα ανώτατα όρια ή πέφτει ακατάπαυστα και χωρίς ελπίδα να ανέβει ξανά, γιατί τα συνθετικά προϊόντα που μπορούν να τις αντικαταστήσουν ολοένα και αυξάνονται. Αυτές οι ίδιες χώρες επιδεικνύουν μία ολοένα και μεγαλύτερη καθυστέρηση ως προς τον τομέα της εκπαίδευσης και την πρόσβαση στις νέες τεχνολογίες.
<P>
Έναντι αυτής της θλιβερής κατάστασης, βλέπουμε να συνεχίζεται η συγχώνευση των μεγάλων πολυεθνικών, ορισμένες εκ των οποίων έχουν υψηλότερο προϋπολογισμό από αυτόν κάποιων κρατών, όπως η Αυστρία ή η Δανία. Μαζί ελέγχουν το 70 % του παγκοσμίου εμπορίου. Οι αντι-εξουσίες που είναι τα κόμματα, τα σωματεία και τα ανεξάρτητα ΜΜΕ αποδεικνύονται ολοένα και περισσότερο αναποτελεσματικά. Αυτός είναι ο λόγος που η κοινή γνώμη αισθάνεται έντονα το πόσο αδύναμα είναι.
<P>
Αντιμέτωποι με την παγκόσμια κατάσταση και με την συγκέντρωση της οικονομίας, ορισμένοι μπαίνουν στον πειρασμό να παραιτηθούν, επειδή δεν μπορούν να προτείνουν μία ρεαλιστική εναλλακτική λύση. Ο κόσμος όμως βρίσκεται πάντα σε συνεχή κίνηση και το χειρότερο που θα μπορούσαμε να κάνουμε θα ήταν να απελπιστούμε και να καταθέσουμε τα όπλα. Δυνητικά, η ανθρωπότητα έφτασε σε ένα στάδιο ανάπτυξης όπου - για πρώτη φορά στην ιστορία της - καθένας θα μπορούσε να έχει φαγητό, στέγη, περίθαλψη, παιδεία... Το μόνο που θα χρειαζόταν είναι λίγες ποσοστιαίες μονάδες του παγκόσμιου προϋπολογισμού.
<P>
Το σκάνδαλο της εξαθλίωσης δεν είναι λοιπόν κάτι το μοιραίο και χαίρομαι που αυτό αποδεικνύεται από εκθέσεις όπως αυτή του Richard Howitt, οι οποίες έχουν ως στόχο τη ρύθμιση των νόμων της αγοράς. Η πρώτη αιτιολογική σκέψη της πρότασης ψηφίσματος υπογραμμίζει ότι «η Ευρωπαϊκή Ένωση... και οι ευρωπαϊκές επιχειρήσεις... μπορούν να διαδραματίσουν αποφασιστικό ρόλο στην παγκόσμια βιώσιμη κοινωνική και οικονομική ανάπτυξη».
<P>
Αντλώντας το δίδαγμα από τις «επιτροπές ευρωπαϊκών επιχειρήσεων» που καθιερώθηκαν χωρίς να έχει προβλεφθεί καμία κύρωση σε περίπτωση παραβίασης των κανόνων, γεγονός που είχε οδηγήσει ορισμένες ευρωπαϊκές πολυεθνικές να μην τις πάρουν στα σοβαρά, εγκρίνω την τριπλή δράση που προτείνεται στην έκθεση: κατά πρώτον, θέσπιση ενός ευρωπαϊκού πλαισίου που θα διέπει τις λειτουργίες που διεξάγονται σε παγκόσμια κλίμακα και καθορισμός ενός κώδικα συμπεριφοράς που θα συμπεριλαμβάνει τις ελάχιστες διεθνείς προδιαγραφές που διασφαλίζουν τον σεβασμό των δικαιωμάτων του ανθρώπου, των μειονοτήτων, των αυτοχθόνων λαών, των συνθηκών εργασίας, τον σεβασμό του περιβάλλοντος, την καταπολέμηση της δωροδοκίας... Κατά δεύτερον, μία ανεξάρτητη «Ευρωπαϊκή Πλατφόρμα Επιτήρησης», που θα αναλάβει την επίβλεψη της εφαρμογής του εν λόγω κώδικα συμπεριφοράς και την εξακρίβωση ότι οι δραστηριότητες που πραγματοποιούνται στις χώρες υποδοχής είναι κοινωνικά και περιβαλλοντικά βιώσιμες. Κατά τρίτον, διώξεις κατά των εταιρειών που δεν τηρούν τις υποχρεώσεις τους.
<P>
Η διάρθρωση αυτή μου φαίνεται τελείως δικαιολογημένη. Χρειάζεται όμως ακόμη να ενεργήσει η Ένωση για να καθιερώσει έναν τέτοιο κώδικα συμπεριφοράς και, μέσω των συμφωνιών που πραγματοποιούνται στη Διεθνή Οργάνωση Εργασίας (ΔΟΕ) και στον Οργανισμό Οικονομικής Συνεργασίας και Ανάπτυξης (ΟΟΣΑ), να καθιερωθούν αποτελεσματικοί μηχανισμοί επιτήρησης και να υπάρχουν κυρώσεις σε περίπτωση παραβάσεων. Ο πολιτικός κόσμος και η κοινή γνώμη, με τη βοήθεια κυρίως των ΜΚΟ, οφείλουν να κερδίσουν αυτήν τη μάχη.

<SPEAKER ID=10 NAME="Deprez">
Η Ευρωπαϊκή Ένωση είναι ο μεγαλύτερος δωρητής αναπτυξιακής βοήθειας. Οι ευρωπαϊκές επιχειρήσεις είναι οι μεγαλύτεροι άμεσοι επενδυτές στις αναπτυσσόμενες χώρες. Όπως αναφέρει και ο εισηγητής μας, η στάση της Ευρώπης μπορεί συνεπώς να αποδειχθεί αποφασιστική στην υλοποίηση μίας παγκόσμιας βιώσιμης οικονομικής και κοινωνικής ανάπτυξης.
<P>
Προσωπικά, πιστεύω ακράδαντα ότι μία κοινωνική πολιτική, άξια αυτού του ονόματος, πρέπει αναγκαστικά να στηρίζεται στην παραγωγή πλούτου, που μόνο αυτή επιτρέπει μία βιώσιμη οικονομική ανάπτυξη. Παράλληλα, είμαι πεπεισμένος ότι η οικονομική άνθηση που στηρίζεται στην κοινωνική αδικία δεν μπορεί να διαρκέσει.
<P>
Με αυτήν την προοπτική, το Ευρωπαϊκό Κοινοβούλιο οφείλει να εγκρίνει και να υποστηρίξει τις εθελοντικές πρωτοβουλίες που λαμβάνονται ως συμπλήρωμα των διεθνών κανόνων και των υποχρεώσεων που βαρύνουν τις εθνικές αρχές, ούτως ώστε να προωθηθούν κώδικες συμπεριφοράς - με την προϋπόθεση ότι καταρτίζονται από το σύνολο των ενδιαφερόμενων μερών και ότι παρακολουθούνται και ελέγχονται με αποτελεσματικό και ανεξάρτητο τρόπο.
<P>
Η κατάρτιση ενός πρότυπου κώδικα συμπεριφοράς που θα συμπεριλαμβάνει τις ελάχιστες υπάρχουσες διεθνείς προδιαγραφές και η θέσπιση μίας Ευρωπαϊκής Πλατφόρμας Επιτήρησης, που αναλαμβάνει να επιβλέπει την τήρησή τους, είναι μία ιδέα που πρέπει να υποστηρίξουμε, εάν η Πλατφόρμα Επιτήρησης ενεργεί σε στενή συνεργασία με το σύνολο των εταίρων και δεν γίνει αργότερα ένα όργανο που θα χρησιμοποιείται ως εκλεπτυσμένη μορφή προστατευτισμού ενάντια στα αγαθά και τις υπηρεσίες, που παράγονται στις αναδυόμενες και αναπτυσσόμενες χώρες.
<P>
Τέλος, η δέσμευση διώξεων, στο κράτος μέλος της Ένωσης όπου έχουν την έδρα τους, κατά των επιχειρήσεων που δεν τηρούν τις υποχρεώσεις τους σε μία αναδυόμενη χώρα ή σε μία αναπτυσσόμενη χώρα και η κατάρτιση νομοθεσίας που θα επιτρέπει τη δίωξη, με αυτήν την κατηγορία, των πολυεθνικών στα ευρωπαϊκά δικαστήρια είναι δύο ελκυστικές ιδέες.
<P>
Εντούτοις, αξίζει να τις σκεφτούμε ώριμα, γιατί κι αυτές θα μπορούσαν, αν δεν προσέξουμε, να παρεκτραπούν από τον αρχικό τους στόχο και να αποβλέπουν σε προστατευτικούς σκοπούς.

<SPEAKER ID=11 NAME="Souchet">
Καταψήφισα την έκθεση Howitt. Εντούτοις, οι προθέσεις της ήταν άριστες: καθορισμός των ελάχιστων προδιαγραφών εργασίας που θα εφαρμόζονται στο εμπόριο με τις αναπτυσσόμενες χώρες. Η μέθοδος όμως που προτείνεται είναι παράλογη και επικίνδυνη, γιατί περιορίζει σε ευρωπαϊκό επίπεδο ένα ζήτημα που υπάγεται στην πραγματικότητα στο παγκόσμιο πλαίσιο.
<P>
Πρέπει να διαπραγματευτούμε αυτούς τους κώδικες συμπεριφοράς σε ένα παγκόσμιο πλαίσιο για να μπορέσουμε να επιτύχουμε ένα σύνολο υποχρεωτικών διατάξεων που θα εφαρμόζεται δίκαια στο σύνολο των επιχειρήσεων, και σε αυτές των τρίτων χωρών και στις επιχειρήσεις των κρατών μελών της Ευρωπαϊκής Ένωσης. Στην αντίθετη περίπτωση, θα μείνουμε μοιραία σε ελλιπή και προαιρετικά μέτρα. Έγκειται σε εμάς, πράγματι, αφενός να επιβλέπουμε με αυστηρότητα στο να εφαρμόζονται αποτελεσματικά από όλους οι ήδη υπάρχοντες διεθνείς κανόνες, κυρίως στα πλαίσια της ΔΟΕ, και αφετέρου να αναπτύξουμε τους κανόνες του ΠΟΕ κατά τέτοιο τρόπο, ώστε να λαμβάνουν υπόψη τους το βασικό ζήτημα του κοινωνικού, καθώς επίσης και του περιβαλλοντικού ντάμπινγκ.
<P>
Αυτή είναι η άμεση ευθύνη των κρατών μελών και της Επιτροπής. Το Ευρωπαϊκό Κοινοβούλιο δεν προσθέτει τίποτε παραπάνω στη συζήτηση, μάλλον το αντίθετο, όταν περιορίζεται στο να υιοθετεί μία αγγελική στάση που μπορεί να τιμωρήσει μόνο τις ευρωπαϊκές επιχειρήσεις, δηλαδή τον εαυτό του.

<CHAPTER ID=2>
Εκδημοκρατισμός, κράτος δικαίου, ανθρώπινα δικαιώματα στην εταιρική σχέση ΕΕ/ΑΚΕ
<SPEAKER ID=12 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0411/98) του κ. Fernαndez Martνn, εξ ονόματος της Επιτροπής Ανάπτυξης και Συνεργασίας, σχετικά με την ανακοίνωση της Επιτροπής με τίτλο «Εκδημοκρατισμός, κράτος δικαίου, σεβασμός των δικαιωμάτων του ανθρώπου και χρηστή διακυβέρνηση: οι προκλήσεις της εταιρικής σχέσης μεταξύ της Ευρωπαϊκής Ένωσης και των χωρών ΑΚΕ» (COM(98)0146 - C4-0390/98).
<P>
Έχει τον λόγο ο κ. Pomιs Ruiz ως αναπληρωτής εισηγητής.

<SPEAKER ID=13 NAME="Pomιs Ruiz">
Κύριε Πρόεδρε, είναι τιμή για μένα να παρουσιάζω ενώπιον αυτού του Σώματος την εξαίρετη έκθεση του Fernando Fernαndez Martνn, που έχει στόχο να δώσει μια νέα ώθηση στις σχέσεις μεταξύ της Ευρωπαϊκής Ένωσης και των χωρών της Αφρικής, της Καραϊβικής και του Ειρηνικού.
<P>
Το περιεχόμενο αυτής της έκθεσης αποτελεί, βέβαια, πραγματική πολιτική πρόκληση για το μέλλον των σχέσεών μας με τις χώρες ΑΚΕ, όπως ορθά υπογραμμίζει η ανακοίνωση της Ευρωπαϊκής Επιτροπής στον τίτλο του εγγράφου που υπέβαλε στο Κοινοβούλιο για συζήτηση και έγκριση.
<P>
Ήδη η Σύμβαση Λομέ IV είχε φέρει κάποια καινοτομία με την αναφορά στον σεβασμό και την προαγωγή των ανθρώπινων δικαιωμάτων στο κυρίως σώμα της Σύμβασης. Η αναθεώρηση της Λομέ IV, το 1995, εισήγαγε μια ρητή αναφορά στην αναγνώριση και την εφαρμογή των δημοκρατικών αρχών στο άρθρο 5, στην εδραίωση του κράτους δικαίου και στη χρηστή διακυβέρνηση στο άρθρο 366Α, ενώ το άρθρο 224 προβαίνει σε περαιτέρω ανάλυση και εμβάθυνση της ίδιας κατεύθυνσης. Τώρα προχωράμε πέρα από μια θεωρητική συζήτηση για έννοιες γεμάτες καλή θέληση, στον προσδιορισμό συγκεκριμένων μέτρων που θα διευκολύνουν τη μετάβαση από τη θεωρία στην πράξη.
<P>
Πρέπει να δώσουμε στις φίλες μας τις χώρες ΑΚΕ να καταλάβουν ότι, αυτοί οι προσανατολισμοί δεν πρέπει με κανέναν τρόπο να εκληφθούν ως απόπειρα παρέμβασης σε υποθέσεις που ανήκουν στην αρμοδιότητα, στη δικαιοδοσία, στην κυριαρχία τους. Πρέπει να πω ότι μεγάλο μέρος των προσανατολισμών και των μέτρων που υποστηρίζουμε σε αυτήν την έκθεση δεν θα έχουν καμία απολύτως αποτελεσματικότητα και τα αποτελέσματά τους θα είναι μηδαμινά, αν δεν τα ενστερνιστούν σαν δικά τους οι διάφοροι φορείς ΑΚΕ και, πιο συγκεκριμένα, η κοινωνία των πολιτών των χωρών ΑΚΕ, που είναι ο τελικός αποδέκτης των ωφελημάτων αυτών των μέτρων.
<P>
Πρέπει να προσθέσω, στη συνέχεια, ότι σε μερικά από τα προβλήματα που έχουμε να αντιμετωπίσουμε, όπως για παράδειγμα η δωροδοκία, η Ένωση πρέπει να καταβάλει προσπάθεια εποπτείας και να υιοθετήσει μέτρα παραδειγματικών κυρώσεων, όταν οι παραβάσεις αφορούν φυσικά ή νομικά πρόσωπα ή επιχειρήσεις της Ευρώπης. Όπως είπε ένας από τους πιο επιφανείς Ευρωπαίους στοχαστές του τέλους αυτού του αιώνα, «η δωροδοκία είναι ο καρκίνος που διαβρώνει τις δημοκρατίες». Η δωροδοκία, με οποιαδήποτε από τις εκφάνσεις της, καταλήγει αναπόφευκτα σε ένα οικονομικό σύστημα που ευνοεί το άμεσο κέρδος, την αυθαιρεσία και τα ιδιωτικά συμφέροντα και αντιτίθεται σε κάθε έννοια διαφάνειας, ισονομίας και κράτους δικαίου.
<P>
Μέσω των εκθέσεων των κ.κ. Martens και Rocard, το Ευρωπαϊκό Κοινοβούλιο διεκδικεί μια νέα πολιτική διάσταση στις σχέσεις Ευρωπαϊκής Ένωσης-ΑΚΕ, βασισμένη στην προαγωγή των δημοκρατικών αξιών και στον σεβασμό των ανθρώπινων δικαιωμάτων. Για τον σκοπό αυτό, η εκπαίδευση είναι ο βασικός τομέας μιας πολιτικής δράσης που έχει σκοπό να προωθήσει την ενίσχυση μιας ισχυρής και υγιούς κοινωνίας των πολιτών. Είναι απαραίτητο να ληφθεί ιδιαίτερα υπόψη σ' αυτές τις δράσεις ο ειδικός ρόλος της γυναίκας και η προστασία των δικαιωμάτων των ανηλίκων - θυμάτων, σε ορισμένες περιπτώσεις, νέων μορφών αυτόχθονης δουλείας, που εξευτελίζει και προσβάλλει κάθε ανθρώπινη αξιοπρέπεια. Η ενίσχυση του κράτους δικαίου και της δημοκρατίας πρέπει να συμπεριλάβει την εξέλιξη των συνθηκών λειτουργίας των δικαστηρίων, της αστυνομίας και του στρατού, την παροχή βοήθειας προς τα μέσα επικοινωνίας που υπηρετούν τον στόχο της ειλικρινούς και ανεξάρτητης από τις δημόσιες αρχές ενημέρωσης, την ενίσχυση της κοινωνίας μέσω συνεταιρισμών και επιχειρηματικών και συνδικαλιστικών οργανώσεων.
<P>
Έχουμε επίγνωση του ότι αυτοί οι στόχοι, που, επειδή είναι φιλόδοξοι, δεν είναι λιγότερο επείγοντες ή ουτοπικοί, δεν μπορούν να επιτευχθούν χωρίς μία προσπάθεια διαλόγου τόσο μεταξύ της Ευρωπαϊκής Ένωσης και των χωρών ΑΚΕ, όσο και των χωρών ΑΚΕ μεταξύ τους. Ο διάλογος αυτός πρέπει να είναι όσο το δυνατόν πιο διευρυμένος και ενισχυμένος και να περιλαμβάνει όλα τα εμπλεκόμενα θέματα και τομείς. Πρέπει επίσης να περιλαμβάνει, όχι μόνο τους εκπροσώπους όλων των κρατών, αλλά και - ιδιαίτερα - τα μέλη και τις οργανώσεις της αντιπολίτευσης, τους εκπροσώπους της νομοθετικής και της δικαστικής εξουσίας, καθώς και το σύνολο των εκπροσώπων της κοινωνίας των πολιτών και των μη κυβερνητικών οργανώσεων. Γι' αυτό, συνιστούμε ενίσχυση του ρόλου της Συνέλευσης Ίσης Εκπροσώπησης ΑΚΕ-ΕΕ η οποία αποτελεί κατ' εξοχήν φόρουμ για την επιτυχία αυτού του διαλόγου.

<SPEAKER ID=14 NAME="Maij-Weggen">
Κύριε Πρόεδρε, η παρούσα ανακοίνωση της Επιτροπής σχετικά με την υποστήριξη εκ μέρους της Ευρωπαϊκής Ένωσης την προώθησης του εκδημοκρατισμού, της καθιέρωσης και διατήρησης του κράτους δικαίου, του σεβασμού των ανθρωπίνων δικαιωμάτων και της χρηστής διακυβέρνησης στις χώρες ΑΚΕ, αποτελεί καλή εργασία, μια σωστή πρωτοβουλία της Επιτροπής. Αυτή ειναι η γνώμη της Επιτροπής Εξωτερικών Υποθέσεων, Ασφάλειας και Αμυντικής Πολιτικής, εξ ονόματος της οποίας είχα την τιμή να υποβάλω τη γνωμοδότησή της στην Επιτροπή Ανάπτυξης και Συνεργασίας.
<P>
Εν τούτοις, η Επιτροπή Εξωτερικών Υποθέσεων, Ασφάλειας και Αμυντικής Πολιτικής υπέβαλε μερικές παρατηρήσεις με μορφή τροπολογιών. Κάνει εντύπωση το γεγονός ότι στην ανακοίνωση δεν έχει ληφθεί επαρκώς υπόψη η υπάρχουσα μοναδική δομή των σχέσεων ΕΕ-ΑΚΕ, η οποία μπορεί φυσικά να αξιοποιηθεί πλήρως μέσω του Συμβουλίου ΕΕ-ΑΚΕ και της Συνέλευσης Ίσης Εκπροσώπησης ΕΕ-ΑΚΕ για να συζητηθούν θέματα ανθρωπίνων δικαιωμάτων, δημοκρατίας και χρηστής διακυβέρνησης. Αντί να δημιουργηθεί μια πληθώρα νέων δομών, μας φαίνεται σωστό να χρησιμοποιηθούν κατά τον καλύτερο τρόπο οι υπάρχουσες δομές.
<P>
Δεύτερη παρατήρηση: Εάν σε κάποια χώρα ΑΚΕ σημειώνεται παραβίαση ανθρωπίνων δικαιωμάτων ή επιζήμια έλλειψη χρηστής διακυβέρνησης ή δημοκρατίας, η Συνέλευση Ίσης Εκπροσώπησης ΕΕ-ΑΚΕ έχει τη δυνατότητα να στείλει εκπροσώπους, να συντάξει εκθέσεις, να συζητήσει αυτές τις εκθέσεις στη Συνέλευση και να πάρει μέτρα. Αντί να συνταχθούν πλήθος γραφειοκρατικών εκθέσεων, θεωρούμε προτιμότερο σε πρώτη φάση να χρησιμοποιηούμε πάντα τον δρόμο της Συνέλευσης και να εντείνουμε τις διαδικασίες εκεί. Έτσι αποφεύγεται η διπλή εργασία και τοποθετείται το βάρος ευθέως στην πολιτική προσέγγιση και όχι στην γραφειοκρατική. Το θεωρούμε γενικά πιο αποτελεσματικό.
<P>
Τρίτη παρατήρηση είναι ότι οι περισσότερες χώρες ΑΚΕ έχουν επικυρώσει διεθνείς συνθήκες στον τομέα των ανθρωπίνων δικαιωμάτων και της δημοκρατίας. Αυτό σημαίνει ότι και οι ίδιες οι χώρες έχουν υποχρέωση να συντάσσουν τακτικά εκθέσεις και να συζητούν αυτές τις εκθέσεις στα Κοινοβούλιά τους. Στην περίπτωση που η Ευρωπαϊκή Ένωση θελήσει να προβεί σε ενέργειες, πρέπει να λαμβάνεται υπόψη και αυτή η ίδια ευθύνη του κράτους.
<P>
Κύριε Πρόεδρε, για τα προαναφερόμενα θέματα συντάξαμε τροπολογίες, οι οποίες υιοθετήθηκαν από τον κ. Fernαndez Martνn. Επομένως, μείναμε απόλυτα ικανοποιημένοι από την έκθεσή του και ελπίζουμε να λάβουμε και από την Επιτροπή μια θετική ανταπόκριση στην έκθεση και στις τροπολογίες μας.

<SPEAKER ID=15 NAME="Virrankoski">
Αξιότιμε κύριε Πρόεδρε, μία από τις μεγάλες προκλήσεις της εποχής μας είναι η εγκαθίδρυση της δημοκρατίας και των γενικών αρχών του κράτους δικαίου στις αναπτυσσόμενες χώρες. Η υλική και πνευματική ανάπτυξη είναι δυνατή μόνο σε συνθήκες όπου κυριαρχεί η γενική προστασία των δικαιωμάτων και τα ισότιμα κοινωνικά δικαιώματα.
<P>
Η οικονομική δραστηριότητα απαιτεί ως ασφαλιστική δικλίδα την ύπαρξη σαφούς νομοθεσίας. Το σημαντικό καθήκον της Ευρωπαϊκής Ένωσης συνίσταται στην προαγωγή του εκδημοκρατισμού, του σεβασμού των ανθρωπίνων δικαιωμάτων και της υιοθέτησης των αρχών του κράτους δικαίου. Αυτά η ΕΕ τα έχει υποστηρίξει και στο παρελθόν και θα συνεχίσει να τα υποστηρίζει και στο μέλλον, και επίσης για τον σκοπό αυτό έχουν δεσμευτεί πιστώσεις στον προϋπολογισμό.
<P>
Η εγκαθίδρυση της δημοκρατίας θα πρέπει να ξεκινήσει από την αρχή. Θα πρέπει να προωθηθεί η ίδρυση και η ανάπτυξη πολιτικών κομμάτων. Θα πρέπει να υποστηριχθεί η θέσπιση της διαφάνειας, της εντιμότητας και της νομιμότητας στον διοικητικό τομέα. Οι τοπικές παραδόσεις και τα τοπικά έθιμα συχνά παρεμποδίζουν την ανάπτυξη. Η δωροδοκία και ο νεποτισμός αποτελούν φαινόμενα αρκετά διαδεδομένα, και το χειρότερο, είναι ακόμα ευρέως αποδεκτά και κατανοητά. Υπό αυτές τις συνθήκες είναι δύσκολη η διαχείριση των πόρων της Ευρωπαϊκής Ένωσης, επειδή και εδώ μπορούν εύκολα να παρουσιαστούν περιπτώσεις καταχρήσεων. Γι' αυτό τον λόγο, η πραγματοποίηση των προγραμμάτων εκδημοκρατισμού είναι δύσκολη και απαιτεί μεγάλη υπευθυνότητα εκ μέρους των αρμοδίων αρχών.
<P>
Το Κοινοβούλιο αποφάσισε, ήδη, κατά την κατάρτιση του περυσινού προϋπολογισμού, ότι θα έπρεπε να ιδρυθεί μια ξεχωριστή ομάδα εργασίας μεταξύ των θεσμικών οργάνων, στην οποία θα εκπροσωπείτο και το Ευρωπαϊκό Κοινοβούλιο, με στόχο να ελέγχει και να παρακολουθεί τη χρήση των πόρων που προορίζονται για την προώθηση του εκδημοκρατισμού, τον σεβασμό των ανθρωπίνων δικαιωμάτων και την ανάπτυξη του κράτους δικαίου. Σκοπός αυτής της ομάδας εργασίας θα ήταν να συνδράμει στην πραγματοποίηση και την παρακολούθηση αυτών των προγραμμάτων. Ελπίζουμε λοιπόν σε μία ταχεία έναρξη αυτού του συντονισμένου έργου.

<SPEAKER ID=16 LANGUAGE="IT" NAME="Vecchi">
Κύριε Πρόεδρε, θα ήθελα καταρχάς να συγχαρώ τον κ. Fernαndez Martνn για την ευφυή και ισόρροπη εργασία του για την εκπόνηση της εν λόγω έκθεσης και του εύχομαι ό, τι καλύτερο.
<P>
Ποιο είναι το κεντρικό σημείο της ανακοίνωσης της Επιτροπής και της υπό συζήτηση κοινοβουλευτικής έκθεσης;
<P>
Δεν είναι άλλο από τη διαπίστωση ότι η δημοκρατία, η εδραίωση του κράτους δικαίου, ο σεβασμός και η προαγωγή των δικαιωμάτων του ανθρώπου, η καταπολέμηση της δωροδοκίας και η εφαρμογή της χρηστής διακυβέρνησης δεν είναι μόνο αρχές που αναγνωρίζονται παγκοσμίως και στόχοι που πρέπει σαφώς να προωθηθούν σε όλα τα μέρη του κόσμου, αλλά επιπλέον και κυρίως είναι απαραίτητες προϋποθέσεις για την επιτυχή εφαρμογή υγιών, ισόρροπων και πραγματικών αναπτυξιακών πολιτικών.
<P>
Στόχος δεν είναι τελικά η «εξαγωγή» προτύπων στους εταίρους μας του τρίτου κόσμου, και ιδίως στις χώρες ΑΚΕ. Δεν πρόκειται για την εισαγωγή αρχών και πρακτικών χαρακτηριστικών των πιο αναπτυγμένων χωρών της γης, αλλά για την επιβεβαίωση μιας αντικειμενικής πλέον διαπίστωσης, δηλαδή ότι η δημοκρατία και τα ανθρώπινα δικαιώματα αποτελούν τις βάσεις στις οποίες μπορεί να αναπτυχθεί η σύγχρονη κοινωνία, και όχι το τελικό αποτέλεσμα της ανάπτυξης.
<P>
Γνωρίζουμε φυσικά πως υπάρχει στενή σχέση μεταξύ δημοκρατίας και ανάπτυξης, αυτή η σχέση όμως δεν μπορεί σε καμία περίπτωση να χρησιμοποιείται ως άλλοθι για να δικαιολογούνται τα αντιδημοκρατικά καθεστώτα και οι παραβιάσεις των πιο στοιχειωδών δικαιωμάτων του ανθρώπου, για να αμφισβητείται το δικαίωμα συμμετοχής στη λήψη αποφάσεων, για να γίνεται ανεκτή η γενικευμένη δωροδοκία κ.ο.κ.
<P>
Τα τελευταία χρόνια, παρακολουθήσαμε, σε πολλές χώρες ΑΚΕ, την ταραχώδη, αν και ενίοτε αβέβαιη, ανάδειξη της κοινωνίας των πολιτών που διεκδικεί μεγαλύτερο πεδίο δράσης, περισσότερες εγγυήσεις και κανόνες, που ζητεί την αναδιοργάνωση των εξουσιών, που απαιτεί η δράση των δημοσίων αρχών να στρέφεται προς το συλλογικό συμφέρον και την ευημερία των πολιτών.
<P>
Το γεγονός αυτό βρίσκεται πίσω από τις νέες διαδικασίες εκδημοκρατισμού που έχουν αρχίσει, ακόμη και στην αφρικανική ήπειρο.
<P>
Η προσέγγιση της Ευρωπαϊκής Ένωσης έχει εξελιχθεί ιδιαίτερα με την πάροδο των χρόνων και από τις αρχές της δεκαετίας του '90 το δημοκρατικό ζήτημα πολύ ορθά τέθηκε στο επίκεντρο των στόχων του συνόλου της αναπτυξιακής συνεργασίας. Φυσικά πρέπει πάντα να αξιολογούνται τα μέσα με βάση δύο σημαντικά είδη πιθανών μέτρων: καταρχάς μέτρων «αρνητικής διάκρισης» τα οποία επιτρέπουν την επιβολή κυρώσεων στις χώρες που είναι υπεύθυνες για παραβιάσεις των ανθρωπίνων δικαιωμάτων και θεσπίζουν το ενεργό στοιχείο παρέμβασης. Τελικά, καθιστούν αυτές τις αρνητικές συμπεριφορές «δαπανηρές» και «μη ενδεδειγμένες». Το πρόβλημα είναι ότι συχνά αυτή η προσέγγιση, παρόλο που είναι απαραίτητη, δεν προβλέπει την παράλληλη συμμετοχή όλων των μελών της διεθνούς κοινότητας στη συμπεριφορά που υιοθετείται απέναντι σε μία χώρα, καθιστώντας ενίοτε άσκοπα τα μέτρα που λαμβάνονται.
<P>
Ωστόσο, αυτή τη στιγμή δίνεται, πολύ σωστά, έμφαση στην ανάγκη «θετικών μέτρων», δηλαδή μέτρων που επιτρέπουν, μέσω της άμεσης συνεργασίας, τη δημιουργία των συνθηκών για την πραγματική εφαρμογή των δεσμεύσεων που προβλέπονται από το άρθρο 5 της Σύμβασης Λομέ.
<P>
Δεδομένου ότι συμφωνώ με το σύνολο των προτάσεων που περιέχονται τόσο στην ανακοίνωση της Επιτροπής όσο και στην έκθεση του κ. Fernαndez Martνn, δεν θα ήθελα να αναφερθώ στις διάφορες προτεινόμενες πρωτοβουλίες. Θα περιοριστώ μόνο στο να υπογραμμίσω κάτι που, σχεδόν αναπόφευκτα, κινδυνεύει να παραλειφθεί. Πρέπει να διερωτηθούμε εάν οι κανόνες και οι διαδικασίες που προβλέπονται από την παρούσα Σύμβαση Λομέ σχετικά με τις συμβάσεις, τη διάθεση και τη διαχείριση των χρηματοοικονομικών πόρων και το σεβασμό των εμπορικών κανόνων προέλευσης, δεν αποτελούν, σε ορισμένες περιπτώσεις, ενδεχόμενο αντικείμενο κακής διαχείρισης, ακόμη και δωροδοκίας σε ορισμένες χώρες ΑΚΕ.
<P>
Διευκρινίζω: το πρόβλημα είναι ότι η έλλειψη διαφάνειας και γνώσης των μέσων της Σύμβασης, που επιτρέπει τη συγκέντρωση, στις χώρες ΑΚΕ, τεράστιας εξουσίας στα χέρια του εθνικού διατάκτη, μπορεί σίγουρα να ανοίξει το δρόμο σε προβλήματα κακής διαχείρισης ή δωροδοκίας ή στρεβλωμένης χρήσης των πόρων.
<P>
Πιστεύω ότι πρόκειται για μια πτυχή που πρέπει να αντιμετωπιστεί σοβαρά κατά την αναδιαπραγμάτευση των κανόνων της μελλοντικής Σύμβασης.

<SPEAKER ID=17 NAME="Corrie">
Κύριε Πρόδρε, καταρχάς θα ήθελα να συγχαρώ τον εισηγητή για την εξαίρετη έκθεσή του καθώς και για το ότι υπήρξε αρκετά γενναίος, ώστε να υπογραμμίσει θέματα όπως η δωροδοκία και η έλλειψη πολυφωνίας που υπάρχουν σε μερικά κράτη. Όλοι μας γνωρίζουμε ότι πολλά αναπτυσσόμενα κράτη βρίσκονται σε σοβαρή οικονομική κατάσταση, αφού στο πρόβλημα του χρέους που αντιμετωπίζουν προστίθεται και η δωροδοκία.
<P>
Δυστυχώς, κατά πολλούς τρόπους, η δημοκρατία ή η έλλειψή της συνδέεται στενά με τη δωροδοκία. Μερικοί, αφού χρησιμοποιούν τη δημοκρατία προκειμένου να αναρριχηθούν στην εξουσία, αρνούνται αργότερα να εγκαταλείψουν την εξουσία αυτή. Γι' αυτό το λόγο χρειάζεται χρηστή διακυβέρνηση καθώς και δημοκρατία, αν θέλουμε να καταπολεμήσουμε τη δωροδοκία. Η όλη δομή της Σύμβασης Λομέ βασίζεται στην δημοκρατία, τα ανθρώπινα δικαιώματα και τη χρηστή διακυβέρνηση. Θα ήθελα να πω στον Επίτροπο ότι τα ωραία λόγια δεν αρκούν. Δεν μπορούμε να πιέσουμε τα κράτη να συμμορφωθούν με τις αρχές αυτές, μπορούμε όμως να χρησιμοποιήσουμε κίνητρα.
<P>
Η βασική φιλοσοφία οποιασδήποτε συμφωνίας συναφθεί μετά το 2000, θα έχει πολύ μεγαλύτερη πολιτική διάσταση· πρέπει να επιμείνουμε στην ύπαρξη πολιτικής πολυφωνίας στις χώρες οι οποίες τυγχάνουν προγραμμάτων στήριξης. Έγκειται στα ίδια τα κράτη να μεριμνήσουν για την ανάπτυξη της πολυφωνίας. Και όπως λέει και ο εισηγητής μας, θα πρέπει να τεθούν σε εφαρμογή μέτρα, προκειμένου να βοηθηθούν τα κράτη ΑΚΕ που αγωνίζονται για την απόκτηση δημοκρατίας. Η περιφερειακή συνεργασία πρέπει να συμβάλλει προς την επίτευξη του σκοπού αυτού.
<P>
Αυτό είναι κάτι το οποίο υποστηρίζω απόλυτα. Θα πρέπει όμως να βρούμε τη χρυσή τομή. Όλο και περισσότερα από τα κράτη τα οποία ζητούν ενίσχυση προβαίνουν σε τέτοιες αλλοιώσεις του Συντάγματός τους, ώστε η πολυφωνία καθίσταται αδύνατη και δεν θα δοθεί ποτέ η ευκαιρία στα κόμματα της αντιπολίτευσης να ανέλθουν στην εξουσία. Αυτό είναι κάτι που δεν θα πρέπει να το ανεχθούμε. Ποιό κίνητρο δίδεται άραγε στα υπεύθυνα κράτη, τα οποία αγωνίζονται να δρουν παραμένοντας στα πλαίσια των κανόνων, αν άλλα κράτη, τα οποία αψηφούν αυτούς τους δημοκρατικούς κανόνες, εξακολουθούν να λαμβάνουν στήριξη;

<SPEAKER ID=18 LANGUAGE="IT" NAME="Fassa">
Κύριε Πρόεδρε, αξιότιμοι κύριοι συνάδελφοι, συντάσσομαι κι εγώ, εξ ονόματος της Ομάδας μου, με τους επαίνους που απευθύνθηκαν στον εισηγητή Fernαndez Martνn, ο οποίος εργάστηκε, οφείλω να πω, με ασυνήθιστη ταχύτητα. Πρόκειται πράγματι για μία από τις εκθέσεις που εκπονήθηκαν στο πιο σύντομο χρονικό διάστημα, στη διάρκεια των εργασιών της Επιτροπής Ανάπτυξης και Συνεργασίας.
<P>
Είναι πολύ ενδιαφέρον το πλαίσιο που χαράζει ο εισηγητής όσον αφορά τις σχέσεις μεταξύ των χωρών της Αφρικής, της Καραϊβικής και του Ειρηνικού και των χωρών της Ευρωπαϊκής Ένωσης. Πολύ σωστά υπογραμμίζει τη μετάβαση από μια αμιγώς οικονομική αντίληψη σε μια αντίληψη συνεργασίας που δίνει αντίθετα ισχυρή έμφαση στις πτυχές των δικαιωμάτων του ανθρώπου, της εξέλιξης προς τη δημοκρατία και της βοήθειας εκ μέρους των χωρών της Ευρωπαϊκής Ένωσης υπέρ της δημιουργίας ενός κράτους δικαίου στις αναπτυσσόμενες χώρες, σε επίπεδο όχι μόνο τυπικό αλλά, κυρίως, ουσιαστικό. Δεν μπορούμε πράγματι να ξεχνάμε ότι δεν αρκεί να εδραιωθούν οι κανόνες και οι αρχές των δυτικών σύγχρονων συνταγμάτων για να υπάρξει αυτόματα δημοκρατία, ούτε αρκεί να καθιερωθεί η δημοκρατία για να δημιουργηθούν αυτόματα πραγματικές συνθήκες ανάπτυξης.
<P>
Να γιατί η έκθεση Fernαndez Martνn δίνει, πολύ έξυπνα, έμφαση στις τοπικές ιδιαιτερότητες. Δεν μπορούμε να πιστεύουμε ότι τα δικά μας θεσμικά πρότυπα είναι οικουμενικά, αιώνια και αδιαμφισβήτητα, ούτε να πιστεύουμε ότι μπορούμε να τα επιβάλουμε ασυλλόγιστα στην πραγματικότητα χωρών με ιστορία πολύ διαφορετική από τη δική μας. Ένα πράγμα είναι όμως βέβαιο: η καταπολέμηση της δωροδοκίας, των καταχρήσεων και της κακής διακυβέρνησης πρέπει να είναι ισχυρή, τόσο στην Ευρώπη όσο και στις αναπτυσσόμενες χώρες.

<SPEAKER ID=19 LANGUAGE="PT" NAME="Girγo Pereira">
Κύριε Πρόεδρε, αγαπητοί συνάδελφοι, θα ήθελα κι εγώ να χαιρετίσω, εξ ονόματος της Ομάδας μου, τόσο την πρωτοβουλία της Επιτροπής, όσο και την έκθεση του συναδέλφου Fernαndez Martνn. Και αναφέρομαι στην πρωτοβουλία της Επιτροπής επειδή τη θεωρώ εξαιρετικά επίκαιρη. Τώρα που πλησιάζει η ημερομηνία ανανέωσης της Σύμβασης, φρονώ ότι έφθασε η κατάλληλη στιγμή να ξεκαθαρίσουμε πώς ερμηνεύει η Ευρωπαϊκή Ένωση το περιεχόμενο της εν λόγω Σύμβασης που αφορά τα ανθρώπινα δικαιώματα, τον εκδημοκρατισμό, το κράτος δικαίου και τη χρηστή διακυβέρνηση.
<P>
Ο ίδιος ο Επίτροπος Deus Pinheiro, προσερχόμενος πριν από μερικούς μήνες ενώπιον αυτού του Σώματος, μας απηύθυνε μια πρόκληση που συνίσταται στην ανάγκη προβληματισμού σχετικά με τις μορφές συνεργασίας ανάμεσα στην Ευρωπαϊκή Ένωση και τις χώρες ΑΚΕ, τις αναπτυσσόμενες χώρες, και ειδικότερα εκείνες των οποίων το καθεστώς είναι αυταρχικό, όπου τα θεμελιώδη δικαιώματα δεν γίνονται σεβαστά, τις χώρες εκείνες όπου η δωροδοκία κατήντησε καθημερινό φαινόμενο του δημόσιου βίου, και πιο συγκεκριμένα τις χώρες όπου οι μαινόμενες συγκρούσεις ενδέχεται να οδηγήσουν στην παρεκτροπή των κονδυλίων της συνεργασίας προς την ενίσχυση της πολεμικής προσπάθειας.
<P>
Είναι παρήγορο, παρά ταύτα, το γεγονός ότι διαπιστώνουμε πως τα τελευταία χρόνια πολλές από τις χώρες ΑΚΕ δρομολόγησαν ουσιαστικές θεσμικές μεταρρυθμίσεις, υπό κοινωνικοοικονομικές και πολιτικές συνθήκες που πολύ συχνά ήταν ιδιαίτερα δυσχερείς, μεταρρυθμίσεις κατά τις οποίες οι κυβερνήσεις έθεταν ως διαρθρωτικούς στόχους την ανάδειξη των θεμελιωδών αξιών του κράτους δικαίου, τη συμμετοχή των πολιτών, τη χρηστή διακυβέρνηση και την προάσπιση των ανθρωπίνων δικαιωμάτων. Όσοι συμμετέχουν στις Συνελεύσεις Ίσης Εκπροσώπησης με τις χώρες ΑΚΕ μπόρεσαν να καταγράψουν μια τέτοια μέριμνα εκ μέρους των προαναφερόμενων χωρών.
<P>
Η νέα εταιρική σχέση ΑΚΕ-ΕΕ θα πρέπει επομένως να περιλαμβάνει μια έντονη πολιτική διάσταση στηριζόμενη στις αξίες της δημοκρατίας, διότι μόνον ένα δημοκρατικό πολίτευμα είναι σε θέση να εγγυηθεί την πλήρη άσκηση των ανθρωπίνων δικαιωμάτων. Από την άλλη, είναι επιτακτική ανάγκη να συμπεριληφθούν πράγματι στη νέα Σύμβαση λεπτομερείς και σαφέστατες διατάξεις που θα αφορούν την πάλη κατά της δωροδοκίας και, συγχρόνως, να προβλέπονται πολύ συγκεκριμένες κυρώσεις οι οποίες θα επιβάλλονται είτε στις χώρες ΑΚΕ, είτε στα κράτη μέλη, είτε ακόμη στους οικονομικούς παράγοντες.
<P>
Τέλος, εκφράζουμε επίσης την πεποίθηση ότι το ενδεδειγμένο θεσμικό πλαίσιο, τόσο για τη συζήτηση των νέων αντιλήψεων που θα συμπεριληφθούν στη Σύμβαση όσο για την υλοποίηση αυτής της πολιτικής, πρέπει να είναι η Συνέλευση Ίσης Εκπροσώπησης με τις χώρες ΑΚΕ, αναπροσαρμοσμένη και προικισμένη με νέες δομές.

<SPEAKER ID=20 LANGUAGE="DE" NAME="Telkδmper">
Κύριε Πρόεδρε, και η δική μας Ομάδα θα υποστηρίξει την έκθεση του κυρίου Fernαndez Martνn. Είναι μια καλή έκθεση. Επί χρόνια διεξάγαμε έντονες συζητήσεις πάνω στα θέματα της δημοκρατίας, του κράτους δικαίου, των δικαιωμάτων του ανθρώπου και της χρηστής διακυβέρνησης σε αναπτυσσόμενες χώρες, στις χώρες ΑΚΕ. Μια σημαντική συμβολή ήταν η διαπραγμάτευση της Σύμβασης Λομέ IV, και αυτή η έκθεση αποτελεί το επόμενο στάδιο.
<P>
Είναι σημαντικό να δημιουργηθεί η υποδομή για τη διάκριση των εξουσιών. Γι' αυτό το σκοπό, όμως, πολλές χώρες χρειάζονται υποστήριξη, την οποία θα πρέπει να παρέχουμε στο πλαίσιο της αναπτυξιακής πολιτικής και της συνεργασίας ΑΚΕ. Πολύ σημαντικό είναι η ίδια η Συνέλευση Ίσης Εκπροσώπησης να είναι πλουραλιστική, να συμμετέχουν σε αυτήν οι εκπρόσωποι των διαφόρων πολιτικών κομμάτων και και δεν χρειάζεται να συμμετέχουν οπωσδήποτε οι αντιπρόσωποι αυταρχικών καθεστώτων. Αυτό θα πρέπει να το φροντίσουμε από κοινού.
<P>
Το ίδιο ισχύει και για τη χορήγηση των πόρων. Εάν θέλουμε να καταπολεμήσουμε τη δωροδοκία μέσα στην Ευρωπαϊκή Ένωση - κάτι το οποίο ήταν το θέμα της χθεσινής συζήτησης - τότε αυτό ισχύει φυσικά και για τη συνεργασία με τις χώρες ΑΚΕ.
<P>
Θα πρέπει όμως να δούμε και πού παραβιάζονται ανθρώπινα δικαιώματα μέσω των μέτρων υποδομής, μέσω της σημερινής παγκόσμιας οικονομίας - όπως αναφέρει ο κύριος Fernαndez Martνn στο σημείο 7 - δηλαδή μέσω του προβληματισμού γύρω από την υπερχρέωση, μέσω των μέτρων για τη διαρθρωτική προσαρμογή ή ακόμη μέσω της πίεσης που ασκούν ευρωπαϊκοί όμιλοι επιχειρήσεων στον αυτόχθονα πληθυσμό, ώστε να υποταχθεί στα μέτρα για τη διαρθρωτική προσαρμογή, κάτι το οποίο παρεμποδίζει συχνά τα μέτρα για το κράτος δικαίου και τη διάκριση των εξουσιών.

<SPEAKER ID=21 LANGUAGE="NL" NAME="Blokland">
Κύριε Πρόεδρε, στο έγγραφο της Επιτροπής βρήκα έναν πολύ ωραίο ορισμό της «χρηστής διακυβέρνησης»: «Χρηστή διακύβερνηση είναι μια διαφανής και πειστική διαχείρηση των κοινών μέσων μιας χώρας ». Θα ήθελα να αντικαταστήσω τις λέξεις «μιας χώρας» με τις λέξεις «της Ευρωπαϊκής Ένωσης», ώστε να γίνει σαφές ότι δεν αρμόζει μια πατερναλιστική στάση απέναντι στις χώρες ΑΚΕ. Έχω την εντύπωση ότι μιλάμε για πολιτικό διάλογο για να κρύψουμε ότι κατά βάθος θέλουμε να επιβάλουμε στις χώρες ΑΚΕ ένα δυτικό πολιτικό πρότυπο.
<P>
Τα πενιχρά αποτελέσματα της Σύμβασης Λομέ, που ήρθαν το 1997 στο φώς της δημοσιότητας με την Πράσινη Βίβλο της Επιτροπής, οδήγησαν σε ευρείες συζητήσεις εάν πρέπει να συνεχισθεί η Σύμβαση ή όχι. Εάν το 2000 θα γίνει τελικά νέα σύμβαση, θα πρέπει να έχει εντελώς διαφορετικές δομές. Και πιστεύουμε ότι τις βρήκαμε με το πολιτικό σκέλος. Οι αποτυχίες του παρελθόντος αποδίδονται εξ ολοκλήρου στη μη λειτουργία των κρατικών δομών, στη δωροδοκία και σε άλλα. Αναζητούν πολιτικές λύσεις για οικονομικά προβλήματα.
<P>
Αναρωτιέμαι σοβαρά εάν αυτή η προσέγγιση θα πετύχει. Δεν θεωρώ άλλωστε την Ευρωπαϊκή Ένωση το σωστό βήμα για τέτοιους πολιτικούς διαλόγους. Θα κάναμε καλύτερα να μοχθούμε για την έμπρακτη συμμετοχή των αναπτυσσομένων χωρών στην παγκόσμια οικονομία, ακόμα και αν κάτι τέτοιο έρχεται σε αντίθεση με τα δικά μας οικονομικά συμφέροντα.

<SPEAKER ID=22 LANGUAGE="DE" NAME="Lukas">
Κύριε Πρόεδρε, ας μου επιτραπεί να συγχαρώ τον εισηγητή για την εξαίρετη εργασία του και να τονίσω κι εγώ από την πλευρά μου πόσο σημαντικό είναι να αποτελέσει η προώθηση των δικαιωμάτων του ανθρώπου μελλοντικά ένα πρωτεύον στοιχείο της αναπτυξιακής πολιτικής της Ευρωπαϊκής Ένωσης. Θεωρώ σημαντικό να τονίσω ιδιαίτερα την καταπολέμηση της δωροδοκίας, η οποία σε κάποια κράτη ΑΚΕ αποτελεί ένα πανταχού παρόν κακό σύμπτωμα. Χωρίς να θέλω εδώ να ασκήσω πολεμική, θέλω να πω, παρ' όλα αυτά, ότι θα είναι σημαντικό για την Ευρωπαϊκή Ένωση να δώσει το καλό παράδειγμα στο θέμα της δωροδοκίας. Δεν μπορούμε να κάνουμε κήρυγμα για τις καλές ιδιότητες του νερού, κι εμείς από την άλλη να πίνουμε ουΐσκι.
<P>
Πρωταρχικής σημασίας είναι να δοθεί ιδιαίτερη προσοχή στην κατάσταση των παιδιών και στην προστασία των δικαιωμάτων του παιδιού στο πλαίσιο του διαλόγου ΑΚΕ-ΕΕ. Ο μόνος αποτελεσματικός τρόπος για την συνεχή βελτίωση της τύχης κοινωνικά ή σεξουαλικά κακοποιημένων παιδιών σε κάποιες θιγόμενες χώρες είναι να ειπωθούν στο πλαίσιο της αναπτυξιακής πολιτικής ξεκάθαρα λόγια που δεν θα επιδέχονται καμιά αμφισβήτηση, καθώς επίσης και να τεθούν όροι. Αν θέλουμε η διάσταση «δημοκρατία και ανθρώπινα δικαιώματα» να αποτελεί πραγματικά αναπόσπαστο στοιχείο της εξωτερικής και της αναπτυξιακής πολιτικής της Κοινότητας, θα πρέπει το παιδί να τεθεί στο επίκεντρο. Σε καμία εταιρική χώρα δεν πρέπει να επιτρέψουμε την αυξανόμενη παιδική εργασία και τη μαζική σεξουαλική κακοποίηση των παιδιών.
<P>
Ακόμα και αν οι άσχημες εξελίξεις στον περιβαλλοντικό τομέα δεν λαμβάνουν χώρα ακριβώς έξω από την πόρτα μας, πρέπει, στις σχέσεις μας με τα κράτη ΑΚΕ, να συμπεριλάβουμε και οικολογικές πτυχές ενόψει των σημαντικών παγκόσμιων συσχετισμών.

<SPEAKER ID=23 LANGUAGE="DE" NAME="Habsburg-Lothringen">
Κύριε Πρόεδρε, θα ήθελα φυσικά κι εγώ να εκφράσω τα συγχαρητήριά μου στον κύριο Fernαndez Martνn. Αποδίδω μεγάλη σημασία στην έκθεση αυτή, όπως φυσικά και στην έκθεση της Επιτροπής, καθώς μία από τις αιτίες των διενέξεων που προκύπτουν διαρκώς μεταξύ των Ηνωμένων Πολιτειών της Αμερικής και της Ευρώπης είναι ότι έχουμε με 70 κράτη του κόσμου μία ιδιαίτερα στενή οικονομική σχέση και ότι υπάρχει μεγάλη αμοιβαία υποστήριξη. Πιστεύω ότι για το λόγο αυτό είναι απολύτως φυσικό το γεγονός ότι εμείς, ως Ευρωπαίοι, προσπαθούμε να επιβάλουμε και να υποστηρίξουμε σε αυτά τα 70 κράτη, με τα οποία συνεργαζόμαστε, συγκεκριμένες βασικές αρχές, τις οποίες έχουμε αναγνωρίσει ως σωστές; ουσιαστικά αυτό το βλέπουμε ως βασική προϋπόθεση στον τομέα αυτό.
<P>
Επιτρέψτε μου, παρ' όλα αυτά, μια πολύ μικρή, αλλά σημαντική κατά τη γνώμη μου, κριτική στην έκθεση αυτή. Αφορά το γεγονός ότι, αφότου καθιερώθηκαν τα δικαιώματα των κρατών, όπως και το εσωτερικό δίκαιο του κάθε κράτους, δίνουμε μεγάλη σημασία στα ανθρώπινα δικαιώματα, εννοώντας φυσικά με τη λέξη αυτή το άτομο; ότι υπάρχουν όμως κάποιες ομάδες κοινών συμφερόντων, που έχουν κι αυτές δικαιώματα, δυστυχώς το παραβλέπουμε. Αναφέρομαι εδώ προπαντός στις μειονότητες και στις διάφορες εθνοτικές ομάδες, οι οποίες ζουν στα κράτη αυτά και δυστυχώς δεν αναφέρονται στην έκθεση αυτή.
<P>
Βιώνουμε κάτι παραπάνω από συχνά το γεγονός ότι ειδικά οι μειονότητες τυγχάνουν τρομερά άσχημης μεταχείρισης στα κράτη αυτά, ότι δεν τους αναγνωρίζεται κανένα δικαίωμα. Αναφέρομαι σε κάποια αφρικανικά κράτη, όπως η περιοχή των Μεγάλων Λιμνών. Αν αναλογιστούμε τι συμβαίνει στη Ρουάντα και στο Μπουρούντι, τότε πιστεύω ότι θα ήταν εξαιρετικά σημαντικό, εμείς, ως Ευρωπαϊκό Κοινοβούλιο που υπερασπίζεται πάντοτε τα ανθρώπινα δικαιώματα, αλλά και τα δικαιώματα των εθνοτικών ομάδων, να φροντίσουμε γι' αυτό που δεν συνέβαινε ώς τώρα, να φροντίσουμε δηλαδή για τη διασφάλιση συγκεκριμένων δικαιωμάτων των ομάδων αυτών σε παγκόσμιο επίπεδο.

<SPEAKER ID=24 LANGUAGE="NL" NAME="Bertens">
Κύριε Πρόεδρε, τρέφω μεγάλη εκτίμηση για τη σταδιακή ανάπτυξη της πολιτικής της Ένωσης για τα ανθρώπινα δικαιώματα. Για να είναι πιο αποτελεσματική, η πολιτική για τα ανθρώπινα δικαιώματα πρέπει να είναι αταλάντευτη, διαφανής, δίκαιη άρα και συνεπής. Στην παρούσα ανακοίνωση παρουσιάζονται καλές αλλά και λιγότερο καλές προτάσεις. Εδώ συμφωνώ απόλυτα με τα λόγια του προηγουμένου ομιλητή, του κ. Habsburg-Lothringen. Σωστά προτείνει η Επιτροπή να επεκταθεί ο διάλογος με τις χώρες ΑΚΕ με σκοπό να προωθηθούν η δημοκρατία και τα ανθρώπινα δικαιώματα στις εν λόγω χώρες. Σωστά πάλι προτείνεται ενας συνδυασμός θετικών και αρνητικών μέσων για την επίτευξη του στόχου. Θεωρώ αυτή την ισορροπία βασική για την επιτυχία. Ο εισηγητής κ. Fernαndez Martνn δικαιολογημένα υπενθυμίζει ότι το Κοινοβούλιο πρέπει να συμμετέχει στην ενδεχομένη λήψη απόφασης αναστολής της συνεργασίας ΑΚΕ.
<P>
Τέλος, κύριε Πρόεδρε, καλώ την Επιτροπή να εκπονήσει μια παρόμοια ανακοίνωση για τη δημοκρατία και τα ανθρώπινα δικαιώματα σε άλλα μέρη του κόσμου. Παντού στον κόσμο πρέπει να θεμελιώνεται η πολιτική της Ένωσης με ξεκάθαρα κριτήρια. Τα κριτήρια είναι γνωστά, τα είπαμε: αταλάντευτη, διαφανής, δίκαιη και συνεπής, λαμβάνοντας υπόψη ακόμα ότι δεν έχουν παντού στον κόσμο προχωρήσει οι άνθρωποι όπως εμείς. Και ακόμα, εδώ συμφωνώ απόλυτα με τον συνάδελφο, φίλο και συμπατριώτη μου Blokland, πρέπει να σκουπίζουμε καμιά φορά και τη δική μας αυλή.

<SPEAKER ID=25 NAME="Cushnahan">
Κύριε Πρόεδρε, το Σεπτέμβριο του 1998 ξεκίνησαν οι διαπραγματεύσεις μεταξύ της Ε.Ε. και των κρατών ΑΚΕ, προκειμένου να συμφωνηθεί τι θα επακολουθήσει της Σύμβασης Λομέ. Χαιρετίζω το γεγονός ότι ουσιαστική βάση των διαπραγματεύσεων αυτών αποτελεί η ενίσχυση και η εμβάθυνση του πολιτικού διαλόγου, στοιχείο το οποίο απουσίαζε κατά ένα μεγάλο ποσοστό από τις προηγούμενες συζητήσεις. Ένα από τα βασικά στοιχεία του πολιτικού διαλόγου είναι το θέμα της έκθεσης αυτής, δηλαδή ο εκδημοκρατισμός, η προστασία των ανθρωπίνων δικαιωμάτων, καθώς και η εφαρμογή του κράτους δικαίου.
<P>
Στην έκθεση τα θέματα αυτά εξετάζονται σε βάθος. Υποστηρίζω τις συστάσεις του εισηγητή να συμπεριληφθούν ισχυρότερες διατάξεις στο πεδίο των ανθρωπίνων δικαιωμάτων, καθώς και τη σύσταση να αντιμετωπιστεί η δωροδοκία. Ιδιαίτερα δε υποστηρίζω τις συστάσεις αναφορικά με τη επιβολή κυρώσεων. Υποστηρίζω τη στρατηγική που παρουσιάζεται σε γενικές γραμμές στην έκθεση αυτή, συγχαίρω τον εισηγητή και εύχομαι το Κοινοβούλιο να εγκρίνει την έκθεση αυτή με συντριπτική πλειοψηφία.

<SPEAKER ID=26 NAME="Oreja">
Κύριε Πρόεδρε, κυρίες και κύριοι, θέλω, κατ' αρχάς, να συγχαρώ το Κοινοβούλιο για την πρόταση ψηφίσματός του σχετικά με την ανακοίνωση της Επιτροπής «Εκσυγχρονισμός, κράτος δικαίου, σεβασμός των δικαιωμάτων του ανθρώπου και χρηστή διακυβέρνηση: οι προκλήσεις της εταιρικής σχέσης μεταξύ της Ευρωπαϊκής Ένωσης και των ΑΚΕ». Θέλω επίσης, πιο συγκεκριμένα, να συγχαρώ τόσο τον συντάκτη της έκθεσης, τον κ. Fernαndez Martνn, όσο και εκείνον που μίλησε εξ ονόματός του σήμερα, τον κ. Pomιs, για την ποιότητα της εργασίας τους, και να ευχαριστήσω για τη συμμετοχή τους όλους τους ομιλητές που έλαβαν τον λόγο σ' αυτή τη συζήτηση.
<P>
Κατά τη διάρκεια της τελευταίας δεκαετίας, η συμπερίληψη των δικαιωμάτων του ανθρώπου, του κράτους δικαίου και των δημοκρατικών αρχών στην πολιτική της Ευρωπαϊκής Ένωσης γενικά, και στις εξωτερικές της σχέσεις ειδικότερα, αποκτούσε όλο και μεγαλύτερη σημασία και αυτό οφείλεται κυρίως στην πεποίθηση ότι δεν μπορεί να υπάρχει σταθερή ανθρώπινη ανάπτυξη χωρίς ένα θεσμικό και πολιτικό πλαίσιο σεβασμού των αρχών αυτών.
<P>
Επαφίεται, ωστόσο, στην κάθε χώρα να αποφασίσει το πολιτικό και οικονομικό πρότυπο, σύμφωνα με το οποίο θα οργανωθεί η συλλογική ζωή στο πλαίσιο του σεβασμού των γενικών αρχών των ανθρώπινων δικαιωμάτων και των σχετικών συμβάσεων και διεθνών και περιφερειακών νομικών μέσων.
<P>
Η παρούσα ανακοίνωση ακολουθεί τη γραμμή των παλαιότερων ανακοινώσεων της Επιτροπής για αυτά τα θέματα και, ιδίως, των ανακοινώσεων του Μαϊου 1995 σχετικά με την ενσωμάτωση και τον σεβασμό των δημοκρατικών αρχών στις συμφωνίες της Κοινότητας με τις τρίτες χώρες, του Νοεμβρίου 1995 σχετικά με την Ευρωπαϊκή Ένωση και τις εξωτερικές όψεις της πολιτικής για τα δικαιώματα του ανθρώπου, «Από τη Ρώμη στο Μάαστριχτ και επέκεινα», και του Μαρτίου 1996 σχετικά με την Ευρωπαϊκή Ένωση και τις συγκρούσεις στην Αφρική, «Αποκατάσταση της ειρήνης, αποτροπή των συγκρούσεων και άλλων προβλημάτων».
<P>
Η ανακοίνωση ανταποκρίνεται σε μια τριπλή απαίτηση: να διασαφηνίσει στους εταίρους ΑΚΕ πώς ερμηνεύει η Ευρωπαϊκή Επιτροπή τις αρχές αυτές, να συμβάλει στην εντατικοποίηση των συζητήσεων στις χώρες ΑΚΕ και να προετοιμάσει και να διευκολύνει τη συζήτηση για τις μελλοντικές σχέσεις μεταξύ των χωρών ΑΚΕ και της Ευρωπαϊκής Ένωσης.
<P>
Για αυτούς τους λόγους, η Επιτροπή θεωρεί απαραίτητο να καταρτίσει μια ειδική ανακοίνωση για τις χώρες ΑΚΕ, προκειμένου να διευκρινίσει τις έννοιες που περιέχονται στο άρθρο 5 της αναθεωρημένης Σύμβασης Λομέ IV και να καταρτίσει ένα σχέδιο δράσης, προκειμένου να συστηματοποιήσει τον διάλογο με τις χώρες ΑΚΕ, να ενισχύσει τη συζήτηση σε αυτές τις χώρες για τα εν λόγω θέματα και να δώσει έμφαση σε μια σειρά συγκεκριμένων μέτρων και δράσεων προτεραιότητας.
<P>
Όσον αφορά τις αρχές και τους στόχους, η Επιτροπή εκφράζει την ικανοποίησή της για την έγκρισή τους από το Κοινοβούλιο και για το ότι ανταποκρίνεται στους προσανατολισμούς των εκθέσεων των κ.κ. Rocard και Martens. Η Επιτροπή επαναλαμβάνει την αρχή ότι η προαγωγή των δικαιωμάτων του ανθρώπου, του κράτους δικαίου και των δημοκρατικών αρχών αποτελεί αναπόσπαστο τμήμα της αναπτυξιακής πολιτικής της Ευρωπαϊκής Ένωσης και ουσιώδες στοιχείο της Σύμβασης Λομέ και δέχεται το αίτημα του Κοινοβουλίου να προσθέσει στη χρηστή διακυβέρνηση μια ρητή αναφορά στην καταπολέμηση της δωροδοκίας, όπως ορίζεται στην εντολή διαπραγμάτευσης των χωρών ΑΚΕ και της Ευρωπαϊκής Ένωσης.
<P>
Όσον αφορά το σχέδιο δράσης, η Επιτροπή εκφράζει την ικανοποίησή της για το γεγονός ότι το Κοινοβούλιο συμφωνεί με τη θετική προσέγγιση αυτών των θεμάτων, με τη σύσταση να προτείνουν οι ίδιες οι χώρες ΑΚΕ κριτήρια για την προαγωγή των ανθρώπινων δικαιωμάτων, με την αναγνώριση των κοινωνικών, οικονομικών, πολιτικών και πολιτιστικών ιδιαιτεροτήτων κάθε χώρας ΑΚΕ και με την ιδέα ότι μπορούν να ορίζονται από την ίδια τα κριτήρια και οι δράσεις προτεραιότητας και ο ρυθμός ανάπτυξης και να γίνεται η αποτίμηση της επιτελεσθείσας προόδου.
<P>
Τέλος, θέλω να υπογραμμίσω την πεποίθηση ότι μόνο μέσω διαλόγου μεταξύ της Κοινότητας και των χωρών ΑΚΕ για αυτά τα θέματα θα μπορέσει να αναπτυχθεί η πολιτική και θεσμική διάσταση της συνεργασίας και παράλληλα να γίνεται σεβαστή η εθνική κυριαρχία και τα συγκεκριμένα χαρακτηριστικα των εν λόγω χωρών, πράγμα που μας κάνει να συμφωνήσουμε με τις προτάσεις του παρόντος ψηφίσματος, που αφορούν τη δυνατότητα προόδου σε αυτά τα θέματα, με την ευκαιρία της διαπραγμάτευσης της Σύμβασης ΑΚΕ/Ευρωπαϊκής Ένωσης, την ανάγκη προσδιορισμού και θεσμοθέτησης της διαδικασίας και των λεπτομερειών αυτού του διαλόγου στην επόμενη Σύμβαση ΑΚΕ/ΕΕ, όπως ορίζεται στην εντολή διαπραγμάτευσης, τη σημασία της ανάπτυξης και της διεύρυνσης αυτού του διαλόγου με ενσωμάτωση των διάφορων φορέων της κοινωνίας των πολιτών, το συμφέρον της ανάπτυξης αυτού του διαλόγου με την ευκαιρία της διαπραγμάτευσης των ενδεικτικών, εθνικών και περιφερειακών, προγραμμάτων και την ανάγκη έγκρισης και ενίσχυσης των οργάνων ίσης εκπροσώπησης, συμπεριλαμβανομένης της Συνέλευσής σας, για την ενίσχυση και την ανάπτυξη αυτού του διαλόγου.
<P>
Όσον αφορά τον προσδιορισμό των συγκεκριμένων μέτρων και δράσεων προτεραιότητας που πρέπει να εφαρμοσθούν, συμμεριζόμαστε, προφανώς, τις προτάσεις του ψηφίσματος σχετικά με τη σημασία της υποστήριξης των δράσεων προς όφελος των ευάλωτων ομάδων και, συγκεκριμένα, υπέρ των δικαιωμάτων των παιδιών και του προσωπικού του στρατού και της αστυνομίας, όπως αυτές αναπτύσσονται τα τελευταία χρόνια μέσω της χρηματοδότησης σχεδίων στους τομείς αυτούς από τις γραμμές του κεφαλαίου Β-7 του προϋπολογισμού, «Πρωτοβουλίες υπέρ της δημοκρατίας».
<P>
Τέλος, επιτρέψτε μου να συμμεριστώ μαζί σας - το επαναλαμβάνω - την αναγνώριση, που εκφράζεται στο ψήφισμα του κ. Fernαndez Martνn, των αξιόλογων προσπαθειών και προόδων που έχουν σημειωθεί τα τελευταία χρόνια σε αρκετές χώρες ΑΚΕ, παρά τις δυσχερείς οικονομικές συνθήκες που διανύουν.

<SPEAKER ID=27 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Προχωρούμε τώρα στην ψηφοφορία.
<P>
Το Σώμα εγκρίνει το ψήφισμα

<SPEAKER ID=28 NAME="Deprez">
Αξίζει να χαιρετίσουμε για ακόμη μία φορά την πρωταρχική θέση που εδόθη στην προώθηση των δικαιωμάτων του ανθρώπου, του κράτους δικαίου και των δημοκρατικών αρχών στην ευρωπαϊκή πολιτική αναπτυξιακής βοήθειας.
<P>
Ως προς αυτό το θέμα, ότι και να πούμε δεν φτάνει για να τονίσουμε ότι πρέπει όχι μόνο να χαιρετίσουμε, αλλά και να ενθαρρύνουμε τις προσπάθειες που διεξάγονται σε αυτούς του τομείς από τις αναπτυσσόμενες χώρες, αλλά και να τις υποστηρίξουμε, ιδιαίτερα δε διότι τις περισσότερες φορές πραγματοποιούνται κάτω από δυσχερείς κοινωνικοοικονομικές συνθήκες.
<P>
Μαζί με αυτά, πρέπει να προσθέσουμε ως άλλη προτεραιότητα στην προσεχή σύμβαση ΑΚΕ-ΕΕ την προώθηση της σωστής διαχείρισης των δημοσίων υποθέσεων και την καταπολέμηση της δωροδοκίας, με τα συγκεκριμένα όργανα και μέτρα για να τις υλοποιήσουμε.
<P>
Πράγματι, δεν θα μπορέσει να υπάρξει κοινωνικά ισορροπημένη πολιτική οικονομικής ανάπτυξης, όσο γίνεται κατάχρηση μεγάλου μέρους των εσόδων ενός κράτους προς όφελος μερικών.
<P>
Ομοίως, μία άλλη προϋπόθεση που νομίζω ότι είναι απαραίτητη για κάθε βιώσιμη ανάπτυξη, είναι να δίνει η νέα σύμβαση ιδιαίτερη βάση στην τήρηση και την υλοποίηση, από τους εταίρους μας, των ελάχιστων διεθνών προδιαγραφών της ΔΟΕ. Η εν λόγω σύμβαση θα πρέπει επίσης να φροντίζει για την ενίσχυση των οικονομικών και κοινωνικών εταίρων στις χώρες ΑΚΕ, καθώς και την καθιέρωση ενός μόνιμου και εποικοδομητικού διαλόγου μεταξύ τους. Γενικότερα, είναι απαραίτητο πάλι να υποστηρίξουμε και να αυξήσουμε τον ρόλο της κοινωνίας των πολιτών στην κατάρτιση και υλοποίηση των προγραμμάτων ανάπτυξης και εκδημοκρατισμού στις χώρες εταίρους μας.
<P>
Για να ολοκληρώσω, θα επιβεβαιώσω και τον σημαντικό ρόλο που διαδραματίζουν οι γυναίκες σε όλες τις αξιόπιστες διαδικασίες ανάπτυξης και επιμένω, όπως και ο εισηγητής μας, ότι είναι αναγκαίο να δοθεί ιδιαίτερη προσοχή, ώστε να λαμβάνονται περισσότερο υπόψη τα νομικά και κοινωνικά τους δικαιώματα, καθώς και η μεγαλύτερη συμμετοχή τους στα πολιτικά δρώμενα.

<CHAPTER ID=3>
Εξαγωγή τεχνολογιών ανανεώσιμων ενεργειών
<SPEAKER ID=29 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0477/98) του κ. Elchlepp, εξ ονόματος της Επιτροπής Εξωτερικών Οικονομικών Σχέσεων, σχετικά με τις νέες δυνατότητες της Ευρωπαϊκής Ένωσης στον τομέα της εξαγωγής τεχνολογιών και υπηρεσιών για τη χρησιμοποίηση των ανανεώσιμων πηγών ενέργειας.
<P>
Έχει τον λόγο ο κ. Elchlepp ως εισηγητής.

<SPEAKER ID=30 NAME="Elchlepp">
Κύριε Πρόεδρε, κύριε Επίτροπε, αγαπητοί συνάδελφοι, η προκείμενη έκθεση θέλει από τη μία πλευρά να επιστήσει την προσοχή σε μια καινούργια, στραμμένη κυρίως προς το μέλλον δυνατότητα στον τομέα των ανανεώσιμων πηγών ενέργειας την οποία όμως, δυστυχώς, έχουμε εκμεταλλευθεί ελάχιστα. Πρόκειται για τη δυνατότητα που υπάρχει για ευρωπαϊκές εξαγωγές τεχνολογιών και υπηρεσιών για τη χρησιμοποίηση των ανανεώσιμων πηγών ενέργειας και παράλληλα για τη δυνατότητα συνεργασίας της Ευρώπης με τρίτες χώρες στον τομέα αυτό. Από την άλλη πλευρά η έκθεση έχει ως στόχο της την υποβολή μιας πολύ συγκεκριμένης πρότασης δράσης. Έχουμε δηλαδή να κάνουμε με μια ευτυχή συγκυρία: ειδικά στον τομέα αυτόν η Ευρώπη μπορεί να συνδυάσει κατά τρόπο ιδανικό τα συμφέροντά της στον τομέα των εξαγωγών και της αγοράς εργασίας με το συμφέρον των τρίτων κρατών για μικρού κόστους, συστήματα παροχής ενέργειας προσαρμοσμένα στις ανάγκες τους.
<P>
Είναι -ελπίζω- γνωστό ότι οι ανανεώσιμες πηγές ενέργειας αποτελούν αναπόφευκτη συμβολή σε μια ενεργειακή και περιβαλλοντική πολιτική με συναίσθηση των ευθυνών της, ώστε να επιτευχθούν, όσο είναι καιρός, οι στόχοι προστασίας του κλίματος που τέθηκαν στο Κιότο. Όπως δείχνουν όμως οι προγνώσεις, η αιολική και η ηλιακή ενέργεια, η ενέργεια από βιομάζα και άλλες ενεργειακές πηγές του τομέα των ανανεώσιμων πηγών ενέργειας, χρήζουν - αν μη τι άλλο από οικονομική άποψη, αλλά και από την άποψη των εξωτερικών οικονομικών σχέσεων - μίας εντονότερης υποστήριξης στη βιομηχανική πολιτική και στην πολιτική για την απασχόληση της Ευρωπαϊκής Ένωσης. Συνεπώς, περιμένω ότι η γερμανική Προεδρία της Ευρωπαϊκής Ένωσης θα δώσει στο θέμα αυτό νέα έμφαση.
<P>
Στη Λευκή Βίβλο για την Ενέργεια του 1995 είχε ήδη γίνει μια σαφής δήλωση για τις ανανεώσιμες πηγές ενέργειας, που περιλάμβανε και τη σκοπιά των εξωτερικών οικονομικών σχέσεων, και στη Λευκή Βίβλο του 1997 αναφέρεται το πρόγραμμα γιά ένα εκατομμύριο ηλιακές στέγες που πρόκειται να παρέχει φωτοβολταϊκή ενέργεια στο ήμισυ των χωρών του τρίτου κόσμου, και θα μπορούσε έτσι να αποτελέσει ένα μεγάλο κεφάλαιο στην προώθηση των εξαγωγών για τις δικές μας εγχώριες βιομηχανίες στην Ευρώπη. Αναρωτιέμαι τώρα: πού είναι οι πράξεις; Ρωτάω την Επιτροπή: πού είναι οι προτάσεις υλοποίσης; Ρωτάω το Συμβούλιο: πού είναι οι απαραίτητοι οικονομικοί πόροι, οι οποίοι βεβαίως θα πρέπει να προέλθουν, κατά κύριο λόγο, από τα κράτη μέλη;
<P>
Πέραν αυτού, έχουν να γίνουν δύο πράγματα: Πρώτον, για τις ανανεώσιμες πηγές ενέργειας χρειαζόμαστε μια μακροπρόθεσμη ευρωπαϊκή στρατηγική προώθησης των εξαγωγών, η οποία θα είναι διατομεακή, θα καλύπτει όλη την εξαγωγική αλυσίδα και θα βοηθήσει ιδιαίτερα τις μικρές και μεσαίες επιχειρήσεις μας να στεριώσουν στις παγκόσμιες αγορές. Συχνά τους λείπουν αξιόπιστες πληροφορίες για τις αγορές του εξωτερικού, κάτι το οποίο μπόρεσα να διαπιστώσω χθες το βράδυ κατά την επίσκεψή μου σε μια αντίστοιχη επιχείρηση του τομέα της αρμοδιότητάς μου, η οποία εξάγει συστήματα χρήσης ηλιακής ενέργειας σε τρίτες χώρες. Όπως προκύπτει από μια γνωμοδότηση, κανένα από τα 17 δυνάμει σχετικά προγράμματα στήριξης της Ευρωπαϊκής Ένωσης δεν στοχεύει ειδικά στη στήριξη εξαγωγών ανανεώσιμων πηγών ενέργειας. Πολλά από τα προγράμματα αυτά είναι ακατάλληλα για μικρές και μεσαίες επιχειρήσεις, αφού υποστηρίζουν μόνο σχεδιασμούς μεγάλης κλίμακας, ύψους ενός εκατομμυρίου ευρώ και άνω. Η έλλειψη πληροφοριών γύρω από τις αγορές, αλλά και τα προβλήματα στη διαμεσολάβηση των επιχειρησιακών εταίρων, είναι δύο ακόμα βασικά εμπόδια, όπως μπόρεσα να διαπιστώσω.
<P>
Για να μπορέσουμε να συντονίσουμε και να ενισχύσουμε ουσιαστικά τις αντίστοιχες ευρωπαϊκές δραστηριότητες του εξωτερικού εμπορίου, ζητώ τη σύσταση ενός Ευρωπαϊκού Συμβουλίου Εξαγωγών για ανανεώσιμες πηγές ενέργειας, το οποίο θα βοηθά αποτελεσματικά τις μικρομεσαίες επιχειρήσεις, συμβουλεύοντάς τις, και θα διευκολύνει την πρόσβασή τους στις μεγάλες μελλοντικές παγκόσμιες αγορές. Αυτό το Συμβούλιο Εξαγωγών θα μπορούσε να χρηματοδοτηθεί από κοινού από την ΕΕ και από ενώσεις των φορέων του κλάδου των ανανεώσιμων πηγών ενέργειας. Θα έπρεπε κατά κύριο λόγο να δρα ως μονάδα συντονισμού, να ενθαρρύνει την ίδρυση συνεταιρισμών εξαγωγών, να δικτυώνει τους τελευταίους με ισχυρούς εταίρους σε χώρες στόχου και να υποστηρίζει δραστηριότητες στον τομέα του προ-μάρκετινγκ.
<P>
Είναι ανάγκη να βιαστούμε. Οι ανταγωνιστικές βιομηχανίες στις ΗΠΑ και στην Ιαπωνία δεν κοιμώνται. Στις ΗΠΑ υπάρχει εξάλλου ήδη το US Export Council for Renewable Energies, το Αμερικανικό Συμβούλιο Εξαγωγών για Ανανεώσιμες Πηγές Ενέργειας, που έχει γραφεία στις χώρες οι οποίες μελλοντικά θα αποτελέσουν αγορές και χρηματοδοτείται γενναιόδωρα. Πόσο σημαντικός είναι ολόκληρος ο κλάδος μπορούν να το αποδείξουν εν συντομία μερικά νούμερα. Οι συνολικές συναλλαγές στην παγκόσμια αγορά στον τομέα των ανανεώσιμων πηγών ενέργειας εκτιμώνται για τα έτη 1990 έως 2010 περίπου σε 1.800 δισεκατομμύρια ευρώ. Ο ετήσιος όγκος των επενδύσεων παγίου κεφαλαίου υπολογίζεται σε 86 δισεκατομμύρια Ευρώ. Η φωτοβολταϊκή ενέργεια - η οποία δεν αποτελεί καν το μεγαλύτερο τομέα - σημειώνει ήδη ετήσια αύξηση στην αγορά κατά 15 %. Στον δε τομέα της αιολικής ενέργειας προβλέπεται για τα έτη 1998 έως 2000 μία κατά μέσο όρο αύξηση στην αγορά στις χώρες κατωφλίου και στις αναπτυσσόμενες χώρες κατά 26 %.
<P>
Οι δυνατότητες στον τομέα της απασχόλησης είναι εξίσου σημαντικές. Η ίδια η Επιτροπή έκανε λόγο για 500.000 έως 900.000 καινούργιες θέσεις εργασίας μέχρι το 2010, και μέσω των εξαγωγών στο χώρο αυτό θα μπορούσε να δημιουργηθεί άλλη μια φορά ο ίδιος αριθμός θέσεων απασχόλησης. Κανένας άλλος βιομηχανικός τομέας, εκτός από τις τηλεπικοινωνίες, δεν παρουσιάζει τόσο υψηλούς δείκτες ανάπτυξης στην απασχόληση όσο, για παράδειγμα, η αιολική ενέργεια - βλέπε Δανία. Η προταθείσα πρωτοβουλία εξαγωγών μπορεί να υλοποιηθεί, μόνο αν υποβοηθηθεί επιτέλους ένα μεγάλο άνοιγμα στον τομέα των ανανεώσιμων πηγών ενέργειας στην ίδια την Ευρώπη; γιατί την εμπιστοσύνη των εταίρων μας ανά των κόσμο θα την κερδίσουμε προπαντός με το να χρησιμοποιούμε οι ίδιοι τις ανανεώσιμες πηγές ενέργειας και με το να δημιουργήσουμε μια σταθερή εγχώρια αγορά, πράγμα που σημαίνει ότι θα πρέπει να τις προωθήσουμε με σαφείς στόχους και πολύ καλύτερα απ' ό, τι μέχρι τώρα.

<SPEAKER ID=31 LANGUAGE="FI" NAME="Myller">
Αξιότιμε κύριε Πρόεδρε, το θέμα αυτό είναι εξαιρετικά σημαντικό και θα πρέπει να εξεταστεί ιδιαιτέρως σε ό, τι αφορά τον τρόπο με τον οποίο θα δημιουργηθεί ζήτηση για τις ανανεώσιμες πηγές ενέργειας. Ζούμε στην οικονομία της αγοράς, στα πλαίσια της οποίας σπάνια αναπτύσσονται τέτοιου είδους εμπορικές εφαρμογές για προϊόντα που δεν έχουν ζήτηση. Στην Ευρώπη βρισκόμαστε ωστόσο σε μία κατάσταση στην οποία υπάρχει φυσική ζήτηση. Στα κράτη μέλη της Ευρωπαϊκής Ένωσης υπάρχει φυσική ζήτηση, όμως ακόμη περισσότερη ζήτηση υπάρχει στις υποψήφιες για ένταξη χώρες. Βεβαίως, η Ευρωπαϊκή Ένωση πρόκειται να διευρυνθεί, και οι χώρες οι οποίες αυτή τη στιγμή ζητούν να ενταχθούν στην Ευρωπαϊκή Ένωση αντιμετωπίζουν πολύ μεγάλα προβλήματα στον ενεργειακό τομέα. Στις χώρες αυτές υπάρχουν απαρχαιωμένες εγκαταστάσεις παραγωγής ενέργειας, οι οποίες συνιστούν μεγάλο περιβαλλοντικό κίνδυνο, και απαρχαιωμένες εγκαταστάσεις πυρηνικής ενέργειας, οι οποίες αποτελούν επίσης κίνδυνο για την ασφάλεια και την υγεία. Το επίπεδο της πυρηνικής ασφάλειας σε αυτές τις χώρες θα πρέπει να αυξηθεί, ώστε να συμμορφωθεί με τις διεθνείς διατάξεις και οι πυρηνικές εγκαταστάσεις, οι οποίες βρίσκονται σε κακή κατάσταση, θα πρέπει να παύσουν να λειτουργούν. Αυτά βεβαίως έχουν ειπωθεί πολλές φορές.
<P>
Όμως, με τι θα αντικατασταθούν; Κατά τη γνώμη μου, θα πρέπει να παραχωρήσουν τη θέση τους σε ανανεώσιμες πηγές ενέργειας και σε εγκαταστάσεις οι οποίες θα αξιοποιούν την υψηλότερη δυνατή τεχνολογία. Αυτές οι αλλαγές θα εξυπηρετήσουν επίσης και τα συμφέροντα των υποψήφιων χωρών στα πλαίσια της εσωτερικής αγοράς της Ευρωπαϊκής Ένωσης. Κατ' αυτό τον τρόπο θα μπορέσουν, καθώς βρίσκονται σε αυτή την πολύ δύσκολη κατάσταση, να αποκτήσουν άμεσο ανταγωνιστικό προβάδισμα σε σύγκριση με τα σημερινά κράτη μέλη της Ευρωπαϊκής Ένωσης. Αυτό σημαίνει ότι τα σημερινά κράτη μέλη θα μπορούν να εξάγουν τη σχετική τεχνογνωσία. Όμως, τα καθεαυτά προβλήματα θα πρέπει φυσικά να επιλυθούν στην κάθε χώρα ξεχωριστά.
<P>
Η Συμφωνία του Κυότο είναι δεσμευτική ως προς την αναζήτηση λύσεων. Όταν επί παραδείγματι, τα διεθνή χρηματοπιστωτικά ιδρύματα της Ευρωπαϊκής Ένωσης υποστηρίζουν ενεργειακά προγράμματα στις υποψήφιες χώρες, θα έπρεπε να δοθεί ιδιαίτερη προσοχή, ώστε να πραγματοποιηθεί η μετάβαση στη χρήση των καλύτερων δυνατών τεχνικών και των ανανεώσιμων πηγών ενέργειας. Έτσι, θα ασκήσουμε επιρροή, ούτως ώστε να καταστεί δυνατό να ενεργούμε σύμφωνα με τις διεθνείς συμβάσεις για τις κλιματικές αλλαγές.
<P>
Ο εισηγητής προσέδωσε πολύ μεγάλη βαρύτητα στο θέμα της απασχόλησης, το οποίο, εκτός από την Ευρωπαϊκή Ένωση, αποτελεί επίσης έναν σημαντικό τομέα και για τις υποψήφιες χώρες. Εάν αντιμετωπίσουμε το θέμα από την οπτική γωνία των υποψηφίων χωρών, θα διαπιστώσουμε ότι δίδοντας έμφαση στην αποκεντρωμένη παραγωγή και στις ανανεώσιμες πηγές ενέργειας, θα καταστεί επίσης δυνατόν να μειωθούν οι αντιφάσεις που υπάρχουν μεταξύ των απαιτήσεων για το περιβάλλον και των απαιτήσεων για την απασχόληση. Το εν λόγω πρόβλημα μπορεί να περιοριστεί όταν η παραγωγή ενέργειας θα δημιουργήσει επιπλέον θέσεις εργασίας.

<SPEAKER ID=32 LANGUAGE="DE" NAME="Schwaiger">
Κύριε Πρόεδρε, κύριε Επίτροπε, αγαπητοί μου συνάδελφοι, η έκθεση Elchlepp είναι μια ιδιαιτέρως σαφής και πλούσια σε αιτήματα έκθεση, η οποία μας δίνει τη δυνατότητα να ενεργήσουμε άμεσα στα πεδία δράσης της Ευρωπαϊκής Ένωσης και να κάνουμε πράξη την έκθεση αυτή.
<P>
Πιστεύω - και ο κύριος Elchlepp το είπε ήδη- πως η πρόταση αυτή μπορεί να αποτελέσει σημαντική συμβολή για τις τρίτες χώρες, ώστε αυτές να ικανοποιήσουν τα περιβαλλοντικά πρότυπα που καθορίστηκαν από κοινού στο Κιότο.
<P>
Αλλά για μας αποτελεί μία τεράστια ευκαιρία να επιταχύνουμε τις εξελίξεις στη συγκεκριμένη οικονομική συνεργασία, στο πλαίσιο των διαφόρων αναπτυξιακών σεναρίων και συμφωνιών. Είναι μια τεράστια ευκαιρία, όχι μόνο να εξαγάγουμε νέες τεχνολογίες στο πνεύμα της εταιρικής συνεργασίας, αλλά να τις προωθήσουμε κιόλας από κοινού με τους εταίρους μας στα αναπτυσσόμενα κράτη, στο πλαίσιο των διασυνοριακών κοινών επιχειρήσεων .
<P>
Οι νέες αυτές τεχνολογίες θα μπορούσαν να βοηθήσουν προπαντός τα αφρικανικά κράτη, ώστε να περιορίσουν την πραγματικά πολύ δαπανηρή χρήση ορυκτής ενέργειας, και να επιτύχουν, προπαντός στο χώρο της υπαίθρου, ουσιαστική πρόοδο, όχι μόνο όσον αφορά την παραγωγή ενέργειας για παροχή ρεύματος, φωτισμού, ζεστού νερού, αλλά και για τις ενεργειακές ανάγκες των μικρομεσαίων επιχειρήσεων και των βιοτεχνιών.
<P>
Συνολικά λοιπόν είναι μια εξαίρετη έκθεση που μας παρακινεί σε δράση. Θέλω επίσης να αναφέρω ότι η Ευρωπαϊκή Ένωση θα έπρεπε να οικοδομήσει, ακριβώς όπως οι Αμερικανοί, ένα σκηνικό στήριξης. Δεν εννοούμε όμως ένα σκηνικό στήριξης που θα καθιερώσει για παράδειγμα επιδοτήσεις εξαγωγών, όπως στον αγροτικό τομέα, αλλά για ένα σκηνικό στήριξης που θα καλύπτει ένα πολύ ευρύ φάσμα - ο κύριος Elchlepp αναφέρθηκε εν μέρει σ' αυτό.
<P>
Εδώ χρειάζεται πρώτα απ' όλα η ενημέρωση. Χρειάζεται η ενημέρωση των μικρομεσαίων επιχειρήσεων, οι οποίες πρωταγωνιστούν στον τομέα αυτόν, για τις δυνατότητες δραστηριοτήτων στον Τρίτο Κόσμο. Ταυτόχρονα όμως χρειάζεται και η ενημέρωση των χωρών του Τρίτου Κόσμου, προπάντων των χωρών ΑΚΕ, για τις δυνατότητες αυτές και κυρίως για τις δυνατότητες στον χώρο της υπαίθρου όπου θα μπορούσαν να εφαρμόσουν αυτές τις ελάχιστα σύνθετες τεχνολογίες, για παράδειγμα, οι συνεταιρισμοί ή ομάδες παραγωγών.
<P>
Δεύτερον, χρειάζεται να προστεθεί ο τομέας της εκπαίδευσης και της μετεκπαίδευσης για τις νέες αγορές, οι οποίες θα μπορούσαν να προκύψουν για τις επιχειρήσεις μας. Εδώ υπάρχουν ήδη οι σχετικές ρυθμίσεις, υπάρχουν ακόμη και οι γραμμές στον προϋπολογισμό, που καθιστούν δυνατή μια τέτοια ενέργεια. Τα κονδύλια αυτά βέβαια υπολογίστηκαν με υπέρμετρη φειδώ, και κάθε χρόνο αγωνιζόμαστε στην Επιτροπή Εξωτερικών Οικονομικών Σχέσεων ώστε η Επιτροπή Προϋπολογισμών να αντιληφθεί επιτέλους τη σημασία αυτών των δυνατοτήτων και να την μεταφράσει αντιστοίχως σε κάποια παραπάνω εκατομμύρια. Σε σύγκριση με τα μεγάλα κονδύλια του προϋπολογισμού αυτό δεν είναι τίποτα.
<P>
Τέλος: πιλοτικά προγράμματα, που θα δείξουν στις μικρομεσαίες επιχειρήσεις ποιές δυνατότητες υπάρχουν στον Τρίτο Κόσμο, στο χώρο της υπαίθρου.
<P>
Επιτρέψτε μου να πω, τέλος, ακόμη κάτι που αφορά την υλοποίση στην πράξη. Μιλάω τώρα ως Αντιπρόεδρος της Συνέλευσης Ίσης Εκπροσώπησης ΕΕ/ΑΚΕ πάνω στο θέμα της υλοποίησης στην πράξη για τις χώρες αυτές. Στην Αφρική υπάρχει ήλιος σε αφθονία. Θα πρέπει να τον χρησιμοποιήσουμε και να δώσουμε στους Αφρικανούς φίλους μας την ευκαιρία να εκμεταλλευτούν σωστά την ενεργειακή αυτή πηγή.
<P>
Δεύτερον: Πρέπει και οργανωτικά να λάβουμε τις αναγκαίες αποφάσεις. Χαίρομαι που ο εισηγητής μας για το μέλλον της Σύμβασης Λομέ, ο πρόεδρος της Ομάδας ΕΛΚ, Wilfried Martens, είναι ακόμα εδώ και ακούει ίσως την παρέμβασή μου. Έχουμε, πρώτον, τη δυνατότητα να ενσωματώσουμε στο πλαίσιο της νέας σύμβασης ίσως ένα κεφάλαιο για την ενέργεια, και έπειτα, στο πλαίσιο του κεφαλαίου αυτού, να παραχωρήσουμε πρωτεύουσα θέση στις ανανεώσιμες πηγές ενέργειας.
<P>
Τρίτον: Πρέπει να ενημερώσουμε και το Κέντρο Βιομηχανικής Ανάπτυξης, που προβλέπεται στη Σύμβαση Λομέ, για την έκθεση αυτή, καθώς και να επισημάνουμε στο κέντρο αυτό, κατά την επόμενη συνέλευσή μας με τα κράτη ΑΚΕ, ότι εδώ υπάρχουν καινούργιες δυνατότητες δράσης που μπορούν να υλοποιηθούν πολύ γρήγορα.
<P>
Τέταρτον: Θα ήθελα να πω, ότι θα πρέπει η συζήτηση αυτή στη Συνέλευση ΑΚΕ να διεξαχθεί, μέσα στους επόμενους μήνες, διεξοδικά, αποτελεσματικά και με σαφείς στόχους.

<SPEAKER ID=33 LANGUAGE="FI" NAME="Ryynδnen">
Αξιότιμε κύριε Πρόεδρε, ο εισηγητής κύριος Elchlepp έχει συντάξει μία πολύ ενδιαφέρουσα και θετική έκθεση για ένα σημαντικό θέμα. Η ανάπτυξη και οι αγορές στον τομέα των ανανεώσιμων ενεργειών καθώς και η σχετική τεχνολογία που αποσκοπεί στην αξιοποίησή τους, αποτελούν ζητήματα παγκόσμιου ενδιαφέροντος, τα οποία απαιτούν τη χορήγηση πόρων εκ μέρους της ΕΕ. Όπως καθίσταται σαφές στη συγκεκριμένη έκθεση, με τη βοήθεια των νέων δυνατοτήτων που προσφέρει ο εν λόγω τομέας, θα καταστεί δυνατό να βρεθούν λύσεις για τα προβλήματα που προκαλεί το ανεξέλεγκτο μεταναστευτικό κύμα τόσο στις αναπτυσσόμενες χώρες και στην ύπαιθρο, όσο και σε άλλες περιοχές. Θεωρώ ότι στον τομέα της αναπτυξιακής στρατηγικής τέτοιων περιοχών, παρουσιάζεται μία μεγάλη ευκαιρία, για την ανάπτυξη τεχνικών σε ό, τι αφορά την ανανεώσιμη βιοενέργεια και την ενέργεια από το ξύλο, καθώς και για την αξιοποίηση των γνώσεων της λειτουργικής υποστήριξης που αφορούν το σύνολο του συγκεκριμένου τομέα.
<P>
Θα ήθελα επίσης να τονίσω ένα σημαντικό θέμα για εμάς τους Σκανδιναβούς, το οποίο δεν είναι πάντοτε αρκετά γνωστό στις νοτιότερες περιοχές της Ευρώπης, το γεγονός δηλαδή ότι για μας η πιο σημαντική από τις ανανεώσιμες ενέργειες είναι αυτή ακριβώς η βιομάζα η οποία προέρχεται από το φυσικό δάσος: τα κλαδιά, οι κορυφές δένδρων και τα δένδρα με μικρή διάμετρο που προέρχονται από αραιά δάση. Για την εξαγωγή της τεχνογνωσίας καθώς και για τη λειτουργική υποστήριξη σχετικά με τη συλλογή ξύλου, ενδέχεται να υπάρχει ζήτηση και αλλού στον κόσμο, ιδιαίτερα δε στις χώρες εταίρους της Ευρωπαϊκής Ένωσης, στις υποψήφιες χώρες. Ήδη έχουμε κατορθώσει να αναπτύξουμε την πιο προηγμένη τεχνογνωσία στον κόσμο σχετικά με τις μικρές εγκαταστάσεις θερμικής και ηλεκτρικής ενέργειας. Οι εν λόγω τεχνικές έχουν επίσης χρησιμοποιηθεί ευρύτατα διότι, σύμφωνα με τις νεότερες στατιστικές, τα βιολογικά καύσιμα αποτελούν τη μεγαλύτερη ενεργειακή πηγή στη Φινλανδία. Η ανανεώσιμη ενέργεια μπορεί, επομένως, να χρησιμοποιηθεί στην από κοινού παραγωγή θερμότητας και ηλεκτρισμού. Με τη χρησιμοποίηση μικρών εστιών πυρός και λεβήτων θέρμανσης, θα μπορούσε να περιοριστεί και στην Κεντρική Ευρώπη η χρήση των παραδοσιακών πηγών ενέργειας και να αντικατασταθεί με ανανεώσιμες πηγές ενέργειας. Πράγματι, τώρα υπάρχει η τεχνογνωσία στον συγκεκριμένο τομέα σε ό, τι αφορά τους αποδοτικούς λέβητες θέρμανσης.
<P>
Όταν οι πόροι που διαθέτουμε είναι περιορισμένοι, είναι ανάγκη η κοινή πολιτική της Ευρωπαϊκής Ένωσης να επικεντρωθεί στο σύνολο των πιο σημαντικών θεμάτων. Σε σχέση με αυτό, θα ήθελα να τονίσω τη σημασία των επιχειρήσεων ως φορέων ανάπτυξης και εξαγωγής τεχνολογίας σε ό, τι αφορά τις ανανεώσιμες ενέργειες. Γι' αυτό τον λόγο οι ενέργειες της Ευρωπαϊκής Ένωσης θα πρέπει κυρίως να επικεντρωθούν στις προσπάθειες για την στήριξη των εξαγωγών των επιχειρήσεων που περιλαμβάνουν, μεταξύ άλλων, ενισχύσεις για τον τομέα του μάρκετινγκ καθώς και ενέργειες για τη στήριξη των επενδύσεων στις λιγότερο αναπτυγμένες περιοχές της Ευρωπαϊκής Ένωσης. Επίσης, στις χώρες εταίρους, στα πλαίσια, μεταξύ άλλων, των προγραμμάτων ΤACIS και PHARE, θα έπρεπε να προσφέρονται περισσότερες δυνατότητες για τις επιχειρήσεις.
<P>
Επειδή η τεχνική βρίκεται ακόμα σε φάση αναζήτησης εναλλακτικών μορφών, βασική ιδέα της δράσης επιβάλλεται να είναι, αντί της υπερβολικής καθοδήγησης βάσει συγκεκριμένου σχεδιασμού, η αποκεντρωμένη ανάπτυξη με την οποία ενθαρρύνονται όλες οι δυνατότητες και οι εν λόγω ανανεώσιμες μορφές ενέργειας καθίστανται ανταγωνιστικές σε ό, τι αφορά την τιμή τους, συγκριτικά με τις άλλες ενεργειακές πηγές. Ωστόσο, στην αρχική φάση, χρειάζονται ακόμη οικονομικά κίνητρα.

<SPEAKER ID=34 LANGUAGE="FI" NAME="Seppδnen">
Αξιότιμε κύριε Πρόεδρε, η παγκόσμια ενεργειακή παραγωγή προβλέπεται να αυξάνεται κατά 1, 6 % ετησίως. Αυτό συνεπάγεται ότι μέχρι το έτος 2020, η παγκόσμια παραγωγή ενέργειας θα αυξηθεί κατά 50 %. Από αυτό το ποσοστό, σημαντικό μερίδιο κατέχουν οι αναπτυσσόμενες χώρες, ενώ το μερίδιό τους στην αύξηση της χρήσης του πετρελαίου αντιπροσωπεύει περίπου τα τρία τέταρτα. Ωστόσο, εάν συνεχιστεί ο σημερινός ρυθμός ανάπτυξης, η γη δεν θα αντέξει έναν τέτοιο εκδημοκρατισμό στη χρήση της ενέργειας.
<P>
Η δημοκρατία στον τομέα της ενεργειακής χρήσης απαιτεί από μας ένα νέο τρόπο σκέψης και νέες τεχνολογίες. Απαιτεί στις δικές μας προηγμένες καπιταλιστικές χώρες να υπάρχουν περιθώρια και για την ενεργειακή χρήση άλλων χωρών. Από την πλευρά τους, οι μηχανισμοί της αγοράς εμποδίζουν τη θέσπιση δημοκρατικών διαδικασιών για την ενεργειακή χρήση. Αυτή τη στιγμή, οι τιμές των παραδοσιακών μορφών ενέργειας είναι πέραν του δέοντος χαμηλές σε σύγκριση με τις νέες τεχνολογίες και γι' αυτό θα πρέπει να δημιουργηθούν κίνητρα προκειμένου να χρησιμοποιηθούν οι νέες τεχνολογίες.
<P>
Διαθέτουμε κοινούς πόρους στη γη και ο εισηγητής, ο κύριος Elchlepp, πολύ σωστά τονίζει ότι οι χώρες εταίροι και οι αναπτυσσόμενες χώρες διαδραματίζουν σημαντικό ρόλο σε ό, τι αφορά το μέλλον της ενεργειακής χρήσης και της σχετικής τεχνολογικής ανάπτυξης. Είναι επίσης πολύ σημαντικό να τονιστεί η σημασία της ηλιακής ενέργειας, καθώς και της ενέργειας που προέρχεται από τη βιομάζα. Ο στόχος για τον διπλασιασμό της χρήσης των ανανεώσιμων πηγών ενέργειας μέχρι το έτος 2010 καθώς και η Σύμβαση του Κυότο δεν πρόκειται να πραγματοποιηθούν, εάν δεν αφήσουμε περιθώρια στην ενεργειακή παραγωγή για την ανάπτυξη της νέας τεχνολογίας.

<SPEAKER ID=35 LANGUAGE="DE" NAME="Kreissl-Dφrfler">
Κύριε Πρόεδρε, αξιότιμοι συνάδελφοι, χαίρομαι γι' αυτή τη λεπτομερή και σαφή έκθεση του συναδέλφου κυρίου Elchlepp. Χαίρομαι που σιγά-σιγά αρχίζει και στο Σώμα αυτό να διαδίδεται ότι οι ανανεώσιμες πηγές ενέργειας θα αποτελέσουν έναν πολύ σημαντικό παράγοντα για το μέλλον. Παραμελήσαμε τον τομέα αυτόν για πάρα πολύ καιρό, επενδύσαμε για πάρα πολύ καιρό σε ενεργειακούς φορείς, που κοστίζουν απίστευτα πολλά χρήματα και των οποίων τα απόβλητα δεν μπορούν να απομακρυνθούν. Ας αναφέρουμε για παράδειγμα την πυρηνική ενέργεια. Εδώ όμως μας δίνεται για το μέλλον η ευκαιρία να επενδύσουμε σε νέες ενεργειακές πηγές μαζί με τις χώρες του Νότου, μαζί με τα νέα κράτη της Ανατολής. Πρόκειται επίσης για μια ιδιαίτερη πρόκληση για τη γερμανική Προεδρία του Συμβουλίου, στην οποία, εξάλλου, βρίσκεται ο Joschka Fischer. Θα χρειαστούμε και πόρους, τους οποίους θα πρέπει να αφαιρέσουμε από τη χρηματοδότηση άλλων ενεργειακών πηγών, ώστε να προκαλέσουμε τη μεταστροφή. Ακόμη και αν ανακαλύπτονται διαρκώς νέα αποθέματα πετρελαίου, θα έπρεπε να έχει αρχίσει να διαδίδεται σιγά-σιγά ότι η ποσότητα της ύλης αυτής κάποτε θα τελειώσει. Επομένως, οφείλουμε να προχωρήσουμε σ' αυτόν το νέο δρόμο από αίσθημα ευθύνης απέναντι στις μελλοντικές γενιές.

<SPEAKER ID=36 LANGUAGE="ES" NAME="Escolα Hernando">
Κύριε Πρόεδρε, η Ευρώπη κατέχει σήμερα πλεονεκτική θέση από άποψη Ε+Α στον τομέα των ανανεώσιμων ενεργειών, παρά την πενιχρή υποστήριξη που λαμβάνει η ευρωπαϊκή βιομηχανία αυτού του τομέα σε σύγκριση με τους αμεσότερους ανταγωνιστές της: τις Ηνωμένες Πολιτείες και την Ιαπωνία.
<P>
Για να συνεχίσει να διατηρεί αυτή τη θέση, είναι απαραίτητο να δείξουμε εμείς, στα ευρωπαϊκά θεσμικά όργανα, την πολιτική και οικονομική μας υποστήριξη στον σημαντικό αυτό βιομηχανικό τομέα, έναν τομέα που είναι ικανός να καταστήσει συμβατή τη δημιουργία απασχόλησης με την προστασία του περιβάλλοντος. Μια πραγματική ευρωπαϊκή πολιτική υπέρ των ανανεώσιμων ενεργειών και των ΜΜΕ του τομέα, συνοδευόμενη από αύξηση των ειδικών κονδυλίων για αυτού του τύπου τις ενέργειες και των πιστώσεων για την εξαγωγή τους, θα συνέβαλε σε μεγάλο βαθμό στη δημιουργία απασχόλησης, τη μεγάλη εκκρεμότητα της Ευρωπαϊκής Ένωσης.
<P>
Υπολογίζεται ότι ως το 2010 θα μπορέσουν να δημιουργηθούν γύρω στο ένα εκατομμύριο άμεσες και έμμεσες θέσεις εργασίας, αν διπλασιαστεί το ποσοστό των ανανεώσιμων ενεργειών. Δημιουργία απασχόλησης συμβατή, από την άλλη πλευρά, με την προστασία του περιβάλλοντος, επειδή με τη χρήση και την προώθηση αυτών των ενεργειών αποφεύγεται η χρήση ορυκτών καυσίμων και περιορίζονται, έτσι, οι εκπομπές CO2 στην ατμόσφαιρα. Αυτό το σημείο είναι ιδιαίτερα ενδιαφέρον, αν λάβουμε υπόψη ότι με αυτή τη μείωση της περιβαλλοντικής ρύπανσης θα εκπληρώσουμε, ταυτόχρονα, τις δεσμεύσεις που ανελήφθησαν στη Διάσκεψη Κλίματος του Κυότο.
<P>
Από την άλλη πλευρά, ας σκεφθούμε για μια στιγμή ότι το ένα τρίτο του παγκόσμιου πληθυσμού, κυρίως στις χώρες του Τρίτου Κόσμου, στερείται παροχής ηλεκτρικού ρεύματος και ότι η χρήση ανανεώσιμων πηγών ενέργειας θα αποτελούσε έναν ταχύ και αποτελεσματικό τρόπο να περιοριστεί αυτό το πρόβλημα χωρίς να ζημιωθεί το περιβάλλον.
<P>
Για όλους αυτούς τους λόγους, κυρίες και κύριοι, επικροτούμε την ιδέα να δημιουργηθεί ένα συμβούλιο που θα ρυθμίζει τις ευρωπαϊκές εξαγωγές ανανεώσιμων ενεργειών, ώστε η Ένωση να διαθέτει ένα όργανο συντονισμού μιας πραγματικής ευρωπαϊκής στρατηγικής σε όλη την εξαγωγική αλυσίδα, συμβάλλοντας κατ' αυτόν τον τρόπο στη δημιουργία απασχόλησης, στην προστασία του περιβάλλοντος και στην ανάπτυξη των χωρών του Τρίτου Κόσμου.

<SPEAKER ID=37 LANGUAGE="NL" NAME="Van Dam">
Κυρία Πρόεδρε, η εξαγωγή τεχνολογιών για τη χρησιμοποίηση των ανανεώσιμων πηγών ενέργειας είναι προς το συμφέρον της βιώσιμης οικονομίας και πρέπει να την προωθήσουμε οπωσδήποτε. Εκτιμώ πολύ τον δημιουργικό τρόπο με τον οποίο ο συνάδελφος κ. Elchlepp αναζήτησε τρόπους για να πραγματωθεί αυτός ο σκοπός.
<P>
Υπάρχουν αρκετά εμπόδια για να πάρει μπροστά για τα καλά τέτοια εξαγωγή. Σύμφωνα με τον εισηγητή, οι προοπτικές εξαγωγών τεχνολογιών για τη χρησιμοποίηση των ανανεώσιμων πηγών ενέργειας μακροπρόθεσμα είναι καλές. Για σήμερα όμως δεν υπάρχουν πολλές πιθανότητες. Οι ευρωπαϊκές επιχειρήσεις δεν έδειξαν μέχρι τώρα μεγάλο ενθουσιασμό για την εξαγωγή τεχνολογίας.
<P>
Και όμως πρέπει να αυξηθεί δραστικά το μερίδιο των ανανεώσιμων πηγών ενέργειας. Οι ευρωπαϊκές επιχειρήσεις οφείλουν να χρησιμοποιήσουν την πρωτοπορία τους για να προωθήσουν την εξαγωγή. Οι ανανεώσιμες πηγές ενέργειας αναστέλλουν τη ρύπανση και προλαμβάνουν την εξάντληση του φυσικού πλούτου. Αφθονοι λόγοι λοιπόν για να καταπιαστούμε με την προαγωγή αυτής της μορφής ενέργειας. Το σημερινό μονομερές οικονομικό σύστημα με πάρα πολύ χαμηλές τιμές για τις ορυκτές πηγές ενέργειες, δεν βοηθά σε κάτι τέτοιο.
<P>
Χρειάζονται χρήματα για να πάρουν μπρος οι εξαγωγές. Ο εισηγητής μας υποβάλει διάφορες ιδέες. Ζητά επιπλέον πόρους για ένα δραστήριο Ευρωπαϊκό Συμβούλιο Εξαγωγών για ανανεώσιμες πηγές ενέργειας. Ζητά ακόμη την ένταξη των προγραμμάτων για ανανεώσιμη ενέργεια στην αναπτυξιακή πολιτική. Αυτή την εναλλακτική χρήση αναπτυξιακών πόρων τη θεωρώ έξοχη ιδέα. Σημειώνω όμως ότι αυτά τα χρήματα πρέπει να προορίζονται κατά προτεραιότητα για τις αναπτυσσόμενες χώρες. Σημαίνει πραγματοποίηση των προτάσεων «debt for solar swaps» - ανταλλαγή χρέων για ηλιακή ενέργεια. Έτσι αμοίβονται οι αναπτυσσόμενες χώρες με μείωση των χρεών τους, εάν χρησιμοποιήσουν ανανεώσιμες πηγές ενέργειας.

<SPEAKER ID=38 NAME="Καραμάνου">
Κυρία Πρόεδρε, χωρίς να διατείνομαι ότι είμαι ειδική επί του θέματος, θα ήθελα ωστόσο να τονίσω μερικές από τις πολύ θετικές πλευρές της εξαιρετικής έκθεσης του συναδέλφου κ. Elchlepp, και ακόμη να ενώσω τη φωνή μου με τα εκατομμύρια των ανθρώπων που αγωνιούν για το μέλλον του πλανήτη, που διακυβεύεται από τη ραγδαία καταστροφή του περιβάλλοντος, από την αλόγιστη χρήση των γήινων πόρων και από τη διεύρυνση του χάσματος ανάμεσα στις πλούσιες και τις φτωχές χώρες.
<P>
Μπροστά στην διστακτικότητα των ηγετών της γης να λάβουν άμεσα μέτρα, και ιδιαίτερα του μεγαλύτερου ρυπαντή -των ΗΠΑ- που εκπέμπει το 1/4 των συνολικών ρύπων σε παγκόσμια κλίμακα, η «Ενωση αποτελεί τη μόνη ελπίδα και τη μόνη δυνατότητα για αποτελεσματική δράση. Η Λευκή βίβλος, μαζί με τις θέσεις του Ευρωπαοκού Κοινοβουλίου, έτσι όπως διατυπώνονται στην παρούσα έκθεση, αποτελούν ένα πολύ καλό πλαίσιο για την ένταση των προσπαθειών για την παραπέρα ανάπτυξη της τεχνολογίας, κυρίως μέσω της ενίσχυσης των μικρομεσαίων επιχειρήσεων και της μεταφοράς αυτής της τεχνογνωσίας, ώστε οι τεράστιες ανάγκες που υπάρχουν σε ενέργεια να καλυφθούν από ανανεώσιμες πηγές. Είναι τρομακτικό να σκέπτεται κανείς ότι εξακολουθούν ακόμη και σήμερα να υπάρχουν δύο δισεκατομμύρια άνθρωποι στον πλανήτη μας που ζουν χωρίς ηλεκτρική ενέργεια.
<P>
Η ανανεώσιμη ενέργεια ασφαλώς αποτελεί μία σημαντική μελλοντική αγορά γιατί οι δυνατότητές της είναι απεριόριστες σε σχέση με τις περιορισμένες και χαμηλής εντροπίας ενεργιακές πηγές του φλοιού της γης. Σε κάθε περίπτωση, η Ευρωπαοκή «Ενωση θα πρέπει να συνεργασθεί στενά με τις αναπτυσσόμενες χώρες, και στο πλαίσιο της νέας Σύμβασης του Λομέ, για την προώθηση βιώσιμων μορφών ανάπτυξης, αλλά και για τη ρύθμιση των χρεών τους -όπως προτείνεται στην έκθεση- με αντάλλαγμα την κάλυψη των ενεργειακών τους αναγκών από ανανεώσιμες ενέργειες.
<P>
Θα πρέπει να γίνει απ' όλους κατανοητό ότι τα ορυκτά ενεργειακά αποθέματα είναι πεπερασμένα, ενώ η ηλιακή και η αιολική ενέργεια εξασφαλίζουν συνεχή και απεριόριστη ροή και η χρήση τους δεν επιφέρει καμιά απολύτως ρύπανση. Στην πατρίδα μου, την Ελλάδα, διαθέτουμε πάντως αφθονία και από τα δύο αυτά είδη ενέργειας.
<P>
Οι ισχυροί της γης στο Μπουένος «Αιρες μας διαβεβαίωσαν ότι θα λάβουν μέτρα τον επόμενο αιώνα προκειμένου να εφαρμοσθούν οι αποφάσεις του Κυότο, ωστόσο στους λίγους μήνες που μεσολαβούν μέχρι τα τέλη της χιλιετίας, τα οικοσυστήματα -που δεν μπορούν βέβαια να περιμένουν τις διαπραγματεύσεις- θα έχουν υποστεί παραπέρα σοβαρές καταστροφές. Γι' αυτό, θα πρέπει η «Ενωση να αναλάβει αμέσως δράση και να ενσωματώσει πλήρως στην εμπορική της πολιτική, στις εξωτερικές οικονομικές της σχέσεις, αλλά και στο πλαίσιο της διεύρυνσης, την προώθηση των ανανεώσιμων πηγών ενέργειας ως κύριο μέσο για τη διασφάλιση βιώσιμης ανάπτυξης, προστασίας του περιβάλλοντος, αλλά και ενίσχυσης της ανταγωνιστικότητας της «Ενωσης και δημιουργίας νέων θέσεων εργασίας.

<SPEAKER ID=39 LANGUAGE="DE" NAME="von Habsburg">
Κυρία Πρόεδρε, θέλω πρωτίστως να συγχαρώ για άλλη μια φορά τον κύριο Elchlepp. Βρίσκομαι εδώ και είκοσι χρόνια στο Κοινοβούλιο, και δεν υπήρξαν συχνά τόσο καλές εκθέσεις όσο αυτές που έχει γράψειο κ.Elchlepp. Τον ευχαριστώ θερμά γι' αυτό.
<P>
Χειροκροτήματα
<P>
Θα ήθελα, παρ' όλα αυτά, να επεκτείνω κάπως το θέμα αυτό σ' έναν τομέα για τον οποίο ενδιαφέρομαι ιδιαιτερώς. Έχουμε μια τεράστια αγορά για ανανεώσιμες πηγές ενέργειας μπροστά στην πόρτα μας, συγκεκριμένα στις χώρες της Κεντρικής και Ανατολικής Ευρώπης. Θα ήθελα να φέρω τα παραδείγματα εκείνων των χωρών, τις οποίες επισκέπτομαι πολύ συχνά: η Ουγγαρία, η Κροατία, η Τσεχική Δημοκρατία και η Λιθουανία. Σε όλες αυτές τις περιοχές υπάρχουν πάρα πολλά πράγματα που πρέπει να γίνουν. Εδώ, κύριε Elchlepp, θα ήθελα να προσθέσω ένα σημείο στην εξαίρετη έκθεσή σας. Οι άνθρωποι στις χώρες αυτές δεν γνωρίζουν ακόμη αρκετά πράγματα για τις ανανεώσιμες πηγές ενέργειας. Πρέπει να ενημερωθούν; πρέπει να ενημερωθούν και οι κυβερνήσεις, γιατί στις χώρες αυτές έχουμε να κάνουμε με συγκεκριμένα μεγάλα οικονομικά συμφέροντα, τα οποία δεν ενδιαφέρονται καθόλου για τη χρήση ανανεώσιμων πηγών ενέργειας και για τον λόγο αυτό θα κάνουν τα πάντα για να μην επιτρέψουν την ανάπτυξή τους. Θέλω να σας ζητήσω να φροντίσετε ώστε να γίνει ευρεία ενημέρωση στις χώρες αυτές, συμπεριλαμβανομένων των κυβερνήσεων, οι οποίες γνωρίζουν εξίσου λίγα πράγματα.
<P>
Αυτό ισχύει επί παραδείγματι σε δύο περιπτώσεις. Δεν πρέπει να ξεχνάμε ότι ήδη υπό το ρωσικό καθεστώς έγιναν σε όλους τους τομείς τεράστια περιβαλλοντικά εγκλήματα, και ότι τώρα, στις χώρες αυτές, το περιβάλλον επιβαρύνεται σε μεγάλο βαθμό με τη χρήση του λιγνίτη. Η ανεξέλεγκτη χρήση του λιγνίτη, κάτι το οποίο διαπιστώνω, για παράδειγμα, στην Ουγγαρία, στην περιοχή του Obosar, πρέπει να αντικατασταθεί από τη χρήση τέτοιων πηγών ενέργειας, οι οποίες δεν προξενούν τόσο σοβαρές περιβαλλοντικές ζημιές. Αυτό είναι δικό μας καθήκον, γιατί στο θέμα αυτό μπορούμε να κατορθώσουμε πολλά πράγματα. Μπορούμε να προσφέρουμε πολλά στις χώρες αυτές, και θα έπρεπε να τους τα προσφέρουμε, γιατί εκεί μπορεί κανείς να αρχίσει από το μηδέν και να δώσει εξαρχής μια σωστή κατεύθυνση.
<P>
Χειροκροτήματα

<SPEAKER ID=40 LANGUAGE="FI" NAME="Virrankoski">
Αξιότιμη κυρία Πρόεδρε, η έκθεση του κυρίου Elchlepp είναι πολύ καλή και εκφράζω τις θερμότερες ευχαριστίες μου γι' αυτήν. Από τις ανανεώσιμες μορφές ενέργειας στη Φινλανδία χρησιμοποιείται κυρίως το ξύλο στις διάφορες μορφές του καθώς και η τύρφη, το ποσοστό χρήσης της οποίας είναι σημαντικό. Η ποσότητα της τύρφης, που αναπτύσσεται ετησίως στα έλη, κυμαίνεται περίπου στα ίδια επίπεδα με τη μάζα του ξύλου που αναπτύσσεται ετησίως στα δάση. Κατά τον σχηματισμό τους, το ξύλο και η τύρφη δεσμεύουν διοξείδιο του άνθρακα και ως εκ τούτου η χρήση τους δεν διαταράσσει την ισορροπία του διοξειδίου του άνθρακα στη γη, όπως συμβαίνει με τα ορυκτά καύσιμα. Η συλλογή και η παρασκευή της μάζας του ξύλου και της τύρφης απαιτούν κάποια εργασία. Γι' αυτόν τον λόγο, η χρήση τους προάγει συγχρόνως και την απασχόληση. Η προώθηση της χρήσης του ξύλου και της τύρφης είναι συνετή και για τον επιπλέον λόγο ότι είναι δυνατή η παραγωγή ενέργειας σε οικογενειακές μονάδες με αρκετά απλές μεθόδους. Αντιθέτως, η μαζική παραγωγή προϋποθέτει τη χρήση προηγμένης τεχνολογίας. Στην επικράτεια της ΕΕ, καθώς και στη δική μας χώρα, η ευρείας κλίμακας αξιοποίηση των ανανεώσιμων μορφών ενέργειας βρίσκεται σε ένα από τα υψηλότερα επίπεδα παγκοσμίως, και αυτό προσφέρει μεγάλες δυνατότητες και για τις εξαγωγικές δραστηριότητες.

<SPEAKER ID=41 LANGUAGE="DE" NAME="Telkδmper">
Κυρία Πρόεδρε, η Ομάδα μας υποστηρίζει απόλυτα την πολύ συγκεκριμένη και διεξοδική έκθεση του κυρίου Elchlepp, η οποία δεν είναι είναι σημαντική μόνον επειδή υπάρχει μελλοντικά η δυνατότητα για μια μεγάλη αγορά εξαγωγών τεχνολογιών για τη χρήση ανανεώσιμων πηγών ενέργειας και επειδή είναι αναγκαίος ο περιορισμός της εξάρτησης πολλών αναπτυσσόμενων χωρών από τις εισαγωγές στον τομέα αυτόν.
<P>
Είναι επίσης σημαντική επειδή η βελτίωση των κοινωνικών και οικολογικών συνθηκών διαβίωσης, κυρίως σε χώρες του Τρίτου Κόσμου και της Ανατολικής Ευρώπης, τα περιορισμένα αποθέματα ορυκτών ενεργειακών πηγών, καθώς και τα διδάγματα από τους κινδύνους της πυρηνικής ενέργειας, κάνουν επιτακτική την ανάγκη να ληφθούν μέτρα προώθησης και συνεργασίας στον τομέα των ανανεώσιμων πηγών ενέργειας. Για τους λόγους αυτούς διακρίνουμε στην έκθεση μια σημαντική βάση. Στον τομέα Τρίτος Κόσμος δρομολογήσαμε πέντε γραμμές του προϋπολογισμού. Θα μπορούσαν να αποτελέσουν μια αρχή για να προχωρήσουμε με τη βοήθεια της έκθεσης αυτής. Η δημιουργία δυνατοτήτων στις χώρες του Τρίτου Κόσμου πρέπει να προωθηθεί, π.χ. μέσω του Ευρωπαϊκού Ταμείου Ανάπτυξης. Σημαντικά είναι επίσης: η εκπαίδευση και η μετεκπαίδευση, η προώθηση μικρομεσαίων επιχειρήσεων, το πρόγραμμα του ενός εκατομμυρίου σκεπών, απαλλαγή από χρέη, με αντάλλαγμα προγράμματα για την ηλιακή ενέργεια, όπως επίσης αυτά που ανέφερε ο κύριος Habsburg.
<P>
Πιστεύω ότι το πρόγραμμα PHARE αποτελεί σημαντική βάση, ώστε να μην προωθηθούν τα εργοστάσια πυρηνικής ενέργειας στην Ανατολή, αλλά ο τομέας των ανανεώσιμων πηγών ενέργειας. Χρειαζόμαστε, στο πλαίσιο της νέας Σύμβασης Λομέ, όχι μόνο ένα κεφάλαιο για την ενέργεια, αλλά, όπως είπε ο κύριος Schwaiger, χρειαζόμαστε κατά την εφαρμογή των αναγκαίων μέτρων μια αποφασιστική δράση της Επιτροπής. Είμαι της άποψης ότι η Επιτροπή θα πρέπει να συστήσει ένα δικό της τμήμα, το οποίο θα προωθεί εδώ, σ' εμάς, το μάρκετινγκ και τη συνεργασία, τα προγράμματα ΜΚΟ σε χώρες του Τρίτου Κόσμου, ενώ μέσω των προγραμμάτων PHARE, TACIS ή MEDA θα προωθεί και σχέδια στο μεσογειακό χώρο, όπως επίσης και στην Ανατολική Ευρώπη. Εφόσον δεν έχουμε αρμοδιότητα επί του προϋπολογισμού του Ευρωπαϊκού Αναπτυξιακού Ταμείου, καλούνται για τη χρηματοδότηση και πάλι οι κυβερνήσεις; το έναυσμα πρέπει να δοθεί από την Επιτροπή. Πρέπει να εκμεταλλευθούν το συνολικό δυναμικό μας με τις χώρες αυτές, για να βοηθήσουμε τους ανθρώπους και για να διατηρήσουμε τη βάση για τη ζωή και την ύπαρξή μας. Διαφορετικά δεν θα μπορέσουμε να επιβιώσουμε, γιατί θα μας λείπουν οι ενεργειακές πηγές.

<SPEAKER ID=42 NAME="Oreja">
Κυρία Πρόεδρε, κυρίες και κύριοι, μου προξενεί μεγάλη χαρά το γεγονός ότι έχω την ευκαιρία να μιλήσω στο Κοινοβούλιο για το θέμα αυτής της τόσο εύστοχης έκθεσης και να απαντήσω στην πρόταση ψηφίσματος. Θα μπορέσω έτσι, τουλάχιστον για λίγα λεπτά, να επιστρέψω σε μια παλιά αρμοδιότητα που είχα πριν από μερικά χρόνια ως Επίτροπος αρμόδιος για τον τομέα της ενέργειας.
<P>
Η έκθεση και το αιτιολογικό της τμήμα αποτελούν πολύτιμη συνεισφορά στις προσπάθειες προαγωγής των ανανεώσιμων πηγών ενέργειας που λαμβάνουν χώρα αυτή τη στιγμή και θα βοηθήσουν να γίνουν καλύτερα γνωστές οι δυνατότητες που προσφέρουν. Συμπεριλαμβάνονται σ' αυτήν επίσης, με πολύ σαφή και ολοκληρωμένο τρόπο, οι διάφορες δυνατότητες δράσης που πρέπει να εξετάσουμε για να μπορέσουν να γίνουν πραγματικότητα οι φιλόδοξοι στόχοι μας. Για όλους αυτούς τους λόγους, θα ήθελα να αρχίσω την ομιλία μου εκφράζοντας τη βαθιά ευγνωμοσύνη μου στον κ. Elchlepp για αυτήν την έκθεση.
<P>
Η στρατηγική της Ένωσης, που περιέχεται στη Λευκή Βίβλο για τις ανανεώσιμες πηγές ενέργειας του Νοεμβρίου 1997, έχει ήδη την υποστήριξη τόσο του Κοινοβουλίου όσο και του Συμβουλίου και ο πρώτος της στόχος είναι η επέκταση των ανανεώσιμων πηγών ενέργειας στην Ένωση, που θα δώσει τη δυνατότητα να δημιουργηθεί η εσωτερική βάση και η απαραίτητη εξέδρα για την αύξηση των εξαγωγών σε όλο τον κόσμο.
<P>
Στις εργασίες που οδήγησαν στην υιοθέτηση της Λευκής Βίβλου, στα τέλη του 1997, η Επιτροπή προσπάθησε να λάβει υπόψη τις συνεισφορές του Κοινοβουλίου, που εκπροσωπούνταν από τα ψηφίσματά του για την ίδια τη Λευκή Βίβλο και για την πρόσβαση των ανανεώσιμων πηγών ενέργειας στην αγορά ηλεκτρισμού και στο πρόγραμμα Altener II, που υιοθετήθηκε το 1998.
<P>
Η Λευκή Βίβλος αντικατοπτρίζει ήδη τις θέσεις που είχαν εκφρασθεί από το Κοινοβούλιο το 1997 για βασικά ζητήματα των ανανεώσιμων πηγών ενέργειας, σημαντικά για τη χάραξη μιας κοινοτικής πολιτικής σ' αυτόν τον τομέα, όπως και το ευρύ φάσμα των αντιδράσεων και των αιτημάτων που είχαν διατυπωθεί από τη βιομηχανία, τους εμπειρογνώμονες, τις ομάδες συμφερόντων και γενικά τον ενδιαφερόμενο πληθυσμό σε όλη την Ένωση. Μια ουσιαστική πτυχή των κοινών προτεραιοτήτων μας είναι, βεβαίως, η αγορά εξαγωγών ανανεώσιμων πηγών ενέργειας.
<P>
Θα προβώ, στη συνέχεια, σε μια σύντομη ενημέρωση του Κοινοβουλίου σχετικά με τις προόδους που επιτεύχθηκαν κατά το πρώτο έτος μετά την υιοθέτηση της Λευκής Βίβλου.
<P>
Έχουν σχεδόν ολοκληρωθεί οι εργασίες που αφορούν την απαραίτητη προηγούμενη μελέτη των τρεχόντων προγραμμάτων και προσπαθειών των κρατών μελών και της Κοινότητας στον τομέα των ανανεώσιμων πηγών ενέργειας. Μπορώ να εκφράσω την ικανοποίηση της Επιτροπής για την πρόοδο που έχει επιτευχθεί και την ποικιλία των σχεδίων δράσης και των προγραμμάτων των κρατών μελών για την ανάπτυξη ανανεώσιμων ενεργειών μετά την υιοθέτηση της Λευκής Βίβλου. Είναι προφανές ότι, μεγάλο μέρος της προσπάθειας που ζητούμε να πραγματοποιήσουν τα κράτη μέλη κατά τη διάρκεια της επόμενης δεκαετίας έχει ήδη σχεδιαστεί ή, τουλάχιστον, ξεκινήσει.
<P>
Φυσικά, είναι πολλά αυτά που μένουν ακόμη να γίνουν, και δεν υπάρχει λόγος για αυταρέσκεια, ιδίως αν ληφθούν υπόψη οι δεσμεύσεις που ανελήφθησαν στο Κυότο, όπως ορθά υπογραμμίζεται στην έκθεση. Με ικανοποιεί, ωστόσο, το γεγονός ότι τα περισσότερα κράτη μέλη έχουν ήδη εξαγγείλει εθνικές πολιτικές και σχέδια, η φιλοδοξία και η εμβέλεια των οποίων είναι εφάμιλλες, σε γενικές γραμμές, με τις προτάσεις στρατηγικής και το σχέδιο δράσης της Κοινότητας και θα διευκολύνουν, επομένως, την εφαρμογή τους. Ο δημόσιος διάλογος, που πραγματοποιήθηκε στο πλαίσιο του Συμβουλίου Ενέργειας τον Νοέμβριο του 1998, επιβεβαίωσε αυτήν την εκτίμηση και η Επιτροπή θα καταρτίσει το συντομότερο δυνατό μια αναλυτική μελέτη που θα χρησιμεύσει ως αφετηρία για τον μεταγενέστερο σχεδιασμό και συντονισμό.
<P>
Οι σημαντικότερες ενέργειες πρέπει να εφαρμοσθούν εντός της Ένωσης, αλλά είναι εμφανής τόσο η αξία της υφιστάμενης πείρας στη στήριξη των εξαγωγών όσο και η αξιοπιστία που δημιουργούν οι επιτυχίες της στο εμπόριο με τρίτες χώρες. Επίσης εμφανείς είναι οι προσπάθειες σχεδιασμού και παρουσίασης που θα χρειαστούν όλα αυτά και η Επιτροπή συμμερίζεται πλήρως την επιθυμία του Κοινοβουλίου να υπάρχει στενή συνεργασία μεταξύ της βιομηχανίας και του δημόσιου τομέα, τόσο στο επίπεδο της Ένωσης, όσο και σε κάθε κράτος μέλος.
<P>
Σύμφωνα με την επιθυμία που εκφράζει το Κοινοβούλιο, οι ανανεώσιμες πηγές ενέργειας είναι, και θα είναι όλο και περισσότερο, αντικείμενο υποστήριξης των ευρωπαϊκών προγραμμάτων ενίσχυσης όπως το PHARE, το TACIS, το MEDA, το Ευρωπαϊκό Ταμείο Ανάπτυξης και άλλα μέσα της Σύμβασης Λομέ. Θα αναθεωρηθούν, επίσης, όλες οι σχετικές συμφωνίες συνεργασίας ή άλλου τύπου με τρίτες χώρες, αναπτυσσόμενες και εκβιομηχανισμένες, παροτρύνοντας τους εταίρους μας να ακολουθήσουν τη γραμμή αυτή, χωρίς να σταματήσουν γι' αυτό να εφαρμόζονται οι ιδιαίτερες προτεραιότητες και περιορισμοί καθενός τους.
<P>
Όπως προβλέπεται στην πρόταση ψηφίσματος, θα προωθηθεί μια επιθετική πολιτική εξαγωγών και συνεργασίας υπέρ των ανανεώσιμων πηγών ενέργειας, ιδίως μέσω των προγραμμάτων της Ευρωπαϊκής Ένωσης που έχουν σχέση με την ενέργεια, όπως, για παράδειγμα, το SYNERGY, καθώς και μέσω των συνιστωσών επιστημονικής και τεχνολογικής συνεργασίας του πέμπτου προγράμματος πλαισίου έρευνας.
<P>
Είναι πολλές οι δραστηριότητες που έχουν ήδη αναληφθεί στο πλαίσιο του προγράμματος Thermie. Στη διάρκεια των πέντε ετών ισχύος αυτού του προγράμματος, πάνω από 190 σχέδια που ξεκίνησαν από την ευρωπαϊκή βιομηχανία συγχρηματοδοτήθηκαν από την Κοινότητα με περισσότερα από 20 εκατομμύρια ευρώ, συνοδεύοντας μέτρα προοριζόμενα για χώρες που δεν ανήκουν στην Ευρωπαϊκή Κοινότητα. Στα σχέδια αυτά συγκαταλέγονται σχέδια για τον εντοπισμό και την αξιολόγηση των αγορών εξαγωγής για τις τεχνολογίες της Ευρωπαϊκής Ένωσης και για τον σχεδιασμό και την εφαρμογή βέλτιστων στρατηγικών για την αφομοίωση των τεχνολογιών από τις αγορές που επιλέγονται κατ' αυτόν τον τρόπο. Η βοήθεια προς τους εξαγωγείς ανανεώσιμων ενεργειών της Ευρωπαϊκής Ένωσης θα συνεχίσει να θεωρείται προτεραιότητα, λαμβάνοντας συγκεκριμένα τη μορφή εγγυήσεων δανείων και ασφαλίσεων και οργάνωσης των απαραίτητων συμβάσεων, καθώς και διάδοσης των γνώσεων και δημιουργίας δικτύων.
<P>
Αλλη προτεραιότητα είναι η συνεργασία σε θέματα ενεργειακού σχεδιασμού και ολοκληρωμένου σχεδιασμού των πόρων, ιδίως με τις αναδυόμενες οικονομίες για τους λόγους ενεργειακής πολιτικής που επίσης επισημαίνονται στο ψήφισμα.
<P>
Αλλες πτυχές, στις οποίες η Επιτροπή αποδίδει μεγάλη σημασία, είναι η πρόσβαση στα καινοτόμα μέσα χρηματοδότησης που είναι ειδικά προσαρμοσμένα στις ανάγκες της αγοράς ανανεώσιμων ενεργειών και η συνέχιση της συνεργασίας με χρηματοπιστωτικούς οργανισμούς, όπως η Παγκόσμια Τράπεζα, η Ευρωπαϊκή Τράπεζα Επενδύσεων και το Διεθνές Ταμείο για το Περιβάλλον. Θα μπορούσα να αναφέρω πολλές περιπτώσεις συνεργασίας που επεκτείνεται σήμερα πέρα από τα σύνορα της Ευρωπαϊκής Ένωσης, όπως, για παράδειγμα, το παγκόσμιο πρόγραμμα ηλιακής ενέργειας 1996-2005, στόχος του οποίου είναι η υλοποίηση περιφερειακών και εθνικών σχεδίων υψηλής προτεραιότητας σε όλον τον κόσμο και ιδίως στις αναπτυσσόμενες χώρες. Και σε σχέση με αυτό, θέλω να υπενθυμίσω ότι η Λευκή Βίβλος υπογράμμιζε την ανάγκη να πραγματοποιηθεί ιδιαίτερη προσπάθεια στην περίπτωση των χωρών της Αφρικής, της Καραϊβικής και του Ειρηνικού. Υλοποιήθηκαν πρωτοβουλίες προώθησης της ηλιακής ενέργειας και ενθάρρυνσης της διαφοροποίησης προς εναλλακτικές ανανεώσιμες πηγές ενέργειας.
<P>
Όσο για τις συνδεδεμένες χώρες, συγκαταλέγεται μεταξύ των προτεραιοτήτων μας η ενίσχυση της προσέγγισής τους στην ευρωπαϊκή νομοθεσία σχετικά με τις ανανεώσιμες ενέργειες και η επέκταση σε αυτές τις χώρες προγραμμάτων της Ευρωπαϊκής Ένωσης όπως το Αltener, καθώς και η συμμετοχή τους σε δραστηριότητες του πέμπτου προγράμματος πλαισίου έρευνας.
<P>
Διάφοροι ομιλητές σήμερα το πρωί ρώτησαν αν έχει θεσπιστεί σε ευρωπαϊκό επίπεδο κάποιος οργανισμός με αρμοδιότητες παρόμοιες με τις αρμοδιότητες του βορειοαμερικανικού Συμβουλίου Εξαγωγών Ανανεώσιμων Ενεργειών, ο οποίος χρηματοδοτείται με ομοσπονδιακούς πόρους. Θέλω να σας πω επ' αυτού ότι ήδη το 1996 ο Επίτροπος Παπουτσής εγκαινίασε στις Βρυξέλλες το Ευρωπαϊκό Συμβούλιο Εξαγωγών Ανανεώσιμων Ενεργειών παρουσία διάφορων υψηλόβαθμων αρμοδίων της Επιτροπής και άλλων οργανισμών και ότι σήμερα τα μέλη αυτού του Συμβουλίου είναι πέντε ευρωπαϊκές ενώσεις ανανεώσιμων ενεργειών.
<P>
Τέλος, κυρία Πρόεδρε, προσπάθησα να εκθέσω εν συντομία τι κάνουμε επί του παρόντος και τι έχουμε προβλέψει να γίνει σε σχέση με το περιεχόμενο της έκθεσης και του ψηφίσματος που μας απασχολεί. Το Ευρωπαϊκό Κοινοβούλιο παρουσιάζεται για άλλη μια φορά εποικοδομητικό στις πρωτοβουλίες του υπέρ της προαγωγής των ανανεώσιμων πηγών ενέργειας. Μπορώ να σας διαβεβαιώσω ότι και η Ευρωπαϊκή Ένωση θεωρεί ότι η αγορά εξαγωγών ανανεώσιμων ενεργειών αποτελεί μία από τις ουσιώδεις προτεραιότητες για το άμεσο μέλλον.
<P>
Θέλω να κλείσω την παρέμβασή μου ευχαριστώντας και πάλι τον εισηγητή, κ. Elchlepp, και όλες τις κυρίες και κυρίους βουλευτές που παρενέβησαν σ' αυτή τη συζήτηση.

<SPEAKER ID=43 NAME="Πρόεδρος">
Ευχαριστώ πολύ, Επίτροπε, κύριε Oreja.
<P>
Η συζήτηση έληξε.
<P>
Προχωρούμε τώρα στην ψηφοφορία.
<P>
Το Σώμα εγκρίνει την πρόταση ψηφίσματος

<SPEAKER ID=44 NAME="Deprez">
Σίγουρα, οι τεχνολογίες που καταφεύγουν στις ανανεώσιμες και φιλικές προς το περιβάλλον ενέργειες επιτρέπουν έναν αποκεντρωμένο και χαμηλού κόστους ανεφοδιασμό σε ενέργεια. Αντιπροσωπεύουν συνεπώς μία πραγματική ευκαιρία για τις αναπτυσσόμενες χώρες, αφού μία εντατική χρήση των νέων αυτών τεχνολογιών θα τους επιτρέψει να μειώσουν τον λογαριασμό ενέργειας, αυξάνοντας παράλληλα τις ποσότητες ενέργειας που διατίθενται στους πληθυσμούς τους, κυρίως στην ύπαιθρο.
<P>
Η αυξημένη χρήση αυτών των καθαρών και φθηνών τεχνολογιών αποτελεί μία ευκαιρία για τις βιομηχανοποιημένες χώρες εφόσον, για τις χώρες αυτές, μπορεί πράγματι να είναι συνώνυμη με τη δημιουργία νέων θέσεων εργασίας σε τομείς υψηλής προστιθέμενης αξίας, επιτρέποντας μάλιστα την πρόσβαση τους στις τεράστιες και νέες αγορές του νότου του πλανήτη.
<P>
Παρεμπιπτόντως, θα ήθελα να υπογραμμίσω, όπως και ο εισηγητής μας, ότι μία ευρύτερη χρήση των τεχνολογιών αυτών μέσα στα σύνορα της ίδιας της Ένωσης, θα επέτρεπε την πραγματοποίηση των στόχων που θέσαμε σε θέματα προστασίας του κλίματός μας, θα αύξανε την ανεξαρτησία μας σε ενέργεια και θα επιδρούσε θετικά στην ενεργειακό μας ισοζύγιο.
<P>
Γενικώς, υποστηρίζω την πρόταση σχετικά με την καθιέρωση ενός Ευρωπαϊκού Συμβουλίου που θα προωθεί την εξαγωγή των ανανεώσιμων ενεργειών και θα φροντίζει, μεταξύ άλλων, για την ενθάρρυνση και τη διάρθρωση των δραστηριοτήτων των μικρομεσαίων επιχειρήσεων σε αυτόν τον τομέα.
<P>
Συμφωνώ με τον εισηγητή ότι η ευρωπαϊκή προσέγγιση πρέπει να είναι κάθετη και ότι, στα πλαίσια της διεθνούς μας συνεργασίας και των συμφωνιών εταιρικής σχέσης που συνάπτουμε, χρειάζεται να παρακινούμε τους συνομιλητές μας να δίνουν στρατηγική προτεραιότητα στις ανανεώσιμες ενέργειες κατά τον προγραμματισμό της ενεργειακής, περιβαλλοντικής και αναπτυξιακής πολιτικής τους. Και αυτό, εφόσον το καλώς εννοούμενο συμφέρον τους για μία ανάπτυξη με ελάχιστο κόστος συναντά σε αυτό το σημείο, όπως είναι προφανές, την αναζήτησή μας για εξωτερικές αγορές.

<SPEAKER ID=45 LANGUAGE="SV" NAME="Lindqvist">
Αυτή η θαυμάσια έκθεση για τις νέες δυνατότητες εξαγωγής τεχνολογίας για τη χρησιμοποίηση των ανανεώσιμων πηγών ενέργειας, την οποία υπερψήφισα, θα αποκτούσε αξιοπιστία αν η ενεργειακή πολιτική της ΕΕ είχε και εντός της ΕΕ τον ίδιο προσανατολισμό. Σ' αυτήν την περίπτωση, πρέπει να σταματήσει η ενίσχυση της πυρηνικής ενέργειας και αυτή πρέπει να καταργηθεί. Πρέπει να μειωθεί η εξάρτηση από το πετρέλαιο και το φυσικό αέριο και να αυξηθεί η χρήση των ανανεώσιμων πηγών ενέργειας.

<CHAPTER ID=4>
Επίδραση της οικονομικής κρίσης στην ευρωπαϊκή βιομηχανία
<SPEAKER ID=46 NAME="Πρόεδρος">
Η ημερήσια διάταξη προβλέπει την κοινή συζήτηση επί των προφορικών ερωτήσεων (B4-1162/98, B4-1163/98, B4-1164/98, B4-0005/99, B4-0008/99 και B4-0010/99) σχετικά με την παγκόσμια οικονομική κρίση και τη βιομηχανία.

<SPEAKER ID=47 LANGUAGE="ES" NAME="Miranda de Lage">
Κυρία Πρόεδρε, αυτή η συζήτηση δεν θα μπορούσε να είναι πιο εύστοχη και επίκαιρη.
<P>
Ρωτήσαμε πριν από ένα μήνα ποιες θα ήταν οι συνέπειες της οικονομικής αστάθειας που δημιουργήθηκε από τις κρίσεις των ασιατικών και λατινοαμερικανικών αγορών. Και χωρίς να υπάρχει ακόμη χονδρική αποτίμηση αυτών των συνεπειών της κρίσης που ξέσπασε τον Αύγουστο, αυτήν την εβδομάδα προκαλείται ένα νέο επεισόδιο με την υποτίμηση του ρεάλ Βραζιλίας, που ίσως παρασύρει ή αναγκάσει να προσαρμοστούν και άλλα νομίσματα της Μercosur.
<P>
H κατάσταση αυτή, αν και ενδέχεται να ευνοήσει προσωρινά την οικονομία της Βραζιλίας, έχει ήδη προξενήσει μια πραγματικά εντυπωσιακή φυγή κεφαλαίων. Και σ' αυτή τη νέα κρίση είμαστε αντιμέτωποι με το νέο μας νόμισμα - το ευρώ - το οποίο έγινε, βέβαια, δεκτό με μεγάλες επευφημίες από την ιαπωνική αγορά.
<P>
Ωστόσο, δεν ξέρουμε πώς θα συμπεριφερθεί η οικονομία ούτε πώς θα αντεπεξέλθει μεσοπρόθεσμα στις επιπτώσεις μιας ενδεχόμενης επιδείνωσης της κρίσης, στην αύξηση των εισαγωγών ή στις αθέμιτες πρακτικές έναντι της βιομηχανίας μας και των εξαγωγών μας. Διότι αυτό που ξέρουμε είναι ότι οι αθέμιτες πρακτικές και η αύξηση των εισαγωγών ζημιώνουν ήδη δύο ιδιαίτερα ευαίσθητούς βιομηχανικούς τομείς: τον σιδηρουργικό και τον ναυπηγικό.
<P>
Και οι δύο έχουν υποστεί αιμορραγίες στη διάρκεια των δύο τελευταίων δεκαετιών και το προσωπικό τους έχει μειωθεί δραματικά. Αν συνεχίσουν οι μειώσεις, αυτό θα σημάνει την εξαφάνιση αυτών των τομέων, που σε διάστημα σαράντα ετών θα περάσουν από μια θέση θεωρούμενη στρατηγική στη θέση των βιομηχανικών ερειπίων.
<P>
Διερωτώμαστε τι πρόκειται να γίνει με την απασχόληση: αυτός είναι ο μεγάλος άγνωστος Χ. Οι πρακτικές της Κορέας και της Ιαπωνίας, που αποσκοπούν στη μονοπώληση της αγοράς, οι κρατικές ενισχύσεις τους και, σε τελική ανάλυση, η ανεντιμότητά τους και η περιφρόνησή τους για τους κανόνες που τείνουν να διέπουν διεθνώς τον τομέα, πρέπει να μας κάνουν να προβληματιστούμε.
<P>
Αν διατηρηθούν αυτές οι στάσεις, θα επηρεαστεί σοβαρά ο ρυθμιστικός ρόλος και το γόητρο του ΟΟΣΑ ή και του Παγκόσμιου Οργανισμού Εμπορίου. Ο ναηπηγικός τομέας, για παράδειγμα, δεν μπορεί να κάνει άλλες θυσίες. Αν εξαφανιστούν οι κρατικές ενισχύσεις, πριν από το 2000 και με τις σημερινές πρακτικές - δηλαδή, με το ασιατικό ντάμπιγκ - τα ναυπηγεία θα πρέπει στην πλειοψηφία τους να κλείσουν και όλες οι προσπάθειες για τον εκσυγχρονισμό και την προσαρμογή τους, που έχουν πραγματοποιηθεί με τα χρήματα των Ευρωπαίων πολιτών, θα έχουν αποβεί άκαρπες. Αν συνεχίσουν οι επιδοτούμενες στην πηγή εισαγωγές χάλυβα, αναρωτιέμαι πώς θα μπορέσουν να επιβιώσουν οι επιχειρήσεις μας σε μια απαράδεκτα μειονεκτική κατάσταση.
<P>
Γι' αυτό, λαμβάνω το θάρρος να υπενθυμίσω στην Επιτροπή ότι, η πρόταση κανονισμού για τη ναυπηγική βιομηχανία ενσωμάτωσε μια τροπολογία που ζητούσε την εκπόνηση μελέτης για να μελετηθούν τα περιγραφόμενα προβλήματα. Θα μπορούσε η Επιτροπή να μας πληροφορήσει για τα αποτελέσματα αυτής της μελέτης και τις αντίστοιχες προτάσεις, καθώς και για τη γνώμη της όσον αφορά τη διεύρυνη των κρατικών ενισχύσεων μέχρι το 2000;
<P>
Όσον αφορά δε τον χάλυβα και τη βιομηχανία, ποιες θα μπορούσαν να είναι οι προτάσεις της για την υποστήριξη των θιγόμενων τομέων και σε πόσο διάστημα θα μπορούσε να τις παρουσιάσει; Τι μέτρα θα μπορούσαν να συμφωνηθούν στην εμπορική πολιτική για να καταπολεμηθεί ο πολλαπλασιασμός των αθέμιτων πρακτικών;

<SPEAKER ID=48 LANGUAGE="DE" NAME="Kittelmann">
Κυρία Πρόεδρε, αξιότιμοι συνάδελφοι, μόλις τώρα αρχίζουν να μας «αγγίζουν» οι επιπτώσεις της οικονομικής κρίσης, η οποία, κατά τους τελευταίους μήνες, πήρε τεράστιες διαστάσεις. Η κρίση στη Νοτιοανατολική Ασία είχε, όπως είχαμε προβλέψει, παγκόσμιες επιπτώσεις. Η κατάρρευση του οικονομικού συστήματος στην Απω Ανατολή οδήγησε σε ασθενέστερη ζήτηση στις εκεί αγορές. Η σημερινή ερώτησή μας μπορεί να είναι μόνον η απαρχή μιας πολύ θεμελιώδους συζήτησης εδώ, στο Κοινοβούλιο, για το πρόβλημα αυτό. Η ευρωπαϊκή οικονομία έχει το δικαίωμα στην ύπαρξη ειδικής μέριμνας σε περιπτώσεις που τα αιτήματά της είναι δικαιολογημένα. Γι' αυτό και η ερώτησή μας.
<P>
Η Ευρωπαϊκή Ένωση μπόρεσε μέχρι στιγμής να αντιμετωπίσει σε σημαντικό βαθμό τις αλλαγές στον τομέα του εμπορίου που προέκυψαν από την κρίση καθώς και τις αντίστοιχες επιβαρύνσεις. Καμία άλλη αγορά, ούτε η αμερικανική, δεν χρειάστηκε να αντιμετωπίσει μια τέτοια αύξηση των εισαγωγών είτε σε απόλυτους αριθμούς είτε σε ποσοστά. Η ευρωπαϊκή αγορά κατακλύζεται με υλικό, το οποίο κανονικά θα εξαγόταν στις αγορές της Απω Ανατολής. Όπως φαίνεται, η εξέλιξη αυτή δεν θα συνεχιστεί απλώς, αλλά θα επιταχυνθεί. Η ζημία, για παράδειγμα, της ευρωπαϊκής αγοράς χαλυβουργίας εντείνεται μέσω αθέμιτων εμπορικών πρακτικών, τις οποίες χρησιμοποιούν συγκεκριμένες χώρες.
<P>
Στο πλαίσιο αυτό, η πρόθεση της αμερικανικής βιομηχανίας χάλυβα να επιλύσει το πρόβλημα μέσω σκληρών μέτρων εμπορικής πολιτικής, καθώς και προστατευτικών μέτρων, αποτελεί μια σοβαρή απειλή για την αγορά της Ευρωπαϊκής Ένωσης. Κάνω έκκληση στην Επιτροπή να φροντίσει ώστε να καταστεί σαφές στην αμερικανική κυβέρνηση ότι αν σε τέτοια ζητήματα δεν δρα με αλληλεγγύη, αλλά λαμβάνει πλάγια μέτρα, θα πρέπει να υπολογίζει σε σκληρά μέτρα αντιποίνων της Ευρωπαϊκής Ένωσης. Γιατί αν η Ευρωπαϊκή Ένωση δεν υιοθετήσει ξεκάθαρη και σαφή θέση, τότε οι ΗΠΑ θα συνεχίσουν να επιδιώκουν την άσκηση δικής τους εμπορικής πολιτικής στην παγκόσμια αγορά.
<P>
Αν λάβουμε υπόψη το γεγονός ότι η ευρωπαϊκή βιομηχανία σαφέστατα δεν φέρει καμία ευθύνη για την τωρινή κρίσιμη κατάσταση στην αγορά των ΗΠΑ, στην οποία συναλλάσεται εδώ και πολύ καιρό πολύ καλά, οι ΗΠΑ θα πρέπει να κληθούν σε υψηλό πολιτικό επίπεδο να φροντίσουν ώστε να διεξάγεται δίκαιο εμπόριο. Οι ΗΠΑ και η Ευρώπη παίζουν πρωταγωνιστικό ρόλο στον Παγκόσμιο Οργανισμό Εμπορίου. Εάν δεν φερθούμε υποδειγματικά, αυτό θα αποβεί εις βάρος αμφοτέρων.

<SPEAKER ID=49 LANGUAGE="PT" NAME="Ribeiro">
Κυρία Πρόεδρε, σε αυτή την πρώτη σύνοδο της ολομέλειας του τρέχοντος έτους, τα ψηφίσματα της 17ης Σεπτεμβρίου και της 3ης Δεκεμβρίου 1998 σχετικά με τις παγκόσμιες χρηματοπιστωτικές κρίσεις δεν κατέστησαν περιττή ή μια απλή επανάληψη την υποβολή των υπό συζήτηση προφορικών ερωτήσεων και σχεδίων ψηφίσματος, δεδομένου ότι το συγκεκριμένο θέμα παραμένει επίκαιρο, ενώ η υπάρχουσα συγκυρία δεν μας βοηθά να εφησυχάσουμε.
<P>
Εάν στην παραπάνω αναφορά σε πρόσφατα ψηφίσματα προσθέσουμε και μία άλλη, την αναφορά στην έκθεση με θέμα τα ασύμμετρα πλήγματα, που επίσης συζητήθηκε το Δεκέμβριο, και που προέβαλλε τόσο σωστές θέσεις σχετικά με τη χρηματοπιστωτική κρίση και τις επιπτώσεις της στις πραγματικές οικονομίες των κρατών, δεν κάνουμε παρά να ενισχύουμε την πεποίθησή μας, όσον αφορά την επικαιρότητα της συζήτησης και της αναζήτησης εναλλακτικών διεξόδων, ώστε να προλάβουμε τον αντίκτυπο επί της ευρωπαϊκής βιομηχανίας, σε οικονομικό και κοινωνικό επίπεδο, της υφιστάμενης διεθνούς χρηματοπιστωτικής κατάστασης και των αντίστοιχων εξελίξεων. Μερικές φορές η κατάσταση μεταβάλλεται και εξελίσσεται ραγδαία, ενώ τα μηνύματα που μας έρχονται δεν είναι σε θέση να μας καθησυχάσουν. Αν και η Βραζιλία θεωρήθηκε ως το επίκεντρο της κρίσης που ξέσπασε τον Οκτώβριο και κινητοποιήθηκαν προσπάθειες και χρηματοδοτικά μέσα για να αποτραπεί κάτι που απείλησε να εξελιχθεί σε καταστροφή, οι ειδήσεις που καταφθάνουν τις τελευταίες ημέρες παραμένουν ανησυχητικές.
<P>
Αυτός είναι ο λόγος για τον οποίο συνυπογράφουμε το κοινό ψήφισμα, παρ' ότι πιστεύουμε πως παραλείπει να καταλογίσει ευθύνες επί της ουσίας, που δεν είναι άλλες από την επικράτηση των χρηματοοικονομικών και των ονομαστικών κριτηρίων σε βάρος της πραγματικής οικονομίας, και παρ' όλο που θεωρούμε ότι οι ανησυχίες ενδέχεται δικαιολογημένα να ενταθούν και ότι οι επικλήσεις θα λάβουν επείγοντα χαρακτήρα.
<P>
Η συμπερίληψη αναφορών στη ναυπηγική βιομηχανία και στη σιδηρουργία, όπως αυτές που υπάρχουν στην τροπολογία αριθ. 2, αν και ορθές, θα μπορούσαν ωστόσο να αποτελέσουν το έναυσμα για την ενσωμάτωση τροπολογιών που αναφέρονται σε άλλους τομείς, ιδίως στην κλωστοϋφαντουργία, όπως αυτές που υπήρχαν επί του συγκεκριμένου θέματος σε μία αιτιολογική σκέψη της δικής μας πρότασης ψηφίσματος και που τελικώς απαλείφθηκαν, ώστε να επιτευχθεί το κοινό ψήφισμα. Για το λόγο αυτό φρονούμε ότι, σε περίπτωση που εγκριθεί η τροπολογία, αυτή θα πρέπει επίσης να αναφέρεται και στον τομέα της κλωστοϋφαντουργίας.
<P>
Έχει γίνει πολύς λόγος για νομισματικές διαταραχές, για κραχ χρηματιστηρίων, για χρηματοπιστωτικές κρίσεις. Και αυτό μας οδήγησε στην υποβολή των υπό συζήτηση προφορικών ερωτήσεων και σχεδίων ψηφίσματος. Η ουσία του ζητήματος, ωστόσο, είναι ότι αρχίζει να φαίνεται ξεκάθαρα πως αυτό που έχουμε μπροστά μας είναι μάλλον οι νομισματικές, χρηματιστηριακές και χρηματοπιστωτικές πτυχές μίας λανθάνουσας οικονομικής κρίσης που είναι έτοιμη να ξεσπάσει - κοιτάξτε τη Βραζιλία! - λόγω της μη προσαρμογής των χρηματοδοτικών-κερδοσκοπικών μέσων και μηχανισμών στο σημερινό στάδιο και στη λειτουργία της πραγματικής οικονομίας.

<SPEAKER ID=50 NAME="Hudghton">
Κυρία Πρόεδρε, έχω την εντύπωση πως με τρεις μεγάλες οικονομικές αναστατώσεις μέσα σε λίγα χρόνια στην Ασία, τη Ρωσία και τώρα στην λατινική Αμερική, θα έπρεπε ίσως να διδαχτούμε κάτι από αυτές καθώς και από τα λάθη μας.
<P>
Φαίνεται πως υπάρχει μια αξιοσημείωτη ομοιότητα μεταξύ των γεγονότων που οδήγησαν στην κρίση της Ασίας και αυτών, των πολύ πρόσφατων, που σημειώθηκαν στη Βραζιλία, όπου και στις δυο περιπτώσεις δόθηκε υπερβολική δυνατότητα δανεισμού, βάσει υπεραισιόδοξων εκτιμήσεων για ανάπτυξη και εκβιομηχανισμό. Οι επενδυτές μπορούν βέβαια να φύγουν τόσο γρήγορα όσο εμφανίστηκαν, παίρνοντας μαζί και τα χρήματά τους. Και όταν μια οικονομία βουλιάζει, οι επιπτώσεις είναι τεράστιες.
<P>
Στη Σκωτία, όπως και αλλού, υποφέρουμε ακόμα από τις συνέπειες της ασιατικής κρίσης. Οι επενδύσεις, οι οποίες μας είχαν υποσχεθεί ότι θα πραγματοποιηθούν, δεν πραγματοποιούνται. Υπάρχουν καθυστερήσεις στη μείωση των επιτοκίων, και οι βιομηχανίες και οι εξαγωγές μας εξακολουθούν να πλήττωνται σε μεγάλο βαθμό από την ισχυρή συναλλαγματική ισοτιμία της στερλίνας. Ακόμα κι αν η κρίση στη Βραζιλία μπορεί να μην είναι τόσο σοβαρή, έχει παρ' όλα αυτά επιπτώσεις.
<P>
Η ύπαρξη μεγαλύτερης οικονομικής σταθερότητας στην Ευρώπη θα αυξήσει την ικανότητά μας να διασφαλίζουμε την ευημερία των πολιτών μας, εκείνων οι οποίοι πλήττονται πιο άμεσα.

<SPEAKER ID=51 NAME="Oreja">
Κυρία Πρόεδρε, κυρίες και κύριοι, δεδομένου ότι υπάρχουν διάφορες ερωτήσεις σχετικά με την επίδραση της οικονομικής κρίσης στον βιομηχανικό τομέα της Ένωσης, θα προβώ, εάν συμφωνείτε, σε μια κοινή απάντηση, αρχίζοντας από εκείνες που αφορούν τη γενική επίδραση της κρίσης, για να περάσω έπειτα σε ό, τι αφορά συγκεκριμένα τον τομέα του χάλυβα.
<P>
Η επιδείνωση του παγκόσμιου οικονομικού κλίματος τον περυσινό χρόνο είχε χωρίς αμφιβολία αρνητικές επιπτώσεις για την Ευρωπαϊκή Ένωση. Ωστόσο, το 1998, οι καλές εσωτερικές συνθήκες είχαν ως αποτέλεσμα την πλήρη αντιστάθμιση των εξωτερικών αρνητικών επιδράσεων. Η ανάπτυξη των δεκαπέντε χωρών το 1998 ήταν κατά 0, 1 % μεγαλύτερη από τις προβλέψεις του Μαρτίου 1998 και το 1999 η οικονομική κρίση έφερε μεν απώλειες για την οικονομία της Ευρωπαϊκής Ένωσης, αλλά οι επιπτώσεις της προβλέπεται πως θα είναι, κατ' αρχήν, περιορισμένες, χάρη στην καθιέρωση του ευρώ - σ' αυτό αναφέρθηκε πριν από ένα λεπτό η κα Miranda - και στη διατήρηση υγιών οικονομικών συνθηκών. Η Επιτροπή έχει εμπιστοσύνη ότι η οικονομία της Ευρωπαϊκής Ένωσης θα ανακάμψει το 2000, έτος κατά το οποίο ελπίζει σε ανάπτυξη ύψους 2, 8 %.
<P>
Σ' αυτό το γενικό πλαίσιο, ορισμένοι τομείς της βιομηχανίας της Ευρωπαϊκής Ένωσης αντιμετωπίζουν σκληρό ανταγωνισμό από τις εισαγωγές. Οι εισαγωγές από τη Νοτιοανατολική Ασία και άλλες περιοχές έχουν αυξηθεί, ενώ οι εξαγωγές εξακολουθούν να αυξάνονται σε όλους τους τομείς παρά την πτώση που σημειώθηκε σε εκείνες που προορίζονται για τη Νοτιοανατολική Ασία. Στο έτος που είχε προηγηθεί μέχρι τον Σεπτέμβριο του 1998, η Ευρωπαϊκή Ένωση σημείωσε εμπορικό πλεόνασμα 22.000 εκατομμυρίων Ecu όσον αφορά τα βιομηχανικά προϊόντα, ήτοι 16.000 εκατομμύρια Ecu πάνω από το πλεόνασμα της ίδιας περιόδου του 1997. Οι σημαντικές νομισματικές υποτιμήσεις στη Νοτιοανατολική Ασία έβλαψαν βραχυπρόθεσμα την ανταγωνιστικότητα των τιμών της Ευρωπαϊκής Ένωσης. Ωστόσο, αυτό αντισταθμίστηκε εν μέρει από το υψηλό εθνικό ποσοστό πληθωρισμού σ' αυτές τις χώρες. Είναι δύσκολο να προβλεφθεί ποιο θα είναι το τελικό αποτέλεσμα της κρίσης στη Νοτιοανατολική Ασία για τη σχετική ανταγωνιστική θέση της Ευρωπαϊκής Ένωσης, ιδίως αν αναλογισθεί κανείς ότι η διακύμανση των συναλλαγματικών ισοτιμιών στις χώρες της Νοτιοανατολικής Ασίας ενδέχεται να έχει επίπτωση στην εμπορική απόδοση και στην ανταγωνιστικότητά τους, με αποτέλεσμα να είναι δύσκολο αυτή τη στιγμή να γίνουν προβλέψεις.
<P>
Προφανώς, η Επιτροπή ανησυχεί για τις επιπτώσεις της αύξησης της ανταγωνιστικής πίεσης στον ευρωπαϊκό βιομηχανικό τομέα. Η έντονη αυτή πίεση θα συνεχισθεί κατά πάσα πιθανότητα το 1999, αν και ίσως όχι σε τόσο ψηλά επίπεδα όσο το 1998. Το εμπορικό ισοζύγιο της Ευρωπαϊκής Ένωσης, όσον αφορά τα βιομηχανικά προϊόντα, αναμένεται να βελτιωθεί σε σχέση με το 1998. Αν και δεν διαθέτουμε δεδομένα για το σύνολο του 1998, η Επιτροπή υπολογίζει ότι οι άμεσες επιπτώσεις, από την άποψη της συνολικής βιομηχανικής παραγωγής για αυτό το έτος, είναι οριακές, αλλά ενδέχεται να είναι λίγο πιο σημαντικές το 1999. Όταν έκανε την πρόβλεψή της το φθινόπωρο, η Επιτροπή δήλωσε πως περίμενε ότι η ανάπτυξη της απασχόλησης θα έφθανε το 1, 2 % το 1998, ρυθμός ανάπτυξης ταχύτερος από το 0, 8 % που σημειώθηκε την άνοιξη. Ωστόσο, η επιβράδυνση της αύξησης του Ακαθάριστου Εγχώριου Προϊόντος το 1999 θα συνοδευθεί από μια μείωση της ταχύτητας ανάπτυξης της απασχόλησης ύψους 0, 9 % κατά το ίδιο έτος. Παρ' όλα αυτά, αναμένεται ότι η ανεργία θα συνεχίσει να μειώνεται και, από το μέγιστο ποσοστό του 11, 2 % που είχε σημειωθεί το 1994, προβλέπεται ότι θα πέσει σε 10 % το 1998 και 9, 5 % το 1999.
<P>
Όσο για την αύξηση της ανταγωνιστικής πίεσης επί της βιομηχανίας της Ευρωπαϊκής Ένωσης, αυτή δεν σημαίνει απαραίτητα ότι οι εμπορικοί εταίροι της Ένωσης χρησιμοποιούν αθέμιτες εμπορικές πρακτικές. Η Επιτροπή είναι διατεθειμένη να εφαρμόσει τα μέσα εμπορικής πολιτικής της Ένωσης όπου πληρούνται οι απαραίτητες προϋποθέσεις και σύμφωνα με τις κατά περίπτωση συμφωνίες του ΠΟΕ. Για να δώσει μια εικόνα αυτής της ακραίας στάσης, η Επιτροπή κίνησε ήδη την περασμένη εβδομάδα δύο διαδικασίες με αφορμή καταγγελίες που της υπέβαλε η βιομηχανία χάλυβα της Ευρωπαϊκής Ένωσης, η μία από τις οποίες ήταν καταγγελία αντιντάμπιγκ σε σχέση με φύλλα θερμής ελάσεως προελεύσεως Βουλγαρίας, Ιράν, Γιουγκοσλαβίας, Ινδίας, Ταϊβάν και Νότιας Αφρικής και η άλλη καταγγελία αντιεπιδοτήσεων σε σχέση με τα ίδια προϊόντα προελεύσεως Ινδίας, Ταϊβάν και Νότιας Αφρικής. Καμία από τις χώρες που αναφέρονται στην καταγγελία αντιντάμπιγκ ή στην καταγγελία αντιεπιδοτήσεων δεν ανήκει στις χώρες της Νοτιοανατολικής Ασίας που εφαρμόζουν προγράμματα σταθεροποίησης του Διεθνούς Νομισματικού Ταμείου. Η Επιτροπή δεν είναι ενήμερη για αθέμιτες εμπορικές πρακτικές που επηρεάζουν τις εισαγωγές σιδηρουργικών προϊόντων στην Κοινότητα, πέρα από αυτές με τις οποίες ασχολείται ήδη.
<P>
Κατά τη διάρκεια του 1998, μέχρι τον Σεπτέμβριο, οι εισαγωγές κατεργασμένων ή ημικατεργασμένων σιδηρουργικών προϊόντων ανέρχονταν σε 18, 5 εκατομμύρια τόννους, 6, 6 εκατομμύρια τόννους περισσότερο από τις εισαγωγές της ίδιας περιόδου του 1997. Εν τω μεταξύ, οι εξαγωγές έπεσαν κατά 2, 7 εκατομμύρια τόννους, για να φθάσουν στα 18, 3 εκατομμύρια. Επομένως, η Ευρωπαϊκή Ένωση σημείωσε εμπορικό έλλειμμα 0, 2 εκατομμυρίων τόννων σε σύγκριση με το πλεόνασμα των 9, 2 εκατομμυρίων τόννων του προηγούμενου έτους. Η ασυνήθιστη αύξηση των εισαγωγών σιδηρουργικών προϊόντων στην Ευρωπαϊκή Ένωση προξένησε πτώση των τιμών κατά το δεύτερο εξάμηνο του 1998.
<P>
Η ζήτηση χάλυβα της μεταποιητικής βιομηχανίας αναμένεται ότι θα μειωθεί κατά το πρώτο εξάμηνο του 1999, αλλά ότι θα βελτιωθεί αργότερα σημειώνοντας συνολικά ετήσια αποτελέσματα συγκρίσιμα με των προηγούμενων ετών. Το 1999 αναμένεται ότι οι εισαγωγές θα συνεχίσουν να είναι υψηλές.
<P>
Είναι δύσκολο για την Επιτροπή να κάνει μια εκτίμηση της συμβολής της σιδηρουργικής βιομηχανίας της Νοτιοανατολικής Ασίας στην οικονομική ανάκαμψη της περιοχής, δεδομένου ότι αυτή διαφέρει ανάλογα με τις χώρες. Ωστόσο, είναι σαφές ότι διάφορες χώρες της περιοχής αύξησαν σημαντικά τα κέρδη τους από σιδηρουργικά προϊόντα το 1998. Αυτό συνέβη, μεταξύ άλλων χωρών, στην περίπτωση της Νότιας Κορέας, της Ταϊβάν, της Ιαπωνίας, της Κίνας και της Ινδονησίας.
<P>
Στη Διάσκεψη Κορυφής Ευρωπαϊκής Ένωσης-Ηνωμένων Πολιτειών, που πραγματοποιήθηκε στην Ουάσιγκτον στις 18 Δεκεμβρίου 1998, ανέκυψαν συζητήσεις για διάφορα θέματα, μεταξύ των οποίων και η εισαγωγή σιδηρουργικών προϊόντων. Η Επιτροπή τόνισε την ανάγκη να διατηρηθούν οι αγορές ανοικτές και να αποφευχθεί η καθυστέρηση της ανάκαμψης των χωρών που επηρεάστηκαν από την κρίση και που εφάρμοζαν προγράμματα σταθεροποίησης του Διεθνούς Νομισματικού Ταμείου. Είναι σημαντικό να ενεργήσουν όλα τα εμπλεκόμενα μέρη με τρόπο υπεύθυνο και σύμφωνο με τους διεθνείς κανόνες, για να μπορέσουν να διατηρηθούν τα πλεονεκτήματα της ελευθέρωσης των συναλλαγών και να αποφευχθεί η εμφάνιση εμπορικών συγκρούσεων.
<P>
Η διοίκηση των Ηνωμένων Πολιτειών, από την πλευρά της, έχει επίγνωση του ότι η επιβολή εμπορικών εμποδίων θα ζημιώσει τις χώρες που αντιμετωπίζουν σοβαρά οικονομικά προβλήματα, αλλά αντιμετωπίζει επίσης έντονες εσωτερικές πιέσεις που την ωθούν να αντιδράσει στις πρόσφατες διακυμάνσεις των εισαγωγών χάλυβα. Είναι πιθανό οι Ηνωμένες Πολιτείες να υιοθετήσουν εμπορικά μέτρα σχετικά με τις εισαγωγές χάλυβα εντός των προσεχών μηνών. Η Επιτροπή θα εξακολουθήσει να παρακολουθεί από κοντά τις εξελίξεις, για να βεβαιωθεί ότι η εν λόγω χώρα θα ενεργήσει σύμφωνα με τους διεθνείς εμπορικούς κανόνες.
<P>
Θέλω να αναφερθώ τώρα εν συντομία σε δύο ερωτήσεις που τέθηκαν. Η πρώτη, συγκεκριμένα, από την κα Miranda de Lage, σχετικά με την επίδραση της ασιατικής κρίσης στον τομέα της ναυπηγικής βιομηχανίας.
<P>
Μετά την υποτίμηση διάφορων νομισμάτων στη Νοτιοανατολική Ασία, οι Κορεάτες, συγκεκριμένα, επωφελήθηκαν από τις ευνοϊκές συνθήκες πώλησης σε αυτόν τον τομέα. Ωστόσο, η κοινοτική βιομηχανία κατάφερε, το 1998, να διατηρήσει καλή θέση στην παγκόσμια αγορά: συγκέντρωσε το 29 % των νέων παραγγελιών, έναντι του 22 % της Κορέας, από τον Ιανουάριο μέχρι τον Σεπτέμβριο 1998. Η Επιτροπή επαγρυπνεί για να διασφαλίσει ότι οι χώρες σε κρίση, όπως είπα και πριν, τηρούν τους όρους του Διεθνούς Νομισματικού Ταμείου και συγκεκριμένα στον τομέα των διαρθρωτικών μεταρρυθμίσεων και στις σχέσεις μεταξύ της κορεατικής κυβέρνησης και της κορεατικής βιομηχανίας.
<P>
Λίγα λόγια ακόμα για την επίδραση που θα έχουν στην ευρωπαϊκή βιομηχανία τα τελευταία γεγονότα που συμβαίνουν στη Βραζιλία.
<P>
Πιστεύω ότι, αυτή τη στιγμή, είναι ακόμη δύσκολο και πρόωρο να γίνει σωστή διάγνωση. Πολλά θα εξαρτηθούν από το πώς θα αντιδράσουν οι κεφαλαιαγορές σε σχέση με τα γεγονότα στη Βραζιλία. Έχουμε εδώ - θα τα έχετε και εσείς - τα τελευταία νέα που μας ήρθαν σήμερα σχετικά με τις συμπεριφορές που ακολουθήθηκαν, τη δέσμη έκτακτων μέτρων που ενέκρινε το Κογκρέσο της Βραζιλίας ως τμήμα της δημοσιονομικής μεταρρύθμισης που απαιτεί το Διεθνές Νομισματικό Ταμείο με αντάλλαγμα βοήθεια 42.000 εκατομμυρίων δολαρίων, μέτρα που αποτελούν τμήμα του μεταρρυθμιστικού σχεδίου που ακολουθεί ο Πρόεδρος Fernando Cardoso. Ο διευθυντής του ΔΝΤ, Michel Camdessus, εξέφρασε μόλις χθες την ικανοποίησή του για τη δέσμευση που ανέλαβε η Βραζιλία να εφαρμόσει το πρόγραμμα δημοσιονομικής εξυγίανσης που έχει υπογράψει με το ΔΝΤ και, ταυτόχρονα, ο Πρόεδρος της Βραζιλίας συνέχισε να απευθύνει μηνύματα εμπιστοσύνης στους επενδυτές.
<P>
Εν πάση περιπτώσει, μπορώ να πω ότι η Ευρωπαϊκή Ένωση και η Βραζιλία έχουν σημαντικούς εμπορικούς δεσμούς και οι ευρωπαϊκές επιχειρήσεις έχουν επενδύσει σημαντικά στη βιομηχανική ανάπτυξη της Βραζιλίας, για παράδειγμα στον τομέα των αυτοκινήτων. Η Ευρωπαϊκή Ένωση εισάγει μεγάλη ποσότητα πρώτων υλών από τη Βραζιλία και, προφανώς, η υποτίμηση του ρεάλ ενδέχεται να μειώσει τις τιμές αυτών των προϊόντων, με κάποια θετικά αποτελέσματα για την ευρωπαϊκή βιομηχανία. Ωστόσο, είναι επίσης αλήθεια ότι η υποτίμηση ενδέχεται να αυξήσει την ανταγωνιστικότητα των βιομηχανιών εξαγωγών της Βραζιλίας προς την Ευρωπαϊκή Ένωση και να μειώσει την ανταγωνιστική ικανότητα της ευρωπαϊκής βιομηχανίας στις εξαγωγές της προς τη Βραζιλία.
<P>
Τέλος, αυτά είναι ορισμένα σχόλια που θα ήθελα να κάνω για την κατάσταση που δημιουργείται αυτή τη στιγμή, αν και ακόμη στο πλαίσιο της επιφυλακτικότητας που απαιτεί μια κατάσταση, στην οποία δεν ξέρουμε ποια θα είναι η συμπεριφορά των κεφαλαιαγορών κατά τις επόμενες ημέρες και εβδομάδες.

<SPEAKER ID=52 NAME="Κατηφόρης">
Κυρία Πρόεδρε, κύριε Επίτροπε, κυρίες και κύριοι συνάδελφοι, βεβαίως η επιτυχής εισαγωγή του ενιαίου νομίσματος δικαιολογεί μία μεγαλύτερη αυτοπεποίθηση από την πλευρά της Ευρώπης και κανείς δεν θέλει να γίνει κήρυκας απαισιοδοξίας σε μία τέτοια στιγμή.
<P>
Πιστεύω όμως επίσης ότι όλοι ξέρουμε πως η επιτυχία της ευρωπαοκής οικονομίας θα κριθεί όχι τόσο στην νομισματική πλευρά των πραγμάτων, αλλά στην πλευρά της πραγματικής οικονομίας. Και εκεί η κατάσταση δεν είναι διόλου ενθαρρυντική.
<P>
Η ανεργία, το υποτιθέμενο υπ' αριθμόν ένα οικονομικό πρόβλημα, που για την αντιμετώπισή του κάνουμε -πολύ φοβούμαι- υπ' αριθμόν μηδέν προσπάθειες, έχει σταθεροποιηθεί, παρ' όλες τις προβλέψεις σας -γιατί είναι μόνον προβλέψεις αυτά που μας είπατε, κύριε Επίτροπε- περίπου στο 10, 5 %. Και εάν πέσει κατά 0, 5 %, δεν είναι σπουδαίο πράγμα.
<P>
'Εχουν από καιρό ξεχαστεί τα αισιόδοξα λόγια του κ. Delors μέσα σε αυτήν την αίθουσα, στην αρχή της θητείας μας, για την δημιουργία 15 εκατομμυρίων νέων θέσεων εργασίας που θα κατέβαζαν την ανεργία στο 6-7 %. Η προοπτική για τους ρυθμούς αύξησης της ευρωπαοκής οικονομίας το 1999 έχει πέσει μόλις στο 1, 4 %. Η κρίση των κεφαλαιαγορών στον Τρίτο Κόσμο, που εκεί βεβαίως έχει γίνει κρίση της πραγματικής οικονομίας, είχε ως συνέπεια τεράστιες απώλειες σε απασχόληση, σε πραγματικό εισόδημα και σε δικές μας εξαγωγές. Είναι γεγονός: η οποιαδήποτε ανάπτυξη οφείλεται στον τομέα των υπηρεσιών στον δικό μας χώρο και στις Ηνωμένες Πολιτείες. Ενώ αντιθέτως στη βιομηχανία έχουμε ήδη σαφή φαινόμενα πλεονάζοντος παραγωγικού δυναμικού. Και μπροστά σε μία τέτοια κατάσταση δεν είναι περίεργο ότι έχουν αρχίσει να ακούγονται φωνές υπέρ του προστατευτισμού. Και αυτά που μας είπατε για την χαλυβουργία είναι περίπου μία περίληψη ενός προστατευτικού κηρύγματος, όχι δικού σας, αλλά αυτού που ακούγεται όλο και περισσότερο στα μεγάλα κοινοβούλια, στο Κογκρέσο και σε άλλα κέντρα λήψεως αποφάσεων στον κόσμο. Πρόκειται για μία πολύ επικίνδυνη εξέλιξη, γιατί δεν υπάρχει τίποτε πιο επικίνδυνο από την αναβίωση των περιορισμών στο παγκόσμιο εμπόριο, που θα ξεσπάσει, βεβαίως, εναντίον των πιο αδύνατων οικονομικά.
<P>
Χωρίς υπεραπλουστεύσεις, κυρία Πρόεδρε, η κοινή λογική λέει ότι μία τόσο δύσκολη κατάσταση δεν πρέπει να την κάνουμε ακόμη πιο δύσκολη, συμπιέζοντας την ζήτηση στην δική μας οικονομία με τους περιορισμούς που έχουμε επιβάλει στην δημοσιονομική πολιτική, δηλαδή με το περίφημο όριο του 3 % των ελλειμμάτων του Συμφώνου Σταθερότητας. Οι προβλέψεις, άλλωστε, είναι ότι το 3 %, με την σημερινή οικονομική κατάσταση, δεν πρόκειται εύκολα να το επιτύχουν η Γερμανία, η Ιταλία και η Γαλλία, οι μεγάλες δηλαδή ευρωπαοκές χώρες, το 1999. Θα πρέπει, άραγε, να φθάσουμε σε ανεργία 25 % για να αρχίσουμε να αναθεωρούμε μία περιοριστική πολιτική που πέτυχε μεν μηδενικό πληθωρισμό, αλλά τώρα βαδίζει για να πετύχει και μηδενική απασχόληση;

<SPEAKER ID=53 LANGUAGE="FR" NAME="Herman">
Κύριε Επίτροπε, στο ερώτημα που σας ετέθη μας δώσατε σχετικά γενικές απαντήσεις που μπορούμε να τις βρούμε όλες, καθώς και τα σχόλια που κάνατε, στον ημερήσιο τύπο.
<P>
Θα ήθελα να κάνω μία πρώτη παρατήρηση: πόσο απερίσκεπτοι ήμαστε όταν εγκαταλείπαμε τα μέσα που μας παραχωρούσε η Συνθήκη της ΕΚΑΧ! Εκείνη την εποχή, είχα ζητήσει να ήμαστε πιο προσεκτικοί· γνωρίζαμε ότι οι κρίσεις στη χαλυβουργία συμβαίνουν σε αρκετά τακτά χρονικά διαστήματα και σήμερα βρισκόμαστε να μην έχουμε κανένα εφόδιο.
<P>
Όταν λέτε ότι η Επιτροπή θα εξετάσει αν οι Ηνωμένες Πολιτείες ενεργούν με τρόπο σύμφωνο προς τις διεθνείς συνθήκες ή τις διεθνείς δεσμεύσεις του ΠΟΕ, έρχεστε λίγο καθυστερημένος. Όπως υπέδειξε και ο κ. Κατηφόρης πριν από λίγο, οι Ηνωμένες Πολιτείες έχουν ήδη λάβει μέτρα. Και τα μέτρα αυτά, δεν φαίνονται, εκ πρώτης όψης τουλάχιστον, να είναι και τόσο σύμφωνα με τις δεσμεύσεις του ΠΟΕ.
<P>
Για αυτό σας λέω ότι η Επιτροπή φαίνεται ότι έχει πελαγώσει τόσο, όταν μας λέει ότι πρέπει να επιβληθεί η σύνεση, ότι η κατάσταση είναι δύσκολη και γενικώς αυτά. Θα έπρεπε να μπορούμε να επιβάλλουμε, στα πλαίσια του ΠΟΕ, να σχετίζονται οι μεταβολές της συναλλαγματικής ισοτιμίας, από ορισμένες απόψεις, με τα τέλη ή τους δασμούς. Τι διαφορά υπάρχει μεταξύ της επιβολής δασμού κατά την είσοδο των προϊόντων και της υποτίμησης του νομίσματος με ανταγωνιστικό τρόπο; Ή υπάρχει κάτι το μη φυσιολογικό, ή πρέπει να τονιστεί περισσότερο η σταθεροποίηση των συναλλαγματικών ισοτιμιών και να ακολουθήσουμε σταθερά τον δρόμο που η Ιαπωνία και ορισμένοι από εμάς ήδη ακολουθούν. Θα έπρεπε, νομίζω, να φροντίσουμε είτε να βελτιώσουμε την σταθερότητα των συναλλαγματικών ισοτιμιών, είτε ενεργήσουμε έτσι, ώστε να έχουμε ακόμη τα μέσα να αμυνθούμε όπως και οι άλλες χώρες.

<SPEAKER ID=54 LANGUAGE="FI" NAME="Seppδnen">
Αξιότιμη κυρία Πρόεδρε, τρία μεγάλα ηφαίστεια έχουν ήδη εκραγεί: ένα στην Ασία, ένα στη Ρωσία και ένα στη Λατινική Αμερική. Το επόμενο ηφαίστειο στέλνει ήδη τα σημάδια της έκρηξής του: είναι η Κίνα.
<P>
Το πρόβλημα συνίσταται στο ότι ο καπιταλισμός δημιουργεί, μέσω των κεφαλαιαγορών, αστάθεια και ανισορροπία στον κόσμο. Οι κεφαλαιαγορές έχουν υποστεί πληθωρισμό. Στις κεφαλαιαγορές επικρατεί σήμερα μία κατάσταση υπερπληθωρισμού. Η έννοια του πληθωρισμού λαμβάνει εσφαλμένο περιεχόμενο, εάν δεν ληφθεί υπόψη ότι στις κεφαλαιαγορές ο πληθωρισμός συνεπάγεται την απεριόριστη αύξηση της αξίας των προϊόντων του κεφαλαίου. Τα διεθνή ιδρύματα παρέχουν εσφαλμένες συμβουλές γι' αυτή την κατάσταση. Παρέχουν σε όλες τις χώρες, οι οποίες όμως διαφέρουν στο σύνολό τους, τις ίδιες συμβουλές και συνήθως αυτές αφορούν είτε τον αποπληθωρισμό, είτε τη μείωση της κοινωνικής ασφάλισης στις προηγμένες χώρες. Αυτά τα ιδρύματα, με επικεφαλής το ΔΝΤ, δεν αποτρέπουν την ανάφλεξη της πυρκαγιάς, προσπαθούν μόνο να αναπτύξουν μηχανισμούς πυρόσβεσης, ωστόσο, αυτό δεν είναι αρκετό. Θα έπρεπε να ματαιώνουμε την ανάφλεξη της φωτιάς και στην προκείμενη περίπτωση και τις ηφαιστειακές εκρήξεις.
<P>
Σε αυτή την κατάσταση παρουσιάζεται μία ευκαιρία για την αριστερά. Ο ρεαλιστικός καπιταλισμός μας δημιουργεί προβλήματα. Ας προβούμε λοιπόν σε μία κοινή αποτίμηση της κατάστασης και ας δράσουμε ανάλογα. Ο τρίτος δρόμος συνιστά τη λωρίδα προσπέρασης. Θα πρέπει τώρα να ανακαλύψουμε μαζί τον δεύτερο δρόμο της αριστεράς και των πρασίνων.

<SPEAKER ID=55 LANGUAGE="DE" NAME="Wolf">
Κυρία Πρόεδρε, αγαπητοί συνάδελφοι, το θέμα είναι να μην βεβαιώνουμε διαρκώς ότι η κατάσταση δεν είναι και τόσο σοβαρή, κάτι το οποίο συνοδεύεται έπειτα πάντοτε από μια βραχυπρόθεσμη διαχείριση της κρίσης; το θέμα είναι αντιθέτως να αναπτύξουμε στρατηγικές, στο επίκεντρο των οποίων δεν θα βρίσκονται ηθικές συμβουλές, αλλά το καλώς εννοούμενο ίδιο συμφέρον. Ο απτός κίνδυνος μιας ανεξέλεγκτης, πλέον, αντιπληθωριστικής διαδικασίας πλησιάζει ολοένα και περισσότερο. Οι βεβαιώσεις ότι τίποτε απ' όλα αυτά δεν αποτελεί σημαντικό πρόβλημα γίνονται όλο και πιο αναξιόπιστες. Πρέπει να καταλάβουμε ότι δεν μπορεί να υπάρξει μόνιμη σταθεροποίηση στο οικοδόμημα της παγκόσμιας οικονομίας χωρίς μια σταθεροποίηση της οικονομικής διαχείρισης σε παγκόσμια κλίμακα, και ότι αυτή δεν μπορεί να υπάρξει χωρίς μια σταθεροποίηση της παγκόσμιας κοινωνίας. Με άλλα λόγια, το ερώτημα δεν είναι, εν συντομία, πώς θα φτάσουμε σε ένα άλλο παγκόσμιο οικονομικό και κοινωνικό σύστημα, ένα ερώτημα το οποίο θα ήταν ουτοπικό; τα παλαιά ερωτήματα του Κέυνς -όχι οι απαντήσεις που έδωσε σε αυτά- είναι και πάλι επίκαιρα.
<P>
Πώς θα φθάσουμε σε ένα παγκόσμιο σύστημα πληρωμών, το οποίο να λειτουργεί και να είναι ανθεκτικό απέναντι σε βραχυπρόθεσμες κρίσεις, και διακυμάνσεις; Πώς θα φθάσουμε σε μια παγκόσμια νομισματική πολιτική; Πώς θα φθάσουμε σε έναν διεθνή οργανισμό εμπορίου, που θα είναι σε θέση να σταθεροποιήσει τις τιμές των αγαθών; Πώς, τέταρτον, θα φθάσουμε σε προγράμματα στήριξης, που θα προσφέρουν δάνεια και επιχορηγήσεις με χαμηλά επιτόκια ως βοήθεια για τις αναπτυσσόμενες χώρες, όπου πρέπει κανείς σήμερα να προσθέσει ότι, ενόψει της παγκοσμιοποίησης, το θέμα δεν είναι πλέον μόνον οι αναπτυσσόμενες χώρες, αλλά και οι τομείς, τα προγράμματα και οι κλάδοι.
<P>
Γίνεται επίσης πολύ έντονη συζήτηση την περίοδο αυτή για το αντιντάμπινγκ και για τα μέτρα κατά των επιδοτήσεων, που σημαίνει ότι θέλει κανείς στην πράξη να αρνηθεί σε συγκεκριμένες χώρες τις αναπτυξιακές προοπτικές που θα είχαν. Πρέπει να διατυπώσουμε το ερώτημα διαφορετικά, δηλαδή: πώς μπορούμε πραγματικά να μετατρέψουμε τη σημερινή ακάλυπτη, πραγματική ζήτηση σε χρηματική αξία; Ας πάρουμε το παράδειγμα της παγκόσμιας ναυσιπλοΐας. Έχουμε ένα στόλο, ο οποίος είναι εντελώς πεπαλαιωμένος, εχθρικός προς το περιβάλλον, μη ασφαλής, και η ανανέωσή του θα έφερνε πραγματικά μόνιμες θέσεις απασχόλησης και πρόοδο στην επάρκεια των πόρων. Πρέπει επομένως, αντί να πορευόμαστε συνεχώς με το λάθος ερώτημα-ατμομηχανή της παγκόσμιας οικονομικής συγκυρίας, να προχωρήσουμε με το σύγχρονο ερώτημα-τρένο των παγκόσμιων επενδύσεων, και εδώ οφείλουμε, ως Ευρωπαίοι, να συνεισφέρουμε κάτι; εδώ έχουμε μια ευθύνη, την οποία αυτή τη στιγμή δεν εκτελούμε.

<SPEAKER ID=56 LANGUAGE="DE" NAME="Rόbig">
Κυρία Πρόεδρε, αξιότιμοι κυρίες και κύριοι, αυτή τη στιγμή στο Σώμα παρίσταται μια αντιπροσωπία του Κογκρέσου των Ηνωμένων Πολιτειών. Είναι φανερό ότι η συζήτησή μας είναι απολύτως επίκαιρη, και είναι ανάγκη τα προβλήματα που προκύπτουν σε παγκόσμιο επίπεδο να αντιμετωπίζονται επίσης σε παγκόσμιο επίπεδο. Ακόμα και αν το Ευρωπαϊκό Κοινοβούλιο δέχεται κριτική για το ότι σε συγκεκριμένα ζητήματα προχωρούμε ίσως υπέρ του δέοντος προσεκτικά και με περίσκεψη, πιστεύω όμως ότι το θεμελιώδες κριτήριο για το Ευρωπαϊκό Κοινοβούλιο είναι να προωθεί τα πράγματα και να οδηγεί σε οφέλη.
<P>
Πολλές φορές ήδη ασχοληθήκαμε στο Σώμα αυτό με τις θύελλες της παγκόσμιας οικονομίας. Δεν είναι παρά μερικές μέρες που έχουμε το ευρώ στην Ευρώπη, το οποίο μας δίνει καινούργια σταθερότητα, τουλάχιστον στη ζώνη των 11 του ευρώ, και επομένως και στην Ευρωπαϊκή Ένωση. Μέσω της ενιαίας αγοράς κάναμε προόδους στα προβλήματα των δασμών, και στο θέμα των επιδοτήσεων είμαστε στο σωστό δρόμο. Γι' αυτό και σας είμαι ευγνώμων, αξιότιμοι συνάδελφοι, που ασχολούμαστε σήμερα εκ νέου με το θέμα, ιδιαίτερα με τις επιπτώσεις στην Ευρώπη.
<P>
Ολόκληροι βιομηχανικοί κλάδοι βρίσκονται στο μεταξύ αντιμέτωποι με νέες προκλήσεις. Σ' αυτούς ανήκει ο φαρμακευτικός τομέας, όπως και η ναυπηγική βιομηχανία και προπαντός η χαλυβουργία. Ειδικά στον τομέα αυτό προέκυψε αξιοσημείωτος περιορισμός των εξαγωγικών δυνατοτήτων μας. Όσον αφορά την Ασία, για παράδειγμα, ο περιορισμός αυτός αντιστοιχεί στο 56 %. Αντιθέτως, η ενιαία αγορά αντιμετωπίζει ισχυρή αύξηση των εισαγωγών από την περιοχή αυτή. Αυτή τη στιγμή γίνεται λόγος για δείκτες αύξησης της τάξεως του 700 %. Για πρώτη φορά η Ευρωπαϊκή Ένωση έγινε καθαρός εισαγωγέας χάλυβα. Σ' αυτές τις τάσεις πρέπει να αντιδράσουμε, για το συμφέρον των θιγόμενων βιομηχανιών, όπως και των εργαζομένων σ' αυτές.
<P>
Ενόψει των εξελίξεων αυτών, είμαι ευγνώμων που σήμερα μπορούμε να καλωσορίσουμε στο Στρασβούργο και την αντιπροσωπεία του Κογκρέσου των Ηνωμένων Πολιτειών. Οι ΗΠΑ βρίσκονται μπροστά σε παρόμοιες, αν και όχι τόσο καθολικές, προκλήσεις. Μόνο μέσω της συνεργασίας, μέσω κοινών στρατηγικών και κοινών προσεγγίσεων μπορούμε να χειριστούμε αυτές τις εξελίξεις. Ο καθένας θα αναλάβει το μερίδιό του, σύμφωνα όμως πάντοτε με τις πραγματικές επιβαρύνσεις και δυνατότητες.
<P>
Εδώ, τέλος, παίζει αποφασιστικό ρόλο και η ελεύθερη πρόσβαση στις αγορές. Τα εργαλεία της εμπορικής πολιτικής περιλαμβάνουν σίγουρα και μέτρα αντιντάμπινγκ και διαδικασίες του ΠΟΕ, όπου οι κρατικές παρεμβάσεις μειώνουν διαρκώς τις τιμές των εξαγόμενων προϊόντων. Όμως τέτοια βήματα μπορούν να αποτελέσουν μόνο την τελευταία λύση. Μακροπρόθεσμα έχουμε πολύ περισσότερο ανάγκη από έναν δημιουργικό διατλαντικό διάλογο, γιατί μόνον αν διασφαλίσουμε το ελεύθερο εμπόριο αγαθών και προσέξουμε τους κανόνες του δίκαιου ανταγωνισμού και στις δύο πλευρές, θα μπορέσουμε να διασφαλίσουμε ένα περιβάλλον παγκόσμιας σταθερότητας.

<SPEAKER ID=57 LANGUAGE="ES" NAME="Gonzαlez Αlvarez">
Κυρία Πρόεδρε, κατ' αρχάς θέλω να ευχαριστήσω τον κ. Επίτροπο για τις πληροφορίες του, που ήταν, σε ορισμένο βαθμό, κάπως αισιόδοξες, αλλά, από την άλλη, εκδηλώνουν την ίδια ανησυχία που έχουμε και εμείς όταν κάνουμε τις ερωτήσεις. Ανησυχούμε δε όσοι ζούμε, για παράδειγμα, σε μια περιφέρεια όπως οι Αστουρίες, που έχει ήδη χάσει πάνω από 6.000 άμεσες θέσεις απασχόλησης στη σιδηρουργία, εκτός από τις έμμεσες που μπορούν να προστεθούν σ' αυτές.
<P>
Είναι πολύ σημαντικό για μας να αποτρέψουμε τη συνέχιση της απώλειας θέσεων απασχόλησης. Αυτή είναι η σημαντικότερη ανησυχία της Ευρωπαϊκής Ένωσης σήμερα. Δεν πρέπει μόνο να δημιουργηθεί απασχόληση, αλλά και να γίνουν προσπάθειες να μην χαθεί αυτή που ήδη υπάρχει. Διαφορετικά, τα σχέδια απασχόλησης που έχουν καταρτισθεί σε όλες τις χώρες θα χρησιμεύσουν ελάχιστα.
<P>
Αυτό που διατυπώνεται στο ψήφισμα που υπογράψαμε είναι ότι πρέπει να γίνει εκ νέου λόγος - το ξέρω ότι δεν είναι πολύ δημοφιλές - για έναν φόρο επί των χρηματοδοτικών κεφαλαίων που διακινούνται στις οικονομίες αυτών των χωρών. Δεν ξέρουμε τι μπορεί να συμβεί στη Βραζιλία. Εσείς ο ίδιος το είπατε. Λάβαμε αυτά τα νέα, αλλά δεν ξέρουμε ποια θα είναι η επίδρασή τους στην οικονομία της Ευρωπαϊκής Ένωσης. Δεν ξέρουμε ούτε αν η Ευρωπαϊκή Ένωση, παρά την ομπρέλα του ευρώ, θα μπορέσει να ανταπεξέλθει, στο μέλλον, στα προβλήματα που θα επηρεάσουν τους σημαντικότατους αυτούς τομείς, όπως η σιδηρουργία, ο ναυπηγικός ή ο κλωστοϋφαντουργικός τομέας. Αυτός ο τελευταίος δεν περιλαμβάνεται σε μία τροπολογία του κ. Kittelman, αλλά εμείς θα προτείνουμε να συμπεριληφθεί, επειδή είναι ένας επίσης πολύ σημαντικός τομέας.

<SPEAKER ID=58 NAME="Oreja">
Κυρία Πρόεδρε, ένα λεπτό ακόμα για να ευχαριστήσω για τις παρεμβάσεις που έγιναν εδώ σήμερα το πρωί. Θα πω πολύ σύντομα στον κ. Κατηφόρη - που δεν τον βλέπω εδώ αυτή τη στιγμή - ότι, πραγματικά, πιστεύω πως θα ήταν σοβαρό λάθος, ετούτη τη στιγμή που η διεθνής οικονομία είναι τόσο εύθραυστη, αν όρθωνε η Ευρωπαϊκή Ένωση προστατευτικούς φραγμούς, που θα μπορούσαν να προξενήσουν παρόμοιες αντιδράσεις από όλες τις πλευρές και να μας οδηγήσουν σε μια παγκόσμια ύφεση, η οποία θα μπορούσε να παραταθεί επί μεγάλο χρονικό διάστημα.
<P>
Στον κ. Herman - που ούτε και αυτόν τον βλέπω εδώ - θα ήθελα να πω, αφενός, ότι η Επιτροπή θεωρεί ότι το σχέδιο της βορειοαμερικανικής βιομηχανίας χάλυβα δεν αποτελεί την τελευταία λέξη, όσον αφορά την πολιτική που θα υιοθετήσουν οι Ηνωμένες Πολιτείες για να αντιμετωπίσουν τις πιέσεις στο εμπόριο του χάλυβα, αλλά ότι σημαίνει την έναρξη μιας διαδικασίας διαπραγμάτευσεων με το Κογκρέσο και τη βιομηχανία χάλυβα, η οποία ενδέχεται να οδηγήσει σε συγκεκριμένα μέτρα εντός μερικών μηνών.
<P>
Θα ήθελα ακόμη να πω στον κ. Herman ότι η Συνθήκη ΕΚΑΧ εξακολουθεί να ισχύει. Η σιδηρουργική βιομηχανία μας συμπεριφέρεται καλά και, όσο για τα μέτρα που υιοθετούν σήμερα οι Ηνωμένες Πολιτείες, είναι τα ίδια με εκείνα που υιοθετεί η Ευρωπαϊκή Ένωση, δηλαδή μέτρα εφαρμογής των μέσων εμπορικής πολιτικής.
<P>
Θέλω να πω επίσης, ως απάντηση σε ορισμένες παρεμβάσεις, και συγκεκριμένα στην παρέμβαση του κ. Wolf, ότι το συμφέρον μας αυτή τη στιγμή είναι να μπορέσουν αυτές οι χώρες που βρίσκονται σε κρίση να βγουν από αυτήν όσο το δυνατόν γρηγορότερα, διότι αυτό δεν θα ωφελούσε μόνο τις ίδιες, αλλά θα τους έδινε και τη δυνατότητα να εισάγουν ευρωπαϊκά προϊόντα. Συνεπώς, πιστεύω ότι πρέπει να δούμε, αφενός, πώς μπορούμε να αμυνθούμε ενάντια σε αυτήν την κατάσταση και, αφετέρου, πώς θα συμβάλουμε στη βελτίωση αυτών των χωρών, επειδή αυτό θα αυξήσει τη δυνατότητά μας να κάνουμε εξαγωγές σ' αυτές τις χώρες.
<P>
Ο Παγκόσμιος Οργανισμός Εμπορίου δεν δέχεται, ως γνωστόν, μέτρα εναντίον των νομισματικών υποτιμήσεων και, μέχρι σήμερα, οι Ηνωμένες Πολιτείες και η Ευρωπαϊκή Ένωση δεν έχουν εφαρμόσει κανένα σχετικό μέτρο.
<P>
Τέλος, θέλω να πω στον κ. Rόbig ότι εμείς πρέπει να αντιμετωπίσουμε τις αθέμιτες εισαγωγές με τα εμπορικά πολιτικά μέσα, δηλαδή με τα μέσα που ανέφερα προηγουμένως, τα μέσα αντιντάμπιγκ και τα μέσα αντιεπιδοτήσεων. Εν πάση περιπτώσει, θέλω να σας πω ότι έλαβα δεόντως υπό σημείωση όλες τις σημερινές παρεμβάσεις και θα τις διαβιβάσω στους συναδέλφους μου στην Επιτροπή.

<SPEAKER ID=59 NAME="Πρόεδρος">
Ευχαριστώ πολύ, Επίτροπε κύριε Oreja.
<P>
Η συζήτηση έληξε.
<P>
Έλαβα βάσει του άρθρου 40, παράγραφος 5 του Κανονισμού έξι προτάσεις ψηφίσματος .
<P>
Προχωρούμε τώρα στην ψηφοφορία.
<P>
Κοινή πρόταση ψηφίσματος για την οικονομική και κοινωνική επίδραση της παγκόσμιας οικονομικής κρίσης στην ευρωπαϊκή βιομηχανία
<P>
Πριν από την ψηφοφορία επί της τροπολογίας αριθ. 2
<SPEAKER ID=60 LANGUAGE="ES" NAME="Gonzαlez Αlvarez">
Κυρία Πρόεδρε, στα αρχικά ψηφίσματα αναφέρονταν οι τρεις πιο ανησυχητικοί τομείς: ο σιδηρουργικός, ο ναυπηγικός και ο κλωστοϋφαντουργικός. Στο κοινό ψήφισμα - πιστεύω από λάθος μεταγραφής - δεν περιλαμβάνονται αυτοί οι τρεις τομείς· υπάρχει όμως μια τροπολογία του κ. Kittelmann που περιλαμβάνει τον σιδηρουργικό και τον ναυπηγικό. Μιλήσαμε μαζί του και με άλλους συναδέλφους για να προστεθεί και ο κλωστοϋφαντουργικός, που είναι σημαντικός για τη χώρα μας και για άλλες χώρες. Αν δεν υπάρχει αντίρρηση, εμείς θα εγκρίναμε αυτή την τροπολογία του κ. Kittelmann, αν συμπεριληφθεί ο κλωστοϋφαντουργικός τομέας. Νομίζω πως όλοι συμφωνούν με αυτό που λέμε.
<P>
Το Σώμα εγκρίνει την πρόταση ψηφίσματος.

<SPEAKER ID=61 NAME="Berthu">
Η Επιτροπή είχε τη σύνεση να μας παρουσιάσει πριν από λίγο μία αισιόδοξη θεώρηση για τις οικονομικές και κοινωνικές επιπτώσεις που θα έχει η παγκόσμια οικονομική κρίση στην Ευρώπη. Δεν θα εκφέρω γνώμη όσον αφορά ολόκληρη την Ευρώπη, αλλά, προσωπικά, θα είμαι πιο επιφυλακτικός όσον αφορά τη Γαλλία.
<P>
Πράγματι, ακόμα και μία μέτρια επιβράδυνση της ανάπτυξης μπορεί να έχει πολύ αρνητικές συνέπειες όταν πλήττει μία χώρα η οποία δεν έχει κανένα περιθώριο ελιγμού. Αυτό συμβαίνει στην περίπτωση της Γαλλίας. Ήδη γνωρίζει υποχρεωτικές εισφορές που φτάνουν σε ύψος ρεκόρ, δεν έχει πια νομισματική αυτονομία μετά την κυκλοφορία του ευρώ, και σε καμία περίπτωση δεν έχει την πολυτέλεια να αυξήσει και άλλο το δημοσιονομικό της έλλειμμα, το οποίο ήδη ειναι το πιο υψηλό στην Ευρωπαϊκή Ένωση, σε ποσοστό ΑΕΠ. Αυτοί οι καταναγκασμοί θα γίνουν ακόμα πιο αυστηροί, λόγω μίας σειράς από επιπλέον κόστη, τα οποία προκαλεί η σοσιαλιστική πολιτική, από το κόστος του 35ώρου μέχρι το κόστος από τις μαζικές νομιμοποιήσεις λαθρομεταναστών, χωρίς να υπολογίσουμε το κόστος του ευρώ, το κόστος από τη θέση σε ισχύ της ευρωπαϊκής δημόσιας δύναμης που θα είναι απαραίτητη για τη λειτουργία του.
<P>
Δεν θα επανέλθω στο ζήτημα του ενιαίου νομίσματος - η γνώμη μου γι' αυτό είναι γνωστή - αλλά θα τονίσω ότι η Ευρωπαϊκή Ένωση μπορεί να μας φανεί χρήσιμη απέναντι στην κρίση αν ακολουθήσει μια δυναμική κοινή εμπορική πολιτική, για την καταπολέμηση του ντάμπινγκ, παραδείγματος χάρη στον τομέα της σιδηρουργίας και των ναυπηγείων, και για να καταστήσει σεβαστή την κοινοτική προτίμηση, παραδείγματος χάρη στον τομέα της γεωργίας. Πρέπει επίσης να μας βοηθήσει να διεξαγάγουμε διεθνείς διαπραγματεύσεις, οι οποίες θα αποβλέπουν σε μία σχετική σταθεροποίηση των νομισμάτων - μία δράση η οποία, εξάλλου, συμπληρώνει την κοινή εμπορική πολιτική.
<P>
Αλλά ας μην γελιόμαστε: η Ευρώπη μόνον κάποια υποστήριξη μπορεί να μας παράσχει. Η ουσία της λύσης βρίσκεται στα χέρια των ίδιων των Γάλλων. Πρέπει να επιλέξουν ανάμεσα στην ανέμελη στάση που τηρούν σήμερα, και που αν συνεχιστεί θα βρεθούμε μια μέρα κάτω από ευρωπαϊκή κηδεμονία, και σε μία προσπάθεια αυτοπειθαρχίας, που μόνον αυτή μπορεί να διαφυλάξει την εθνική μας κυριαρχία.

<CHAPTER ID=5>
Εφαρμογή της Κοινής Αλιευτικής Πολιτικής
<SPEAKER ID=62 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0462/98) του κυρίου Novo εξ ονόματος της Επιτροπής Αλιείας σχετικά με το έγγραφο εργασίας της Επιτροπής Για την καλύτερη εφαρμογή της Κοινής Αλιευτικής Πολιτικής (ΚΑΠ) - Πρόγραμμα δράσης (SEK(98)0949 - C4-0378/98).

<SPEAKER ID=63 NAME="Novo">
Κυρία Πρόεδρε, κύριε Επίτροπε, κύριοι βουλευτές, πέρα από την επεξεργασία των συγκεκριμένων προτάσεων που εμπεριέχονται στο πρόγραμμα δράσης της Επιτροπής, πρόθεση της παρούσας έκθεσης ήταν η προσέγγιση - και πολύ συχνά η εμπέδωση - πολιτικών ζητημάτων τα οποία αφορούν την Κοινή Αλιευτική Πολιτική στο σύνολό της. Πράγματι, κατά την άποψή μου ο έλεγχος δεν μπορεί και δεν πρέπει να θεωρείται ως μεμονωμένη πολιτική προτεραιότητα, αλλά θα πρέπει να αποτελεί μία από τις συνιστώσες ενός ευρύτερου συνόλου προσανατολισμών που θα διασφαλίζουν την οικονομική και κοινωνική βιωσιμότητα του τομέα και των αλιευτικών κοινοτήτων που εξαρτώνται απ' αυτόν.
<P>
Είναι προφανές ότι ο έλεγχος έχει καθοριστική σημασία για την επιτυχία της αλιευτικής πολιτικής σε ένα πλαίσιο που χαρακτηρίζεται από μείωση των πόρων η οποία πλήττει έναν ολοένα αυξανόμενο αριθμό ειδών. Όμως για να μπορέσουν οι έλεγχοι να γίνουν αποδεκτοί και να φέρουν αποτελέσματα, έχει ουσιαστική σημασία αυτοί να διεξάγονται κατά τρόπο ορθό, διαφανή και δίκαιο και να εφαρμόζονται σε όλους. Αυτό απαιτεί ευθύς εξ αρχής την απλούστευση των κανόνων, καθώς και μία ευρεία και πραγματική συμμετοχή όλων των κοινωνικών εταίρων στη διαδικασία προσδιορισμού των εν λόγω κανόνων, τόσο σε επίπεδο κρατών μελών όσο και σε κοινοτικό επίπεδο.
<P>
Από την άλλη, η προσαρμογή των αλιευτικών προσπαθειών θα πρέπει να στηρίζεται σε μία πολύπλευρη και συστηματική επιστημονική έρευνα η οποία προϋποθέτει τα κατάλληλα χρηματοδοτικά και ανθρώπινα μέσα, ώστε να διασφαλισθεί η πραγματική κατάσταση των πόρων και να μπορέσουν να εκτιμηθούν, με ανεξάρτητο και αξιόπιστο τρόπο, οι επιπτώσεις των διαφόρων πηγών ρύπανσης στην κατάσταση των ωκεανών.
<P>
Είναι αναγκαίο να επιτευχθεί η σταθερότητα του τομέα, ιδίως σε ό, τι αφορά την πρόσβαση στους πόρους. Επομένως, προκύπτουν ως βασικά ζητήματα η εξασφάλιση της διατήρησης της αποκλειστικής εθνικής εκμετάλλευσης των πόρων εντός των χωρικών υδάτων των δώδεκα μιλίων - διαβλέποντας επίσης την αναγκαιότητα διεύρυνσης αυτών των ζωνών - και η διασφάλιση της παράτασης ισχύος των διεθνών αλιευτικών συμφωνιών.
<P>
Επιπλέον, η κοινωνική ανάπτυξη του τομέα επιτάσσει την εφαρμογή πολιτικών με στόχο την εξασφάλιση ίσων γενικών δικαιωμάτων για όλους τους αλιείς της Κοινότητας όσον αφορά τα προνόμια και την κοινωνική ασφάλιση, θέτοντας τις βάσεις για την καθιέρωση ενός νομικού καθεστώτος το οποίο θα τους εξασφαλίζει υψηλότερο βιοτικό επίπεδο.
<P>
Η γενικευμένη εισαγωγή των τεχνολογικών καινοτομιών είναι βεβαίως κάτι το θετικό, όχι μόνο με σκοπό τη βελτίωση της αξιοπιστίας και της διαφάνειας των ελέγχων, αλλά επίσης για να ανοίξει ο δρόμος προς έναν γενικό εκσυγχρονισμό όλων των υποδομών, διασφαλίζοντας έτσι ανώτερα επίπεδα υγιεινής και ασφάλειας των εργαζομένων και εξασφαλίζοντας την καλύτερη ποιότητα των αλιευτικών προϊόντων. Είναι ωστόσο απαραίτητο να εκτιμηθούν οι επιπτώσεις των τεχνολογικών καινοτομιών στην αύξηση της παραγωγικότητας, μεριμνώντας ώστε να αποφευχθεί η υπερεκμετάλλευση των πόρων ή η διαμόρφωση προϋποθέσεων για τη δημιουργία μονοπωλιακών συγκεντρώσεων επιχειρήσεων, που καθόλου δεν συνάδουν με την οικονομική πραγματικότητα του τομέα.
<P>
Για να μπορέσουν αυτοί οι προσανατολισμοί να προωθηθούν εμπράκτως κατά τρόπο συνολικό και ολοκληρωμένο, συμβάλλοντας έτσι στην επιτυχία των ελέγχων, έχει ουσιαστική σημασία να προικοδοτείται η αλιευτική πολιτική με τα κατάλληλα χρηματοδοτικά μέσα, σε επίπεδο τόσο των κρατών μελών όσο και της Κοινότητας, ώστε να παύσει πλέον να αντιμετωπίζεται σαν τον φτωχό συγγενή στο πλαίσιο της κατανομής των αντίστοιχων προϋπολογισμών. Υπό αυτή την έννοια, ο τρόπος με τον οποίο αντιμετωπίζεται ο τομέας στο πλαίσιο της Ατζέντας 2000 δεν προοιωνίζει τίποτα το καλό. Είναι βασικής σημασίας ζητούμενο να αλλάξει ριζικά η υπάρχουσα κατάσταση.
<P>
Όσον αφορά τις προτάσεις που περιλαμβάνονται στο πρόγραμμα δράσης, οφείλουμε εξ αρχής να επισημάνουμε ότι η διεξαγωγή των ελέγχων εμπίπτει και συνεχίζει να εμπίπτει, κατ' ουσίαν, στην αρμοδιότητα των κρατών μελών. Αυτό δεν σημαίνει, όμως, ότι δεν πρέπει να καταβληθούν προσπάθειες για πραγματική συνεργασία σε επίπεδο ανταλλαγής πληροφοριών δίχως να παραβιάζονται οι κανόνες εμπιστευτικότητας, για μεγαλύτερη συμβατότητα και αξιοπιστία των μεθόδων αξιολόγησης - όπου τείνει να εισαχθεί η μηχανογράφηση - για την κατόπιν συναινέσεως θέσπιση των ουσιαστικών διατάξεων και τον καθορισμό των βασικών παραβάσεων, καθώς και για τον προσδιορισμό των ανάλογων κυρώσεων.
<P>
Από την άλλη, θα πρέπει να καθορισθούν από κοινού οι διαδικασίες επιθεώρησης - με την παράλληλη θέσπιση ενός κώδικα συμπεριφοράς - θα ήταν χρήσιμο να ενισχυθεί η συνεργασία μεταξύ των διοικήσεων, αλλά ταυτόχρονα θα πρέπει να προαχθεί μία συγκρίσιμου επιπέδου επαγγελματική κατάρτιση και να αυξηθεί το ανθρώπινο δυναμικό που αποσπάται στη διεξαγωγή ελέγχων σε όλα τα επίπεδα.
<P>
Όπως επίσης, έχει βασική σημασία να ολοκληρωθούν οι διαδικασίες που θα παράσχουν τη δυνατότητα μίας πραγματικής σύγκρισης των στόλων και της αντίστοιχης παραγωγικότητας, προς την κατεύθυνση της τήρησης των δεσμεύσεων που ανέλαβαν ορισμένες χώρες στο πλαίσιο των Επιχειρησιακών Σχεδίων. Ταυτόχρονα, θα πρέπει να γίνει αποδεκτή η αρχή ότι η μείωση των αλιευτικών προσπαθειών δεν θα επιτευχθεί απλώς και μόνο μέσω της απόσυρσης σκαφών αλλά επίσης μέσω της εθελουσίας μείωσης των χρόνων αλιευτικής δραστηριότητας, μέτρα που, εν πάση περιπτώσει, θα πρέπει ανελλιπώς να συνοδεύονται από την καταβολή ενδεδειγμένων και γενικευμένων χρηματοδοτικών αντισταθμίσεων και από προγράμματα κατάρτισης και βοήθειας για επαγγελματικό αναπροσανατολισμό.
<P>
Η έκθεση προτείνει την ενίσχυση των ελέγχων που διεξάγονται σε σκάφη τρίτων χωρών και σε πλοία που φέρουν τις λεγόμενες σημαίες ευκαιρίας, τόσο κατά την πρόσβαση στους αλιευτικούς πόρους όσο και κατά την εκφόρτωση. Προς το σκοπό αυτό, ζητά να καθίσταται υποχρεωτική η παρακολούθηση δια δορυφόρου αυτών των σκαφών όταν πλέουν σε κοινοτικά ύδατα, καθώς και την εξομοίωση των κανόνων ελέγχου που διεξάγονται σε κοινοτικά και σε διεθνή ύδατα.
<P>
Θεωρούμε, τέλος, καθοριστικής σημασίας να υπάρχει μεγαλύτερη τυποποίηση των αλιευτικών προϊόντων που εκφορτώνονται και διατίθενται στο εμπόριο στην επικράτεια της Ένωσης. Προκύπτει λοιπόν η ανάγκη ενίσχυσης των ελέγχων σχετικά με την προέλευση αυτών των αλιευμάτων - λαμβάνοντας υπόψη το κατά πόσο οι μέθοδοι παραγωγής είναι αποδεκτές από κοινωνική και περιβαλλοντική άποψη, τα ελάχιστα μεγέθη των αλιευόμενων ειδών και τους υγειονομικούς όρους που απαιτούνται στην Ένωση - όπως επίσης και η ανάγκη ενίσχυσης των ελέγχων των μεταφορών από το σημείο εκφόρτωσης μέχρι το τελικό σημείο της πώλησης, ώστε να μπορεί να εξακριβωθεί με αξιόπιστο τρόπο η προέλευση και το νομότυπο των προϊόντων που διατίθενται στο εμπόριο.
<P>
Ο εισηγητής και το Κοινοβούλιο αναμένουν τώρα από την Επιτροπή και το Συμβούλιο να λάβουν δεόντως υπόψη τους το σύνολο των πολιτικών προσανατολισμών που εγκρίνουμε σήμερα, προσανατολισμοί που, εάν εφαρμοστούν, θα συμβάλουν θετικά σε μία καλύτερη υλοποίηση της Κοινής Αλιευτικής Πολιτικής.
<P>
Οφείλω επίσης να ευχαριστήσω όλους τους συναδέλφους για τη συνεισφορά τους στη σύνταξη της παρούσας έκθεσης, και να ευχαριστήσω πολύ ιδιαιτέρως όλες τις υπηρεσίες της γραμματείας της Επιτροπής Αλιείας για τη φροντίδα που επέδειξαν όσον αφορά την κατάρτιση αυτής της έκθεσης.

<SPEAKER ID=64 NAME="McMahon">
Κυρία Πρόεδρε, ο κ. Novo εκπόνησε μια πολύ ενδιαφέρουσα έκθεση. Από τη στιγμή που καθ' όλη τη διάρκεια της εβδομάδας μιλούσαμε για τον έλεγχο των οικονομικών και των δραστηριοτήτων της Ευρωπαϊκής Ένωσης, θα έπρεπε τώρα που βρισκόμαστε στο τέλος αυτής της Συνόδου, να συζητούμε για τον έλεγχο μιας από τις πιο σημαντικές πολιτικές, και μάλιστα μιας από τις λίγες κοινές πολιτικές που διαθέτουμε, δηλαδή για την κοινή αλιευτική πολιτική.
<P>
Η Επιτροπή εκπόνησε ένα πενταετές σχέδιο για την κοινή αλιευτική πολιτική για τα προσεχή πέντε χρόνια. Όταν το κόμμα μου είχε την προεδρία του Συμβουλίου, υπό την ηγεσία του κ. Jack Cunningham και του κ. Elliot Morley, το θέμα του ελέγχου και της επιτήρηση του ελέγχου είχε χαρακτηριστεί ως θέμα υψίστης προτεραιότητας. Πρόκειται για ένα πολύ σημαντικό θέμα, καθώς τίποτα δεν δυσφημεί περισσότερο την Ένωση, άλλωστε αυτό είναι κάτι που διαπιστώσαμε αυτή την εβδομάδα, από τους τσακωμούς και τους ισχυρισμούς για δωροδοκίες και απάτες. Η αλιεία είναι ένας τομέας όπου απαντώνται πολλά τέτοια φαινόμενα. Πράγματι, στην εκλογική μου περιφέρεια μόνο την προηγούμενη χρονιά ένα ισπανικό αλιευτικό πλοιάριο συνελήφθη και κατασχέθηκε στο Greenock για παράνομη αλιεία στα ανοικτά των ιρλανδικών ακτών. Είμαι σίγουρος ότι σε άλλα μέρη κατάσχονται σκοτσέζικα και ιρλανδικά πλοία.
<P>
Όλοι οι αλιείς, ανεξαρτήτως εθνικότητας, είναι ειδικοί στο να ερμηνεύουν υπέρ αυτών τους κανόνες και να κατηγορούν τον ξένο, τον Ιρλανδό ή τον Δανό ή τον Ισπανό. Αυτό είναι κάτι που συμβαίνει σε ολόκληρη την Ένωση και είναι σημαντικό η Επιτροπή και τα κράτη μέλη να εργαστούν από κοινού και να θεσπίσουν μερικούς κοινούς κανόνες, καθώς και να ορίσουν μερικές κοινές ευθύνες. Τα κράτη μέλη πρέπει να αναλάβουν τις ευθύνες τους και εμείς στο Κοινοβούλιο, από τη μεριά μας, πρέπει να διασφαλίσουμε την ψήφιση επαρκών πόρων για τον έλεγχο και την επιτήρηση.
<P>
Αρμόζει επίσης να είναι εισηγητής ο κ. Novo, καθώς η Πορτογαλία έχει ένα από τα καλύτερα προγράμματα επιτήρησης μέσω δορυφόρου, το οποίο η Επιτροπή Αλιείας επισκέφτηκε μόλις την προηγούμενη χρονιά. Μου έκανε μεγάλη εντύπωση ο τρόπος με τον οποίο πραγματοποιείται η επιτήρηση μέσω δορυφόρου και στην συνέχεια η αποστολή αναγνωριστικών αεροπλάνων. Τα αεροπλάνα αυτά μπορούν να πραγματοποιούν λήψη φωτογραφιών πλοίων και σε περίπτωση που τα πλοία βρίσκονται σε περιοχή που δεν θα έπρεπε, υπάρχει η πιθανότητα να τα επιπλήξουν και να επιβληθούν δικαστικώς πρόστιμα στους αλιείς. Πρόκειται για μια πολύ επιτυχή μέθοδο.
<P>
Η κυβέρνησή μου εισήγαγε ένα πρόγραμμα για συγκεκριμένους λιμένες, το οποίο θα θέσει τέλος στην εκφόρτωση παράνομων αλιευμάτων, κάτι που αποτελούσε σοβαρό πρόβλημα για το Ηνωμένο Βασίλειο. Το Σωματείο Εμπόρων Αλιευμάτων του Aberdeen μού ασκούσε πιέσεις για το θέμα αυτό, καθώς ανησυχούσε για τις επιπτώσεις που έχει η εκφόρτωση παράνομων αλιευμάτων στην τιμές στη Βόρεια Σκοτία. Αυτοί είναι μερικοί τομείς που αναφέρονται στην έκθεση. Πρόκειται για μια πολύ καλή έκθεση. Η Επιτροπή εκπόνησε ένα πολύ λογικό έγγραφο εργασίας και ας ελπίσουμε πως η Επιτροπή Αλιείας του Κοινοβουλίου, η Επιτροπή και το Συμβούλιο, οι οποίοι πρέπει να αναλάβουν τις υποχρεώσεις τους για το θέμα αυτό, από κοινού θα οδηγήσουν σε ένα καλύτερο έλεγχο της Κοινής Αλιευτικής Πολιτικής.

<SPEAKER ID=65 NAME="Cushnahan">
Κυρία Πρόεδρε, η επιτυχία της Κοινής Αλιευτικής Πολιτικής εξαρτάται από την αποτελεσματική παρακολούθηση και την αυστηρή εφαρμογή. Αυτό ισχύει και για τα πλοία χωρών μη μελών της Ε.Ε., αλλά και για τους στόλους των κρατών μελών. Σημειώθηκε σημαντική μείωση σε μερικά αποθέματα ιχθύων, λόγω υπεραλίευσης, γεγονός το οποίο απειλεί σήμερα τη βιωσιμότητα των αλιέων αλλά και των αλιευτικών κοινοτήτων, οι οποίες βρίσκονται συχνά στις πιο φτωχές περιφερειακές περιοχές της Ε.Ε. Επιπλέον, εξίσου σημαντικό είναι το γεγονός ότι η υπεραλίευση αποτελεί μακροπρόθεσμη απειλή για το μέλλον τους.
<P>
Χαιρετίζω την έκθεση αυτή. Θεωρώ ότι ο εισηγητής δικαιώς κατακρίνει ορισμένα κράτη μέλη, τα οποία δεν παρείχαν αρκετά δεδομένα. Είναι ολωσδιόλου απαράδεκτο τα πλοία που πλέουν στη Μεσόγειο να εξαιρούνται από την υποχρέωση να διατηρούν ημερολόγιο του πλοίου και δηλώσεις αλιευμάτων, ενώ αντίθετα για τα πλοία που πλέουν σε διαφορετικά ύδατα της Ε.Ε. να ισχύουν μέτρα. Υποτίθεται πως έχουμε μια Κοινή Αλιευτική Πολιτική, και κατά συνέπεια θα έπρεπε να ισχύουν κοινοί κανόνες και υποχρεώσεις ίδιες για όλους.
<P>
Πρέπει να βελτιωθούν οι μέθοδοι παρακολούθησης καθώς και να επιβληθούν μεγαλύτερες κυρώσεις στους παραβάτες. Χρειάζεται περαιτέρω συνεργασία μεταξύ της Επιτροπής και των κρατών μελών, προκειμένου να επιτευχθεί μια αποτελεσματική εφαρμογή του ελέγχου της αλιευτικής πολιτικής της ΕΕ, παρ' όλο που η ευθύνη του ελέγχου εμπίπτει στις αρμοδιότητες των κρατών μελών. Η συνεργασία αυτή δεν θα είναι ολοκληρωμένη αν εξαιρεθούν οι κύριοι πρωταγωνιστές, οι οποίοι είναι οι άμεσοι αποδέκτες της αλιευτικής πολιτικής, δηλαδή οι αλιείς, οι οργανώσεις παραγωγών και οι πλοιοκτήτες.
<P>
Επειδή, όμως, υπάρχει περίπτωση τα μέτρα ελέγχου να βλάψουν τον κλάδο, θα πρέπει επίσης να υποστηρίξουμε την έκκληση του εισηγητή να ανακοινωθούν νέα αντισταθμιστικά μέτρα κατάρτισης και επαγγελματικού αναπροσανατολισμού. Εξίσου ζωτικό είναι τα κράτη μέλη να επιτρέψουν την πρόσβαση επιθεωρητών της Κοινότητας στα ύδατά τους, καθιστώντας κατ' αυτό τον τρόπο δυνατή μια ολοκληρωμένη και πιο αποτελεσματική συνεργασία μεταξύ των εθνικών και των ευρωπαϊκών αρχών.
<P>
Επιπλέον, δεν θα υπάρξει ολοκληρωμένος αποτελεσματικός έλεγχος της ΚΑΠ αν δεν ληφθούν μέτρα για την κυκλοφορία στην αγορά των αλιευτικών προϊόντων. Ο έλεγχος του μεγέθους των ψαριών είναι ένα θέμα το οποίο πρέπει οπωσδήποτε να εξεταστεί κατά τη συζήτηση αναφορικά με τον σχεδιασμό μιας αποτελεσματικής πολιτικής ελέγχου.
<P>
Τέλος, θα ήθελα να θίξω ένα θέμα αναφορικά με την χώρα μου. Το ιρλανδικό ναυτικό έχει αναλάβει την περιπολία επί του 20 % των παράκτιων υδάτων της Ε.Ε. Παρά τους ισχνούς πόρους που διαθέτει, πραγματοποιεί μια ιδιαιτέρως εξαιρετική δουλειά. Παρά το γεγονός ότι η Ε.Ε. συνέβαλε στο αποτέλεσμα αυτό, προσφέροντας συμπληρωματικούς πόρους, πάντα υπάρχει η ανάγκη για κάτι περισσότερο. Ο λόγος για τον οποίο υπογραμμίζω το θέμα αυτό είναι επειδή ο ρόλος του ιρλανδικού ναυτικού δεν είναι ιρλανδικός ρόλος. Το ιρλανδικό ναυτικό έχει αναλάβει μια ευρωπαϊκή αποστολή. Η Επιτροπή θα πρέπει να παράσχει πολύ περισσότερους πόρους, καθώς η δράση του ιρλανδικού ναυτικού θα βελτιώσει αδιαμφισβήτητα τη μοίρα των αλιέων ολόκληρης της Ευρώπης.

<SPEAKER ID=66 NAME="Hudghton">
Κυρία Πρόεδρε, το σχέδιο δράσεως της Επιτροπής αναφορικά με την παρακολούθηση, αν οι στόχοι του γίνουν πραγματικότητα, αποτελεί ένα θετικό βήμα πρός την βελτίωση της εφαρμογής της κοινής αλιευτικής πολιτικής. Υποπτεύομαι όμως ότι η εφαρμογή της ΚΑΠ, παρά τις επανειλημμένες προσπάθειες, εξακολουθεί να μην έχει αποτελέσματα. Είμαι σίγουρος ότι όλοι θα μπορούσαμε να παραθέσουμε τέτοια παραδείγματα. Κατά συνέπεια, είναι σημαντικό να υπογραμμιστεί η ανάγκη να είναι αποτελεσματική η παρακολούθηση σε ολόκληρη την Κοινότητα, και όχι μόνο σε ορισμένα κράτη μέλη.
<P>
Πρέπει να εμμείνουμε στην ομοιόμορφη εφαρμογή των μεθόδων παρακολούθησης και των προτύπων εφαρμογής. Πρέπει επίσης να εκλείψουν οι υπάρχουσες ανισότητες.
<P>
Με το σκεπτικό αυτό, χαιρετίζω την πρόσφατη έγκριση ενός Κανονισμού, με τον οποίο επιδιώκεται ο καθορισμός ενός συστήματος ελέγχου το οποίο μπορεί να εφαρμοστεί στην ΚΑΠ και το οποίο δίνει έμφαση στη χρησιμοποίηση επιθεωρητών της Κοινότητας παράλληλα με τους εθνικούς επιθεωρητές. Η χρήση νέων τεχνολογιών, με σκοπό τη βελτίωση της εφαρμογής της ΚΑΠ αποτελεί ένα βήμα πρός τα εμπρός, αλλά αυτές οι μέθοδοι απαιτούν σαφώς κατάλληλη και ίση για όλα τα κράτη μέλη χρηματοδότηση. Δεν προκαλεί έκπληξη, για παράδειγμα, το γεγονός ότι οι Σκοτζέζοι αλιείς δυσανασχετούν, όταν τους αρνούνται τη στήριξη που διατίθεται σε αλιείς άλλων κρατών μελών. Κατά την άποψή μου, τέτοιου είδους ανισότητες υπονομεύουν τους στόχους της ΚΑΠ.
<P>
Είμαι απόλυτα σύμφωνος με την έκθεση στο σημείο που αναφέρει ότι θα πρέπει να επιβάλλονται σε ολόκληρη την Κοινότητα ίσες ποινές για τις αυτές παραβάσεις. Η σωστή και συνεπής εφαρμογή των ελέγχων είναι σημαντική, όμως, συμφωνώντας για ακόμα μια φορά με την έκθεση, το σύστημα των ελέγχων θα πρέπει να αποτελεί αναπόσπαστο τμήμα όλων των μέτρων που έχουν σαν στόχο τους την εφαρμογή της ΚΑΠ. Θα πρέπει να υπάρξει μια πιο ευρεία προσέγγιση στην αλιεία, η οποία θα περιλαμβάνει τη διαφάνεια, τη συνεργασία και την εναρμόνιση των δεδομένων και των διοικητικών εγγράφων. Βασική προϋπόθεση για επιτυχή εφαρμογή αποτελεί η μεγαλύτερη συμμετοχή του κλάδου της αλιείας σε ολόκληρη τη διαδικασία, από τη λήψη αποφάσεων μέχρι την εφαρμογή. Αυτό είναι κάτι που πρέπει να προσπαθήσουμε να επιτύχουμε.
<P>
Μπορεί μεν οι προθέσεις του συγκεκριμένου προγράμματος του Ηνωμένου Βασιλείου για λιμένες να ήταν καλές, δεν βοήθησε όμως τους λιμένες στους οποίους δεν απευθυνόταν, οι οποίοι όμως, στην πραγματικότητα, διατηρούν μια δραστηριότητα παραγωγής ιχθυαλεύρων και ιχθυελαίου, η οποία είναι σημαντική για τις κοινότητες αυτές.

<SPEAKER ID=67 LANGUAGE="FR" NAME="Berthu">
Κυρία Πρόεδρε, θα μιλήσω εξ ονόματος του κ. Souchet, αντιπροέδρου της Επιτροπής Αλιείας και σύμφωνα με τις υποδείξεις του.
<P>
Ο συλλογισμός του συναδέλφου Novo και της Επιτροπής Αλιείας σχετικά με την αναγκαιότητα μίας καλύτερης εφαρμογής της κοινής αλιευτικής πολιτικής προβάλλει τέσσερις βασικούς προσανατολισμούς που εγκρίνουμε πλήρως.
<P>
Κατά πρώτον, το ζήτημα των ελέγχων. Πρέπει να είναι δίκαιοι και, γι' αυτό, θα πρέπει να ανατρέξουμε στις νέες τεχνολογίες. Δεν θα πρέπει να πραγματευτούμε το ζήτημα αυτό ξεχωριστά, ούτε χωρίς να συμπεριλάβουμε τους επαγγελματίες.
<P>
Κατά δεύτερον, η αναγκαιότητα μίας πολύ έντονης διεθνούς δράσης για να μπορέσουν τα μέτρα που καθιστούν δυνατή μια υπεύθυνη αλιεία να εφαρμοστούν τόσο στους αλιείς των τρίτων χωρών όσο στους κοινοτικούς, ούτως ώστε να μην τιμωρούν τους δικούς μας.
<P>
Κατά τρίτον, η προτεραιότητα που πρέπει να δοθεί στις δράσεις έρευνας, ούτως ώστε να μην λαμβάνονται αποφάσεις οι οποίες θα είναι αμφισβητήσιμες επειδή δεν θα έχουν επιστημονική βάση, όπως αυτές που ελήφθησαν πρόσφατα σχετικά με τα παρασυρόμενα απλάδια.
<P>
Κατά τέταρτον, τέλος, μία ισχυρή πολιτική θέληση, ούτως ώστε ο τομέας της αλιείας να πάψει να είναι ο φτωχός συγγενής του κοινοτικού προϋπολογισμού και να αναγνωριστεί, επιτέλους, ως ένα ιδιαίτερο ατού των χωρών της Ευρωπαϊκής Ένωσης. Νομίζουμε επομένως ότι αυτοί οι προσανατολισμοί είναι άριστοι και θα υπερψηφίσουμε την έκθεση.

<SPEAKER ID=68 NAME="Oreja">
Κυρία Πρόεδρε, αξιότιμοι κύριοι βουλευτές, θέλω κατ' αρχάς να σας ευχαριστήσω εξ ονόματος της Επιτροπής για την κατάρτιση αυτής της έκθεσης, η οποία αποκαλύπτει ευρεία σύμπτωση απόψεων μεταξύ της Επιτροπής και του Κοινοβουλίου.
<P>
Επικεντρωνόμενος σε δύο συγκεκριμένα ζητήματα που περιέχει, η Επιτροπή συμμερίζεται την άποψή σας περί αναγκαιότητας μιας γενικής συνέπειας στον τομέα της Κοινής Αλιευτικής Πολιτικής και φρονεί ότι η προσπάθεια ελέγχου πρέπει να ασκείται σε όλες τις δραστηριότητες του αλιευτικού τομέα και με δίκαιο τρόπο. Συμφωνεί, επίσης, με τη σημασία που αποδίδετε στη διαφάνεια και τη συνεργασία, τόσο των κρατών μελών μεταξύ τους όσο και με την Επιτροπή. Αυτό αντικατοπτρίζεται, εξάλλου, τόσο στο ίδιο το πρόγραμμα όσο και στην πρότασή μας για τροποποίηση του κανονισμού για το καθεστώς ελέγχου.
<P>
Αλλα στοιχεία της έκθεσης έχουν ήδη συμπεριληφθεί στις τροποποιήσεις του κανονισμού για το καθεστώς ελέγχου που υιοθετήθηκε από το Συμβούλιο τον Δεκέμβριο. Είχαμε την ευκαιρία να μιλήσουμε γι' αυτόν με αφορμή την έκθεση του κ. Teverson, την οποία εγκρίνατε. Πρόκειται για την ενίσχυση των ελέγχων μετά την εκφόρτωση, τη συνεργασία των κρατών μελών μεταξύ τους και με την Επιτροπή, τους ελέγχους των πλοίων τρίτων χωρών, συμπεριλαμβανομένης της χρήσης νέων τεχνολογιών ελέγχου όπως οι δορυφόροι, και, τέλος, το - μακρινό για την ώρα - ζήτημα της εναρμόνισης των κυρώσεων και των παραβάσεων, που επίσης συζητήθηκε κατά την ανωτέρω περίσταση.
<P>
Ορισμένα θέματα που προσεγγίζονται στην έκθεση αντιστοιχούν, λόγω της σχέσης τους με τον έλεγχο των περιοχών αλιείας, σε αποφάσεις που ανήκουν σε άλλο πλαίσιο. Αναφέρομαι σε θέματα όπως οι ενισχύσεις από το Ευρωπαϊκό Κοινωνικό Ταμείο για την κατάρτιση στον τομέα της αλιείας ή εκείνα που αφορούν τους ελέγχους των διεθνών υδάτων, θέματα που αφορούν κατ' αρχάς τις αρμόδιες περιφερειακές αλιευτικές οργανώσεις.
<P>
Το ίδιο ισχύει όσον αφορά τη χρηματοδοτική συμμετοχή της Κοινότητας στις δαπάνες ελέγχου που αποφασίζονται από τα κράτη μέλη, θέμα που διέπεται από την απόφαση αριθ. 95/527. Η έκθεσή σας αναφέρει, επίσης, έναν έλεγχο πριν από τον έλεγχο των περιοχών αλιείας - με τον οποίο συμφωνούμε - σχετικά με την επιστημονική έρευνα για την κατάσταση των πόρων. Η Επιτροπή συμμερίζεται την άποψή σας, αν και θα προσεγγίσει αυτό το ζήτημα με άλλο τρόπο.
<P>
Κατά τα λοιπά, κυρίες και κύριοι, δώσαμε ιδιαίτερη σημασία στη συμμετοχή του τομέα της αλιείας σ' αυτές τις πρωτοβουλίες, για να ενισχύσουμε τη συμμετοχή σας και να επιτύχουμε μια καλύτερη κατανόηση. Θέσαμε τις βάσεις για την υιοθέτηση χρήσιμων κοινών παραμέτρων για τη μέτρηση της δυναμικότητας και του μεγέθους των κοινοτικών στόλων και δεσμευθήκαμε, σε μια συμβουλευτική συζήτηση με τα κράτη μέλη, σε σχέση με συγκεκριμένα θέματα, στα οποία θα υποστηριχθεί ένας κοινός ορισμός όσον αφορά την επιθεώρηση. Η Επιτροπή σημειώνει τις παρατηρήσεις του Κοινοβουλίου σχετικά με το περιεχόμενο του καταλόγου των πρότυπων προγραμμάτων, τον οποίο θεωρεί μη ισορροπημένο, επειδή επικεντρώνεται υπερβολικά σε ορισμένες ζώνες, και θα εξετάσει με προσοχή και ανοικτό πνεύμα τη δυνατότητα ενίσχυσης της θέσης που αποδίδεται στη Μεσόγειο.

<SPEAKER ID=69 NAME="Πρόεδρος">
Ευχαριστώ πολύ, Επίτροπε κύριε Oreja.
<P>
Η συζήτηση έληξε.
<P>
Προχωρούμε τώρα στην ψηφοφορία.
<P>
Το Σώμα εγκρίνει την πρόταση ψηφίσματος

<CHAPTER ID=6>
Απόρριψη ιχθύων
<SPEAKER ID=70 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0403/98) της κυρίας Hardstaff, εξ ονόματος της Επιτροπής Αλιείας, σχετικά με το πρόβλημα της απόρριψης ιχθύων.

<SPEAKER ID=71 NAME="Hardstaff">
Κυρία Πρόεδρε, προτού αρχίσω θα ήθελα να ζητήσω η ψηφοφορία να πραγματοποιηθεί στην αρχή της επόμενης περιόδου συνόδου στις Βρυξέλλες. Έχουν απομείνει 38 βουλευτές στην αίθουσα και είμαι βέβαιη ότι μερικοί από αυτούς θα πρέπει να αποχωρήσουν στην επόμενη μισή ώρα, κατά τη διάρκεια της συζήτησης αυτής. Θέλω να πιστεύω ότι ένας λογικός αριθμός βουλευτών είχε την ευκαιρία να ψηφίσει.

<SPEAKER ID=72 NAME="Πρόεδρος">
Η κυρία Hardstaff ζητεί να διεξαχθεί η ψηφοφορία την επόμενη περίοδο συνόδου, στις Βρυξέλλες.
<P>
Το Σώμα εγκρίνει την αίτηση

<SPEAKER ID=73 NAME="Hardstaff">
Σας ευχαριστώ πολύ κυρία Πρόεδρε. Τα ψάρια αποτελούν την μοναδική μεγάλη κατηγορία τροφής στο διατολόγιο του ευρωπαίου πολίτη που κυνηγούνται ακόμα και δεν καλλιεργούνται. Στον αιώνα μας υπήρξαμε μάρτυρες μεγάλων τεχνολογικών εξελίξεων στις μεθόδους κυνηγιού, πράγμα το οποίο είχε σαν αποτέλεσμα τη μαζική αύξηση των αλιευμάτων, γεγονός που οδήγησε αντίστοιχα σε σημαντική μείωση των αποθεμάτων ιχθύων παγκοσμίως. Έκτοτε, εισήχθησαν, σε παγκόσμια κλίμακα, ιδιαίτερα από μέρους της Κοινής Ευρωπαϊκής Αλιευτικής Πολιτικής, πολλά μέτρα, στα πλαίσια μιας προσπάθειας να σταματήσει και να ανατραπεί η κατάσταση αυτή.
<P>
Δυστυχώς, η εισαγωγή ποσοστώσεων και Συνολικών Επιτρεπόμενων Αλιευμάτων, προκειμένου να αντιμετωπιστεί το εν λόγω πρόβλημα, προκάλεσε ένα περαιτέρω πρόβλημα: την απόρριψη των ιχθύων που υπερβαίνουν της ποσόστωση και των ιχθύων που είναι εκτός ποσόστωσης, γεγονός το οποίο προκαλεί την θανάτωση μεγάλου αριθμού ιχθύων. Τα περισσότερα από τα ψάρια αυτά απορρίπτονται γιατί ανήκουν σε λάθος είδος, βρίσκονται κάτω από το επιτρεπόμενο μέγεθος και/ή είναι νεαρά και ως εκ τούτου θανατώνονται πριν την αναπαραγωγή. Υπολογίζεται ότι το 20-40 % των συνολικών αλιευμάτων απορρίπτονται. Δεν είναι όλες οι απορρίψεις καταστρεπτικές για το οικοσύστημα. Πολλά από τα ψάρια που απορρίπτονται ανήκουν σε είδη που δεν βρίσκονται υπό πίεση ή αποτελούν τροφή για άλλα είδη. Παρ' όλα αυτά, δίχως αμφιβολία, η απόρριψη ιχθύων, ειδικά νεαρών, και η απόρριψη ειδών που βρίσκονται ήδη υπό πίεση, συμβάλλει κατά ένα μεγάλο βαθμό στην μείωση των αποθεμάτων ιχθύων. Όσο για τους αλιείς, αυτοί είναι πολύ δυσαρεστημένοι με το γεγονός ότι είναι υποχρεωμένοι να πετούν στη θάλασσα τμήματα του αλιεύματός τους, τα οποία θα μπορούσαν να πουλήσουν, εάν δεν υπήρχαν οι κανόνες.
<P>
Είναι αναγκαίο να εξακολουθήσει βραχυπρόθεσμα η μείωση της συνολικής αλιευτικής προσπάθειας. Αυτό είναι κάτι που δεν μπορούμε να το αποφύγουμε. Πολλά μπορούν να επιτευχθούν με τη λήψη τεχνικών μέτρων, θα πρέπει όμως τα μέτρα αυτά να εντάσσονται στο πλαίσιο μιας αυστηρά ελεγμένης συνολικής προσπάθειας. Η αύξηση του μεγέθους των ματιών των δικτυών, η ευρύτερη εισαγωγή σάκκων με τετράγωνο μάτι καθώς και άλλα επιλεγμένα αλιευτικά εργαλεία, τα οποία επιτρέπουν στα μικρού μεγέθους ψάρια καθώς και στα είδη που δεν ανήκουν στα είδη στόχου να διαφεύγουν, αδιαμφισβήτητα μπορούν να διαδραματίσουν ένα σημαντικό ρόλο.
<P>
Παρ' όλα αυτά, είναι επίσης απαραίτητο να υπάρξει προσεκτική παρακολούθηση των τόπων αναπαραγωγής για τα ψάρια, γεγονός το οποίο θα επιτρέψει το βραχυπρόθεσμο κλείσιμο ορισμένων περιοχών. Εάν σε ένα αλίευμα περιέχονται πάνω από 15 % πρόωρα ψάρια, τα πλοία θα πρέπει να είναι υποχρεωμένα δια νόμου να εγκαταλείπουν την περιοχή αυτή.
<P>
Απαιτείται επίσης περαιτέρω έρευνα στην Ευρώπη, προκειμένου να εντοπιστούν τα είδη για τα οποία υπάρχει μεγαλύτερος κίνδυνος να απορριφθούν στα ύδατά μας. Θα πρέπει επίσης να πραγματοποιηθεί έρευνα επί της συμπεριφοράς των ιχθύων, ώστε να αναπτυχθούν τα πιο κατάλληλα και αποδοτικά επιλεκτικά αλιευτικά εργαλεία.
<P>
Πιο συγκεκριμένα, στην έκθεσή μου ζητείται να υπάρξει ένα πρότυπο πρόγραμμα, το οποίο θα συνοδεύεται από μια έρευνα, προκειμένου να διερευνηθεί, αν το νορβηγικό σύστημα, το οποίο απαγορεύει κάθε είδους απόρριψη, θα μπορούσε να συμβάλλει στην διατήρηση ενός ή περισσότερων ειδών, τα οποία βρίσκονται ιδιαίτερα σε κίνδυνο. Προκειμένου να πραγματοποιηθεί ένα τέτοιο πρόγραμμα απαιτείται μια κάποια ευελιξία, ώστε να επιτραπεί η πώληση στην αγορά ιχθύων καλής ποιότητας μέχρι ποσοστού 10 % πέραν την ποσόστωσης, και η αφαίρεση του ποσοστού αυτού από τις ποσοστώσεις της επόμενης χρονιάς. Ασφαλώς δεν θα πρέπει να πραγματοποιείται σκόπιμη υπεραλίευση, το σχέδιο όμως αυτό θα ενθαρρύνει τους αλιείς να συμμορφωθούν με τον κανόνα της μη απόρριψης.
<P>
Τα είδη στόχου πρέπει να εκφορτώνονται μόνο σε προκαθορισμένους λιμένες με κατάλληλες εγκαταστάσεις επιθεώρησης, ώστε να περιορισθεί η ποσότητα παράνομων ιχθύων, που καθ' υπέρβαση της ποσόστωσης, φθάνουν στις αγορές. Τα ψάρια που εκφορτώθηκαν και θεωρούνται ακατάλληλα για ανθρώπινη κατανάλωση, πρέπει, όταν είναι οικονομικά πρακτικό, να χρησιμοποιούνται για παραγωγή ιχθυαλεύρων ή ιχθυελαίων, ώστε να μειωθεί η εξάρτηση από την βιομηχανική αλιεία.
<P>
Οι κυβερνήσεις των κρατών μελών πρέπει, από την πλευρά τους, να συνεργάζονται στο έπακρο με την Επιτροπή, ώστε να διασφαλιστεί το κλείσιμο των αλιευτικών περιοχών που υπάγονται στην δικαιοδοσία τους, όταν αυτό είναι απαραίτητο, καθώς και η διεξαγωγή των ελέγχων και των ερευνών για τις οποίες είναι υπεύθυνα τα κράτη μέλη, κατά τρόπο λεπτομερή και αποτελεσματικό. Οι αλιείς είναι πολύ δυσαρεστημένοι και πικραμένοι με το γεγονός ότι υπόκεινται σε πολύ αυστηρούς ελέγχους, τη στιγμή που άλλοι, από άλλα κράτη μέλη μπορούν να αψηφούν τους κανόνες ατιμώρητα.
<P>
Προτείνεται η υδατοκαλλιέργεια, ως μέσο απόκτησης επιπλέον ιχθύων, ιδιαίτερα ιχθύων προοριζόμενων για επεξεργασία και ως εκ τούτου ως μέσο μείωσης της πίεσης που ασκείται στα δημοφιλέστερα και ευρισκόμενα σε κίνδυνο είδη. Κάτι τέτοιο θα μπορούσε επίσης να δημιουργήσει θέσεις εργασίας σε περιοχές που επλήγησαν από τη μείωση της παραδοσιακής αλιείας.
<P>
Δεν υπάρχει μία απλή λύση στο πρόβλημα αυτό της απόρριψης ιχθύων. Απαιτείται ποικιλία μέτρων, τα οποία θα συνδέονται μεταξύ τους, προκειμένου να υπάρξουν πραγματικά αποτελέσματα. Πάνω απ' όλα απαιτείται η πλήρης συμμετοχή των ίδιων των αλιέων, καθώς οι αλιείς είναι αυτοί που θα καταστήσουν αποτελεσματική οποιαδήποτε στρατηγική συμφωνηθεί.
<P>
Είναι σημαντικό να υπάρξει βελτίωση της κατάρτισης, ώστε η κατάρτιση των αλιέων να είναι εξίσου οργανωμένη με την κατάρτιση και την εκπαίδευση των αγροτών. Εάν όλοι όσοι αλιεύουν ψάρια, κατανοήσουν τους λόγους για τους οποίους εισάγονται τόσα πολλά μέτρα με σκοπό την διατήρηση των ιχθύων και εάν κατανοήσουν τις τεχνικές λεπτομέρειες της αλίευσης τους, τότε θα είναι πρόθυμοι να συνεργαστούν για το μακροπρόθεσμο συμφέρον του κλάδου τους.
<P>
Τέλος, εάν υπάρξει μείωση της συνολικής αλιευτικής προσπάθειας, θα περιοριστεί ο αριθμός των ημερών στη θάλασσα και ο αριθμός αυτών που αλιεύουν. Η Ε.Ε. θα πρέπει να διασφαλίσει την διάθεση κεφαλαίων, προκειμένου να βοηθηθούν οι περιοχές αυτές που είναι σε μεγάλο βαθμό εξαρτημένες από την αλιεία, ώστε να προσαρμοστούν και να αναπτύξουν εναλλακτικές ευκαιρίες απασχόλησης.
<P>
Θεωρώ ότι ο συνδυασμός των στρατηγικών αυτών μπορεί να οδηγήσει σε σημαντική μείωση της σπάταλης απόρριψης καλής ποιότητας ιχθύων κατάλληλων για ανθρώπινη κατανάλωση.

<SPEAKER ID=74 NAME="Cushnahan">
Κυρία Πρόεδρε, η Ομάδα του Ευρωπαϊκού Λαϊκού Κόμματος χαιρετίζει την πρωτοβουλία αυτή ιδιαίτερα επειδή είναι η πρώτη πρωτοβουλία που κατατίθεται από την Ευρωπαϊκή Ένωση σχετικά με την απόρριψη ιχθύων. Αποδεικνύει ότι η Ένωση συνεργάζεται σήμερα με άλλους διεθνείς οργανισμούς, προκειμένου να αντιμετωπίσει το πρόβλημα της απόρριψης ιχθύων. Παρ' όλα αυτά, η απόρριψη ιχθύων δεν αφορά μόνο τα νεαρά αλιεύματα, αλλά έχει αρνητικές επιπτώσεις και στα αποθέματα ιχθύων. Η έκθεση εστιάζει όλη την προσοχή της στο πρόβλημα της απόρριψης νεαρών αλιευμάτων, αλλά αυτού του είδους οι απορρίψεις έχουν ευρύτερες συνέπειες. Πράγματι, έχουν αρνητικές επιπτώσεις στα αποθέματα ιχθύων, στην κυκλοφορία στην αγορά ειδών που θεωρούνται ακατάλληλα για ανθρώπινη κατανάλωση, σε τεχνικά μέτρα και ούτω καθεξής.
<P>
Γι' αυτό άλλωστε το λόγο, περά από το να υποστηρίξουμε την έκθεση αυτή, είναι σημαντικό να συνεχίσουμε να επαγρυπνούμε ως προς όλες τις πρωτοβουλίες που αναλαμβάνονται από την Επιτροπή, ώστε να υπάρξει αποτελεσματική και ευρύτερη αντιμετώπιση του προβλήματος.
<P>
Βασικοί παράγοντες στην επίλυση του προβλήματος της απόρριψης ιχθύων είναι τα κράτη μέλη, καθώς αυτά πρέπει να υποστηρίξουν την Επίτροπο της Ευρωπαϊκής Ένωσης, εάν αποφασίσει να κλείσει τις αλευτικές περιοχές που υπάγονται στα ύδατα ή στη δικαιοδοσία των κρατών μελών τους, όταν κάτι τέτοιο πραγματοποιείται καθαρά για λόγους διατήρησης.
<P>
Η έκθεση υπογραμμίζει την ανάγκη για διεξαγωγή περαιτέρω ερευνών επί της απόρριψης ιχθύων καθώς και των βιολογικών, θαλάσσιων και οικονομικών συνεπειών της. Παρ' όλα αυτά, αυτό θα πρέπει να αποτελέσει μόνο το πρώτο βήμα για την αντιμετώπιση του προβλήματος αυτού τόσο σε ευρωπαϊκό όσο και σε διεθνές επίπεδο. Στην έκθεση γίνεται επίσης μνεία και σε άλλα μέτρα, όπως η εφαρμογή νέων τεχνικών μέσων, η υποχρεωτική εκφόρτωση των αλιευμάτων σε συγκεκριμένους αλιευτικούς λιμένες καθώς και η καθορισμένη τιμή αναφοράς για τα είδη που δεν θεωρούνται κατάλληλα για ανθρώπινη κατανάλωση.
<P>
Η Ομάδα του Ευρωπαϊκού Λαϊκού Κόμματος θα εξακολουθήσει να δίνει προσοχή στις περαιτέρω προτάσεις της Επιτροπής και, παρά το γεγονός ότι δεν συμφωνούμε ιδιαίτερα με την περιορισμένη προσέγγιση που ακολουθήθηκε από την εισηγήτρια, είμαστε διατεθειμένοι να την υποστηρίξουμε ως προς αυτό το σημαντικό θέμα.

<SPEAKER ID=75 NAME="Oreja">
Κυρία Πρόεδρε, η Επιτροπή εκφράζει την ικανοποίησή της για τη δυνατότητα που της δίδεται να εκφέρει τη γνώμη της για αυτήν την έκθεση πρωτοβουλίας της Επιτροπής Αλιείας και θέλω να αρχίσω συγχαίροντας την Επιτροπή Αλιείας και, πιο συγκεκριμένα, την κ. Hardstaff, για την κατάρτιση αυτής της έκθεσης. H Eπιτροπή υποστηρίζει, σε γενικές γραμμές, το μεγαλύτερο μέρος των συμπερασμάτων και των συστάσεων που περιέχονται στην πρόταση ψηφίσματος και είμαστε ικανοποιημένοι που διαπιστώνουμε ότι η έκθεση υπογραμμίζει τη ζωτική σημασία της αύξησης της επιλεκτικότητας των αλιευτικών εργαλείων.
<P>
Η έκθεση περιέχει, επίσης, μια αναφορά στην επιβολή απαγόρευσης των απορρίψεων. Όπως γνωρίζουν ήδη τα μέλη της Επιτροπής Αλιείας, η Επιτροπή δεν συμμερίζεται πλήρως την ιδέα μιας γενικής απαγόρευσης των απορρίψεων για μια σειρά λόγων, αλλά ο νέος κανονισμός για τα τεχνικά μέτρα προστασίας - που θα τεθεί σε ισχύ την 1η Ιανουαρίου 2000 - περιλαμβάνει έναν σημαντικό αριθμό διατάξεων που αναμένεται να οδηγήσουν σε αύξηση της επιλεκτικότητας των αλιευτικών εργαλείων και, επομένως, σε μείωση των υποχρεωτικών απορρίψεων.
<P>
Η Επιτροπή σημειώνει τη σύσταση που περιέχεται στην έκθεση να διερευνηθεί η χρησιμότητα της απαγόρευσης των απορρίψεων ενός ή δύο ειδών υπό μορφήν προτύπου προγράμματος.
<P>
Για άλλη μια φορά, κυρία Πρόεδρε, η Επιτροπή θέλει να εκφράσει τις ευχαριστίες της για την κατάρτιση αυτής της έκθεσης.

<SPEAKER ID=76 LANGUAGE="DE" NAME="Rόbig">
Κυρία Πρόεδρε, θέλω μόνο στο τέλος να προσθέσω ότι είχαμε μια πολύ απαιτητική βδομάδα και ότι υπήρξε μια πραγματικά σημαντική εξέλιξη: Λάβαμε από έναν εκπρόσωπο του Συμβουλίου την υπόσχεση ότι το Συμβούλιο θα φροντίζει εφεξής και για την ασφάλεια στις Βρυξέλλες.

<SPEAKER ID=77 NAME="Πρόεδρος">
Η πληροφορία είναι σημαντική. Ευχαριστώ πολύ, κύριε Rόbig.
<P>
Η συζήτηση έληξε.
<P>
Η ψηφοφορία για την έκθεση της κυρίας Hardstaff θα λάβει χώρα στις 28 Ιανουαρίου 1999 στις Βρυξέλλες.

<CHAPTER ID=7>
Διακοπή της συνόδου
<SPEAKER ID=78 NAME="Πρόεδρος">
Κηρύσσω τη διακοπή της συνόδου του Ευρωπαϊκού Κοινοβουλίου.
<P>
Η συνεδρίαση λήγει στις 12.20

