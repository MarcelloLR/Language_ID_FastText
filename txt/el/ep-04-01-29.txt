<CHAPTER ID="1">
<SPEAKER ID="1" LANGUAGE="" NAME="" AFFILIATION="Αντιπροέδρου">
<SPEAKER ID="2" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A5-0480/2003) του κ. Laschet, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με τις σχέσεις της Ευρωπαϊκής Ένωσης και του Οργανισμού Ηνωμένων Εθνών (2003/2049(INI)). 
<SPEAKER ID="3" LANGUAGE="DE" NAME="Laschet (PPE-DE )," AFFILIATION="εισηγητής">
<P>
    Κύριε Πρόεδρε, κύριε Επίτροπε, κυρίες και κύριοι, τι κοινό έχουν η Ευρωπαϊκή Ένωση και τα Ηνωμένα Έθνη; Γιατί το Κοινοβούλιο εκπόνησε έκθεση επ’ αυτού του θέματος; Δεν υπάρχει τίποτα πιο επείγον; Πρέπει ένα κοινοβούλιο να ασχολείται όντως με κάθε ζήτημα, ακόμα και με εκείνα που δεν είναι και τόσο σημαντικά στην ημερήσια διάταξη; Αυτά έλεγε ο κόσμος το 2002, όταν προτάθηκε για πρώτη φορά να εκπονήσει το Κοινοβούλιο μία έκθεση για τη σχέση της Ευρωπαϊκής Ένωσης με τα Ηνωμένα Έθνη.
<P>
Δεν κάναμε σχεδόν καμία πολιτική συζήτηση για την σχέση μεταξύ των δύο αυτών θεσμικών οργάνων και στις εκθέσεις μετά από τις συνεδριάσεις του Ευρωπαϊκού Συμβουλίου υπήρχαν εφτά γραμμές, όταν, κάπου στο κείμενο, υπήρχε μια μικρή αναφορά στα Ηνωμένα Έθνη. Το μόνο ενεργό θεσμικό όργανο ήταν η Επιτροπή, η οποία με τον γνωστό σε όλους μας ήρεμο, ήσυχο και αποτελεσματικό τρόπο της πλήρωνε το 60% του προϋπολογισμού των αναπτυξιακών προγραμμάτων για την ανθρωπιστική βοήθεια. Φυσικά, εδώ δεν υπήρχαν μεγάλες πολιτικές συνέπειες ή απαιτήσεις – ήταν πολύ αποτελεσματικό, αλλά δεν συσχετιζόταν με κάποιο πολιτικό μήνυμα.
<P>
Ποια είναι λοιπόν τα κύρια θέματα που πρέπει να συζητήσουμε; Το ένα πρέπει να είναι το μήνυμα της σημερινής ημέρας: ότι το Ευρωπαϊκό Κοινοβούλιο τάσσεται υπέρ του πολυμερισμού όχι επειδή, όπως είπε κάποτε ο Robert Kagan, η Ευρωπαϊκή Ένωση ευνοεί τον πολυμερισμό μόνο και μόνο γιατί δεν είναι ικανή για μονομερή δράση. Όχι, δεν είναι αυτό το επιχείρημά μας. Το επιχείρημά μας είναι ότι η Ευρωπαϊκή Ένωση έχει δομή και φύση πολυμερή. Οι φοβεροί πόλεμοι του 20ού αιώνα μάς δίδαξαν ότι η πολυμερής συνεργασία είναι ο σωστός δρόμος για να δημιουργήσουμε ένα ειρηνικό και δίκαιο μέλλον και το μάθημα που πήραμε στην Ευρωπαϊκή Ένωση ισχύει και για τα Ηνωμένα Έθνη – αυτός είναι ο λόγος που είμαστε υπέρ της πολυμερούς προσέγγισης.
<P>
Αυτό είναι το μήνυμα που πρέπει να στείλει σήμερα το Κοινοβούλιο και εάν θέλουμε να το κάνουμε, εάν θέλουμε να διαδραματίσουμε τον δικό μας ρόλο στον κόσμο, πρέπει να αρχίσουμε εκτελώντας τα δικά μας καθήκοντα. Οι αρχηγοί κρατών και κυβερνήσεων δεν το έκαναν αυτόν τον Δεκέμβριο, γιατί στα καθήκοντα αυτά συμπεριλαμβάνεται η δημιουργία ενός νομίμου καθεστώτος για την Ευρωπαϊκή Ένωση, προκειμένου να μην συνεχιστεί αυτή η κατάσταση όπου η Επιτροπή μπορεί να ενεργεί υπεράνω της Κοινότητας, επειδή είναι μέλος της FAO με έδρα και ψήφο, και όπου δεν έχουμε νομική προσωπικότητα στο Ναϊρόμπι, τη Γενεύη ή τη Βιέννη και έτσι δεν μπορούμε να δράσουμε. Η Ευρωπαϊκή Ένωση χρειάζεται νομική προσωπικότητα. Επίσης, χρειαζόμαστε έναν ευρωπαίο υπουργό Εξωτερικών που θα πρέπει να συνδυάζει την πολιτική μας με εκείνη του Συμβουλίου και της Επιτροπής και να μας εκπροσωπεί όλους σε διεθνές επίπεδο. Αυτό σημαίνει ότι χρειαζόμαστε έναν αντιπρόσωπο της Ευρωπαϊκής Ένωσης στα Ηνωμένα Έθνη, όχι ένα γραφείο της Επιτροπής, ένα γραφείο του Συμβουλίου και ένα γραφείο της Προεδρίας. Χρειαζόμαστε έναν αντιπρόσωπο για τις εξωτερικές υποθέσεις και αυτό είναι που προτείνει το Κοινοβούλιο.
<P>
Επίσης, θα πρέπει μετά από την επίσκεψη του Κόφι Ανάν να συνεχίσουμε τις συζητήσεις. Χρειαζόμαστε μια ετήσια έκθεση της Επιτροπής που θα δίνει αφορμή στο Κοινοβούλιο να συζητά για τις πολιτικές προτεραιότητες προκειμένου να διαπιστώσει πώς θα προχωρήσουμε, τι επιτύχαμε και τι όχι. Χρειαζόμαστε σαφήνεια στον προϋπολογισμό, ούτως ώστε να γνωρίζουμε ποια θεσμικά όργανα, οργανισμοί και ταμεία λαμβάνουν χρήματα από εμάς και ποια όχι. Και θεωρώ ότι το σχόλιο του Jean Monnet, ότι η Ευρώπη θα πρέπει να βοηθήσει στη δημιουργία ενός καλύτερου κόσμου, ταιριάζει πολύ με το μήνυμα του Κόφι Ανάν στην τελευταία Γενική Συνέλευση, όπου είπε ότι τα Ηνωμένα Έθνη κάνουν τον κόσμο καλύτερο. Είναι ιδανικό το γεγονός ότι σήμερα συνδυάζουμε αυτά τα δύο, και σημαίνει ότι η σημερινή ημέρα είναι πολύ σημαντική τόσο για την Ευρώπη όσο και για τα Ηνωμένα Έθνη.
<SPEAKER ID="4" LANGUAGE="EN" NAME="Patten," AFFILIATION="Επιτροπή">
<P>
Η Επιτροπή εξέθεσε τις απόψεις της για το θέμα σε ανακοίνωσή της στις 10 Σεπτεμβρίου 2003 με τίτλο “Η επιλογή του πολυμερισμού”. Ο στόχος της ανακοίνωσης έχει τρεις πτυχές: η πρώτη και σημαντικότερη είναι η επιβεβαίωση της δέσμευσής μας για τον πολυμερισμό και τον ΟΗΕ. Η δεύτερη πτυχή είναι να καταδείξουμε τον τρόπο με τον οποίο υλοποιούμε αυτήν τη δέσμευση στο καθημερινό μας έργο. Το έγγραφο περιγράφει με εντυπωσιακό τρόπο την υφιστάμενη εκτενή συνεργασία ανάμεσα στην ΕΕ και τον ΟΗΕ, καθώς και τη στήριξή μας στις δραστηριότητες του ΟΗΕ σε ένα ευρύ φάσμα θεμάτων, από την αποτροπή συγκρούσεων έως την αναπτυξιακή βοήθεια και από τη διαχείριση κρίσεων έως τη μείωση της φτώχειας. Ενώ τα θέματα ειρήνης και ασφάλειας, με τα οποία ασχολείται το Συμβούλιο Ασφαλείας, ελκύουν κυρίως την προσοχή των μέσων ενημέρωσης, θα ήταν λάθος να εστιάσουμε και να παράσχουμε στήριξη μόνο για αυτά. Τρίτον, προσδιορίζουμε έναν μεγάλο αριθμό πρακτικών δράσεων για τη βελτίωση του εσωτερικού μας συντονισμού σε θέματα ΟΗΕ στα ίδια τα όργανα του ΟΗΕ, στις Βρυξέλλες αλλά και στα κράτη μέλη, με γενικό στόχο την ενίσχυση της επιρροής μας στον ΟΗΕ και σε μια προσπάθεια να τον στηρίξουμε πιο αποτελεσματικά. Ως απάντηση στην ανακοίνωση, το Συμβούλιο συμφώνησε πρόσφατα για μια δέσμη ολοκληρωμένων συμπερασμάτων σχετικά με τις σχέσεις ΕΕ-ΟΗΕ, η οποία θα αποτελέσει ισχυρή βάση για το μελλοντικό μας έργο.
<SPEAKER ID="5" LANGUAGE="DE" NAME="Stenzel (PPE-DE )." AFFILIATION="">
<P>
Εφόσον η Ευρωπαϊκή Ένωση ετοιμάζεται να δημιουργήσει τον δικό της υπουργό Εξωτερικών, θα πρέπει να διασφαλίσει ότι ο ρόλος του θα είναι ουσιαστικός. Ο δρόμος προς μια κοινή εξωτερική πολιτική και πολιτική ασφαλείας αναμφίβολα θα οδηγήσει και σε μια ευρύτερη συνεργασία μεταξύ ΕΕ και ΟΗΕ. Σήμερα είμαστε ένας διεθνής παίκτης που συνεισφέρει άνω του 50% της ανθρωπιστικής βοήθειας των Ηνωμένων Εθνών καθώς και άνω του 60% της συνολικής διεθνούς αναπτυξιακής βοήθειας, θα πρέπει όμως να γίνουμε ένας διεθνής παίκτης που θα μπορεί να αναλάβει ηγετικό ρόλο σε αυτήν την κρίσιμη φάση της ανάπτυξης των Ηνωμένων Εθνών και να βοηθήσει στην διαμόρφωση των Ηνωμένων Εθνών του μέλλοντος. Η ενίσχυση της συνεργασίας μεταξύ ΕΕ και ΟΗΕ μπορεί και πρέπει να έχει θετικές επιπτώσεις στην ανάπτυξη του πολυμερισμού. Επίσης, μπορεί και πρέπει να επηρεάσει όλες τις δραστηριότητες των δύο οργανισμών: την καταπολέμηση της τρομοκρατίας, την πρόληψη των συγκρούσεων, τα ανθρώπινα δικαιώματα, τη διαχείριση κρίσεων, την προστασία του περιβάλλοντος και τα όπλα μαζικής καταστροφής. Αυτό θα έδειχνε καθαρά ότι η συνεργασία είναι μια πραγματικότητα και θα οδηγούσε πρακτικά στην υλοποίηση των στόχων της Διακήρυξης της Χιλιετίας της ΕΕ που ετέθησαν το 2000. Για να το επιτύχουμε, η Ευρώπη πρέπει να έχει μεγαλύτερη επιρροή στον ΟΗΕ. Σε όλα τα επίπεδα της ΕΕ μπορούν να περιληφθούν στοιχεία που αφορούν τον ΟΗΕ και φαίνεται ότι είναι εύλογο να συμπεριληφθεί και το Ευρωπαϊκό Κοινοβούλιο στην διαδικασία αυτή.
<SPEAKER ID="6" LANGUAGE="ES" NAME="Obiols i Germà (PSE )." AFFILIATION="με">
<P>
Η θέση της Ομάδας μας όσον αφορά την έκθεση Laschet ήταν μια θέση ευρείας συμφωνίας, με έμφαση σε ορισμένες βασικές πτυχές. Η πρώτη από αυτές είναι μια ισχυρή δέσμευση στις αρχές και τις αξίες. Απέναντι στην ανόητη κριτική εκείνων που υποστηρίζουν ότι αυτός είναι ιδεαλισμός, θα μπορούσαμε να απαντήσουμε ότι οι αξίες είναι συμφέροντα. Στις κοινωνίες μας και σε όλο τον κόσμο, η εφαρμογή αρχών και αξιών είναι το κύριο συμφέρον μας. Και εάν μιλήσουμε για πιο ταπεινά συμφέροντα, μπορούμε να υποστηρίξουμε ότι η υλική συνεισφορά της Ευρωπαϊκής Ένωσης και των χωρών της είναι τόσο μεγάλη και τόσο δυσανάλογη ως προς το πολιτικό της βάρος στο πλαίσιο του συστήματος των Ηνωμένων Εθνών, ώστε η Ευρωπαϊκή Ένωση είναι υποχρεωμένη να δεσμευτεί να επιδιώξει πρόοδο για τη μεταβολή της παρούσας τάξης των πραγμάτων.
<SPEAKER ID="7" LANGUAGE="NL" NAME="Van den Bos (ELDR )." AFFILIATION="">
<P>
Το προτεινόμενο σύστημα άσκησης διπλής αρνησικυρίας είναι καλύτερο από αυτό που διαθέτουμε επί του παρόντος, αλλά δεν αποτελεί πραγματική λύση, ειδικά μάλιστα εφόσον ο αριθμός των μονίμων μελών πρόκειται να αυξηθεί περαιτέρω. Αντί αυτού, θα ήταν προτιμότερο να χρησιμοποιηθεί ένα ευρωπαϊκό πρότυπο διαφοροποιημένης στάθμισης των ψήφων, και ως εκ τούτου να καταργηθεί το σύστημα της άσκησης αρνησικυρίας. Δεν θεωρώ ότι ο πολιτικός συντονισμός της Ευρωπαϊκής Ένωσης στον ΟΗΕ είναι τόσο κακός όσο περιγράφει ο κ. Laschet στη θαυμάσια έκθεσή του. Σε γενικές γραμμές, είναι σαφές ότι υπάρχει συναίνεση ως προς τις θέσεις της ΕΕ στη Γενική Συνέλευση. Παρόλα αυτά, η Ευρώπη εμφανίζεται απελπιστικά διαιρεμένη σε μείζονες κρίσεις, όπως αυτή που αφορούσε το Ιράκ. Κατά την άποψή μου, αυτό μπορεί να αποδοθεί κυρίως στον αυξανόμενο ανταγωνισμό μεταξύ της Γαλλίας, του Ηνωμένου Βασιλείου και της Γερμανίας. Μια αναγνωρισμένη νομική προσωπικότητα, ή ακόμα και ένας υπουργός της ΕΕ, δεν θα είχαν τη δυνατότητα να διασφαλίσουν τη χάραξη κοινής εξωτερικής πολιτικής όσο τα μεγάλα ευρωπαϊκά κράτη συνεχίζουν να διαγκωνίζονται για την ηγεσία της ΕΕ.
<P>
Στην έκθεση Laschet περιλαμβάνονται πολλές ενδιαφέρουσες συστάσεις για την ενίσχυση των σχέσεων μεταξύ της Ευρωπαϊκής Ένωσης και του ΟΗΕ. Ορισμένες είναι πολύ αξιόλογες· ενδεχομένως, όμως, υπάρχουν πάρα πολλές οι οποίες έχουν βραχυπρόθεσμη προοπτική. Πρέπει να προσέξουμε ώστε να μην δημιουργήσουμε μια ακόμα γραφειοκρατία μεταξύ ΟΗΕ και ΕΕ. Κατά την άποψή μου, ο κύριος ρόλος του Κοινοβουλίου μας αφορά τον τομέα του ελέγχου και όχι τόσο τον στίβο της διπλωματίας.
<SPEAKER ID="8" LANGUAGE="ES" NAME="Marset Campos (GUE/NGL )." AFFILIATION="">
<P>
    Κύριε Πρόεδρε, για μια πλουραλιστική νομοθετική Συνέλευση όπως η δική μας, σήμερα είναι μια μεγάλη ημέρα, τόσο εξαιτίας αυτής της πολύ εμπεριστατωμένης έκθεσης του κ. Laschet στην οποία έγιναν δεκτές κάθε είδους προτάσεις όσο και εξαιτίας της παρουσίας του Γενικού Γραμματέα του ΟΗΕ, Κόφι Ανάν, προκειμένου να λάβει το βραβείο Ζαχάρωφ, γεγονός που αντιπροσωπεύει μια ενίσχυση του διεθνούς δικαίου ως μοναδικού τρόπου για την επίλυση συγκρούσεων διεθνώς.
<P>
Η Ομάδα μας δεν έχει ομοιογενή άποψη σχετικά με την έκθεση του κ. Laschet –μολονότι αναγνωρίζω ότι έγιναν δεκτές ορισμένες εισηγήσεις– δεδομένου ότι οι θέσεις μας ποικίλλουν από ευνοϊκές μέχρι σκεπτικιστικές, όπως ταιριάζει σε μια πλουραλιστική ομάδα.
<P>
Αυτός είναι ο λόγος για τον οποίο, ενόψει της ανάγκης να βελτιωθεί η σχέση μεταξύ Ευρωπαϊκής Ένωσης και ΟΗΕ, που είναι το κλειδί για τη δημιουργία μιας διεθνούς σκηνής στην οποία να υπάρχει σεβασμός των ανθρωπίνων δικαιωμάτων και της διεθνούς νομοθεσίας, πιστεύουμε ότι θα πρέπει να επιτελέσουμε μεγαλύτερη πρόοδο όσον αφορά τη βελτίωση των συνθηκών για μεγαλύτερη δικαιοσύνη στον κόσμο. Αυτός είναι ο λόγος για τον οποίο η θέση μας όσον αφορά την έκθεση του κ. Laschet πρόκειται να διαιρεθεί σε αρκετές διαφορετικές θέσεις. 
<SPEAKER ID="9" LANGUAGE="FI" NAME="Wuori (Verts/ALE )." AFFILIATION="">
<P>
    Κύριε Πρόεδρε, το παράδοξο με τον ΟΗΕ είναι, ότι ενώ τα παγκόσμια ανθρώπινα δικαιώματα συνιστούν το ισχυρό του σημείο, η Χάρτα του βασίζεται στην κρατική κυριαρχία. Το αδύνατο σημείο της Ευρωπαϊκής Ένωσης είναι ότι δεν κατόρθωσε να ενσωματώσει αυτήν την κυριαρχία των κρατών μελών, γεγονός το οποίο θα είχε οδηγήσει στον συνεπή σεβασμό των ανθρωπίνων δικαιωμάτων και σε μια εξωτερική πολιτική και πολιτική ασφαλείας που πράγματι θα είχε ως βάση τον παγκόσμιο πολυμερισμό. Το Άρθρο 19 της Συνθήκης για την Ευρωπαϊκή Ένωση έχει συχνά αποδειχθεί ιδιαίτερα ανεπαρκές επί του προκειμένου. Σαφώς υπάρχουν εξαιρέσεις, όπως για παράδειγμα η στήριξη του Διεθνούς Ποινικού Δικαστηρίου του ΟΗΕ. Αφετέρου, ακόμα και το πρόγραμμα δράσης κατά των βασανιστηρίων του 2001 παρέμεινε σε μεγάλο μέρος του κενολογία. Κατ’ αυτόν τον τρόπο η ΕΕ παραμένει ένα δημιούργημα του ψυχρού πολέμου, που απλώς αναζητεί την ταυτότητα και τον ρόλο της στον κόσμο. Ελλείψει στρατηγικής, η τακτική ενέχει ρόλο στρατηγικής και η δράση αναλαμβάνεται κατά περίπτωση. Αυτός είναι εν μέρει ο λόγος που η ΕΕ έχει λιγότερη ισχύ από εκείνη που θα μπορούσαν να εγγυηθούν η σημασία και η συμβολή της.
<SPEAKER ID="10" LANGUAGE="PT" NAME="Ribeiro e Castro (UEN )." AFFILIATION="">
<P>
   – Κύριε Πρόεδρε, κύριε Προεδρεύων του Συμβουλίου, κύριε Επίτροπε, κυρίες και κύριοι, αυτό είναι πραγματικά απαράδεκτο! Την ίδια ακριβώς ημέρα κατά την οποία συζητούμε αυτήν την έκθεση και θα υποδεχθούμε τον Κόφι Ανάν, τον Γενικό Γραμματέα των Ηνωμένων Εθνών, στον οποίο απονέμεται το βραβείο Ζαχάρωφ για το 2003, το Κοινοβούλιο λαμβάνει δυσάρεστα νέα από το ιουράσιο πάρκο των δικτατοριών: δεν μας επιτρέπεται να υποδεχθούμε τον Oswaldo Payá, στον οποίο είχαμε απονείμει το βραβείο Ζαχάρωφ για το 2002.
<P>
Αυτή η αυταρχική απαγόρευση από το κομμουνιστικό καθεστώς του Φιντέλ Κάστρο στην Κούβα, η οποία φέρνει στη μνήμη μας τις χειρότερες ακρότητες των ναζιστών και των σταλινιστών κατά τον εικοστό αιώνα, υπογραμμίζει με ιδιαίτερο τρόπο ένα σημαντικό τμήμα της υπό συζήτηση έκθεσης, στο οποίο δηλώνεται ότι, όσον αφορά τον Οργανισμό Ηνωμένων Εθνών και τη μεταρρύθμισή του, η Ευρωπαϊκή Ένωση και τα άλλα μέρη πρέπει να κατορθώσουν να τοποθετήσουν στην πρώτη θέση των προτεραιοτήτων παγκοσμίως τα ανθρώπινα δικαιώματα, τη δημοκρατία και τις θεμελιώδεις ελευθερίες, με όλες τις συνέπειες που περιγράφονται στην παράγραφο 19.
<P>
Η περίπτωση του Oswaldo Payá αποτελεί σκάνδαλο, όπως και η εχθρική χειρονομία που έχει απευθύνει το κουβανικό καθεστώς σε αυτό το Κοινοβούλιο. Θα ήταν ακόμα πιο σκανδαλώδης εάν δεν αναφερόταν τίποτε δημοσίως γι’ αυτά τα σκάνδαλα. Είμαστε βέβαιοι ότι, μέσω του Κόφι Ανάν, το Κοινοβούλιο θα στείλει ένα ισχυρό μήνυμα στην Κούβα και ότι, υπό τη μορφή μιας διαρκούς ανοικτής πρόσκλησης στον Oswaldo Payá, θα συνεχίσουμε να εκφράζουμε την ενεργό αλληλεγγύη μας προς τον κάτοχο του βραβείου Ζαχάρωφ για το 2002 και προς όλους τους κουβανούς δημοκράτες.
<P>
Επιθυμώ, τέλος, να εκφράσω την εκτίμησή μου για ορισμένες από τις τροπολογίες του εισηγητή, συγκεκριμένα για την τροπολογία αριθ. 8, στην οποία εφιστάται η προσοχή στη σπουδαιότητα της σύμβασης σχετικά με την κλωνοποίηση ανθρώπων και στην πρωτοβουλία της Κόστα Ρίκα, την οποία πρέπει να στηρίξουμε. 
<SPEAKER ID="11" LANGUAGE="NL" NAME="Belder (EDD )." AFFILIATION="και">
<P>
   – Κύριε Πρόεδρε, η υπό συζήτηση έκθεση του κ. Laschet έχει ως στόχο να ωθήσει την ανθρωπότητα στην κατεύθυνση ενός είδους παγκόσμιας διακυβέρνησης. Μόνον έτσι φαίνεται να είναι πιθανή η επίτευξη ειρήνης, ευημερίας και δικαιοσύνης, με τον ΟΗΕ ως τον κεντρικό, ζωτικής σημασίας και αποφασιστικό πυλώνα.
<P>
Είναι τουλάχιστον πρόωρο να περιγράφουμε την κατάσταση κατ’ αυτόν τον τρόπο. Η ΕΕ δεν διαθέτει σύνταγμα, δεν έχει αναγνωρισμένη νομική προσωπικότητα στο πλαίσιο του ΟΗΕ και δεν υπάρχει κανένας εξουσιοδοτημένος ευρωπαίος υπουργός Εξωτερικών. Επιπλέον, το πρόσφατο παρελθόν έχει καταδείξει με έντονο τρόπο ότι, τόσο στη ΔΚΔ όσο και στο Συμβούλιο Ασφαλείας, η ευρωπαϊκή ενότητα φαίνεται να είναι περισσότερο μακρινή από ποτέ. Γι’ αυτό δεν θα λειτουργήσει αυτό το σύστημα, οπότε απευθύνω έκκληση στους συναδέλφους να στηρίξουν τις τροπολογίες αριθ. 1 και 10 και, με αυτόν τον τρόπο, να επιστρέψουν στην πραγματικότητα.
<P>
Θα ήθελα να ολοκληρώσω την ομιλία μου με τη διατύπωση δύο παρατηρήσεων. Καταρχάς, μόνο μία φορά –στην παράγραφο 17, δεύτερη περίπτωση εντός παρενθέσεως– γίνεται οποιαδήποτε αναφορά στο ΝΑΤΟ, το οποίο έχει αποδειχθεί ο πλέον αποτελεσματικός διατλαντικός οργανισμός για την ασφάλεια. Γνωρίζετε πολύ καλά, όπως και εγώ, πως, όταν διακυβεύονται σημαντικά ζητήματα, προτιμάμε να αφήσουμε την εγγύηση για την ασφάλειά μας στα χέρια ενός αξιόπιστου και συγκεκριμένου ΝΑΤΟ και δεν πρόκειται να την δώσουμε ποτέ σε ένα διαρκώς αμφισβητούμενο, συχνά αναποφάσιστο και διαιρεμένο, Συμβούλιο Ασφαλείας του ΟΗΕ. Το ΝΑΤΟ αποτελεί καλύτερο ακρογωνιαίο λίθο για την εξωτερική πολιτική και πολιτική ασφαλείας της ΕΕ σε σύγκριση με τον ΟΗΕ.
<SPEAKER ID="12" LANGUAGE="FR" NAME="Souchet (NI )." AFFILIATION="">
<P>
    Κύριε Πρόεδρε, θα μπορούσαμε να υποθέσουμε ότι η έκθεση Laschet ξεκίνησε με καλές προθέσεις: να ενισχυθεί ο ρόλος των Ηνωμένων Εθνών και να αυξηθεί η επιρροή της Ευρώπης στα Ηνωμένα Έθνη. Ωστόσο, οφείλουμε να αναγνωρίσουμε ότι η μέθοδος που προτείνει αντίκειται στους δύο αυτούς στόχους. Τα άρθρα 10 και 12, η καρδιά του ψηφίσματος, προτείνουν την επέκταση των εξουσιών του Συμβουλίου Ασφαλείας και την αποδυνάμωση του ισχύοντος συστήματος της άσκησης αρνησικυρίας, αντικαθιστώντας το με ένα σύστημα άσκησης διπλής αρνησικυρίας, καθώς πρόκειται για μείζον θέμα απειλής κατά της ειρήνης, του κεφαλαίου 7. Είναι σαν να υπονομεύονται οι δύο βασικοί κανόνες οι οποίοι διέπουν την αποτελεσματικότητα του συστήματος: ο περιορισμένος αριθμός μελών, και το κίνητρο της άσκησης αρνησικυρίας το οποίο διαθέτει κάθε μόνιμο μέλος.
<P>
Συνεπώς, το διττό χαρακτηριστικό της πρότασης που μας υποβλήθηκε φαίνεται να είναι ότι περιπλέκει και αποδυναμώνει το υφιστάμενο σύστημα. Είναι η κοινοτική μέθοδος εφαρμοσμένη στα Ηνωμένα Έθνη. Συνεπώς, δεν μπορούμε να την υποστηρίξουμε. Θα ψηφίσουμε, ωστόσο, υπέρ της τροπολογίας αριθ. 1, που είναι μια πολύ συνετή τροπολογία των φίλων μας των Βρετανών. 
<SPEAKER ID="13" LANGUAGE="ES" NAME="Salafranca Sánchez-Neyra (PPE-DE )." AFFILIATION="">
<P>
    Κύριε Πρόεδρε, θα ήθελα να ευχαριστήσω τον εισηγητή, κ. Laschet, για την έκθεσή του. Πιστεύω ότι δεν είναι υπερβολή να πούμε ότι, σήμερα, η ιστορία αναμειγνύεται με το παρόν και ότι σε αυτό το ιστορικό παρόν που ζούμε η Ευρωπαϊκή Ένωση και τα Ηνωμένα Έθνη είναι δύο κύριοι πρωταγωνιστές.
<P>
Ο Επίτροπος Patten μάς είπε σαφέστατα ότι η Ευρωπαϊκή Ένωση προσπαθεί να επιβεβαιώσει την παρουσία της στην διεθνή σκηνή και να γίνει ένας παράγοντας σταθερότητας, μετριοπάθειας και ομαλότητας στην παγκόσμια τάξη στο πλαίσιο κοινής ηγεσίας. Επιπλέον, τα Ηνωμένα Έθνη πρέπει να λειτουργήσουν καλύτερα και να γίνουν πιο αποτελεσματικά προκειμένου να προσαρμοστούν στις νέες καταστάσεις. Από το ιδρυτικό πνεύμα του Χάρτη του Σαν Φρανσίσκο στον εικοστό πρώτο αιώνα, από 60 έθνη σε 190, από τα αποικιακά καθεστώτα στην ανεξαρτησία και από την κατάρρευση του συστήματος των μπλοκ στον σημερινό παγκοσμιοποιημένο κόσμο.
<P>
Σήμερα, μετά τα διδάγματα της 11ης Σεπτεμβρίου, είναι προφανές ότι οι έννοιες της ασφάλειας, της αμυντικής πολιτικής, του εμπορίου, της πρόληψης των συγκρούσεων, της διαχείρισης των κρίσεων, της ανθρωπιστικής βοήθειας, της κουλτούρας και ακόμα και του πολιτισμού, είναι αλληλένδετες και πρέπει να γίνει δεκτό στην κοινή συνείδηση ότι, ενόψει των κινδύνων και των απειλών που μας επηρεάζουν όλους εξίσου, η απάντηση όλων μας πρέπει να είναι ενιαία.
<P>
Επομένως, θα προχωρήσουμε προς σφαίρες κοινής κυριαρχίας μεταξύ των κρατών μελών, διαφορετικά θα υποχρεωθούμε να την παραχωρήσουμε σε άλλες δυνάμεις που έχουν απόλυτη επίγνωση των πλεονεκτημάτων της ενότητας και του μεγέθους. Επίσης, είτε θα πάψουμε να ψηφίζουμε στα Ηνωμένα Έθνη με διαφορετικό τρόπο στις 60 από τις 100 φορές, ή θα πρέπει να εγκαταλείψουμε οριστικά όλες τις φιλοδοξίες της Ευρωπαϊκής Ένωσης να ακολουθήσει τον δρόμο της μοιρασμένης παγκόσμιας ηγεσίας.
<P>
Θα τελειώσω, κύριε Πρόεδρε, λέγοντας ότι συμμερίζομαι την αγανάκτηση που εξέφρασε ο κ. Ribeiro e Castro για την αναγκαστική απουσία από αυτό το Κοινοβούλιο του τιμηθέντος με το Βραβείο Ζαχάρωφ, Oswaldo Payá. 
<SPEAKER ID="14" LANGUAGE="DE" NAME="Swoboda (PSE )." AFFILIATION="">
<P>
    Κύριε Πρόεδρε, Κύριε Προεδρεύων του Συμβουλίου, κύριε Επίτροπε, για να είμαστε ειλικρινείς, είναι μάλλον παράξενο πως τη στιγμή που βλέπουμε να αυξάνεται η παγκοσμιοποίηση, να αποκτούν μεγαλύτερη αλληλεξάρτηση η παγκόσμια πολιτική και οικονομία –σκεφτείτε πόσες πολυεθνικές επιχειρήσεις υπάρχουν– αλλά και να αρχίζουν οι εγκληματικές οργανώσεις, δυστυχώς, να δρουν και να συνεργάζονται σε παγκόσμιο επίπεδο, τα Ηνωμένα Έθνη αποδεικνύονται αδύναμα σε ορισμένους τομείς και τη στιγμή αυτή παραγκωνίζονται. Πιστεύω ότι πολλοί εδώ στο Σώμα αισθάνονται, όπως η Ομάδα μου και εγώ, ότι τα Ηνωμένα Έθνη είναι εκείνος το παγκόσμιο πολιτικό όργανο που πρέπει να ενισχυθεί, που εκπροσωπεί την παγκόσμια έννομη τάξη και δεν θα πρέπει να παραγκωνίζεται όπως συνέβη στην περίπτωση του Ιράκ. Όλα αυτά εκφράζονται στο πνεύμα και το γράμμα της έκθεσης Laschet.
<P>
Πιστεύω ωστόσο ότι τα Ηνωμένα Έθνη πρέπει να ενισχυθούν, να γίνουν πιο αποτελεσματικά και να έχουν τη δυνατότητα άμεσης επέμβασης. Επιτρέψτε μου να διασαφηνίσω πως πιστεύω ότι σε αυτά συμπεριλαμβάνεται η δυνατότητα προληπτικής δράσης όπου αυτό είναι αναγκαίο, διότι εάν υπάρχει κάποιος που πρέπει και μπορεί να κάνει τον παγκόσμιο χωροφύλακα, αυτός αναμφίβολα είναι τα Ηνωμένα Έθνη. Χαίρομαι πολύ διότι ο κ. Laschet υιοθέτησε μία από τις ιδέες μου, την οποία είχα επεξεργαστεί μαζί με την Ομάδα μου, συγκεκριμένα ότι χρειαζόμαστε τη θέσπιση ενός ρυθμιστικού πλαισίου που θα επιτρέπει στα Ηνωμένα Έθνη να επεμβαίνουν άμεσα σε περιπτώσεις γενοκτονίας, εγκλημάτων πολέμου και εγκλημάτων κατά της ανθρωπότητας. Δεν πρέπει να αφήσουμε στη διακριτική ευχέρεια επιμέρους χωρών, κρατών ή κυβερνήσεων να διαπιστώνουν τέτοιες περιπτώσεις και κατόπιν να επεμβαίνουν. Τον επικείμενο κίνδυνο πρέπει να τον διαπιστώνουν διεθνείς οργανισμοί. Με τον τρόπο αυτόν θα υπήρχε δυνατότητα άμεσης επέμβασης των Ηνωμένων Εθνών και προληπτικής δράσης, σε περίπτωση ανάγκης. Τα Ηνωμένα Έθνη δεν χρειάζονται γι’ αυτό δικές τους ένοπλες δυνάμεις. Αναφέρθηκε το ΝΑΤΟ και μολονότι δεν θέλω να υπερεκτιμήσω τις δυνατότητές του, το ΝΑΤΟ θα μπορούσε να εμπλακεί εάν δώσουν τα Ηνωμένα Έθνη πράσινο φως, να ενεργήσει για τη διατήρηση του νόμου και της τάξης και να προσπαθήσει να προλάβει εγκλήματα κατά της ανθρωπότητας.
<SPEAKER ID="15" LANGUAGE="DA" NAME="Frahm (GUE/NGL )." AFFILIATION="">
<P>
   – Κύριε Πρόεδρε, η ΕΕ πρέπει να έχει μια κοινή εξωτερική πολιτική και έναν κοινό υπουργό Εξωτερικών και να διαθέτει νομική προσωπικότητα. Το ζήτημα είναι κατά πόσον αυτό είναι αναγκαίο. Από την εξέταση των στατιστικών στοιχείων, προκύπτει ότι τα κράτη μέλη βρίσκονται σε συμφωνία. Στον ΟΗΕ, υπάρχει συναίνεση σε πολύ περισσότερο από το 90% των θεμάτων, οπότε διερωτώμαι εάν το ζήτημα εν προκειμένω δεν είναι τόσο πολύ η έλλειψη νέων οργάνων αλλά, μάλλον, το γεγονός ότι αισθανόμαστε ότι αδυνατούμε να χρησιμοποιήσουμε τη δύναμη που διαθέτουμε στην πραγματικότητα.
<P>
Ίσως είναι επίσης απαραίτητο να εξετάσουμε πώς χρησιμοποιούμε τον ΟΗΕ. Κατά πρώτο λόγο, αναμένουμε κάποια αποτελέσματα από τον ΟΗΕ και προσδοκούμε να είναι σε θέση να επιτελέσει με επιτυχία το έργο του. Ωστόσο, μπορούμε επίσης να τηρήσουμε τις υποχρεώσεις μας, δηλαδή να στηρίξουμε το σύστημα των Ηνωμένων Εθνών σε περίπτωση ανάγκης: όπως, για παράδειγμα, όταν η επιτροπή για την επιθεώρηση των οπλικών συστημάτων μάς πληροφόρησε ότι κατά πάσα πιθανότητα δεν υφίστατο άμεση απειλή από το Ιράκ με τη μορφή των όπλων μαζικής καταστροφής, ή όταν ο Hans Blix μας πληροφόρησε ότι πιθανότητα δεν υφίσταται απειλή και ότι, εάν υπήρχαν όντως τέτοια όπλα μαζικής καταστροφής, ήταν σίγουρος ότι αυτός και οι συνάδελφοί του θα ήταν σε θέση να τα εντοπίσουν. Εάν, σε εκείνη την περίπτωση, είχαμε δώσει προσοχή στο σύστημα των Ηνωμένων Εθνών, ενδεχομένως να είχαμε αποφύγει μια κατάσταση κατά την οποία ο διεθνής ειδήμων σε θέματα τρομοκρατίας, Gareth Evans, υποχρεώθηκε να δηλώσει στο Νταβός ότι η απειλή της τρομοκρατίας είναι πλέον μεγαλύτερη σε σύγκριση με την περίοδο πριν από τον πόλεμο εναντίον του Ιράκ. Ίσως, λοιπόν, οι αδυναμίες και τα προβλήματα των Ηνωμένων Εθνών σχετίζονται επίσης με την αδυναμία μας να στηριχθούμε στην πραγματική δυνατότητα του συστήματος να υποστηρίξει οτιδήποτε λογικό.
<SPEAKER ID="16" LANGUAGE="FR" NAME="Isler Béguin (Verts/ALE )." AFFILIATION="">
<SPEAKER ID="17" LANGUAGE="FR" NAME="Dell'Alba (NI )." AFFILIATION="">
<P>
Χαιρόμαστε, ιδιαιτέρως, που η έκθεση αναφέρεται σε μια σημαντική πρωτοβουλία της οποίας την ηγεσία θα μπορούσε να αναλάβει η Ένωση. Αναφέρομαι στην ιδέα να μπορούν οι δημοκρατικές χώρες στο πλαίσιο του ΟΗΕ να συνεδριάζουν και να συναντώνται, προκειμένου να καθορίζουν κοινά μέτρα για την προώθηση της δημοκρατίας. Πρόκειται για μια πρωτοβουλία στην οποία η Ευρωπαϊκή Ένωση θα μπορούσε να διαδραματίσει σημαντικό ρόλο εντός των Ηνωμένων Εθνών, των οποίων διαπιστώσαμε τις δυσκολίες και την αδράνεια, όταν πέρυσι διορίστηκε επικεφαλής της Επιτροπής Ανθρωπίνων Δικαιωμάτων κάποιος που προερχόταν από μια χώρα σαν τη Λιβύη, η οποία σίγουρα δεν βρίσκεται στην καλύτερη θέση σε σχέση με τα ανθρώπινα δικαιώματα. Αυτήν την πρωτοβουλία, εν πάση περιπτώσει, υποστηρίζουν οι ιταλοί ριζοσπάστες. Ζητούν επίμονα από τον Επίτροπο Patten και από τα κράτη μέλη να μπορέσει να γίνει μια πρώτη ειδική και συμβολική συνεδρίαση της Κοινότητας των Δημοκρατιών, πριν από την επόμενη συνεδρίαση της Επιτροπής Ανθρωπίνων Δικαιωμάτων στη Γενεύη. 
<SPEAKER ID="18" LANGUAGE="EN" NAME="Tannock (PPE-DE )." AFFILIATION="">
<P>
    Κύριε Πρόεδρε, θα ήθελα, καταρχάς, να συγχαρώ τον καλό μου φίλο κ. Laschet για τη γενναία προσπάθεια που καταβάλλει για τη μεταρρύθμιση των διαρθρώσεων του ΟΗΕ, οι οποίες, δυστυχώς, αποδείχτηκαν ανεπαρκείς κατά τον πρόσφατο πόλεμο στον Κόλπο. Η έκθεση εξετάζει επίσης τον ρόλο που πρέπει να διαδραματίζει η ΕΕ στο εσωτερικό του ΟΗΕ. Σαφώς, ο ΟΗΕ σχεδιάστηκε για την περίοδο του Ψυχρού Πολέμου, όταν η ιδιότητα μόνιμου μέλους και το δικαίωμα άσκησης αρνησικυρίας ήταν αναγκαία για την εγγύηση της παγκόσμιας ασφάλειας από πλευράς των πυρηνικών δυνάμεων. Ακόμα δεν έχουν αλλάξει πολλά πράγματα στον κόσμο, ώστε να δικαιολογείται μια τέτοια αλλαγή.
<SPEAKER ID="19" LANGUAGE="FR" NAME="Lalumière (PSE )." AFFILIATION="">
<P>
    Κύριε Πρόεδρε, η συζήτηση αυτή για την εξαίρετη έκθεση του κ. Laschet και η απονομή του βραβείου Ζαχάρωφ στον Γενικό Γραμματέα των Ηνωμένων Εθνών δείχνουν την ολοένα και σαφέστερη επιθυμία του Ευρωπαϊκού Κοινοβουλίου να επαναβεβαιώσει τον μοναδικό και αναντικατάστατο ρόλο του ΟΗΕ στις διεθνείς σχέσεις, σύμφωνα με τη Διακήρυξη της Χιλιετίας και την ανακοίνωση της Επιτροπής. Επιπλέον, το ψήφισμα για το οποίο θα ψηφίσουμε σε λίγο δείχνει, επίσης, με ακριβή και λεπτομερή τρόπο, τι μορφή πρέπει να πάρουν οι σχέσεις μεταξύ της Ένωσης και του ΟΗΕ. Έχουν κατατεθεί πάρα πολλές προτάσεις, με τις οποίες συμφωνώ, τόσο σχετικά με την ενίσχυση του ρόλου της Ευρωπαϊκής Ένωσης στο πλαίσιο ενός πιο ισχυρού Οργανισμού Ηνωμένων Εθνών, δίνοντας της παραδείγματος χάρη μια έδρα στο Συμβούλιο Ασφαλείας, όσο και με την ενδυνάμωση της συνεργασίας μεταξύ των θεσμικών οργάνων της Ένωσης και του συστήματος των Ηνωμένων Εθνών. Αυτές οι προτάσεις μεταρρύθμισης είναι φιλόδοξες, καθώς τελικά η Ευρωπαϊκή Ένωση θα αναλάμβανε τον ρόλο του κοσμικού βραχίονα του ΟΗΕ ή της πρωτότοκου κόρης του ΟΗΕ, όπως παλιότερα αποκαλούσαν πρωτότοκo κόρη της Εκκλησίας μια χώρα που γνωρίζω καλά. Στο άρθρο 17, μάλιστα, προβλέπεται ότι η Ευρωπαϊκή Ένωση πρέπει να διαδραματίσει τον ρόλο του πρωτοπόρου στον καθορισμό της πολιτικής του ΟΗΕ. Έξοχα!
<SPEAKER ID="20" LANGUAGE="DE" NAME="Modrow (GUE/NGL )." AFFILIATION="(Χειροκροτήματα)">
<P>
Η έκθεση συνηγορεί υπέρ του πολυμερισμού και της ενίσχυσης του ρόλου του ΟΗΕ, πράγμα σωστό. Ωστόσο, δεν επικρίνει την επιθετική μονομέρεια των ΗΠΑ που ανοίγει διάπλατα την πόρτα στη βία και στην αυθαιρεσία. Όπως έδειξε ο πόλεμος στο Ιράκ, κανένα ψέμα δεν είναι πολύ επικίνδυνο για να χρησιμοποιηθεί ως δικαιολογία για έναν προληπτικό πόλεμο. Όποιος υποστηρίζει τον πόλεμο, είναι φερέφωνο, όποιος δεν τον υποστηρίζει αποτελεί εμπόδιο. Με αυτόν τον τρόπο επιχειρείται να χωριστούν τα κράτη μέλη της Ένωσης που σύντομα θα φθάσουν τα 25. Η αυταρχική απόφαση των ΗΠΑ να αγνοήσουν τον ΟΗΕ αποδείχθηκε εσφαλμένος υπολογισμός και, όπως βλέπουμε τώρα, πρέπει να τον πληρώσει η εθνική οικονομία. Η ΕΕ με το αίτημά της για μεταρρύθμιση είναι η μόνη σταθερά σε έναν διαρκώς μεταβαλλόμενο κόσμο. Καλό θα ήταν να αναπτύξει η ΕΕ τη σχέση της με τον ΟΗΕ αντί να ενισχύει τους δεσμούς της με το ΝΑΤΟ.
<SPEAKER ID="21" LANGUAGE="EN" NAME="Gorostiaga Atxalandabaso (NI )." AFFILIATION="">
<P>
    Κύριε Πρόεδρε, το 1945 η Χάρτα των Ηνωμένων Εθνών αντιπροσώπευε ίσα δικαιώματα για όλα τα έθνη, μικρά και μεγάλα, ως την καλύτερη εγγύηση για τη διατήρηση της ειρήνης και της ασφάλειας διεθνώς. Το πρώτο άρθρο διακήρυσσε την αρχή της αυτοδιάθεσης των λαών. 20 χρόνια μετά, το 1966, το πρώτο άρθρο του Διεθνούς Συμφώνου του ΟΗΕ για τα ατομικά και πολιτικά δικαιώματα βεβαίωνε ότι όλοι οι λαοί έχουν δικαίωμα αυτοδιάθεσης. Δυστυχώς, το σχέδιο συνταγματικής συνθήκης της Ευρωπαϊκής Ένωσης δεν περιλαμβάνει σε κανένα σημείο αναγνώριση του δικαιώματος αυτοδιάθεσης για τους απάτριδες στην Ευρώπη.
<P>
Θα ήθελα να σας θυμίσω ότι, βάσει του άρθρου 103 της Χάρτας των Ηνωμένων Εθνών, σε περίπτωση σύγκρουσης ανάμεσα στις υποχρεώσεις των χωρών ως μελών των Ηνωμένων Εθνών και τις υποχρεώσεις τους που απορρέουν από οποιαδήποτε άλλη διεθνή συμφωνία, επικρατεί η Χάρτα.
<P>
Θα ήθελα, κλείνοντας, να αναφερθώ σε μια διαφωτιστική δήλωση στην οποία προέβη ο κ. Ανάν κατά την παρουσίαση της έκθεσης της Χιλιετίας τον Απρίλιο του 2000, σύμφωνα με την οποία ο καλύτερος τρόπος αποτροπής των συγκρούσεων είναι η προώθηση πολιτικών ρυθμίσεων όπου όλες οι ομάδες εκπροσωπούνται ισότιμα. 
<SPEAKER ID="22" LANGUAGE="DE" NAME="Liese (PPE-DE )." AFFILIATION="">
<P>
    Κύριε Πρόεδρε, κύριε Επίτροπε, κυρίες και κύριοι, θέλω να ευχαριστήσω τον εισηγητή κ. Laschet για την εξαίρετη έκθεσή του που θα πρέπει να υποστηριχθεί σήμερα από μεγάλη πλειοψηφία στην Ολομέλεια. Πολλοί ομιλητές υπογράμμισαν πόσο σημαντικό είναι να αναλάβει η παγκόσμια κοινότητα κοινή δράση, γιατί διαφορετικά πολλά προβλήματα θα παραμείνουν ανεπίλυτα. Θα ήθελα να σας υπενθυμίσω τη σημασία της μόλυνσης του περιβάλλοντος και της καταπολέμησης της φτώχειας. Αυτά είναι θέματα που μπορούμε να τα αντιμετωπίσουμε μόνο από κοινού, ενώ στην τροπολογία αριθμό 7 που υπέβαλε η Ομάδα του ΕΛΚ-ΕΔ και η Ομάδα του ΕΣΚ υπογραμμίζεται η σημασία του εφοδιασμού με νερό.
<P>
Θα ήθελα, ωστόσο, να αναφερθώ σε ένα θέμα που μέχρι τώρα δεν συζητήθηκε πολύ διεξοδικά και το οποίο θέλω να προσέξει ιδιαίτερα ο επίτροπος Patten. Το θέμα αυτό είναι μία κοινή προσέγγιση των ανθρωπίνων δικαιωμάτων στον τομέα της σύγχρονης ιατρικής και της βιοτεχνολογίας. Πριν από μερικούς μήνες, το Κοινοβούλιο ενέκρινε μια πολύ καλή έκθεση του Robert Evans της Ομάδας των σοσιαλιστών σχετικά με την καταπολέμηση της παράνομης εμπορίας ανθρωπίνων οργάνων. Βλέποντας την κατάσταση στις αναπτυσσόμενες και στις πρόσφατα εκβιομηχανισμένες χώρες διαπιστώνουμε ότι πρέπει να γίνουν πολλά στον παραπάνω τομέα και θεωρώ ότι αυτό είναι άλλο ένα καθήκον που απαιτεί συνεργασία μεταξύ ΕΕ και ΟΗΕ. Επίσης, το Κοινοβούλιο έχει υπογραμμίσει επανειλημμένα την αντίθεσή του στην ανθρώπινη κλωνοποίηση και την επιθυμία του για επέμβαση του ΟΗΕ και στον συγκεκριμένο τομέα.
<P>
Παρακολουθούμε με μεγάλο ενδιαφέρον τη συζήτηση στις επιτροπές του ΟΗΕ. Επίτροπε Patten, επιτρέψτε μου να υπογραμμίσω και πάλι ότι το Ευρωπαϊκό Κοινοβούλιο υποστηρίζει την πρωτοβουλία της Κόστα Ρίκα, την οποία υποστηρίζουν επίσης περισσότερα από 60 μέλη του ΟΗΕ. Αυτό επαναλαμβάνεται σαφώς στην τροπολογία αριθ. 8. Όσο βρίσκεται μαζί μας ο Κόφι Ανάν, θεωρώ ότι θα πρέπει να υπογραμμίσουμε και πάλι τη σημασία αυτού του νέου καθήκοντος του ΟΗΕ, γιατί οι νέες εξελίξεις απαιτούν νέες αντιδράσεις. 
<SPEAKER ID="23" LANGUAGE="FR" NAME="Poos (PSE )." AFFILIATION="">
<P>
    Κύριε Πρόεδρε, η τελευταία δημοσκόπηση του Ευρωβαρόμετρου επιβεβαιώνει τη μαζική υποστήριξη των ευρωπαίων πολιτών σε μια ολοκληρωμένη εξωτερική πολιτική και πολιτική άμυνας. Το 73% των ερωτηθέντων στις δεκαπέντε χώρες της Ευρωπαϊκής Ένωσης τίθενται υπέρ μιας εξωτερικής πολιτικής ανεξάρτητης από την εξωτερική πολιτική των Ηνωμένων Πολιτειών. Το 64% των ερωτηθέντων θεωρούν ότι η Ευρωπαϊκή Ένωση θα έπρεπε να έχει τη δική της έδρα στο Συμβούλιο Ασφαλείας του ΟΗΕ. Υπό το πρίσμα αυτού του ενθαρρυντικού αποτελέσματος, το να αγωνιστούμε για τον πολυμερισμό, για μια μεταρρύθμιση των Ηνωμένων Εθνών και μια αισθητή παρουσία της Ευρώπης στο Συμβούλιο Ασφαλείας, καθίσταται για τα ευρωπαϊκά πολιτικά κόμματα ένα από τα βασικά θέματα της επόμενης προεκλογικής εκστρατείας.
<P>
Η έκθεση του κ. Laschet μάς υπενθυμίζει σωστά ότι ο σεβασμός του συστήματος των Ηνωμένων Εθνών είναι ο καλύτερος τρόπος να εδραιώσουμε την ασφάλεια και την ειρήνη στον κόσμο. Το κύρος των Ηνωμένων Εθνών επλήγη σοβαρά, την άνοιξη του 2003, από τη μονομερή αμερικανική και βρετανική απόφαση να ξεκινήσουν έναν προληπτικό πόλεμο βασιζόμενοι, όπως τώρα πια γνωρίζουμε, σε ψευδή προσχήματα. Η Ευρωπαϊκή Ένωση ήταν διαιρεμένη και η αμερικανική κυβέρνηση ήταν ικανοποιημένη βλέποντας τους μεν να καταφέρονται κατά των δε.
<SPEAKER ID="24" LANGUAGE="" NAME="Morgantini (GUE/NGL )." AFFILIATION="IT">
<P>
Έχει δίκιο ο Επίτροπος Patten που λέει ότι αυτό που χρειαζόμαστε δεν είναι απλώς ειρήνη, αλλά ειρήνη με δικαιοσύνη. Ωστόσο, λυπούμαι που το λέω, αλλά η ειρήνη και η δικαιοσύνη δεν αποτελούν κύρια ζητήματα. Το ευρωπαϊκό Σύνταγμα μιλάει για προαγωγή της ειρήνης, αλλά δεν θεωρεί ότι η απόρριψη του πολέμου και η επίλυση των συγκρούσεων με τη διαπραγμάτευση είναι θεμελιώδη ζητήματα. Τα τελευταία χρόνια η αξία του ΟΗΕ έχει μειωθεί, εν μέρει λόγω της στρατιωτικής πολιτικής ενός φονταμενταλιστή προέδρου μιας χώρας που ακόμα εφαρμόζει την ποινή του θανάτου σε πολλές από τις πολιτείες της και δεν αναγνωρίζει τους διεθνείς οργανισμούς, ούτε καν το Διεθνές Ποινικό Δικαστήριο. Ο πόλεμος έχει γίνει ξανά θεμιτός και ο μιλιταρισμός διαποτίζει τις ψυχές και τα πνεύματα. Δεν υποτιμώ το σημαντικό έργο του κ. Laschet και όλων των μελών της Επιτροπής Εξωτερικών Υποθέσεων. Είναι ένα ξεκάθαρο μήνυμα, μαζί με εκείνο της απονομής του βραβείου Ζαχάρωφ στον Κόφι Ανάν, που έχει σκοπό να αποκαταστήσει την αξία της Ευρωπαϊκής Ένωσης και του ΟΗΕ και να τους δώσει εκ νέου ένα ρόλο· είναι, ωστόσο, απαραίτητο η ασφάλεια για όλους, η μείωση της φτώχειας, η δικαιοσύνη και η ειρήνη να είναι πρακτικές που εφαρμόζονται και να μην μείνουν κενές υποσχέσεις. Ο ΟΗΕ και η Ευρωπαϊκή Ένωση, μαζί με τις άλλες χώρες, πρέπει να αποκαταστήσουν την εμπιστοσύνη και, προπαντός, τον σεβασμό στο διεθνές δίκαιο. 
<SPEAKER ID="25" LANGUAGE="" NAME="Gemelli (PPE-DE )." AFFILIATION="IT">
<P>
    () Κύριε Πρόεδρε, οφείλω να ευχαριστήσω τον συνάδελφό μου κ. Laschet για αυτήν την έκθεση, η οποία είναι μακρόπνοη και οραματίζεται σπουδαίες προοπτικές, αλλά πρέπει επίσης να βρούμε έναν τρόπο μετάβασης από την παρούσα κατάσταση προς την υλοποίηση αυτών των προοπτικών. Καταρχάς, πρέπει να πω ότι είχα μια σπουδαία εμπειρία συνεργασίας με τα Ηνωμένα Έθνη, όταν συνεργαζόμουν με τον Αναπληρωτή Γενικό Γραμματέα τους για μια έκθεση που συνέτασσα, στο πλαίσιο της Κοινοβουλευτικής Συνέλευσης Ίσης Εκπροσώπησης, σχετικά με την προστασία των δικαιωμάτων των παιδιών.
<P>
Νομίζω ότι η πρόταση του κ. Laschet αποτελεί την πρώτη φάση μιας μεταρρύθμισης, στην οποία ο ΟΗΕ πρέπει οπωσδήποτε να αντεπεξέλθει. Έχοντας ξεπεράσει τη λογική της Γιάλτας, τη λογική των μπλοκ, πρέπει να εδραιώσουμε τον αυξανόμενο πολυμερισμό. Πρέπει να οδηγήσουμε νέα έθνη στην ευθύνη σε παγκόσμιο επίπεδο, χωρίς όμως να καταργήσουμε τα αποδεδειγμένα από τον χρόνο μέσα με τα οποία έχει προωθηθεί η ειρήνη στον κόσμο· και το δικαίωμα της άσκησης αρνησικυρίας είναι ένα από αυτά. Το Συμβούλιο Ασφαλείας πρέπει οπωσδήποτε να διευρυνθεί και μετά πρέπει να εξετάσουμε το ενδεχόμενο νέων μόνιμων μελών χωρίς δικαίωμα άσκησης αρνησικυρίας. Ανάμεσα σε αυτά θα μπορούσαν να είναι η Ευρωπαϊκή Ένωση, η Αυστραλία, η Αργεντινή, η Βραζιλία, η Αίγυπτος, η Γερμανία, η Ιαπωνία, η Ινδία, η Ιταλία, η Νότια Αφρική.
<SPEAKER ID="26" LANGUAGE="EN" NAME="Howitt (PSE )." AFFILIATION="">
<P>
    Κύριε Πρόεδρε, θα ήθελα να ξεκινήσω με τρεις προσωπικές αναμνήσεις. Είχα την τιμή να προσφωνήσω στη Γενεύη την ομάδα εργασίας του ΟΗΕ για τους ιθαγενείς πληθυσμούς και έτσι διαπίστωσα πώς αναδεικνύεται σε παγκόσμιο βήμα διαλόγου για ορισμένες από τις πιο καταπιεσμένες μειονότητες του κόσμου. Είχα επίσης την τιμή να εκπροσωπήσω το Κοινοβούλιο στο Ανατολικό Τιμόρ, όπου διαπίστωσα ο ίδιος τις επιτυχημένες προσπάθειες του Sergio Vieira de Mello για την ανοικοδόμηση μιας ολόκληρης χώρας – ένα ταλέντο που χάθηκε τόσο τραγικά για εμάς. Γι’ αυτό παρευρίσκομαι στις συνεδριάσεις οργανώσεων των Ηνωμένων Εθνών στην εκλογική μου περιφέρεια της Ανατολικής Αγγλίας, όπου ο ρόλος και τα ιδανικά του ΟΗΕ διαφυλάσσονται σε ιδιαίτερα τοπικό επίπεδο.
<P>
Τα Ηνωμένα Έθνη εμπνέουν εμένα και όλους μας στην Ευρώπη. Γι’ αυτό η Ευρώπη ορθά υπερασπίζεται τις πολιτικές του ΟΗΕ: τον στόχο του 0,7% από τους στόχους της Χιλιετίας στο πλαίσιο της αναπτυξιακής πολιτικής της ΕΕ, καθώς και την παροχή από την Ευρώπη της μεγαλύτερης δυνατής στήριξης στην Ύπατη Αρμοστεία του ΟΗΕ για τους πρόσφυγες, η οποία υπερασπίζεται τα θεμελιώδη δικαιώματα ως προπύργιο κατά του ρατσισμού και της ξενοφοβίας που σαρώνουν την ήπειρό μας. Γι’ αυτό στηρίζουμε τη μεταρρύθμιση του ΟΗΕ, η οποία θα ενισχύσει την αποτελεσματικότητά του και θα προσδώσει νέο όραμα. Άλλες πολιτικές που υπερασπίζεται η ΕΕ είναι η Σύμβαση του ΟΗΕ για την αναπηρία, η υπέρβαση της Παγκόσμιας Σύμβασης προς την κατεύθυνση μιας δεσμευτικής συμφωνίας για την ευθύνη των επιχειρήσεων και η ιδέα για ένα Συμβούλιο Οικονομικής Ασφάλειας, το οποίο θα επιβλέπει τους οργανισμούς του Bretton Woods.
<P>
Τέλος, ανησυχώ για το γεγονός ότι ορισμένες από τις προτάσεις για αλλαγές στο σύστημα άσκησης αρνησικυρίας και στη σύνθεση του Συμβουλίου Ασφαλείας, καθώς και προτάσεις για εντολή της ΕΕ, προδικάζουν το αποτέλεσμα της Διακυβερνητικής Διάσκεψης και μπορεί να μην λάβουν στήριξη σε όλες τις χώρες. Παρά τις ανησυχίες αυτές, όπου υπάρχουν διαφορές στην Ευρώπη και, κυρίως, πρόσφατα για το Ιράκ, αυτές αφορούν τον τρόπο με τον οποίο μπορούμε να στηρίξουμε πιο αποτελεσματικά την αρχή του ΟΗΕ. Η αρχή αυτή επαναβεβαιώνεται στην έκθεση του κ. Laschet και στη σημερινή μας ψηφοφορία. 
<SPEAKER ID="27" LANGUAGE="SV" NAME="Arvidsson (PPE-DE )." AFFILIATION="">
<SPEAKER ID="28" LANGUAGE="" NAME="Σουλαδάκης (PSE )." AFFILIATION="">
<P>
    Κύριε Πρόεδρε, είναι μια εξαιρετική συγκυρία σήμερα που συζητάμε την πολύ καλή έκθεση Laschet για τις σχέσεις Ευρωπαϊκής Ένωσης - ΟΗΕ, ενώ συγχρόνως υποδεχόμαστε τον Κόφι Ανάν, όχι μόνο ως πρόσωπο, αλλά και ως θεσμό, ως σύμβολο μιας αναντικατάστατης ανάγκης, του ΟΗΕ. Η έκθεση που συζητάμε στην ουσία δεν είναι μόνο μια πρόταση για τις σχέσεις Ευρωπαϊκής Ένωσης - ΟΗΕ αλλά μια πρόταση στρατηγικής για τον ίδιο τον ΟΗΕ στην αυγή του 21ου αιώνα. Ο ΟΗΕ, παρόλο που γενικά στη δημιουργία του εξέφραζε την ανάγκη για έναν ειρηνικό κόσμο, αντικατοπτρίζοντας τις ισορροπίες της λήξης του Βα παγκοσμίου πολέμου, έχει ανάγκη κάποιων προσαρμογών. Σήμερα υπάρχουν νέα δεδομένα και πρέπει να εκφραστούν. Μέχρι όμως να εκφραστούν αποτελεσματικά, ο ρόλος του ΟΗΕ είναι αναντικατάστατος.
<P>
Πολλοί θεωρούσαν ότι ο ΟΗΕ ήταν το καταφύγιο μικρών χωρών που δεν είχαν άλλο τρόπο να εκφράσουν τις απόψεις τους. Όμως, η ίδια η κρίση στο Ιράκ και τα αδιέξοδά της δείχνουν ότι και οι υπερδυνάμεις τον έχουν εξίσου ανάγκη. Απόπειρες νέων διεθνών ισορροπιών τύπου διευρυμένου G8 ή μεσσιανικές ιεραποστολικές αντιλήψεις των διαφόρων υπερδυνάμεων για το δικό τους ρόλο δεν οδήγησαν πουθενά.
<P>
Όμως, προτείνοντας μια στρατηγική για τον ΟΗΕ και την Ευρωπαϊκή Ένωση, παρατηρούμε ότι εμείς οι ίδιοι παρουσιάζουμε σοβαρά κενά που πρέπει να θεραπεύσουμε. Ασυνεννοησία στο Συμβούλιο Ασφαλείας του ΟΗΕ, το έχουμε ζήσει τελευταία. Η διευρυμένη Ευρωπαϊκή Ένωση, με τα 25 μέλη, θα έχει τη δυνατότητα έκφρασης πολύ περισσοτέρων μελών στο Συμβούλιο Ασφαλείας, δεδομένου ότι θα έχει τη δυνατότητα να εκφράζεται από τρεις διαφορετικές γεωγραφικές περιοχές του ΟΗΕ. Αυτή η δυνατότητα, σε συνδυασμό με τη παρουσία, πράγμα που εύχομαι να γίνει, υπουργού Εξωτερικών στον ΟΗΕ, θα δώσει πάρα πολλές δυνατότητες. Εάν μάλιστα η νέα κατανομή οδηγήσει την Ευρωπαϊκή Ένωση, χωρίς να χάσουν οι άλλες χώρες τις θέσεις τους, σε μια θέση στο Συμβούλιο Ασφαλείας, αυτό θα της επιτρέψει από αυτήν τη θέση να στηρίξει πολιτικές ειρήνης, συνεργασίας, ασφάλειας, δημοκρατίας, και όλα τα πανανθρώπινα διεκδικούμενα, που είναι στόχοι τους οποίους πρέπει να επιτύχουμε. 
<SPEAKER ID="29" LANGUAGE="EN" NAME="McMillan-Scott (PPE-DE )." AFFILIATION="Time">
<P>
    Κύριε Πρόεδρε, επικροτώ την έκθεση του κ. Laschet, η οποία είναι ολοκληρωμένη και φιλόδοξη. Παρουσιάζεται σε μια ευαίσθητη περίοδο τόσο για την Ευρωπαϊκή Ένωση όσο και για τα Ηνωμένα Έθνη.
<P>
Θέλω να αναφερθώ ιδιαίτερα στο αναπτυξιακό πρόγραμμα του ΟΗΕ (UNDP). Η έκθεση του 2002 σχετικά με την ανθρώπινη ανάπτυξη στον αραβικό κόσμο περιγράφηκε από το περιοδικό ως η πιο σημαντική δημοσίευση του έτους, και περισσότεροι από ένα εκατομμύριο άνθρωποι την μεταφόρτωσαν από την ιστοθέση του UNDP. Είχε ιδιαίτερη σημασία για την ΕΕ, καθώς ήταν το κίνητρο για την πρόσφατη ανακοίνωση της Επιτροπής –της οποίας είμαι εισηγητής– σχετικά με την αναζωογόνηση των ανθρωπίνων δικαιωμάτων και του εκδημοκρατισμού με τους εταίρους μας από τη Μεσόγειο. Σύμφωνα με την περυσινή έκθεση του UNDP σχετικά με την ανθρώπινη ανάπτυξη στον αραβικό κόσμο –βάσει επιτόπιων ερευνών– η επιθυμία του αραβικού κόσμου για δημοκρατία, η οποία αγγίζει το 60%, είναι η μεγαλύτερη από ό,τι σε οποιαδήποτε περιοχή του κόσμου. Ας συγκρίνουμε, για παράδειγμα, το ποσοστό αυτό με το αντίστοιχο ποσοστό για την Ανατολική Ευρώπη, που είναι 30%. Επίσης, ο αραβικός κόσμος εμφανίζει το μεγαλύτερο ποσοστό απόρριψης της αυταρχικής διακυβέρνησης –80%– καθώς και το τρίτο υψηλότερο ποσοστό υπέρ της ισότητας των φύλων στην ανώτερη εκπαίδευση.
<P>
Επομένως, η αντίληψη πολλών ότι ο αραβικός κόσμος δεν είναι έτοιμος για τη δημοκρατία ανατρέπεται από τις ίδιες τις εκθέσεις των Ηνωμένων Εθνών. Επομένως, ελπίζω ότι το Συμβούλιο και η Επιτροπή θα τηρήσουν τις δεσμεύσεις τους και θα αναπροσανατολίσουν ορισμένα από τα τεράστια κονδύλια που διατίθενται για τη χρηστή διακυβέρνηση, την ανάπτυξη της κοινωνίας των πολιτών, τη δημοκρατία και το κράτος δικαίου, τα οποία, στο εξωτερικό πεδίο –το πεδίο αρμοδιοτήτων των Επιτρόπων Patten και Nielson– ανέρχονται σε 1,9 δισ. ευρώ ετησίως. Αντίθετα, η ευρωπαϊκή πρωτοβουλία για τη δημοκρατία και τα ανθρώπινα δικαιώματα –ένα μικρότερο κονδύλιο που στοχεύει στο πρώην σοβιετικό μπλοκ– το οποίο είχα την τιμή να δημιουργήσω πριν από μερικά χρόνια, ανέρχεται μόλις στα 106 εκατ. ευρώ. Αυτό αποτελεί ένδειξη των στρεβλώσεων των δαπανών που πρέπει να αντιμετωπίσουμε, ιδιαίτερα όσον αφορά τις προτεραιότητες για τις οποίες ελπίζω ότι το Ευρωπαϊκό Κοινοβούλιο θα διαδραματίσει κάποιο ρόλο και θα βοηθήσει την Επιτροπή κατά τα επόμενα χρόνια. 
<SPEAKER ID="30" LANGUAGE="SV" NAME="Sacrédeus (PPE-DE )." AFFILIATION="">
<P>
   – Κύριε Πρόεδρε, επιθυμώ να ευχαριστήσω ειλικρινά τον κ. Laschet για μια καλογραμμένη και σημαντική έκθεση, η οποία είναι πολύ ισορροπημένη από πολιτικής πλευράς και έχει μακρόπνοη προοπτική. Θα επικεντρωθώ σε τέσσερα σημεία.
<P>
Το πρώτο αφορά την τροπολογία αριθ. 6, την οποία κατέθεσα εγώ και η Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών. Έχει επίσης στηριχθεί από την Ομάδα του Κόμματος των Ευρωπαίων Σοσιαλιστών. Το Ευρωπαϊκό Κοινοβούλιο “[θ]εωρεί ότι η ανάπτυξη της κοινής εξωτερικής πολιτικής και της πολιτικής ασφάλειας προς τον ΟΗΕ θα πρέπει να χαρακτηρίζεται από τη συμμετοχή και την κοινή επιρροή όλων των κρατών μελών της Ευρωπαϊκής Ένωσης”. Εάν έχουμε μια κοινή εξωτερική πολιτική και πολιτική ασφαλείας, αυτή δεν μπορεί να σχεδιάζεται μόνον από τις σημαντικότερες δυνάμεις: τη Γερμανία, τη Γαλλία και, ενδεχομένως, και τη Μεγάλη Βρετανία. Όλα τα κράτη μέλη πρέπει να αισθάνονται ότι συμμετέχουν σε αυτόν τον τομέα. Τα μικρότερα κράτη μέλη δεν πρέπει να έρχονται αντιμέτωπα με ένα τετελεσμένο γεγονός, με μια κοινή εξωτερική πολιτική και πολιτική ασφαλείας η οποία θα έχει διαμορφωθεί επειδή οι μεγαλύτερες χώρες έχουν ήδη υιοθετήσει συγκεκριμένες θέσεις. Διαφορετικά, δεν υφίσταται κοινή εξωτερική πολιτική και πολιτική ασφαλείας.
<P>
Όσον αφορά, εν συνεχεία, την παράγραφο 19, θα ήθελα να υπογραμμίσω τη σπουδαιότητα που έχει η αφαίρεση από χώρες οι οποίες παραβιάζουν συστηματικά τα ανθρώπινα δικαιώματα του δικαιώματος ψήφου τους στην Επιτροπή του ΟΗΕ για τα ανθρώπινα δικαιώματα, μέχρις ότου σταματήσουν αυτές οι παραβιάσεις. Αυτό πρέπει να επιδιωχθεί στο πλαίσιο του ΟΗΕ.
<P>
Το τρίτο σημείο που επιθυμώ να υπογραμμίσω αφορά το Συμβούλιο Ασφαλείας του ΟΗΕ. Η ΕΕ πρέπει να κάνει καλύτερη χρήση των δύο ψήφων τις οποίες τα κράτη μέλη της, δηλαδή η Μεγάλη Βρετανία και η Γαλλία, από τώρα, κατέχουν πραγματικά στο Συμβούλιο Ασφαλείας. Συνεπώς, δεν πρέπει να αποδυναμώσουμε την τρέχουσα αντιπροσώπευση του 40%, της ΕΕ στο Συμβούλιο Ασφαλείας του ΟΗΕ.
<P>
Θα ήθελα τώρα να απευθυνθώ στον κ. Patten σχετικά με την τροπολογία αριθ. 8, την οποία επίσης στηρίζουν οι Ομάδες ΕΛΚ-ΕΔ και ΕΣΚ. Υποστηρίζουμε την πρωτοβουλία της Κόστα Ρίκα και την απόφαση της Γενικής Συνέλευσης του ΟΗΕ να επεξεργαστούμε μια αντίστοιχη σύμβαση κατά το 2004 σχετικά με την απαγόρευση της κλωνοποίησης ανθρώπων. 
<SPEAKER ID="31" LANGUAGE="DE" NAME="Karas (PPE-DE )." AFFILIATION="Die Antwort">
<P>
Φυσικά, θα ήθελα να επισημάνω αυτήν τη στιγμή ότι υπήρξαν ήδη τρεις Γενικοί Γραμματείς του ΟΗΕ από την Ευρώπη, οι Trygve Lie, Dag Hammarskjöldκαι Kurt Waldheim, και ότι η Ευρώπη διαθέτει δύο μόνιμα γραφεία στον ΟΗΕ, στη Γενεύη και στη Βιέννη. Αυτό σημαίνει ότι μοιραζόμαστε σε μεγάλο μέτρο την ευθύνη. Δεν έχουμε μόνο απαιτήσεις ο ένας από τον άλλον, αλλά πρέπει επίσης να αναλαμβάνουμε κοινή δράση και να αλληλοϋποστηριζόμαστε. Ο τελευταίος ευρωπαίος Γενικός Γραμματέας του ΟΗΕ, ο Kurt Waldheim, γράφει στο βιβλίο του “”: “Πρέπει να παραδεχθώ ότι ο ΟΗΕ, παρόλες μας τις προσπάθειες και την αναμφισβήτητή μας ειλικρίνεια, δεν κατόρθωσε ακόμα να απαλλαγεί από τις πολιτικές συνήθειες και στάσεις των περασμένων αιώνων και να αντιμετωπίσει τις νέες πραγματικότητες μέσα στις οποίες είμαστε υποχρεωμένοι να ζούμε. Τα ελαττώματά του περιορίζουν την ικανότητά του για αποτελεσματική δράση. Κατηγορείται ότι παράγει περισσότερες ρητορείες παρά δράση, ότι είναι αναποτελεσματικός και συχνά αγνοείται επίσης ότι το σύστημα να παρέχεται μία ψήφος σε κάθε κράτος επιτρέπει στις υπό ανάπτυξη χώρες να κυριαρχεί στη διαδικασία λήψης αποφάσεων διότι ο αριθμός των ψήφων δεν έχει σχέση με την ικανότητα για δράση”. Το ίδιο θα μπορούσε κανείς να πει και για την Ευρωπαϊκή Ένωση – και οι δύο χρειαζόμαστε μεταρρύθμιση. Έχουμε και οι δύο πολλά κοινά. Η επιτυχία εξαρτάται από την πολιτική βούληση και την αποφασιστικότητα των κρατών μελών, από την αποδοχή και την εφαρμογή του κοινοτικού νόμου, αφενός, και της Χάρτας των Ηνωμένων Εθνών, αφετέρου. Η επιτυχία εξαρτάται από την πολυμερή συνεργασία, την παγκόσμια ευθύνη και από μια σκέψη όχι εθνικιστική αλλά προσανατολισμένη προς την Κοινότητα. Μπορούμε να συμβάλουμε εάν φύγουν από το Συμβούλιο Ασφαλείας η Γαλλία και η Αγγλία και εάν συμμετάσχει σ’ αυτό η ΕΕ. Έτσι θα μεταρρυθμίζαμε την ΕΕ και την κοινή εξωτερική πολιτική και πολιτική ασφαλείας αναγκάζοντας το Συμβούλιο Ασφαλείας του ΟΗΕ σε μεταρρύθμιση. 
<SPEAKER ID="32" LANGUAGE="NL" NAME="Maes (Verts/ALE )." AFFILIATION="">
<SPEAKER ID="33" LANGUAGE="EN" NAME="Cowen," AFFILIATION="Συμβούλιο">
<P>
    Κύριε Πρόεδρε, η σημερινή συζήτηση κατέστησε σαφές το μεγάλο ενδιαφέρον του Κοινοβουλίου για την ενδυνάμωση των σχέσεων της Ευρωπαϊκής Ένωσης με τα Ηνωμένα Έθνη. Η Επιτροπή Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής και, ιδιαίτερα, ο εισηγητής κ. Laschet είναι αξιέπαινοι για την έκθεση που εκπόνησαν. Συμφωνώ απόλυτα με τη δήλωση στην έκθεση ότι “η επιτυχής εφαρμογή της παγκόσμιας διακυβέρνησης, μπροστά στις προκλήσεις της προϊούσας παγκοσμιοποίησης και αλληλεξάρτησης, μπορεί να βασίζεται μόνον σε ένα αποτελεσματικό και δίκαιο πολυμερές σύστημα άρρηκτα συνδεδεμένο με τον Οργανισμό Ηνωμένων Εθνών”.
<P>
Το Συμβούλιο είναι σταθερά και τυπικά προσηλωμένο στον αποτελεσματικό πολυμερισμό όσον αφορά την εξωτερική του δράση. Μια διεθνής έννομη τάξη με επίκεντρο τα Ηνωμένα Έθνη αποτελεί κεντρικό στοιχείο της ευρωπαϊκής στρατηγικής για την ασφάλεια, την οποία ενέκρινε το Ευρωπαϊκό Συμβούλιο τον Δεκέμβριο του 2003.
<P>
Μπορώ να σας διαβεβαιώσω ότι το Συμβούλιο, υπό την ιρλανδική Προεδρία, είναι αποφασισμένο να εργαστεί για μια πιο αποτελεσματική συλλογική αντίδραση στις σημερινές απειλές. Γνωρίζουμε όλοι πολύ καλά ότι η απειλή της τρομοκρατίας και των όπλων μαζικής καταστροφής συνιστά σοβαρή πρόκληση, αλλά η διεθνής σταθερότητα απειλείται και από την ενδημική φτώχεια, την έλλειψη ανάπτυξης και τη μάστιγα του HIV/Aids και άλλων μεταδοτικών νόσων. Πρόκειται για εξαιρετικά αποσταθεροποιητικούς παράγοντες, οι οποίοι θα εξαλείψουν στην κυριολεξία τις προοπτικές πολλών χωρών, εάν δεν αντιμετωπιστούν αποτελεσματικά.
<P>
Δήλωσα χθες στον Γενικό Γραμματέα κ. Ανάν ότι, κατά την εφαρμογή της ευρωπαϊκής στρατηγικής για την ασφάλεια, η Ευρωπαϊκή Ένωση θα συνεργαστεί στενά με τον ΟΗΕ για την ενίσχυση της αμοιβαίας συνεργασίας για την πρόληψη συγκρούσεων και τη διαχείριση κρίσεων. Συμφωνήσαμε ότι θα συνεργαστούμε στενά για την επινόηση καλύτερων προτύπων σχεδιασμού και βέλτιστων πρακτικών για την πρόληψη συγκρούσεων και την οικοδόμηση της ειρήνης μετά από μια σύγκρουση. Βάση τους θα είναι η εμπειρία και των δύο οργανισμών στους εν λόγω τομείς πολιτικής. Αυτό θα συνεπάγεται συνεργασία για την πρακτική εφαρμογή της κοινής δήλωσης για τη συνεργασία ΕΕ-ΟΗΕ για τη διαχείριση κρίσεων, η οποία υπεγράφη το 2003. Συζητήσαμε επίσης για το πώς μπορούμε να αξιοποιήσουμε καλύτερα την επιτυχή διεξαγωγή της επιχείρησης Artemis στη Λαϊκή Δημοκρατία του Κονγκό το 2003. Πριν από τη λήξη της παρούσας Προεδρίας, σκοπεύουμε να θέσουμε στη διάθεση του Γενικού Γραμματέα έως 1 500 μέλη στρατιωτικού προσωπικού ως μονάδα ταχείας αντίδρασης της ΕΕ σε επιχειρήσεις διαχείρισης κρίσεων. Ο κ. Ανάν στηρίζει θερμά την ταχύτερη δυνατή διάθεση αυτών των πολύτιμων πόρων.
<P>
Η έκθεση εκφράζει ρητά την ανάγκη να ενισχύσει η Ευρωπαϊκή Ένωση τη θέση της στα Ηνωμένα Έθνη. Τα κράτη μέλη της Ευρωπαϊκής Ένωσης, στο σύνολό τους, συνεισφέρουν σημαντικά στα Ηνωμένα Έθνη, συνεισφέροντας σχεδόν το 40% του προϋπολογισμού τους. Όπως επισημαίνει η έκθεση, η Ευρωπαϊκή Ένωση, από 1ης Μαΐου 2004, θα εκπροσωπεί περίπου 450 εκατομμύρια ανθρώπους. Το Συμβούλιο συμφωνεί απόλυτα ότι η ΕΕ πρέπει να αναπτύξει ανάλογη πολιτική εικόνα.
<SPEAKER ID="34" LANGUAGE="" NAME="" AFFILIATION="Αντιπροέδρου">
<P>
– Σας ευχαριστώ, κύριε Πρόεδρε του Συμβουλίου. Η συζήτηση έληξε.Η ψηφοφορία θα διεξαχθεί στις 10.30.(1) 
<SPEAKER ID="35" LANGUAGE="FR" NAME="Berthu (NI )," AFFILIATION="γραπτώς">
<P>
   Η έκθεση Laschet, για τις σχέσεις μεταξύ της Ευρωπαϊκής Ένωσης και του ΟΗΕ κατατέθηκε με κάθε επισημότητα και συνδυάστηκε με την απονομή του βραβείου Ζαχάρωφ στον Κόφι Ανάν, για να καταδειχτεί ρητώς η σημασία της. Συμβάλλει, πράγματι, στη δημιουργία “μιας εξωεδαφικής διπλωματίας”, η οποία υποστηρίζεται από ένα δίκτυο οργανισμών, οι οποίοι ελέγχονται ελάχιστα από τις εθνικές δημοκρατίες. Οι προθέσεις που προβάλλονται στην ουσία (πολυμερισμός ως προς τη μέθοδο, σεβασμός των ανθρωπίνων δικαιωμάτων, διατήρηση της ειρήνης και προστασία της φύσης) φαίνονται εξαίρετες. Όμως, πώς θα ασκηθεί ο δημοκρατικός έλεγχος;
<P>
Η έκθεση Laschet, στην ουσία, έχει πρωταρχικό ρόλο να μειώσει το πεδίο δράσης των κρατών μελών στον ΟΗΕ και να τα αντικαταστήσει με την Ευρωπαϊκή Ένωση, η οποία ελέγχεται από το Ευρωπαϊκό Κοινοβούλιο, που δράττεται της ευκαιρίας να ενισχύσει το κύρος του. Ωστόσο, με αυτό είναι σαν να λέμε ότι προτιμάμε “τις δημοκρατίες με ασθενές περιεχόμενο”, όπως την ευρωπαϊκή δημοκρατία, και όχι τις εθνικές δημοκρατίες που έχουν, πραγματικά, περιεχόμενο.
<P>
Συγκεκριμένα, η έκθεση Laschet επικροτεί τις μεταρρυθμίσεις που θα επιφέρει το ευρωπαϊκό Σύνταγμα, εάν υιοθετηθεί, όπως το θέμα της νομικής προσωπικότητας της Ένωσης και του ευρωπαίου υπουργού Εξωτερικών, στοιχεία που θα επέτρεπαν να υλοποιηθεί αυτό το πρόγραμμα. Αυτός είναι ένας επιπλέον λόγος για να απορρίψουμε και το Σύνταγμα και την έκθεση Laschet. 
<SPEAKER ID="36" LANGUAGE="FR" NAME="Boudjenah (GUE/NGL )" AFFILIATION="γραπτώς">
<SPEAKER ID="37" LANGUAGE="NL" NAME="Van Hecke (ELDR ). –" AFFILIATION="">
<P>
   Οι ειρηνευτικές αποστολές του ΟΗΕ στο Ανατολικό Τιμόρ, τη Σιέρα Λεόνε και τη Λιβερία, η ανοικοδόμηση του Αφγανιστάν, καθώς και το ανθρωπιστικό έργο για τα παιδιά και ο αγώνας κατά της πείνας και των ασθενειών αποδεικνύουν ότι ο ΟΗΕ συνεχίζει να διαδραματίζει ουσιαστικό ρόλο στην καθιέρωση της ειρήνης και της ασφάλειας. Συνεπώς, ενώνω τη φωνή μου με τη φωνή του Κόφι Ανάν στην έκκληση του για μια ριζική μεταρρύθμιση του ΟΗΕ. Επί του παρόντος, ο οργανισμός αυτός είναι υπέρ του δέοντος γραφειοκρατικός και δεν ανταποκρίνεται στις γεωπολιτικές πραγματικότητες του 21ου αιώνα. Η ΕΕ η οποία, μαζί με τα κράτη μέλη της, καλύπτει το 50% περίπου του προϋπολογισμού του ΟΗΕ, πρέπει να έχει ηγετικό ρόλο στη μεταρρύθμιση αυτή. Επ’ αυτού του θέματος, είναι σημαντικό να μπορεί η ΕΕ να μιλά με μια φωνή στο Συμβούλιο Ασφαλείας. Φυσικά, πρέπει να αναγνωρίσουμε το γεγονός ότι η ΕΕ συνεχίζει να ενθαρρύνει τον ΟΗΕ να αναλάβει τις ευθύνες του όσον αφορά την πρόληψη κρίσεων και τη διατήρηση της ειρήνης. Ωστόσο, η συμβολή της δεν πρέπει να μείνει μόνο στα λόγια. Για τις επικίνδυνες αποστολές στην Αφρική, είμαστε υποχρεωμένοι να καταφεύγουμε σε ανεπαρκώς εξοπλισμένα και χωρίς κίνητρα στρατεύματα από το Μπανγκλαντές, το Πακιστάν ή την Ινδία. Συχνά, αυτό προκαλεί περισσότερα προβλήματα απ’ ό,τι επιλύει. Γιατί να μην μπορεί η ΕΕ να κινητοποιήσει περισσότερα στρατεύματα υπό τη σημαία των Ηνωμένων Εθνών με εντολή των Ηνωμένων Εθνών; Ζητώ, λοιπόν, μια Ευρωπαϊκή Ένωση η οποία θα μπορεί να αναλάβει με αποφασιστικότητα ηγετικό ρόλο στη μεταρρύθμιση των Ηνωμένων Εθνών, όχι μόνο με ωραίες διακηρύξεις και συμβολικές κινήσεις, αλλά κυρίως με συγκεκριμένες δεσμεύσεις και πραγματική αλληλεγγύη στην πράξη.
<SPEAKER ID="38" LANGUAGE="" NAME="Πρόεδρος." AFFILIATION="">
<SPEAKER ID="39" LANGUAGE="" NAME="" AFFILIATION="Έγκριση των συνοπτικών πρακτικών της προηγούμενης συνεδρίασης – Ψηφοφορία σχετικά με αίτηση εφαρμογής της διαδικασίας του κατεπείγοντος"/>
<SPEAKER ID="40" LANGUAGE="" NAME="" AFFILIATION="(Το Σώμα εγκρίνει το ψήφισμα)">
<SPEAKER ID="41" LANGUAGE="DE" NAME="Laschet (PPE-DE )." AFFILIATION="respinto">
<P>
    Κύριε Πρόεδρε, οι συνάδελφοι που ξέρουν ιταλικά μου είπαν ότι είπατε για την παράγραφο 35 της έκθεσης για τον ΟΗΕ και ότι σημαίνει “απορρίπτεται”. Όμως η παράγραφος αυτή υιοθετήθηκε από τη συντριπτική πλειοψηφία του Σώματος, και από τους σοσιαλιστές, και σας ζητούμε να ενημερώσετε ανάλογα τους καταλόγους σας. 
<SPEAKER ID="42" LANGUAGE="" NAME="" AFFILIATION="(Το Σώμα εγκρίνει την πρόταση)">
<P>
Έκθεση (A5-0002/2004) του κ. Berenguer Fuster, εξ ονόματος της Επιτροπή Βιομηχανίας, Εξωτερικού Εμπορίου, Έρευνας και Ενέργειας, σχετικά με την πρόταση 
<SPEAKER ID="43" LANGUAGE="ES" NAME="Avilés Perea (PPE-DE )," AFFILIATION="εισηγήτρια">
<P>
    Κύριε Πρόεδρε, κατέστη σαφές κατά τη διάρκεια της χθεσινής συζήτησης ότι υπάρχουν ορισμένα αποσπάσματα αυτής της έκθεσης, στα οποία γίνεται σαφής αναφορά στην OLAF, τα οποία διαγράφονται κατόπιν σύστασης των νομικών υπηρεσιών ως απαράδεκτα. Επομένως γι’ αυτά τα αποσπάσματα δεν πρόκειται να διεξαχθεί ψηφοφορία. 
<SPEAKER ID="44" LANGUAGE="" NAME="" AFFILIATION="(Το Σώμα εγκρίνει το ψήφισμα)">
<P>
(1) 
<SPEAKER ID="45" LANGUAGE="" NAME="" AFFILIATION="Πριν από την ψηφοφορία">
<SPEAKER ID="46" LANGUAGE="FR" NAME="Grossetête (PPE-DE )." AFFILIATION="(Χειροκροτήματα)">
<P>
    Κύριε Πρόεδρε, δεδομένης της προχωρημένης ώρας, της καθυστέρησης και της κίνησης που θα συναντήσουν οι συνάδελφοι μέχρι να φτάσουν στο αεροδρόμιο, διατρέχουμε τον κίνδυνο να μην είμαστε, αριθμητικώς, αρκετοί για να ψηφίσουμε επί των τελευταίων εκθέσεων που έχουν εγγραφεί στην ημερήσια διάταξη. Συμφωνώντας με τον εισηγητή, τον κ. Zappalà, η Ομάδα μας προτείνει η ψηφοφορία για αυτήν την έκθεση να αναβληθεί και να εγγραφεί ως πρώτο σημείο της ώρας των ψηφοφοριών της Τετάρτης της επόμενης περιόδου συνόδου του Στρασβούργου.
<SPEAKER ID="47" LANGUAGE="ES" NAME="Medina Ortega (PSE )." AFFILIATION="">
<SPEAKER ID="48" LANGUAGE="EN" NAME="Heaton-Harris (PPE-DE )." AFFILIATION="(Χειροκροτήματα)">
<P>
    Κύριε Πρόεδρε, γνωρίζω ότι πολλοί βουλευτές έχουν ιδιαίτερα σημαντικές υποχρεώσεις στις εκλογικές τους περιφέρειες και, ενδεχομένως, ακόμα πιο σημαντικές συναντήσεις στο αεροδρόμιο. Ωστόσο, περιμένουμε εδώ και καιρό να εξεταστούν στο Κοινοβούλιο ορισμένες εκθέσεις και, ιδιαίτερα, η έκθεση Zappalà. Όλοι έχουμε μπροστά μας τους καταλόγους της ψηφοφορίας, και αποστολή μας είναι να ψηφίσουμε επί των θεμάτων αυτών· επομένως, μπορούμε να προχωρήσουμε τώρα στην ψηφοφορία; Φαίνεται ότι αναβάλλουμε πράγματα χωρίς κανέναν απολύτως λόγο.
<SPEAKER ID="49" LANGUAGE="DE" NAME="Gebhardt (PSE )." AFFILIATION="">
<SPEAKER ID="50" LANGUAGE="" NAME="" AFFILIATION="(Το Σώμα αποφασίζει να αναβάλει την ψηφοφορία)">
<SPEAKER ID="51" LANGUAGE="DE" NAME="Karas (PPE-DE )." AFFILIATION="">
<SPEAKER ID="52" LANGUAGE="" NAME="" AFFILIATION="(Το Σώμα εγκρίνει το ψήφισμα)">
<SPEAKER ID="53" LANGUAGE="FR" NAME="Dehousse (PSE )." AFFILIATION="">
<P>
    Κύριε Πρόεδρε, όταν ήμουν φοιτητής της Νομικής, οι καθηγητές μου, μεταξύ των οποίων και ο πατέρας μου, μου έμαθαν τη θεμελιώδη διαφορά που διακρίνει η γερμανική φιλοσοφία μεταξύ του sollen –ο κόσμος όπως θα έπρεπε να είναι– και του sein – ο κόσμος όπως πραγματικά είναι. Σήμερα το πρωί, εγκρίνοντας το ψήφισμα για τις σχέσεις μεταξύ της Ευρωπαϊκής Ένωσης και του Οργανισμού Ηνωμένων Εθνών, είναι πολύ πιθανό το Σώμα μας να είδε τον κόσμο όπως θα έπρεπε να ήταν. Δυστυχώς, είναι σίγουρο ότι το ίδιο ψήφισμα δεν λαμβάνει επαρκώς υπόψη τον κόσμο όπως είναι πραγματικά, με τα θετικά και τα αρνητικά του. Συγκεκριμένα, το να απαρνηθούμε, χωρίς εγγυήσεις, το καθεστώς του μόνιμου μέλους για τη Μεγάλη Βρετανία, και ακόμα περισσότερο για τη Γαλλία, θα αποτελούσε απώλεια για τον κόσμο και την Ευρώπη. Γι’ αυτούς, λοιπόν, τους λόγους ψήφισα κατά. 
<SPEAKER ID="54" LANGUAGE="SV" NAME="Arvidsson, Cederschiöld, Grönfeldt Bergman, Stenmarck και Wachtmeister (PPE-DE )," AFFILIATION="γραπτώς">
<SPEAKER ID="55" LANGUAGE="" NAME="Berthu (NI )," AFFILIATION="γραπτώς">
<P>
    (Καταψήφισα την έκθεση Laschet, για το σχέδιο του ευρωπαϊκού Συντάγματος, το οποίο δεν έχει ακόμα εγκριθεί, για να υπογραμμίσω τις παλιές φιλοδοξίες των θεσμικών οργάνων των Βρυξελλών σε θέματα εξωτερικής πολιτικής: να αποκτήσει η Ευρωπαϊκή Ένωση το πλήρες καθεστώς ενός διεθνούς παράγοντα, “ευθύς ως αναγνωριστεί η νομική της προσωπικότητα από το Σύνταγμα” (παράγραφος 10), με λίγα λόγια να γίνει ένας διεθνής εταίρος ισότιμος με κράτος και με όλες τις ιδιότητες του κράτους, συμπεριλαμβανομένης και έδρας μόνιμου μέλους στον ΟΗΕ.
<P>
Παρόλο που η έκθεση Laschet φροντίζει βέβαια να μην αναφέρει τι θα απογίνουν οι έδρες της Γαλλίας και της Μεγάλης Βρετανίας στο Συμβούλιο Ασφαλείας, είναι σαφές ότι το σύστημα που προτείνει η έκθεση θα οδηγήσει λογικά στην κατάργησή τους.
<SPEAKER ID="56" LANGUAGE="PT" NAME="Figueiredo (GUE/NGL )," AFFILIATION="γραπτώς">
<SPEAKER ID="57" LANGUAGE="EN" NAME="Howitt (PSE )," AFFILIATION="γραπτώς">
<SPEAKER ID="58" LANGUAGE="FR" NAME="Krivine και Vachetta (GUE/NGL )," AFFILIATION="γραπτώς">
<P>
    Η έκθεση Laschet προτίθεται να κάνει τον συνήγορο του πολυμερισμού στις διεθνείς σχέσεις. Εκτιμά πως ο ΟΗΕ πρέπει να λάβει κεντρική θέση στην επίτευξη αυτού του στόχου και η Ευρωπαϊκή Ένωση να διαδραματίσει πρωταρχικό ρόλο εντός του ΟΗΕ. Όμως, η μέθοδος που υποστηρίζεται για την επίτευξη αυτών των ευσεβών πόθων είναι εσφαλμένη. Για την έκθεση, πιο αποτελεσματικός ΟΗΕ σημαίνει διευρυμένο Συμβούλιο Ασφαλείας, δικαίωμα αρνησικυρίας έναντι αποφάσεων κάπως περιορισμένο και περισσότερα μέσα παρέμβασης, συμπεριλαμβανομένων των στρατιωτικών. Όπως και με την Ευρώπη, γίνεται μια προσπάθεια να παρασυρθούμε σε μια συζήτηση περί θεσμών, για να ξεχάσουμε το βαθύτερο πρόβλημα: το γεγονός ότι ο ελεύθερος ανταγωνισμός υπερισχύει στον καθορισμό της πολιτικής της Ευρωπαϊκής Ένωσης· το γεγονός ότι οι μεγάλες δυνάμεις σφετερίζονται το δικαίωμα να αποφασίζουν μονομερώς για το τι αξίζει ή δεν αξίζει οικονομική ή στρατιωτική παρέμβαση από τον ΟΗΕ. Έτσι, ο αγώνας κατά της τρομοκρατίας θεωρείται απόλυτη προτεραιότητα, αλλά ο αγώνας για την καταπολέμηση του φαινομένου του θερμοκηπίου, του AIDS ή της φτώχειας είναι τελείως συμβατικός. Ο ΟΗΕ επέβαλε κυρώσεις στο Ιράκ, αλλά αφήνει τους Παλαιστινίους, τους Τσετσένους και ένα σωρό άλλους στην τύχη τους. Τέλος, αυτή η έκθεση είναι σαν να θεωρεί ότι το ευρωπαϊκό Σύνταγμα έχει κιόλας επικυρωθεί και υποστηρίζει πως ένας ευρωπαίος υπουργός Εξωτερικών θα μπορεί να εκφράσει την ευρωπαϊκή συναίνεση για τα διεθνή ζητήματα. Κάτι τέτοιο δεν δείχνει ίχνος υπευθυνότητας. Για όλους αυτούς τους λόγους, ψηφίσαμε κατά της έκθεσης. 
<SPEAKER ID="59" LANGUAGE="FR" NAME="Pasqua (UEN )," AFFILIATION="γραπτώς">
<SPEAKER ID="60" LANGUAGE="PT" NAME="Ribeiro e Castro (UEN )," AFFILIATION="γραπτώς">
<P>
Εν περιλήψει, ψήφισα υπέρ της έκθεσης λόγω των βασικών ιδεών στις οποίες στηρίζεται, αλλά απέρριψα μέρος της αιτιολογικής σκέψης Γ και των στοιχείων 5, 6, 11, 18, 33 και 35.
<P>
Όσον αφορά τις τροπολογίες που έχουν κατατεθεί, εκείνη την οποία θεώρησα κρίσιμο να υποστηριχθεί είναι η τροπολογία αριθ. 8, στην οποία επαναλαμβάνεται η ιδέα μιας καθολικής απαγόρευσης της κλωνοποίησης ανθρώπων. 
<SPEAKER ID="61" LANGUAGE="" NAME="" AFFILIATION="">
<SPEAKER ID="62" LANGUAGE="SV" NAME="Arvidsson, Cederschiöld, Grönfeldt Bergman, Stenmarck και Wachtmeister (PPE-DE )," AFFILIATION="γραπτώς">
<P>
   . – Υπερψηφίσαμε την πρόταση τροποποίησης του κανονισμού (ΕΚ) αριθ. 1734/94 του Συμβουλίου σχετικά με τη χρηματοδοτική και τεχνική συνεργασία με τα Κατεχόμενα Εδάφη (Δυτική Όχθη και Γάζα), αλλά θεωρούμε ότι η κατάσταση πρέπει να ελέγχεται προσεκτικά με σκοπό να καταστεί σαφές ότι οι διατιθέμενοι πόροι της ΕΕ δεν θα χρησιμοποιηθούν για λόγους εκτός εκείνων για τους οποίους προορίζονται, παραδείγματος χάριν για δραστηριότητες προπαγάνδας οι οποίες δεν αποσκοπούν στην προώθηση της ειρήνης. 
<SPEAKER ID="63" LANGUAGE="PT" NAME="Ribeiro e Castro (UEN )," AFFILIATION="γραπτώς">
<P>
Παρεμπιπτόντως, στη συνεδρίασή του της 12ης Ιανουαρίου 2004, η Επιτροπή Βιομηχανίας, Εξωτερικού Εμπορίου, Έρευνας και Ενέργειας ενέκρινε ομόφωνα αυτό το σχέδιο νομοθετικού ψηφίσματος.
<SPEAKER ID="64" LANGUAGE="" NAME="" AFFILIATION="">
<SPEAKER ID="65" LANGUAGE="EN" NAME="Hyland (UEN )," AFFILIATION="γραπτώς">
<SPEAKER ID="66" LANGUAGE="PT" NAME="Ribeiro e Castro (UEN )," AFFILIATION="γραπτώς">
<P>
Το εν λόγω θέμα, το οποίο συζητείται επί μακρό χρονικό διάστημα, καλύφθηκε από τη Διεθνή Συνθήκη του 2001 σχετικά με τους φυτογενετικούς πόρους για τη διατροφή και τη γεωργία. Το αντικείμενο αυτής της πρότασης απόφασης του Συμβουλίου είναι, συνεπώς, η επικύρωση, εξ ονόματος της Κοινότητας, της προαναφερθείσας Διεθνούς Συνθήκης.
<P>
Τη σπουδαιότητα της έγκρισης της έκθεσης καταδεικνύει το γεγονός ότι 33 χώρες από τους 40 υπογράφοντες έχουν ήδη επικυρώσει τη Διεθνή Συνθήκη, η οποία καλύπτει 35 καλλιεργούμενα διατροφικά είδη και 29 λιβαδικά φυτά και θεσπίζει ένα νομικά δεσμευτικό πλαίσιο για τη βιώσιμη διατήρηση των φυτογενετικών πόρων για τη διατροφή και τη γεωργία. Μια άλλη σαφής ένδειξη της σπουδαιότητας της έκθεσης είναι το γεγονός ότι κέρδισε την ομόφωνη ψήφο της ειδικευμένης κοινοβουλευτικής επιτροπής.
<SPEAKER ID="67" LANGUAGE="" NAME="" AFFILIATION="">
<SPEAKER ID="68" LANGUAGE="PT" NAME="Queiró (UEN )." AFFILIATION="">
<P>
   – Κύριε Πρόεδρε, το κύριο ζήτημα που διακυβεύεται στις ψηφοφορίες επί των εκθέσεων Fava και Sanders-ten Holte σχετικά με τον ενιαίο ευρωπαϊκό ουρανό είναι η θέσπιση κανόνων σχετικά με την οργάνωση και χρήση του ευρωπαϊκού εναέριου χώρου με στόχο τη βελτίωση των λειτουργικών ικανοτήτων, της ασφάλειας και της ακρίβειας των υπηρεσιών αεροναυτιλίας που προσφέρονται σε καθημερινή βάση σε χιλιάδες καταναλωτές, στους οποίους περιλαμβάνεται και η πλειονότητα των μελών του παρόντος Κοινοβουλίου. Η διοργανική συμφωνία που έχει επιτευχθεί καταδεικνύει ότι ήταν δυνατόν όχι μόνο να βελτιωθεί το νομικό πλαίσιο, ταυτόχρονα με τον σεβασμό των Συνθηκών, αλλά και να γίνουν δεκτά τα δικαιώματα των κρατών μελών για άσκηση της κυριαρχίας τους επί του εναέριου χώρου που εκτείνεται πάνω από τα εδάφη τους, να προστατευθούν οι ισχύουσες διεθνείς συμφωνίες –όπως, για παράδειγμα, η συμφωνία η οποία δίνει στην Πορτογαλία τον έλεγχο της εναέριας κυκλοφορίας στον Βόρειο Ατλαντικό– να προσδιορίσει, σε συμφωνία με τα ενδιαφερόμενα κράτη μέλη, τις περιοχές πληροφοριών πτήσης, οι οποίες είναι γνωστές ως “λειτουργικοί φραγμοί”, και να καθορίσει τα όργανα που παρέχουν υπηρεσίες αεροναυτιλίας.
<SPEAKER ID="69" LANGUAGE="FR" NAME="Esclopé (EDD )," AFFILIATION="γραπτώς">
<P>
Όσον αφορά τη δημιουργία και την τροποποίηση λειτουργικών τμημάτων του εναέριου χώρου, χαίρομαι που παραμένουν στη δικαιοδοσία των ενδιαφερομένων κρατών μελών με την τεχνική υποστήριξη του Eurocontrol. Καταδεικνύεται πως είναι σημαντικό να διατηρήσουν τα κράτη μέλη τη δυνατότητα να παίρνουν την τελική απόφαση.
<SPEAKER ID="70" LANGUAGE="FR" NAME="Krivine και Vachetta (GUE/NGL )," AFFILIATION="γραπτώς">
<SPEAKER ID="71" LANGUAGE="PT" NAME="Marques (PPE-DE )," AFFILIATION="γραπτώς">
<SPEAKER ID="72" LANGUAGE="PT" NAME="Ribeiro e Castro (UEN )," AFFILIATION="γραπτώς">
<SPEAKER ID="73" LANGUAGE="" NAME="" AFFILIATION="">
<SPEAKER ID="74" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
Στο στρατιωτικό επίπεδο, ελήφθη μέριμνα για την ανάγκη πιο στενής συνεργασίας μεταξύ των πολιτικών και στρατιωτικών αρχών, με ταυτόχρονο σεβασμό των αρμοδιοτήτων που κατοχυρώνονται σε εθνικό επίπεδο. Ο έλεγχος από την Πορτογαλία της περιοχής πληροφοριών πτήσης Santa Maria (όπως προβλέπεται από τον Διεθνή Οργανισμό Πολιτικής Αεροπορίας) επίσης διατηρήθηκε.
<SPEAKER ID="75" LANGUAGE="PT" NAME="Queiró (UEN )," AFFILIATION="γραπτώς">
<P>
   . – Εκείνο που διακυβευόταν πραγματικά στην ψηφοφορία επί των εκθέσεων Fava και Sanders-ten Holte σχετικά με τον ενιαίο ευρωπαϊκό ουρανό ήταν η έγκριση των κανόνων που αφορούν το πλαίσιο και την οργάνωση του ευρωπαϊκού εναέριου χώρου, με σκοπό την ενίσχυση της λειτουργικής ικανότητας, της ασφάλειας και της ακρίβειας των υπηρεσιών αεροναυτιλίας που προσφέρονται καθημερινά σε εκατομμύρια καταναλωτών.
<P>
Η διοργανική συμφωνία που επιτεύχθηκε καταδεικνύει ότι ήταν δυνατή η βελτίωση αυτού του ρυθμιστικού πλαισίου, σύμφωνα με τις Συνθήκες, η αναγνώριση των δικαιωμάτων των κρατών μελών να ασκούν την κυριαρχία τους επί του εναερίου χώρου που εκτείνεται πάνω από τα εδάφη τους, η διαφύλαξη των υφιστάμενων διεθνών συμφωνιών, όπως η ισχύουσα συμφωνία που δίνει στην Πορτογαλία (μέσω του κέντρου ελέγχου της στη Santa Maria, στις Αζόρες) τον έλεγχο της εναέριας κυκλοφορίας στον Βόρειο Ατλαντικό, ο καθορισμός των περιοχών πληροφοριών πτήσης, οι οποίες είναι γνωστές ως λειτουργικοί φραγμοί της αεροναυτιλίας, κατόπιν συμφωνίας με τα ενδιαφερόμενα κράτη μέλη, καθώς και η παροχή αδειών στους φορείς παροχής υπηρεσιών αεροναυτιλίας.
<SPEAKER ID="76" LANGUAGE="PT" NAME="Ribeiro e Castro (UEN )," AFFILIATION="γραπτώς">
<SPEAKER ID="77" LANGUAGE="PT" NAME="" AFFILIATION="Εναέριος χώρος">
<SPEAKER ID="78" LANGUAGE="PT" NAME="" AFFILIATION="Διαλειτουργικότητα του ευρωπαϊκού δικτύου της διαχείρισης της εναέριας κυκλοφορίας">
<SPEAKER ID="79" LANGUAGE="" NAME="" AFFILIATION="">
<SPEAKER ID="80" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
   . – Ο στόχος της πρότασης οδηγίας της 12ης Ιουλίου 2002 σχετικά με τις δημόσιες συμβάσεις είναι το άνοιγμα των δημοσίων αγορών και η δημιουργία μιας ευρωπαϊκής εσωτερικής αγοράς στον τομέα, σύμφωνα με τους στόχους της “στρατηγικής της Λισαβόνας”.
<P>
Για άλλη μια φορά, στο όνομα της διαφάνειας, της μη διάκρισης και των ίσων ευκαιριών, και με τις δημόσιες επιχειρήσεις σε μειονεκτική θέση, ο αποφασιστικός παράγοντας στην ανάθεση των συμβάσεων είναι το κόστος. Αυτό αφήνει ορθάνοικτες τις αγορές στην είσοδο ξένων επιχειρήσεων, γεγονός που μπορεί να οδηγήσει σε απώλεια θέσεων εργασίας, να υπονομεύσει την περιφερειακή ανάπτυξη και να έχει επιπτώσεις στις εθνικές οικονομίες. Στην Πορτογαλία, για παράδειγμα, υπάρχει ο κίνδυνος περισσότερες επιχειρήσεις να ακολουθήσουν το παράδειγμα των πρώην ναυπηγείων Sorefame και Viana do Castelo. Αυτό το μέσο θα μπορούσε, ωστόσο, να έχει θεσπίσει άλλα κριτήρια για την ανάθεση των συμβάσεων, και θα μπορούσε κατ’ αυτόν τον τρόπο να προσφέρει εστιασμένη στήριξη σε ορισμένες χώρες ή περιφέρειες προκειμένου να επιδιώξουν την επίτευξη των οικονομικών, κοινωνικών και περιβαλλοντικών στόχων που έχουν επιλεγεί από τις επιμέρους χώρες. Σε αυτό το πνεύμα, ενώ χαιρετίζουμε τις πρόσφατες αποφάσεις του Ευρωπαϊκού Δικαστηρίου με τις οποίες αναγνωρίζεται στην αναθέτουσα αρχή το δικαίωμα να επιλέγει δικά της κριτήρια ανάθεσης, το πλαίσιο εξακολουθεί να είναι πολύ περιορισμένο. Κατά συνέπεια, καταψηφίσαμε την κοινή θέση του Κοινοβουλίου και του Συμβουλίου. 
<SPEAKER ID="81" LANGUAGE="PT" NAME="Ribeiro e Castro (UEN )," AFFILIATION="γραπτώς">
<SPEAKER ID="82" LANGUAGE="" NAME="" AFFILIATION="">
<SPEAKER ID="83" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
   . – Ο στόχος της σημερινής μεταρρύθμισης της νομοθεσίας σχετικά με τις δημόσιες συμβάσεις στους τομείς της ύδρευσης, της ενέργειας, των μεταφορών και των ταχυδρομικών υπηρεσιών είναι το άνοιγμα των αγορών και η δημιουργία μιας γνήσιας εσωτερικής ευρωπαϊκής αγοράς σε αυτούς τους τομείς. Η πρόταση οδηγίας της Επιτροπής της 12ης Ιουλίου 2002 συμπληρώνει την προϊούσα διαδικασία ελευθέρωσης στους τομείς της ενέργειας, των ταχυδρομικών υπηρεσιών και των μεταφορών, σύμφωνα με τους σκοπούς και τους στόχους που καθορίζονται στη “στρατηγική της Λισαβόνας”. Υποστηρίζει επίσης το άνοιγμα της διαχείρισης του τομέα της ύδρευσης στον ιδιωτικό τομέα.
<SPEAKER ID="84" LANGUAGE="" NAME="" AFFILIATION="">
<SPEAKER ID="85" LANGUAGE="FR" NAME="Esclopé και Mathieu (EDD )," AFFILIATION="γραπτώς">
<SPEAKER ID="86" LANGUAGE="" NAME="" AFFILIATION="">
<SPEAKER ID="87" LANGUAGE="EN" NAME="McKenna (Verts/ALE )." AFFILIATION="">
<P>
Αν και το θέμα αυτό δεν υπόκειτο σε συνδιαλλαγή, καθώς δεν είχε εγκριθεί καμία κοινοβουλευτική τροπολογία στην κοινή θέση του Συμβουλίου, το Συμβούλιο, εντάσσοντάς το στη διαδικασία συνδιαλλαγής, παραβίασε το άρθρο 251, παράγραφος 4 της ΣΕΚ. Η Ομάδα μου διαφωνεί κάθετα με τη διαδικασία και το αποτέλεσμα της συνδιαλλαγής.
<SPEAKER ID="88" LANGUAGE="EN" NAME="Fitzsimons (UEN )," AFFILIATION="γραπτώς">
<P>
    Συγχαίρω την εισηγήτρια για το εξαίρετο έργο της για τη σημαντική αυτή έκθεση. Στηρίζω πλήρως τους στόχους της πρότασης της Επιτροπής σε αυτόν τον τομέα. Όλοι συμφωνούμε ότι η καταναλωτική μας κοινωνία παράγει υπερβολικές ποσότητες απορριμμάτων συσκευασίας, και ότι πρέπει να ληφθούν μέτρα για τη μείωση αυτών των ποσοτήτων. Ασφαλώς, η ανακύκλωση έχει να διαδραματίσει σημαντικό ρόλο σε αυτήν τη διαδικασία. Μάλιστα, αυτή η στρατηγική συνάδει με τις προτεραιότητες της ιρλανδικής Προεδρίας στον περιβαλλοντικό τομέα, τις οποίες συνόψισε πρόσφατα στο Κοινοβούλιο ο υπουργός κ. Cullen.
<P>
Η χώρα μας απέχει σημαντικά από τις μεγάλες αγορές ανακύκλωσης, ενώ υπάρχουν επιπλέον έξοδα αποστολής. Με ικανοποιεί το γεγονός ότι η παρέκκλιση που εξασφάλισε η Ιρλανδία έως τα τέλη του 2011 θα μας δώσει την ευκαιρία να εφαρμόσουμε αποτελεσματικά την οδηγία.
<SPEAKER ID="89" LANGUAGE="PT" NAME="Ribeiro e Castro (UEN )," AFFILIATION="γραπτώς">
<P>
Τα σημαντικότερα μέτρα είναι η αύξηση του υποχρεωτικού κατωτάτου επιπέδου ανακύκλωσης των απορριμμάτων συσκευασίας από 25% σε 55% μέχρι το 2008 και η έναρξη μιας σειράς συγκεκριμένων ενεργειών οι οποίες αποσκοπούν στην ανάκτηση και ανακύκλωση των διαφόρων υλικών που χρησιμοποιούνται συνήθως στις συσκευασίες.
<P>
Ενώ αντιλαμβάνομαι ότι, ελλείψει επαρκών υποδομών, οι στόχοι που έχουν τεθεί είναι εντελώς εξωπραγματικοί, αισθάνομαι βαθύτατη απογοήτευση διότι, όσον αφορά τη χώρα μου, μαζί με την Ελλάδα και την Ιρλανδία, η εφαρμογή αυτής της νέας οδηγίας έχει αναβληθεί μέχρι το τέλος του 2011.
<SPEAKER ID="90" LANGUAGE="" NAME="" AFFILIATION="">
<SPEAKER ID="91" LANGUAGE="FR" NAME="Dehousse (PSE )." AFFILIATION="">
<P>
    Κύριε Πρόεδρε, στο πλαίσιο των νομοθετικών δραστηριοτήτων του στην Κοινότητα, το Ευρωπαϊκό Κοινοβούλιο πρέπει να αναλάβει τον δύσκολο και λεπτό ρόλο του ελεγκτή της εκτελεστικής εξουσίας, υπό όλες τις μορφές του. Στην εξάσκηση των καθηκόντων του, πρέπει να εκτιμήσει τη σοβαρότητα των αναπόφευκτων ελλείψεων, που παντού και πάντα προκύπτουν λόγω της ανθρώπινης φύσης, πρέπει να ασκήσει συνειδητά έλεγχο, χωρίς όμως να πνίξει τις πρωτοβουλίες, και, πάνω από όλα, πρέπει να δράσει υπέρ του δημοσίου συμφέροντος και να αποφεύγει να λαμβάνει θέση. Το Ευρωπαϊκό Κοινοβούλιο δεν κατάφερε, δυστυχώς, να συμμορφωθεί με αυτούς τους κανόνες, ούτε στην υπόθεση της Eurostat ούτε σε ό,τι αφορά την Επιτροπή των Περιφερειών. Γι’ αυτόν τον λόγο, καταψήφισα την έκθεση. 
<SPEAKER ID="92" LANGUAGE="" NAME="" AFFILIATION="">
<SPEAKER ID="93" LANGUAGE="ES" NAME="Bayona de Perogordo (PPE-DE )." AFFILIATION="">
<P>
    Κύριε Πρόεδρε, θα ήθελα να εξηγήσω γιατί η Ομάδα μου, η Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, απείχε από την ψηφοφορία επί της τροπολογίας αριθ. 1 της έκθεσης του κ. Casaca.
<P>
Η λέξη “αποχή” θυμίζει ορισμένες εκφράσεις που χρησιμοποιούνται συνήθως σε δημοσκοπήσεις όπως “δεν ξέρω, δεν απαντώ” και, εν προκειμένω, πιστεύουμε ότι οι βουλευτές του Σώματος δεν γνωρίζουμε ακόμα ούτε τη σημασία των γεγονότων, αναφορικά με τη Eurostat, ούτε τις πιθανές ευθύνες που απορρέουν από αυτά. Και “δεν απαντούμε”, από την άποψη ότι η OLAF, ένα σώμα υπεύθυνο για την καταπολέμηση της απάτης, δεν έχει δώσει ακόμα σε αυτό το Κοινοβούλιο ούτε σε καμία από τις επιτροπές του επαρκείς πληροφορίες σχετικά με αυτό το θέμα, που θα μπορούσαν να προσφέρουν μια ολοκληρωμένη και λεπτομερή εικόνα της κατάστασης.
<P>
Κάτω από αυτές τις συνθήκες, η υπερψήφιση της τροπολογίας θα σήμαινε ότι έχουμε ολοκληρωμένη γνώση των γεγονότων και ότι συνεπώς, κρίνουμε αναφορικά με ορισμένες ευθύνες. Μία ψήφος κατά θα σήμαινε επίσης ότι έχουμε γνώση των γεγονότων και ότι τραβάμε μια γραμμή στο ζήτημα σαν να είχε τελειώσει ήδη, χωρίς να αποδίδουμε ευθύνες. Επομένως, θα ήταν προτιμότερο να περιμένουμε τυχόν ειδήσεις που μπορούν να έρθουν από την OLAF.
<P>
Δεν μπορώ να τελειώσω χωρίς να πω ότι πιστεύουμε πως το Κοινοβούλιο έδειξε ασυνέπεια σήμερα το πρωί, όταν η πλειοψηφία απέρριψε την ατομική ευθύνη των Επιτρόπων, αμέσως μόλις έγινε μια ατομική αναφορά, η οποία, κατά την άποψή μας, είναι άδικη, επειδή είναι άκαιρη, μεροληπτική και βεβιασμένη. Ελπίζουμε ότι η OLAF θα μας δώσει σύντομα τις πληροφορίες που χρειαζόμαστε προκειμένου να εκδώσουμε μια λογική απόφαση. 
<SPEAKER ID="94" LANGUAGE="SV" NAME="Andersson, Färm, Hedkvist Petersen, Karlsson και Theorin (PSE )," AFFILIATION="γραπτώς">
<P>
   . – Θεωρούμε ότι η λεγόμενη υπόθεση Eurostat είναι αποκαλυπτική του γεγονότος ότι απαιτούνται μεταρρυθμίσεις στο εσωτερικό της Επιτροπής όσον αφορά τον έλεγχο και την παρακολούθηση των δραστηριοτήτων των αρχών της ΕΕ. Πιστεύουμε, εντούτοις, ότι η απαίτηση για παραίτηση του Επιτρόπου Solbes θα ήταν υπερβολική και όχι ιδιαιτέρως εποικοδομητική. Η Επιτροπή έχει αναγνωρίσει ότι έχουν γίνει λάθη και, κατά την άποψή μας, εναπόκειται τώρα στην Επιτροπή, σε συνεργασία με άλλα όργανα, να αναζητήσει τα πρότυπα για ένα πιο αποτελεσματικό και διαφανές σύστημα εσωτερικού ελέγχου. Εάν η Επιτροπή δεν παρουσιάσει ένα καλύτερο σύστημα, θα μπορούσε να ξεκινήσει μια συζήτηση για τη μη χορήγηση απαλλαγής για το 2002. 
<SPEAKER ID="95" LANGUAGE="FR" NAME="Berthu (NI )," AFFILIATION="γραπτώς">
<P>
    Στηρίζω, πλήρως, την έκθεση Casaca, που δηλώνει ότι σημαντικές πληροφορίες δεν είχαν γνωστοποιηθεί στο Ευρωπαϊκό Κοινοβούλιο, ειδικά σχετικά με την υπόθεση Eurostat, όταν το ίδιο χορήγησε δημοσιονομική απαλλαγή για το οικονομικό έτος 2001. Καταγγέλλω και εγώ, όπως και ο κ. Casaca, την απόκρυψη πληροφοριών εκ μέρους της Επιτροπής, “την κουλτούρα τής μυστικοπάθειας, των περίπλοκων διαδικασιών και της έλλειψης σαφήνειας”, καθώς και την αποτυχία των Επιτρόπων να αναλάβουν τις πολιτικές ευθύνες τους (παράγραφος 24).
<P>
Η έκθεση Casaca υπογραμμίζει, επίσης, άλλες δύο απαράδεκτες καταστάσεις:
<P>
Η πρώτη είναι η απουσία σαφούς και αποτελεσματικής εξουσίας των Επιτρόπων επί των Γενικών Διευθυντών τους (παράγραφος 29), η οποία μετατρέπει τις υπηρεσίες της Επιτροπής σε πραγματικές φεουδαρχίες.
<P>
Η δεύτερη είναι η επίμονη άρνηση της Επιτροπής να διερευνήσει ποιοι είναι πραγματικά οι μέτοχοι των εταιρειών που είναι υποψήφιες να συνάψουν συμβάσεις μαζί της ή να λάβουν επιχορηγήσεις από αυτήν, ειδικά όταν υπάρχουν υποψίες ότι οι πραγματικοί ιδιοκτήτες είναι αξιωματούχοι της (παράγραφος 47). 
<SPEAKER ID="96" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
   . – Αυτή η έκθεση επικεντρώνεται κυρίως στην περίπτωση της Eurostat και στις ατασθαλίες που έχουν διαπιστωθεί μετά το 1999. Δεν πρέπει να λησμονούμε ότι η Eurostat υφίσταται τις συνέπειες της πολιτικής της Επιτροπής για την εξωτερική ανάθεση υπηρεσιών, η οποία έχει οδηγήσει σε ατασθαλίες, απάτη, νεποτισμό και εξυπηρέτηση πολιτικών φίλων. Είναι επίσης γεγονός ότι οι υπηρεσίες που προσφέρθηκαν από ιδιωτικές εταιρείες ήταν χαμηλότερης ποιότητας σε σύγκριση με αυτές των εσωτερικών υπηρεσιών της Επιτροπής.
<P>
Χαιρετίζουμε τις προτάσεις για τη διατήρηση των υπηρεσιών της Eurostat στο εσωτερικό του οργάνου και την αναθεώρηση των υφιστάμενων συμβάσεων. Όσον αφορά στις σχέσεις μεταξύ της Eurostat και των εθνικών στατιστικών υπηρεσιών, δεν πρέπει να παραβλέπουμε τα ζητήματα που άπτονται της προστασίας δεδομένων τα οποία αφορούν τις πληροφορίες που ανταλλάσσονται μεταξύ των υπηρεσιών.
<P>
Η πρόσφατη περίπτωση υπονομεύει την αξιοπιστία της διοικητικής μεταρρύθμισης της Επιτροπής και παρουσιάζει εύγλωττα τον τρόπο με τον οποίο μπορούν να στρεβλωθούν οι εσωτερικές δομές πληροφοριών, καθόσον η επικρατούσα νοοτροπία της μυστικότητας έχει προσφέρει το έδαφος ανάπτυξης συστημάτων δημιουργίας “χρηματοδοτικών κονδυλίων” στη Eurostat, ενώ τα συστήματα πληροφόρησης και επικοινωνιών στο εσωτερικό της Επιτροπής έχουν καταφέρει να παραμένουν αόριστα.
<P>
Συνεπώς, λυπούμαστε για το γεγονός ότι ο Πρόεδρος της Επιτροπής δεν πρότεινε διαρθρωτικές αλλαγές στις σχέσεις μεταξύ των Επιτρόπων και των Γενικών Διευθύνσεων, δεν κατέληξε σε κανένα συμπέρασμα σχετικά με τις πολιτικές ευθύνες των Επιτρόπων και δεν καταδίκασε τον κ. Solbes Mira, τον αρμόδιο Επίτροπο για τη Eurostat, για τη μη έγκαιρη παρέμβασή του ενόψει των αυξανόμενων αποδείξεων περί ανώμαλης οικονομικής διαχείρισης. 
<SPEAKER ID="97" LANGUAGE="SV" NAME="Sacrédeus (PPE-DE )," AFFILIATION="γραπτώς">
<P>
   . – Επέλεξα να υπερψηφίσω τις τροπολογίες αριθ. 13 έως 17 και, κατ’ αυτόν τον τρόπο, δεν ακολουθώ τη γραμμή που ακολούθησε η Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών. Η επιλογή μου αυτή οφείλεται στο γεγονός ότι οι εν λόγω τροπολογίες είναι έντονα επικριτικές έναντι των σοβαρών ατασθαλιών που παρατηρήθηκαν στη Eurostat.
<P>
Υπερψήφισα επίσης την τροπολογία αριθ. 21, στην οποία εκφράζεται λύπη για το γεγονός ότι ο Επίτροπος Solbes Mira, ο Επίτροπος που είναι άμεσα αρμόδιος για τη διοίκηση της Eurostat, δεν ενήργησε πιο σύντομα ανταποκρινόμενος στην απαράδεκτη κατάσταση και δεν ανέλαβε την πολιτική ευθύνη.
<P>
Στήριξα επίσης την τροπολογία αριθ. 1, στην οποία εκφράζεται η άποψη ότι η ευθύνη της Επιτροπής θα ενισχυόταν στο μέλλον εάν οι Επίτροποι αποδεχτούν ότι φέρουν ατομική πολιτική ευθύνη για τα τμήματά τους.
<P>
Η ίδια η έκθεση ήταν, ωστόσο, εποικοδομητική· επομένως, την υπερψήφισα κατά την τελική ψηφοφορία. Η έκθεση υιοθετήθηκε με 467 ψήφους υπέρ, 11 ψήφους κατά και 9 αποχές. 
<SPEAKER ID="98" LANGUAGE="" NAME="" AFFILIATION="">
<SPEAKER ID="99" LANGUAGE="" NAME="Αλυσανδράκης (GUE/NGL )," AFFILIATION="γραπτώς">
<P>
    Η δορυφορική πλοήγηση είναι μια ιδιαίτερα σημαντική διαστημική εφαρμογή με πολλαπλές χρήσεις, στη ναυσιπλοΐα, την πλοήγηση αεροπλάνων, ακόμα και τον εντοπισμό και διάσωση ανθρώπων. Η ανάπτυξη του συστήματος δορυφορικής πλοήγησης GALILEO από την ΕΕ θα ήταν μια συμβολή στην ανθρωπότητα αν, παρά τις διαβεβαιώσεις ότι πρόκειται για καθαρά μη στρατιωτικό σύστημα, δεν πλήθαιναν οι ενδείξεις ότι οι Ευρωπαίοι ιμπεριαλιστές το προορίζουν και για στρατιωτική χρήση, στα πλαίσια της επιδίωξής τους να μοιράσουν με τις ΗΠΑ το ρόλο του παγκόσμιου χωροφύλακα. Μεταξύ άλλων, στη χθεσινή συζήτηση, η επίτροπος de Palacio ανέφερε ότι το σύστημα θα διαθέτει, πέρα των σημάτων στα οποία θα έχουν όλοι πρόσβαση, και κάποιο σήμα στο οποίο θα έχουν πρόσβαση μόνο τα κράτη.
<SPEAKER ID="100" LANGUAGE="EN" NAME="Lucas (Verts/ALE )," AFFILIATION="γραπτώς">
<P>
   Καταψήφισα το ψήφισμα για την ευρωπαϊκή διαστημική πολιτική, καθώς δεν εγκρίθηκαν όλες οι τροπολογίες που αφορούσαν την ανάγκη να διασφαλιστεί η χρήση του διαστήματος για ειρηνικούς σκοπούς. Αυτό αποδεικνύει τις αληθινές προθέσεις που κρύβονται πίσω από την επιθυμία για μια ευρωπαϊκή διαστημική πολιτική – η ευρωπαϊκή διαστημική πολιτική βασίζεται στην επιθυμία να καταστεί η ΕΕ μια στρατιωτική υπερδύναμη. Η ένταξη της Κίνας στην ευρωπαϊκή διαστημική πολιτική, και στο πρόγραμμα GALILEO συγκεκριμένα, δεν είναι αποδεκτή, έως ότου γίνει η Κίνα ένα πλήρως δημοκρατικό κράτος και αναγνωρίσει βασικά ανθρώπινα δικαιώματα. Το GALILEO προωθήθηκε στο Ευρωπαϊκό Κοινοβούλιο ως αστικό πρόγραμμα, και έτσι πρέπει να παραμείνει. Αυτό αποτελεί ένα από τα βασικά επιχειρήματα υπέρ ενός ευρωπαϊκού δορυφορικού συστήματος δεδομένου ότι το σύστημα GPS της Αμερικής είναι ένα στρατιωτικό πρόγραμμα το οποίο μπορεί να μπλοκάρει ανά πάσα στιγμή η αμερικανική κυβέρνηση. Με την ενσωμάτωση της πέμπτης εφαρμογής –του συστήματος δημόσιας διαχείρισης ή PRS– δεν είναι δυνατόν να διασφαλιστεί ότι αυτό το κρυπτογραφημένο σήμα, το οποίο είναι αποκλειστικά στη διάθεση του κράτους, δεν θα χρησιμοποιηθεί για στρατιωτικούς σκοπούς.
<SPEAKER ID="101" LANGUAGE="PT" NAME="Ribeiro e Castro (UEN )," AFFILIATION="γραπτώς">
<P>
   . – Όπως αναφέρεται στην αρχική πρόταση της Επιτροπής, η εν λόγω τεχνολογία έχει σαφή στρατηγική σημασία και μπορεί επίσης να αποφέρει σημαντικά οικονομικά οφέλη. Τα υπάρχοντα συστήματα στις ΗΠΑ (GPS) και τη Ρωσία (GLONASS) χρηματοδοτούνται και λειτουργούν υπό τον έλεγχο του στρατού, πράγμα το οποίο σημαίνει ότι τα σήματα μπορούν να διακοπούν ή να υποστούν παρεμβολές ανά πάσα στιγμή για λόγους προστασίας του εθνικού συμφέροντος. Το σύστημα GALILEO διαφέρει σαφώς ως προς το ότι είναι πρόγραμμα το οποίο λειτουργεί για αυστηρώς ειρηνικούς σκοπούς, και έτσι πρέπει να παραμείνει. Επιπλέον, όλο και περισσότερο, θεωρείται ένα σημαντικό μέσο για την προστασία της φύσης και τη διαχείριση και προστασία των φυσικών πόρων. Παρατηρούμε ήδη τις χρήσεις του στη γεωργία και στην πολιτική προστασία (συμβολή στην επιλογή καλλιεργειών ή πρόβλεψη φυσικών καταστροφών). Άλλοι τομείς, όπως οι εναέριες, θαλάσσιες και ποτάμιες μεταφορές, θα ωφεληθούν εξαιρετικά από την παρουσία αυτής της ευρωπαϊκής τεχνολογίας.
<P>
Χαιρετίζω το γεγονός ότι το πρόγραμμα τηρεί το χρονοδιάγραμμα, καθώς και το ότι το EGNOS, η Ευρωπαϊκή Υπηρεσία Υπέρθεσης για τη Γεωστατική Πλοήγηση –ένα σύστημα το οποίο προορίζεται να ενισχύσει το σήμα GPS, ιδίως για την πολιτική αεροπορία– αναμένεται να είναι πλήρως λειτουργικό μέχρι τον Απρίλιο του 2004.
<SPEAKER ID="102" LANGUAGE="" NAME="" AFFILIATION="">
<SPEAKER ID="103" LANGUAGE="FR" NAME="Dehousse (PSE )." AFFILIATION="">
<SPEAKER ID="104" LANGUAGE="EN" NAME="McKenna (Verts/ALE )." AFFILIATION="">
<SPEAKER ID="105" LANGUAGE="FR" NAME="Berthu (NI )," AFFILIATION="γραπτώς">
<P>
    Στο ψήφισμά του για το πρόγραμμα της ιρλανδικής Προεδρίας, το Ευρωπαϊκό Κοινοβούλιο επιχειρεί να επιταχύνει τη διαπραγμάτευση της Διακυβερνητικής Διάσκεψης, ζητώντας να οριστικοποιήσει ένα κείμενο Συντάγματος πριν από την 1η Μαΐου 2004, ημερομηνία της διεύρυνσης. Δεν υπερψήφισα αυτό το αίτημα, γιατί είναι σημαντικό να δώσουμε στα κράτη μέλη τον χρόνο να εξετάσουν πού, ακριβώς, θα τα οδηγούσε αυτό το κακό κείμενο.
<P>
Ωστόσο, οι δηλώσεις του Συμβουλίου μάς έδειξαν ότι, ξαφνικά, το Συμβούλιο έχει ενδοιασμούς για το θέμα του σχεδίου του ενοποιημένου καταστατικού για τους ευρωβουλευτές. Δεν μπορώ παρά να εκφράσω την ικανοποίησή μου, γιατί εδώ και χρόνια δεν έχω πάψει να αντιτίθεμαι σε αυτό το σχέδιο για όλους αυτούς τους λόγους που μπορεί κανείς να βρει ανατρέχοντας σε προηγούμενες παρεμβάσεις μου, ειδικά τις παρεμβάσεις μου στις 17 Δεκεμβρίου 2003.
<SPEAKER ID="106" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
   . – Η πίεση που ασκείται για την εκβιαστική προώθηση του λεγόμενου “ευρωπαϊκού Συντάγματος” προέρχεται από όλες τις πλευρές· από κυβερνητικούς εκπροσώπους –ειδική μνεία αξίζουν εν προκειμένω η Γαλλία και η Γερμανία– από την Επιτροπή, το Κοινοβούλιο, καθώς και από την ένωση των συνομοσπονδιών βιομηχανιών και εργοδοτών της Ευρώπης (UNICE), η οποία έχει δηλώσει ότι αναμένει με ανυπομονησία την “επίτευξη άμεσης συμφωνίας επί του σχεδίου Συντάγματος της ΕΕ”.
<P>
Υπό το πρίσμα της πρώτης συνεδρίασης της ιρλανδικής Προεδρίας σε επίπεδο υπουργών, η οποία επικεντρώθηκε σε όσα πρέπει να γίνουν στο εγγύς μέλλον –και στην οποία, σύμφωνα με τα πρακτικά... η πρόταση “ευρωπαϊκού Συντάγματος” που εκπόνησε η “Συνέλευση” ως βάση διαπραγμάτευσης και η επιθυμία επίτευξης συμφωνίας πριν από τις εκλογές του Ιουνίου για το Ευρωπαϊκό Κοινοβούλιο έχουν επιβεβαιωθεί– το Κοινοβούλιο για μια ακόμα φορά χαιρετίζει αυτήν την προσέγγιση και απευθύνει έκκληση για την επίτευξη συμφωνίας μέχρι την 1η Μαΐου.
<SPEAKER ID="107" LANGUAGE="" NAME="" AFFILIATION="">
<SPEAKER ID="108" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
Στην εν λόγω πρόταση χαιρετίζεται η 32η έκθεση για την πολιτική ανταγωνισμού· καταβάλλεται προσπάθεια μείωσης των διοικητικών διαδικασιών που απαιτούνται για τις συγχωνεύσεις επιχειρήσεων· καταβάλλεται επίσης προσπάθεια επιβολής πιο αυστηρών ελέγχων επί των κρατικών ενισχύσεων, και ουσιαστικά δίνεται αγώνας για τη μείωσή τους χαιρετίζεται το άνοιγμα των αγορών φυσικού αερίου και ηλεκτρικής ενέργειας· ενθαρρύνεται η δυσπιστία έναντι των επιχειρήσεων υπό κρατική ιδιοκτησία· ζητείται να είναι ο τομέας των μέσων μαζικής ενημέρωσης ανοικτός και ανταγωνιστικός καθώς και να ελέγχονται οι υπερβολικές αντισταθμίσεις· επιδιώκεται η δημιουργία ενός νέου θεσμικού οργάνου για την επιτάχυνση των διαδικασιών της πολιτικής ανταγωνισμού· επιδιώκεται η εφαρμογή ενός συστήματος περιοδικών προκηρύξεων αναδοχής έργου για την ανάθεση συμβάσεων παροχής υπηρεσιών κοινής ωφέλειας.
<SPEAKER ID="109" LANGUAGE="FR" NAME="Lang (NI )," AFFILIATION="γραπτώς">
<SPEAKER ID="110" LANGUAGE="" NAME="" AFFILIATION="">
<SPEAKER ID="111" LANGUAGE="EN" NAME="McKenna (Verts/ALE )." AFFILIATION="">
<P>
    Κύριε Πρόεδρε, η συνάφεια ανάμεσα στην κοινή εξωτερική πολιτική και πολιτική ασφάλειας και στη διαστημική πολιτική είναι προφανής, τόσο στη Λευκή Βίβλο της Επιτροπής όσο και στο ψήφισμα. Πολλοί το θεωρούν αποδεκτό, αλλά εγώ θεωρώ απαράδεκτο το γεγονός ότι η Ευρωπαϊκή Ένωση επιθυμεί να γίνει στρατιωτική υπερδύναμη. Φυσικά, για να γίνει μια αξιόπιστη στρατιωτική υπερδύναμη, χρειάζεται διαστημική πολιτική. Η τεχνολογία του προγράμματος GALILEO είναι μια ειδικού τύπου τεχνολογία η οποία θα χρησιμοποιηθεί για στρατιωτικούς σκοπούς. Υπάρχουν πολύ πιο σημαντικοί τομείς όπου θα μπορούσαν να διοχετευθούν οι κοινοτικοί πόροι· ο εν λόγω τομέας εξυπηρετεί καθαρά στρατιωτικά συμφέροντα.
<SPEAKER ID="112" LANGUAGE="" NAME="Αλυσανδράκης (GUE/NGL )," AFFILIATION="γραπτώς">
<SPEAKER ID="113" LANGUAGE="SV" NAME="Arvidsson, Cederschiöld, Grönfeldt Bergman, Stenmarck και Wachtmeister (PPE-DE )," AFFILIATION="γραπτώς">
<P>
   . – Υπερψηφίσαμε σήμερα την προκειμένη πρόταση ψηφίσματος σχετικά με τη διαστημική πολιτική της ΕΕ, κατά τον ίδιο τρόπο που προηγουμένως είχαμε υποστηρίξει την έκθεση ιδίας πρωτοβουλίας για την Πράσινη Βίβλο της Επιτροπής σχετικά με την ευρωπαϊκή διαστημική πολιτική, στις 9 Οκτωβρίου 2003, και την έκθεση σχετικά με την Ευρώπη και το διάστημα, στις 17 Ιανουαρίου 2002.
<P>
Εντούτοις, επιθυμούμε να υπογραμμίσουμε ότι η έντονη δραστηριοποίηση της ΕΕ στον τομέα της διαστημικής πολιτικής πρέπει να βασίζεται στη συμφωνία μεταξύ της ΕΚ και της Ευρωπαϊκής Διαστημικής Υπηρεσίας (ΕΔΥ) του 2003 και να περιορίζεται στις αρμοδιότητες που έχει μέχρι στιγμής η ΕΕ στον τομέα της διαστημικής έρευνας. Απορρίπτουμε την αύξηση των αρμοδιοτήτων της ΕΕ που προγραμματίζεται να συμπεριληφθεί στη συνθήκη για τη θέσπιση ενός ευρωπαϊκού Συντάγματος. Η ευρωπαϊκή βιομηχανική συνεργασία στον τομέα του διαστήματος πρέπει να αναπτύσσεται κυρίως σε διακυβερνητική βάση, σύμφωνα με τη σύμβαση για τη δημιουργία της Ευρωπαϊκής Διαστημικής Υπηρεσίας. 
<SPEAKER ID="114" LANGUAGE="PT" NAME="Figueiredo (GUE/NGL )," AFFILIATION="γραπτώς">
<SPEAKER ID="115" LANGUAGE="" NAME="" AFFILIATION="">
<SPEAKER ID="116" LANGUAGE="FR" NAME="Bordes, Cauquil και Laguiller (GUE/NGL )," AFFILIATION="γραπτώς">
<P>
Για εμάς, το πρόβλημα δεν είναι να δούμε κατά πόσον αυτός ο τομέας είναι ανταγωνιστικός ή όχι σε σχέση με προϊόντα που έρχονται από αλλού, και ακόμα λιγότερο να δώσουμε συμβουλές στους ιδιοκτήτες των εν λόγω επιχειρήσεων για να γίνουν πιο ανταγωνιστικές. Είτε ο κλάδος της κλωστοϋφαντουργίας είναι ανταγωνιστικός είτε όχι, είναι λυπηρό να καταργούνται 850 000 θέσεις εργασίας!
<SPEAKER ID="117" LANGUAGE="PT" NAME="Figueiredo (GUE/NGL )," AFFILIATION="γραπτώς">
<SPEAKER ID="118" LANGUAGE="FR" NAME="Mathieu (EDD )," AFFILIATION="γραπτώς">
<SPEAKER ID="119" LANGUAGE="PT" NAME="Ribeiro e Castro (UEN )," AFFILIATION="γραπτώς">
<P>
Η μονομερής κατάργηση των ποσοστώσεων εισαγωγής, η οποία έχει οριστεί για την 1η Ιανουαρίου 2005, τοποθετεί τις βιομηχανίες κλωστοϋφαντουργίας των κρατών μελών της ΕΕ σε άνιση θέση έναντι άλλων παραγωγών ανά τον κόσμο. Το διεθνές εμπόριο δεν μπορεί να είναι ελεύθερο, δίκαιο και ισότιμο εάν δεν μπορεί να διασφαλιστεί κάποιος βαθμός αμοιβαιότητας.
<SPEAKER ID="120" LANGUAGE="" NAME="Πρόεδρος." AFFILIATION="">
<P>
   Με αυτό ολοκληρώνεται η ώρα των ψηφοφοριών.(2) 
<SPEAKER ID="121" LANGUAGE="" NAME="" AFFILIATION="Πανηγυρική συνεδρίαση – Απονομή του βραβείου Ζαχάρωφ στον κ. Κόφι Ανάν, Γενικό Γραμματέα του ΟΗΕ:"/>
<SPEAKER ID="122" LANGUAGE="" NAME="Πρόεδρος." AFFILIATION="(Η συνεδρίαση λήγει στις 13.00)">
<SPEAKER ID="123" LANGUAGE="" NAME="" AFFILIATION="Προέδρου">
<SPEAKER ID="124" LANGUAGE="" NAME="Πρόεδρος." AFFILIATION="(Ζωηρά χειροκροτήματα)">
<P>
Θα ήθελα επίσης να καλωσορίσω όσους βραβεύτηκαν παλαιότερα με το βραβείο Ζαχάρωφ και είναι μαζί μας σήμερα: τον Πρόεδρο του Ανατολικού Τιμόρ κ. Xanana Gusmão, τον Πρόεδρο του Κοσσυφοπεδίου κ. Ibrahim Rugova, τον κ. Wei Jingsheng από την Κίνα, την κ. Salima Ghezali από την Αλγερία, εκπροσώπους της Basta Ya από την Ισπανία και τον Dom Zacharias Kamwenho από την Αγκόλα.
<P>
Θα ήθελα επίσης να μνημονεύσω ορισμένους βραβευθέντες που απουσιάζουν: ο συνεχιζόμενος αγώνας της για ελευθερία και δημοκρατία στη χώρα της δεν επιτρέπει στην Aung San Suu Kyi να είναι κοντά μας σήμερα· από την Τουρκία, η Leyla Zana στέλνει χαιρετισμούς στήριξης και αλληλεγγύης· από την Κούβα, και χωρίς να μπορεί να παρευρεθεί, ο Oswaldo Payá στέλνει τους χαιρετισμούς του.
<P>
Είμαστε αποφασισμένοι να συμβάλουμε θετικά στη διασφάλιση της αποτελεσματικότητας του πολυμερισμού στην αντιμετώπιση των προκλήσεων και των απαιτήσεων του 21ου αιώνα. Στηρίζουμε τον αγώνα κατά της διεθνούς τρομοκρατίας, αλλά και εμμένουμε στην αναγνώριση της αναγκαιότητας της καταπολέμησης της φτώχειας ανά τον κόσμο.
<P>
Φυσικά, η σημερινή μας συγκέντρωση δεν έχει μόνο συμβολική αξία αλλά και θλιβερό σκοπό. Στις 19 Αυγούστου 2003, στη Βαγδάτη, η τρομοκρατία έφτασε στο κατώτατο σημείο, όταν 22 συνάδελφοί σας πλήρωσαν το υπέρτατο τίμημα στην υπηρεσία της ειρήνης και του διεθνούς ανθρωπισμού. Μαζί μας σήμερα –και θα παρακαλούσα όσους μπορούν να σηκωθούν για να είναι αναγνωρίσιμοι– είναι οι συγγενείς ορισμένων από όσους πλήρωσαν αυτό το τίμημα, καθώς και ορισμένοι επιζώντες.
<P>
Θα ήθελα να καλωσορίσω την κ. Annie de Mello, χήρα του Sergio Vieira de Mello, και τον γιο της κ. Laurent de Mello· την κ. Rula Al-Farra, αδελφή της κ. Reham Al-Farra· και τον κ. Luís Martín-Oar και τη σύζυγό του. Όπως ανέφερα, μαζί μας είναι σήμερα και ορισμένοι από τους επιζώντες αυτής της αήθους επίθεσης: κυρία Nada Al-Nashif, κυρία Mona Rishmawi και δόκτωρ Gil Loescher, καλωσορίζουμε θερμά και εσάς σήμερα.
<SPEAKER ID="125" LANGUAGE="EN" NAME="Kofi Annan," AFFILIATION="(Χειροκροτήματα)">
<P>
   Κύριε Πρόεδρε, σας ευχαριστώ για αυτήν την πολύ ευγενική εισαγωγή. Μέλη του Ευρωπαϊκού Κοινοβουλίου, Εξοχότητες, κυρίες και κύριοι και αγαπητοί φίλοι, είμαι βαθιά συγκινημένος για την τιμή που αποδώσατε στο φίλο και συνεργάτη μου, Sergio Vieira de Mello, και στα πολλά άλλα μέλη του προσωπικού του ΟΗΕ που έχασαν τη ζωή τους εργαζόμενοι για την ειρήνη στον κόσμο. Είμαι υπερήφανος που δέχομαι το βραβείο Ζαχάρωφ στη μνήμη τους.
<P>
Αυτό το βραβείο για την ελευθερία της σκέψης δεν είναι μόνο άξια αναγνώριση της υπέρτατης θυσίας που έκαναν αυτοί οι άνθρωποι για την ειρήνη. Είναι επίσης μια ευπρόσδεκτη αναγνώριση του τι είδους άνθρωποι ήταν. Οι γενναίοι άντρες και γυναίκες που χάσαμε στη Βαγδάτη στις 19 Αυγούστου –προσωπικό του ΟΗΕ και άλλοι– ήταν ελεύθερα πνεύματα και ελεύθεροι στοχαστές, καθώς και στρατιώτες της ανθρωπότητας και της ειρήνης.
<P>
Νωρίτερα, ο Πρόεδρος Cox και εγώ συναντηθήκαμε με μερικούς από τους επιζώντες της επίθεσης και με μέλη των οικογενειών αυτών που έχασαν τη ζωή τους ή τραυματίστηκαν. Αυτήν τη στιγμή βρίσκονται μαζί μας στην Αίθουσα. Τους ευχαριστώ που ήρθαν σήμερα εδώ και δέχομαι αυτό το βραβείο και εξ ονόματός τους.
<P>
Ευχαριστώ επίσης τον Πρόεδρο Cox και όλους εσάς, ως μέλη του Ευρωπαϊκού Κοινοβουλίου, που προσκαλέσατε αυτούς τους ξεχωριστούς ανθρώπους να μοιραστούν μαζί μας αυτήν την περίσταση. Πρόκειται για μια χειρονομία που λέει πολλά για την αλληλεγγύη μεταξύ της Ευρωπαϊκής Ένωσης και των Ηνωμένων Εθνών. Όπως πολλοί από τους επιζήσαντες της έκρηξης, έτσι και τα Ηνωμένα Έθνη φέρουν βαθιές πληγές. Αλλά είμαστε πιο αποφασισμένοι από ποτέ και εκτιμούμε την αλληλεγγύη φίλων όπως εσείς. Δείξατε τη δέσμευσή σας σήμερα το πρωί, όταν υιοθετήσατε ένα ψήφισμα για την ενίσχυση της πολιτικής και οικονομικής υποστήριξης της ΕΕ προς τα Ηνωμένα Έθνη.
<P>
Στη μακρά ιστορία της, η Ευρώπη έχει δει πολλούς πολέμους, τυραννίες και τρομερά βάσανα. Αλλά οι Ευρωπαίοι τα αντικατέστησαν με ένα μέλλον ελπίδας. Ακολουθήσατε το μονοπάτι της ειρήνης μέσω της πολυμορφίας. Και σήμερα, η Ευρωπαϊκή Ένωση είναι ένα λαμπρό φως ανοχής, ανθρωπίνων δικαιωμάτων και διεθνούς συνεργασίας. Μετά την 1η Μαΐου του τρέχοντος έτους, αυτό το φως θα λάμπει ακόμα πιο έντονα. Όταν θα διευρυνθείτε σε 25 κράτη μέλη, θα διασχίσετε ένα χάσμα μεταξύ Ανατολής και Δύσης που κάποτε έμοιαζε αγεφύρωτο. Η διεύρυνση είναι η ισχυρότερη δύναμη για ειρήνη στην ευρωπαϊκή ήπειρο.
<P>
... όχι μόνο για χάρη αυτών που μετακινούνται, αλλά και για χάρη των χωρών που αφήνουν πίσω τους, των χωρών που διασχίζουν και των χωρών στις οποίες μεταναστεύουν. Οι άνθρωποι μεταναστεύουν σήμερα για τους ίδιους λόγους που δεκάδες χιλιάδες Ευρωπαίοι εγκατέλειψαν κάποτε τις ακτές σας – δραπετεύουν από πολέμους ή καταπίεση ή φεύγουν για να αναζητήσουν μια καλύτερη ζωή σε μια νέα γη. Αυτοί που αναγκάζονται να εγκαταλείψουν τα σπίτια τους –οι πρόσφυγες που φεύγουν από φόβο για την ασφάλειά τους– αποτελούν συλλογική νομική και ηθική υποχρέωσή μας. Έχουμε ένα συμφωνημένο νομικό πλαίσιο για την προστασία τους – τη Σύμβαση των Προσφύγων του 1951.
<P>
Το σύστημα παροχής ασύλου σας χρειάζεται πόρους για να επεξεργάζεται τις αιτήσεις δίκαια, γρήγορα και ανοικτά, ώστε να προστατεύονται οι πρόσφυγες και να βρίσκονται λύσεις για αυτούς. Τα ευρωπαϊκά κράτη πρέπει να προχωρήσουν σε ένα σύστημα κοινής διεκπεραίωσης και κατανομής των ευθυνών. Μαζί με άλλα κράτη, η ΕΕ πρέπει να βοηθήσει και αυτή στην ενίσχυση της ικανότητας των φτωχών χωρών να παρέχουν προστασία και λύσεις στους πρόσφυγες. Επτά στους δέκα πρόσφυγες, άλλωστε, αναζητούν καταφύγιο σε αναπτυσσόμενες χώρες, όπου οι πόροι είναι πολύ πιο περιορισμένοι και τα επίπεδα των ανθρωπίνων δικαιωμάτων πιο άνισα. Εάν αγνοήσουμε αυτό το γεγονός, θα χαθεί ένας κρίκος από την προσέγγισή μας για τους πρόσφυγες – όπως πολύ σωστά επεσήμανε ο καθηγητής Gil Loescher, ο οποίος επέζησε της έκρηξης της Βαγδάτης και βρίσκεται κοντά μας σήμερα.
<P>
Πολλοί καταφεύγουν σε λαθρέμπορους ανθρώπων για να τους βοηθήσουν στο ταξίδι τους. Άλλοι πέφτουν θύματα σωματεμπόρων – κυρίως γυναίκες, που εξαναγκάζονται στην πορνεία ως μια σύγχρονη μορφή σεξουαλικής δουλείας και απειλούνται έντονα από το HIV/AIDS. Αυτή η σιωπηρή κρίση των ανθρωπίνων δικαιωμάτων αποτελεί ντροπή για τον κόσμο μας. Επίσης, αποφέρει δισεκατομμύρια δολάρια σε σκιώδη δίκτυα οργανωμένων εγκληματιών, τα οποία υπονομεύουν το κράτος δικαίου σε όλες τις κοινωνίες όπου δρουν.
<P>
Εδώ στην Ευρώπη, τα ποσοστά γεννήσεων και θανάτων έχουν μειωθεί δραματικά. Οι πληθυσμοί σας γίνονται μικρότεροι και γηραιότεροι. Χωρίς τη μετανάστευση, ο πληθυσμός της ΕΕ των σύντομα 25 κρατών μελών –452 εκατομμύρια το 2000– θα πέσει κάτω από τα 400 εκατομμύρια άτομα μέχρι το 2050. Μερικά κράτη –όπως η Ιταλία, η Αυστρία, η Γερμανία και η Ελλάδα– θα δουν τους πληθυσμούς τους να μειώνονται κατά ένα τέταρτο περίπου. Αυτό σημαίνει ότι ένας στους τρεις Ιταλούς, για παράδειγμα, θα είναι πάνω από 65 χρονών – σχεδόν διπλάσια αναλογία απ’ ό,τι σήμερα. Εάν συμβεί αυτό, θέσεις εργασίας θα μείνουν κενές και δεν θα παρέχονται πολλές υπηρεσίες. Οι οικονομίες σας θα συρρικνωθούν και οι κοινωνίες σας θα λιμνάσουν. Πολλές άλλες χώρες –από την Ιαπωνία έως τη Ρωσική Ομοσπονδία και τη Νότια Κορέα– αντιμετωπίζουν το ίδιο πρόβλημα. Δεν υπάρχει απλή λύση σε αυτό το πρόβλημα. Αλλά η μετανάστευση είναι αναπόφευκτα ένα σημαντικό μέρος της λύσης.
<P>
Οι φτωχές χώρες έχουν επίσης οφέλη από τη μετανάστευση – μέσω των εμβασμάτων. Τα ποσά που οι μετανάστες εργαζόμενοι στέλνουν πίσω στις πατρίδες τους αυξάνονται ταχέως. Το 2002, μόνο από τα επίσημα εμβάσματα, οι μετανάστες από τις αναπτυσσόμενες χώρες έστειλαν τουλάχιστον 88 δισ. δολάρια στις χώρες προέλευσής τους – δηλαδή 54% περισσότερα από τα 57 δισ. δολάρια που αυτές οι χώρες έλαβαν ως υπερπόντια αναπτυξιακή βοήθεια.
<P>
Είναι επίσης ουσιώδης για τη λειτουργία υγιών, ανθρωπιστικών δημοκρατιών. Δεν μπορούν να δρέπουν τον μόχθο των μεταναστών και να αγνοούν άλλες πτυχές της ανθρώπινης υπόστασής τους. Ο μεγάλος ελβετός συγγραφέας Max Frisch είπε για τα ευρωπαϊκά “προγράμματα επισκεπτών εργατών” της δεκαετίας του 1960: “Θέλαμε εργάτες, αλλά πήραμε ανθρώπους”. Η αναγνώριση και η ανταπόκριση σε αυτήν την πραγματικότητα είναι μία από τις καίριες προκλήσεις σας – μια πραγματικότητα που αντικατοπτρίζεται στη Σύμβαση Διακινούμενων Εργαζομένων των Ηνωμένων Εθνών, την οποία παροτρύνω τα ευρωπαϊκά κράτη, και μάλιστα όλα τα κράτη, να υπογράψουν και να επικυρώσουν.
<P>
Ο ύμνος της Ευρωπαϊκής Ένωσης, η “Ωδή στη Χαρά” του Μπετόβεν, μιλάει για την ημέρα όπου όλοι οι άνθρωποι θα γίνουν αδέρφια. Εάν ο Sergio Vieira de Mello ήταν μαζί μας σήμερα –και αν μάλιστα ήταν και ο Αντρέι Ζαχάρωφ– θα σας έλεγαν αυτό που σας λέω και εγώ: οι άνθρωποι που διασχίζουν τα σύνορα σήμερα, προς αναζήτηση μιας καλύτερης ζωής για τους ίδιους και για τις οικογένειες τους, είναι επίσης αδέρφια μας. Ας τους αντιμετωπίσουμε έτσι.
<SPEAKER ID="126" LANGUAGE="EN" NAME="Cowen," AFFILIATION="Συμβούλιο">
<P>
     Κύριε Πρόεδρε, αποτελεί ιδιαίτερη τιμή για εμένα που συμμετέχω σε αυτήν τη συνεδρίαση του Ευρωπαϊκού Κοινοβουλίου για την απονομή του Βραβείου Ζαχάρωφ 2003 στον Γενικό Γραμματέα, κ. Κόφι Ανάν, και σε όλο το προσωπικό των Ηνωμένων Εθνών και, ιδιαίτερα, που τιμώ τη μνήμη του κ. Sergio Vieira de Mello και των πολλών άλλων υπαλλήλων του ΟΗΕ που έχασαν τη ζωή τους κατά την άσκηση των καθηκόντων τους.
<P>
Στις 19 Αυγούστου 2003 τρομοκρατηθήκαμε όλοι με τη φρικτή επίθεση εναντίον της ζωής του προσωπικού του ΟΗΕ στην έδρα του στη Βαγδάτη. Αυτοί που διέπραξαν αυτήν την επίθεση εξαπέλυσαν ένα βίαιο και δειλό χτύπημα εναντίον των πιο κατάλληλων και αφοσιωμένων ανθρώπων στην παροχή βοήθειας στον ιρακινό λαό. Η απώλεια του κ. Sergio Vieira de Mello ήταν ιδιαίτερα οδυνηρή. Στη χώρα μου, καθώς και σε πολλές άλλες, το εξαιρετικό έργο που πρόσφερε ο κ. Vieira de Mello για λογαριασμό του ΟΗΕ, ιδιαίτερα στο Ανατολικό Τιμόρ, ήταν ευρέως γνωστό και έχαιρε τεράστιας εκτίμησης. Είμαι σίγουρος πως θα μπορούσε να προσφέρει πάρα πολλά ως Ύπατος Αρμοστής για τα Δικαιώματα του Ανθρώπου.
<P>
Σήμερα αποτελεί ένα θέμα μείζονος παγκόσμιας σημασίας, το οποίο θα πρέπει να τοποθετηθεί υψηλότερα στις προτεραιότητες της διεθνούς ημερήσιας διάταξης. Η παγκοσμιοποίηση προκάλεσε μια πρωτοφανή μετακίνηση πληθυσμών, η οποία προκάλεσε με τη σειρά της απαράμιλλες προκλήσεις. Όπως και ο Γενικός Γραμματέας, θα ήθελα να χαιρετίσω και εγώ την ίδρυση, τον περασμένο μήνα, της Παγκόσμιας Επιτροπής για τη Διεθνή Μετανάστευση. Ο κ. Lubbers, Ύπατος Αρμοστής του ΟΗΕ για τους Πρόσφυγες, παρευρέθηκε την περασμένη Πέμπτη στη άτυπη συνεδρίαση του Συμβουλίου των Υπουργών Δικαιοσύνης και Εσωτερικών Υποθέσεων της ΕΕ στο Δουβλίνο, κατά τη διάρκεια της οποίας διεξήχθη μια εποικοδομητική συζήτηση για την προτεινόμενη νομοθεσία της ΕΕ σε θέματα ασύλου και μετανάστευσης. Η συζήτηση ήταν ιδιαίτερα χρήσιμη και ανυπομονούμε να αναπτύξουμε περαιτέρω αυτόν τον πολύτιμο διάλογο με έναν τόσο σημαντικό εταίρο, όπως είναι τα Ηνωμένα Έθνη.
<P>
Τον Οκτώβριο του 1999 το Ευρωπαϊκό Συμβούλιο του Τάμπερε συμφώνησε στη δημιουργία ενός χώρου ελευθερίας, ασφάλειας και δικαιοσύνης στην ΕΕ, γερά ριζωμένου στην κοινή μας δέσμευση υπέρ των ανθρωπίνων δικαιωμάτων, των δημοκρατικών θεσμών και του κράτους δικαίου. Αυτή η ελευθερία δεν είναι αποκλειστικό προνόμιο μόνο των πολιτών της ΕΕ. Πρέπει, επίσης, να χορηγείται και σε εκείνους που οι συνθήκες δικαιολογημένα τους αναγκάζουν να αναζητήσουν πρόσβαση στην επικράτειά μας. Στις προτάσεις και στις δράσεις της σε θέματα μετανάστευσης και ασύλου, η Ευρωπαϊκή Ένωση υποχρεούται να λαμβάνει υπόψη τόσο τις ανθρωπιστικές όσο και τις οικονομικές πτυχές και να εξασφαλίζει τον πλήρη σεβασμό των αρχών που βασίζονται στα ανθρώπινα δικαιώματα, όπως κατοχυρώνονται από την Ευρωπαϊκή Σύμβαση για την Προστασία των Δικαιωμάτων του Ανθρώπου και άλλους διεθνείς κανόνες. Οφείλουμε να αντιμετωπίσουμε αυτήν την πρόκληση αναλαμβάνοντας αποτελεσματική δράση, με βάση τη φιλοδοξία που είχαμε το 1999 να ολοκληρώσουμε αυτήν την ημερήσια διάταξη μέχρι τα μέσα του τρέχοντος έτους.
<SPEAKER ID="127" LANGUAGE="EN" NAME="Patten," AFFILIATION="Επιτροπή">
<P>
Φυσικά, απονέμεται στη μνήμη του κ. Sergio Vieira de Mello, η ζωή του οποίου αποτελεί χαρακτηριστικό παράδειγμα αυτών των αξιών. Ο κόσμος είναι πολύ πιο φτωχός μετά τον αποτρόπαιο θάνατο του. Ο Sergio Vieira de Mello ήταν ένας εξαιρετικός άνθρωπος. Είχα την τιμή να δω από κοντά το έργο του στο Χονγκ-Κονγκ, το Κοσσυφοπέδιο και το Ανατολικό Τιμόρ. Ήταν γενναίος, σοφός, δραστήριος, είχε αρχές και ήταν εξαιρετικά αποτελεσματικός. Είμαστε πολύ τυχεροί που ο ΟΗΕ διαθέτει και άλλα εξίσου χαρισματικά στελέχη και που έχει ένα τέτοιο άτομο στην ηγεσία του.
<P>
Ευθύς εξαρχής, με την ανανέωση του σχεδίου του ΟΗΕ για μεταρρύθμιση, μέσω της αναθεώρησης των ειρηνευτικών αποστολών, της έκθεσης της Χιλιετίας, της έκκλησης για ανάληψη δράσης κατά του AIDS και της ίδρυσης της σημερινής Ομάδας Συζητήσεων για τις Απειλές, τις Προκλήσεις και την Αλλαγή, ο Γενικός Γραμματέας πάντοτε διασφάλιζε ότι το συλλογικό μας επίκεντρο βρίσκεται στην κατάλληλη θέση την κατάλληλη στιγμή. Το αποδεικνύει για άλλη μια φορά σήμερα, με τις παρατηρήσεις του σχετικά με την υποχρέωσή μας να αναπτύξουμε μια βιώσιμη ανθρωπιστική προσέγγιση του ασύλου και της μετανάστευσης. Το επισημαίνω αυτό ως απόγονος μεταναστών, όπως πολλοί άλλοι σ’ αυτό το Κοινοβούλιο – στην περίπτωσή μου, εκείνων που έφυγαν για να γλιτώσουν από τον λιμό και την πείνα στην Ιρλανδία του 19ου αιώνα, στους οποίους αναφέρθηκε ο υπουργός.
<SPEAKER ID="128" LANGUAGE="DE" NAME="Poettering (PPE-DE )." AFFILIATION="(Χειροκροτήματα)">
<P>
    Κύριε Πρόεδρε, κύριε Γενικέ Γραμματέα Ανάν, κύριε Προεδρεύων του Συμβουλίου, κύριε Ύπατε Εκπρόσωπε, κύριοι Επίτροποι, κυρίες και κύριοι, η σημερινή ημέρα είναι σημαντική για την ιστορία του Ευρωπαϊκού Κοινοβουλίου και η Ομάδα του ΕΛΚ-ΕΔ σάς καλωσορίζει θερμά, κύριε Ανάν. Όταν ψηφίσαμε στην Διάσκεψη των Προέδρων και στο Σώμα να λάβετε το βραβείο Ζαχάρωφ για το 2003, το κάναμε με χαρά και όχι απλώς με πολιτικό σκεπτικό. Τώρα, καθώς σας προσφέρουμε την ειλικρινή μας ευγνωμοσύνη, θυμόμαστε τον Sérgio Vieira de Mello και τους πολλούς ανθρώπους που σκοτώθηκαν στη Βαγδάτη από μια εγκληματική τρομοκρατική επίθεση, θυμόμαστε το πλήθος ανθρώπων που έχασαν την ζωή τους υπηρετώντας τα Ηνωμένα Έθνη και εκφράζουμε τη συμπάθεια και την αλληλεγγύη μας στα μέλη των οικογενειών τους που βρίσκονται σήμερα εδώ.
<P>
Οι συνεργάτες των Ηνωμένων Εθνών αφιερώνονται στα ανθρώπινα δικαιώματα και τη δημοκρατία και έτσι δικαίως το βραβείο Ζαχάρωφ δίδεται στα Ηνωμένα Έθνη. Θυμόμαστε σήμερα τον Αντρέι Ζαχάρωφ, του οποίου την μεγάλη πνευματική και ηθική δύναμη μπορεί κανείς να νοιώσει μέχρι σήμερα εάν επισκεφτεί τον απέριττο τάφο του στο νεκροταφείο Novodevichy έξω από την Μόσχα, και ευχόμαστε στον ρωσικό λαό να ακολουθήσει το παράδειγμά του. Ευχόμαστε οι άνθρωποι στη Ρωσία και σε ολόκληρο τον κόσμο να εμψυχώσουν τα ιδανικά του Αντρέι Ζαχάρωφ, του μεγάλου αυτού φυσικού, φιλοσόφου και υπερμάχου των ανθρωπίνων δικαιωμάτων. Σήμερα η σκέψη μας είναι κοντά στη χήρα του, την Yelena Bonner, που πέρασε δεκαετίες ολόκληρες μαζί του στην εξορία και στην οποία η Ομάδα μας απένειμε το μετάλλιο Schuman. Σήμερα, της απευθύνουμε χαιρετισμό στην απλή και ταπεινή της κατοικία στην Ulitsa Skalova της Μόσχας.
<P>
Θα θέλαμε να μπορούσαν να είναι σήμερα εδώ μαζί μας η Leyla Zana, ο Oswaldo José Paya Sardiñas και άλλοι στους οποίους έχει απονεμηθεί το βραβείο Ζαχάρωφ.
<SPEAKER ID="129" LANGUAGE="ES" NAME="Barón Crespo (PSE )." AFFILIATION="(Χειροκροτήματα)">
<P>
Η Ομάδα μου δεν επιθυμεί μόνο να αποτίσει φόρο τιμής στον Sergio Vieira de Mello και στα υπόλοιπα θύματα ενός ηρωικού αγώνα, αλλά επίσης να αναγνωρίσει την προσπάθεια πολλών αξιωματούχων και ιθυνόντων των Ηνωμένων Εθνών που συνεχίζουν το έργο τους, και θα ήθελα να αναφέρω δύο συμβολικά ονόματα, αυτά του κ. Blix και του κ. El Baradei οι οποίοι έχουν επιτελέσει σημαντικό έργο για την ειρήνη και τη μείωση της διάδοσης των όπλων μαζικής καταστροφής.
<SPEAKER ID="130" LANGUAGE="EN" NAME="Watson (ELDR )." AFFILIATION="(Χειροκροτήματα)">
<P>
Ο Ουίνστον Τσώρτσιλ είπε κάποτε ότι ο σκοπός του ΟΗΕ δεν είναι να μας πάει στον παράδεισο, αλλά να μας σώσει από την κόλαση. Για να επιτύχει καλύτερα τον σκοπό αυτό, ο ΟΗΕ πρέπει να μεταρρυθμιστεί. Έχοντας τη μεγαλύτερη συνεισφορά στον ΟΗΕ, η ΕΕ και τα κράτη μέλη της δεν έχουν μόνο τη βαρύτητα να επιμείνουν σ’ αυτήν τη μεταρρύθμιση, αλλά και την υποχρέωση να την κάνουν πράξη. Μια ώριμη Ευρώπη θα έβρισκε την πολιτική βούληση να αφήσει πίσω της μια θεσμική διευθέτηση του ΟΗΕ που αφήνει την εξουσία εκεί όπου βρισκόταν το 1945. Μια ώριμη Ευρώπη θα επέμενε σε μια μονιμότητα των μελών που να αντικατοπτρίζει την πραγματικότητα του 21ου αιώνα. Θα αποδεχόταν το γεγονός ότι το ισχύον σύστημα αρνησικυρίας αποτελεί ένα μέσο παρεμπόδισης, ένα προνόμιο που δεν δικαιολογείται πλέον.
<P>
Τέλος, κύριε Γενικέ Γραμματέα, εξ ονόματος της Ομάδας των Φιλελεύθερων, επιτρέψτε μου να αποτίσω φόρο τιμής στα μέλη του οργανισμού σας που δεν θα σας δουν σήμερα να παραλαμβάνετε το βραβείο εκ μέρους τους. Το προσωπικό του ΟΗΕ που έχασε τη ζωή του μαζί με τον κ. Sergio Vieira de Mello –συμπεριλαμβανομένης της κ. Fiona Watson, την οποία γνώριζα προσωπικά– πέθανε υπερασπιζόμενο ένα όραμα εθνικής ανανέωσης του Ιράκ, που τώρα αποτελεί δικό μας καθήκον.
<SPEAKER ID="131" LANGUAGE="FR" NAME="Wurtz (GUE/NGL )." AFFILIATION="(Χειροκροτήματα)">
<P>
    Κύριε Πρόεδρε, κύριε Γενικέ Γραμματέα, σας ευχαριστούμε για την υπέροχη ομιλία σας, η οποία ήταν πραγματικά προσφυής και έθεσε κάθε χώρα ενώπιον των ευθυνών της. Η εξόχως συμβολική παρουσίας σας στο Σώμα μας μας τιμά, και εμείς με τη σειρά μας απευθύνουμε χαιρετισμό, με σεβασμό και συγκίνηση, στους συγγενείς του κ.Vieira de Mello και των άλλων θυμάτων της αποτρόπαιης τρομοκρατικής επίθεσης στη Βαγδάτη.
<SPEAKER ID="132" LANGUAGE="FR" NAME="Cohn-Bendit (Verts/ALE )." AFFILIATION="(Χειροκροτήματα)">
<P>
    Κύριε Γενικέ Γραμματέα των Ηνωμένων Εθνών, κυρίες και κύριοι, ομολογώ πως, ειλικρινά, ακούγοντάς σας, κύριε Γενικέ Γραμματέα, ηχούσε στα αυτιά μου μιαν άλλη σπουδαία ομιλία, η ομιλία του Martin Luther King, ο οποίος κάποτε στην Νέα Υόρκη, δήλωνε: “Έχω ένα όνειρο”. Και ακούγοντάς σας, ένιωσα ότι και εγώ έχω ένα όνειρο: ονειρεύτηκα ότι αυτά που είπατε εδώ για τη μετανάστευση τα ενστερνίστηκαν όλα τα μέλη αυτού του Σώματος και δεν παρέμειναν μόνο λόγια.
<SPEAKER ID="133" LANGUAGE="FR" NAME="Pasqua (UEN )." AFFILIATION="(Χειροκροτήματα)">
<P>
    Κύριε Γενικέ Γραμματέα, κύριοι Πρόεδροι, με το να υποστηρίξουμε την επιλογή των Ηνωμένων Εθνών, εσάς τον ίδιο και τους συνεργάτες σας, πρωτίστως τον κ. Sergio Vieira de Mello, εκφράσαμε την εμπιστοσύνη και την εκτίμησή μας προς εσάς. Θελήσαμε, επίσης, να σας εκφράσουμε τις ευχαριστίες μας για όσα κάνετε ως επικεφαλής αυτού του οργανισμού και για τη συμβολή σας στην επανεδραίωση και ενίσχυση του κύρους του. Για όλα αυτά σας ευχαριστούμε θερμά.
<P>
Θα ήθελα, επίσης, κύριε Γενικέ Γραμματέα, να σας ακούσω να εύχεστε να αυξήσουν οι ανεπτυγμένες χώρες τη βοήθειά τους, γιατί ο μόνος τρόπος –εν πάση περιπτώσει, ο πιο σημαντικός και ο πιο επείγων– να λύσουμε αυτό το πρόβλημα είναι να δώσουμε σε όλους εκείνους που υποφέρουν στις αναπτυσσόμενες χώρες τα μέσα που χρειάζονται για να ζήσουν μια φυσιολογική ζωή. Και γι’ αυτόν τον λόγο λυπούμαι που οι ανεπτυγμένες χώρες είναι τόσο συγκρατημένες, τόσο φοβισμένες, σε αυτό το θέμα. Κάποτε, ο στρατηγός Ντε Γκωλ θεωρούσε ότι εάν όλοι είχαμε αφιερώσει το 1% του ΑΕΠ μας σε αυτό το πρόβλημα, το πρόβλημα, σε μεγάλο βαθμό, θα είχε διευθετηθεί. Λοιπόν, δεν είναι ακόμα πολύ αργά. Και πέρα από τα χειροκροτήματα που απευθύνονται δικαίως σε εσάς, ίσως, όλοι αυτοί που βρίσκονται εδώ, και ειδικά όσοι έχουν μέσω του κόμματός τους κυβερνητικές θέσεις στις χώρες της Δυτικής Ευρώπης, να εμπνευστούν ώστε να εφαρμόσουν στην πράξη τα ψηφίσματα αυτά.
<SPEAKER ID="134" LANGUAGE="DA" NAME="Bonde (EDD )." AFFILIATION="(Χειροκροτήματα)">
<P>
   – Κύριε Γενικέ Γραμματέα, κάθε έτος χάνονται 17 εκατομμύρια εκτάρια τροπικού δάσους. Καταστρέφουμε τη βιοποικιλότητα του πλανήτη με τους ίδιους ρυθμούς με τους οποίους εξαφανίστηκαν οι δεινόσαυροι. Υπάρχουν περισσότερα από 110 εκατομμύρια ενεργά ορυχεία, τα οποία είναι διασπαρμένα σε 70 χώρες. Σε μία δεκαετία, δύο εκατομμύρια παιδιά έχουν σκοτωθεί σε πολέμους ή εξαιτίας ναρκών ξηράς. Καθημερινά, 8 000 νέοι μολύνονται από τον ιό HIV. Περισσότερα από τέσσερα εκατομμύρια νέοι έχουν πεθάνει από AIDS. Δεκατρία εκατομμύρια έχουν χάσει τις μητέρες τους ή και τους δύο γονείς, αλλά το 95% από αυτά ζουν στην Αφρική, οπότε, ασφαλώς, δεν είναι δικό μας το πρόβλημα. Ή μήπως είναι;
<P>
Ίσως ηχεί αφελές, αλλά εξακολουθώ να έχω το όνειρο ότι μια ημέρα θα υπάρχουν τόσοι πολλοί αφελείς άνθρωποι στον κόσμο που δεν θα επιτρέψουμε την καταστροφή του πλανήτη μας και τη δολοφονία αθώων παιδιών μέσω των ναρκών, της πείνας ή του HIV. Καλά θα κάνουμε να μεταφέρουμε μια-δυο εκατοντάδες ευρώ από τις ενισχύσεις για κάθε αγελάδα της ΕΕ στους ανθρώπους που αντιμετωπίζουν μεγαλύτερες ανάγκες, συγκεκριμένα σε πολίτες οι οποίοι σήμερα είναι αναγκασμένοι να κοιμίζουν τα παιδιά τους σε κάτι που δεν είναι κρεβάτι, μετά από κάτι που δεν είναι γεύμα και ίσως με μια ασθένεια η οποία καθιστά τη ζωή πριν από τον θάνατο πάρα πολύ σύντομη.
<SPEAKER ID="135" LANGUAGE="FR" NAME="Dell'Alba (NI )." AFFILIATION="">
<P>
    Κύριε Γενικέ Γραμματέα, εξ ονόματος των ιταλών ριζοσπαστών, θα ήθελα, καταρχάς να εκφράσω και εγώ τον σεβασμό μου στη μνήμη του Sergio Vieira de Mello και όλων εκείνων που έχασαν τη ζωή τους μαζί του.
<P>
Κύριε Γενικέ Γραμματέα, χαιρετίζουμε την έκκλησή σας για μια Ευρώπη πιο ανοιχτή στη μετανάστευση ανδρών και γυναικών που εγκαταλείπουν τη χώρα τους σε μια προσπάθεια να εγκαταλείψουν την ένδεια και, πολύ συχνά, ένα δικτατορικό καθεστώς. Όταν τους υποδεχόμαστε, πρέπει να λαμβάνουμε υπόψη τα βαθύτερα αίτια που τους ωθούν να εγκαταλείψουν τη χώρα τους. Από αυτήν την άποψη, εκτιμήσαμε απεριόριστα το γεγονός ότι πριν από μερικούς μήνες, διατυπώσατε μια αλήθεια απλή, αλλά συγχρόνως επαναστατική: “Η δημοκρατία και τα ανθρώπινα δικαιώματα, παρότι είναι διαφορετικές έννοιες, συνδέονται στενά μεταξύ τους. Η δημοκρατία, ως ανθρώπινο δικαίωμα, συμπεριλαμβάνεται στο άρθρο 21 της Οικουμενικής Διακήρυξης των ανθρωπίνων δικαιωμάτων, και λειτουργεί σωστά, μόνο, εφόσον γίνονται σεβαστά και τα άλλα ανθρώπινα δικαιώματα”. Συμφωνούμε μαζί σας με όλη μας την καρδιά, κύριε Γενικέ Γραμματέα, ότι η δημοκρατία είναι μια οικουμενική αξία που ανήκει σε κάθε άνθρωπο και αυτή είναι η πρόκληση που πρέπει να αντιμετωπίσουμε στη Μέση Ανατολή, την Αφρική και αλλού.
<SPEAKER ID="136" LANGUAGE="DE" NAME="Brok (PPE-DE )," AFFILIATION="Πρόεδρος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφαλείας και Αμυντικής Πολιτικής">
<SPEAKER ID="137" LANGUAGE="" NAME="Πρόεδρος." AFFILIATION="(Χειροκροτήματα)">
