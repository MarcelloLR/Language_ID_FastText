<CHAPTER ID="1">
<SPEAKER ID="1" LANGUAGE="" NAME="" AFFILIATION="Προέδρου">
<SPEAKER ID="2" LANGUAGE="" NAME="" AFFILIATION="(Η συνεδρίαση αρχίζει στις 9.05)">
<SPEAKER ID="3" LANGUAGE="" NAME="Πρόεδρος." AFFILIATION="">
<SPEAKER ID="4" LANGUAGE="PT" NAME="Barroso," AFFILIATION="Πρόεδρος της Επιτροπής">
<SPEAKER ID="5" LANGUAGE="EN" NAME="" AFFILIATION="">
<SPEAKER ID="6" LANGUAGE="FR" NAME="" AFFILIATION="(Χειροκροτήματα)">
<P>
Κύριε Πρόεδρε, κυρίες και κύριοι, η Επιτροπή βρίσκεται εδώ σήμερα για να σας ακούσει. Οι διαβουλεύσεις της Επιτροπής θα βασιστούν στη σημερινή συζήτηση, που αναμφίβολα θα αποτελέσει σημαντική βοήθεια προκειμένου να προτείνουμε στρατηγικές προτεραιότητες για το σύνολο της Ένωσης και να ολοκληρώσουμε την προπαρασκευή του προγράμματος εργασίας μας για το πρώτο έτος θητείας της παρούσης Επιτροπής. Θα σας παρουσιάσω αυτές τις προτάσεις κατά τη δεύτερη συνεδρίαση της Ολομέλειας του Ιανουαρίου. Κατόπιν, αυτές θα πρέπει να συζητηθούν στο Ευρωπαϊκό Κοινοβούλιο και στο Συμβούλιο, προκειμένου να καταλήξουμε σε συμφωνία όσον αφορά τους στόχους και τις προτεραιότητες της Ένωσης για το πρώτο εξάμηνο του 2005.
<SPEAKER ID="7" LANGUAGE="DE" NAME="Poettering (PPE-DE )," AFFILIATION="εξ ονόματος της Ομάδας">
<P>
   .  Κύριε Πρόεδρε, κύριε Πρόεδρε της Επιτροπής, κυρίες και κύριοι, αρχίζει η εργασία. Περάσαμε δύσκολες και εν μέρει δραματικές εβδομάδες ασχολούμενοι με την επικύρωση της Επιτροπής. Τελικά έλαβε ευρεία ψήφο εμπιστοσύνης και η Ομάδα μας την υπερψήφισε με μεγάλη ομοψυχία. Τώρα αρχίζει η εργασία. Η σημερινή συζήτηση είναι μια εντελώς νέα εμπειρία, καθώς η Επιτροπή ακούει πρώτα το Κοινοβούλιο. Κύριε Πρόεδρε της Επιτροπής, θεωρώ πολύ καλό ότι είπατε πως θέλετε πρώτα να ακούσετε τι σκέφτεται το Κοινοβούλιο για την εργασία της Επιτροπής κατά τα επόμενα πέντε έτη. Επίσης, χαίρομαι που ακούω να λέτε πως θα παρουσιάσετε το πρόγραμμά σας στις 26 Ιανουαρίου και πως σκοπεύετε να συμπεριλάβετε σε αυτό και όσο το δυνατόν περισσότερες απόψεις του Κοινοβουλίου. Ακόμα και αυτήν την ώρα, προσπαθούμε να διατυπώσουμε την κοινή θέση του Κοινοβουλίου.
<P>
Θα ήθελα να επικεντρωθώ ιδίως σε τρεις πτυχές: η ανταγωνιστικότητα της Ευρώπης είναι καθοριστική για το αν οι πολίτες της Ευρωπαϊκής Ένωσης θα έχουν δουλειά και τα απαραίτητα προς το ζην. Κύριο μέλημά μας θα πρέπει να είναι να διατηρήσουμε και να δημιουργήσουμε θέσεις εργασίας και αυτό θα επιτευχθεί μόνον εάν αυξήσουμε την ανταγωνιστικότητα της Ευρώπης. Σας απευθύνω έκκλησή, κύριε Πρόεδρε της Επιτροπής, να είστε συγκρατημένος σε όσα λέτε, γιατί η διατύπωση της Λισαβόνας ότι η Ευρωπαϊκή Ένωση θα είναι ο δυναμικότερος βασισμένος στη γνώση οικονομικός χώρος στον κόσμο είναι μια γλώσσα που μου θυμίζει τον Νικίτα Χρουστσόφ, ο οποίος ήθελε κατά τις δεκαετίες του ’50 και του ’60 να ξεπεράσει τις ΗΠΑ. Ξέρουμε, βέβαια, σε τι κατέληξε αυτό! Ας μιλάμε, λοιπόν, μετρημένα και ας είμαστε φιλόδοξοι στις πράξεις μας. Αν το κάνετε αυτό, θα βρίσκεστε στον σωστό δρόμο.
<P>
Άλλο ένα ουσιαστικό σημείο είναι η πολιτική γειτονίας. Θα ήθελα να σας παροτρύνω να αναλάβουμε στη διάρκεια της θητείας σας πρωτοβουλίες στη Μέση Ανατολή, διότι βλέπουμε ότι οι Αμερικανοί δεν τα καταφέρνουν μόνοι τους. Η Μέση Ανατολή είναι στη γειτονιά της Ευρωπαϊκής Ένωσης και αξίζει να κάνουμε κάθε δυνατή προσπάθεια για να υπάρξει σταθερότητα και ειρήνη τόσο στο Ισραήλ όσο και στην Παλαιστίνη. Γνωρίζουμε πόσο σημαντικά είναι όλα αυτά για την ειρήνη και τις καλές σχέσεις με τον αραβικό και ισλαμικό κόσμο. Προτεραιότητά μας πρέπει να είναι να ψηφιστεί το σύνταγμα, διότι αποτελεί την προϋπόθεση για μια ειρηνική και δημοκρατική δράση της Ευρωπαϊκής Ένωσης τον 21ο αιώνα.
<SPEAKER ID="8" LANGUAGE="DE" NAME="Schulz (PSE )," AFFILIATION="εξ ονόματος της Ομάδας">
<P>
   .  Κύριε Πρόεδρε, κυρίες και κύριοι, κύριε Barroso, χαίρομαι που σας ξαναβλέπω σήμερα το πρωί. Εδώ και έναν μήνα δεν είχα την ευκαιρία να μιλήσω μαζί σας και σας είχα κυριολεκτικά επιθυμήσει. Είναι καλό που είστε σήμερα εδώ για να ακούσετε ιδέες που θα τις πάρετε μαζί σας. Επίσης, χαίρομαι που πίσω από εσάς κάθεται η κ. Kroes. Παραδέχομαι με ειλικρίνεια ότι χαίρομαι που βλέπω ότι το πρώτο που έκανε η κ. Kroes μετά από όλα όσα συνέβησαν εδώ στο Σώμα ήταν να εξετάσει κριτικά μια απόφαση της κυβέρνησης Barroso στην Πορτογαλία. Αυτό είναι καλό σημάδι για την ανεξαρτησία της.
<P>
Ο κ. Poettering μνημονεύει όλο και πιο συχνά τον Νικίτα Χρουστσόφ. Υπάρχει λόγος για αυτό και θα τον αποκαλύψω στο Κοινοβούλιο: το διδακτορικό του αφορούσε την πολιτική ασφαλείας του Κόνραντ Αντενάουερ, η οποία –όπως και πολλές άλλες πτυχές της πολιτικής του– είχε ως σύνθημα “όχι πειραματισμοί”. Επιτρέψτε μου, ωστόσο, να πω στον κ. Poettering πως η Ευρωπαϊκή Ένωση δεν πρόκειται να προχωρήσει πολύ μακριά με αυτό το σύνθημα. Γι’ αυτό σας παροτρύνω, κύριε Barroso, να φανείτε προσεκτικός μόνο στα λόγια σας, αλλά να φανείτε θαρραλέος σε αυτά που θα προτείνετε ως Επιτροπή και στις πρωτοβουλίες που θα λάβετε.
<P>
Αν θέλουμε να ασκήσουμε στην Ευρωπαϊκή Ένωση μια οικονομική πολιτική με προσανατολισμό προς τις μεταρρυθμίσεις, όπως το διατύπωσε ο κ. Poettering –για να διασαφηνίσουμε και εμείς εδώ ποια είναι τα όρια ανάμεσα στα σημεία συναίνεσης και τα σημεία διαφωνίας– τότε, κύριε Poettering και κύριε Barroso, οι οικονομικές μεταρρυθμίσεις πρέπει ασφαλώς να στοχεύουν κυρίως στην ανταγωνιστικότητα της Ευρωπαϊκής Ένωσης, πρώτα από όλα όμως πρέπει να στοχεύουν στην προαγωγή της κοινωνικής συνοχής στην Ευρώπη. Πρόκειται για δυο όψεις του ίδιου νομίσματος. Όποιος πιστεύει ότι ανταγωνιστικότητα σημαίνει κατάργηση των δικαιωμάτων των εργαζομένων στην Ευρώπη, θα συναντήσει σθεναρή αντίδραση από την Ομάδα μας. Για παράδειγμα, θα έχετε ήδη νωρίς, με την οδηγία για τις υπηρεσίες, την ευκαιρία να μας δείξετε αν αυτή η Επιτροπή είναι πρόθυμη να συνδυάσει αυτές τις δύο πλευρές. Η ανταγωνιστικότητα πρέπει να τονιστεί όσο το δυνατόν περισσότερο, όμως η κοινωνική συνοχή είναι απολύτως απαραίτητη ως βάση κάθε ενέργειας.
<P>
Ο κ. Poettering ανέφερε ως δεύτερο σημείο την τρομοκρατία μαζί με το άσυλο και τη μετανάστευση, και θεωρώ ότι αυτός είναι ένας επικίνδυνος συνδυασμός δύο διαφορετικών φαινομένων. Η καταπολέμηση της τρομοκρατίας είναι κεντρικό καθήκον της Ευρωπαϊκής Ένωσης, αλλά δεν πρέπει να την συνδυάζετε με την παράνομη μετανάστευση και την πολιτική ασύλου. Ασφαλώς δεν το κάνετε αυτό εμπρόθετα, αλλά σας παρακαλώ να κάνετε διάκριση! Δεν υπάρχει μεγάλη σχέση μεταξύ καταπολέμησης της τρομοκρατίας και ασύλου και μετανάστευσης, αλλά το θέμα του ασύλου και της μετανάστευσης αποτελούν ένα ενιαίο καθήκον και ένα από τα πιο κρίσιμα ζητήματα της ευρωπαϊκής πολιτικής.
<P>
Για τον λόγο αυτόν, θεωρώ ότι οι καλές προτάσεις που έχουν ήδη υποβληθεί από τον κ. Vitorino εδώ και χρόνια στο πλαίσιο της διαδικασίας του Τάμπερε πρέπει να εμφανιστούν ξανά στο πρόγραμμά σας, κύριε Barroso. Περιμένουμε μια ανθρωπιστική Ευρώπη που ταυτόχρονα θα προσφέρει ασφάλεια στους πολίτες της –και αυτός είναι ο στόχος της Ομάδας μας– μια Ευρώπη με όσο το δυνατόν συνεπέστερη εξασφάλιση των εξωτερικών της συνόρων, αλλά και με ανθρώπινη συμπεριφορά προς εκείνους που χρειάζονται την προστασία μας.
<P>
Αναφερόμαστε σε ένα καθαρό περιβάλλον και λέμε ότι χρειαζόμαστε μια αειφόρο πολιτική για αυτό, πρέπει όμως να διασαφηνίσουμε άλλη μία φορά αυτό που κατέστη και πάλι φανερό την περασμένη εβδομάδα στο Μπουένος Άιρες: η αειφόρος περιβαλλοντική πολιτική σε παγκόσμια κλίμακα δεν αποτυγχάνει εξαιτίας της Ευρωπαϊκής Ένωσης. Πρέπει να αποτελέσει κεντρικό μέλημα της Επιτροπής να διασαφηνίσει ότι όσο οι Ηνωμένες Πολιτείες Αμερικής αρνούνται να επικυρώσουν το πρωτόκολλο του Κυότο και να συμβάλουν στην μείωση του CO2, εμείς οι Ευρωπαίοι δεν πρέπει να σταματήσουμε να το απαιτούμε αυτό. Αυτό είναι ένα από τα καίρια καθήκοντά σας ως Προέδρου της Επιτροπής.
<P>
Αναφορικά με τη θεμελίωση της Ευρώπης και τη σταθεροποίηση της θέσης της στον κόσμο, θα ήθελα να σας μεταβιβάσω ένα μήνυμα για την προετοιμασία του προγράμματός σας, κύριε Barroso, που αποτελεί το τρίτο σημείο της Ομάδας μας. Ένα πρότυπο δημοκρατίας που βασίζεται στην πολυεθνικότητα και σε πολυεθνοτικές δομές όπως η Ευρωπαϊκή Ένωση μπορεί να επιτύχει στην εξαγωγή ειρήνης στον κόσμο, γιατί η εξισορρόπηση και η αποδοχή αποτελούν τον πυρήνα της Ευρωπαϊκής Ένωσης – η εξισορρόπηση μεταξύ των μεγάλων και των μικρών και η αποδοχή κυρίως των μειονοτήτων. Εάν καταστήσετε αυτό το μήνυμα βάση της διεθνούς ευρωπαϊκής πολιτικής, ότι δηλαδή θέλουμε την εσωτερική εξισορρόπηση –όπως με τη σημερινή συμβολή μας στην Ουκρανία– και τη λύση εθνοτικών κρίσεων με πολιτικά και όχι στρατιωτικά μέσα, τότε θα έχετε πάντα στο πλευρό σας τους σοσιαλδημοκράτες.
<SPEAKER ID="9" LANGUAGE="EN" NAME="Ek (ALDE )," AFFILIATION="εξ ονόματος της Ομάδας">
<SPEAKER ID="10" LANGUAGE="IT" NAME="Frassoni (Verts/ALE )," AFFILIATION="εξ ονόματος της Ομάδας">
<P>
Η τρίτη και τελευταία δέσμευση αφορά την ικανότητα να εκπροσωπούμε τα πραγματικά συμφέροντα της Ευρωπαϊκής Ένωσης ως οντότητας, χωρίς να επηρεαζόμαστε υπερβολικά από τις ισορροπίες δυνάμεων μεταξύ των μεμονωμένων κρατών και από το Συμβούλιο γενικότερα και συστήνοντας πραγματικές συμμαχίες μεταξύ όλων όσων συμμερίζονται στο Ευρωπαϊκό Κοινοβούλιο, στην κοινωνία και στον παραγωγικό κόσμο την ιδέα ότι η Ευρωπαϊκή Ένωση είναι κάτι περισσότερο από το άθροισμα των κυβερνήσεων της Ένωσης. Από την άποψη αυτή, καλούμε την Επιτροπή Barroso να επανεξετάσει και ενδεχομένως να αποσύρει την οδηγία Bolkestein, να υπερασπιστεί με νύχια και με δόντια την οδηγία REACH, να προτείνει μια νέα οδηγία για τις κοινωφελείς υπηρεσίες, να εγκαταλείψει ή τουλάχιστον να αναθεωρήσει την πολιτική της προηγούμενης Επιτροπής σχετικά με τους ΓΤΟ και να ανοίξει με τόλμη και αποφασιστικότητα τις πόρτες στη νόμιμη μετανάστευση.
<SPEAKER ID="11" LANGUAGE="FR" NAME="Wurtz (GUE/NGL )," AFFILIATION="εξ ονόματος της Ομάδας">
<P>
   . Κύριε Πρόεδρε, κύριε Πρόεδρε της Επιτροπής, λαμβάνοντας υπόψη το κυρίαρχο πολιτικό προφίλ της νέας Επιτροπής, θα ήταν απερισκεψία της Ομάδας μου να ζητήσουμε από την Επιτροπή να υλοποιήσει ένα σύνολο στρατηγικών προσανατολισμών που να ανταποκρίνονται στο δικό μας όραμα για την Ευρώπη. Ωστόσο, ενόψει της απρόσμενης έντασης των αντίθετων ανέμων που φύσηξαν κατά την ανάληψη των καθηκόντων της, επιτρέψτε μου να συστήσω στον κ. Barroso να στείλει στους λιγότερο τυχερούς συμπολίτες μας ορισμένες ενδείξεις ότι άκουσε επίσης και το δικό τους μήνυμα.
<P>
Η πρώτη ένδειξη θα μπορούσε να αφορά το σχέδιο οδηγίας για την ελευθέρωση των υπηρεσιών, τη λεγόμενη οδηγία Bolkestein, στην οποία ήδη αναφέρθηκαν ο κ. Schulz και η κ. Frassoni. Αυτό το κείμενο, στα μάτια των κοινωνικών κινημάτων και της Ευρωπαϊκής Συνομοσπονδίας Συνδικάτων, επιβεβαιώνει όλους τους φόβους έναντι του φιλελεύθερου ευρωπαϊκού μοντέλου – και δικαιολογημένα. Στον πυρήνα αυτού του σχεδίου βρίσκεται η περίφημη αρχή της χώρας προέλευσης, που στοχεύει στο να επιτρέψει στους φορείς παροχής υπηρεσιών να εφαρμόζουν σε όλα τα κράτη μέλη τους νόμους που ισχύουν στο κράτος μέλος όπου εδρεύουν. Αυτό θα αποτελέσει έναν μηχανισμό κοινωνικού ντάμπινγκ, ένα είδος σημαίας ευκαιρίας, που θα καλύπτει όλες τις υπηρεσίες. Είμαι πεπεισμένος ότι ένα τέτοιο μέτρο δεν θα γίνει αποδεκτό από τους συμπολίτες μου. Το αίτημά μου, συνεπώς, είναι απλό, κύριε Barroso: αποσύρετε την οδηγία Bolkestein και αρχίστε μια ευρύτατη συζήτηση επί του θέματος.
<P>
Η τρίτη ένδειξη θα πρέπει, κατά την άποψή μας, να αφορά την ατελείωτη και δραματική σύγκρουση της Μέσης Ανατολής. Η Ένωση είναι μεταξύ εκείνων που εκπόνησαν τον οδικό χάρτη, ο οποίος προέβλεπε τη δημιουργία παλαιστινιακού κράτους το 2005. Βρισκόμαστε στα τέλη του 2004 και η δέσμευσή μας δεν διαφαίνεται καν ότι θα αρχίσει να υλοποιείται. Το βασικό εμπόδιο ονομάζεται Σαρόν. Κανένας άλλος ηγέτης, εκτός βεβαίως του Τζορτζ Μπους, δεν θα μπορούσε να παραβιάζει τα ψηφίσματα του ΟΗΕ, να περιφρονεί το Δικαστήριο της Χάγης, να προσβάλλει την Ευρωπαϊκή Ένωση, ατιμώρητα. Η Επιτροπή μόλις του πρότεινε να γίνει μέλος εκείνου που μια Επίτροπος αποκάλεσε “φιλικό κύκλο” και να επωφεληθεί των πλεονεκτημάτων της νέας πολιτικής της καλής γειτονίας. Πρέπει να γνωρίζουμε ότι αυτό το μέτρο ενδέχεται να παρερμηνευθεί χονδροειδώς από εκείνους που δεν ανέχονται την πολιτική των δύο μέτρων και δύο σταθμών. Εν προκειμένω, το αίτημά μου, κύριε Barroso, θα ήταν να ξεδιαλύνετε κάθε αμφισημία σε σχέση με αυτό, απαντώντας σε ένα διπλό ερώτημα: τι θα απαιτήσετε από τον κ. Σαρόν και ποια μέτρα προτείνετε αν επιμείνει να σας αγνοεί;
<SPEAKER ID="12" LANGUAGE="EN" NAME="Farage (IND/DEM )," AFFILIATION="εξ ονόματος της Ομάδας">
<P>
   . Κύριε Πρόεδρε, κύριε Barroso, είναι ευχάριστο το γεγονός ότι μπορούμε να συνεχίσουμε τη συζήτησή μας η οποία διακόπηκε με τόση αγένεια πριν από έναν μήνα.
<SPEAKER ID="13" LANGUAGE="PL" NAME="Libicki (UEN )," AFFILIATION="εξ ονόματος της Ομάδας">
<P>
   . – Κύριε Πρόεδρε, κυρίες και κύριοι, θέλω να σχολιάσω εν συντομία ορισμένα σημεία με τη σειρά με την οποία αναφέρθηκαν από τον κ. Barroso.
<P>
Θα ξεκινήσω με τα οικονομικά θέματα. Η στρατηγική της Λισαβόνας είναι μια θαυμάσια ιδέα, αλλά πρέπει να λαμβάνουμε υπόψη ότι, εάν επιθυμούμε να είναι ανταγωνιστική η Ευρώπη απέναντι στον υπόλοιπο κόσμο, η οικονομία της πρέπει να στηρίζεται γερά στην ελευθερία. Έχουν, πολύ ορθώς, ακουστεί πολλά στο παρόν Σώμα σχετικά με την ανάγκη για μια οικονομία βασισμένη στη γνώση και στις κοινωνικές αξίες. Εντούτοις, εάν η οικονομία της Ευρώπης δεν στηρίζεται στην ελευθερία, δεν πρόκειται να μπορέσει να ανταγωνιστεί επιτυχώς με τον υπόλοιπο κόσμο. Ο κ. Poettering φαίνεται ότι συμμερίζεται την ίδια άποψη, και συμφωνώ με τις απόψεις που διετύπωσε. Ο κ. Farage με πρόλαβε με όσα είπε, ενώ οι απόψεις του στηρίζονταν στην κοινή λογική. Πρέπει να πούμε “ναι” στην οικονομική ελευθερία, η οποία πρέπει να έχει απόλυτη προτεραιότητα.
<P>
Αναφερθήκατε στο περιβάλλον, κύριε Barroso. Η προστασία του περιβάλλοντος είναι αναμφίβολα ζωτικής σημασίας. Πρέπει να πούμε “ναι” στην προστασία του περιβάλλοντος, αλλά “όχι” στον ιδεολογικό δογματισμό. Είναι απαράδεκτο να βρίσκεται κανείς εγκλωβισμένος μεταξύ παραπετασμάτων όταν κινείται σε έναν από τους αυτοκινητόδρομους που διασχίζουν τα όμορφα γερμανικά τοπία, και όμως αυτό ακριβώς μου συμβαίνει δύο φορές την εβδομάδα. Τα συγκεκριμένα παραπετάσματα δεν έχουν εγκατασταθεί προς όφελος των κατοίκων αυτών των περιοχών, αλλά για να αποτραπούν τυχόν οχλήσεις στα ζώα. Ως εκ τούτου, μου στερείται η δυνατότητα να θαυμάσω το τοπίο, γεγονός απαράδεκτο. Παρόμοια περίπτωση είναι οι ανεμογεννήτριες τις οποίες είναι αδύνατον να μην προσέξει κανείς όταν ταξιδεύει στο θαυμάσιο τοπίο της περιοχής του Μέλανα Δρυμού. Αυτά τα άχρηστα και πολυδάπανα τερατουργήματα επιδοτούνται μάλιστα από τη γερμανική κυβέρνηση και την Ευρωπαϊκή Ένωση. Είναι, απλούστατα, επιζήμια για το περιβάλλον. Είναι σημαντικό να λαμβάνουμε υπόψη την οπτική πλευρά του περιβάλλοντος και να μην εξισώνουμε τα περιβαλλοντικά θέματα με την υπεράσπιση κάθε είδους δικαιωμάτων των ζώων.
<P>
Όσον αφορά τα κοινωνικά θέματα, δεν πρέπει να λησμονούμε ότι δεν περιορίζονται στη δημοκρατία και την ανοχή. Οι ηθικές αξίες διαδραματίζουν επίσης σημαντικό ρόλο. Οφείλω να δηλώσω, κύριε Barroso, ότι υποκύψατε στις πιέσεις της Αριστεράς όταν αναλάβατε τον ανασχηματισμό της ομάδας σας προκειμένου να καταλήξετε σε μια νέα υποψήφια Επιτροπή. Οι ενέργειές σας δεν αποτελούν καλό οιωνό για το μέλλον των ηθικών αξιών στην Ευρώπη.
<P>
Όσον αφορά, τέλος, την εξωτερική πολιτική, το πεδίο της δεν μπορεί να περιορίζεται στην Τουρκία και τη Βόρειο Αφρική, κύριε Barroso. Γνωρίζω πολύ καλά ότι οι πολίτες της παλαιάς Ένωσης παραθερίζουν σε αυτές τις χώρες. Αντιλαμβάνομαι επίσης ότι οι πολίτες της παλαιάς Ένωσης συναναστρέφονται καθημερινά ανθρώπους από αυτές τις περιοχές και όταν βρίσκονται στις χώρες τους στην Ευρώπη. Πρέπει, ωστόσο, να γίνει κατανοητό ότι η εξωτερική πολιτική αφορά επίσης τις χώρες που βρίσκονται πέρα από τα ανατολικά σύνορα της Ένωσης. Μέχρι πρόσφατα, αυτό θεωρείτο ότι αφορούσε τον ενιαίο τεράστιο χώρο της Ρωσίας. Κάτι τέτοιο δεν ισχύει. Πέρα από τα ανατολικά μας σύνορα υπάρχουν και άλλες χώρες εκτός της Ρωσίας, και αναφέρομαι κυρίως στην Ουκρανία. Η Ουκρανία είναι μια ελεύθερη χώρα και επιθυμεί να παραμείνει ελεύθερη. Αναφερθήκατε στην επίδειξη αλληλεγγύης προς την Αφρική, κύριε Barroso. Οι επιδοτήσεις δεν είναι ο καλύτερος τρόπος για να πράξουμε κάτι τέτοιο, καθόσον δεν είναι τίποτε περισσότερο από απλές σταγόνες στον ωκεανό. Ο καλύτερος τρόπος επίδειξης αλληλεγγύης είναι να αποσύρουμε τις επιδοτήσεις προς την ευρωπαϊκή γεωργία. Οι χώρες της Αφρικής θα είχαν τότε τη δυνατότητα να ανταγωνιστούν και να οικοδομήσουν ένα καλύτερο μέλλον.
<P>
Κύριε Barroso, εάν επιθυμούμε να μην περιοριζόμαστε σε κενολογίες, είναι άκρως σημαντικό να στηρίξουμε τη δράση μας σε ηθικές αρχές και στην κοινή λογική. Ευελπιστώ ότι αυτό είναι κάτι που θα λάβετε υπόψη σας. 
<SPEAKER ID="14" LANGUAGE="CS" NAME="Bobošíková (NI )." AFFILIATION="">
<P>
   – Κύριε Barroso, κυρίες και κύριοι, συζητούμε σήμερα τους στρατηγικούς προσανατολισμούς της Επιτροπής σας. Θέλω, συνεπώς, να ζητήσω από την Επιτροπή σας, σε συνεργασία ίσως με το Συμβούλιο, να στείλει ένα σαφές μήνυμα, το ταχύτερο δυνατό, σε όλους τους πολίτες της Ευρωπαϊκής Ένωσης όσον αφορά το τι πρόκειται να συμβεί εάν δεν επικυρωθεί το ευρωπαϊκό σύνταγμα κατά την προσεχή διετία έστω και σε μία χώρα. Αντιλαμβάνομαι ότι οι βασικές πολιτικές δυνάμεις του Ευρωπαϊκού Κοινοβουλίου θεωρούν αυτονόητη την επικύρωση του ευρωπαϊκού συντάγματος από το σύνολο των είκοσι πέντε κρατών μελών, αλλά σας βεβαιώνω ότι η πραγματικότητα στη χώρα μου είναι διαφορετική. Δεν λέω ότι δεν πρόκειται να επικυρωθεί το σύνταγμα, αλλά κανείς στη χώρα μου δεν θεωρεί δεδομένο ότι θα επικυρωθεί.
<P>
Θέλω να θίξω ένα περαιτέρω ζήτημα. Επί του παρόντος, το εγκριθέν Ευρωπαϊκό Σύνταγμα περιλαμβάνει επίσης σαφώς καθορισμένες δημοσιονομικές προοπτικές, τις οποίες εκπόνησε η Ευρωπαϊκή Επιτροπή για την περίοδο 2007-2013. Θεωρώ, συνεπώς, ότι είναι άκρως σημαντικό να λάβουν μια απάντηση, τόσο οι πολίτες όσο και το παρόν Κοινοβούλιο, στο ερώτημα του τι θα συμβεί εάν δεν τεθεί σε ισχύ το Ευρωπαϊκό Σύνταγμα. 
<SPEAKER ID="15" LANGUAGE="HU" NAME="Szájer (PPE-DE )." AFFILIATION="">
<SPEAKER ID="16" LANGUAGE="DA" NAME="Rasmussen (PSE )." AFFILIATION="">
<P>
   – Κύριε Πρόεδρε, κύριε Barroso, προηγουμένως ο Πρόεδρος της πολιτικής μας ομάδας, ο κ. Schulz, παρουσίασε το όραμά μας και μια σειρά πρακτικών προτάσεων, και οφείλω σήμερα, ως Πρόεδρος της Ομάδας των Σοσιαλιστών στο Ευρωπαϊκό Κοινοβούλιο κατά την Προεδρία σας, να σας αναφέρω δέκα σημεία πρακτικής σημασίας.
<P>
Πρώτον, όπως και ο ίδιος δηλώσατε, η Ευρώπη χρειάζεται την υλοποίηση της στρατηγικής της Λισαβόνας. Πρέπει να είναι πρακτική αλλά και εστιασμένη. Σας προτείνουμε ένα πενταετές πρόγραμμα βάσει του οποίου η ανάπτυξη της στρατηγικής της Λισαβόνας στην Ευρώπη θα εντάσσεται σε ένα χρονικό πλαίσιο εξίσου συγκεκριμένο με αυτό που είχαμε εφαρμόσει κατά τη δημιουργία της εσωτερικής αγοράς το 1992. Δεύτερον, χρειαζόμαστε μια νέα πολυετή ευρωπαϊκή αναπτυξιακή στρατηγική με μεγαλύτερο συντονισμό των προγραμμάτων δημοσίων επενδύσεων των εθνικών κυβερνήσεων. Επιδιώκοντας από κοινού την υλοποίηση αυτών των στόχων, επιτυγχάνουμε πολύ μεγαλύτερα αποτελέσματα. Τρίτον, χρειαζόμαστε μια πρόταση της Επιτροπής η οποία θα μπορεί να ενισχύσει την κοινωνική ευθύνη των επιχειρήσεων, ιδίως ενόψει της μεθόδου της εξωτερικής ανάθεσης και των σημαντικών προβλημάτων που άπτονται της προσαρμογής στα ευρωπαϊκά δεδομένα. Τέταρτον, είναι αναγκαία η ενίσχυση της ισότητας των φύλων στον χώρο εργασίας. Πέμπτον, πρέπει να διπλασιάσουμε τους στόχους όσον αφορά τη χρήση βιώσιμων πηγών ενέργειας έως το 2020 από 6% σε 12%. Εάν επιδείξουμε προσήλωση στην υλοποίηση αυτού του στόχου μπορούμε πραγματικά να επιτύχουμε. Έκτον, το πρόγραμμα της Επιτροπής πρέπει να δίδει πραγματικά μεγαλύτερη προτεραιότητα στην έρευνα, την ανάπτυξη και την κατάρτιση στο πλαίσιο των οικονομικών προβλέψεων. Έβδομον, χρειαζόμαστε ένα ευρωπαϊκό γραφείο θεμελιωδών δικαιωμάτων. Όγδοο, χρειαζόμαστε έναν χάρτη υπηρεσιών κοινής ωφέλειας ο οποίος θα μπορεί να θέσει τις αρχές που διέπουν τα δικαιώματα των πολιτών στο σύγχρονο κράτος πρόνοιας. Ένατο, κύριε Barroso, χρειαζόμαστε έναν κατάλογο κοινών αρχών όσον αφορά τις “βέλτιστες πρακτικές” κατά την ανταλλαγή πληροφοριών σχετικά με την ένταξη των μεταναστών στην κοινωνία μας. Δέκατο και τελευταίο, οφείλουμε, όπως αναφέρατε και ο ίδιος, να επιδείξουμε μεγαλύτερη αλληλεγγύη. Η Επιτροπή πρέπει να παρουσιάσει στο Ευρωπαϊκό Συμβούλιο, έως τον Ιούνιο του 2005, ένα φιλόδοξο σχέδιο για την αύξηση της κοινοτικής βοήθειας προς τις αναπτυσσόμενες χώρες, ένα σχέδιο το οποίο θα διασφαλίζει ότι, το 2009, η συνολική συνεισφορά μας θα ανέρχεται στο 0,5% του ΑΕγχΠ και θα εφαρμόσουμε έναν “οδικό χάρτη” με σκοπό την επίτευξη ποσοστού 0,7% το 2015.
<P>
Κύριε Barroso, ανέφερα εν συντομία μια σειρά σημαντικών σημείων τα οποία θεωρώ απαραίτητα για την επιτυχία του έργου της Επιτροπής. Χρειαζόμαστε καλούς ομιλητές, αλλά χρειαζόμαστε επίσης πρακτικά μέτρα. Ακούγοντας τη σημερινή σας παρέμβαση στο παρόν Σώμα, διαπιστώνω ότι η φιλοδοξία για αυτό υπάρχει. Θα αξιολογήσουμε το έργο σας βάσει των πρακτικών μέτρων που θα ληφθούν. Προσβλέπω στην καλή μας συνεργασία προς όφελος των πολιτών. 
<SPEAKER ID="17" LANGUAGE="DE" NAME="Alvaro (ALDE )." AFFILIATION="">
<P>
Τώρα, λοιπόν, αντιμετωπίζω το δύσκολο καθήκον να καταγράψω τις επιθυμίες μου. Η πρώτη είναι να δοθεί επιτέλους σε εμένα και σε όλους τους άλλους βουλευτές το δικαίωμα συναπόφασης στον τομέα της δικαιοσύνης και των εσωτερικών υποθέσεων. Το Ευρωπαϊκό Κοινοβούλιο περιμένει να συμμετέχει πλήρως από το 2005 σε αυτόν τον τόσο σημαντικό για την Ένωση τομέα. Το θεμέλιο της ευρωπαϊκής μας κοινωνίας είναι το κράτος δικαίου και κάθε πολίτης έχει ως γνώμονα τα πρότυπα της κοινότητας, διότι θεωρεί ότι έχουν εξεταστεί από την πλειοψηφία των νομίμων εκπροσώπων του και έχει διαπιστωθεί ότι είναι καλά. Επιθυμία μου είναι να γίνει πραγματικότητα αυτή η πεποίθηση.
<P>
Η τρίτη μου επιθυμία είναι να ληφθεί υπόψη η ανάγκη προστασίας των δεδομένων. Είναι πια καιρός να βρεθεί για τον τρίτο πυλώνα ένα μέσον σαν την οδηγία 95/46/EΚ για την προστασία των δεδομένων. Επιθυμία μου είναι να θυμηθεί ο Επίτροπος Frattini ότι επέδειξε πως συμφωνεί με αυτό.
<SPEAKER ID="18" LANGUAGE="" NAME="" AFFILIATION="Αντιπροέδρου">
<SPEAKER ID="19" LANGUAGE="EN" NAME="Smith, Alyn (Verts/ALE )." AFFILIATION="">
<P>
    Κύριε Πρόεδρε, θα ήθελα να απευθύνω έκκληση εξ ονόματος των απάτριδων εθνών της Ευρώπης. Όπως ο κ. Alvaro, εξεπλάγην από την εγγύτητα των Χριστουγέννων. Όλα τα καλά παιδάκια έφτιαξαν τους χριστουγεννιάτικους καταλόγους τους, και εμείς, αντί να τους στείλουμε στη Λαπωνία, τους στέλνουμε στο κτήριο Berlaymont. Κύριε Barroso, από εσάς εξαρτάται να ανακαλύψετε τον Ιανουάριο αν υπήρξατε Άγιος Βασίλης ή Σκρουτζ. Ωστόσο, ελπίζω ότι θα κάνετε τα Χριστούγεννά μας καλά και ευτυχισμένα.
<P>
Αναφέρομαι στην παράγραφο 3 του χριστουγεννιάτικου καταλόγου της κ. Frassoni και του κ. Cohn-Bendit με την αναφορά στο πρωτόκολλο επικουρικότητας, το οποίο είναι η μεγαλύτερη ευκαιρία που έχει η Επιτροπή να δώσει νόημα στις συχνά κενές φράσεις περί επικουρικότητας και προσέγγισης Ευρώπης και πολιτών. Το πρωτόκολλο επικουρικότητας είναι μια ευκαιρία για την Επιτροπή να κάνει κάτι γενναίο και καινοτόμο. Είναι απόλυτα εφικτό για την Επιτροπή να ενεργήσει σαν να ετίθετο σε ισχύ το πρωτόκολλο αυτήν τη στιγμή. Ανεξάρτητα από οποιαδήποτε απόφαση για το ίδιο το Σύνταγμα, η νέα Επιτροπή μπορεί να ενεργήσει με τρόπο τελείως διαφορετικό σε σχέση με τους προκατόχους της και να καλέσει το αρμόδιο θεσμικό όργανο την κατάλληλη στιγμή, είτε πρόκειται για κοινοβούλιο εθνικού κράτους είτε όχι.
<P>
Σας καλώ, κύριε Barroso, να κάνετε τα Χριστούγεννά μας καλά και ευτυχισμένα και να αξιοποιήσετε την Επιτροπή και το πρωτόκολλο επικουρικότητας για να δώσετε νόημα στις φράσεις περί επικουρικότητας και προσέγγισης Ευρώπης και πολιτών, γιατί θα κερδίσετε εσείς, θα κερδίσουμε εμείς, και θα κερδίσει η Ευρώπη. 
<SPEAKER ID="20" LANGUAGE="DE" NAME="Markov (GUE/NGL )." AFFILIATION="">
<P>
Επιτρέψτε μου να αναφέρω τρία παραδείγματα από το τρίτο μέρος: Στο άρθρο 177/78 θεσπίζεται η αρχή της ανοιχτής οικονομίας της αγοράς με ελεύθερο ανταγωνισμό. Στο άρθρο 147/48 υποβαθμίζονται οι κοινωφελείς υπηρεσίες που παρέχονται από τα επιμέρους κράτη μέλη και στο άρθρο 203, η πολιτική απασχόλησης γίνεται υποδεέστερη της οικονομικής πολιτικής. Αυτό οδηγεί από κοινωνική άποψη, από άποψη περιβαλλοντικής πολιτικής και από άποψη πολιτικής για την προστασία των εργαζομένων σε έναν ανελέητο ανταγωνισμό μειοδοσίας στον χώρο εργασίας. Κάθε τι που κάνει η Επιτροπή ακολουθεί επίσης αυτό το πρότυπο. Ζητάτε έναν γνώμονα, αλλά τον έχετε ήδη: είναι η οδηγία για τις υπηρεσίες, η οδηγία για τους λιμένες και το τρίτο πακέτο για τους σιδηροδρόμους.
<SPEAKER ID="21" LANGUAGE="DA" NAME="Bonde (IND/DEM )." AFFILIATION="">
<P>
Οι δημόσιες αρχές έχουν ένα και μόνο καθήκον: να δημοσιεύσουν το σχέδιο Συντάγματος και το εναλλακτικό κείμενο που εκπόνησε η Συνέλευση, κατά προτίμηση σε εύχρηστες για τους αναγνώστες εκδόσεις οι οποίες θα απευθύνονται σε κάθε δυνατή κοινωνική ομάδα. Η έκφραση απόψεων πρέπει να παραμείνει υπόθεση του ελευθέρου Τύπου, των πολιτικών ομάδων και κομμάτων, των πρωτοβουλιών πολιτών και των ενδιαφερομένων πλευρών. Τα κράτη δεν πρέπει να έχουν απόψεις και τα συντάγματα δεν πρέπει να έχουν συγκεκριμένο πολιτικό περιεχόμενο. Ένα κράτος είναι ένα πλαίσιο που απευθύνεται σε όλους τους πολίτες. Ένα σύνταγμα πρέπει απλώς να θέτει τους βασικούς κανόνες για τη θέσπιση νόμων. Είναι υπόθεση των πολιτών να αποφασίζουν την πολιτική χροιά των νόμων, είτε αυτοί εγκρίνονται στις Βρυξέλλες είτε στα εθνικά κοινοβούλια, είτε είναι καλοί είτε όχι. Είναι ολοκληρωτισμός να επιδιώκει κανείς να εκφράζει το κράτος μια συγκεκριμένη άποψη και να περιορίζει τους πολίτες σε μια συγκεκριμένη πολιτική. Η κ. Wallström θα δυσκολευτεί πολύ να παρουσιάσει αυτό το σχέδιο στο εκλογικό σώμα. Θα ήταν καλύτερο να εμμείνει στην πρόταση που η ίδια είχε καταθέσει, η οποία μοιάζει περισσότερο με το μήνυμα του Γκρούντβιγκ για “ελευθερία στον Λόκι αλλά και στον Θωρ”.
<SPEAKER ID="22" LANGUAGE="IT" NAME="Angelilli (UEN )." AFFILIATION="">
<SPEAKER ID="23" LANGUAGE="SK" NAME="Belohorská (NI )." AFFILIATION="">
<P>
   – Σας ευχαριστώ, κύριε Πρόεδρε. Κύριε Πρόεδρε της Επιτροπής, έχετε αναλάβει έναν πολύ σημαντικό ρόλο και, εν τέλει, όπως καταδεικνύει η σημερινή συζήτηση, είναι δύσκολο να δημιουργεί κανείς και εύκολο να επικρίνει. Να είστε βέβαιος ότι η συζήτηση που θα ακολουθήσει την παρουσίαση του προγράμματός σας θα είναι πολύ πιο δραματική από τη σημερινή, καθόσον έργο μας είναι να σας παρουσιάσουμε τους στόχους και τα οράματά μας. Καταρχάς, σας καλώ να εντάξετε τις μελλοντικές προοπτικές στα προγράμματά σας, και εν προκειμένω αναφέρομαι στο ενδιαφέρον για την επόμενη γενιά, για τους νέους και την εκπαίδευση. Σας καλώ επίσης να δώσετε προτεραιότητα στο παρελθόν και να δείξετε ενδιαφέρον για τη γενιά η οποία γερνάει, να ενδιαφερθείτε για τους ηλικιωμένους. Ο πρώτος πειραματικός και σαφέστατος στόχος θα είναι η Συνταγματική Συμφωνία στην οποία αναφέρθηκε η συνάδελφός μου, κ. Bobošíková. Είμαι βέβαιη ότι θα μπορέσετε να εγγυηθείτε στην Ευρωπαϊκή Κοινότητα ότι το έγγραφο που θα παρουσιάσετε θα είναι σύγχρονο και θα απλουστεύει όλους τους προηγούμενους παρωχημένους πλέον κανόνες του παιχνιδιού. Είστε ο πρώτος Πρόεδρος της Επιτροπής της διευρυμένης Κοινότητας. Σας καλώ να εκμεταλλευθείτε τις δυνατότητες που σας προσφέρουν τα δέκα νέα κράτη μέλη στα πρόσωπα των μελών της Επιτροπής, προκειμένου να μπορέσετε και εσείς να γκρεμίσετε το νοητό τείχος που υφίσταται μεταξύ της παλαιάς και της νέας Ευρώπης. Βρίσκεστε ενώπιον μιας ιστορικής περιόδου για την εκπλήρωση των στόχων σας και τη δικαίωση της εμπιστοσύνης που επιδείξαμε προς το πρόσωπό σας όταν σας ψηφίσαμε, αλλά, βεβαίως, το ίδιο ισχύει και για εμάς, καθόσον θα απαιτηθεί και η δική μας βοήθεια σε αυτήν την προσπάθεια. Δεν μπορώ να μιλήσω εξ ονόματος όλων των συναδέλφων μου, αλλά μπορείτε να είστε βέβαιος ότι οι βουλευτές της Σλοβακίας και ειδικότερα της πολιτικής μου παράταξης θα είναι πάντα διατεθειμένοι να συμμετάσχουν σε εποικοδομητικό διάλογο και στην υλοποίηση του προγράμματός σας. Θα το υπερψηφίσω και μπορώ να σας διαβεβαιώσω ότι θα παρακολουθώ με ιδιαίτερη προσοχή και ενδιαφέρον τον τομέα της υγείας. Η ελεύθερη κυκλοφορία των προσώπων είναι λόγια κενά περιεχομένου εάν δεν συνοδεύεται από αντίστοιχες παροχές υγειονομικής περίθαλψης. Εύχομαι ό,τι καλύτερο για τις προσπάθειές σας, κύριε Πρόεδρε, και φρονώ ότι τον Ιανουάριο θα μπορέσετε να καταρτίσετε ένα πρόγραμμα το οποίο θα συνάδει με τους στόχους μας. Σας ευχαριστώ. 
<SPEAKER ID="24" LANGUAGE="FI" NAME="Itälä (PPE-DE )." AFFILIATION="(Χειροκροτήματα)">
<SPEAKER ID="25" LANGUAGE="DE" NAME="Swoboda (PSE )." AFFILIATION="">
<P>
Για τον λόγο αυτόν σας παρακαλώ να εξετάσετε, μολονότι τώρα η σχετική εργασία είναι δικό μας καθήκον, μήπως θα πρέπει μελλοντικά να προχωρήσουμε με άλλες αρχές από αυτές της οδηγίας για τις υπηρεσίες. Και μια τελευταία παρατήρηση: συμφωνούμε όλοι ότι πρέπει να καταργήσουμε τη γραφειοκρατία και την ύπαρξη πληθώρας κανόνων. Αν, όμως, εξετάσετε τις νομικές γνωμοδοτήσεις για την ερμηνεία της οδηγίας για τις υπηρεσίες, θα δείτε ότι όλα αυτά είναι μόνο υποκριτικές κοινοτυπίες και η πραγματικότητα είναι διαφορετική. Συνεπώς, κύριε Barroso, παρακαλώ θερμά και εσάς και την Επιτροπή σας να προσφέρετε ξανά περισσότερη υποστήριξη και ενίσχυση στο ευρωπαϊκό πρότυπο της κοινωνικής και οικονομικής πολιτικής. 
<SPEAKER ID="26" LANGUAGE="NL" NAME="Neyts-Uyttebroeck, Annemie (ALDE )." AFFILIATION="">
<P>
   – Κύριε Πρόεδρε, κύριε Πρόεδρε της Επιτροπής, αξιότιμα μέλη της Επιτροπής, κυρίες και κύριοι, η πολιτική μου ομάδα αναμένει από την Επιτροπή να σημειώσει τουλάχιστον εξίσου καλές επιδόσεις με την προκάτοχό της στους τομείς εξωτερικής πολιτικής και πολιτικής ασφαλείας. Η κ. Ferrero-Waldner και ο κ. Mandelson βρίσκονται αντιμέτωποι με το δύσκολο έργο της συνέχισης της πολιτικής του κ. Patten και του κ. Lamy, διατηρώντας συγχρόνως στο ίδιο επίπεδο με το παρελθόν την καλή σχέση με τον κ. Σολάνα. Αναμένουμε από τον Επίτροπο Michel να εμφυσήσει νέα ζωή στην αναπτυξιακή πολιτική της Ένωσης. Η συνεκτικότητα θα είναι σημαντική προκειμένου να αποκτήσει η Ευρωπαϊκή Ένωση την ίδια σπουδαιότητα στο πεδίο της διεθνούς πολιτικής την οποία διαθέτει ήδη ως προς την παγκόσμια οικονομία. Αναμένουμε από την Επιτροπή να προετοιμάσει και να διευθύνει τις διαδικασίες ένταξης των χωρών που βρίσκονται σε εξέλιξη, συμπεριλαμβανομένης της ένταξης της Τουρκίας, και να υιοθετήσει μια πολιτική εις βάθος συνεργασίας με τους γείτονές μας.
<P>
Όλα αυτά είναι κατά το μάλλον ή ήττον παραδοσιακά αιτήματα, αλλά αναμένουμε περισσότερα από εσάς. Αναμένουμε ότι θα δραστηριοποιηθείτε πολύ περισσότερο στη Μέση Ανατολή και ότι θα ξεκινήσετε πλήρη διάλογο με τις Ηνωμένες Πολιτείες ως ισότιμοι εταίροι. Αναμένουμε ότι θα επεξεργαστείτε περαιτέρω την πολιτική για την Αφρική, χωρίς να λησμονούμε την προαγωγή της δημοκρατίας, του κράτους δικαίου και των ανθρωπίνων δικαιωμάτων. Αναμένουμε επίσης από την Επιτροπή να συνεχίσει την πολιτική του κ. Lamy και του κ. Fischler όσον αφορά το παγκόσμιο εμπόριο. Εξάλλου, οι προσπάθειες της Ένωσης είναι απολύτως αναγκαίες για την ενίσχυση του αναπτυξιακού προγράμματος της Ντόχα.
<SPEAKER ID="27" LANGUAGE="" NAME="Μανωλάκου (GUE/NGL )." AFFILIATION="">
<SPEAKER ID="28" LANGUAGE="NL" NAME="Blokland (IND/DEM )." AFFILIATION="">
<P>
   – Κύριε Πρόεδρε, το Ευρωπαϊκό Κοινοβούλιο συζητά σήμερα τους στρατηγικούς και πολιτικούς στόχους της Επιτροπής, ενώ η ανάμνηση της πρόσφατης αντιπαράθεσης μεταξύ των δύο αυτών ευρωπαϊκών θεσμικών οργάνων είναι ακόμη νωπή. Με πολλούς και διάφορους τρόπους, το παρόν Σώμα υπενθυμίζει στον Πρόεδρο Barroso το γεγονός ότι, κατόπιν πιέσεων του Ευρωπαϊκού Κοινοβουλίου, έδωσε σημαντικές ενίοτε υποσχέσεις. Θέλω να επιστήσω ειδικότερα την προσοχή σας σε μία από αυτές τις δεσμεύσεις, ήτοι στην υπόσχεσή του να δραστηριοποιηθεί ενεργά στους τομείς της προστασίας και προαγωγής των βασικών δικαιωμάτων, των ίσων ευκαιριών και της προσπάθειας καταπολέμησης των διακρίσεων. Έχουμε την άποψη ότι η Επιτροπή πρέπει να διαμορφώνει την πολιτική της κατά τρόπο που η Ευρωπαϊκή Ένωση να μην καθορίζει εκ νέου τα όρια της ηθικής δεοντολογίας. Η καταπολέμηση των διακρίσεων δεν πρέπει να καταλήξει στον παραγκωνισμό απόψεων για τον γάμο οι οποίες στηρίζονται στη Βίβλο, καθώς και της άποψης ότι η ζωή πρέπει να προστατεύεται.
<SPEAKER ID="29" LANGUAGE="NL" NAME="Claeys (NI )." AFFILIATION="ποιος">
<P>
   – Κύριε Πρόεδρε, εάν συζητήσουμε τους στρατηγικούς και πολιτικούς προσανατολισμούς της ΕΕ, θα καταλήξουμε αναπόφευκτα να συζητήσουμε το θέμα της Τουρκίας. Παρόλο που το Κοινοβούλιο, η Επιτροπή και το Συμβούλιο δεν έχουν θελήσει μέχρι στιγμής να ξεκινήσουν καν μια συζήτηση σχετικά με τα όρια της Ευρώπης, είναι σχεδόν βέβαιον ότι θα ξεκινήσουν ενταξιακές διαπραγματεύσεις με την Τουρκία, μια μη ευρωπαϊκή χώρα, η οποία μάλιστα την περίοδο που αναμένεται να ενταχθεί στην Ένωση θα έχει περισσότερα από 80 εκατομμύρια κατοίκους. Τι θαυμάσια στρατηγική σκέψη!
<P>
Ακόμη δεν έχουν πραγματοποιηθεί σοβαρές μελέτες όσον αφορά τις επιπτώσεις της μετανάστευσης από την Τουρκία. Η ΕΕ αποξενώνεται όλο και περισσότερο από τους πολίτες της. Ακούμε να επαναλαμβάνεται μέχρι αηδίας η προτροπή να φέρουμε την Ευρώπη πιο κοντά στον πολίτη, αλλά την αποφασιστική στιγμή δεν γίνεται τίποτε. Το ζήτημα της Τουρκίας είναι θαυμάσιο παράδειγμα ως προς αυτό. Αποτελεί μια θαυμάσια ευκαιρία για να ζητηθεί η γνώμη των πολιτών, και όμως είναι απίθανο να πραγματοποιηθεί δημοψήφισμα έστω και σε ένα κράτος μέλος. Ο Επίτροπος Michel εξήγησε γιατί συμβαίνει αυτό όταν ακόμη ήταν υπουργός Εξωτερικών του Βελγίου. Είχε δηλώσει ότι ένα δημοψήφισμα για ένα τέτοιο θέμα θα ξεκινούσε μια συζήτηση με έντονες αντιπαραθέσεις σχετικά με το Ισλάμ, μεταξύ άλλων, η οποία θα ωφελούσε μόνο τα κόμματα της Δεξιάς. Κατά τη γνώμη του, οι δυτικές μας δημοκρατίες δεν θα είχαν τα μέσα για να ελέγξουν και να πλαισιώσουν τον δημόσιο διάλογο για παρόμοια θέματα.
<P>
Αυτή η αντιδημοκρατική ομολογία πίστης προκαλεί τουλάχιστον αμηχανία. Εν πάση περιπτώσει, όμως, οφείλουμε να ευχαριστήσουμε τον κ. Michel για την ειλικρίνειά του. Δήλωσε απερίφραστα κάτι που πολλοί από τους συναδέλφους του στην Επιτροπή σκέπτονται κατ’ ιδίαν. Η Ευρώπη αντιμετωπίζει τεράστιο πρόβλημα δημοκρατικής νομιμοποίησης και λογοδοσίας, και δεν φαίνεται να υπάρχουν σημεία βελτίωσης στο προσεχές μέλλον – το αντίθετο μάλιστα. 
<SPEAKER ID="30" LANGUAGE="PT" NAME="Silva Peneda (PPE-DE )." AFFILIATION="">
<SPEAKER ID="31" LANGUAGE="FR" NAME="Désir (PSE )." AFFILIATION="">
<SPEAKER ID="32" LANGUAGE="EN" NAME="Duff (ALDE )." AFFILIATION="">
<P>
    Κύριε Πρόεδρε, λυπάμαι που συμπληρώνω τον κατάλογο στρατηγικών προτεραιοτήτων του κ. Barroso –ο οποίος μεγάλωσε ήδη στη διάρκεια της συζήτησης– αλλά ελπίζω ότι η Επιτροπή θα εστιάσει στην αναγκαιότητα αποτροπής της κατάρρευσης της διατλαντικής εταιρικής σχέσης. Σήμερα υπάρχει μια επικίνδυνη και πρωτόγνωρη αμερικανική αντίδραση στην ευρωπαϊκή ολοκλήρωση. Η Ευρώπη και η Αμερική αποκλίνουν σε μια σειρά σημαντικών θεμάτων: εμπόριο, επιστήμη, θεμελιώδη δικαιώματα, αλλαγή του κλίματος, νομισματική πολιτική, πολιτική ανταγωνισμού, εξωτερική πολιτική, πολιτική ασφάλειας και άμυνας και Σύνταγμα. Είναι προτεραιότητα όλων μας να τεθεί σε ισχύ το Σύνταγμα. Πρέπει να αγωνιστούμε για αυτό τόσο στην άλλη πλευρά του Ατλαντικού όσο και στο εσωτερικό των κρατών μελών.
<SPEAKER ID="33" LANGUAGE="IT" NAME="Guidoni (GUE/NGL )." AFFILIATION="">
<P>
    Κύριε Πρόεδρε, κυρίες και κύριοι, κύριε Barroso, με τη στρατηγική της Λισαβόνας η Ευρώπη έθεσε μεταξύ άλλων τον φιλόδοξο στόχο να καταστεί η πλέον προηγμένη κοινωνία της γνώσης στον κόσμο.
<P>
Ωστόσο, ένας τέτοιος στόχος δεν μπορεί να επιτευχθεί χωρίς την ενίσχυση της βασικής έρευνας και της καινοτομίας, οι οποίες, με τη σειρά τους, απαιτούν την ενίσχυση των υλικών ικανοτήτων, των υποδομών και των ευρωπαϊκών κέντρων αριστείας, καθώς και την επιδίωξη της βελτίωσης του ανθρώπινου δυναμικού με την είσοδο χιλιάδων νέων ερευνητών. Η επιτάχυνση αυτή απαιτεί την αύξηση των επενδύσεων για την έρευνα έως το 3%, τόσο σε επίπεδο μεμονωμένων κρατών μελών όσο και στο σύνολο της Ευρωπαϊκής Ένωσης. Η πρόταση της Επιτροπής Πρόντι έθετε ως όριο δαπάνης το 1,24% του ΑΕΕ, αλλά ορισμένα σημαντικά κράτη της Ένωσης έθεσαν ήδη δημόσια το ανώτατο όριο στο 1%.
<SPEAKER ID="34" LANGUAGE="PL" NAME="Giertych (IND/DEM )." AFFILIATION="(Χειροκροτήματα)">
<P>
   – Κύριε Πρόεδρε, είμαι πολύ ικανοποιημένος που ο κ. Barroso επιθυμεί να ακούσει τις απόψεις του παρόντος Σώματος όσον αφορά το έργο της Επιτροπής. Θα προχωρήσω τώρα στις παρατηρήσεις μου.
<SPEAKER ID="35" LANGUAGE="DE" NAME="Karas (PPE-DE )." AFFILIATION="(Χειροκροτήματα)">
<P>
Κύριε Πρόεδρε της Επιτροπής, να αποσύρετε την πρόταση Almunia για το Σύμφωνο Σταθερότητας και Ανάπτυξης, διότι αποδυναμώνει την Επιτροπή και το κοινοτικό δίκαιο. Πρέπει να ενισχύσουμε τους κοινούς κανόνες.
<SPEAKER ID="36" LANGUAGE="NL" NAME="Wiersma (PSE )." AFFILIATION="Ostpolitik">
<P>
Μέχρι στιγμής, βασιζόμασταν στην εξαίρετη σχέση μεταξύ του Επιτρόπου Patten και του Ύπατου Εκπροσώπου κ. Σολάνα. Ωστόσο, τώρα οδεύουμε προς ένα ελαφρώς διαφορετικό σενάριο, το οποίο έχει προβλεφθεί στο Σύνταγμα. Εκείνο που πρωτίστως αναμένουμε και ζητούμε από την Επιτροπή είναι, εν αναμονή της έγκρισης και επικύρωσης του Συντάγματος, να συνεχίσει να εργάζεται στο ίδιο πνεύμα και να αναζητήσει πλέον ένα πρότυπο ολοκλήρωσης στο πλαίσιο του οποίου οι διάφοροι πυλώνες, ειδικότερα δε ο πρώτος, ο δεύτερος και ο τρίτος πυλώνας, θα μπορέσουν να συνδυαστούν.
<SPEAKER ID="37" LANGUAGE="SV" NAME="Lax (ALDE )." AFFILIATION="">
<P>
Τέλος, χρειαζόμαστε μια συνεπή και δυναμική πολιτική και προς τους ανατολικούς γείτονες της ΕΕ. Η κρίση στην Ουκρανία αποκάλυψε τις αδυναμίες στην πολιτική γειτονίας μας. Η ΕΕ πρέπει επίσης να ενισχύσει τη στρατηγική της και να επιδείξει συνέπεια στην πολιτική της προς τις χώρες του Καυκάσου, τη Μολδαβία και τη Ρωσία. Αυτά ακριβώς τα θέματα έθιξε και ο κ. Wiersma.
<P>
Μου είναι εύκολο να συμφωνήσω με τα λόγια του Προέδρου της Επιτροπής, κ. Barroso, στο τμήμα της ομιλίας του που εκφώνησε στα γαλλικά: “Nous devons fixer les priorités pour l'ensemble de l'union» [πρέπει να θέσουμε προτεραιότητες για το σύνολο της Ευρώπης]. 
<SPEAKER ID="38" LANGUAGE="IT" NAME="Musacchio (GUE/NGL )." AFFILIATION="">
<P>
Ωστόσο, ενώ συζητάτε για την αναθεώρηση της στρατηγικής της Λισαβόνας, εξακολουθούν να εφαρμόζονται κάποιες επιλογές που υποδηλώνουν συγκεκριμένη κατεύθυνση. Για τον σκοπό αυτόν, θα ήθελα να αναφέρω δύο χειροπιαστά παραδείγματα. Το πρώτο αφορά μια πρόταση οδηγίας, την επονομαζόμενη οδηγία Bolkestein, η οποία κατά την άποψή μας πρέπει να απορριφθεί. Ζητούμε να αποσυρθεί, καθώς πρόκειται για ένα πραγματικό άθροισμα αρνητικών και παράλληλα ακατανόητων θέσεων που θα οδηγούσε σε μια αληθινή ζούγκλα όπου θίγονται τα θεμελιώδη δικαιώματα των εργαζομένων και των πολιτών παράλληλα με την ποιότητα των υπηρεσιών και, κατά συνέπεια, ορθώς αντιτίθενται τα συνδικάτα και οι ευρύτερες κοινωνικές δυνάμεις.
<P>
Το δεύτερο παράδειγμα αφορά την πρόταση κανονισμού REACH για τον εκσυγχρονισμό της χημικής μας βιομηχανίας από άποψη ποιότητας και προστασίας της υγείας, του οποίου ζητούμε με αποφασιστικότητα την ταχεία έγκριση. Πρόκειται για δύο συγκεκριμένες επιλογές που καταδεικνύουν δύο διαφορετικές ιδέες της Ευρώπης. 
<SPEAKER ID="39" LANGUAGE="EN" NAME="Harbour (PPE-DE )." AFFILIATION="">
<P>
    Κύριε Πρόεδρε, το θέμα της συζήτησης είναι οι στρατηγικές προτεραιότητες. Ως συντονιστής της Ομάδας μου στην Επιτροπή Εσωτερικής Αγοράς και Προστασίας των Καταναλωτών, θέλω να εστιάσω σε μια βασική προτεραιότητα: την εσωτερική αγορά. Θέλω να πω απαντώντας σε προηγούμενα σχόλια –δυστυχώς, ορισμένοι ομιλητές έχουν ήδη αποχωρήσει– ότι η στήριξη του Επιτρόπου για την οδηγία περί υπηρεσιών της εσωτερικής αγοράς είναι ιδιαίτερα ευπρόσδεκτη, καθώς η οδηγία αποτελεί θεμελιώδες στοιχείο της ολοκλήρωσης της εσωτερικής αγοράς. Οι υπηρεσίες καταλαμβάνουν το 60% της ευρωπαϊκής οικονομίας, και υπάρχει ένα ολοκληρωμένο δίκτυο περιορισμών κατά του ανταγωνισμού μεταξύ των κρατών μελών.
<P>
Κύριε Barroso, μην αποσύρετε την οδηγία: βελτιώστε την. Φοβάμαι πως ορισμένοι συνάδελφοί μου ζουν στο παρελθόν και την αποκαλούν “οδηγία Bolkestein”. Ελπίζω, καταρχάς, ότι θα αρχίσουν να ζουν στην εποχή τους και θα δοκιμάσουν να την αποκαλέσουν “οδηγία McCreevy”, αλλά ίσως, με τη στήριξή σας, να ονομαστεί “οδηγία Barroso”. Ποιος ξέρει;
<SPEAKER ID="40" LANGUAGE="HU" NAME="Kósáné Kovács (PSE )." AFFILIATION="και">
<P>
Η δεύτερη σημαντική σειρά στόχων αφορά την άσκηση των αρμοδιοτήτων στον τομέα της ελευθερίας της ασφάλειας, καθώς και της ασφάλειας της δικαιοσύνης. Δεν τίθεται θέμα επιλογής μεταξύ ελευθερίας ασφάλειας, είτε ασφάλειας δικαιοσύνης. Ο Martin Schulz ανέφερε κάτι που έχω επίσης ακούσει από τα χείλη υψηλόβαθμου ευρωπαίου αξιωματούχου, ότι δηλαδή οι πρόσφυγες που έρχονται στην Ευρωπαϊκή Ένωση φέρουν μαζί τους τον κίνδυνο της τρομοκρατίας. Ευελπιστώ ότι απορρίπτετε αυτήν την άποψη. Επιπλέον, είναι απαράδεκτο να θεωρούμε ότι οι διαφορετικές πολιτιστικές καταβολές ή οι μη χριστιανικές θρησκευτικές απόψεις μπορεί να επισύρουν οποιαδήποτε μορφή υποψίας. Απαιτείται η λήψη ειδικών νομοθετικών μέτρων κατά των διακρίσεων, και σας καλώ να θυμηθείτε την υπόσχεσή σας ότι θα καταβάλετε προσπάθειες σε προσωπικό επίπεδο και θα πραγματοποιήσετε το οργανωτικό έργο που απαιτείται για τη λήψη των αναγκαίων νομοθετικών μέτρων. 
<SPEAKER ID="41" LANGUAGE="DE" NAME="Schierhuber (PPE-DE )." AFFILIATION="">
<P>
    Κύριε Πρόεδρε, κύριε Πρόεδρε της Επιτροπής, κυρία Αντιπρόεδρε, κυρίες και κύριοι, οι κατευθυντήριες γραμμές του στρατηγικού σχεδιασμού πρέπει να συμπεριλαμβάνουν τον τομέα της κοινής γεωργικής πολιτικής, διότι και στον τομέα αυτόν εφαρμόζονται οι αποφάσεις του Συμβουλίου του Λουξεμβούργου. Τον Ιούνιο του 2003 αποφασίστηκε μια ευρεία μεταρρύθμιση της κοινής γεωργικής πολιτικής που σε μερικά κράτη μέλη δεν έχει ακόμα εφαρμοστεί, μια μεταρρύθμιση που έφερε βαθιές αλλαγές και οδήγησε και οδηγεί ακόμα σε πολλές συζητήσεις και ανασφάλειες.
<P>
Κύριε Πρόεδρε της Επιτροπής, στον τομέα των δημοσιονομικών προοπτικών για την περίοδο 2010-2013 πρέπει να ξέρουμε τι θέλουμε από αυτήν την Ευρώπη. Σε μια διευρυμένη Ευρώπη, μια ισορροπημένη πολιτική συνοχής και μια διαρθρωτική πολιτική είναι τώρα πιο σημαντικές παρά ποτέ προκειμένου να αντισταθμίσουν τις διαρθρωτικές διαφορές. Η επικείμενη ανάπτυξη της υπαίθρου σχετίζεται με τη γενική χρηματοδότηση του δεύτερου πυλώνα και τη συνακόλουθη διατήρηση μιας ελκυστικής και δραστήριας υπαίθρου, που δεν μπορεί να υπάρξει χωρίς τους αγρότες που εργάζονται εκεί. Έτσι, από αυτήν τη ρύθμιση προκύπτει και ένα μέρος των χρημάτων για τον δεύτερο πυλώνα. Εδώ μας ενδιαφέρουν και οι περιφέρειές μας με τα χωριά και τις πόλεις τους. Η Ευρώπη χρειάζεται σαφείς στόχους και στρατηγικές. Οι πολίτες περιμένουν επίσης να τους προσφέρουμε συγκεκριμένες λύσεις για τα ευαίσθητα ζητήματα της μετανάστευσης, του ασύλου και της ασφάλειας. Όταν απαντηθούν όλα αυτά τα ερωτήματα, πρέπει να υπάρξει και η ανάλογη χρηματοδότηση. Κάθε άλλη προσέγγιση δεν είναι αξιόπιστη και δεν θα μας φέρει κοντύτερα στους Ευρωπαίους πολίτες. 
<SPEAKER ID="42" LANGUAGE="ES" NAME="Martínez Martínez (PSE )." AFFILIATION="">
<P>
Η καταπολέμηση του AIDS και άλλων ασθενειών που συνδέονται με τη φτώχεια και την υπανάπτυξη, όπως η ελονοσία και η φυματίωση, πρέπει επίσης να είναι προτεραιότητές μας, το ίδιο και η προώθηση των γυναικών στις χώρες με τις οποίες συνεργαζόμαστε προκειμένου να διασφαλίσουμε την ανάπτυξή τους και τον διάλογο μεταξύ πολιτισμών, τον οποίο έθεσε σε εφαρμογή ο Πρόεδρος της ισπανικής κυβέρνησης.
<SPEAKER ID="43" LANGUAGE="PL" NAME="Olbrycht (PPE-DE )." AFFILIATION="(Χειροκροτήματα)">
<P>
   – Κύριε Πρόεδρε, κύριε Πρόεδρε της Επιτροπής, κυρίες και κύριοι, η νέα Επιτροπή ξεκινά το έργο της σε μια περίοδο η οποία είναι δεδομένο ότι θα καταγραφεί ως περίοδος καμπής στην ιστορία της Ένωσης. Έχει συμπέσει η εξέταση μιας σειράς σημαντικών θεμάτων· αναφέρομαι σε μια πρώτη αξιολόγηση της πρόσφατης διεύρυνσης, στις προετοιμασίες για τις μελλοντικές διευρύνσεις, συμπεριλαμβανομένης της σύνθετης συζήτησης όσον αφορά την ένταξη της Τουρκίας, στην αρχική αξιολόγηση των μέτρων που απορρέουν από τη στρατηγική της Λισαβόνας, καθώς και στην προετοιμασία των νέων δημοσιονομικών προοπτικών για την περίοδο 2007-2013.
<SPEAKER ID="44" LANGUAGE="" NAME="" AFFILIATION="Αντιπροέδρου">
<SPEAKER ID="45" LANGUAGE="FI" NAME="Paasilinna (PSE )." AFFILIATION="">
<P>
Τι είναι η αειφόρος ανάπτυξη; Είναι η περιβαλλοντική, η κοινωνική ή η πνευματική ανάπτυξη; Προφανώς, είναι όλα αυτά, αλλά κυρίως η πνευματική ανάπτυξη. Εάν το πρωτοβάθμιο εκπαιδευτικό σύστημα των χωρών μας αποτύχει, δεν πρόκειται να υπάρξει αειφόρος ανάπτυξη. Στη χώρα μου, το 15% των εφήβων αγοριών έχουν εγκαταλείψει το σχολείο. Η σχέση μεταξύ σχολείου και σπιτιού δεν είναι πλέον βιώσιμη, παρά το γεγονός ότι επί σειρά ετών η χώρα μου ήταν η πρώτη σε όλον τον κόσμο στον τομέα της πρωτοβάθμιας εκπαίδευσης.
<P>
Τι κάνουμε στην Ευρώπη; Το αποτέλεσμα θα είναι μια Ευρώπη ο πληθυσμός της οποίας θα γερνά και θα χαρακτηρίζεται από χαμηλό επίπεδο εκπαίδευσης. Τι είδους αειφόρος ανάπτυξη είναι αυτή; Οφείλουμε να επενδύσουμε στην έρευνα και την ανάπτυξη προϊόντων. Ένα ανώτατο ποσοστό 3% είναι ανέφικτο, με την εξαίρεση δύο χωρών. Μελετήστε τα στατιστικά στοιχεία. Οι χώρες που έχουν επιτύχει αυτό το επίπεδο βρίσκονται στην κορυφή όλων των στατιστικών μελετών. Αυτό μας προσφέρει ένα καλό παράδειγμα του τι πρέπει να γίνει. Διανύουμε τον αιώνα της επανάστασης στους τομείς των πληροφοριών και της τεχνολογίας. Μετά τα μέσα της δεκαετίας του 1990, το 40% της ανταγωνιστικότητάς μας στηρίζεται στις νέες τεχνολογίες, ενώ το αντίστοιχο ποσοστό για τις Ηνωμένες Πολιτείες είναι 60%. Δεν μπορούμε παρά να βγούμε κερδισμένοι από αυτό. Απευθύνω έκκληση στον κ. Barroso και στην Επιτροπή να εκμεταλλευτούν αυτά τα δεδομένα· διαφορετικά, θα υποσκελιστούμε από άλλες χώρες. 
<SPEAKER ID="46" LANGUAGE="DE" NAME="Ferber (PPE-DE )." AFFILIATION="">
<P>
    Κύριε Πρόεδρε, κύριε Πρόεδρε της Επιτροπής, κυρίες και κύριοι, θα αναφέρω μόνο τρία σημεία για το ερώτημα σχετικά με το τι θα πρέπει να γίνει τα επόμενα πέντε χρόνια. Πρώτον, το μεγάλο μας καθήκον μετά την 1η Μαΐου 2004 είναι να σταθεροποιήσουμε τη διαδικασία της ευρωπαϊκής ολοκλήρωσης. Δεν πρέπει να φορτωθούμε υπερβολικά και να δεχθούμε τώρα πολύ γρήγορα πάρα πολλά νέα κράτη μέλη στην Ευρωπαϊκή Ένωση, αλλά να σταθεροποιήσουμε τις επιτυχίες μας μαζί με τα δέκα νέα κράτη μέλη μας, γιατί θέλουν να το κάνουν και να συμβάλουν ενεργά σε αυτό.
<P>
Δεύτερον, πρέπει να ενισχύσουμε την ανταγωνιστικότητα της Ευρωπαϊκής Ένωσης, και εδώ εντάσσονται πολλά που πρέπει να μπουν σε δεύτερη μοίρα. Θα ήθελα να επαναλάβω ξεκάθαρα στο σημείο αυτό το ερώτημα: έχει νόημα –χαίρομαι που είναι τώρα εδώ η κ. Αντιπρόεδρος– να ενισχύουμε την ανταγωνιστικότητα των βιομηχανιών εκτός Ευρωπαϊκής Ένωσης με το πρόγραμμα REACH και να εγκαινιάσουμε μέσα στην Ένωση ένα πρόγραμμα αποβιομηχανοποίησης; Θα ήθελα να δώσω έμφαση σε αυτό που είπε η κ. Schierhuber για την οργάνωση της αγοράς ζάχαρης. Έχει νόημα να επιτρέπουμε να εισάγεται στην Ευρώπη ζάχαρη που έχει παραχθεί στη Βραζιλία με μεθόδους που περιφρονούν το περιβάλλον και τον άνθρωπο, τη στιγμή που κάνουμε τη ζωή των αγροτών μας δύσκολη επιβάλλοντας όλο και περισσότερες επιταγές; Ενισχύουμε άραγε έτσι την ανταγωνιστικότητα της Ευρωπαϊκής Ένωσης; Τέτοια είναι τα ερωτήματα που θα πρέπει να αντιμετωπίσει τα επόμενα πέντε χρόνια η Επιτροπή.
<SPEAKER ID="47" LANGUAGE="" NAME="Ξενογιαννακοπούλου (PSE )." AFFILIATION="">
<SPEAKER ID="48" LANGUAGE="EN" NAME="Bushill-Matthews (PPE-DE )." AFFILIATION="">
<P>
    Κύριε Πρόεδρε, στην αρχή της συζήτησης ο κ. Poettering αναφέρθηκε σε ψήφισμα της Ομάδας ΕΛΚ-ΕΔ. Πρόκειται για εξαιρετικό έγγραφο, και σας το συνιστώ, κύριε Barroso. Η προτεραιότητά του είναι και δική σας προτεραιότητα: η ενίσχυση της ανταγωνιστικότητας και της ευημερίας της Ευρώπης. Αναγνωρίζει ότι αυτό μπορεί να επιτευχθεί μόνο με οικονομική μεταρρύθμιση και, στο πλαίσιο του μεταρρυθμιστικού προγράμματος, καλεί την Επιτροπή να δείξει μεγαλύτερη ηγετική ικανότητα για να ενισχύσει την ευελιξία στις αγορές εργασίας. Αυτό δεν σημαίνει ότι η Επιτροπή πρέπει να οδηγήσει στη γη της επαγγελίας μόνο μεμονωμένα κράτη μέλη αλλά και μεμονωμένους Επιτρόπους.
<P>
Όλοι πιστεύουμε ολόψυχα στη σπουδαιότητα της κοινωνικής δικαιοσύνης και της κοινωνικής συνοχής, αλλά η μεγαλύτερη κοινωνική αδικία είναι η ανεργία: μία από τις βασικότερες πηγές του κοινωνικού αποκλεισμού είναι η ανεργία. Ο κ. Schulz αναφέρθηκε νωρίτερα στα δικαιώματα των εργαζομένων, τα οποία είναι, ασφαλώς, σημαντικά, αλλά πρέπει επίσης να εστιάσουμε στα δικαιώματα των ανέργων, στα δικαιώματα όσων είναι πρόθυμοι να εργαστούν, αλλά δεν μπορούν να βρουν εργασία. Γι’ αυτό η Επιτροπή στο σύνολό της πρέπει να έχει το θάρρος να επανεξετάσει και να σταθμίσει εκ νέου την κοινωνική ατζέντα και να προωθήσει την απασχόληση ως προτεραιότητα, με κατευθυντήρια αρχή την ευελιξία στις αγορές εργασίας. Κύριε Barroso, αν δεν το κάνετε αυτό, δεν θα πετύχετε. Αν δεν το κάνετε αυτό, η Ευρώπη δεν θα πετύχει. Πρέπει να πετύχετε, και σας ευχόμαστε καλή επιτυχία. 
<SPEAKER ID="49" LANGUAGE="PL" NAME="Saryusz-Wolski (PPE-DE )." AFFILIATION="">
<P>
   – Κύριε Barroso, σε εσάς ανατέθηκε ο ρόλος του ηγέτη μιας αλλαγμένης Ένωσης. Οι αλλαγές αυτές έχουν επέλθει λόγω της ένταξης των δέκα νέων κρατών μελών και των νέων ανατολικών συνόρων. Το παρόν Σώμα θεωρεί ότι έχετε κάθε πρόθεση να εκπληρώσετε την ιστορική αποστολή της νέας Επιτροπής. Εντούτοις, εάν η δράση της Επιτροπής χαρακτηρίζεται από αδράνεια και εάν η στρατηγική της πολιτική προσέγγιση δεν λάβει υπόψη αυτές τις δύο νέες παραμέτρους, η αποστολή σας δεν πρόκειται να είναι επιτυχής, κύριε Πρόεδρε της Επιτροπής.
<P>
Η εν λόγω αποστολή συνίσταται στην ένωση μιας Ευρώπης η οποία κόπηκε στα δύο στη Γιάλτα. Περιλαμβάνει τη δημιουργία μιας νέας ανατολικής διάστασης για την Ευρωπαϊκή Ένωση. Ο πρώτος στόχος πρέπει να είναι η επανένωση της Ευρώπης, ενώ η διασφάλιση της εμπέδωσης της θεωρητικής διεύρυνσης, με την ενίσχυση της συνοχής και της οικονομικής αλληλεγγύης, πρέπει να αποτελέσει έναν από τους κύριους και διαρκείς στόχους της Επιτροπής Barroso. Πρέπει να αποτελέσει ιδιαίτερο στόχο, και όχι δευτερεύουσα επιδίωξη σε σχέση με τη στρατηγική της Λισαβόνας, η οποία μάλιστα θα απορροφάται από αυτήν την τελευταία. Επιπλέον, η χρηστή διακυβέρνηση της νέας Ένωσης απαιτεί την επίτευξη της συνοχής μέσω της εξάλειψης των διαφορών στην οικονομική ανάπτυξη.
<P>
Κατά δήλωσή σας στο παρόν Σώμα, κύριε Barroso, δεν μπορεί κανείς να έχει περισσότερη Ευρώπη με λιγότερα χρήματα. Πρέπει, συνεπώς, να αντιταχθείτε με σθένος στην εγωιστική στάση των αμιγώς συνεισφερόντων και των κρατών μελών τα οποία δεν είναι πλέον επιλέξιμα για παροχή χρηματοδότησης από τα ταμεία συνοχής, λόγω της οικονομικής επιτυχίας που έχουν σημειώσει. Το νέο Σύνταγμα απαιτεί μεγαλύτερη πολιτική αλληλεγγύη, και δεν είναι δυνατόν να διασφαλιστεί η αξιόπιστη ολοκλήρωση της Ένωσης βάσει αυτού του νέου Συντάγματος, όταν συγχρόνως απορρίπτεται ή μειώνεται ουσιαστικά η οικονομική αλληλεγγύη. Μια τέτοια πολιτική θα ήταν ανακόλουθη και, ως εκ τούτου, αναποτελεσματική. Σας απευθύνω έκκληση, κύριε Barroso, να υπερασπιστείτε την αρχική δημοσιονομική πρόταση την οποία κατέθεσε η Επιτροπή. Σας καλώ να πραγματοποιήσετε μια εις βάθος συζήτηση με την Επίτροπο Grybauskaitė. Έχουμε την αίσθηση ότι, στο Κοινοβούλιο, υιοθέτησε μια στάση η οποία έρχεται σε αντίθεση με τη δική σας.
<P>
Ο δεύτερος στόχος πρέπει να είναι η νέα ανατολική διάσταση. Η Ένωση είναι μια κοινότητα αξιών, και πρέπει να μας ικανοποιεί ιδιαιτέρως το γεγονός ότι αυτές οι αξίες επεκτείνονται και πέρα από τα σύνορά μας. Πρέπει να εξάγουμε τη δημοκρατία και τα ανθρώπινα δικαιώματα. Αφενός μεν η ανατολική πολιτική της Επιτροπής πρέπει να είναι σταθερότερη, απαιτητικότερη και ταχύτερη, αφετέρου δε πρέπει να είναι πιο ανοικτή και γενναιόδωρη προς τις νέες δημοκρατίες. Πρέπει να είναι μια διαφοροποιημένη πολιτική, η οποία επιβάλλει όρους και προϋποθέσεις. Πρέπει να ενθαρρύνει τις δημοκρατικές επιλογές, όπως στην Ουκρανία. Η Ουκρανία απαιτεί δράση και όχι μόνο λόγια. Οι ευρωπαϊκές της φιλοδοξίες πρέπει να χαιρετιστούν, ενώ πρέπει να της προσφερθούν περισσότερα από το παλαιό σχέδιο δράσης το οποίο καταρτίστηκε πριν από τον μεγάλο δημοκρατικό μετασχηματισμό. Πρέπει να της προσφερθεί μια Συμφωνία Σύνδεσης. Η νέα ανατολική πολιτική απαιτεί νέα μέσα. Η Ένωση κινδυνεύει να παρασυρθεί από τους παλαιότερους στόχους. Οι νέες προκλήσεις απαιτούν νέες προσεγγίσεις. Ευελπιστούμε ότι θα προωθήσετε αυτές τις τελευταίες, κύριε Barroso. 
<SPEAKER ID="50" LANGUAGE="PT" NAME="Queiró (PPE-DE )." AFFILIATION="">
<P>
Κύριε Πρόεδρε, στα χρόνια που έρχονται η Επιτροπή του κ. Barroso θα κληθεί να επιδείξει ικανότητα και να ορίσει μια σταθερή πορεία κατά τη διάρκεια μιας περιόδου η οποία χαρακτηρίζεται από τις αβεβαιότητες που προκύπτουν από την επικύρωση της Συνταγματικής Συνθήκης και τους οικονομικούς περιορισμούς που επιβάλλει στα κράτη μέλη το Σύμφωνο Σταθερότητας και Ανάπτυξης. Δεν μπορούμε να έχουμε μια Ένωση η οποία θα διαθέτει, αφενός μεν, περισσότερες αρμοδιότητες, πολιτικές, υποχρεώσεις και κράτη μέλη, αφετέρου δε, χαμηλότερο προϋπολογισμό και λιγότερους πόρους. Μια τέτοια εξίσωση είναι αδύνατη και, μακροπρόθεσμα, θα μας εμποδίσει να επιτύχουμε αυτό που όλοι επιθυμούμε: μια ελεύθερη, ανεπτυγμένη οικονομία σε μια ασφαλή επικράτεια. Αυτό είναι το πραγματικό κλειδί του προτύπου μας και των πολιτικών προσανατολισμών στους οποίους πρέπει αυτό να στηριχθεί κατά τα προσεχή έτη. 
<SPEAKER ID="51" LANGUAGE="" NAME="Παπαστάμκος (PPE-DE )." AFFILIATION="">
<SPEAKER ID="52" LANGUAGE="NL" NAME="Thyssen (PPE-DE )." AFFILIATION="">
<P>
Όπως και ο κ. Kok, σας καλούμε να εστιάσετε περισσότερο τις προσπάθειές σας και να συντονίσετε πιο αποτελεσματικά τη διαδικασία της Λισαβόνας, όσον αφορά τόσο τους εσωτερικούς όσο και άλλους στόχους, όπως οι προσανατολισμοί για την απασχόληση, οι γενικοί οικονομικοί προσανατολισμοί και ο μακροοικονομικός διάλογος. Δεν μπορούμε να ολοκληρώσουμε τη διαδικασία της Λισαβόνας, διότι θεωρούμε ότι είναι απολύτως απαραίτητο να μπορούμε στο μέλλον να ζούμε σε μια κοινωνική οικονομία της αγοράς, στο πλαίσιο της οποίας η αποτελεσματικότητα συμβαδίζει με τη δικαιοσύνη και η ατομική ευθύνη συμβαδίζει με την αλληλεγγύη. Γνωρίζουμε πολύ καλά ότι δεν μπορεί να υπάρξει το ένα χωρίς το άλλο.
<SPEAKER ID="53" LANGUAGE="PT" NAME="Barroso," AFFILIATION="Πρόεδρος της Επιτροπής">
<SPEAKER ID="54" LANGUAGE="" NAME="Πρόεδρος." AFFILIATION="(Η συνεδρίαση διακόπτεται στις 11.30 και συνεχίζεται στις 12.00)">
<P>
   – Προς ολοκλήρωση της συζήτησης, έχω λάβει έξι προτάσεις ψηφίσματος οι οποίες κατατέθηκαν σύμφωνα με το άρθρο 103 του Κανονισμού.(1)
<SPEAKER ID="55" LANGUAGE="" NAME="" AFFILIATION="Προέδρου">
<SPEAKER ID="56" LANGUAGE="" NAME="" AFFILIATION="zaprashayem">
<P>
Είναι μεγάλη τιμή και χαρά για εμένα να καλωσορίζω τους νικητές του βραβείου Ζαχάρωφ 2004, ενός βραβείου το οποίο το Ευρωπαϊκό Κοινοβούλιο απονέμει στην Ένωση Δημοσιογράφων της Λευκορωσίας, με επικεφαλής την Πρόεδρό της, κ. Zhanna Litvina.
<P>
Θα ήθελα να σας καλωσορίσω στη γλώσσα σας: , κυρία Litvina.
<P>
Πρέπει να ενημερώσω το Κοινοβούλιο ότι μεταξύ των εκπροσώπων της Ένωσης Δημοσιογράφων της Λευκορωσίας είναι η Svetlana Zavadskaya, ο σύζυγος της οποίας αγνοείται από τον Ιούλιο του 2000. Επιθυμούμε να εκφράσουμε τη συμπάθειά μας και την αλληλεγγύη μας στην κ. Zavadskaya και στην οικογένειά της αυτήν την τόσο δύσκολη ώρα.
<P>
Αυτό το βραβείο αναγνωρίζει μια ομάδα επαγγελματιών που διακινδυνεύουν τη ζωή τους σε καθημερινή βάση προκειμένου να αναζητήσουν την αλήθεια και να την προσφέρουν στους συμπολίτες τους. Το 2004, περισσότεροι από 50 δημοσιογράφοι, καθώς και 14 μέλη του προσωπικού των μέσων μαζικής ενημέρωσης δολοφονήθηκαν σε όλο τον κόσμο. Περίπου 200 φυλακίστηκαν, και πρέπει να θυμηθούμε ότι δύο γάλλοι δημοσιογράφοι κρατούνται όμηροι στο Ιράκ πάνω από 100 μέρες τώρα.
<P>
Το 2004 δεν ήταν η καλύτερη χρονιά για τη Λευκορωσία. Η πίεση των αρχών στα ανεξάρτητα μέσα ενημέρωσης αυξήθηκε σημαντικά. Το κράτος συνεχίζει να φιμώνει τις επικριτικές φωνές, επιβάλλοντας πρόστιμα, αναστέλλοντας την έκδοση και κλείνοντας συστηματικά εφημερίδες, παρενοχλώντας δημοσιογράφους και αναλαμβάνοντας ποινική δράση εναντίον τους.
<P>
Προκαλεί σε όλους μας λύπη και απογοήτευση η διαπίστωση ότι, 15 χρόνια μετά την πτώση του Τείχους του Βερολίνου, εξακολουθούν να υπάρχουν απομεινάρια αυτής της τεχνητής διαίρεσης της Ευρώπης.
<P>
Τέλος, κυρίες και κύριοι, θα ήθελα να σας υπενθυμίσω ότι το Κοινοβούλιό μας συνήθως παραμένει σε επαφή με προηγούμενους βραβευθέντες με το βραβείο Ζαχάρωφ και ότι αυτόν τον μήνα συμπληρώνονται 14 χρόνια από τότε που απονείμαμε αυτό το βραβείο στην Aung San Suu Kyi, η οποία εξακολουθεί να κρατείται στη Μιανμάρ, και την άμεση απελευθέρωση της οποίας εξακολουθούμε να απαιτούμε.
<P>
Θα ήθελα να σας συγχαρώ στα λευκορωσικά για το έργο που επιτελείτε: , κυρία Litvina. Έχετε τον λόγο.
<SPEAKER ID="57" LANGUAGE="EN" NAME="Litvina," AFFILIATION="εκπρόσωπος της Ένωσης Δημοσιογράφων της Λευκορωσίας">
<P>
   .(1) Κύριε Πρόεδρε, αξιότιμοι βουλευτές του Ευρωπαϊκού Κοινοβουλίου, κυρίες και κύριοι, αυτή η στιγμή είναι ιδιαίτερα συγκινητική για εμένα, γιατί είναι εξαιρετικά σημαντική για εμένα και τους συναδέλφους μου. Το γεγονός ότι παραλαμβάνουμε αυτό το βραβείο ως οργάνωση αποτελεί ένδειξη αλληλεγγύης και στήριξης για όλο το δημοκρατικό κίνημα της Λευκορωσίας και τις πολιτικές δυνάμεις οι οποίες θα διασφαλίσουν τελικά ότι, στο μέλλον, θα δημιουργηθούν δεσμοί ανάμεσα στη Λευκορωσία και την Ευρωπαϊκή Ένωση. Το γεγονός ότι το βραβείο αυτό προτάθηκε αρχικά για δύο οργανώσεις της Λευκορωσίας –η δεύτερη οργάνωση ήταν η οργάνωση νέων ZUBR– αποτελεί ίσως ένδειξη ότι η Λευκορωσία βρίσκεται στο επίκεντρο της προσοχής της διεθνούς κοινότητας, και ότι η χώρα μου, την οποία περιέγραψε ένας συνάδελφός μου σαν πιόνι που έπεσε από τη σκακιέρα, θα γίνει και πάλι μια ανεξάρτητη οντότητα στην ευρωπαϊκή πολιτική σκηνή και θα λάβει μια μέρα τη θέση που της αξίζει στο ευρωπαϊκό τραπέζι μαζί με τα άλλα έθνη.
<P>
Οι συνάδελφοί μου γνωρίζουν ότι υπόκεινται σε χρήση του ποινικού κώδικα εναντίον τους, αν ασκήσουν κριτική στον Πρόεδρο. Πριν από δύο χρόνια, επιβλήθηκε σε έναν νεαρό δημοσιογράφο, τον Paval Mazheika, ποινή φυλάκισης βάσει του ποινικού κώδικα.
<P>
Στη διάρκεια πολιτικών εκστρατειών, ασκούνται ακόμα μεγαλύτερες πιέσεις στον μη κρατικό Τύπο· χαρακτηριστικό παράδειγμα αποτελούν το δημοψήφισμα και οι πρόσφατες βουλευτικές εκλογές. Την παραμονή του δημοψηφίσματος, η συνάδελφος Elena Ravbetskaya, εκδότρια της εφημερίδας , δημοσίευσε ένα άρθρο στο οποίο ανέφερε ότι η πραγματοποίηση του δημοψηφίσματος αποτελεί “πρόκληση για την κοινωνία” και ότι για τη διεξαγωγή του απαιτείται πλήρης ασυνειδησία και πλήρης περιφρόνηση της κοινής γνώμης. Η συνάδελφος δικάστηκε και εκείνη και, ως αποτέλεσμα, της επιβλήθηκε χρηματική ποινή. Κυρώσεις υπέστη και η εφημερίδα, η οποία έκλεισε για τρεις μήνες εξαιτίας του άρθρου.
<P>
Άλλη περίπτωση είναι η εξής: πριν από δύο εβδομάδες, ένα πολύ γνωστό πρόσωπο, ο Garry Pahaniayla, αντιπρόεδρος της Επιτροπής του Ελσίνκι της Λευκορωσίας, καταδικάστηκε για συκοφαντική δυσφήμιση κατά του κράτους. Ο λόγος ήταν μια κασέτα που είχε μαγνητοφωνήσει δημοσιογράφος της σουηδικής τηλεόρασης, η οποία κατασχέθηκε στα σύνορα. Ο κ. Pahaniayla, σε συνέντευξή του, είχε αναφέρει τα ονόματα υπόπτων για ανάμειξη στην εξαφάνιση λευκορώσων πολιτικών της αντιπολίτευσης. Αυτό τους ήταν αρκετό για να τον φέρουν ενώπιον της δικαιοσύνης· ως αποτέλεσμα, κινδυνεύει με πενταετή ποινή φυλάκισης.
<P>
Ακόμα δεν γνωρίζουμε τι απέγινε ο Dmitry Zavadsky, ο οποίος εξαφανίστηκε πριν από τέσσερα χρόνια. Είναι δημοσιογράφος και μέλος της οργάνωσής μας, και οι αρχές δεν μας είπαν ποτέ τι του συνέβη. Η σύζυγός του Svetlana Zavadskaya είναι μέλος της αντιπροσωπείας μας.
<P>
Οι εφημερίδες ασχολούνται ακόμα με την εν λόγω υπόθεση εξαφάνισης. Πριν από τρία χρόνια, κατά την προεδρική προεκλογική εκστρατεία, μας επιβλήθηκαν κυρώσεις, γιατί αναφερθήκαμε στην υπόθεση. Υπήρξε άμεση λογοκρισία. Στις αρχές του τρέχοντος έτους, κατά την τελευταία εκστρατεία για τις βουλευτικές εκλογές και το δημοψήφισμα, είδαμε για πρώτη φορά το κλείσιμο εφημερίδων με συνοπτικές διαδικασίες με εντολή του υπουργείου Πληροφόρησης. Υπήρξαν 19 περιπτώσεις αναστολής των δραστηριοτήτων ανεξάρτητων μέσων επικοινωνίας.
<P>
Ο συνάδελφός μας Andrey Shantarovich προέβη σε απεργία πείνας, γιατί έκλεινε η εφημερίδα του. Μετά την απεργία πείνας, κατηγορήθηκε για παράνομη διαμαρτυρία. Αυτό είναι παράλογο. Η απεργία πείνας είχε δημοσιοποιηθεί σε όλη την πόλη, και, ως αποτέλεσμα, του επεβλήθη χρηματική ποινή.
<P>
Η αναστολή των δραστηριοτήτων των εφημερίδων έχει πρωταρχικό στόχο να τις πλήξει οικονομικά. Οι οικονομικές διακρίσεις έχουν γίνει τρόπος περιορισμού των δραστηριοτήτων του ανεξάρτητου Τύπου. Οι συνάδελφοι στον Τύπο αντιμετωπίζουν σοβαρά προβλήματα στη διανομή των εφημερίδων τους. Η παροχή εναλλακτικής, αντικειμενικής ενημέρωσης στους πολίτες είναι ένα από τα σοβαρά προβλήματα που αντιμετωπίζει η κοινωνία μας. Αν μια δημοσίευση ασκεί κριτική στις αρχές, δημιουργούνται αυτόματα προβλήματα με τα τυπογραφεία. Σύμφωνα με το υπουργείο Πληροφόρησης, υπάρχουν εκατοντάδες ανεξάρτητα πιεστήρια, αλλά ήδη πέντε ανεξάρτητες δημοσιεύσεις δεν μπορούν πλέον να τυπώνονται στη χώρα μας· πρέπει να τυπώνονται στο Smolensk της Ρωσίας, γιατί δεν επιτρέπεται η χρήση πιεστηρίων στο έδαφος της Λευκορωσίας.
<P>
Μπορώ να δηλώσω κατηγορηματικά ότι οι δημοσιογράφοι –οι συνάδελφοι από τον ανεξάρτητο Τύπο– παραμένουν πιστοί στις επαγγελματικές τους αρχές. Ο ανεξάρτητος Τύπος, ο οποίος υπάρχει ακόμα στη Λευκορωσία, είναι στην πραγματικότητα ο μόνος θεσμός που ασκεί έλεγχο στο κράτος και η μόνη πηγή ελεύθερης ενημέρωσης για τους πολίτες. Δεν θα μπορούσαμε να επιβιώσουμε χωρίς τη συλλογική στήριξη διεθνών και ευρωπαϊκών οργανώσεων. Θα ήθελα, με την ευκαιρία, να τιμήσω το άρθρο 19, τη Διεθνή Ομοσπονδία Δημοσιογράφων, τους Δημοσιογράφους Χωρίς Σύνορα, τη Διεθνή Ένωση για τα Δικαιώματα του Ανθρώπου, τις οργανώσεις της Δανίας, την Επιτροπή του Ελσίνκι της Σουηδίας και της Νορβηγίας, το καλούμενο Centre of Extreme Journalism (Κέντρο Ακραίας Δημοσιογραφίας) – μια οργάνωση της Ρωσίας, και το Glasnost Defence Foundation. Πρόκειται για οργανώσεις εταίρους οι οποίες μας βοηθούν, και η δύναμή μας έγκειται σε αυτήν την εταιρική σχέση και συνεργασία.
<SPEAKER ID="58" LANGUAGE="" NAME="Πρόεδρος." AFFILIATION="">
<SPEAKER ID="59" LANGUAGE="" NAME="" AFFILIATION="Αντιπροέδρου">
<SPEAKER ID="60" LANGUAGE="PL" NAME="Pęk (IND/DEM )." AFFILIATION="(Χειροκροτήματα και διαμαρτυρίες)">
<P>
   – Κύριε Πρόεδρε, σύμφωνα με το άρθρο 166 του Κανονισμού του Ευρωπαϊκού Κοινοβουλίου, θέλω να ρωτήσω βάσει ποιας νομικής διάταξης απομακρύνθηκαν οι μικρές εθνικές σημαίες από τα έδρανα των πολωνών βουλευτών της Ένωσης Πολωνικών Οικογενειών; Υπάρχει μήπως κάποια νομική διάταξη η οποία επιτρέπει την αφαίρεση ξένης ιδιοκτησίας, και ποιος, εν πάση περιπτώσει, έδωσε την εντολή για την απομάκρυνση αυτών των σημαιών; Ζητούμε επιτακτικά την άμεση επιστροφή τους. Σε ό,τι μας αφορά, αυτές οι σημαίες είναι ιερές. Εξάλλου, αδυνατώ να αντιληφθώ με ποιον τρόπο η παρουσία τους θα μπορούσε να βλάψει το Ευρωπαϊκό Κοινοβούλιο.
<SPEAKER ID="61" LANGUAGE="" NAME="Πρόεδρος." AFFILIATION="(Χειροκροτήματα)">
<SPEAKER ID="62" LANGUAGE="" NAME="" AFFILIATION="Η ομιλία εκφωνήθηκε στη ρωσική γλώσσα. Το παρόν αποτελεί μετάφραση."/>
<SPEAKER ID="63" LANGUAGE="" NAME="Πρόεδρος." AFFILIATION="Σύμφωνα με το άρθρο 117 του Κανονισμού:">
<SPEAKER ID="64" LANGUAGE="EN" NAME="Hudghton (Verts/ALE )," AFFILIATION="εισηγητής">
<P>
   . Κύριε Πρόεδρε, σύμφωνα με τον Κανονισμό, είχα ζητήσει να κάνω ένα σχόλιο για την έκθεση και λυπάμαι που δεν έλαβα τον λόγο πριν από την ψηφοφορία. Δεν λαμβάνω τον λόγο γιατί η έκθεση είναι αμφιλεγόμενη για το Κοινοβούλιο – αντιθέτως, η Επιτροπή Οικονομικών και Νομισματικών Θεμάτων την ενέκρινε με συντριπτική πλειοψηφία· χαίρομαι για το γεγονός ότι το ίδιο έπραξε και το Κοινοβούλιο, γιατί στόχος είναι η δικαιοσύνη και η διασφάλιση ίσων ευκαιριών και για τα 25 κράτη μέλη. Η έκθεση επιτρέπει απλώς στα 10 νέα κράτη μέλη να εκμεταλλευθούν ένα δοκιμαστικό σύστημα εφαρμογής μειωμένου συντελεστή ΦΠΑ στις υπηρεσίες υψηλής έντασης εργατικού δυναμικού, ένα σύστημα που εφαρμόζουν από το 1999 9 από τα 15 “παλαιά” κράτη μέλη. Το σύστημα προωθήθηκε απρόσμενα και, κατά συνέπεια, δεν περιελήφθη στις ενταξιακές διαπραγματεύσεις. Είμαι ιδιαίτερα ευτυχής για τη σημερινή ψηφοφορία.
<P>
Ωστόσο, το θέμα αμφιλεγόμενο για το Συμβούλιο. Πράγματι, απαιτείται ομοφωνία ακόμα και για έγκριση της έκθεσης από το Συμβούλιο. Λυπάμαι για το γεγονός ότι η χώρα μου, το Ηνωμένο Βασίλειο, ανήκει στα κράτη μέλη που εκφράζουν “επιφυλάξεις”· ορισμένα μέλη της Επιτροπής Οικονομικών και Νομισματικών Θεμάτων φοβήθηκαν ότι το Ηνωμένο Βασίλειο ή άλλα κράτη μέλη ίσως “τορπιλίσουν” την έκθεση. Ωστόσο, το πιο σημαντικό είναι ότι, από την αρχή του πειράματος, το Κοινοβούλιο στηρίζει θερμά την ουσία του. Ελπίζω ότι η σημερινή ψηφοφορία θα ενθαρρύνει το Συμβούλιο να διασφαλίσει ίσους όρους και για τα 25 κράτη μέλη για τον υπολειπόμενο χρόνο του πειράματος· δηλώνω επίσης, με την πλήρη στήριξη της Προέδρου της Επιτροπής Οικονομικών και Νομισματικών Θεμάτων κ. Berès, ότι πρέπει να πιέσουμε το Συμβούλιο να εντάξει οριστικά το θέμα αυτό στις ελπίδες μας για επίτευξη των στόχων της Λισαβόνας. Ελπίζω ότι το Κοινοβούλιο θα στηρίξει το εγχείρημα. 
<SPEAKER ID="65" LANGUAGE="" NAME="" AFFILIATION="(Το Σώμα εγκρίνει το νομοθετικό ψήφισμα)">
<SPEAKER ID="66" LANGUAGE="" NAME="" AFFILIATION="">
<SPEAKER ID="67" LANGUAGE="PT" NAME="Queiró (PPE-DE )," AFFILIATION="γραπτώς">
<P>
Θεωρώ ότι πρέπει να υπάρξει διαβούλευση με την Ευρωπαϊκή Οικονομική και Κοινωνική Επιτροπή λόγω της στρατηγικής σημασίας των μεταρρυθμίσεων στην κοινή γεωργική πολιτική το 2003 και το 2004. Δεδομένου ότι έχει αποφασιστεί ότι ο κεντρικός στόχος της μεταρρύθμισης των πολιτικών για τη νέα δημοσιονομική περίοδο πρέπει να είναι η ανάπτυξη της υπαίθρου, πρέπει επίσης να τονιστεί ότι περισσότερο από το ήμισυ του πληθυσμού της ΕΕ των 25 ζει σε αγροτικές περιοχές, οι οποίες καλύπτουν το 90% της κοινοτικής επικράτειας.
<P>
Η ανάπτυξη της υπαίθρου είναι, συνεπώς, ένας σημαντικός τομέας πολιτικής, γεγονός το οποίο είχε επαναληφθεί και στα συμπεράσματα των Ευρωπαϊκών Συμβουλίων της Λισαβόνας (Μάρτιος 2000) και του Γκέτεμποργκ (Ιούνιος 2001). Θεωρώ, λοιπόν, ότι είναι απαραίτητο να αναζητήσουμε, σε συνεργασία με τους διάφορους θεσμικούς φορείς, μέτρα τα οποία θα συμβάλουν στον έλεγχο και την περαιτέρω συμπλήρωση των μεταρρυθμίσεων της ΚΓΠ και να διασφαλίσουμε ότι αυτά τα μέτρα θα συνάδουν με τα μέσα και τις πολιτικές που εφαρμόζονται στο πλαίσιο του πρώτου πυλώνα, κάτι που επίσης θα συμβάλει σε άλλες πολιτικές προτεραιότητες της Ευρωπαϊκής Ένωσης, όπως η βιώσιμη διαχείριση των φυσικών πόρων, η καινοτομία και η ανταγωνιστικότητα στις αγροτικές περιοχές, καθώς και η οικονομική και κοινωνική συνοχή. 
<SPEAKER ID="68" LANGUAGE="" NAME="" AFFILIATION="">
<SPEAKER ID="69" LANGUAGE="PT" NAME="Queiró (PPE-DE )," AFFILIATION="γραπτώς">
<SPEAKER ID="70" LANGUAGE="" NAME="" AFFILIATION="">
<SPEAKER ID="71" LANGUAGE="PT" NAME="Queiró (PPE-DE )," AFFILIATION="γραπτώς">
<SPEAKER ID="72" LANGUAGE="" NAME="" AFFILIATION="">
<SPEAKER ID="73" LANGUAGE="PT" NAME="Queiró (PPE-DE )," AFFILIATION="γραπτώς">
<SPEAKER ID="74" LANGUAGE="" NAME="" AFFILIATION="">
<SPEAKER ID="75" LANGUAGE="PT" NAME="Queiró (PPE-DE )," AFFILIATION="γραπτώς">
<SPEAKER ID="76" LANGUAGE="" NAME="" AFFILIATION="">
<SPEAKER ID="77" LANGUAGE="PT" NAME="Queiró (PPE-DE )," AFFILIATION="γραπτώς">
<P>
   . – Η πλήρης και αρμονική ενσωμάτωση των δέκα νέων κρατών μελών στην Ένωση απαιτεί την προσαρμογή όλων των πρωτοκόλλων τα οποία αφορούσαν προηγουμένως μόνο τα 15 κράτη μέλη, ενώ η πραγματοποίηση αυτής της προσαρμογής πρέπει να γίνει το ταχύτερο δυνατό. 
<SPEAKER ID="78" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<P>
   . – Η πρόταση αυτή είναι απόρροια της εξουσιοδότησης που παρείχε στην Ευρωπαϊκή Επιτροπή το Συμβούλιο της Ευρωπαϊκής Ένωσης, στις 26 Ιανουαρίου 2004, προκειμένου να αναλάβει την πραγματοποίηση διαπραγματεύσεων με το Μεξικό, για τη σύναψη πρόσθετου πρωτοκόλλου στη συμφωνία για την οικονομική εταιρική σχέση, τον πολιτικό συντονισμό και τη συνεργασία μεταξύ της Ευρωπαϊκής Κοινότητας και των κρατών μελών της, αφενός, και των Ηνωμένων Πολιτειών του Μεξικού, αφετέρου, για να ληφθεί υπόψη η προσχώρηση των νέων κρατών μελών στην Ευρωπαϊκή Ένωση.
<SPEAKER ID="79" LANGUAGE="" NAME="" AFFILIATION="">
<SPEAKER ID="80" LANGUAGE="PT" NAME="Queiró (PPE-DE )," AFFILIATION="γραπτώς">
<P>
   . – Η πλήρης και αρμονική ενσωμάτωση των δέκα νέων κρατών μελών στην Ένωση απαιτεί την προσαρμογή όλων των πρωτοκόλλων τα οποία αφορούσαν προηγουμένως μόνο τα 15 κράτη μέλη, ενώ η πραγματοποίηση αυτής της προσαρμογής πρέπει να γίνει το ταχύτερο δυνατό. 
<SPEAKER ID="81" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<P>
   .– Η πρόταση αυτή είναι απόρροια της εξουσιοδότησης που παρείχε στην Ευρωπαϊκή Επιτροπή το Συμβούλιο της Ευρωπαϊκής Ένωσης, στις 23 Φεβρουαρίου 2004, προκειμένου να αναλάβει την πραγματοποίηση διαπραγματεύσεων με τη Δημοκρατία του Αγίου Μαρίνου, για τη σύναψη, εξ ονόματος της Ευρωπαϊκής Κοινότητας και των κρατών μελών της, πρωτοκόλλου της συμφωνίας συνεργασίας και τελωνειακής ένωσης μεταξύ της Ευρωπαϊκής Κοινότητας και του Αγίου Μαρίνου, όσον αφορά τη συμμετοχή, ως συμβαλλομένων μερών, της Τσεχικής Δημοκρατίας, της Δημοκρατίας της Εσθονίας, της Κυπριακής Δημοκρατίας, της Δημοκρατίας της Λετονίας, της Δημοκρατίας της Λιθουανίας, της Δημοκρατίας της Ουγγαρίας, της Δημοκρατίας της Μάλτας, της Δημοκρατίας της Πολωνίας, της Δημοκρατίας της Σλοβενίας και της Σλοβακικής Δημοκρατίας, συνεπεία της προσχωρήσεώς τους στην Ευρωπαϊκή Ένωση.
<SPEAKER ID="82" LANGUAGE="" NAME="" AFFILIATION="">
<SPEAKER ID="83" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<P>
Μάλιστα, στην προκειμένη περίπτωση, θεωρώ ότι η αλλαγή που επήλθε στην οδηγία 87/328/ΕΟΚ μπορεί να γίνει κατανοητή μόνο βάσει μιας εξαιρετικά θετικιστικής ερμηνείας του κοινοτικού δικαίου, καθόσον η αποθήκευση παγωμένου σπέρματος βοοειδών που διατίθεται σε “κέντρα συλλογής σπέρματος” (με ίδια παραγωγή) θα μπορούσε, εφαρμόζοντας τους συνήθεις κανόνες νομικής ερμηνείας, να περιλαμβάνει και τα “κέντρα αποθήκευσης σπέρματος” (χωρίς ίδια παραγωγή) χωρίς να είναι αναγκαία οποιαδήποτε τυπική αλλαγή.
<SPEAKER ID="84" LANGUAGE="" NAME="" AFFILIATION="">
<SPEAKER ID="85" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
   . – Χαιρετίζω την πρόταση τροποποίησης του κανονισμού του Συμβουλίου για τη στήριξη της αγροτικής ανάπτυξης από το ΕΓΤΠΕ “προκειμένου να αποφευχθεί τυχόν διαφορετική αντιμετώπιση των κρατών μελών” τα οποία ανήκαν στην Ευρωπαϊκή Ένωση πριν από τη διεύρυνση και των σημερινών 25 κρατών. Πρέπει να σημειωθεί ότι αυτό το μέτρο προκύπτει στο πλαίσιο μιας συζήτησης επί του προϋπολογισμού στον οποίο θα πραγματοποιηθούν πραγματικές περικοπές των διαθέσιμων πόρων σε σύγκριση με την περίοδο πριν από τη διεύρυνση.
<SPEAKER ID="86" LANGUAGE="SV" NAME="Goudin, Lundgren και Wohlin (IND/DEM )," AFFILIATION="γραπτώς">
<P>
   . – Οι τρεις βουλευτές της Λίστας του Ιουνίου καταψήφισαν την έκθεση, καθόσον αποτελεί αναπόσπαστο τμήμα της κοινής γεωργικής πολιτικής, την κατάργηση της οποίας επιθυμούμε. Η κοινή γεωργική πολιτική πρέπει ουσιαστικά να μεταρρυθμιστεί, και ο διάλογος σχετικά με αυτήν τη μεταρρύθμιση πρέπει να ξεκινήσει πάραυτα. Θεωρούμε ότι, ήδη από το 2005, η ΕΕ πρέπει να ξεκινήσει τις περικοπές των γεωργικών ενισχύσεων.
<SPEAKER ID="87" LANGUAGE="" NAME="Μανωλάκου (GUE/NGL )," AFFILIATION="γραπτώς">
<P>
   . Θεωρούμε καταρχήν σωστό να εξισωθεί το ποσοστό συμμετοχής στα προγράμματα στήριξης της αγροτικής ανάπτυξης των χώρων που εντάχθηκαν στην ΕΕ από 1.5.2004 με αυτό των ήδη κμ.
<P>
Προκαλεί εντύπωση ωστόσο η διαβεβαίωση ότι η εξίσωση αυτή θα επιτευχθεί χωρίς δημοσιονομικό κόστος για τον κοινοτικό προϋπολογισμό αφού η συμμετοχή των δέκα νέων χωρών στα προγράμματα θα αυξηθεί από 80% σε 85%, όπως επίσης και ότι η εξίσωση αυτή αφορά μόνο στις περιοχές του στόχου 1 παραμένοντας ασαφής όσον αφορά στις υπόλοιπες περιοχές.
<SPEAKER ID="88" LANGUAGE="PT" NAME="Queiró (PPE-DE )," AFFILIATION="γραπτώς">
<SPEAKER ID="89" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<P>
   . – Αναγνωρίζω ότι τα κράτη μέλη που εντάχθηκαν στην Κοινότητα την 1η Μαΐου 2004 πρέπει να τύχουν τουλάχιστον της ίδιας αντιμετώπισης από τα θεσμικά της όργανα με αυτήν που επιφυλάχθηκε στα παλαιότερα κράτη μέλη.
<P>
Ως εκ τούτου, υπερψήφισα την πρόταση τροποποίησης, καθόσον αποσκοπεί στην αποφυγή μιας κατάστασης ανισότητας όσον αφορά τα όρια των χρηματοδοτικών συνεισφορών βάσει του κανονισμού (ΕΚ) αριθ. 1257/1999, ως προς το ότι είναι προτιμότερο να εφαρμοστεί το τρίτο στοιχείο της δεύτερης υποπαραγράφου του άρθρου 47(2) για τα νέα κράτη μέλη. 
<SPEAKER ID="90" LANGUAGE="" NAME="" AFFILIATION="">
<SPEAKER ID="91" LANGUAGE="PT" NAME="Queiró (PPE-DE )," AFFILIATION="γραπτώς">
<SPEAKER ID="92" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<P>
   . – Το γάλα που παράγεται στις περιοχές Kleinwalsertal και Jungholz της Αυστρίας είναι προσιτό μόνο στους γερμανούς αγοραστές, καθόσον ο μόνος τρόπος πρόσβασης στις εν λόγω περιοχές είναι οδικώς από τη Γερμανία.
<P>
Ο κανονισμός (ΕΚ) αριθ. 1782/2003, ωστόσο, ο οποίος θέσπιζε άμεσες εισφορές στον τομέα των γαλακτοκομικών προϊόντων, ανέθετε τη διαχείριση των επιμέρους ποσοτήτων αναφοράς των εν λόγω παραγωγών στις γερμανικές αρχές. Συγχρόνως, όριζε ότι οι ενισχύσεις για τα παραγόμενα γαλακτοκομικά προϊόντα έπρεπε να καταβάλλονται από τις αυστριακές αρχές εντός των ορίων της εθνικής τους ποσότητας αναφοράς και των δημοσιονομικών τους ορίων. Όπως εύκολα αντιλαμβάνεται κανείς, αυτό δημιουργούσε μια τελείως παράλογη κατάσταση.
<P>
Η διαχείριση των ενισχύσεων για τα γαλακτοκομικά προϊόντα είναι αναγκαίο να γίνεται κατά τρόπο δίκαιο και ισορροπημένο. Συνεπώς, οι γερμανικές ποσότητες αναφοράς για τους εν λόγω παραγωγούς πρέπει να μεταφερθούν στις αντίστοιχες αυστριακές, αρχής γενομένης από την περίοδο 2004/2005 όσον αφορά τις ποσοστώσεις στα προϊόντα γάλακτος.
<SPEAKER ID="93" LANGUAGE="" NAME="" AFFILIATION="">
<SPEAKER ID="94" LANGUAGE="PT" NAME="Queiró (PPE-DE )," AFFILIATION="γραπτώς">
<P>
   .– Υπερψήφισα την έκθεση, διότι θεωρώ ότι είναι απαραίτητο να τροποποιηθούν τα νομικά μας μέσα μετά την απόφαση του Συμβουλίου τον Ιούνιο του 2004, έτσι ώστε η διαδικασία να μπορέσει να ακολουθήσει την προβλεπόμενη πορεία και να επιτύχει όλους τους στόχους που έχουν τεθεί, κάτι που δεν θα ήταν εφικτό –και πραγματικά αποτελεσματικό– χωρίς τις τροποποιήσεις που πρότεινε εν προκειμένω το Συμβούλιο. 
<SPEAKER ID="95" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<P>
Ήδη από τη διάρκεια ισχύος των τρεχουσών δημοσιονομικών προοπτικών, τα εν λόγω μέσα (PHARE, ISPA, SAPARD) θα μπορούν να συμβάλουν σε διαρθρωτικές βελτιώσεις σε διοικητικό, νομοθετικό και περιβαλλοντικό επίπεδο, καθώς και στους τομείς της γεωργίας και των μεταφορών, προετοιμάζοντας την Κροατία να υιοθετήσει το ενοποιημένο μέσο προενταξιακής βοήθειας (IPA), το οποίο θα είναι στη διάθεσή της από το 2007. 
<SPEAKER ID="96" LANGUAGE="" NAME="" AFFILIATION="">
<SPEAKER ID="97" LANGUAGE="PT" NAME="Queiró (PPE-DE )," AFFILIATION="γραπτώς">
<SPEAKER ID="98" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<P>
Προσωπικά, συμφωνώ πλήρως την πρόταση που μας έχει παρουσιαστεί, η οποία, κατά τη δική μας άποψη, έπρεπε να είχε εφαρμοστεί εδώ και πολύ καιρό. Η Ελβετία υπήρξε μάλιστα συμβαλλόμενο μέρος στη συμφωνία σχετικά με τον Ευρωπαϊκό Οικονομικό Χώρο –μια συμφωνία η οποία κάλυπτε τη συνεργασία στον τομέα της στατιστικής– την οποία, όμως, δεν μπόρεσε να επικυρώσει, κατόπιν αρνητικού αποτελέσματος σε εθνικό δημοψήφισμα που διενεργήθηκε επί του θέματος το 1992.
<P>
Ως εκ τούτου, μετά από διάφορες διμερείς συμφωνίες, ορισμένες εκ των οποίων ήταν πιο δεσμευτικές από άλλες, είναι καιρός να αφήσουμε οριστικά πίσω μας την αστοχία του 1992 και να ολοκληρώσουμε τις διαπραγματεύσεις οι οποίες ξεκίνησαν το 2000, διαμορφώνοντας έτσι ένα πλήρες πλαίσιο συνεργασίας με την Ελβετία το οποίο θα εκτείνεται και στον τομέα της στατιστικής. 
<SPEAKER ID="99" LANGUAGE="" NAME="" AFFILIATION="">
<SPEAKER ID="100" LANGUAGE="SV" NAME="Goudin, Lundgren και Wohlin (IND/DEM )," AFFILIATION="γραπτώς.">
<SPEAKER ID="101" LANGUAGE="PT" NAME="Queiró (PPE-DE )," AFFILIATION="γραπτώς">
<P>
   . – Υπερψήφισα την έκθεση () του κ. Gargani σχετικά με την πρόταση κανονισμού του Συμβουλίου που αφορά τα συνοδευτικά χρηματοδοτικά και τεχνικά μέτρα (MEDA) για τη μεταρρύθμιση των οικονομικών και κοινωνικών δομών στο πλαίσιο της ευρωμεσογειακής εταιρικής σχέσης (κωδικοποιημένη έκδοση).
<SPEAKER ID="102" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<P>
   . – Ψήφισα υπέρ αυτής της νέας κωδικοποίησης του κανονισμού (ΕΚ) αριθ. 1488/96 του Συμβουλίου και των τροποποιήσεών του, κατά τρόπο που διατηρείται ακέραιο το περιεχόμενο των κωδικοποιημένων διατάξεων.
<SPEAKER ID="103" LANGUAGE="" NAME="" AFFILIATION="">
<SPEAKER ID="104" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<P>
   . – Ψήφισα υπέρ της κατατεθείσας πρότασης η οποία αποσκοπούσε στην κωδικοποίηση της απόφασης 73/391/ΕΟΚ και των συναφών τροποποιήσεων και προσθηκών, περί των διαδικασιών διαβουλεύσεως και πληροφορήσεως στους τομείς της ασφαλίσεως πιστώσεων, των εγγυήσεων και των χρηματοδοτικών πιστώσεων. Πρόκειται ουσιαστικά για ένα θέμα τυπικών τροποποιήσεων τις οποίες απαιτεί η διαδικασία κωδικοποίησης.
<SPEAKER ID="105" LANGUAGE="" NAME="" AFFILIATION="">
<SPEAKER ID="106" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<SPEAKER ID="107" LANGUAGE="" NAME="" AFFILIATION="">
<SPEAKER ID="108" LANGUAGE="SV" NAME="Goudin, Lundgren και Wohlin (IND/DEM )," AFFILIATION="γραπτώς">
<SPEAKER ID="109" LANGUAGE="EN" NAME="Martin, David (PSE )," AFFILIATION="γραπτώς">
<P>
   . Επικροτώ την εν λόγω έκθεση, η οποία ικανοποιεί την απαίτηση του Ευρωπαϊκού Κοινοβουλίου για έλεγχο της εντολής των βουλευτών (σύμφωνα με το άρθρο 12 της πράξης περί εκλογής των αντιπροσώπων στο Ευρωπαϊκό Κοινοβούλιο με άμεση καθολική ψηφοφορία, όπως έχει τροποποιηθεί με την απόφαση του Συμβουλίου της 25ης Ιουνίου/22ας Σεπτεμβρίου 2002) που εργάζονται σε επίπεδο ΕΕ και κρατών μελών.
<P>
Η έκθεση επισημαίνει την ανάγκη να ενημερωθούν οι ισχύουσες διατάξεις του Κανονισμού, ώστε να συνάδουν με τις νέες διατάξεις της Πράξης του 1976. Ειδικότερα, η έκθεση τονίζει την ανάγκη αντιμετώπισης ορισμένων κανονιστικών κενών που προκύπτουν κατά τη φάση της μετάβασης μεταξύ δύο κοινοβουλευτικών περιόδων. Παράδειγμα αποτελεί το θέμα της διπλής βουλευτικής εντολής. 
<SPEAKER ID="110" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<P>
   . – Το θέμα της εν λόγω έκθεσης είναι η πρόταση της Επιτροπής σχετικά με τη μελλοντική διαχείριση των αλιευτικών πόρων της Βαλτικής Θάλασσας και των Belts. Η εν λόγω πρόταση αποσκοπεί στην επαναδιαμόρφωση του περιεχομένου της σχέσης μεταξύ της ΕΕ και τρίτων χωρών οι οποίες είναι συμβαλλόμενα μέρη σε συμφωνίες σχετικά με τις ανωτέρω θαλάσσιες περιοχές, μετά την πρόσφατη ένταξη της Εσθονίας, της Λετονίας, της Λιθουανίας και της Πολωνίας στην ΕΕ.
<P>
Επί του παρόντος, και έως τον Δεκέμβριο του 2005, η μελλοντική διαχείριση των αλιευτικών πόρων της Βαλτικής Θάλασσας και των Belts ρυθμίζεται βάσει της συμφωνίας του 1973, την οποία συνήψαν η Ευρωπαϊκή Κοινότητα, τα κράτη της Βαλτικής, η Πολωνία και η Ρωσία και είναι γνωστή ως σύμβαση του Γκντανσκ. Ως άμεση συνέπεια της ένταξής τους στην ΕΕ, τα ανωτέρω κράτη μέλη αποσύρθηκαν από τη συμφωνία. Ως εκ τούτου, η συμφωνία ισχύει πλέον μόνο μεταξύ της ΕΕ και της Ρωσικής Ομοσπονδίας.
<SPEAKER ID="111" LANGUAGE="" NAME="" AFFILIATION="">
<SPEAKER ID="112" LANGUAGE="SV" NAME="Goudin, Lundgren και Wohlin (IND/DEM )," AFFILIATION="γραπτώς">
<P>
   . – Θεωρούμε ότι πρέπει να χορηγηθεί απαλλαγή στην Ευρωπαϊκή Συνέλευση για το έτος 2003, καθόσον δεν υπάρχουν λόγοι αμφισβήτησης της οικονομικής έκθεσης. Εντούτοις, διαφωνούμε με το έλλειμμα αντιπροσωπευτικότητας και τις αντιδημοκρατικές μεθόδους εργασίας που χαρακτήρισαν τη Συνέλευση. Μεταξύ των περίπου εκατό μελών της Συνέλευσης, σημειώθηκε σοβαρό έλλειμμα εκπροσώπησης των γυναικών, των νέων και των επικριτών της ΕΕ. Συνεπώς, η Συνέλευση δεν μπορεί να ισχυρίζεται ότι εκπροσωπούσε τους πολίτες της Ευρώπης.
<P>
Επιπλέον, ο Πρόεδρος της Συνέλευσης, κ. Βαλερί Ζισκάρ Ντ’ Εστέν, και το Προεδρείο του ελάμβαναν πολιτικές αποφάσεις κατά το δοκούν. Κατατέθηκαν προτάσεις οι οποίες δεν συζητήθηκαν καν στο πλαίσιο των ομάδων εργασίας ή της Ολομέλειας. Δεν πραγματοποιήθηκαν ψηφοφορίες στην Ολομέλεια, ενώ ο ίδιος ο Ζισκάρ αποφάσιζε πού ακριβώς κατέτεινε η πλειοψηφία. Συμφωνούμε με την ανάλυση της Gisela Stuart, βρετανίδας μέλους του Προεδρείου της Συνέλευσης, όπως εκτίθεται στο βιβλίο της  (Fabian Society, 2003). Κατά τη γνώμη της, το έργο της Συνέλευσης καθορίστηκε από μια πολιτική ελίτ χωρίς καμιά υποχρέωση λογοδοσίας, η οποία είχε αποφασίσει εξαρχής ποιο θα ήταν το τελικό αποτέλεσμα. 
<SPEAKER ID="113" LANGUAGE="PT" NAME="Queiró (PPE-DE )," AFFILIATION="γραπτώς">
<P>
   . – Δεδομένου ότι οι συγκεκριμένες δαπάνες εγκρίθηκαν από το Ελεγκτικό Συνέδριο, το οποίο θεώρησε ότι έχει πιστοποιήσει με εύλογο τρόπο ότι οι λογαριασμοί για το δημοσιονομικό έτος που έληξε στις 31 Δεκεμβρίου 2003 ήταν αξιόπιστοι και ότι οι συναλλαγές στις οποίες αναφέρονται ήταν, εν γένει, νόμιμες και κανονικές, ψηφίζω υπέρ αυτής της σύστασης. 
<SPEAKER ID="114" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<P>
   . – Συμφωνώ με το συμπέρασμα του εισηγητή ότι, λόγω της έγκρισης από το Συμβούλιο στις 8 Ιουλίου 2004 και από την Επιτροπή στις 19 Οκτωβρίου 2004, καθώς και της πιστοποίησης της συμμόρφωσης από το Ελεγκτικό Συνέδριο στις 13 Μαΐου 2004, δεν φαίνεται να συντρέχει λόγος ούτως ώστε να μην εγκρίνει το Κοινοβούλιο τη χορήγηση απαλλαγής στον Γενικό Γραμματέα της Συνέλευσης για το δημοσιονομικό έτος 2003.
<SPEAKER ID="115" LANGUAGE="" NAME="" AFFILIATION="">
<SPEAKER ID="116" LANGUAGE="SV" NAME="Goudin, Lundgren και Wohlin (IND/DEM )," AFFILIATION="γραπτώς">
<SPEAKER ID="117" LANGUAGE="PT" NAME="Queiró (PPE-DE )," AFFILIATION="γραπτώς">
<SPEAKER ID="118" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<P>
   . – Υπερψήφισα την εν λόγω πρόταση απόφασης, η οποία εντάσσεται στο πλαίσιο της ανακοίνωσης της Επιτροπής τον Μαρτίου του 2003 με τίτλο “Ευρύτερη Ευρώπη – Γειτονικές σχέσεις: ένα νέο πλαίσιο σχέσεων με τους γείτονές μας στα ανατολικά και νότια σύνορά μας”, στην οποία οριζόταν μια στρατηγική για τη δημιουργία ενός “κύκλου φίλων” – ενός χώρου με κοινές αξίες, σταθερότητα και ευημερία, εντός του οποίου θα ήταν δυνατή η επίτευξη μεγαλύτερης οικονομικής ολοκλήρωσης.
<P>
Επικροτώ την άποψη ότι η απόφαση πρέπει να καλύπτει τη γενική εντολή των δανείων της ΕΤΕπ μέχρι τα τέλη Ιανουαρίου του 2007, για ποσά τα οποία διατίθενται για τομείς όπως το περιβάλλον, οι μεταφορές, οι τηλεπικοινωνίες και οι υποδομές ενέργειας.
<P>
Ένας περαιτέρω λόγος για τον οποίο αξίζει να επικροτηθεί η συγκεκριμένη πρόταση είναι ότι συνάδει με το περιεχόμενο της Διάσκεψης Κορυφής ΕΕ-Ρωσίας η οποία πραγματοποιήθηκε στις 25 Νοεμβρίου 2004 στη Χάγη και η οποία αποσκοπούσε στην προώθηση στρατηγικών εταιρικών σχέσεων και στην εμβάθυνση στους λεγόμενους “τέσσερις κοινούς χώρους”. Οι εν λόγω χώροι είναι ο κοινός οικονομικός χώρος, ο κοινός χώρος ελευθερίας, ασφάλειας και δικαιοσύνης, ο κοινός χώρος στον τομέα της εξωτερικής ασφάλειας και ο κοινός χώρος έρευνας, εκπαίδευσης και πολιτισμού. 
<SPEAKER ID="119" LANGUAGE="" NAME="" AFFILIATION="">
<SPEAKER ID="120" LANGUAGE="PT" NAME="Figueiredo (GUE/NGL )," AFFILIATION="γραπτώς">
<SPEAKER ID="121" LANGUAGE="SV" NAME="Goudin, Lundgren και Wohlin (IND/DEM )," AFFILIATION="γραπτώς">
<SPEAKER ID="122" LANGUAGE="PT" NAME="Queiró (PPE-DE )," AFFILIATION="γραπτώς">
<SPEAKER ID="123" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<P>
   . – Σχετικά με το θέμα της διαχείρισης των μεταναστευτικών ρευμάτων, βάσει της Συνθήκης του Άμστερνταμ, το Ευρωπαϊκό Συμβούλιο του Τάμπερε ζήτησε “να αυξηθεί η βοήθεια προς τις χώρες καταγωγής και διέλευσης προκειμένου να διευκολυνθεί ο εθελοντικός επαναπατρισμός, καθώς και να βελτιωθεί η ικανότητα των αρχών των χωρών αυτών να καταπολεμούν αποτελεσματικά το σωματεμπόριο και να αντιμετωπίζουν τις υποχρεώσεις επανεισδοχής που έχουν αναλάβει έναντι της Ένωσης και των κρατών μελών” (IV.26.).
<SPEAKER ID="124" LANGUAGE="" NAME="" AFFILIATION="">
<SPEAKER ID="125" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
   . – Η Επιτροπή δεν κατάφερε να επιτύχει την ομόφωνη απόφαση του Συμβουλίου για την πρόταση οδηγίας της σχετικά με την απλούστευση και την εναρμόνιση των μειωμένων τιμών ΦΠΑ. Κατά συνέπεια, η περίοδος εφαρμογής της οδηγίας 1999/85/ΕΕ, η οποία επιτρέπει στα κράτη μέλη να εφαρμόσουν, σε πειραματική βάση, μειωμένο ΦΠΑ για υπηρεσίες υψηλής έντασης εργατικού δυναμικού, έχει παραταθεί επανειλημμένα, και τώρα λήγει στις 31 Δεκεμβρίου 2005. Σκοπός αυτής της επανάληψης της εν λόγω οδηγίας είναι να δοθεί η δυνατότητα στα νέα κράτη μέλη, μετά τη διεύρυνση, να εφαρμόσουν το ίδιο μέτρο, οπότε επιδοκιμάζουμε αυτήν την απόφαση.
<SPEAKER ID="126" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<P>
   . – Η έγκριση από το Συμβούλιο, στις 22 Οκτωβρίου 1999, της οδηγίας 1999/85/ΕΚ για την τροποποίηση της οδηγίας 77/88/ΕΟΚ, αποσκοπούσε στην προώθηση του δοκιμαστικού σχεδίου εφαρμογής μειωμένων τιμών ΦΠΑ για υπηρεσίες υψηλής έντασης εργατικού δυναμικού, προσφέροντας έτσι τη δυνατότητα στα κράτη μέλη που το επιθυμούν να δοκιμάσουν τα αποτελέσματα της μείωσης του ΦΠΑ στους συγκεκριμένους τομείς όσον αφορά τη δημιουργία θέσεων εργασίας και την καταπολέμηση της παραοικονομίας. Το εν λόγω πείραμα αποτέλεσε στη συνέχεια το θέμα έκθεσης αξιολόγησης, η οποία κατέληξε στο συμπέρασμα ότι δεν είναι δυνατόν να διαπιστωθεί σύνδεση μεταξύ της μείωσης του ΦΠΑ και της καταπολέμησης της ανεργίας και της παραοικονομίας.
<P>
Δεν θεωρώ ότι η μείωση του ΦΠΑ είναι ο καλύτερος ή ο πλέον ενδεδειγμένος τρόπος για την ενίσχυση της αγοράς εργασίας και την καταπολέμηση της παραοικονομίας. Δεδομένου, όμως, ότι δεν είχε προβλεφθεί τίποτε –το πείραμα επρόκειτο να τερματιστεί οριστικά στις 31 Δεκεμβρίου 2003– σχετικά με τη δυνατότητα των νέων κρατών μελών να εφαρμόσουν μειωμένο ΦΠΑ, η κατάσταση ήταν άδικη για τα κράτη αυτά.
<SPEAKER ID="127" LANGUAGE="" NAME="" AFFILIATION="">
<SPEAKER ID="128" LANGUAGE="EN" NAME="De Rossa (PSE )," AFFILIATION="γραπτώς">
<P>
   . Είμαι ευτυχής που εκφράζω τη στήριξή μου για την εν λόγω έκθεση και την παράταση του προγράμματος PEACE. Το πρόγραμμα έχει συμβάλει πρωτότυπα και ουσιαστικά στη συμφιλίωση και την ανοικοδόμηση εμπιστοσύνης μεταξύ γειτόνων και στην ειρηνική ένωση κοινοτήτων και από τις δύο πλευρές των συνόρων.
<P>
Τα σχέδια PEACE έχουν συμβάλει σημαντικά στην προώθηση της αμοιβαίας κατανόησης και στη βελτίωση των σχέσεων μεταξύ κοινοτήτων, και είμαι ευτυχής για την παράταση της χρηματοδότησης έως τα τέλη του 2006.
<SPEAKER ID="129" LANGUAGE="SV" NAME="Goudin, Lundgren και Wohlin (IND/DEM )," AFFILIATION="γραπτώς">
<SPEAKER ID="130" LANGUAGE="PT" NAME="Queiró (PPE-DE )," AFFILIATION="γραπτώς">
<P>
   . – Σχετικά με την πρόταση κανονισμού του Συμβουλίου όσον αφορά τις χρηματοδοτικές συνεισφορές της Κοινότητας στο Διεθνές Ταμείο για την Ιρλανδία (2005-2006). Το εν λόγω ταμείο εξακολουθεί να διαδραματίζει σημαντικό ρόλο στην προσπάθεια ανοικοδόμησης περιοχών τις οποίες κατέστρεψαν οι ταραχές που προκλήθηκαν κατόπιν πολλών δεκαετιών τρομοκρατίας. Οι στόχοι του εξακολουθούν να είναι πιεστικοί και, αυτήν την ιστορική περίοδο διαπραγματεύσεων για μια διαρκή ειρήνη, η ΕΕ πρέπει να επιδείξει αλληλεγγύη προς τον ιρλανδικό λαό. 
<SPEAKER ID="131" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<P>
   . – Το Διεθνές Ταμείο για την Ιρλανδία, το οποίο δημιουργήθηκε το 1986 με στόχο να συμβάλει στην εφαρμογή της αγγλοϊρλανδικής συμφωνίας, στην προώθηση της οικονομικής και κοινωνικής προόδου και στην ενθάρρυνση των επαφών, του διαλόγου και της συμφιλίωσης μεταξύ των εθνικιστών και των ενωτικών σε όλη την Ιρλανδία, έχει επιτελέσει χρήσιμο και θετικό έργο για την προώθηση της οικονομικής και κοινωνικής ανάπτυξης, προς την κατεύθυνση της ειρήνης και της συμφιλίωσης στην περιοχή.
<SPEAKER ID="132" LANGUAGE="" NAME="" AFFILIATION="">
<SPEAKER ID="133" LANGUAGE="PT" NAME="Queiró (PPE-DE )," AFFILIATION="γραπτώς">
<SPEAKER ID="134" LANGUAGE="" NAME="" AFFILIATION="">
<SPEAKER ID="135" LANGUAGE="EN" NAME="Martin, David (PSE )," AFFILIATION="γραπτώς">
<SPEAKER ID="136" LANGUAGE="" NAME="" AFFILIATION="">
<SPEAKER ID="137" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
   . – Το υπό εξέταση ζήτημα αφορά τη δημιουργία ενός μέσου για τη διευκόλυνση της “κινητικότητας” των εργαζομένων στην Ευρώπη και, σύμφωνα με τη διατύπωση του εισηγητή, για τη “συμβολή για την επίτευξη των στρατηγικών στόχων της Λισαβόνας 2000”.
<P>
Επιτρέψτε μου να δηλώσω, για μία ακόμη φορά, ότι τα προτεινόμενα έγγραφα υφίστανται ήδη κατόπιν συνεργασίας με το Συμβούλιο και/ή την UNESCO. Ως εκ τούτου, ψηφίσαμε υπέρ, αν και με επιφυλάξεις λόγω των προσπαθειών για τη στρέβλωση εμφανώς θετικών στόχων. 
<SPEAKER ID="138" LANGUAGE="SV" NAME="Goudin, Lundgren και Wohlin (IND/DEM )," AFFILIATION="γραπτώς">
<SPEAKER ID="139" LANGUAGE="PT" NAME="Marques (PPE-DE )," AFFILIATION="γραπτώς">
<P>
   . – Συγχαίρω την κ. Novak για το θαυμάσιο έργο της σχετικά με τη δημιουργία ενός ενιαίου κοινοτικού πλαισίου για τη διαφάνεια των επαγγελματικών προσόντων και ικανοτήτων – Europass.
<P>
Το Europass θα διευκολύνει την επαγγελματική κινητικότητα και θα ενθαρρύνει τη μάθηση στην Ευρώπη, και αυτό θα συμβάλει στην επίτευξη των στόχων της στρατηγικής της Λισαβόνας.
<P>
Συμφωνώ με τη δημιουργία του Europass, διότι η κινητικότητα είναι σημαντικός παράγοντας βελτίωσης των θέσεων εργασίας και μείωσης του ελλείμματος δεξιοτήτων στην ευρωπαϊκή αγορά εργασίας. Είμαι πεπεισμένος ότι θα προσφέρει την αναγκαία ώθηση για την κατάρριψη των φραγμών που αντιμετωπίζουν οι ευρωπαίοι πολίτες σε αυτόν τον τομέα.
<P>
Θέλω επίσης να υπογραμμίσω την ανάγκη να αποφευχθεί η παράταση της νομοθετικής διαδικασίας, και συνεπώς ψήφισα υπέρ του Europass, κατά τρόπο που θα καταστήσει δυνατή την έναρξη ισχύος του ήδη από τον Ιανουάριο του 2005. Σύμφωνα με το άρθρο 163 του Κανονισμού, κάθε αίτημα για αιτιολόγηση ψήφου πρέπει να απευθύνεται στις υπηρεσίες πριν από την έναρξη των αιτιολογήσεων ψήφου στην Ολομέλεια.
<SPEAKER ID="140" LANGUAGE="PT" NAME="Queiró (PPE-DE )," AFFILIATION="γραπτώς">
<SPEAKER ID="141" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<P>
Εκτός του γεγονότος ότι καθιστά συγκρίσιμα τα επαγγελματικά προσόντα και ικανότητες, η εν λόγω πρόταση συμβάλλει επίσης στην επίτευξη των στόχων της Λισαβόνας 2000, για τη μετατροπή της Ευρώπης στον “πιο δυναμικό και ανταγωνιστικό χώρο στον κόσμο” έως το 2010.
<P>
Σε αυτό το πλαίσιο, το Europass –το οποίο περιλαμβάνει έγγραφα που αφορούν προγράμματα κατάρτισης που έχουν πραγματοποιηθεί σε διαφορετικές χώρες, τίτλους τριτοβάθμιας εκπαίδευσης, γνώσεις γλωσσών και τίτλους επαγγελματικής κατάρτισης– θα συμβάλει σημαντικά όχι μόνο στην επίτευξη των εν λόγω στόχων αλλά και στην ενίσχυση της ποιότητας της γενικής και επαγγελματικής εκπαίδευσης στην Ευρώπη. Πρόκειται για ένα ευπρόσδεκτο και εξαιρετικά σημαντικό μέτρο για τους νέους. Ως εκ τούτου, πρέπει να τεθεί σε ισχύ με την πρώτη ευκαιρία.
<SPEAKER ID="142" LANGUAGE="" NAME="Τούσσας (GUE/NGL )," AFFILIATION="γραπτώς">
<P>
   . Το “Ευρωδιαβατήριο” (“Europass”) αποτελεί έναν ακόμη μοχλό για υποκατάσταση της συστηματικής και ολοκληρωμένης εκπαίδευσης, από αποσπασματικές δεξιότητες και ληξιπρόθεσμες μαθήσεις, προσαρμοσμένες στις τρέχουσες ανάγκες της αγοράς, με στόχο την εκμετάλλευση των εργαζομένων, σε πλήρη εναρμόνιση με τη στρατηγική της Λισσαβόνας.
<P>
Ζητούμε την κατάργηση του Europass και την καθιέρωση : 1) Ενός Ενιαίου, Δημόσιου, Δωρεάν συστήματος εκπαίδευσης για τη δημιουργία ολοκληρωμένου μορφωτικού υπόβαθρου, ουσιαστική επαγγελματική μόρφωση που να οδηγεί σε πλήρη επαγγελματική επάρκεια, 2) Υψηλό βιοτικό επίπεδο και ισοτιμία στους όρους εργασίας, εκπαίδευσης και ζωής για τους μετακινούμενους εργαζόμενους. 
<SPEAKER ID="143" LANGUAGE="" NAME="" AFFILIATION="Αντιπροέδρου">
<SPEAKER ID="144" LANGUAGE="" NAME="Πρόεδρος." AFFILIATION="">
<P>
- της έκθεσης (A6-0068/2004) του κ. Garriga Polledo και της κ. Jensen, εξ ονόματος της Επιτροπής Προϋπολογισμών, σχετικά με το σχέδιο γενικού προϋπολογισμού της Ευρωπαϊκής Ένωσης για το οικονομικό έτος 2005 όπως τροποποιήθηκε από το Συμβούλιο (όλα τα τμήματα) (11445/2004 – C6-0123/2004 – 2004/2001(BUD) – 2004/2002(BUD)) και διορθωτικές επιστολές αριθ. 1/2005, 2/2005 και 3/2005 (15180/2004 – C6-0216/2004, 15181/2004 – C6-0217/2004, 15182/2004 – C6-0218/2004) επί του σχεδίου γενικού προϋπολογισμού της Ευρωπαϊκής Ένωσης για το οικονομικό έτος 2005
<P>
Τμήμα I, Ευρωπαϊκό Κοινοβούλιο
<P>
Τμήμα II, Συμβούλιο
<P>
Τμήμα III, Επιτροπή
<P>
Τμήμα IV, Δικαστήριο
<P>
Τμήμα V, Ελεγκτικό Συνέδριο
<P>
Τμήμα VI, Οικονομική και Κοινωνική Επιτροπή
<P>
Τμήμα VII, Επιτροπή των Περιφερειών
<P>
Τμήμα VIII (A), Ευρωπαίος Διαμεσολαβητής
<P>
Τμήμα VIII (B), Ευρωπαίος Επόπτης Προστασίας Δεδομένων
<P>
- της έκθεσης (A6-0069/2004) του κ. Böge, εξ ονόματος της Επιτροπής Προϋπολογισμών, σχετικά με την πρόταση απόφασης του Ευρωπαϊκού Κοινοβουλίου και του Συμβουλίου για την κινητοποίηση του μέσου ευελιξίας, σύμφωνα με το σημείο 24 της Διοργανικής Συμφωνίας της 6ης Μαΐου 1999 (COM(2004)0402 - C6-0213/2004 - 2004/2087(ACI)) 
<SPEAKER ID="145" LANGUAGE="ES" NAME="Garriga Polledo (PPE-DE )," AFFILIATION="εισηγητής">
<P>
Το καλύτερο συμπέρασμα για αυτό το σχέδιο προϋπολογισμού του 2005 θα ήταν ότι τα τρία θεσμικά όργανα είναι μετρίως ικανοποιημένα από το τελικό αποτέλεσμα. Θα ήταν παράλογο να παρουσιαστεί αυτή η συμφωνία ως νίκη ενός θεσμικού οργάνου έναντι ενός άλλου, διότι πιστεύω ότι η Ευρώπη αποτελείται από τρία θεσμικά όργανα.
<P>
Ήταν ένα πολύ περίπλοκο έτος από την άποψη του προϋπολογισμού. Αρχίσαμε με μια μείωση στα ανώτατα όρια των κατηγοριών 3, 4 και 5, γεγονός που κατέστησε πολύ δύσκολη την εκπλήρωση των προτεραιοτήτων αυτού του Κοινοβουλίου.
<P>
Είχαμε ευρωπαϊκές εκλογές: νέους βουλευτές, νέο Πρόεδρο της Επιτροπής Προϋπολογισμών, ο οποίος εργάστηκε πολύ καλά και τον συγχαίρω για αυτό· νέα Επιτροπή και νέα Επίτροπο, η οποία επίσης εργάστηκε πολύ καλά και την συγχαίρω επίσης για αυτό, όπως επίσης την πρώην Επίτροπο Schreyer.
<P>
Η συνεισφορά μας στη δημιουργία μιας αυθεντικής κοινοτικής απάντησης στην τρομοκρατία είναι ο καλύτερος δυνατός φόρος τιμής αυτού του Κοινοβουλίου στους 200 σχεδόν Ευρωπαίους που δολοφονήθηκαν στη Μαδρίτη στις 11 Μαρτίου. Θα ήθελα να σας ευχαριστήσω όλους για την υποστήριξή σας.
<P>
Ήταν βασικό για τη στρατηγική μας οι ευρωπαϊκές υπηρεσίες να μην χρηματοδοτούνται μονομερώς, εις βάρος των άλλων προτεραιοτήτων του Κοινοβουλίου. Αν θέλουμε περισσότερες υπηρεσίες, πρέπει να διαθέσουμε νέους πόρους. Αυτή ήταν η θέση μας και πιστεύω, κυρίες και κύριοι, ότι αυτό το Κοινοβούλιο έχει επιτύχει σχεδόν το 100% της στρατηγικής που θεσπίσαμε.
<P>
Καταφέραμε να κινητοποιήσουμε το μέσο ευελιξίας μέχρι το ποσό των 185 εκατομμυρίων ευρώ και αυτό είναι ένα νέο κονδύλιο, που είναι μεγαλύτερο από το ανώτατο όριο των δημοσιονομικών προοπτικών. Και με αυτά τα νέα κονδύλια έχουμε χρηματοδοτήσει με 40 εκατομμύρια ευρώ τις αποκεντρωμένες υπηρεσίες, γεγονός που σημαίνει ότι, για πρώτη φορά, το Συμβούλιο αναγνωρίζει την ανάγκη διάθεσης νέων πόρων για την εκπλήρωση των νέων υποχρεώσεων.
<P>
Επίσης, χρησιμοποιήσαμε 100 εκατομμύρια ευρώ από το μέσο ευελιξίας για να χρηματοδοτήσουμε την ανοικοδόμηση του Ιράκ, αφήνοντας έτσι επαρκές δημοσιονομικό περιθώριο για τη χρηματοδότηση της Λατινικής Αμερικής, της Ασίας, της μεσογειακής πολιτικής, της καταπολέμησης των ασθενειών και της φτώχειας και της πρωτοβουλίας για τη δημοκρατία και τα ανθρώπινα δικαιώματα, μεταξύ άλλων.
<P>
Εξακολουθούμε να ανησυχούμε για το θέμα των πληρωμών, παρά το γεγονός ότι έχουμε μια δήλωση από τα τρία θεσμικά όργανα σχετικά με τη δέσμευση να παρουσιάσουν ένα διορθωτικό προϋπολογισμό το 2005, αν αυτό κριθεί αναγκαίο. Η αυστηρότητα και η λιτότητα που εφαρμόζουμε όλοι –τα τρία θεσμικά όργανα– είναι ένα πράγμα, αλλά η αδιάκριτη εξοικονόμηση των πιστώσεων πληρωμών, η οποία θα μπορούσε να θέσει σε κίνδυνο την εκτέλεση του προϋπολογισμού το 2005, είναι κάτι εντελώς διαφορετικό. Αυτό το Κοινοβούλιο θα είναι ιδιαίτερα προσεχτικό το επόμενο έτος. Οι δημοσιονομικές εξοικονομήσεις δεν πρέπει να γίνονται ποτέ εις βάρος των αναγκών της Ένωσης.
<P>
Τέλος, κυρίες και κύριοι, ευχαριστούμε την Προεδρία των Κάτω Χωρών για τον ρεαλισμό της στη διαπραγμάτευση, τον οποίο περιμέναμε, και τη μεγάλη προθυμία της να επιτευχθεί συναίνεση με το Κοινοβούλιο, η οποία απετέλεσε έκπληξη. Εν πάση περιπτώσει, σας ευχαριστούμε, κύριε Υπουργέ, για τον ρόλο που διαδραματίσατε· σας ευχαριστούμε, κυρία Επίτροπε, για τη διαμεσολάβησή σας. Ελπίζω να συνεργαστούμε στενά μαζί σας κατά τη διάρκεια του 2005. Ευχαριστώ τους συντονιστές, τους βουλευτές, τα μέλη της γραμματείας της Επιτροπής Προϋπολογισμών και τον προσωπικό μου βοηθό.
<P>
Ήταν ευχαρίστησή μου που συνεργάστηκα με όλους εσάς στην εκπόνηση αυτού του σχεδίου προϋπολογισμού για το 2005, το οποίο ελπίζω ότι θα μπορέσει να ψηφιστεί την Πέμπτη χωρίς πάρα πολλά προβλήματα. 
<SPEAKER ID="146" LANGUAGE="DA" NAME="Jensen (ALDE )," AFFILIATION="εισηγήτρια">
<P>
   . – Κύριε Πρόεδρε, οι διοικητικές δαπάνες δεν ήταν βεβαίως η πιο δύσκολη πτυχή των φετινών διαπραγματεύσεων για την κατάρτιση του προϋπολογισμού, δεδομένου ιδίως ότι ήταν δεδομένο ότι οι αυξήσεις στους μισθούς των υπαλλήλων θα παρέμεναν φέτος κάτω του 1% , αντί του 2,6% όπως προβλεπόταν αρχικά. Με τα στοιχεία από την πρώτη ανάγνωση του Κοινοβουλίου, δημιουργείται έτσι επαρκές περιθώριο κάτω από το ανώτατο όριο στον τομέα των διοικητικών δαπανών. Σε αυτό μπορούμε να προσθέσουμε ότι ορισμένα όργανα μπόρεσαν να διεκπεραιώσουν φέτος τις πληρωμές τους και, ως εκ τούτου, έχουν προσφέρει τη δυνατότητα αποταμιεύσεων στον προϋπολογισμό του 2005. Σε γενικές γραμμές έχει, συνεπώς, διασφαλιστεί ότι τα λοιπά θεσμικά όργανα –ήτοι, εκτός του Κοινοβουλίου και του Συμβουλίου, το Δικαστήριο, το Ελεγκτικό Συνέδριο, η Ευρωπαϊκή Οικονομική και Κοινωνική Επιτροπή, η Επιτροπή των Περιφερειών, ο Ευρωπαίος Διαμεσολαβητής και ο Ευρωπαίος Επόπτης Προστασίας Δεδομένων– θα έχουν τη δυνατότητα να προχωρήσουν στους σχεδιαζόμενους διορισμούς προσωπικού που απαιτούνται λόγω της διεύρυνσης, των μεταρρυθμίσεων στις διαδικασίες πρόσληψης και της μεταρρύθμισης στη δημοσιονομική διαχείριση.
<P>
Στην πράξη, οι αποταμιεύσεις που οφείλονται στη μείωση των αυξήσεων των μισθών πλέον θα χρησιμοποιηθούν μέσω ενός διορθωτικού προϋπολογισμού κατά τη διάρκεια του 2005. Αυτή ήταν η συμφωνία στην οποία καταλήξαμε με το Συμβούλιο. Συνεπώς, στη δεύτερη ανάγνωση του Κοινοβουλίου δεν ψηφίζουμε σχετικά με τις αποταμιεύσεις αυτές, αλλά, επιτυγχάνοντας τις αποταμιεύσεις αυτές μέσω ενός δεύτερου διορθωτικού προϋπολογισμού, επιτυγχάνουμε επίσης αποταμιεύσεις στους προϋπολογισμούς του Συμβουλίου και του Κοινοβουλίου, οι οποίοι φυσικά καταρτίστηκαν στο πλαίσιο της συνδιαλλαγής με το Συμβούλιο κατά την πρώτη ανάγνωση.
<P>
Ως εδώ, καλά. Είναι σημαντικό να διασφαλίζουν διαρκώς όλα τα θεσμικά όργανα τη μεγαλύτερη δυνατή αποτελεσματικότητα και οικονομικότητα της διοίκησης. Ιδιαιτέρως σημαντικό είναι, επιπλέον, να επιτυγχάνουμε οικονομικά οφέλη μέσω της συνεργασίας μεταξύ των διαφόρων οργάνων. Γι’ αυτό εξάλλου θεωρώ σημαντικό, στις αρχές του προσεχούς έτους –και πριν από την 1η Απριλίου– να έχουμε μια ενημερωμένη έκθεση από τους γενικούς διευθυντές σχετικά με το σημείο στο οποίο βρίσκονται οι διορισμοί. Βλέπουμε τις καθυστερήσεις στις προσλήψεις προσωπικού μετά τη διεύρυνση, και φρονώ ότι είναι σημαντικό να παρακολουθούμε εκ του σύνεγγυς την εξέλιξη αυτών των θεμάτων, έτσι ώστε να διαπιστώσουμε ενδεχομένως εάν υπάρχει πιθανότητα εμφάνισης προβλημάτων.
<P>
Ο προϋπολογισμός του Κοινοβουλίου αντιστοιχεί στο 20% των διοικητικών δαπανών και εμφανίζεται λογικός σε σύγκριση με τις ανάγκες. Οφείλω, όμως, να τονίσω –όπως έχω πράξει και κατά το παρελθόν– ότι την περίοδο των τελευταίων ετών μπορέσαμε να καταβάλουμε σημαντικές δαπάνες για την ανέγερση κτηρίων με ποσά μικρότερα από αυτό το 20%, και ως εκ τούτου θα μπορέσουμε να εξοικονομήσουμε χρήματα από ενοίκια στους προϋπολογισμούς των επομένων ετών. Το ίδιο θα συμβεί και κατά το τρέχον έτος, καθόσον θα καταβληθούν περισσότερα από 130 εκατομμύρια ευρώ για τα δύο νέα κτήρια –D4 και D5– στις Βρυξέλλες.
<P>
Σε τελική ανάλυση, θα υπάρξουν περιθώρια ελιγμών στον προϋπολογισμό του Κοινοβουλίου για το 2005, και ως εκ τούτου θέλω να καλέσω την ηγεσία του Κοινοβουλίου να εξετάσει την ποιότητα των υπηρεσιών στήριξης που παρέχονται στους βουλευτές του ΕΚ, για παράδειγμα όσον αφορά τη μετάφραση και τη νομική υποστήριξη. Συχνά αναγκαζόμαστε να κάνουμε συμβιβασμούς, οι οποίοι ενίοτε δεν είναι ιδιαιτέρως ικανοποιητικοί, όπως για παράδειγμα στα γλωσσικά ζητήματα. Με τη διεύρυνση και την αυξανόμενη νομοθετική δραστηριότητα, θα χρειαστούμε πρόσβαση σε συμβουλές, καθώς και σε μελέτες, διαβουλεύσεις και αναλύσεις. Το Κοινοβούλιο προσφέρει πλέον στους πολίτες τη δυνατότητα κοινής νομοθεσίας, και συνεπώς οφείλουμε να απαιτήσουμε συνθήκες οι οποίες θα διασφαλίζουν τη δέουσα ποιότητα του νομοθετικού μας έργου. Στον προϋπολογισμό του 2005 διατίθενται 17,5 εκατομμύρια ευρώ για την αύξηση της αποζημίωσης των βουλευτών του ΕΚ με σκοπό τον διορισμό βοηθών. Οι βουλευτές του ΕΚ αντιμετωπίζουν αυξημένο όγκο εργασίας, γεγονός που δεν οφείλεται μόνο στο αυξανόμενο νομοθετικό τους έργο αλλά και στη διεύρυνση. Τα νομοθετικά μέτρα που καλούμαστε να επεξεργαστούμε πολύ συχνά είναι περίπλοκη περιβαλλοντική και εμπορική νομοθεσία, και γι’ αυτό χρειαζόμαστε βοήθεια στη διεκπεραίωση του έργου μας. Γι’ αυτό, εξάλλου, είναι αυτονόητο ότι πρέπει να προσφέρονται υψηλότερες βουλευτικές αποζημιώσεις, προκειμένου να είμαστε σε θέση να προσλαμβάνουμε προσωπικό και, όπως είναι εξίσου εύλογο, υπό λογικές συνθήκες εργασίας. Το εν λόγω ποσό είχε τεθεί στο αποθεματικό εν αναμονή της σχετικής απόφασης. Η απόφαση έχει πλέον ληφθεί· έχουν θεσπιστεί σαφείς κανόνες σε μια σειρά από τομείς· η δε Επιτροπή Προϋπολογισμών θα έχει έτσι τη δυνατότητα το προσεχές έτος να αποφασίσει την κατάργηση του εν λόγω αποθεματικού κατόπιν αιτήματος του Προέδρου του Κοινοβουλίου.
<P>
Τέλος, θέλω να σας ευχαριστήσω για την εποικοδομητική σας συνεργασία σε αυτήν τη διαδικασία κατάρτισης του προϋπολογισμού. Ευχαριστώ ιδιαιτέρως την κ. Grybauskaite, την Επίτροπό μας, η οποία συνέβαλε σημαντικά στην επίτευξη συμβιβασμού επί του προϋπολογισμού. Θέλω επίσης να ευχαριστήσω τον διαπραγματευτή του Συμβουλίου, τον κ. Nicolaï, καθώς και τον εισηγητή, κ. Garriga Polledo, ο οποίος, κατά τη γνώμη μου, συνεισέφερε με θαυμάσιο τρόπο στη διαδικασία του προϋπολογισμού. Τέλος, εξίσου θερμά ευχαριστώ τους συναδέλφους μου, τους συντονιστές, για την εποικοδομητική τους συνεργασία στη διαδικασία κατάρτισης του προϋπολογισμού. 
<SPEAKER ID="147" LANGUAGE="DE" NAME="Böge (PPE-DE )," AFFILIATION="εισηγητής">
<P>
   .  Κύριε Πρόεδρε, κυρία Επίτροπε, κύριε Πρόεδρε του Συμβουλίου, κυρίες και κύριοι, η φετινή κινητοποίηση του μέσου ευελιξίας σχετίζεται στενά με την επιτυχία των διαβουλεύσεων για τον προϋπολογισμό και την απαραίτητη συμφωνία που συνήψαμε μεταξύ των θεσμικών οργάνων. Κύριε Πρόεδρε του Συμβουλίου, λέω τώρα αναδρομικά: είναι πολύ θετικό ότι το Ευρωπαϊκό Κοινοβούλιο επέβαλε το 1999, μετά από μακροχρόνιες διαπραγματεύσεις, αυτό το μέσον ευελιξίας, γιατί έτσι τελικά ωφελήθηκαν σημαντικά και προτεραιότητες του Συμβουλίου κατά την εκτέλεση των προϋπολογισμού των προηγουμένων ετών.
<P>
Θα ήθελα να υπενθυμίσω άλλη μία φορά ότι το μέσον ευελιξίας, του οποίου το ανώτατο ετήσιο όριο έχει θεσπιστεί στην συμφωνία του Μαΐου του 1999 σε 200 εκατ. ευρώ, σχεδιάστηκε για απρόοπτες καταστάσεις. Ταυτόχρονα, στο σημείο 24 της Διοργανικής Συμφωνίας αναφέρεται ότι κατά κανόνα αυτό το μέσον ευελιξίας δεν πρέπει να χρησιμοποιείται για τον ίδιο σκοπό σε δύο συναπτά οικονομικά έτη. Φυσικά, της κινητοποίησης του μέσου ευελιξίας πρέπει να προηγείται σχετική πρόταση και να εξετάζεται κατά πόσον νέα, απρόβλεπτα μέτρα πρέπει να χρηματοδοτηθούν από μία κατηγορία ή, εάν αυτό δεν είναι δυνατόν, με μετατοπίσεις μεταξύ των κατηγοριών και στη συνέχεια να συζητείται το θέμα της ενδεχόμενης κινητοποίησης του μέσου ευελιξίας.
<P>
Η πείρα μας από αυτήν τη διαδικασία που γίνεται σχεδόν κάθε χρόνο μας έδειξε βασικά ότι κάποιες φορές η ερμηνεία αυτής της ευελιξίας ήταν κάπως τραβηγμένη. Παραπέμπω στο γεγονός ότι φέτος έχουμε ως αποτέλεσμα στη διάθεσή μας 185 εκατ. ευρώ, από τα οποία 45 εκατ. ευρώ προορίζονται για το πρόγραμμα PEACE ΙΙ, 40 εκατ. ευρώ για τους οργανισμούς –που είναι φανερό πως αποτελούν μία από τις σημαντικότερες προτεραιότητες του Συμβουλίου και πάντοτε υπάρχει κίνδυνος να εκτοπίσουν έτσι σημαντικά προγράμματα ευρωπαϊκής προστιθέμενης αξίας στην κατηγορία ΙΙΙ– και 100 εκατ. ευρώ για την ανασυγκρότηση του Ιράκ.
<P>
Ειδικά σε αυτό το πλαίσιο θέλω να υπογραμμίσω ότι στον σημερινό προϋπολογισμό του 2004 διατέθηκαν από τα 90 εκατ. ευρώ για το Ιράκ, από όσο θυμάμαι, ήδη το 2004 74 εκατ. ευρώ με τη βοήθεια του μέσου ευελιξίας. Όπως βλέπετε, αυτό αγγίζει το αδικαιολόγητο. Κατά κανόνα δεν θα έπρεπε να γίνεται έτσι. Γι’ αυτό πιστεύω ότι καλά θα κάναμε να συμπεριλάβουμε στη συζήτηση για τη νέα δημοσιονομική προοπτική και την αναγκαία ευελιξία την πείρα μας των τελευταίων ετών από τη χρησιμοποίηση του μέσου ευελιξίας. Θα ήθελα δε να πω στο σημείο αυτό ότι, ως προς τις πληρωμές του προϋπολογισμού 2005, μιλάμε για συνολικά 106,3 δισ. ευρώ και για 200 εκατ. ευρώ για την ευελιξία.
<P>
Το ενδιαφέρον φέτος είναι ότι για πρώτη φορά επωφελείται από την κινητοποίηση του μέσου ευελιξίας όχι μόνο η κατηγορία IV –εξωτερική πολιτική– αλλά επωφελούνται επίσης από το αποτέλεσμα αυτών των διαπραγματεύσεων αναγκαστικά και οι κατηγορίες ΙΙ και ΙΙΙ. Αυτό τελικά είχε ως τρόπον τινά συμπληρωματικό αποτέλεσμα να καταστεί επίσης δυνατόν βάσει αυτής της συμφωνίας –τρόπον τινά σαν νομική/δημοσιονομική ενέργεια επείγουσας ανάγκης– να ενταχθεί η χρηματοδότηση της Βόρειας Κύπρου με 120 εκατ. ευρώ στην κατηγορία VII και να αυξηθούν οι πόροι για την κοινή εξωτερική πολιτική και πολιτική ασφάλειας κατά 10 εκατ. ευρώ, φθάνοντας τα 62,5 εκατ. ευρώ.
<P>
Επιτρέψτε μου μια τελευταία παρατήρηση, κύριε Πρόεδρε: βάσει αυτής της εμπειρίας και της συζήτησης για την κινητοποίηση του μέσου ευελιξίας που γίνεται σχεδόν κάθε χρόνο, πρέπει να είναι σαφές τόσο στο Συμβούλιο όσο και στο Κοινοβούλιο κατά τις διαβουλεύσεις για τη νέα δημοσιονομική προοπτική ότι για όσο μεγαλύτερο διάστημα ορίζουμε μια δημοσιονομική προοπτική –από το 2007 έως το 2013 ή οτιδήποτε άλλο– όσο μεγαλύτερο χρονικό διάστημα αφορά, τόσο πιθανότερο γίνεται να χρειαστούμε τα επόμενα χρόνια μεγαλύτερη ευελιξία για την αντιμετώπιση των απροόπτων, και θα πρέπει να υποβάλουμε σχετικό αίτημα στο Συμβούλιο κατά τις διαπραγματεύσεις για τη δημοσιονομική προοπτική. 
<SPEAKER ID="148" LANGUAGE="EN" NAME="Nicolaï," AFFILIATION="Συμβούλιο">
<P>
   . Κύριε Πρόεδρε, είμαι ευτυχής για το γεγονός ότι τα δύο θεσμικά όργανα κατέληξαν σε γενική συμφωνία για τον προϋπολογισμό της Ένωσης για το επόμενο έτος κατά τη συνάντηση συνδιαλλαγής της 25ης Νοεμβρίου. Μετά τις σημερινές διαβουλεύσεις, επιτρέψτε μου να κάνω ορισμένες παρατηρήσεις στο πλαίσιο αυτό.
<P>
Όπως γνωρίζετε, το Συμβούλιο δεν προέβλεπε αρχικά τη χρήση του μέσου ευελιξίας. Στον γενικό συμβιβασμό, το Συμβούλιο υποχρεώθηκε να δεχτεί τη χρήση του για ένα σημαντικό ποσό –185 εκατ. ευρώ– και αυτό δεν έγινε δεκτό με ενθουσιασμό από όλα τα κράτη μέλη. Λόγω της δημοσιονομικής πειθαρχίας, το Συμβούλιο θεωρεί ότι πρέπει να γίνονται επιλογές, όπως ακριβώς, σε εθνικό επίπεδο, δεν μπορεί κανείς να αθροίσει απλώς όλες τις προτεραιότητες και να αναμένει να καλυφθούν οι υποχρεώσεις.
<P>
Στο πλαίσιο αυτό, ενόψει της συνάντησης συνδιαλλαγής, το Συμβούλιο άκουσε προσεκτικά τα επιχειρήματα του Κοινοβουλίου. Το Κοινοβούλιο κατέστησε σαφές από την αρχή ότι δεν θα μπορούσε να χρηματοδοτήσει τις παραδοσιακές προτεραιότητες και τις νέες προτεραιότητες στις κατηγορίες 3 και 4, εσωτερικές και εξωτερικές πολιτικές, με τα ισχύοντα ανώτατα όρια. Με τη συμφωνία για χρήση του μέσου ευελιξίας στην κατηγορία 3, το Κοινοβούλιο είναι σε θέση να αποκαταστήσει τη χρηματοδότηση των υπηρεσιών. Παράλληλα, το Κοινοβούλιο εξασφάλισε επαρκή χρηματοδότηση για τις προτεραιότητές του.
<P>
Όσον αφορά τη χρήση του μέσου ευελιξίας στην κατηγορία 4, συμφωνώ με τον συντάκτη της γνωμοδότησης της Επιτροπής Εξωτερικών Υποθέσεων του Κοινοβουλίου ότι το αποτέλεσμα μπορεί να θεωρηθεί θετικό για το Κοινοβούλιο.
<P>
Θέλω επίσης να αναφερθώ στην ειρηνευτική διαδικασία στη Βόρειο Ιρλανδία. Είμαι ευτυχής που μπορέσαμε να συμφωνήσουμε για τη χρηματοδότηση του προγράμματος Peace II για την περίοδο 2005-06. Συμβάλλουμε έτσι σημαντικά στην εξεύρεση μακροπρόθεσμης λύσης.
<SPEAKER ID="149" LANGUAGE="EN" NAME="Grybauskaitė," AFFILIATION="Επιτροπή">
<P>
   . Κύριε Πρόεδρε, είμαι ιδιαίτερα ευτυχής που μιλώ σήμερα στο Κοινοβούλιο· είναι η πρώτη πρόκληση για τη νέα Επιτροπή σε αυτήν την ιδιαίτερα σημαντική διαδικασία που ξεκίνησε στις 22 Νοεμβρίου και αφορά άμεσα τις διαπραγματεύσεις για τον προϋπολογισμό για το 2005: ένα ιδιαίτερα σημαντικό θέμα για το Κοινοβούλιο και την Ευρώπη.
<P>
Μετά από σκληρές διαπραγματεύσεις στις 25 Νοεμβρίου, κατά τις οποίες και οι δύο κλάδοι της δημοσιονομικής αρχής επέδειξαν ικανότητα και ευελιξία, πετύχαμε τελική συμφωνία για έναν αυστηρό προϋπολογισμό για το 2005. Η αλληλεγγύη και η αποφασιστικότητα του Κοινοβουλίου τού επέτρεψαν να πετύχει όλους τους σημαντικούς στόχους που είχε θέσει. Ο Πρόεδρος της Επιτροπής Προϋπολογισμών κ. Lewandowski, ο εισηγητής για τον προϋπολογισμό κ. Garriga Polledo, η κ. Jensen, εισηγήτρια για το μέσο ευελιξίας, ο κ. Böge και άλλα μέλη της Επιτροπής Προϋπολογισμών που συμμετείχαν ενεργά στις ολοήμερες και ολονύκτιες διαπραγματεύσεις, αξίζουν συγχαρητήρια από όλους εμάς για τα αποτελέσματα που πέτυχαν μετά από σκληρή δουλειά. Ο Προεδρεύων του Συμβουλίου κ. Nicolaï είναι επίσης αξιέπαινος, γιατί ενθάρρυνε τα κράτη μέλη να δεχτούν τη συμφωνία – έργο ιδιαίτερα δύσκολο.
<P>
Με την τελική συμφωνία, υπάρχει, ασφαλώς, κίνδυνος να μην καλυφθούν όλες οι υποχρεωτικές δαπάνες από όσα αποφασίστηκαν στη δέσμη. Για παράδειγμα, σύμφωνα με ενημερωμένα στοιχεία της Επιτροπής Γεωργίας, το Συμβούλιο αγνόησε ορισμένες δαπάνες: πρόσθετες πληρωμές για τα διαρθρωτικά ταμεία ή δράσεις που μπορεί να χρειαστούν μέσα στο έτος. Ωστόσο, με ικανοποιεί το γεγονός ότι συμφωνήσαμε μια κοινή δήλωση σχετικά με τις πιστώσεις πληρωμών για τις διαρθρωτικές δράσεις, η οποία επιτρέπει άμεση λήψη απόφασης σε μία μόνο ανάγνωση για ενδεχόμενο διορθωτικό προϋπολογισμό με πρόσθετες πληρωμές, αν η Επιτροπή το κρίνει αναγκαίο στα μέσα του 2005.
<P>
Καλώ και τις δύο δημοσιονομικές αρχές να αντιδράσουν άμεσα, αν υπάρξει ανάγκη για μια τέτοια πρόταση. Το ίδιο ισχύει για τις υποχρεωτικές δαπάνες για τη γεωργία. Θέλουμε επίσης να τονίσουμε ότι, όπως προαναφέρθηκε, για πρώτη φορά το μέσο ευελιξίας χρησιμοποιείται πάνω από τα ανώτατα όρια σε τρεις κατηγορίες· συμφωνήσαμε να χρησιμοποιήσουμε το συνολικό ποσό των 185 εκατ. ευρώ για το μέσο αυτό.
<P>
Το Κοινοβούλιο εκφράζει ανησυχίες σχετικά με τον τρόπο με τον οποίο μη κρατικοί φορείς και διεθνείς οργανώσεις χρησιμοποιούν κονδύλια της Ευρωπαϊκής Ένωσης. Η Επιτροπή θα εκπονήσει έκθεση για τα θέματα αυτά έως τον Απρίλιο του 2005.
<P>
Διατηρήσατε ένα αποθεματικό για τη χρηματοδότηση 50 νέων θέσεων από τις εκατοντάδες που ζητήθηκαν. Ευελπιστώ να υποβάλω αίτηση μεταφοράς τον Ιανουάριο για άρση του αποθεματικού επί των θέσεων αυτών, καθώς θεωρώ ότι πληρούνται πλέον οι προϋποθέσεις.
<P>
Ζητάτε να αλλάξουν οι διατάξεις του δημοσιονομικού κανονισμού. Δεσμεύομαι ότι η Επιτροπή θα παρουσιάσει προτάσεις για τροποποίηση του δημοσιονομικού κανονισμού έως την άνοιξη του 2005, ενώ η Επιτροπή έχει ήδη παρουσιάσει προτάσεις για τροποποίηση των εκτελεστικών διατάξεων. Το Συμβούλιο είναι έτοιμο να γνωμοδοτήσει. Αναμένουμε τις απόψεις του Κοινοβουλίου.
<SPEAKER ID="150" LANGUAGE="" NAME="Πρόεδρος." AFFILIATION="">
<SPEAKER ID="151" LANGUAGE="FR" NAME="Deprez (ALDE )," AFFILIATION="εν ονόματος της Επιτροπής Πολιτικών Ελευθεριών, Δικαιοσύνης και Εσωτερικών Υποθέσεων">
<P>
   . Κύριε Πρόεδρε, κυρίες και κύριοι, η δημιουργία ενός πραγματικού ευρωπαϊκού χώρου ελευθερίας, ασφάλειας και δικαιοσύνης συνιστά προφανέστατα μία από τις θεμελιώδεις πολιτικές προτεραιότητες της Ευρωπαϊκής Ένωσης και θέμα που κατεξοχήν απασχολεί τους ευρωπαίους πολίτες. Αυτός είναι ο λόγος για τον οποίο θέλω, καταρχάς, να ευχαριστήσω τους συναδέλφους μου της Επιτροπής Προϋπολογισμών, ιδίως δε τον γενικό μας εισηγητή, τον κ. Garriga Polledo, που υποστήριξε και πρότεινε προς ψήφιση στο Σώμα την πλειονότητα των τροπολογιών που είχε καταθέσει η Επιτροπή Πολιτικών Ελευθεριών, Δικαιοσύνης και Εσωτερικών Υποθέσεων. Μεταξύ αυτών, αρκετές στοχεύουν κυρίως στην ενίσχυση των μέσων δράσης της Ευρωπαϊκής Ένωσης στο πλαίσιο της καταπολέμησης της τρομοκρατίας. Πρόκειται, μεταξύ άλλων, για την αύξηση των λειτουργικών δαπανών της Eurojust και για την εγγραφή στον προϋπολογισμό ενός πιλοτικού σχεδίου, με στόχο τη βελτίωση του συντονισμού, στο σύνολο της επικράτειας της Ευρωπαϊκής Ένωσης, των μέσων και των δραστηριοτήτων που στοχεύουν στην πρόληψη των τρομοκρατικών απειλών και στην καταπολέμησή τους. Προτείναμε, επίσης, να ενισχυθούν τα μέσα που στοχεύουν στην επίδειξη αλληλεγγύης όλων των Ευρωπαίων έναντι των θυμάτων τρομοκρατικών ενεργειών.
<SPEAKER ID="152" LANGUAGE="DE" NAME="Ferber (PPE-DE )," AFFILIATION="εξ ονόματος της Ομάδας">
<P>
Κύριε Πρόεδρε του Συμβουλίου, υπάρχει επίσης μια εντύπωση που έμεινε από τις διαπραγματεύσεις μας και θα ήθελα να το πω αυτό ξεκάθαρα. Φυσικά, η Ευρωπαϊκή Ένωση πρέπει να κάνει οικονομίες. Πρέπει να εκπονήσουμε έναν προϋπολογισμό λιτότητας, να χρησιμοποιήσουμε με υπευθυνότητα τα χρήματα των ευρωπαίων φορολογουμένων. Όμως, το ερώτημα που με απασχολεί είναι το εξής: είναι σωστό να υποβάλλονται στην ετήσια διαδικασία του προϋπολογισμού όλο και πιο ασαφείς προτάσεις, ενώ γνωρίζετε ήδη σήμερα ότι το επόμενο έτος θα έχουμε συμπληρωματικό προϋπολογισμό; Αυτή δεν είναι αξιόπιστη προσέγγιση. Σε κανένα από τα 25 κράτη μέλη το εθνικό κοινοβούλιο δεν θα ανεχόταν μια τέτοια συμπεριφορά. Αυτό θέλω να το πω ξεκάθαρα.
<P>
Δεύτερον, σας παρακαλώ να προσπαθήσετε να συγκρατήσετε τους συναδέλφους σας υπουργούς στον τομέα των εξωτερικών υποθέσεων και σε όλους τους άλλους ειδικούς τομείς. Λέω προεξοφλώντας τις διαπραγματεύσεις που ανέφερε εδώ ο κ. Böge ότι ασφαλώς δεν είναι ευχάριστο να θέτουμε ανώτατα όρια με τη δημοσιονομική προοπτική, τη στιγμή που όλοι οι εμπλεκόμενοι γνωρίζουν πως οι αριθμοί αυτοί είναι θεωρητικοί και εκφράζουν επιθυμίες που ελπίζω ότι ποτέ δεν θα εκπληρωθούν. Να είστε πιο ειλικρινείς ως προς αυτό. Απέχουμε κατά σχεδόν 5 δισ. ευρώ από το ανώτατο όριο της Ατζέντας 2000 –προς τη λάθος κατεύθυνση! Ας συζητήσουμε, λοιπόν, πόσα χρήματα χρειαζόμαστε στα αλήθεια για τη γεωργική πολιτική και ας μην ορίζουμε τα ποσά μέσω της διαδικασίας του προϋπολογισμού, αφού η Επίτροπος μόλις είπε ότι ίσως χρειαστεί έναν συμπληρωματικό και διορθωτικό προϋπολογισμό.
<P>
Επίσης, δεν πρέπει να δώσουμε υποσχέσεις στα δέκα νέα κράτη μέλη και ύστερα να κάνουμε οικονομίες προκειμένου να εκτελέσουμε έναν προϋπολογισμό του 1,0% που μας έχει γίνει έμμονη ιδέα. Αυτή είναι η παράκλησή μου και αυτό είναι το μάθημα που πήρα από αυτές τις διαπραγματεύσεις. Πετύχαμε πολλά μαζί, αλλά πρέπει να υπάρξει τώρα μεγαλύτερη σοβαρότητα στις διαπραγματεύσεις.
<SPEAKER ID="153" LANGUAGE="FR" NAME="Guy-Quint (PSE )," AFFILIATION="εξ ονόματος της Ομάδας">
<P>
   . Κυρία Επίτροπε, κύριε Πρόεδρε, κύριε Προεδρεύοντα του Συμβουλίου, κυρίες και κύριοι, είναι η σειρά μου να ευχαριστήσω όλους τους συντελεστές του προϋπολογισμού που θα τεθεί σε ψηφοφορία σε δύο ημέρες: την κ. Jensen, τον κ. Garriga, τον κ. Böge, καθώς και όλους εκείνους που συνεργάστηκαν μαζί μας.
<P>
Καταλήξαμε, βέβαια, σε μια συμφωνία, σε αποτελέσματα, ήταν όμως άραγε απαραίτητες δώδεκα ώρες για να καταλήξουμε σε αυτό που θα μπορούσε να έχει επιτευχθεί με μεθόδους γνήσιου διαλόγου αντί με παίγνιο ομάδας ατόμων που αποδείχτηκαν πραγματικά επιζήμια για το περιεχόμενο του προϋπολογισμού; Φθάνουμε σήμερα σε πιστώσεις πληρωμών 1,05 % του ΑΕγχΠ, ποσοστό που υπερβαίνει το όριο του 1 %. Σε αντάλλαγμα, ωστόσο, διασφαλίσαμε για το μέσο ευελιξίας ένα απρόσμενο αποτέλεσμα, που μας επιτρέπει τη χρηματοδότηση των προτεραιοτήτων μας σε βραχυπρόθεσμη βάση, χάρη σε μια συμφωνία για την κατηγορία 2. Ειλικρινά, θεωρούμε την επίτευξη αυτού του αποτελέσματος άκρως σημαντική, έστω και αν σε πολύ μεγάλο βαθμό είναι μεσοπρόθεσμα ανεπαρκές.
<P>
Εν κατακλείδι, θέλω απλώς να πω ότι αυτός ο προϋπολογισμός θα εφαρμοστεί αναμφίβολα χωρίς μεγάλα προβλήματα το 2005, πρόκειται όμως για έναν μεταβατικό προϋπολογισμό που δεν παρέχει κανένα πραγματικό μέσο διασφάλισης συνέχειας, και αυτό ακριβώς είναι που μας ανησυχεί πολύ. Πιστεύω, ωστόσο, ότι ο κ. Pittella θα μπορέσει να σηκώσει το γάντι, έστω και αν αυτή η μέθοδος δεν θα μπορέσει να διαρκέσει και είναι πολύ πιθανό να μας εμποδίσει στο μέλλον να επιτύχουμε προϋπολογισμούς που θα ανταποκρίνονται στα πολιτικά μας σχέδια. 
<SPEAKER ID="154" LANGUAGE="FI" NAME="Virrankoski (ALDE )," AFFILIATION="εξ ονόματος της Ομάδας">
<P>
   . – Κύριε Πρόεδρε, ο προϋπολογισμός της ΕΕ για το 2005 βρίσκεται πλέον στο στάδιο της δεύτερης ανάγνωσης από το Ευρωπαϊκό Κοινοβούλιο. Θέλω να ευχαριστήσω τους εισηγητές, τον Salvador Garriga Polledo και την Anne Jensen, για το θαυμάσιο έργο τους. Θέλω, επίσης να ευχαριστήσω τον Πρόεδρο της Επιτροπής Προϋπολογισμών, κ. Lewandowski, για την άψογη ηγεσία του στην εν λόγω κοινοβουλευτική επιτροπή, αλλά και την Επίτροπο Grybauskaitė και τον κ. Nicolaï, εκ μέρους του Συμβουλίου, για την εποικοδομητική τους συνεργασία.
<P>
Ο προϋπολογισμός της ΕΕ για το 2005 δεν αποκλείεται να καλύψει τις ανάγκες του προσεχούς έτους, αλλά υπάρχουν και ορισμένα ερωτηματικά. Υπήρξαν διαξιφισμοί σχετικά με τις πιστώσεις πληρωμών, οι οποίες φάνηκε ότι θα ήταν κατά πολύ μειωμένες. Τα υπόλοιπα προς εκκαθάριση προς το παρόν πλησιάζουν το ποσό των 100 δισ. ευρώ, εκ των οποίων περίπου τα 70 δισ. ευρώ αντιστοιχούν στα διαρθρωτικά ταμεία. Τα μειωμένα επίπεδα εκτέλεσης του προϋπολογισμού τα τελευταία χρόνια έχουν πλέον δημιουργήσει μια σειρά εκκρεμοτήτων. Μέχρι τέλους, το Συμβούλιο επεδίωκε τον περιορισμό των πιστώσεων πληρωμών. Χρειάστηκε να καταβάλουμε μεγάλες προσπάθειες ώστε να επαναφέρουμε τις πληρωμές στο επίπεδο των 106,3 δισ. ευρώ, το οποίο εξακολουθεί να υπολείπεται κατά 7,9 δισ. ευρώ σε σύγκριση με τις δημοσιονομικές προοπτικές, οι οποίες ωστόσο ανέρχονται σε 500 δισ. ευρώ, ή περισσότερο από το 1% του κοινοτικού ΑΕγχΠ. Συνεπώς, αυτό το δημοσιονομικό όριο που προτάθηκε από έξι κράτη μέλη στοίχειωσε τη διαδικασία συνδιαλλαγής.
<P>
Ακόμη, όμως, και το Συμβούλιο εξέφρασε αμφιβολίες ως προς την επάρκεια της χρηματοδότησης εγκρίνοντας το κοινό ψήφισμα, στο οποίο προτεινόταν κάθε συμπληρωματικός προϋπολογισμός που θα αφορούσε τα διαρθρωτικά ταμεία να εγκρίνεται, ει δυνατόν, κατά τη διάρκεια μίας ανάγνωσης. Η δήλωση είναι αντίθετη με τη χρηστή δημοσιονομική διαχείριση, καθόσον ο προϋπολογισμός πρέπει να περιλαμβάνει όλες τις γνωστές δαπάνες για το αντίστοιχο δημοσιονομικό έτος. Πρέπει να αναφερθεί ότι κατά την ίδια συνεδρίαση συνδιαλλαγής συμφωνήθηκε η αύξηση των πιστώσεων πληρωμών στα διαρθρωτικά ταμεία κατά 3,7 δισ. ευρώ εφέτος, διότι οι πόροι έχουν εξαντληθεί. Από αυτό το ποσό, 2 δισ. ευρώ ήταν νέοι πόροι.
<P>
Στη συζήτηση επί του προϋπολογισμού, αναφέρθηκε το ζήτημα της μεγάλης αύξησης του αριθμού των οργανισμών στην Ευρωπαϊκή Ένωση. Το προσεχές έτος θα υπάρχουν 23 τέτοιοι οργανισμοί, οι πέντε εκ των οποίων θα είναι νέοι. Χρειάστηκε να δαπανηθούν 40 εκατ. ευρώ από το μέσο ευελιξίας προκειμένου να καλυφθεί το διοικητικό τους κόστος, διαφορετικά δεν θα μπορούσε να τους προσφερθεί κανενός είδους χρηματοδότηση. Τον τελευταίο καιρό έχουν δημιουργηθεί πολλοί οργανισμοί λόγω του εμπορίου μεταξύ των κρατών μελών. Το 2000 υπήρχαν ακόμη επτά οργανισμοί. Πρέπει, συνεπώς, να αναλάβουμε πάραυτα δράση προκειμένου να διαπιστώσουμε κατά πόσον οι υπηρεσίες είναι ο πιο αποτελεσματικός τρόπος ανάπτυξης της διοικητικής διάρθρωσης της ΕΕ. Ίσως κατ’ αυτόν τον τρόπο να δημιουργούμε μονάδες τις οποίες είναι δύσκολο να ελέγξουμε και οι οποίες είναι εν μέρει υπεύθυνες για τη δημιουργία, απλούστατα, διπλού επιπέδου γραφειοκρατίας.
<SPEAKER ID="155" LANGUAGE="DE" NAME="Trüpel (Verts/ALE )," AFFILIATION="εξ ονόματος της Ομάδας">
<P>
   .  Κύριε Πρόεδρε, Επίτροπε Grybauskaitė, κύριε Nicolaï, κυρίες και κύριοι, σήμερα συζητάμε βέβαια για τη συμφωνία με το Συμβούλιο ως προς τον προϋπολογισμό 2005, φυσικά όμως έχουμε ήδη τον νου μας στο τι θα γίνει με τον προϋπολογισμό 2006 και τι πρέπει να περιμένουμε τα επόμενα χρόνια σε σχέση με τη δημοσιονομική προοπτική για την περίοδο 2007-2013.
<P>
Γι’ αυτό σας λέω ξεκάθαρα ότι, κάνοντας την πολιτική μου αξιολόγηση για το αποτέλεσμα που επιτύχαμε για το 2005, και χαίρομαι και λυπάμαι. Θετικό θεωρώ το μέσον ευελιξίας. Ο κ. Böge, με τον οποίο θα ήθελα να συμφωνήσω εδώ, κατέστησε εξαιρετικά σαφές ότι κατορθώσαμε να ρευστοποιήσουμε τώρα αυτά τα ποσά – για την εσωτερική πολιτική, τους οργανισμούς και την εξωτερική πολιτική, κυρίως όμως για την υποστήριξη των εκλογών στο Ιράκ. Αυτή ήταν μια επιτυχία που, κατά την άποψή μας εδώ στο Σώμα, ήταν επειγόντως απαραίτητη για να ανταποκριθούμε σε όλα μας τα καθήκοντα.
<P>
Θεωρώ ότι ήταν απαραίτητο να διατηρήσουμε ως κύρια προτεραιότητά μας στον τομέα της στρατηγικής της Λισαβόνας την αναβάθμιση της πολιτικής για την ενημέρωση, για να μπορέσουμε να πλησιάσουμε περισσότερο τους πολίτες και τους ψηφοφόρους στην Ευρώπη. Φυσικά, και το γεγονός ότι ούτε το πρόγραμμα LIFE ούτε το πρόγραμμα για την προστασία του περιβάλλοντος χάθηκαν στον δρόμο είναι από τη σκοπιά των Πρασίνων μια σημαντική πρόοδος.
<P>
Θα ήθελα, όμως, να πω εξίσου καθαρά ότι η αρνητική μου αξιολόγηση αφορά τις πληρωμές για το έτος 2005. Τελικά καταλήγουμε βέβαια στο συμπέρασμα ότι δεν υπήρχαν άλλα περιθώρια σε αυτόν τον κύκλο διαπραγματεύσεων και γι’ αυτό θα εγκρίνουμε αυτόν τον προϋπολογισμό. Υποστηρίζω θερμά την κριτική που άσκησε ο κ. Ferber στο Συμβούλιο και τον χαρακτηρισμό του κριτηρίου του 1% ως άστοχο φετιχισμό του Συμβουλίου. Το λέω αυτό ξεκάθαρα, καθώς η δήλωσή του μου προξένησε μεγάλη χαρά και δεν συμβαίνει συχνά να συμφωνούμε εγώ και ο κ. Ferber.
<P>
Εγώ πιστεύω το εξής, και θέλω να απευθυνθώ σχετικά άλλη μία φορά απευθείας στον κ. Nicolaï: είπατε, όχι μόνο στις διαπραγματεύσεις κατά τη διαδικασία διαμεσολάβησης αλλά και σήμερα εδώ στο Σώμα, ότι φυσικά το Ευρωπαϊκό Κοινοβούλιο πρέπει να είναι διατεθειμένο ακριβώς όπως οι εθνικές κυβερνήσεις να ορίσει προτεραιότητες. Αυτό είναι σωστό. Και οι συνάδελφοί μου είπαν ήδη ότι όλοι δίνουμε μεγάλο βάρος στη δημοσιονομική πειθαρχία και στη σοβαρή προσέγγιση του προϋπολογισμού. Όμως, πρέπει επίσης να αντιμετωπίσετε την ερώτησή μας, γιατί, αν πρέπει να οριστούν προτεραιότητες, αυτό φυσικά ισχύει και για τις εθνικές κυβερνήσεις. Για εμένα, είναι λάθος η προσέγγισή σας να θεωρείτε ότι πρέπει να γίνει εξοικονόμηση που θα βαρύνει μονόπλευρα την ευρωπαϊκή πολιτική. Υπάρχει κίνδυνος επανεθνικοποίησης της πολιτικής και αυτό είναι σφάλμα για τη διευρυμένη Ευρώπη –έχουμε για πρώτη φορά έναν προϋπολογισμό για 25 κράτη μέλη– με νέα καθήκοντα και νέες προκλήσεις. Όποιος θέλει να ασκήσει μια πραγματικά ευρωπαϊκή πολιτική, πρέπει να έχει και το πολιτικό θάρρος που χρειάζεται για να διαμορφώσει ανάλογα τον προϋπολογισμό. Αυτήν την στιγμή, δεν βλέπω κάτι τέτοιο στη θέση των χωρών που είναι καθαροί πληρωτές και στην εμμονή στο 1%. Αυτό το θεωρώ πολιτικό σφάλμα. Αν θέλουμε να συνεχίσουμε να αναπτύσσουμε μαζί τη θαυμάσια ήπειρό μας και να κάνουμε περισσότερα στον τομέα της οικονομικής ανανέωσης, των δαπανών για την παιδεία, τους νέους και τα νέα ταλέντα, πρέπει να κινηθούμε όλοι μαζί, και με εσάς, το Συμβούλιο, τους καθαρούς πληρωτές –και εδώ επικρίνω την κοκκινοπράσινη γερμανική κυβέρνηση– για να επιτύχουμε περισσότερα για το καλό της Ευρώπης.
<SPEAKER ID="156" LANGUAGE="FR" NAME="Wurtz (GUE/NGL )," AFFILIATION="εξ ονόματος της Ομάδας">
<P>
   . Κύριε Πρόεδρε, η Ομάδα μου κατέθεσε πρόταση καταψήφισης του προϋπολογισμού του 2005 και θέλω να εξηγήσω τους λόγους αυτής της πρωτοβουλίας. Η Ομάδα μου ποτέ δεν συνηγόρησε υπέρ μιας αλόγιστης αύξησης του προϋπολογισμού της Ευρωπαϊκής Ένωσης. Υποστηρίζουμε πλήρως την αυστηρή διαχείριση των δημοσίων εσόδων και, κυρίως, δεν θεωρούμε τον προϋπολογισμό ως το μόνο μέσο που διαθέτει η Ευρωπαϊκή Ένωση για την υλοποίηση των στόχων της. Εν προκειμένω, επισημαίνουμε, για παράδειγμα, την απαίτηση ενός θεμελιώδους αναπροσανατολισμού των καθηκόντων και της λειτουργίας της Ευρωπαϊκής Κεντρικής Τράπεζας. Αυτό, όμως, δεν σημαίνει ότι ο προϋπολογισμός της Ευρωπαϊκής Ένωσης δεν αντικατοπτρίζει μια πολιτική βούληση. Στους εκπεφρασμένους στόχους πρέπει να αντιστοιχούν επαρκή χρηματοδοτικά μέσα, ειδάλλως διακυβεύεται η ίδια η αξιοπιστία της Ευρωπαϊκής Ένωσης.
<P>
Κατόπιν των ολοένα και πιο ισχυρών πιέσεων που ασκούνται προκειμένου να μειωθούν με κάθε τρόπο οι δημόσιες δαπάνες βάσει των όσων επιτάσσει το Σύμφωνο Σταθερότητας, το 2004 είχαμε ήδη έναν προϋπολογισμό που αντιπροσωπεύει το χαμηλότερο, από το 1987, ποσοστό σε σχέση με το ακαθάριστο εθνικό εισόδημα. Χρόνο με τον χρόνο, το Ευρωπαϊκό Κοινοβούλιο επικρίνει αυτήν την περιοριστική τάση, καθώς και τις συνακόλουθες επίπονες δημοσιονομικές ασκήσεις· τον πολλαπλασιασμό των μεταβιβάσεων και των διορθωτικών προϋπολογισμών· τη μείωση απαραίτητων πιστώσεων, όπως εκείνες που προορίζονται για τις αναπτυσσόμενες χώρες, προκειμένου να μπορούμε να χρηματοδοτήσουμε νέα αιτήματα, για παράδειγμα τη συμβολή στη χρηματοδότηση της ανοικοδόμησης χωρών που επλήγησαν σοβαρά από τον πόλεμο, όπως συνέβη στα Βαλκάνια, στο Αφγανιστάν, στο Ιράκ· και την καταχρηστική προσφυγή στο μέσο ευελιξίας. Το Ευρωπαϊκό Κοινοβούλιο επικρίνει κάθε χρόνο αυτήν την παρέκκλιση, και μόλις ακούσαμε και πάλι τον κ. Ferber, την κ. Guy-Quint και την κ. Trüpel να απηχούν αυτήν τη δυσφορία. Προτείνω, πολύ απλά, αυτό να μεταφραστεί φέτος όχι μόνο σε λόγια αλλά και σε μια ξεκάθαρη και ορατή πράξη.
<P>
Μάλιστα, για τον προϋπολογισμό του 2005, ο συμβιβασμός που επήλθε κατόπιν της διαβούλευσης της 25ης Νοεμβρίου, για ποσό ύψους 106,3 δισεκατομμυρίων ευρώ –με άλλα λόγια, όχι 1,05%, κυρία Guy-Quint, αλλά 1,005 % του ακαθάριστου εθνικού εισοδήματος– είναι κατώτερο των 109 δισεκατομμυρίων που προέβλεπε το προσχέδιο της Επιτροπής, ύψος, που και αυτό με τη σειρά του υπολείπεται των 111 δισεκατομμυρίων που ζήτησε το Ευρωπαϊκό Κοινοβούλιο στην πρώτη ανάγνωση, αίτημα που και αυτό με τη σειρά του είναι κατώτερο των δεσμεύσεων που ανέλαβαν το Συμβούλιο, η Επιτροπή και το Κοινοβούλιο στο πλαίσιο των δημοσιονομικών προοπτικών, οι οποίες καθορίστηκαν από κοινού το 2000 και προέβλεπαν προϋπολογισμό ύψους 114 δισεκατομμυρίων. Το να καταδείξουμε ότι θέλουμε επιτέλους να θέσουμε τέλος σε αυτήν τη συστηματικά περιοριστική και κοντόφθαλμη πολιτική του Συμβουλίου αποτελεί τον πρώτο λόγο κατάθεσης της πρότασης καταψήφισης του προϋπολογισμού του 2005.
<P>
Ο δεύτερος λόγος της απόφασής μας είναι ότι ο ερχόμενος χρόνος θα είναι ο πρώτος πλήρης χρόνος ζωής της Ένωσης των 25. Η επιτυχία αυτής της διεύρυνσης προϋποθέτει, κατά την άποψή μας, την ύπαρξη ενός προϋπολογισμού που να επιτρέπει την ανάληψη των αναπόφευκτων δαπανών αλληλεγγύης, που συνδέονται με αυτό το μεγάλο σχέδιο, χωρίς αυτό να σημαίνει την εγκατάλειψη περιοχών ή πληθυσμών των παλαιών κρατών μελών που βρίσκονται σε δυσχερή θέση. Πρέπει να προσθέσω ότι οι νέες προσπάθειες, την αναγκαιότητα των οποίων αναγνωρίζει όλος ο κόσμος, υπέρ της απασχόλησης, της εκπαίδευσης, της κατάρτισης, της έρευνας, του περιβάλλοντος, απαιτούν ανάλογου ύψους πιστώσεις, εκτός αν θεωρούμε ότι αυτές οι νέες προσπάθειες θα περιοριστούν σε μερικούς προσοδοφόρους θυλάκους και σε μια προνομιούχο ελίτ. Η επιτυχία της διεύρυνσης χωρίς να δημιουργείται ανταγωνισμός ανάμεσα στους πληθυσμούς των νέων και των παλαιών κρατών μελών αποτελεί τον δεύτερο λόγο της κατάθεσης πρότασης καταψήφισης ενός πτωχού σχεδίου προϋπολογισμού.
<P>
Τέλος, το 2005 θα είναι αποφασιστική χρονιά προκειμένου να καταλήξουμε σε συμφωνία μεταξύ των Εικοσιπέντε όσον αφορά τις δημοσιονομικές προοπτικές για την περίοδο 2007-2013. Ωστόσο, μέχρι σήμερα, όπως έχει ειπωθεί κατ’ επανάληψη, μια βαριά υποθήκη βαρύνει τις διαπραγματεύσεις: η ανάγκη των έξι χωρών που συνεισφέρουν περισσότερα από όσα εισπράττουν στον προϋπολογισμό της Ένωσης να τον περιορίσουν στο μέλλον στο 1%, και μάλιστα στο 0,9% του ακαθάριστου εθνικού εισοδήματος. Η Επιτροπή επέστησε, και πολύ σωστά, την προσοχή στο τι συγκεκριμένα θα σήμαινε μια δραστική περικοπή άνω των 9 δισεκατομμυρίων ευρώ στον προϋπολογισμό του 2007 σε σχέση με το προηγούμενο δημοσιονομικό έτος. Ποιους τομείς θα πρέπει να αφορούν αυτές οι τόσο δραστικές περικοπές; Μήπως τα μεγάλα έργα που ανακοινώνονται με κάθε επισημότητα; Τα διαρθρωτικά ταμεία; Λίγο από όλα; Θα είμαστε, άραγε, έτοιμοι να αναλάβουμε δράση μπροστά σε τόσο ανεύθυνες δημοσιονομικές προοπτικές;
<P>
Η άνευ όρων αποδοχή ενός προϋπολογισμού για το 2005 που θα αντιπροσωπεύει το 1% του ακαθάριστου εθνικού εισοδήματος δεν κινείται, κατά έναν τρόπο, στη λογική της Επιστολής των Έξι; Η υιοθέτηση μιας μαχητικής στάσης από το Ευρωπαϊκό Κοινοβούλιο, προτού να είναι πολύ αργά, στις παραμονές των αποφασιστικών διαπραγματεύσεων σε σχέση με τις δημοσιονομικές προοπτικές για τα ερχόμενα χρόνια, αποτελεί τον τρίτο λόγο κατάθεσης πρότασης καταψήφισης του προϋπολογισμού για το 2005. 
<SPEAKER ID="157" LANGUAGE="EN" NAME="Whittaker (IND/DEM )," AFFILIATION="εξ ονόματος της Ομάδας">
<P>
   . Κύριε Πρόεδρε, στις χώρες της ΕΕ, περίπου το 1/40 των φορολογικών εσόδων δαπανάται από τα θεσμικά όργανα της ΕΕ. Στη Βρετανία, ισχυρίζονται ότι αυτό το τίμημα είναι μικρό σε σχέση με το προνόμιο των εμπορικών συναλλαγών με τους γείτονές μας και την ευημερία που μας προσφέρει η ΕΕ. Ωστόσο, αρχίζουμε να αναγνωρίζουμε, όπως επιβεβαίωσε ευγενικά ο πρώην Επίτροπος Kinnock, ότι δεν χρειάζεται να ανήκουμε στην ΕΕ για να συναλλασσόμαστε και να συνεργαζόμαστε με τις χώρες της ΕΕ και ότι η ευημερία μας ίσως να ήταν μεγαλύτερη αν δεν ανήκαμε στην ΕΕ.
<P>
Ισχυρίζονται επίσης ότι ο προϋπολογισμός της ΕΕ είναι μικρός σε σχέση με τους εθνικούς προϋπολογισμούς. Ωστόσο, οι εθνικοί προϋπολογισμοί καλύπτουν ορισμένους σημαντικούς τομείς, όπως η άμυνα, η παιδεία, η υγειονομική περίθαλψη και οι συντάξεις. Ο προϋπολογισμός της ΕΕ καλύπτει επιδοτήσεις για τη γεωργία – χωρίς τις οποίες η γεωργία θα λειτουργούσε πιο ομαλά. Καλύπτει περιφερειακά προγράμματα που, σε άλλη περίπτωση, δεν θα κρίνονταν σημαντικά. Καλύπτει ανεπαρκώς στοχοθετημένη αναπτυξιακή βοήθεια στο εξωτερικό. Πληρώνει ελεγκτές, οι οποίοι ανακαλύπτουν ότι το 93% των δηλωμένων δαπανών είναι επισφαλείς ή διάτρητες από λάθη. Πληρώνει για αυτό το Κοινοβούλιο.
<P>
Ας σταματήσουμε να φιλονικούμε για το πόσα χρήματα πρέπει να δαπανηθούν για αυτό ή το άλλο πρόγραμμα ή πρωτοβουλία, επιδιώκοντας μάταια την εφαρμογή της ατζέντας της Λισαβόνας. Ας δούμε πιο σφαιρικά το θέμα. Όπως μόλις ανέφερε ο τελευταίος ομιλητής, διάφορες χώρες με δικά τους δημοσιονομικά προβλήματα επιθυμούν όριο 1% του ΑΕΕ. Η Επιτροπή ορθά επισημαίνει ότι πρέπει να είναι πολύ μεγαλύτερο, προκειμένου να εκπληρωθούν οι προσδοκίες των νέων κρατών μελών. Πόσο μεγαλύτερο – 2%, 4%; Αν η ΕΕ εστίαζε πραγματικά στα ιδανικά που διακηρύσσει διαρκώς –ειρήνη, ευημερία, ισχυρές οικονομίες– θα ενεργούσε πολύ διαφορετικά. Δεν θα εξέταζε τα διάφορα αυτά προγράμματα· θα άνοιγε τις αγορές αποτελεσματικά, τόσο εσωτερικά όσο και εξωτερικά, θα σταματούσε να αφανίζει τις επιχειρήσεις με χιλιάδες πρόχειρους περιοριστικούς κανόνες, και ο προϋπολογισμός της θα ήταν ένα μικρό ποσοστό της τάξης του 1% του ΑΕγχΠ. 
<SPEAKER ID="158" LANGUAGE="PL" NAME="Roszkowski (UEN )," AFFILIATION="εξ ονόματος της Ομάδας">
<P>
   . – Κύριε Πρόεδρε, κυρίες και κύριοι, η διαδικασία κατάρτισης του προϋπολογισμού της Ένωσης για το 2005 έχει σχεδόν ολοκληρωθεί. Η Επιτροπή πρότεινε έναν προϋπολογισμό ύψους 109 δισ. ευρώ, το Συμβούλιο πρότεινε ποσό 105 δισ. ευρώ και το Κοινοβούλιο 111 δισ. ευρώ. Το τελικό ποσό είναι 106 δισ. ευρώ. Οι εισηγητές αξίζουν, βεβαίως, ευχαριστίες για το έργο τους, αλλά δημιουργείται το ερώτημα κατά πόσον έχουμε να κάνουμε με μια επιτυχία και έναν εύλογο συμβιβασμό. Ουσιαστικά, το πλέον κρίσιμο ερώτημα δεν είναι αυτό. Πολύ πιο σημαντικό είναι το γεγονός ότι το αποτέλεσμα υπολείπεται σημαντικά έναντι των προσδοκιών. Διαπιστώνω ότι και άλλοι βουλευτές συμμερίζονται την άποψή μου. Η πολιτική των περικοπών βγήκε ενισχυμένη, παρά τη διεύρυνση της Ένωσης με την ένταξη δέκα νέων κρατών μελών. Επικράτησαν οι ευσεβείς πόθοι, ότι δηλαδή είναι δυνατόν να έχουμε μια μεγαλύτερη Ένωση με λιγότερα χρήματα. Το συμφωνηθέν επίπεδο δαπανών ενδέχεται να έχει αντίκτυπο στις δημοσιονομικές προοπτικές για την περίοδο 2007-2013, και αυτό είναι ακόμη πιο ανησυχητικό. Η στάση της Ομάδας Ένωση για την Ευρώπη των Εθνών έναντι του προϋπολογισμού του 2005 είναι ότι πρόκειται για κάτι στο οποίο δεν μπορούμε να αντιταχθούμε επί του παρόντος, αλλά δεν θεωρούμε ότι είναι ικανοποιητικός.
<P>
Αυτή η κατάσταση προσφέρει επίσης μια ευκαιρία για ευρύτερο προβληματισμό. Ο George Kennan είχε παρατηρήσει στο παρελθόν ότι η σοβιετική επέκταση προήλθε εξαιτίας της αδυναμίας επίλυσης εσωτερικών προβλημάτων. Ευελπιστώ ότι δεν θα ισχύσει το ίδιο και στην περίπτωση της Ευρωπαϊκής Ένωσης. Δυστυχώς, εμφανίζονται ορισμένες ανησυχητικές ομοιότητες όσον αφορά δύο θέματα, το πρώτο εκ των οποίων είναι η οικονομική πολιτική. Μέχρι σήμερα, η Ένωση ασκούσε πολιτική συνοχής και οικονομικής αλληλεγγύης, βοηθώντας τις λιγότερο ανεπτυγμένες χώρες έτσι ώστε να προωθείται η ανάπτυξη των κρατών μελών συνολικά. Επί του παρόντος, η έννοια της συνοχής και της οικονομικής αλληλεγγύης εκτοπίζεται από τις συμφωνίες της Ένωσης. Η αποδυνάμωση της πολιτικής συνοχής, ή και η πλήρης κατάργησή της, είναι πιθανόν να οδηγήσει στην περαιτέρω παγίωση των διαφορών στο μέλλον. Αυτό είναι εξαιρετικά πιθανό εάν η στρατηγική της Λισαβόνας συνοδευτεί από την εγκατάλειψη της οικονομικής πολιτικής, ήτοι της επίτευξης της βέλτιστης δυνατής ποιότητας με το χαμηλότερο κόστος, προς όφελος της κοινωνικής πολιτικής στις πιο ανεπτυγμένες χώρες. Αναφέρομαι στην προστασία των θέσεων εργασίας στις χώρες τις οποίες βαρύνουν υπερβολικά υψηλές κοινωνικές δαπάνες. Το δεύτερο ζήτημα το οποίο θέλω να αναφέρω είναι ότι η Ευρώπη αδυνατεί να προσδιορίσει την ίδια της την ταυτότητα. Τα γεγονότα σχετικά με τον κ. Buttiglione και η αδυναμία ενσωμάτωσης των ισλαμικών κοινοτήτων στη Δυτική Ευρώπη, όπως γράφτηκε προσφάτως στο , είναι σχετικά παραδείγματα, όπως και το θέμα του προοιμίου του Συντάγματος. Συγχρόνως, εξακολουθούμε να συζητούμε για το θέμα της ένταξης της Τουρκίας, χωρίς να λαμβάνουμε υπόψη τις θεμελιώδεις διαφορές που χωρίζουν την Ένωση από την Τουρκία. Σε αυτές περιλαμβάνονται κοινωνικά, οικονομικά, πολιτικά και πολιτιστικά προβλήματα. Η απάντηση που δόθηκε στη σύγκρουση μεταξύ της θεωρίας των καθολικών και των ιδιαίτερων προτύπων υπήρξε η κατάργηση κάθε είδους προτύπων. Όσοι είναι αποφασισμένοι να μην ορρωδήσουν προ ουδενός προκειμένου να δημιουργήσουν μια ομοσπονδιακή Ευρώπη χωρίς σύνορα, χωρίς ιδεολογική ταυτότητα και πολιτική συνοχής, ζημιώνουν την Ένωση. Εργάζονται αργά αλλά πολύ πιο σταθερά εναντίον της από ό,τι όσοι επιθυμούν επί του παρόντος να βλάψουν την Ένωση χρησιμοποιώντας ακραίες εκφράσεις. Δεν μπορούμε παρά να συμπεράνουμε ότι στο μέλλον η Ένωση οφείλει να διαμορφώσει μια ευρύτερη ιδεολογική ταυτότητα και να διαθέσει περισσότερους πόρους, προκειμένου να εφαρμόσει αποτελεσματικά μια πολιτική συνοχής και αλληλεγγύης.
<SPEAKER ID="159" LANGUAGE="SK" NAME="Kozlík (NI )." AFFILIATION="">
<P>
   – Σας ευχαριστώ. Κύριε Πρόεδρε, κυρίες και κύριοι, επιτρέψτε μου σας παρακαλώ να χρησιμοποιήσω ως αφορμή τα λόγια του συναδέλφου μου κ. Roszkowski και να σας εκθέσω ορισμένα στοιχεία και αριθμούς. Για το έτος 2005, η Επιτροπή πρότεινε ένα προκαταρκτικό πλαίσιο πληρωμών ύψους 109 δισ. ευρώ, κατά την πρώτη ανάγνωση το Συμβούλιο πρότεινε 105 δισ. ευρώ, ενώ το Κοινοβούλιο υπολόγισε τις πληρωμές σε 111 δισ. ευρώ. Αυτό δημιουργεί την εντύπωση υγιούς δραστηριότητας. Στον δεύτερο γύρο, το Συμβούλιο μας πρότεινε μια προκαταρτική εκτίμηση ως προς το επίπεδο των πληρωμών η οποία αφορούσε και πάλι 105,3 δισ. ευρώ, ενώ το Κοινοβούλιο προτείνει 106,3 δισ. ευρώ, ποσό χαμηλότερο κατά 5 δισ. ευρώ περίπου σε σύγκριση με τον πρώτο γύρο. Είναι προφανές ποιος ηγείται αυτού του παιχνιδιού δημοσιονομικού πινγκ-πονγκ, αλλά είναι επίσης σαφές ότι οι δημοσιονομικές διαδικασίες εξακολουθούν να μην έχουν καθοριστεί με ακρίβεια.
<P>
Εάν το προτεινόμενο επίπεδο των πιστώσεων πληρωμών εγκριθεί από το Κοινοβούλιο, θα αντιστοιχεί σε αύξηση κατά 6,5% σε σύγκριση με το 2004. Σε συνδυασμό με το αναμενόμενο επίπεδο του πληθωρισμού στην ευρωζώνη, πρόκειται για μικρή αύξηση, αλλά όταν το ποσό αυτό συγκριθεί με τις ανάγκες χρηματοδότησης των πολιτικών στόχων και προτεραιοτήτων της Ευρωπαϊκής Ένωσης, φαίνεται ότι υπάρχουν πολύ λιγότεροι λόγοι αισιοδοξίας. Όσο το κριτήριο της ποιότητας για τη δημοσιονομική διαδικασία της Ευρωπαϊκής Ένωσης είναι η σύγκλιση μεταξύ των επιπέδων συνεισφορών και πληρωμών, αποτελεί μάλλον λόγο απαισιοδοξίας. Τις προάλλες, το Ευρωπαϊκό Κοινοβούλιο ενέκρινε την ετήσια έκθεση του Ελεγκτικού Συνεδρίου για το δημοσιονομικό έτος 2003. Κατά τη συζήτηση της εν λόγω έκθεσης στο Κοινοβούλιο, σημειώθηκε συμφωνία σχετικά με ένα από τα κεντρικά συμπεράσματα, συγκεκριμένα ότι το μειωμένο επίπεδο των πιστώσεων πληρωμών ή η εκτέλεση των πληρωμών ήταν μάλλον χαμηλή και επί μακρόν κυμαίνεται μεταξύ 80 και 90%. Στο πλαίσιο αυτό, το σχέδιο προϋπολογισμού για το έτος 2005 δεν επιφέρει καμιά αλλαγή πορείας καθόσον εμφανίζει ως στόχο για το επίπεδο εκτέλεσης των πληρωμών το 90%. Όσον αφορά τα διαρθρωτικά ταμεία, τα μέσα εκτέλεσης των δημοσιονομικών πόρων με τη μορφή πληρωμών βρίσκονται στα χέρια των κρατών μελών της ΕΕ. Συνεπώς, το Κοινοβούλιο αναλαμβάνει τον σημαντικό ρόλο να χρησιμοποιήσει τα πολιτικά μέσα που έχει στη διάθεσή του και να κερδίσει τη στήριξη των μέσων ενημέρωσης για την άσκηση της αναγκαίας πίεσης στις κυβερνήσεις και στο Συμβούλιο, προκειμένου να κάνουν μεγαλύτερη και αποτελεσματικότερη χρήση των διαθέσιμων πόρων για τη χρηματοδότηση των κοινών πολιτικών της Ευρωπαϊκής Ένωσης. Εάν δεν συμβεί αυτό, η κοινοβουλευτική δημοσιονομική διαδικασία θα συνεχίσει να αποτελεί μάλλον κριτήριο της νομιμοφροσύνης των βουλευτών του Ευρωπαϊκού Κοινοβουλίου έναντι των κυβερνήσεων των χωρών τους, παρά κριτήριο αποτελεσματικότητας και ανταγωνιστικότητας της δημοσιονομικής διαδικασίας και της χρήσης των πόρων της Ευρωπαϊκής Ένωσης. Σας ευχαριστώ. 
<SPEAKER ID="160" LANGUAGE="" NAME="Πρόεδρος." AFFILIATION="">
<P>
   Θα δώσω τώρα τον λόγο στους υπόλοιπους εγγεγραμμένους ομιλητές, με πρώτο τον κ. Salafranca Sánchez-Neyra, από τον οποίο θα ήθελα να ζητήσω συγνώμη για το μικρό λάθος σχετικά με τη σειρά των αγορεύσεων, το οποίο κατορθώσαμε να διορθώσουμε χάρη στη συνεργασία του ιδίου και του κ. Lewandowski. 
<SPEAKER ID="161" LANGUAGE="ES" NAME="Salafranca Sánchez-Neyra (PPE-DE )," AFFILIATION="συντάκτης γνωμοδότησης της Επιτροπής Εξωτερικών Υποθέσεων">
<P>
Κατόπιν αυτού, κύριε Πρόεδρε, θα ήθελα να σας ευχαριστήσω για την ευγένειά σας και να συγχαρώ τον γενικό εισηγητή για τον προϋπολογισμό, κ. Garriga Polledo, για την εξαιρετική εργασία που επιτέλεσε, καθώς και για τον τρόπο με τον οποίο χειρίστηκε τις διαπραγματεύσεις με το Συμβούλιο και την Επιτροπή.
<P>
Όσον αφορά την κατηγορία 4, αντιμετωπίσαμε τα προβλήματα που προκύπτουν παραδοσιακά σε αυτό το κεφάλαιο, φέτος με τα 200 εκατομμύρια ευρώ για το Ιράκ, όπως επεσήμανε ο Προεδρεύων του Συμβουλίου. Καταφέραμε να βρούμε μια ικανοποιητική λύση, αλλά, εν πάση περιπτώσει, πιστεύουμε ότι η λύση που πρότεινε η Επιτροπή θα ήταν καλύτερη επειδή θα μας είχε γλιτώσει περικοπές στην κατηγορία 4 αξίας 15 εκατομμυρίων ευρώ.
<P>
Πιστεύω ότι τα σχόλια του κ. Böge είναι απολύτως σωστά, δηλαδή, δεν μπορούμε να αναλαμβάνουμε νέες υποχρεώσεις κάθε χρόνο εις βάρος των παραδοσιακών προτεραιοτήτων εξωτερικής δράσης της Ευρωπαϊκής Ένωσης.
<P>
Κύριε Πρόεδρε, θα ήθελα επίσης να ευχαριστήσω τον συντάκτη γνωμοδότησης της Επιτροπής Ανάπτυξης, κ. Wijkman, για την εξαιρετική συνεργασία του και τη σταθερή προθυμία του να εξευρεθούν λύσεις που θα ήταν συμβατές με τις προτεραιότητες της επιτροπής του και της Επιτροπής Εξωτερικών Υποθέσεων. Θα ήθελα να εκμεταλλευτώ αυτήν την ευκαιρία για να ευχηθώ στην Επίτροπο καλή τύχη στα καθήκοντά της και να της ζητήσω να διευκολύνει το έργο μας, μη αναλαμβάνοντας υποχρεώσεις που δεν έχουν καμία δημοσιονομική υποστήριξη, διότι πιστεύω ότι, ακολουθώντας αυτήν την προσέγγιση, θα είμαστε σε θέση να συνεργαστούμε πιο αποτελεσματικά για τον στόχο που μας εμπνέει όλους. 
<SPEAKER ID="162" LANGUAGE="" NAME="" AFFILIATION="Αντιπροέδρου">
<SPEAKER ID="163" LANGUAGE="IT" NAME="Pittella (PSE )." AFFILIATION="">
<P>
    Κύριε Πρόεδρε, κυρίες και κύριοι, μια δύσκολη διαπραγματευτική διαδικασία ολοκληρώθηκε με αξιοσημείωτα αποτελέσματα. Θα πρέπει να ευχαριστήσουμε για αυτό τον εισηγητή κ. Garriga Polledo, την εισηγήτρια κ. Jensen, όλες τις πολιτικές ομάδες και τη νέα Επίτροπο, η βοήθεια της οποίας στάθηκε πολύτιμη και στην οποία ανταποδίδω ευχαρίστως τις ευχές.
<P>
Η συμφωνία μπορεί να θεωρηθεί ικανοποιητική για το Κοινοβούλιο, καθώς επιτυγχάνει πολλά θετικά αποτελέσματα. Διήλθαμε από μια στενωπό, αλλά έχουμε υπερβεί πλέον το εμπόδιο, καθώς επετεύχθη η χρηματοδότηση για την ανοικοδόμηση του Ιράκ, η διατήρηση των παραδοσιακών γεωγραφικών πολιτικών, οι πόροι για τις ΜΜΕ, την ενημέρωση και την έρευνα, καθώς και οι πόροι για τις υπηρεσίες. Επίσης, ενεγράφησαν στον προϋπολογισμό οι πόροι για τα διαρθρωτικά ταμεία και για πιλοτικά σχέδια, ορισμένα από τα οποία είναι πολύ ενδιαφέροντα, όπως για παράδειγμα το Erasmus για τους μαθητευόμενους ή τα πιλοτικά σχέδια για την πρόληψη των συγκρούσεων και τη μείωση των ελαφρών οπλών.
<P>
Αντιθέτως, δεν μπορούμε να δηλώσουμε ικανοποιημένοι για τον τρόπο με τον οποίο έκλεισε το κεφάλαιο σχετικά με τις πιστώσεις πληρωμών. Γνωρίζω καλά ότι δεν ευθύνεται ούτε το Κοινοβούλιο ούτε η Επιτροπή, η οποία μάλιστα μας βοήθησε και κατέβαλε κάθε δυνατή προσπάθεια. Ωστόσο, η άκαμπτη αδιαλλαξία με την οποία το Συμβούλιο υπερασπίσθηκε το 1% ήταν απαράδεκτη και δεν προοιωνίζεται κάτι καλό για τις διαπραγματεύσεις σχετικά με τις δημοσιονομικές προοπτικές ούτε για τον προσεχή προϋπολογισμό, για τον οποίο ελπίζω ότι θα μπορέσουν να επιτευχθούν πιο φιλόδοξοι και υψηλοί στόχοι, όπως ευχήθηκε και η συνάδελφος κ. Guy-Quint.
<P>
Ξεπεράσαμε ελάχιστα το 1%. Πρόκειται για ένα μήνυμα που ορθώς εκπέμψαμε, καθώς το Κοινοβούλιο δεν θα δεχθεί δημοσιονομικές προοπτικές που εξαναγκάζουν την Ένωση να παραιτηθεί από τα καθήκοντα και τις υποχρεώσεις της, όπως ορίζονται στις Συνθήκες. Κυκλοφορούν περίεργες ιδέες και ορισμένες φορές γίνεται χρήση κάποιας μορφής ψυχολογικής τρομοκρατίας προς τα νέα κράτη μέλη, ώστε να υποστηρίξουν το επονομαζόμενο μέτωπο της αυστηρότητας.
<P>
Κυρίες και κύριοι, αυστηρότητα σημαίνει διαχείριση με διαφάνεια, αποτελεσματικότητα και αποδοτικότητα, αλλά δεν σημαίνει ότι αρνούμεθα να ασκήσουμε το είδος της εξουσίας που προσδοκούν οι ευρωπαίοι πολίτες. Το άρθρο 158 της Συνθήκης ορίζει ότι η πολιτική οικονομικής και κοινωνικής συνοχής είναι μία από τις κυριότερες αποστολές της Ευρώπης. Όποιος επιθυμεί συμπιεσμένους προϋπολογισμούς, περικοπές και συγκέντρωση των διαρθρωτικών ταμείων μόνο σε ορισμένες περιοχές, επανεθνικοποίηση της πολιτικής συνοχής και αφαίρεση των αναγκαίων πόρων από τη στρατηγική της Λισαβόνας, πρέπει να γνωρίζει από τώρα ότι θα συναντήσει την αποφασιστική αντίθεση του Κοινοβουλίου. 
<SPEAKER ID="164" LANGUAGE="FI" NAME="Seppänen (GUE/NGL )." AFFILIATION="">
<P>
   – Κύριε Πρόεδρε, ως εκπρόσωπος της πολιτικής μου ομάδας, παρακολουθώ τη συζήτηση επί του προϋπολογισμού στην Επιτροπή Προϋπολογισμών από την άνοιξη. Είμαι βέβαιος ότι και οι δύο εισηγητές έκαναν ό,τι μπορούσαν· εντούτοις, όμως, η Ομάδα μου προτείνει την απόρριψη του προϋπολογισμού για τους πολιτικούς λόγους που εξέθεσε ο Πρόεδρός μας, κ. Francis Wurtz, στην αρχή της συνεδρίασης.
<P>
Το πρόβλημα κατά την άποψη του Κοινοβουλίου είναι η δημοσιονομική πειθαρχία, η οποία δεν αναγνωρίζει επαρκώς την ευελιξία. Η αυστηρή δημοσιονομική πειθαρχία συμπληρώνεται από μια διοργανική συμφωνία, η οποία εγκρίθηκε εν κρυπτώ από το Ευρωπαϊκό Κοινοβούλιο τον Μάιο του 1999. Το προηγούμενο Κοινοβούλιο, όπως και το σημερινό, δεν μπόρεσε να επηρεάσει τα ανώτατα όρια των πιστώσεων που αποφασίστηκαν στο πλαίσιο της διοργανικής συμφωνίας.
<SPEAKER ID="165" LANGUAGE="LV" NAME="Kristovskis (UEN )." AFFILIATION="ΚΕΠΠΑ">
<P>
Ως εκ τούτου, είναι απολύτως σαφές ότι η τάση όσον αφορά τις δραστηριότητες στο πλαίσιο της κοινής εξωτερικής πολιτικής και πολιτικής ασφάλειας της Ευρωπαϊκής Ένωσης είναι αναπόφευκτα αυξητική. Ωστόσο, η μελέτη των ποσών που διατίθενται για τα συναφή μέτρα στον προϋπολογισμό του 2005 προκαλεί βάσιμες ανησυχίες όσον αφορά την αντίφαση μεταξύ των πολιτικών φιλοδοξιών της Ευρώπης και των οικονομικών πόρων που διαθέτει για την υλοποίηση αυτών των φιλοδοξιών. Η μη διάθεση των απαιτούμενων πόρων για την επιτυχημένη εφαρμογή της ευρωπαϊκής στρατηγικής ασφάλειας συζητείται συχνά μεταξύ των ειδημόνων στα αντίστοιχα θεσμικά όργανα. Βεβαίως, πρέπει να επιδοκιμάσουμε το γεγονός ότι, κατά τη δεύτερη ανάγνωση, το Ευρωπαϊκό Κοινοβούλιο διέθεσε επιπλέον 10 εκατομμύρια ευρώ για τις ανάγκες της σε σύγκριση με την πρώτη ανάγνωση. Ωστόσο, ακόμη και έτσι δυσκολεύεται κανείς να αντιληφθεί ποιοι ήταν οι λόγοι τακτικής που οδήγησαν την Επιτροπή Ελέγχου του Προϋπολογισμού του Κοινοβουλίου να διαθέσει 10 εκατομμύρια ευρώ λιγότερα κατά την πρώτη ανάγνωση για τις ανάγκες συντονισμού αυτών των σημαντικών στόχων. Δυστυχώς, προκειμένου να αποτραπεί αυτή η εσφαλμένη προσέγγιση του Ευρωπαϊκού Κοινοβουλίου, κατέστη αναγκαία η εφαρμογή της διαδικασίας συνδιαλλαγής. 
<SPEAKER ID="166" LANGUAGE="DE" NAME="Martin, Hans-Peter (NI )." AFFILIATION="">
<SPEAKER ID="167" LANGUAGE="PL" NAME="Lewandowski, Janusz (PPE-DE )." AFFILIATION="">
<P>
   – Κύριε Πρόεδρε, έχω διδαχθεί κάτι πολύ χρήσιμο στην Επιτροπή Προϋπολογισμών, κάτι που μάλιστα έχει διευκολύνει τη ζωή μου, ότι δηλαδή είναι καλύτερο να ξεκινάει κανείς από τις ευχαριστίες προς τα εμπλεκόμενα πρόσωπα, προκειμένου να έχει επαρκή χρόνο στη διάθεσή του για να το πράξει. Θέλω, συνεπώς, να ευχαριστήσω τον εισηγητή, κ. Garriga Polledo, καθώς και την κ. Jensen. Αξίζει να σημειωθεί ότι οι συντονιστές και οι Αντιπρόεδροι είναι υπεύθυνοι για το κλίμα συνεργασίας που χαρακτηρίζει το έργο της κατάρτισης του προϋπολογισμού στο Ευρωπαϊκό Κοινοβούλιο. Αυτή η κατάσταση έρχεται σε πλήρη αντίθεση με τις αντίστοιχες διαδικασίες στα εθνικά κοινοβούλια. Συνεπώς, αξίζουν ευχαριστίες στον κ. Ferber, την κ. Guy-Quint, την κ. Trüpel, τον κ. Seppänen, τον κ. Roszkowski και τον κ. Walter, καθώς και στον κ. Böge και τον κ. Mulder, τους Αντιπροέδρους. Ευελπιστώ ότι το ίδιο κλίμα συνεργασίας θα επικρατήσει και την Πέμπτη, όταν θα προσθέσουμε τις τελευταίες πινελιές στον προϋπολογισμό του 2005. Η τελική μορφή αυτού του προϋπολογισμού προέκυψε κατόπιν πολύ δύσκολων διαπραγματεύσεων με το Συμβούλιο. Εκτιμούμε την επιθυμία που εξέφρασε η ολλανδική Προεδρία να υπάρξει συνεργασία και να επιτευχθεί συμβιβασμός, ειδικότερα δε ο κ. Nicolaï, καθώς και η Επίτροπος Grybauskaitė, η οποία ανέλαβε διαμεσολαβητικό ρόλο όταν σημειώθηκαν εντάσεις κατά τη συνεδρίαση συνδιαλλαγής.
<P>
Όσον αφορά τη δημοσιονομική διαδικασία, το 2005 ήταν ένα έτος νέων απαρχών. Ως εκ τούτου, η ποιότητα της διαχείρισης υπήρξε εξαιρετικά σημαντική. Θέλω, συνεπώς, να ολοκληρώσω την παρέμβασή μου εκφράζοντας τις ευχαριστίες μου προς την κ. Fialho, τον κ. De Feo και όλη την ομάδα τους. Είναι άξιοι δημόσιοι λειτουργοί, και το είδος τους εξακολουθεί να σπανίζει στη μετακομμουνιστική Ευρώπη. Η παρουσία τους προσφέρει θετικά μηνύματα για την επιτυχία του μελλοντικού μας έργου στον τομέα του προϋπολογισμού. 
<SPEAKER ID="168" LANGUAGE="SK" NAME="Maňka (PSE )." AFFILIATION="">
<P>
   – Κύριε Πρόεδρε, κυρίες και κύριοι, το επενδυτικό κλίμα στις χώρες της Ευρωπαϊκής Ένωσης αυτήν την περίοδο είναι ευνοϊκό. Διαθέτουμε χαμηλά επιτόκια, δεν παρατηρούνται πληθωριστικές πιέσεις, ενώ διαθέτουμε επαρκή αποθεματικά. Εάν, όμως, συγκρίνουμε την οικονομία της Ευρωπαϊκής Ένωσης με αυτή των Ηνωμένων Πολιτειών, οφείλουμε να παραδεχτούμε ότι οι επενδυτές, με το ίδιο επίπεδο επενδύσεων, επιτυγχάνουν μεγαλύτερα κέρδη και ταχύτερες αποδόσεις στις Ηνωμένες Πολιτείες. Η Ευρωπαϊκή Ένωση οφείλει, συνεπώς, να προσανατολιστεί προς την κατεύθυνση της πραγματοποίησης διαρθρωτικών μεταρρυθμίσεων σε όλα τα επίπεδα και στο σύνολο της θεσμικής της διάρθρωσης. Δεν είναι ορθό να υπολογίζουμε την αποτελεσματικότητα των δημοσιονομικών πόρων που επενδύονται σε συγκεκριμένους τομείς και βιομηχανίες μόνο βάσει του ύψους τους. Ελλείψει της ανάδρασης η οποία θα μας επέτρεπε να προβούμε σε αξιολόγηση των ποσοτικών δεικτών, οφείλουμε να ολοκληρώσουμε και να προωθήσουμε τον υπολογισμό της ποιότητας και της προστιθέμενης αξίας. Το ίδιο ισχύει και στους τομείς της επιστήμης και της έρευνας, όπως ανέφερε νωρίτερα ο κ. Wurtz. Τα κράτη μέλη πρέπει να συμμετάσχουν ενεργά σε αυτήν τη διαδικασία. Καθένα εξ αυτών πρέπει να καταρτίσει μια δική του στρατηγική της Λισαβόνας και δικές του δημοσιονομικές προοπτικές και να στηρίξει σε αυτές τα έσοδα και τις δαπάνες του. Όλοι γνωρίζουμε ότι η επίτευξη ή μη των στόχων της Λισαβόνας θα αποφασιστεί από την ποιότητα της εφαρμογής των μεταρρυθμίσεων σε εθνικό επίπεδο. Τα αναφέρω όλα αυτά διότι, όταν αναφερόμαστε στους ετήσιους προϋπολογισμούς, στις δημοσιονομικές προοπτικές και στη στρατηγική της Λισαβόνας, μιλάμε πάντα για συλλογικές προσπάθειες. Επιτέλους καταλήξαμε σε συμβιβασμό στις συζητήσεις μας σχετικά με τον προϋπολογισμό του 2005. Φρονώ ότι μπορούμε να εγκρίνουμε συλλογικά τον προϋπολογισμό. Θέλω να ευχαριστήσω όλα τα μέλη της Επιτροπής Προϋπολογισμών για την εποικοδομητική τους στάση. Όλοι γνωρίζουμε ότι ο προϋπολογισμός του 2005 είναι μεταβατικός. Επίκειται η κατάρτιση των νέων δημοσιονομικών προοπτικών. Αυτές θα μας προσφέρουν την ευκαιρία να κάνουμε μια καλύτερη αρχή ως προς την εφαρμογή της στρατηγικής της Λισαβόνας, η οποία θα προσλάβει έτσι διαφορετικό χαρακτήρα. 
<SPEAKER ID="169" LANGUAGE="FR" NAME="Martinez (NI )." AFFILIATION="">
<P>
    Θέλω καταρχάς να ευχαριστήσω τον εισηγητή μας, τον κ. Garriga Polledo, παρόλο που δεν μπόρεσε να παρευρίσκεται εδώ, διότι προφανώς η εξέταση του προϋπολογισμού αποτελεί τιτάνιο έργο.
<P>
Το περασμένο έτος, κύριε Προεδρεύοντα του Συμβουλίου, κυρία Επίτροπε, ο προϋπολογισμός υπερέβη το συμβολικό όριο των 100 δισεκατομμυρίων ευρώ. Φέτος, αισθανόμαστε ότι η καινοτομία ξεθώριασε. Φθάνουμε στο τέλος δύο μεγάλων δημοσιονομικών κύκλων και, ενδεχομένως, στο τέλος δύο πολιτικών κόσμων.
<P>
Καταρχάς, προφανώς, φθάνουμε στο τέλος του κύκλου Πρόντι, της προγραμματικής περιόδου 2000-2006, και ήδη, έχοντας μια προσωρινή Επιτροπή, εργαστήκαμε και συνεχίζουμε να εργαζόμαστε για τον κύκλο 2007-2013. Την ίδια όμως στιγμή, φθάνουμε και στο τέλος του κύκλου της ευρωπαϊκής δημοσιονομικής λιτότητας. Ο ευρωπαϊκός προϋπολογισμός, πράγματι, ακόμα και των 106 δισεκατομμυρίων ευρώ, είναι μικρότερος από τον προϋπολογισμό της Ισπανίας (117 δισεκατομμύρια ευρώ για την Ισπανία).
<P>
Όλοι, λοιπόν, αντιλαμβανόμαστε ότι με την ένταξη της Τουρκίας δεν θα πρέπει να προσθέσουμε απλώς 277 εκατομμύρια ευρώ, για την προενταξιακή διαδικασία, αλλά 33 δισεκατομμύρια ευρώ σε ετήσια βάση. Κατά συνέπεια, σε δέκα χρόνια από τώρα, ο ευρωπαϊκός προϋπολογισμός θα διπλασιαστεί και θα τεθεί το ζήτημα του ευρωπαϊκού φόρου. Τότε δεν θα μιλάμε για ποσοστό 1% ή 1,24 % του ακαθάριστου εθνικού εισοδήματος.
<P>
Τότε θα δούμε να επέρχεται το τέλος δύο πολιτικών κόσμων. Καταρχάς, ο κόσμος των σχέσεων Ευρωπαϊκού Κοινοβουλίου-Συμβουλίου, αφού το 2009 θα έχει εξαλειφθεί η διάκριση μεταξύ υποχρεωτικών και μη υποχρεωτικών δαπανών και η πλειοψηφία του Ευρωπαϊκού Κοινοβουλίου, που αντιτάσσεται στη γεωργική πολιτική, θα επικρατήσει σε βάρος των γεωργών και του πληθυσμού της υπαίθρου. Την ίδια στιγμή, θα σημάνει το τέλος ενός δεύτερου κόσμου, που ήδη το βλέπουμε να επέρχεται, αφού, στον προϋπολογισμό του 2005, οι γεωργικές πιστώσεις περικόπηκαν κατά ένα δισεκατομμύριο ευρώ και, στη συνέχεια, αυτές οι πιστώσεις θα λεηλατηθούν προκειμένου να χρηματοδοτήσουν άλλα πράγματα με άλλοθι την αγροτική ανάπτυξη. Ωστόσο, η εξαφάνιση, στα χωριά, των ταχυδρομείων, των σιδηροδρομικών σταθμών, των ταμιευτηρίων, των δημοσίων υπηρεσιών, δείχνει ξεκάθαρα προς τα πού οδεύουμε.
<P>
Αυτός είναι ο λόγος για τον οποίο θα ήθελα, με τη βοήθεια του εισηγητή, με τη βοήθεια των συναδέλφων, να μπορέσουμε, στον προϋπολογισμό του 2006, να θεσπίσουμε μια ευρωπαϊκή αργία προς τιμή των κοινοταρχών της υπαίθρου, για να τιμήσουμε το έργο των 90 000 κοινοταρχών των χωριών της Ευρώπης. Ειδάλλως, ο προϋπολογισμός μας του έτους 2005 ανήκει πλέον στον βολεμένο μικρόκοσμο μιας Ευρώπης που έχει παγκόσμιες φιλοδοξίες και επαρχιακό προϋπολογισμό. 
<SPEAKER ID="170" LANGUAGE="" NAME="Πρόεδρος. –" AFFILIATION="">
<P>
   Κύριε Martinez, ούτε και εγώ είχα συνειδητοποιήσει ότι εξετάζουμε όλα αυτά μαζί σε αυτήν τη συζήτηση επί του προϋπολογισμού. Ίσως ο κ. Dombrovskis να πει κάτι διαφορετικό. 
<SPEAKER ID="171" LANGUAGE="LV" NAME="Dombrovskis (PPE-DE )." AFFILIATION="">
<P>
   – Κύριε Πρόεδρε, κυρίες και κύριοι, η Ομάδα ΕΛΚ-ΕΔ υποστηρίζει τη διαφάνεια και τη βέλτιστη δυνατή χρησιμοποίηση των κοινοτικών δημοσιονομικών πόρων. Η Ομάδα ΕΛΚ-ΕΔ εκφράζει τη λύπη της διότι η πλειοψηφία στο Ευρωπαϊκό Κοινοβούλιο απέρριψε την πρόταση της Ομάδας μας για τη μείωση των δαπανών του Ευρωπαϊκού Κοινοβουλίου κάτω από το παραδοσιακό ποσοστό του 20% των συνολικών διοικητικών δαπανών. Πρέπει να αναγνωριστεί ότι φέτος διαθέσαμε περίπου 150 εκατομμύρια ευρώ από αχρησιμοποίητους πόρους για την πραγματοποίηση προκαταβολικών πληρωμών και την κάλυψη δαπανών του προσεχούς έτους. Αυτό καταδεικνύει σαφώς την ορθότητα της πρότασης της Ομάδας ΕΛΚ-ΕΔ.
<P>
Τέλος, θέλω να πω δυο λόγια για την περιφερειακή πολιτική. Το Ευρωπαϊκό Κοινοβούλιο χαιρετίζει τις βελτιώσεις που σημειώθηκαν το 2004 ως προς την απορρόφηση των διαρθρωτικών ταμείων και δεν κατανοεί την απόφαση του ECOFIN να μειώσει τις πιστώσεις δαπανών για το 2005. Το Ευρωπαϊκό Κοινοβούλιο θεωρεί αναγκαίο να καταβάλλονται εγκαίρως οι αναλήψεις υποχρεώσεων που προβλέπονται στις δημοσιονομικές προοπτικές και να μην μετατίθενται οι πληρωμές στο τελευταίο έτος των δημοσιονομικών προοπτικών. 
<SPEAKER ID="172" LANGUAGE="EN" NAME="Kilroy-Silk (NI )." AFFILIATION="">
<P>
Γιατί να ψηφίσω για κάτι τέτοιο; Πείτε μου! Γιατί να το πράξει οποιοσδήποτε ψηφοφόρος μου; Γιατί να το πράξει οποιοσδήποτε συμπατριώτης μου; Στη χώρα μου, 2,6 εκατομμύρια συνταξιούχοι ζουν στη φτώχεια παίρνοντας επίδομα μετά από έλεγχο απορίας· 3,6 εκατομμύρια παιδιά ζουν κάτω από το όριο της φτώχειας· 3,9 εκατομμύρια άτεκνοι ενήλικοι ζουν στη φτώχεια, και είμαστε μια πλούσια χώρα! Έχουμε την τέταρτη μεγαλύτερη οικονομία στον κόσμο.
<P>
Γιατί ζουν στη φτώχεια τόσοι πολλοί ψηφοφόροι μου; Γιατί τα χρήματα τα παίρνετε εσείς και οι όμοιοί σας! Γιατί 19 δισ. λίρες από τα χρήματα αυτά διατίθενται για την ανεπαρκή κοινή γεωργική πολιτική, για τη στήριξη ανεπαρκών γάλλων, ιταλών και ελλήνων γεωργών. Γιατί να υποφέρουν οι ψηφοφόροι μου εξαιτίας της δικής τους απάτης, διαφθοράς και ανεπάρκειας; Όχι, βέβαια! Αν παίρναμε πίσω τα χρήματα που δώσαμε για την κοινή γεωργική πολιτική, οι συντάξεις θα αυξάνονταν κατά 30 λίρες την εβδομάδα. Ζητήθηκε από τους ψηφοφόρους μου να δώσουν τα χρήματα στη Γαλλία, την Ιταλία και την Ελλάδα; Όχι! Ζητήθηκε η γνώμη τους; Όχι! Τους ζητήθηκε να ψηφίσουν; Όχι! Και θα ψήφιζαν θετικά, αν τους είχε ζητηθεί; Ασφαλώς όχι· ούτε εγώ θα το πράξω.
<SPEAKER ID="173" LANGUAGE="" NAME="Πρόεδρος. –" AFFILIATION="">
<SPEAKER ID="174" LANGUAGE="DE" NAME="Grosch (PPE-DE )." AFFILIATION="">
<P>
Το άλλο σημείο αφορά πολύ σημαντικούς τομείς. Φυσικά, χαιρόμαστε διότι τώρα διατίθενται επιτέλους κάποιοι πόροι για την αντιμετώπιση της ρύπανσης των θαλασσών, για το οποίο είχε προβλεφθεί και προταθεί από το Συμβούλιο μια μηδενική εγγραφή, μια συμβολική εγγραφή, έτσι ώστε να μπορούμε τουλάχιστον να ανακοινώσουμε προς τα έξω ότι τώρα διαθέτουμε, πέρα από την πολιτική βούληση, και τους πόρους για να επέμβουμε εδώ. Το μέλλον θα δείξει αν αρκούν τα 17 εκατ. ευρώ, παρόλο που εμείς είχαμε προτείνει πολύ περισσότερα από 20 εκατ. ευρώ. Το ίδιο ισχύει και για τους σιδηροδρόμους και για τις αερομεταφορές. Οι οργανισμοί αυτοί εκπέμπουν συγκεκριμένα μηνύματα ότι δεν μπορούν να εργαστούν σωστά με τα μέσα που τους διαθέτουμε. Γι’ αυτό η Επιτροπή Μεταφορών και Τουρισμού προειδοποιεί ότι δεν πρέπει να περιμένουμε την επόμενη καταστροφή για να προσαρμόσουμε τους πόρους στην πραγματικότητα. 
<SPEAKER ID="175" LANGUAGE="EN" NAME="Bowis (PPE-DE )." AFFILIATION="">
<P>
Η δεύτερη πτυχή αφορά το έργο που πρέπει να γίνει σχετικά με τους εμβολιασμούς και τη στήριξη των αναπτυσσόμενων χωρών. Γνωρίζουμε τη μεγάλη σημασία τους – εγώ ο ίδιος εκπόνησα έκθεση σχετικά με τις απειλές για την υγεία στις χώρες του αναπτυσσόμενου κόσμου. Γνωρίζουμε ότι οι εκστρατείες εμβολιασμού είναι επιτυχείς, αλλά μπορούν να γίνουν πολλά περισσότερα. Τα τελευταία τέσσερα χρόνια, εμβολιάστηκαν περίπου 35 εκατομμύρια παιδιά –για παράδειγμα, κατά της ηπατίτιδας B– αλλά εκατομμύρια παιδιά διατρέχουν κίνδυνο και πεθαίνουν γιατί οι πόροι δεν επαρκούν. Επικροτώ θερμά τις προσπάθειες που καταβάλλονται για τη χρηματοδότηση εμβολιασμών και ελπίζω ότι θα συνεχίσουμε προς αυτήν την κατεύθυνση, γιατί μπορούμε να προσφέρουμε πολλά και να είμαστε υπερήφανοι για αυτό. 
<SPEAKER ID="176" LANGUAGE="NL" NAME="Maat (PPE-DE )." AFFILIATION="(Χειροκροτήματα)">
<P>
   – Κύριε Πρόεδρε, καταρχάς, θέλω να απευθύνω θερμές ευχαριστίες στον εισηγητή, κ. Salvador Garriga Polledo, για τη θαυμάσια συνεργασία. Παρόλο που δεν με ικανοποιεί ιδιαιτέρως το τελικό αποτέλεσμα, θεωρώ ότι κατέβαλε το μέγιστο των προσπαθειών του προκειμένου να προβάλει στις σωστές της διαστάσεις τη θέση του Κοινοβουλίου, και πολύ περισσότερο την κατάσταση της ευρωπαϊκής υπαίθρου.
<P>
Αυτό μάλιστα με εκπλήσσει δεδομένης της κατάστασης της ευρωπαϊκής υπαίθρου, δεδομένης της μείζονος γεωργικής μεταρρύθμισης που έχει ξεκινήσει και η οποία σε ορισμένες περιπτώσεις θα οδηγήσει σε δραστικές μειώσεις των εισοδημάτων, αλλά με εκπλήσσει επίσης δεδομένου του τεράστιου προγράμματος για την ανάπτυξη της υπαίθρου που δεν έχουμε ακόμη αρχίσει να εφαρμόζουμε στα δέκα νέα κράτη μέλη. Ενόψει όλων αυτών των παραμέτρων, ο περιορισμός των δαπανών σε τέτοιο βαθμό είναι απαράδεκτος, πολύ δε περισσότερο εάν λάβουμε υπόψη ότι το προσεχές έτος οι δαπάνες στον τομέα της γεωργίας θα ανέρχονται στο 0,4% του ΑΕΠ. Αυτό το ποσοστό είναι εξαιρετικά χαμηλό εάν λάβουμε υπόψη ότι η ευρωπαϊκή γεωργία και φυτοκομία πληρούν τις υψηλότερες προδιαγραφές στον κόσμο όσον αφορά την προστασία του περιβάλλοντος, των ζώων και του τοπίου, τη διατροφική και επισιτιστική ασφάλεια. Όποιος νομίζει ότι όλα αυτά μπορούν να επιτευχθούν χωρίς τις αντίστοιχες δαπάνες, είναι μάλλον γελασμένος.
<P>
Δεν μπορούμε να προχωρήσουμε κατ’ αυτόν τον τρόπο. Ευελπιστώ ότι δεν θα προβούμε σε περαιτέρω περικοπές του γεωργικού προϋπολογισμού, αλλά ότι θα συνεχίσουμε τις προσπάθειες για ανταγωνιστική γεωργία και στην ίδια την Ευρώπη. Επ’ αυτού θέλω να πω ορισμένα πράγματα στους βουλευτές του Κόμματος Ανεξαρτησίας του Ηνωμένου Βασιλείου και στους Μη Εγγεγραμμένους, απαντώντας στις έντονες επικρίσεις τους εις βάρος της ευρωπαϊκής γεωργικής πολιτικής. Οφείλουν να γνωρίζουν ότι το Ηνωμένο Βασίλειο λαμβάνει δυσανάλογα μεγάλο ποσοστό του γεωργικού προϋπολογισμού. Η χώρα μου εκπροσωπεί το 7% της παραγωγής και λαμβάνει μόλις το 2% των χρημάτων. Στο Ηνωμένο Βασίλειο ισχύει το ακριβώς αντίστροφο. Χωρίς το Ευρωπαϊκό Κοινοβούλιο, η κρίση αφθώδους πυρετού στο Ηνωμένο Βασίλειο δεν θα είχε οδηγηθεί σε εξίσου ικανοποιητική λύση. Εάν αυτοί οι κύριοι δεν μπορούν να κάνουν τίποτε περισσότερο από το να διατυπώνουν απλώς μειωτικά σχόλια, δεν έχουν καταλάβει τίποτε, ακόμα και όσον αφορά τη βρετανική ύπαιθρο, και αφήνουν τη βρετανική ύπαιθρο οριστικά εκτός των εξελίξεων. Εν πάση περιπτώσει, το Κοινοβούλιο, αλλά και η Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, μεριμνούν δεόντως για τη βρετανική ύπαιθρο.
<SPEAKER ID="177" LANGUAGE="HU" NAME="Surján (PPE-DE )." AFFILIATION="(Χειροκροτήματα)">
<P>
   – Οι πολίτες της Ευρώπης είναι οι κριτές των πράξεών μας. Θεωρώ ότι αυτός ο δημοσιονομικός συμβιβασμός μας επιτρέπει να τους κοιτάζουμε στα μάτια με αυτοπεποίθηση, καθόσον μας προσφέρει τα μέσα για την επίτευξη των στόχων μας. Θα είναι, όμως, επαρκείς σε μακροπρόθεσμο ορίζοντα οι πόροι που περιγράφονται στον προϋπολογισμό του 2005; Αντιλαμβανόμαστε ότι η εμφάνιση ελλείμματος στον κρατικό προϋπολογισμό οδηγεί τις κυβερνήσεις στο να προσπαθούν να μειώσουν τις δαπάνες. Ωστόσο, εάν οι δαπάνες μειωθούν περισσότερο από ένα ορισμένο επίπεδο, αυτό το μέτρο χάνει την αξία του: εάν οι στόχοι παραμείνουν όνειρα, τότε κάθε ευρώ που δαπανάται είναι χαμένο. Ο τρέχων προϋπολογισμός δεν βρίσκεται ακόμη σε αυτό το στάδιο, αλλά πρέπει να καταβάλουμε μεγαλύτερες προσπάθειες σε ορισμένους τομείς προκειμένου να είναι ανταγωνιστικές οι επιχειρήσεις μας σε παγκόσμια κλίμακα και να δοθεί η δυνατότητα στις χώρες που επωφελούνται από τα ταμεία συνοχής να καλύψουν ταχύτερα τη διαφορά που τις χωρίζει από τις υπόλοιπες χώρες.
<P>
Πρέπει να προσέξουμε ιδιαιτέρως το γεγονός ότι στο πλαίσιο του σημερινού συμβιβασμού, με τον οποίο συμφωνώ, δαπανώνται πολύ λιγότερα χρήματα από όσα είχαν προβλεφθεί στον δημοσιονομικό κύκλο του 1990. Δεδομένου ότι βρισκόμαστε στην περίοδο σχεδιασμού ενός νέου αντίστοιχου κύκλου, προκύπτει το ερώτημα: γιατί να θέτουμε στόχους για το απώτερο μέλλον ή να προβλέπουμε συγκεκριμένα στοιχεία για μεγέθη που θα επαληθευτούν μετά την πάροδο πολλών ετών, εάν δεν τα τηρούμε; Εμείς, που ζήσαμε υπό σοβιετική κυριαρχία, γνωρίζουμε πολύ καλά τι σημαίνει να εκπονούνται πενταετή προγράμματα με στοιχεία που βασίζονται σε ευσεβείς πόθους. Θέλω η Ένωση να αποφύγει αυτές τις παγίδες, έχω την πεποίθηση ότι θα τις αποφύγει, και στηρίζω τον προϋπολογισμό του προσεχούς έτους.
<SPEAKER ID="178" LANGUAGE="EN" NAME="Dover (PPE-DE )." AFFILIATION="">
<P>
Πληροφορήθηκα ότι το Συμβούλιο Υπουργών υιοθέτησε ενιαία στάση όσον αφορά το επίπεδο των δαπανών. Καθώς προέρχομαι από το Ηνωμένο Βασίλειο –αν και δεν ανήκω στον ίδιο πολιτικό χώρο με την κυβέρνηση– επικροτώ θερμά τη δήλωσή του, καθώς και εκείνη άλλων πέντε χωρών, ότι το επίπεδο των δαπανών δεν θα υπερβεί το 1% του ΑΕΕ ή του ΑΕγχΠ. Είμαι ευτυχής που το αποτέλεσμα της διαδικασίας συνδιαλλαγής ήταν ακριβώς αυτό.
<P>
Όσον αφορά τις υπηρεσίες, πρέπει να εξεταστεί περαιτέρω το θέμα των εσόδων τους στο μέλλον. Επικροτώ τη στροφή από την εσωτερική δραστηριότητα, από την Επιτροπή προς ανεξάρτητες υπηρεσίες· αυτές αναπτύσσονται ραγδαία, γεγονός που δείχνει την επιτυχία τους. Πρέπει τώρα να εξετάσουμε πόσα επιπλέον έσοδα μπορούν να πραγματοποιήσουν από εξωτερικές πηγές, αντί να λαμβάνουν απλώς επιχορήγηση ή επιδότηση από το Κοινοβούλιο. Μιλώ έχοντας διατελέσει γενικός διευθυντής της Εθνικής Κτηματικής Υπηρεσίας του Ηνωμένου Βασιλείου. Πρέπει να στραφούμε άμεσα από τη στήριξη κατά 85% με επιχορηγήσεις ή επιδοτήσεις προς την πλήρη αυτοσυντήρηση. Αυτό είναι εφικτό. Ωστόσο, δεν λέω ότι η αλλαγή πρέπει να είναι τόσο απότομη.
<P>
Τέλος, όσον αφορά τη διαρθρωτική χρηματοδότηση, η λογική συμφωνία που επετεύχθη, δηλαδή να μειωθούν οι δαπάνες το 2005 αλλά να υπάρχει σε ετοιμότητα ρύθμιση, συμφωνηθείσα από όλα τα μέρη, για κατάρτιση ανά πάσα στιγμή συμπληρωματικού και διορθωτικού προϋπολογισμού, σημαίνει τόσο ότι ελέγχουμε την κατάσταση στη διάρκεια του 2005, όσο και ότι πρέπει να αιτιολογηθεί η ανάγκη για ουσιαστικές δαπάνες το 2006. 
<SPEAKER ID="179" LANGUAGE="ES" NAME="Herranz García (PPE-DE )." AFFILIATION="">
<P>
    Κύριε Πρόεδρε, ως συντάκτρια γνωμοδότησης της Επιτροπής Γεωργίας για την έκθεση, λυπάμαι για τις αυθαίρετες περικοπές που αποφασίστηκαν από το Συμβούλιο Υπουργών στις δαπάνες για τις επιδοτήσεις της κοινής γεωργικής πολιτικής για το 2005.
<P>
Αναφέρθηκε η πιθανότητα να εισαχθεί αργότερα ο διορθωτικός προϋπολογισμός για να καλυφθούν τα κενά στον προϋπολογισμό γεωργίας του 2005, μολονότι μέχρι στιγμής δεν γνωρίζουμε από πού πρόκειται να προέλθουν αυτοί οι απαραίτητοι πόροι. Είναι σαφές ότι οι χώρες που είναι υπέρ της μείωσης των συνεισφορών στον κοινοτικό προϋπολογισμό κέρδισαν την πρώτη μάχη, επειδή το Συμβούλιο Υπουργών υποστήριξε ομόφωνα αυτήν την περικοπή.
<P>
Η περικοπή στις γεωργικές δαπάνες για το 2005 είναι απλά ο πρόδρομος αυτού που θα μπορούσε να συμβεί μετά το 2007, όταν η Ευρωπαϊκή Επιτροπή θα πρέπει να παρουσιάσει μια έκθεση για να αξιολογήσει αν είναι απαραίτητο ή όχι να εισαχθούν περικοπές στα ενιαία ποσά των άμεσων ενισχύσεων που λαμβάνουν οι ευρωπαίοι αγρότες. Δυστυχώς, η φωνή του Ευρωπαϊκού Κοινοβουλίου δεν ελήφθη υπόψη σε αυτήν την περίπτωση. Επομένως, θα ήθελα να καλέσω το Σώμα να προσπαθήσει να αποτρέψει να επαναληφθεί αυτή η κατάσταση το επόμενο έτος. 
<SPEAKER ID="180" LANGUAGE="SV" NAME="Wijkman (PPE-DE )." AFFILIATION="">
<P>
   – Κύριε Πρόεδρε, όπως και ο κ. Salafranca Sánchez-Neyra, βρίσκομαι σε κάποια σύγχυση ως προς τον ορισμό της σειράς των ομιλητών. Λαμβάνω τον λόγο ενώπιον του Σώματος ως συντάκτης γνωμοδότησης της Επιτροπής Ανάπτυξης σχετικά με τον προϋπολογισμό, και λογικά έπρεπε να μου είχε επιτραπεί να μιλήσω στην αρχή της συζήτησης.
<P>
Θέλω να συγχαρώ τον κ. Garriga Polledo για το πολύ εμβριθές έργο του, για την ιδιαίτερη ευαισθησία του για τις απόψεις των διαφόρων επιτροπών και, γενικά, για την αποτελεσματικότητα με την οποία χειρίστηκε τις διαβουλεύσεις μας. Ως σημερινός εκπρόσωπος της Επιτροπής Ανάπτυξης, εκφράζω τη μεγάλη μου ικανοποίηση για το αποτέλεσμα. Χρησιμοποιώντας στο έπακρο τον μηχανισμό ευελιξίας, καταφέραμε να αποφύγουμε μεγάλες περικοπές στα μακροπρόθεσμα αναπτυξιακά προγράμματα, προκειμένου να βρούμε πόρους για το Ιράκ.
<P>
Συμφωνώ ειλικρινά με τον κ. Salafranca Sánchez-Neyra ότι πρέπει να βρούμε μια μακροπρόθεσμη λύση στο πρόβλημα που, εν γένει, προκύπτει κάθε έτος εξαιτίας μεγάλων καταστροφών και κρίσεων. Πρέπει να προστατέψουμε τα μακροπρόθεσμα αναπτυξιακά μας προγράμματα, εάν επιθυμούμε να έχουμε τη δυνατότητα να συμβάλουμε με εποικοδομητικό τρόπο στην προσπάθεια επίτευξης των στόχων της χιλιετίας.
<P>
Όσον αφορά την ειδικότερη εστίαση της κατηγορίας 4, είχα την ιδιαίτερη χαρά να γίνει δεκτό το αίτημα να στρέφεται ο προϋπολογισμός πολύ πιο συγκεκριμένα στην προσπάθεια μείωσης της φτώχειας. Αυτό συμβαίνει μέσω της αύξησης των πιστώσεων κατά 30 εκατομμύρια ευρώ για τις προσπάθειες στην Ασία, όπου ζει η συντριπτική πλειονότητα των φτωχότερων πληθυσμών του κόσμου. Συμβαίνει επίσης μέσω της αύξησης των προσπαθειών στον τομέα της υγείας. Δεσμεύονται περισσότεροι πόροι για την προσπάθεια ανάσχεσης της ταχύτητας διάδοσης του HIV, της ελονοσίας και της φυματίωσης. Όπως τόνισε προηγουμένως ο κ. Bowis, σχεδιάζεται επίσης ένα νέο πρόγραμμα ύψους 10 εκατομμυρίων ευρώ περίπου για την καταπολέμηση άλλων ασθενειών οι οποίες σχετίζονται με τη φτώχεια, με ιδιαίτερη έμφαση στους εμβολιασμούς μικρών παιδιών.
<SPEAKER ID="181" LANGUAGE="EN" NAME="Nicolaï," AFFILIATION="Συμβούλιο">
<P>
Με την πρώτη μου παρατήρηση απαντώ στην κ. Trüpel και τον κ. Wurtz. Είναι απόλυτα σαφές ότι δεν μιλώ εξ ονόματος των καθαρών πληρωτών, της “ομάδας 1%” ή της κυβέρνησης των Κάτω Χωρών αλλά εξ ονόματος του Συμβουλίου. Το Συμβούλιο τάχθηκε ομόφωνα υπέρ της δημοσιονομικής πειθαρχίας. Επίσης, τάχθηκε ομόφωνα υπέρ μικρής μόνο αύξησης των πιστώσεων πληρωμών, λαμβάνοντας υπόψη τις ανάγκες της διευρυμένης Ένωσης.
<P>
Στρέφομαι τώρα στις ανησυχίες που εξέφρασαν οι κκ. Ferber, Wurtz και Maat για το γεγονός ότι το επίπεδο των πιστώσεων πληρωμών δεν επαρκεί για να καλύψει όλες τις ανάγκες για το 2005. Η δεύτερη ανάγνωση του Συμβουλίου βασίζεται στην αρχή της δημοσιονομικής πειθαρχίας. Το Συμβούλιο θεώρησε ομόφωνα ότι το επίπεδο των πιστώσεων πληρωμών έχει πρωταρχική σημασία. Γι’ αυτό και μείωσε, για παράδειγμα, τις υποχρεωτικές δαπάνες στον τομέα της γεωργίας. Στη γενική συμφωνία, οι πιστώσεις πληρωμών είναι 1 δισ. ευρώ υψηλότερες από εκείνες που εκτιμά το Συμβούλιο ότι απαιτούνται για την εκπλήρωση των υποχρεώσεων το 2005. Σύμφωνα με την Επιτροπή, η οποία είναι αρμόδια για την εκτέλεση του προϋπολογισμού, το συμφωνηθέν μέγιστο ποσό επαρκεί.
<P>
Εξίσου σημαντικό είναι το γεγονός ότι το Συμβούλιο θα αναλάβει τις ευθύνες του, αν οι πιστώσεις πληρωμών αποδειχτούν ανεπαρκείς. Το Συμβούλιο έχει αποδείξει ότι αυτή η δήλωση είναι ουσιαστική: όπως γνωρίζετε, παρείχε φέτος πρόσθετες πληρωμές για διαρθρωτικά μέτρα. Έχουμε δεσμευτεί να πράξουμε το ίδιο σε μία και μόνο ανάγνωση για κάθε πρόσθετη χρηματοδότηση που θα χρειαστεί, όπως ανέφερε η Επίτροπος Grybauskaitė.
<P>
Άκουσα με ενδιαφέρον το ερώτημα του κ. Ferber σχετικά με το αποτέλεσμα της συνδιαλλαγής όσον αφορά τους πρόσθετους πόρους για το 2005. Παρέλειψε να αναφερθεί στα 10 δισ. ευρώ που δεν δαπανήθηκαν το 2003.
<P>
Συμπερασματικά, συμφωνώ με την Επίτροπο Grybauskaitė ότι οι διαπραγματεύσεις ήταν σκληρές. Θα ήθελα να ευχαριστήσω την ίδια, τους εισηγητές και τον Πρόεδρο της Επιτροπής Προϋπολογισμών για τον εποικοδομητικό ρόλο τους στις διαπραγματεύσεις. Αυτό που μετρά είναι το αποτέλεσμα, και ο συμβιβασμός είναι θετικός. Συμφωνώ απόλυτα με τον κ. Garriga Polledo ότι δεν υπάρχουν κόστη και οφέλη αλλά μόνο οφέλη: υπάρχουν περιθώρια τόσο για δημοσιονομική πειθαρχία όσο και για πολιτικές προτεραιότητες. Τελικά, για τους ευρωπαίους πολίτες υπάρχουν μόνο οφέλη. 
<SPEAKER ID="182" LANGUAGE="" NAME="Πρόεδρος. –" AFFILIATION="">
<P>
Η ψηφοφορία θα διεξαχθεί την Πέμπτη, στις 11:30. 
<SPEAKER ID="183" LANGUAGE="" NAME="Πρόεδρος. –" AFFILIATION="">
<P>
   Η ημερήσια διάταξη προβλέπει την προφορική ερώτηση προς την Επιτροπή, του βουλευτή Borrell Fontelles, εξ ονόματος της Προσωρινής Επιτροπής για τις Πολιτικές Προκλήσεις και τα Δημοσιονομικά Μέσα της Διευρυμένης Ένωσης, σχετικά με την προετοιμασία του προσεχούς δημοσιονομικού πλαισίου. 
<SPEAKER ID="184" LANGUAGE="ES" NAME="Borrell Fontelles (PSE )." AFFILIATION="ad hoc">
<P>
    Κύριε Πρόεδρε, κυρία Επίτροπε, η Επιτροπή Πρόντι μας άφησε δύο ανακοινώσεις: μία σχετικά με το γενικό πλαίσιο του προϋπολογισμού 2007-2015 και μία άλλη σχετικά με τις νομικές βάσεις για τις πολιτικές που πρέπει να χρηματοδοτηθούν.
<P>
Το Συμβούλιο Υπουργών έχει αρχίσει ήδη να εργάζεται σε μια επιτροπή, όπως μας είπε ο εκπρόσωπός του, κ. Nicolaï, και εμείς στο Ευρωπαϊκό Κοινοβούλιο συστήσαμε μια προσωρινή επιτροπή, της οποίας έχω την τιμή να προεδρεύω και η οποία εκπόνησε ήδη μια σειρά εγγράφων. Ο εισηγητής μας, κ. Böge, επιτελεί πολύ σημαντικό έργο στο πλαίσιο της εν λόγω επιτροπής προκειμένου να δώσει συνοχή στη θέση του Κοινοβουλίου.
<P>
Επομένως, γνωρίζουμε όλοι τη σημασία αυτού του έργου, το οποίο πρέπει να χρησιμεύσει για να θεσπιστούν οι πολιτικές προτεραιότητες και να προσδιοριστούν οι δημοσιονομικοί πόροι που πρόκειται να διαθέτει η Ένωση κατά την περίοδο 2007-2013.
<P>
Είναι αλήθεια ότι εσείς, κυρία Επίτροπε, μας είπατε ήδη στη συνεδρίαση της Προσωρινής Επιτροπής για τις Πολιτικές Προκλήσεις και τα Δημοσιονομικά Μέσα ότι η Επιτροπή της οποίας ηγείται ο κ. Barroso δέχεται απευθείας τις προτάσεις της απερχόμενης Επιτροπής. Λίγο μετά, ωστόσο, εμφανίστηκαν διαρροές και σχόλια στα μέσα ενημέρωσης που υπαινίσσονται ότι η Επιτροπή σκοπεύει, ή τουλάχιστον δέχεται, να μην προχωρήσει τόσο μακριά όσο οι προτάσεις που έγιναν από την Επιτροπή Πρόντι.
<P>
Κυρία Επίτροπε, κύριε Πρόεδρε, ο διορισμός της Επιτροπής Barroso επικυρώθηκε μέσω μιας πολύ ευρείας ψήφου εμπιστοσύνης αυτού του Κοινοβουλίου. Τώρα είναι η στιγμή να αποδείξετε ότι δεν είστε απλώς μεσολαβητές μεταξύ του Κοινοβουλίου και του Συμβουλίου, αλλά ότι είστε σε θέση να ασκήσετε ισχυρή πολιτική ηγεσία. Οι δημοσιονομικές προοπτικές προσφέρουν μια μεγάλη ευκαιρία για να το αποδείξετε.
<SPEAKER ID="185" LANGUAGE="DE" NAME="Böge (PPE-DE )." AFFILIATION="(Χειροκροτήματα)">
<P>
    Κύριε Πρόεδρε, κυρίες και κύριοι, αρχίσαμε να εργαζόμαστε με βάση την ανακοίνωση της Επιτροπής και τις προτάσεις της. Φυσικά, για να συνεχίσουμε τις εργασίες μας χρειαζόμαστε ακριβώς τις απαντήσεις στα ερωτήματα που μόλις έθεσε ο Πρόεδρος του Κοινοβουλίου. Όντως, κυρία Επίτροπε, υπάρχουν πολλές συζητήσεις και φήμες, και ίσως η σημερινή συζήτηση βοηθήσει στη διασαφήνισή τους. Για παράδειγμα, σε κάποια συνεδρίαση της Προσωρινής Επιτροπής είπατε για τη γεωργική πολιτική ότι είναι κατάλοιπο του 19ου αιώνα. Αν είναι έτσι, γιατί η Επιτροπή δεν υποβάλλει πρόταση για να γίνουν αλλαγές; Ή μήπως αποτελεί συμβολή στη Λισαβόνα και την αειφορία, ενόψει της σημερινής κατάστασης αναφορικά με τις αποφάσεις για τη γεωργική μεταρρύθμιση; Ο κ Verheugen λέει πως για να επιτύχει η Λισαβόνα χρειαζόμαστε περισσότερη ευθύνη και προσπάθεια από την πλευρά των κρατών μελών. Όμως, εμείς θεωρούμε ότι εδώ εμπλέκεται και το θέμα της ευρωπαϊκής προστιθέμενης αξίας, το εάν η Λισαβόνα θα εκτελέσει πιο δυναμικά τον προϋπολογισμό, ειδικά σε σχέση με τα προγράμματα που προσφέρουν προστιθέμενη αξία στην Ευρώπη, τα ερευνητικά προγράμματα και τα πολυετή εκπαιδευτικά προγράμματα. Ακούμε ότι γίνονται εσωτερικές συζητήσεις ακόμα και σε αυτό το αρχικό στάδιο για το ενδεχόμενο απόκλισης από το 1,14%, και μετά κάποιος υποστηρίζει πως το 1,06% ή 1,07% είναι βατοί συμβιβασμοί – εγώ σας λέω ξεκάθαρα ως εισηγητής τα εξής: κανένας στα άλλα θεσμικά όργανα δεν πρέπει να πιστεύει πως το Κοινοβούλιο είναι διατεθειμένο να διεξαγάγει διαπραγματεύσεις κάτω από τα περιθώρια που ορίζονται από το άρθρο 272 της Συνθήκης. Και λέω επίσης ότι αυτά είναι χωρίς να λάβουμε υπόψη το Ευρωπαϊκό Ταμείο Ανάπτυξης που προσθέτει ακόμα 0,03% και συμπεριλήφθηκε, για πρώτη φορά, στο 1,14% της πρότασης της Επιτροπής και συνακόλουθα του Προϋπολογισμού.
<SPEAKER ID="186" LANGUAGE="EN" NAME="Grybauskaitė," AFFILIATION="Επιτροπή">
<P>
Οι προτάσεις τις οποίες συζητούμε αντικατοπτρίζουν τις ανάγκες της Ένωσης, πρώτον επειδή οι προτεραιότητες αυτές προσδιορίζουν και αντιπροσωπεύουν μια κοινή συναίνεση για τους τομείς στους οποίους η Ευρώπη πρέπει να εντατικοποιήσει τις δράσεις της. Δεύτερον, η προτεινόμενη διάρθρωση προσφέρει επίσης ένα πραγματικό βήμα προς την κατεύθυνση της απλούστευσης και του εξορθολογισμού, το οποίο χαιρετίστηκε από το Κοινοβούλιο στο ψήφισμά του της 22ας Απριλίου. Τέλος, οι προτάσεις έχουν ήδη επιτρέψει τόσο στο Συμβούλιο όσο και στο Κοινοβούλιο να διεξαγάγουν ουσιαστικές συζητήσεις και να προετοιμάσουν το έδαφος για μια συμφωνία κατά το προσεχές έτος.
<P>
Η δεύτερη ερώτηση: υποστηρίζει η νέα Επιτροπή τη διάρκεια ισχύος των νέων δημοσιονομικών προγραμμάτων που θα δεσμεύσουν την προσεχή Επιτροπή και το προσεχές Ευρωπαϊκό Κοινοβούλιο; Θα ήθελα να σας διαβεβαιώσω ότι η Επιτροπή είναι πλήρως ενήμερη για τη θέση του Κοινοβουλίου –η οποία εκφράστηκε επίσης στο ψήφισμα της 22ας Απριλίου– στο οποίο απευθύνει έκκληση για τη θέσπιση δημοσιονομικού πλαισίου για μια περίοδο μόνο πέντε ετών. Εντούτοις, εξετάσαμε το ζήτημα αυτό και καταλήξαμε ότι, για την προσεχή περίοδο προγραμματισμού, τα επτά έτη θα ήταν η καλύτερη λύση, δεδομένου ότι το ανώτατο όριο για τις δαπάνες που αφορούν την αγορά και για τις άμεσες πληρωμές –στη γεωργία, για παράδειγμα– έχει ήδη καθοριστεί από το Ευρωπαϊκό Συμβούλιο μέχρι το 2013. Ένα επταετές χρονοδιάγραμμα μεγιστοποιεί επίσης τα οφέλη του μακροπρόθεσμου σχεδιασμού, κυρίως όσον αφορά τις πολιτικές συνοχής.
<P>
Η τρίτη ερώτηση: υποστηρίζει η νέα Επιτροπή όλες τις προτάσεις που περιλαμβάνονται στο επονομαζόμενο “πακέτο Πρόντι” ή πιστεύει ότι θα πρέπει να αναπροσαρμοσθεί και, εάν ναι, ως προς ποια θέματα; Όπως ανέφερα προηγουμένως, υποστηρίζουμε όλες τις προτάσεις. Η Επιτροπή στηρίζει το πακέτο που προτάθηκε νωρίτερα φέτος. Δεν το ονομάζουμε, όμως, έτσι: αποτελεί πρόταση της Επιτροπής και υποστηρίζουμε αυτήν την πρόταση, δηλαδή το προτεινόμενο δημοσιονομικό πλαίσιο, το οποίο συμπληρώνεται από μια σειρά νομοθετικών και μη νομοθετικών προτάσεων που εγκρίθηκαν από τον Φεβρουάριο μέχρι τον Σεπτέμβριο του 2004. Έχουν υποβληθεί στο Συμβούλιο και σε διάφορες επιτροπές του Κοινοβουλίου. Όπως προβλέπει η Επιτροπή, οι υπόλοιπες απαιτούμενες προτάσεις θα υποβληθούν στις αρχές του προσεχούς έτους.
<P>
Το πολιτικό σχέδιο που ενισχύει τις δημοσιονομικές προοπτικές βασίζεται σε έναν αριθμό πάγιων προτεραιοτήτων, για τις οποίες υπάρχει ήδη συναίνεση μεταξύ των ευρωπαϊκών θεσμικών οργάνων για τις δεσμεύσεις που έχουν ήδη διατυπωθεί, για παράδειγμα όσον αφορά τη γεωργία, τη διεύρυνση, τη Λισαβόνα, κλπ. Στηριζόμενη σε αυτό, η Επιτροπή προετοιμάζει τώρα και τους πενταετείς στρατηγικούς στόχους της, οι οποίοι θα υποβληθούν στο Κοινοβούλιο έως το τέλος Ιανουαρίου του 2005. Η Επιτροπή θεωρεί ότι οι προτάσεις αποτελούν μια καλή βάση συμφωνίας για το προσεχές δημοσιονομικό πλαίσιο. Για την επίτευξη συμφωνίας, η Επιτροπή θα αναλάβει ενεργό ρόλο στις συζητήσεις και τις διαπραγματεύσεις που θα διεξαχθούν με το Ευρωπαϊκό Κοινοβούλιο και το Συμβούλιο. Στο πλαίσιο αυτό, η Επιτροπή θα λάβει πλήρως υπόψη τα βασικά σημεία της συζήτησης και θα προσπαθήσει να επιτύχει πολιτική συμφωνία έως το τέλος Ιουνίου του 2005.
<P>
Η τέταρτη ερώτηση: προτίθεται η Επιτροπή να είναι δεκτική σε προτεραιότητες άλλων θεσμικών οργάνων; Η απάντηση είναι “ναι”. Ασφαλώς, η Επιτροπή θα λάβει προσεκτικά υπόψη τη θέση του Κοινοβουλίου όσον αφορά τις πρωτοβουλίες που έχουν ήδη προταθεί και ενόψει εκείνων που θα προταθούν το 2005. Το πακέτο βασίζεται ήδη σε μια ευρύτατη συναίνεση σχετικά με τους τομείς στους οποίους απαιτούνται δράσεις, υπό το πρίσμα των ψηφισμάτων του Ευρωπαϊκού Κοινοβουλίου, των συμπερασμάτων του Ευρωπαϊκού Συμβουλίου και, βεβαίως, των συζητήσεων στο πλαίσιο της Επιτροπής.
<P>
Θα ήθελα να κάνω δύο σύντομες επισημάνσεις πριν ολοκληρώσω την επίσημη απάντηση στην ερώτηση που κατατέθηκε. Πρώτον, θέλω να σας υπενθυμίσω αυτό που είπε ο πρόεδρος Barroso στο Κοινοβούλιο: η Ευρωπαϊκή Ένωση πρέπει να αντιστοιχίσει την πολιτική της φιλοδοξία με τους δημοσιονομικούς της πόρους. Οι αυξημένες δαπάνες προτάθηκαν επειδή, λόγω της διεύρυνσης και της ανάγκης για δράση σε νέους τομείς, ήταν αναπόφευκτες. Δεν μπορούμε να έχουμε μεγαλύτερη Ευρωπαϊκή Ένωση με λιγότερα χρήματα. Δεύτερον, υποστηρίζω την ισχυρή δέσμευση της Επιτροπής για την ανάγκη σεβασμού του στόχου επίτευξης πολιτικής συμφωνίας μέχρι τον Ιούνιο του 2005 και έγκρισης των νομοθετικών προτάσεων μέχρι το τέλος του 2005.
<SPEAKER ID="187" LANGUAGE="FR" NAME="Lamassoure (PPE-DE )," AFFILIATION="εξ ονόματος της Ομάδας">
<P>
Στην πράξη, όμως, αναμένουμε από την Επιτροπή όχι κάποιου είδους παθητικό ρόλο διαμεσολαβητή, αλλά τον ηγετικό ρόλο μιας εκτελεστικής εξουσίας που χαίρει της μαζικής υποστήριξης του Ευρωπαϊκού Κοινοβουλίου, υποστήριξη που εκφράστηκε πριν έναν μόλις μήνα, όπως είπε και ο Πρόεδρος Borrell. Η υιοθέτηση μιας σθεναρής στάσης εκ μέρους της νέας Επιτροπής είναι αναγκαία και επιτακτική, πόσο μάλλον που στους πρώτους γύρους συζητήσεων του Συμβουλίου διαφάνηκε, για πρώτη φορά, ότι ορισμένα κράτη μέλη προτείνουν τη μείωση του σχετικού ποσού του τρέχοντος προϋπολογισμού, όπως είπε ο κ. Böge.
<P>
Έτσι, ο Επίτροπος που είναι αρμόδιος για τη βιομηχανία λέει δημοσίως ότι, για τη στρατηγική της Λισαβόνας, υπάρχουν στην παρούσα φάση 27 προτεραιότητες και ότι θα πρέπει να τις συνοψίσουμε σε μία μόνο. Αυτό, άραγε, δεν θα έχει καμία δημοσιονομική συνέπεια;
<P>
Τέλος, ποια προσωρινά μέτρα πρέπει να λάβουμε και πότε ακριβώς, με βάση τη σφόδρα πιθανή υπόθεση ότι το Συμβούλιο δεν θα καταλήξει σε συναίνεση πριν από το τέλος της διαδικασίας επικύρωσης του Συντάγματος; Ο Πρόεδρος Barroso, όπως μας υπενθυμίσατε, λέει ότι δεν μπορούμε να έχουμε περισσότερη Ευρώπη με λιγότερα χρήματα. Πόσα χρήματα χρειάζονται για την πολιτική που προτείνει ο Πρόεδρος Barroso; 
<SPEAKER ID="188" LANGUAGE="DE" NAME="Krehl (PSE )," AFFILIATION="εξ ονόματος της Ομάδας">
<P>
   .  Κύριε Πρόεδρε, κυρία Επίτροπε, μιλώ ως συντονίστρια της Ομάδας μου για την Επιτροπή Περιφερειακής Ανάπτυξης. Έχουμε μπροστά μας τον δεύτερο σε μέγεθος επιμέρους προϋπολογισμό, γιατί η πολιτική συνοχής και η διαρθρωτική πολιτική είναι ένας πολύ μεγάλος επιμέρους προϋπολογισμός, με ποσοστό 35%, και έρχεται αμέσως μετά από τον προϋπολογισμό για τη γεωργία. Τώρα, εκτός από τα καθήκοντά μας σε σχέση με τη δημοσιονομική προοπτική, έχουμε και το καθήκον να προετοιμάσουμε στις ειδικές επιτροπές, και ιδίως στην Επιτροπή Περιφερειακής Ανάπτυξης, τους ανάλογους κανονισμούς για τα επιμέρους ταμεία για τη νέα δημοσιονομική περίοδο 2007-2013. Θεωρώ ότι, με την παγίωση της πολιτικής συνοχής και της διαρθρωτικής πολιτικής στο Σύνταγμά μας επί τη βάσει των αποφάσεων της Λισαβόνας και της Κοπεγχάγης, θα δημιουργηθούν πολύ σύγχρονες πολιτικές προσεγγίσεις για την άσκηση ευρωπαϊκής πολιτικής προς όφελος των πολιτών.
<P>
Όμως, για την εργασία μας στην Επιτροπή Περιφερειακής Ανάπτυξης χρειαζόμαστε μια αξιόπιστη δήλωση και μια βάση εργασίας που, κατά τη γνώμη μου και τη γνώμη της Ομάδας μας, δεν μπορεί να είναι άλλη από την πρόταση Πρόντι. Επιτρέψτε μου να παρατηρήσω εδώ ότι έχω την εντύπωση πως η περιφερειακή πολιτική προφανώς χρησιμοποιείται από όλους σαν κουμπαράς. Από το Συμβούλιο, που προσπαθεί να επιβάλει ένα ποσοστό, ενώ η πλειοψηφία των μελών του θέλει να κάνει οικονομίες επειδή η γεωργία έχει ήδη κλείσει. Κυρία Επίτροπε, σας παρακολούθησα η ίδια τόσο στην Επιτροπή Προϋπολογισμών όσο και στην Προσωρινή Επιτροπή για τις Πολιτικές Προκλήσεις και τα Δημοσιονομικά Μέσα της Διευρυμένης Ένωσης 2007-2013 και μπορώ να πω ότι η Επιτροπή κάνει το ίδιο λέγοντας ακόμα πιο συχνά ότι χρειαζόμαστε μια δημοσιονομική προοπτική. Έχω την εντύπωση ότι η πρόταση έχει μείνει μισή: “άσχετα με το πόσο καλή ή κακή θα είναι αυτή η δημοσιονομική προοπτική”. Αυτό δεν μπορούμε να το κάνουμε.
<P>
Επιχειρείται όλο και πιο συχνά να χρηματοδοτηθούν και άλλα πράγματα με διαρθρωτικά πολιτικά μέτρα. Αναφέρω ενδεικτικά τη μεταφορά της χρηματοδότησης του Natura 2000 από τον τομέα του περιβάλλοντος στη διαρθρωτική πολιτική. Λέω, όμως, επίσης ότι η περιφερειακή πολιτική ήταν απαραίτητη στην παλαιά ΕΕ των 15 και είναι απαραίτητη και στην καινούργια ΕΕ των 25. Χρειαζόμαστε αποτελεσματικότητα, αλλά δεν μπορούμε να τιμωρήσουμε ένα μεγάλο μέρος του πληθυσμού με δραστικές περικοπές στον εν λόγω τομέα για κάτι που θέλαμε όλοι και που η Ευρωπαϊκή Ένωση ανέκαθεν έκανε απτό και προσβάσιμο σε εκατομμύρια πολίτες.
<P>
Κυρία Επίτροπε, λέτε ότι οι εφημερίδες αναφέρουν μόνο τις αποτυχίες. Στη Γερμανία υπάρχει μια παροιμία: “Όπου υπάρχει καπνός, υπάρχει και φωτιά”. Γι’ αυτό δεν βοηθούν οι συζητήσεις για το 1,05% ή 1,06%. Θα ήθελα να υπενθυμίσω ότι η Ευρωπαϊκή Ένωση πήγαινε πάντα καλά όταν η Επιτροπή και το Κοινοβούλιο αλληλοϋποστηρίζονταν. Μαζί μπορούμε να διαπραγματευτούμε καλά με το Συμβούλιο, τόσο όταν είναι με το μέρος μας όσο και όταν είναι αντίθετο με εμάς. 
<SPEAKER ID="189" LANGUAGE="DA" NAME="Jensen (ALDE )," AFFILIATION="εξ ονόματος της Ομάδας της Συμμαχίας Φιλελευθέρων και Δημοκρατών για την Ευρώπη">
<P>
   . Κύριε Πρόεδρε, όλοι οι βουλευτές της Ομάδας της Συμμαχίας Φιλελευθέρων και Δημοκρατών για την Ευρώπη εκφράζουμε την ιδιαίτερη ικανοποίησή μας για το γεγονός ότι η Επιτροπή Πρόντι έδωσε τόσο μεγάλη σημασία στους στόχους της Λισαβόνας κατά την παρουσίαση του σχεδίου δημοσιονομικών προοπτικών. Επισημαίνουμε ακόμη ότι η βελτίωση της ανταγωνιστικότητας και η ενίσχυση της ανάπτυξης στην Ευρώπη συγκαταλέγονται πράγματι μεταξύ των βασικών προτεραιοτήτων του προγράμματος της Επιτροπής Barroso, και τούτο μάλιστα εξαρχής. Το διαπιστώσαμε αυτό και από τις σαφείς παρατηρήσεις που διατύπωσε ο κ. Barroso σήμερα στην Ολομέλεια.
<P>
Όταν συζητήσαμε στην Αίθουσα αυτή τις οικονομικές εκτιμήσεις, δεν επικεντρώσαμε την προσοχή μας σε κάποιο ανώτατο όριο δαπανών, όπως κάνουν ορισμένες χώρες στους κόλπους του Συμβουλίου. Δεν επιθυμούμε να εμπλακούμε στις κοντόφθαλμες συζητήσεις του Συμβουλίου για καθορισμού του 1% ή άλλου ποσοστού. Εκφράζω την ικανοποίησή μου για το γεγονός ότι δηλώσατε σήμερα στο Σώμα ότι ούτε η Επιτροπή συζητά τα ποσοστά – εν πάση περιπτώσει, όχι επί του παρόντος.
<P>
Δεν πρέπει να συζητούμε για την ποσότητα, αλλά για την ποιότητα. Το Κοινοβούλιο πρέπει, συνεπώς, να ζητήσει από την Επιτροπή να διατηρήσει μια στωική ηρεμία και, πρώτα από όλα, να συζητήσει το περιεχόμενο της κοινοτικής πολιτικής. Μετά θα έρθει η ώρα να συζητήσουμε τα ανώτατα όρια του προϋπολογισμού. Έχουμε αυτήν τη στιγμή μια μοναδική ευκαιρία να σκεφτούμε τι θέλουμε, καθώς και πως θέλουμε να είναι η ΕΕ κατά την περίοδο 2007 – 2013. Δεν πρέπει να την αφήσουμε ανεκμετάλλευτη.
<P>
Τίθεται και πάλι το ερώτημα εάν έχουμε επικεντρωθεί σωστά με βάση τα όσα διαθέτουμε επί του παρόντος. Αυτό είναι το θέμα που θα πρέπει να συζητήσει το Κοινοβούλιο και πάνω στο οποίο θα πρέπει να εργαστεί. Εννοείται, ασφαλώς, ότι η μεγάλη μάχη θα επικεντρωθεί στην περιφερειακή πολιτική. Αυτή παρουσιάζει τις μεγαλύτερες δυσκολίες. Κατά τη διάρκεια των ακροάσεων στο Κοινοβούλιο, δηλώσατε με περισσό θάρρος ότι ορισμένες από τις νέες χώρες είναι μάλλον σε θέση να απορροφήσουν περισσότερο από το 4% του ακαθάριστου εγχώριου προϊόντος. Με ενδιαφέρει να ακούσω εάν έχετε ακόμη την ίδια άποψη, κυρία Grybauskaite, τώρα που γίνατε Επίτροπος. Και σε αυτόν τον τομέα, θα πρέπει επίσης να δούμε πώς θα αξιοποιήσουμε με τον καλύτερο δυνατό τρόπο τα διαθέσιμα κονδύλια και πώς θα προωθήσουμε την ποιότητα αντί να ασχολούμαστε μόνο με την ποσότητα. Το έργο που θα επιτελέσουμε στον τομέα της περιφερειακής πολιτικής είναι, επομένως, ζωτικής σημασίας, και κατανοούμε φυσικά το γεγονός ότι πρόκειται για ιδιαίτερα δύσκολο θέμα, ακόμη και για το Συμβούλιο.
<SPEAKER ID="190" LANGUAGE="NL" NAME="Buitenweg (Verts/ALE )," AFFILIATION="εξ ονόματος της Ομάδας">
<P>
   . Κύριε Πρόεδρε, η Ομάδα των Πρασίνων/Ευρωπαϊκή Ελεύθερη Συμμαχία θεωρεί ότι οι προτάσεις της Επιτροπής συνιστούν υγιή βάση για διαπραγματεύσεις μεταξύ του Κοινοβουλίου και του Συμβουλίου. Αντιλαμβάνομαι ότι πλέον θέλετε να αποκαλείτε τις προτάσεις αυτές δέσμη μέτρων Barroso και όχι πια δέσμη μέτρων Πρόντι. Δεν έχω κανένα πρόβλημα με αυτό. Αυτό που με ενδιαφέρει είναι το περιεχόμενο. Εκφράζω την ικανοποίησή μου για τη διάθεση του 1,14% του ΑΕγχΠ για επενδύσεις στο πλαίσιο της στρατηγικής της Λισαβόνας, για διάθεση κονδυλίων ώστε να δοθούν οικονομικά κίνητρα στις φτωχότερες περιφέρειες και για ενίσχυση του ρόλου της ΕΕ στη διεθνή σκηνή.
<P>
Η Ομάδα μου, όμως, επικρίνει επίσης τα σχέδιά σας. Το μέλλον των επόμενων γενεών, των παιδιών μας, δεν προδιαγράφεται ρόδινο. Οι επενδύσεις σε ανανεώσιμες, βιώσιμες πηγές ενέργειας δεν είναι επαρκείς, γεγονός που είναι επιζήμιο για το περιβάλλον και ενισχύει την εξάρτηση από κάθε είδους αμφίβολα καθεστώτα σε χώρες με μεγάλα αποθέματα πετρελαίου. Δεν υπάρχει ξεχωριστό ταμείο για το Natura 2000, οι πόροι δεν επαρκούν για τη βελτίωση της υποδοχής προσφύγων στην ΕΕ και η αύξηση των κονδυλίων για τον πολιτισμό και τα προγράμματα ανταλλαγής νέων είναι πολύ μικρή. Θα θέλαμε να προβληθεί λίγο λιγότερο η Ευρώπη προς τα έξω και να έχουν οι πολίτες της την ευκαιρία να την ζήσουν λίγο περισσότερο.
<P>
Η Ομάδα μου υποστηρίζει, επομένως, το 1,14% “+”. Η άποψή της διαφέρει σημαντικά από την άποψη πολλών κρατών μελών. Ορισμένα μάλιστα από αυτά εφαρμόζουν ακόμη ευλαβικά το όριο του 1%. Εν τω μεταξύ, έχουν καταστεί με ύπουλο τρόπο πιο ριζοσπαστικά, διότι παρατήρησα ότι εφαρμόζουν το 1% στις πιστώσεις αναλήψεων υποχρεώσεων και όχι στις πληρωμές, οι οποίες ήταν πάντοτε λίγο πιο χαμηλές. Αυτό σημαίνει ότι μέχρι το 2013, ο προϋπολογισμός μας θα μειώνεται διαρκώς σε σχέση με τον σημερινό, ενώ η Ευρωπαϊκή Ένωση έχει διευρυνθεί. Στο μεταξύ, εμείς ασχολούμαστε με το να καταγράφουμε απλώς τις προσδοκίες μας.
<P>
Συμφωνώ με τον κ. Lamassoure, ο οποίος ζήτησε να αναλάβει η Επιτροπή πιο ενεργό ηγετικό ρόλο. Εάν θέλουμε όντως –και αυτό υποστηρίζουμε εξάλλου- η Ευρώπη να είναι ενωμένη μέσα στην ποικιλομορφία της, θα πρέπει να επενδύσουμε ενεργά στην επίτευξη αυτού του στόχου. Θα ήθελα ακόμη να ζητήσω από την Επιτροπή να μας αξιοποιήσει, διότι δεν γνωρίζουν ακόμη τη θέση μας. Μπορεί να υποστηρίξουμε το 1,5%, διότι είμαστε πολύ πιο φιλόδοξοι από τα κράτη μέλη. Με το 1,14% η Επιτροπή κινείται, επομένως, σε ενδιάμεσο μονοπάτι.
<P>
Θέλω να ελπίζω ότι θα κατορθώσετε να διαλύσετε με στρατηγικές κινήσεις τον καπνό που δημιουργείται συνεχώς και ο οποίος πιστεύουμε ότι είναι ίσως ενδεικτικός κάποιας μικρής φωτιάς – εξάλλου, μπορεί να μειώσατε το 1,07% κάπου μυστικά. Σας καλούμε να αποσαφηνίσετε τη θέση σας σχετικά με το που θέλετε να οδηγήσετε αυτήν την Ευρώπη. Δείξτε τον ηγετικό σας ρόλο. Αποδείξτε τον στις διαπραγματεύσεις, διότι αυτός είναι ο μόνος τρόπος να διαμορφώσουμε μια Ευρώπης η οποία δεν θα είναι η παλαιά Ευρώπη της αγοράς και του νομίσματος, αλλά μια Ευρώπη η οποία θα δίνει έμφαση στους ανθρώπους και στο περιβάλλον. 
<SPEAKER ID="191" LANGUAGE="PL" NAME="Grabowski (IND/DEM )," AFFILIATION="εξ ονόματος της Ομάδας">
<P>
   . Κύριε Πρόεδρε, κυρίες και κύριοι, η συζήτηση για τις δημοσιονομικές προοπτικές της Ένωσης θα έπρεπε να αφορά ουσιαστικά το μέλλον της Ευρώπης. Η δεκαετία 2004-2013 θα χαρακτηριστεί από την προσχώρηση 12 νέων χωρών. Η Ένωση οφείλει να αποφασίσει εάν θα προωθήσει την ενοποίηση της Ευρώπης και την ισότητα των ευκαιριών ή εάν θα ενισχύσει τον κατακερματισμό και τις ανισότητες. Στη συζήτηση για το μέλλον της Ευρώπης οφείλουν να συμβάλουν τα ερευνητικά ιδρύματα, η κοινωνία των πολιτών, οι επιχειρηματίες και άλλοι, όχι μόνο οι πολιτικοί. Δυστυχώς, η Ένωση δεν είναι υπέρ μιας τέτοιας δημόσιας συζήτησης. Αντιθέτως, το μέλλον της Ευρώπης αποφασίζεται σε απομακρυσμένα γραφεία. Γραφειοκράτες και πολιτικοί λαμβάνουν τις αποφάσεις για τα καθήκοντα και τους πόρους, καθώς και για την κατανομή και το ύψος των διαθέσιμων κονδυλίων. Στο μεταξύ, το Κοινοβούλιο συζητά ήσσονος σημασίας θέματα, καθώς και την πιθανότητα διεύρυνσης των αρμοδιοτήτων του. Ακόμη και αν αυξηθούν οι αρμοδιότητες του Κοινοβουλίου, δεν θα έχουμε χρόνο για να ετοιμάσουμε το δικό μας σχέδιο προϋπολογισμού που θα επιλύει δύο σημαντικά ζητήματα: πώς θα επιταχυνθεί ο ρυθμός της οικονομικής ανάπτυξης και πώς θα μειωθούν οι διαφορές μεταξύ των πλούσιων και των φτωχών περιφερειών της Ευρώπης.
<P>
Απαιτείται πάντως νέος προϋπολογισμός, καθώς το σχέδιο προϋπολογισμού της Επιτροπής έρχεται σε αντίθεση με την αρχή της αλληλεγγύης και δεν συμβάλλει στην επιτάχυνση της ανάπτυξης της Ευρώπης. Αυτό ισχύει τόσο για τις προτάσεις όσο και για τα ποσά που περιέχονται σε αυτές. Το χαρακτηριστικότερο παράδειγμα που μπορώ να παραθέσω είναι το γεγονός ότι τα 15 παλαιά κράτη μέλη, τα οποία είναι όλα πλούσια, αναμένεται να λάβουν περισσότερα από 194 δισεκατομμύρια ευρώ από το Ταμείο Συνοχής, ενώ τα δέκα νέα κράτη μέλη, η Ρουμανία και η Βουλγαρία αναμένεται να λάβουν μόνο 180 δισεκατομμύρια ευρώ. Υπενθυμίζεται ακόμη ότι ένα μεγάλο ποσοστό από το δεύτερο ποσό θα καταλήξει στις πλουσιότερες χώρες, με τη μορφή εντολών και πληρωμών προς συμβούλους και εμπειρογνώμονες.
<SPEAKER ID="192" LANGUAGE="DE" NAME="Martin, Hans-Peter (NI )." AFFILIATION="">
<SPEAKER ID="193" LANGUAGE="ES" NAME="Galeote Quecedo (PPE-DE )." AFFILIATION="">
<SPEAKER ID="194" LANGUAGE="NL" NAME="Van den Berg (PSE )." AFFILIATION="">
<P>
    Κύριε Πρόεδρε, η δέσμη πολυετών δημοσιονομικών μέτρων Πρόντι καλείται πλέον δέσμη πολυετών δημοσιονομικών μέτρων Barroso, αρκεί να βασίζεται στο 1,14%, αν και προσωπικά δεν θεωρώ σημαντικό αν θα είναι 1%, 1,14%, 1,24%... Η ουσία της συζήτησης είναι εάν είμαστε προετοιμασμένοι να πληρώσουμε για τις πολιτικές προτεραιότητες που περιλαμβάνονται στο νέο Ευρωπαϊκό Σύνταγμα. Επομένως, το θέμα είναι να διατεθούν τα χρήματα εκεί που πρέπει. Σε αυτόν ακριβώς τον τομέα, οι συμπολίτες μας έχουν δει την ηγεσία της ΕΕ να αποτυγχάνει πολύ συχνά. Θα ήθελα να διατυπώσω έξι παρατηρήσεις.
<P>
Η πρώτη είναι ότι η Ευρώπη πρέπει να είναι κοινωνική Ευρώπη. Όμως, στις περισσότερες χώρες, οι ιδιωτικές και δημόσιες επενδύσεις στην εκπαίδευση και την έρευνα καθυστερούν. Οι περικοπές είναι μεγάλες και αγγίζουν το 3%, αλλά δεν υπάρχουν επαρκή περιθώρια για περαιτέρω επενδύσεις στην έρευνα και την εκπαίδευση. Ο χρυσός κανόνας δεν είναι μια επιλογή στο Σύμφωνο Σταθερότητας.
<P>
Επί του παρόντος, ένας στους πέντε ανθρώπους παγκοσμίως δεν έχει πρόσβαση στην εκπαίδευση ή σε υγειονομική περίθαλψη. Κάνουμε λόγο για τους στόχους της χιλιετίας και για το 2015, αλλά ουσιαστικά τα επίπεδα δαπανών των κρατών μελών και της ίδιας της ΕΕ είναι πολύ κάτω του αρτίου, παρά τα ψηφίσματα του Σώματος. Θέλουμε να δοθεί προτεραιότητα στα νέα σχέδια της Επιτροπής και στην ανακοίνωση της Επιτροπής για την αναπτυξιακή πολιτική τον Ιανουάριο, με την ευρεία στήριξη του Κοινοβουλίου, για αυτούς τους στόχους της χιλιετίας στην κατηγορία 4: 35% για τους στόχους της χιλιετίας και 20% για τη βασική εκπαίδευση και τη βασική υγειονομική περίθαλψη. Ο κ. Borrell είπε πολύ σωστά πως ό,τι δεν είναι στον προϋπολογισμό, δεν υπάρχει. Για αυτόν τον λόγο, λοιπόν, το ζητούμε.
<P>
Έκτο και τελευταίο, η κοινή γνώμη θέλει να δει κάθε χώρα να συμμετέχει με δίκαιο τρόπο στον συνδυασμένο ευρωπαϊκό προϋπολογισμό σύμφωνα με τις δυνατότητές της. Δεν έχει σημασία εάν το ποσοστό θα είναι 1% ή 1,15%. Σημασία έχει η συμμετοχή να είναι ανάλογη με τις δυνατότητες και τα μέσα κάθε χώρας. Ισότιμη συμμετοχή. Τούτο ισχύει στις Κάτω Χώρες αλλά και αλλού. Μόνο τότε θα λάβουμε τη στήριξη των ευρωπαίων πολιτών για μια πραγματικά σοβαρή πολιτική. 
<SPEAKER ID="195" LANGUAGE="FI" NAME="Virrankoski (ALDE )." AFFILIATION="">
<P>
    Κύριε Πρόεδρε, το νέο δημοσιονομικό πλαίσιο της Ευρωπαϊκής Ένωσης είναι μάλλον το μεγαλύτερο θέμα που θα εξετάσει το Κοινοβούλιο στη διάρκεια αυτής της κοινοβουλευτικής περιόδου. Το θέμα δεν είναι μόνο η κοινοτική χρηματοδότηση, αλλά ποιες μελλοντικές δράσεις θα αφορά γενικά. Η πρώτη σοβαρή διαφωνία μεταξύ των κρατών μελών αφορά την έκταση της χρηματοδότησης. Η πρόταση της Επιτροπής στηρίζεται στις πιστώσεις πληρωμών, οι οποίες κατά μέσο όρο θα ανέλθουν στο 1,14% του ΑΕγχΠ. Η πρόταση έξι χωρών για θέσπιση του ανώτατου ορίου των δαπανών στο 1% είναι ακόμη πιο αυστηρή. Δεν αντικατοπτρίζει ούτε την έκταση του προϋπολογισμού του προσεχούς έτους, αν και η μεταβατική φάση για τα νέα κράτη μέλη μόλις αρχίζει. Υποβλήθηκε τώρα πρόταση για κοινή ευθύνη. Θα παύει όταν θα πρόκειται για χρήματα;
<P>
Η θέσπιση νέων ερευνητικών έργων πρέπει να βασίζεται στην επικέντρωση σε έργα που θα προωθούν τη συνεργασία σε ευρωπαϊκό επίπεδο. Τα έργα αυτά δεν πρέπει να μετατραπούν σε γραφειοκρατικά προγράμματα διαρθρωτικών ταμείων, όπως αυτά που υλοποιούνται τώρα. Πρέπει να υπάρξει ακόμη πιο ουσιαστική παραγωγή μαθημάτων κατάρτισης σε σχέση με προγράμματα έρευνας. Είναι πολύ σημαντικό να επιτευχθεί συμφωνία για το μελλοντικό δημοσιονομικό πλαίσιο τον επόμενο χρόνο. Μόνον έτσι θα αποφύγουμε τη σύγχυση που παρατηρήθηκε κατά την έναρξη του προγράμματος Agenda 2000, το οποίο καθυστέρησε, λόγω σοβαρών καθυστερήσεων στον σχεδιασμό αρκετών προγραμμάτων. 
<SPEAKER ID="196" LANGUAGE="EN" NAME="Smith, Alyn (Verts/ALE )." AFFILIATION="">
<P>
Η χώρα μου, το Ηνωμένο Βασίλειο –σε αντίθεση με το έθνος μου, τη Σκωτία– εισηγείται μια θέση που είναι μη εποικοδομητική και, συγχρόνως, ασαφής. Μια αντικειμενική ανάλυση της σημασίας που θα είχε η θέση του ΗΒ όσον αφορά τα αριθμητικά στοιχεία και τις πολιτικές επιπτώσεις θα συνέβαλλε ιδιαίτερα στη συζήτηση. Η συμβολή του ΗΒ στη συζήτηση μέχρι στιγμής, με τη θέση του σχετικά με τη βρετανική διόρθωση, το στατιστικό αποτέλεσμα, την εθνικοποίηση των διαρθρωτικών ταμείων και τον περιορισμό του προϋπολογισμού της ΕΕ στο 1% του ΑΕΕ δεν είναι παρά μια πράξη βανδαλισμού. Μια αντικειμενική ανάλυση αυτής της συμβολής από την Επιτροπή θα αποτελούσε ιδιαίτερα χρήσιμο εργαλείο συζήτησης για εμάς στο Ηνωμένο Βασίλειο. 
<SPEAKER ID="197" LANGUAGE="" NAME="" AFFILIATION="Αντιπροέδρου">
<SPEAKER ID="198" LANGUAGE="SV" NAME="Wohlin (IND/DEM )." AFFILIATION="">
<P>
    Κυρία Πρόεδρε, οι μακροπρόθεσμες δημοσιονομικές προοπτικές είναι σημαντικό έγγραφο. Θα θέσουν περιορισμούς στους εθνικούς προϋπολογισμούς μέχρι και το 2013. Αυτό θα είναι σημαντικό για την επιλογή τομέων και για το πόσο μεγάλη δέσμευση μπορεί να αναλάβει η ΕΕ για τα επόμενα επτά με οκτώ χρόνια.
<P>
Πρόσφατα, η Επιτροπή γνωστοποίησε την άποψή της για τον μακροπρόθεσμο προϋπολογισμό. Η νέα Επιτροπή επανέφερε την πρόταση της παλαιάς Επιτροπής, τη γνωστή και ως δέσμη μέτρων Πρόντι. Αυτό σημαίνει σημαντική αύξηση των δαπανών. Στην περίπτωση ορισμένων χωρών, πρόκειται για 50% πραγματική αύξηση. Το θεωρώ απαράδεκτο.
<P>
Κατά τη γνώμη μου, η νέα Επιτροπή έπρεπε να ακούσει πιο προσεκτικά τις απόψεις των έξι μεγαλύτερων καθαρών εισφορέων, οι οποίοι ζητούσαν να καθοριστεί ως ανώτατο όριο δαπανών στις δημοσιονομικές προοπτικές το 1% του ακαθάριστου εθνικού εισοδήματος. Πρέπει να υπάρχει ανώτατο όριο όχι μόνο για τις πληρωμές, αλλά και για τις αναλήψεις υποχρεώσεων. Δεν είναι σωστό, όπως προτείνει η Επιτροπή, να επιτραπεί στις αναλήψεις υποχρεώσεων να ανέλθουν στο 1,27% του ακαθάριστου εθνικού εισοδήματος. Αυτό είναι το υψηλότερο όριο που έχουν δεσμευτεί να πληρώσουν τα κράτη μέλη. Μετά το 2013, δεν θα υπάρχει τρόπος επέκτασης πέρα από τη γενική οικονομική ανάπτυξη, εκτός και αν όλες οι χώρες συμφωνήσουν να παραιτηθούν από το δικαίωμά αρνησικυρίας που διαθέτουν. Δεν νομίζω, όμως, ότι θα το κάνουν.
<P>
Για να έχουν τα εθνικά κοινοβούλια σωστή βάση για τις συζητήσεις τους, η Επιτροπή θα πρέπει να ετοιμάσει εναλλακτικό σχέδιο προοπτικών το οποίο να έχει ως ανώτατο όριο δαπανών το 1%, όπως έχουμε προτείνει. Αλλιώς εγκυμονεί σαφής κίνδυνος από τον πρόσφατο εξαναγκασμό της ΕΕ να προβεί σε περικοπές των δαπανών και των αναλήψεων υποχρεώσεων, αντί να εξετάσει δεόντως το ενδεχόμενο να δώσει προτεραιότητα σε ό,τι συμβάλλει στο να τηρηθούν οι υποσχέσεις προς τις νέες χώρες. 
<SPEAKER ID="199" LANGUAGE="" NAME="Πρόεδρος." AFFILIATION="">
<P>
   Η συζήτηση διακόπτεται και θα συνεχιστεί στις 21.00. 
<SPEAKER ID="200" LANGUAGE="" NAME="Πρόεδρος." AFFILIATION="Πρώτο μέρος">
<P>
   Η ημερήσια διάταξη προβλέπει την Ώρα των Ερωτήσεων προς την Επιτροπή (B6-136/2004).
<SPEAKER ID="201" LANGUAGE="" NAME="Πρόεδρος." AFFILIATION="">
<SPEAKER ID="202" LANGUAGE="" NAME="Κυπριανού," AFFILIATION="Επιτροπή">
<P>
Σε ολόκληρη την Ευρωπαϊκή Ένωση εφαρμόζονται προγράμματα επιτήρησης των διοξινών και των PCBs στα τρόφιμα και τις ζωοτροφές. Τα προγράμματα αυτά επέτρεψαν στις ολλανδικές αρχές να εντοπίσουν τη μόλυνση και να λάβουν τα κατάλληλα μέτρα για την εξάλειψη της πηγής της. Υπάρχουν συστήματα παρακολούθησης και εντοπισμού για τον εντοπισμό των επιχειρήσεων και κτηνοτροφικών μονάδων που έχουν πιθανώς μολυνθεί.
<SPEAKER ID="203" LANGUAGE="" NAME="Τζαμπάζη (PSE )." AFFILIATION="">
<SPEAKER ID="204" LANGUAGE="" NAME="Κυπριανού," AFFILIATION="Επιτροπή">
<P>
Θα ήθελα επίσης να ενημερώσω την αξιότιμο κυρία βουλευτή ότι προχωρούμε σύντομα στην υιοθέτηση κανονισμού για την υγιεινή των ζωοτροφών με στόχο τον καθορισμό αυστηρών κανόνων και των κρίσιμων σταδίων (critical steps) στη διαδικασία παραγωγής όπου θα πρέπει να υιοθετούνται όλοι οι κανόνες υγιεινής, και πιστεύω ότι έτσι θα αντιμετωπιστούν και οι ανησυχίες της αξιότιμης κυρίας βουλευτού. 
<SPEAKER ID="205" LANGUAGE="" NAME="Πρόεδρος." AFFILIATION="">
<P>
Στο πλαίσιο των συναλλαγών για τις εκπομπές επιβάλλονται ορισμένες φορές στη Γερμανία διοικητικά τέλη ύψους πολλών εκατοντάδων χιλιάδων ευρώ κατά την υποβολή αιτήσεων για την έκδοση αδειών για εκπομπές CΟ. Ποια είναι η βάση υπολογισμού των τελών αυτών; Επιβάλλονται ενιαία τέλη σε όλη την ΕΕ και αν τούτο συμβαίνει, με ποιο τρόπο σκοπεύει η Επιτροπή να εξομοιώσει τις διαφορές αυτές; Πιστεύει, γενικότερα, η Επιτροπή ότι θα πρέπει να επιβάλλονται τα τέλη αυτά; Σε ποιο ύψος εκτιμάται η συνολική επιβάρυνση όσων προκαλούν τις εκπομπές αυτές που συνεπάγεται η επιβολή των εν λόγω τελών; 
<SPEAKER ID="206" LANGUAGE="FR" NAME="Michel," AFFILIATION="Επιτροπή">
<P>
   . Κυρία Πρόεδρε, η οδηγία περί εμπορίας εκπομπών δεν περιλαμβάνει διατάξεις σε σχέση με τα διοικητικά τέλη. Η εφαρμογή και το επίπεδο αυτών των τελών εμπίπτουν σαφώς στην αρμοδιότητα των εθνικών κυβερνήσεων. Γνωρίζουμε ότι τα κράτη μέλη ακολούθησαν διαφορετικές προσεγγίσεις όσον αφορά τα τέλη για την παροχή αδειών στο πλαίσιο της οδηγίας 96/61/EΚ σχετικά με την ολοκληρωμένη πρόληψη και τον έλεγχο της ρύπανσης.
<SPEAKER ID="207" LANGUAGE="DE" NAME="Caspary (PPE-DE )." AFFILIATION="">
<SPEAKER ID="208" LANGUAGE="EN" NAME="Michel," AFFILIATION="Επιτροπή">
<P>
Η αναθεώρηση της οδηγίας περί εμπορίας εκπομπών θα ξεκινήσει στις αρχές του 2005. Θα περιλαμβάνει μια δειγματοληπτική έρευνα των σημαντικότερων ενδιαφερομένων και θα καλύπτει ευρύ φάσμα θεμάτων, συμπεριλαμβανομένης της επίδρασης του σχεδίου στην εξωκοινοτική ανταγωνιστικότητα των ευρωπαϊκών εταιρειών. 
<SPEAKER ID="209" LANGUAGE="EN" NAME="Martin, David (PSE )." AFFILIATION="">
<P>
    Κύριε Επίτροπε, τα πιστοποιητικά εμπορίας εκπομπών αποτελούν πολύ σημαντική πτυχή της επίτευξης των στόχων του Κυότο που έθεσε η Ευρωπαϊκή Ένωση. Δεν είμαι καθόλου ικανοποιημένος με το γεγονός ότι δεν είστε σε θέση να ενημερώσετε τον βουλευτή σχετικά με την τρέχουσα κατάσταση για κάθε κράτος μέλος. Θα διεξαγάγει η Επιτροπή, ενόψει της αναθεώρησης το 2005, έρευνα στα 25 κράτη μέλη, ώστε ένα προσδιορίσει την ισχύουσα πρακτική και να διασφαλίσει τη δημιουργία ενός ισότιμου πλαισίου μετά το 2005; 
<SPEAKER ID="210" LANGUAGE="EN" NAME="Michel," AFFILIATION="Επιτροπή">
<P>
   .  Όπως προανέφερα, η αναθεώρηση της οδηγίας περί εμπορίας εκπομπών θα ξεκινήσει στις αρχές του 2005. Θα περιλαμβάνει δειγματοληπτική έρευνα των σημαντικότερων ενδιαφερομένων και θα καλύπτει ευρύ φάσμα θεμάτων. Μπορώ να διαβιβάσω την ερώτησή σας στους συναδέλφους μου και να τους ζητήσω ενδεχομένως να εκπονήσουν μελέτη ώστε να μπορέσουμε να συγκρίνουμε την κατάσταση σε κάθε χώρα.
<SPEAKER ID="211" LANGUAGE="" NAME="Πρόεδρος." AFFILIATION="">
<SPEAKER ID="212" LANGUAGE="EN" NAME="McCreevy," AFFILIATION="Επιτροπή">
<P>
Η Επιτροπή συνέστησε μια ομάδα υψηλού επιπέδου σχετικά με τα συστήματα διαχείρισης ψηφιακών δικαιωμάτων τον Μάρτιο του 2004, στο πλαίσιο του σχεδίου δράσης eEurope 2005. Η τελική έκθεση της ομάδας υψηλού επιπέδου, η οποία παρουσιάστηκε στις 8 Ιουλίου, αντικατοπτρίζει μια συναίνεση όσον αφορά τις βασικές αρχές και τις συστάσεις για μελλοντικές δράσεις σε τρεις τομείς, ένας εκ των οποίων είναι η μετάβαση σε νόμιμες υπηρεσίες. Η ενθάρρυνση των καταναλωτών να χρησιμοποιούν νόμιμες υπηρεσίες του Διαδικτύου είναι θεμελιώδης για τη δημιουργία μιας αναπτυσσόμενης αγοράς ηλεκτρονικού περιεχομένου. Τα συστήματα διαχείρισης ψηφιακών δικαιωμάτων θα διαδραματίσουν ουσιαστικό ρόλο, παρέχοντας τη δυνατότητα εφαρμογής νέων επιχειρηματικών μοντέλων και αποτρέποντας την παράνομη χρήση. Οι συστάσεις περιελάμβαναν την ενεργό προώθηση της ευαισθητοποίησης των καταναλωτών για νόμιμες εναλλακτικές προτάσεις και την ανάγκη δημιουργίας εμπιστοσύνης των καταναλωτών.
<P>
Όσον αφορά την κατάσταση εκτός των συνόρων της ΕΕ, στην οποία αναφέρθηκε επίσης ο αξιότιμος βουλευτής, στις 10 Νοεμβρίου 2004 η Επιτροπή ενέκρινε μια στρατηγική για την επιβολή των δικαιωμάτων πνευματικής ιδιοκτησίας σε τρίτες χώρες. Η στρατηγική αυτή θέτει τις κατευθυντήριες γραμμές για τα προσεχή έτη προς την κατεύθυνση της μείωσης του επιπέδου των παραβιάσεων των δικαιωμάτων πνευματικής ιδιοκτησίας που παρατηρούνται εκτός των συνόρων της ΕΕ. Εκτός από την τεχνική συνεργασία και βοήθεια, την επιβολή, τη ρυθμιστική εφαρμογή και τη διμερή και πολυμερή εποπτεία, η Επιτροπή θα ενισχύσει την ευαισθητοποίηση των χρηστών και των καταναλωτών σε τρίτες χώρες και θα υποστηρίξει τη δημιουργία συνεργασιών δημόσιων και ιδιωτικών φορέων για την αποτελεσματική εφαρμογή. Υπάρχουν διάφορα προγράμματα που καλύπτουν επίσης τα δικαιώματα πνευματικής ιδιοκτησίας και περιλαμβάνουν την ευαισθητοποίηση και την εκπαίδευση: για παράδειγμα, το ECAP, το οποίο είναι ένα πρόγραμμα πνευματικής ιδιοκτησίας για τις χώρες του ASEAN, η Συμφωνία του Κοτονού για τις χώρες της Αφρικής, της Καραϊβικής και του Ειρηνικού και το πρόγραμμα CARDS για τις χώρες των Βαλκανίων. 
<SPEAKER ID="213" LANGUAGE="EN" NAME="Guardans Cambó (ALDE )." AFFILIATION="">
<SPEAKER ID="214" LANGUAGE="" NAME="McCreevy," AFFILIATION="Επιτροπή">
<P>
   . Η Επιτροπή θα συνεχίσει να παρακολουθεί την κατάσταση σε κάθε κράτος μέλος. Πολλά κράτη μέλη, όπως το Ηνωμένο Βασίλειο, η Γαλλία και η Γερμανία έχουν ήδη εφαρμόσει προγράμματα διαπαιδαγώγησης και ευαισθητοποίησης μεγάλης κλίμακας. Η Επιτροπή δεν διαθέτει περισσότερους πόρους από τα κράτη μέλη. Είναι κυρίως ευθύνη των κρατών μελών να διασφαλίσουν ότι το θέμα που ορθώς θέσατε, καθώς και τα προβλήματα που προκύπτουν από τη μη εξουσιοδοτημένη και παράνομη αντιγραφή, θα γίνουν ευρύτερα γνωστά. Πληροφορούμαι ότι η αξία των παράνομων CD και DVD στη μαύρη αγορά είναι τριπλάσια από αυτή της ινδικής κάνναβης και ότι τα περιθώρια κέρδους είναι οκταπλάσια. Συνεπώς, πρόκειται για μια πολύ πιο κερδοφόρα δραστηριότητα, με μικρότερο κίνδυνο σύλληψης και μικρότερες ποινές. Επομένως, είναι προς όφελος των κρατών μελών να διασφαλίσουν την εφαρμογή μέτρων ευαισθητοποίησης σε μια προσπάθεια να καταστείλουν αυτήν τη δραστηριότητα. 
<SPEAKER ID="215" LANGUAGE="" NAME="" AFFILIATION="Δεύτερο Μέρος">
<SPEAKER ID="216" LANGUAGE="" NAME="Πρόεδρος." AFFILIATION="">
<P>
Η μετακίνηση ενός αποτελούμενου από 732 μέλη Κοινοβουλίου τουλάχιστον μία φορά το μήνα είναι ιδιαίτερα δαπανηρή. Χαρτιά, υλικό γραφείου, αυτοκίνητα και άτομα πρέπει να μεταφέρονται, γεγονός το οποίο οδηγεί σε απώλεια αποτελεσματικότητας και περιττή γραφειοκρατία. Η χαμηλή συμμετοχή στις εκλογές της περασμένης Άνοιξης είναι ενδεικτική της αδιαφορίας των πολιτών για την Ευρωπαϊκή Ένωση. Πρόκειται για σοβαρό πολιτικό πρόβλημα. Εν τούτοις, η λύση του προβλήματος δεν βρίσκεται στην τακτική μετακίνηση των θεσμικών οργάνων μεταξύ δύο κρατών. Αυτό έχει απλώς ως αποτέλεσμα ότι περισσότεροι πολίτες σχηματίζουν αρνητική εικόνα για την ΕΕ. Εμείς, οι πολιτικοί πρέπει να βρισκόμαστε κοντά στους πολίτες τους οποίους εκπροσωπούμε και να λαμβάνουμε σοβαρά υπόψη τα καθημερινά τους προβλήματα. Το έργο αυτό θα μπορούσαμε να το φέρουμε εις πέρας ακόμα και σε περίπτωση που το Ευρωπαϊκό Κοινοβούλιο είχε την έδρα του σε μία μόνο χώρα.
<SPEAKER ID="217" LANGUAGE="" NAME="Kallas," AFFILIATION="Επιτροπή.">
<P>
     Κατά πρώτον, θα ήθελα να πω ότι το θέμα της έδρας του Ευρωπαϊκού Κοινοβουλίου καλύπτεται από το Πρωτόκολλο αριθ. 8 για τον καθορισμό της έδρας των οργάνων και ορισμένων οργανισμών και υπηρεσιών των Ευρωπαϊκών Κοινοτήτων, καθώς και της Europol, το οποίο προσαρτάται στη Συνθήκη του Άμστερνταμ. Το θέμα της εγκατάστασης των οργάνων έχει τεθεί σε πολύ υψηλή προτεραιότητα και αφορά ένα υψηλότερο επίπεδο λήψης αποφάσεων, καθώς σχετίζεται όχι μόνο με την εγκατάσταση των οργάνων μας στις Βρυξέλλες και το Στρασβούργο, αλλά και στο Λουξεμβούργο. Πρόκειται, λοιπόν, για μια πολιτική απόφαση πολύ υψηλού επιπέδου.
<P>
Για την Επιτροπή, το συνολικό κόστος των αποστολών υπαλλήλων στο Στρασβούργο ανήλθε το 2003 στο 1,7 εκατομμύρια ευρώ. Σε αυτό συμπεριλαμβάνεται το συνολικό κόστος των αποστολών, καθώς και των υπαλλήλων της Επιτροπής και των μελών των γραφείων των Επιτρόπων. Επομένως, δεν πρόκειται για μεγάλο ποσό χρημάτων. Για το μέλλον προβλέπεται ένα ελαφρώς υψηλότερο ποσό.
<P>
Ρωτήσατε για το συνολικό κόστος για την Ένωση. Δεν έχουμε πολύ ακριβή στοιχεία για το συνολικό κόστος, αλλά γνωρίζουμε ότι για το Ευρωπαϊκό Κοινοβούλιο το κόστος είναι αρκετά υψηλότερο. Σύμφωνα με την έκθεση του κ. van Hulten, βουλευτή του Ευρωπαϊκού Κοινοβουλίου, η οποία δημοσιεύθηκε τον Μάρτιο του 2004, το συνολικό κόστος της διεξαγωγής περιόδων συνόδου στις Βρυξέλλες και το Στρασβούργο ανέρχεται σε περίπου 200 εκατομμύρια ευρώ ετησίως.
<P>
Ο κ. van Hulten πρότεινε τις Βρυξέλλες ως τη μοναδική έδρα του Κοινοβουλίου, άποψη η οποία υποστηρίχθηκε από την Επιτροπή Ελέγχου του Προϋπολογισμού του Κοινοβουλίου. Η Επιτροπή δεν είναι σε θέση να κρίνει τη λειτουργία του Ευρωπαϊκού Κοινοβουλίου. 
<SPEAKER ID="218" LANGUAGE="SV" NAME="Hedh (PSE )." AFFILIATION="">
<SPEAKER ID="219" LANGUAGE="" NAME="Kallas," AFFILIATION="Επιτροπή.">
<P>
    Αυτή είναι προσωπική σας άποψη. Όπως είπα, η εγκατάσταση των ευρωπαϊκών θεσμικών οργάνων αποφασίστηκε το 1957 και εξακολουθεί να αποτελεί πολιτική απόφαση πολύ υψηλού επιπέδου. Η Επιτροπή είναι πρόθυμη να συζητήσει όλα αυτά τα θέματα. Είναι πολύ δύσκολο να εκτιμήσει κανείς το κόστος για το περιβάλλον, αλλά το ποσό που διατέθηκε από τον προϋπολογισμό μας για το 2003 ήταν 1,7 εκατομμύρια ευρώ. 
<SPEAKER ID="220" LANGUAGE="DE" NAME="Caspary (PPE-DE )." AFFILIATION="">
<P>
    Κυρία Πρόεδρε, κύριε Επίτροπε, συμφωνείτε μαζί μου ότι έδρα του Κοινοβουλίου είναι το Στρασβούργο και ότι το Κοινοβούλιο κάνει την παραχώρηση να μεταβαίνει στις Βρυξέλλες μόνο για να μειώσει το γραφειοκρατικό κόστος της συνεργασίας με τα άλλα θεσμικά όργανα, ενώ η κύρια έδρα του είναι το Στρασβούργο; Και συμφωνείτε ότι το ποσόν των 200 εκατ. ευρώ που αναφέρατε ως ετήσιο κόστος δεν είναι επιπλέον κόστος παρά το συνολικό κόστος λειτουργίας του Κοινοβουλίου; 
<SPEAKER ID="221" LANGUAGE="" NAME="Kallas," AFFILIATION="Επιτροπή.">
<P>
    Η εγκατάσταση των ευρωπαϊκών θεσμικών οργάνων δεν μπορεί να εξεταστεί μόνο από την άποψη του κόστους που συνεπάγεται. Πρόκειται για ένα πολύ σημαντικό πολιτικό θέμα. Στην έκθεσή του, ο κ. van Hulten εκτίμησε αυτό το κόστος σε περίπου 200 εκατομμύρια ευρώ, το μεγαλύτερο μέρος του οποίου απορρέει από τις μετακινήσεις μεταξύ Βρυξελλών και Στρασβούργου. Δεν έχω πιο ακριβή στοιχεία, αλλά το συνολικό κόστος για το Κοινοβούλιο, όπως διαπιστώνεται από τον προϋπολογισμό, είναι υψηλότερο. 
<SPEAKER ID="222" LANGUAGE="FR" NAME="Isler Béguin (Verts/ALE )." AFFILIATION="">
<SPEAKER ID="223" LANGUAGE="" NAME="Kallas," AFFILIATION="Επιτροπή.">
<P>
    Πρόκειται για πολιτικό ζήτημα και δεν το σχολιάζω. Η απόφαση αυτή λήφθηκε το 1957. Σας διαβεβαιώνω ότι η Επιτροπή δεν προτίθεται να προτείνει αλλαγές όσον αφορά αυτό το πολύπλοκο θέμα. 
<SPEAKER ID="224" LANGUAGE="" NAME="Πρόεδρος." AFFILIATION="">
<P>
Η Επιτροπή είναι της γνώμης ότι έχει αγνοηθεί η παράγραφος 50 της έκθεσης του Κοινοβουλίου Α5-0393/03 στην οποία ανέφερε ότι “η θητεία του παρόντος διευθυντή λήγει το Μάρτιο του 2005· [το Κοινοβούλιο] καλεί την Επιτροπή να προκηρύξει τη θέση του διευθυντή κατά την άνοιξη του 2004 στην Επίσημη Εφημερίδα προκειμένου η αρμόδια επιτροπή του Κοινοβουλίου να μπορέσει να ακούσει κατά το φθινόπωρο του 2004 στη βάση προτάσεως της Επιτροπής Εποπτείας τους κατάλληλους υποψηφίους”. Εάν όχι, γιατί; Εάν ναι, γιατί;
<P>
Για λόγους διαφάνειας, μπορεί η Επιτροπή να αναφέρει επακριβώς τα μέτρα και τις αποφάσεις που ελήφθησαν μετά την έγκριση της έκθεσης όσον αφορά το διορισμό του διαδόχου του κ. Brüner;
<P>
Σχεδιάζει η Επιτροπή να προκηρύξει τη θέση του Διευθυντή της OLAF; 
<SPEAKER ID="225" LANGUAGE="" NAME="Kallas," AFFILIATION="Επιτροπή.">
<P>
    Με πολύ χαρά απαντώ σε αυτήν την ερώτηση, επειδή αμέσως μετά τον διορισμό μου ως Επιτρόπου υπεύθυνου για πολλούς τομείς, συμπεριλαμβανομένης της OLAF, ερωτήθηκα σχετικά με τον τρόπο προώθησης διαφόρων σχεδίων και προτάσεων για το μέλλον της OLAF, συμπεριλαμβανομένων πιθανών αποφάσεων σχετικών με τη διοίκησή της. Προτάθηκαν πολλές διαφορετικές επιλογές. Μία από αυτές ήταν η πλήρωση της θέσης μέσω της διεξαγωγής γενικού διαγωνισμού. Δεσμεύτηκα ότι θα εξέφραζα την άποψή μου μετά το τέλος των διατυπώσεων. Οι διατυπώσεις ολοκληρώθηκαν στις 22 Νοεμβρίου και, αμέσως μόλις η νέα Επιτροπή ανέλαβε τα καθήκοντά της, λάβαμε την απόφαση να προκηρυχθεί η εν λόγω θέση ώστε να πληρωθεί μέσω γενικού διαγωνισμού. Σήμερα, λάβαμε την τελική γνωμοδότηση των νομικών υπηρεσιών σχετικά με ορισμένες διαφοροποιήσεις όσον αφορά την ανακοίνωση. Πριν από λίγες ημέρες, έλαβα την πρώτη εκδοχή της περιγραφής αρμοδιοτήτων, συνεπώς η θέση θα προκηρυχθεί πολύ σύντομα. Στη συνέχεια, θα διεξαχθεί γενικός διαγωνισμός. 
<SPEAKER ID="226" LANGUAGE="" NAME="van Buitenen (Verts/ALE )." AFFILIATION="(ΕΝ)">
<SPEAKER ID="227" LANGUAGE="" NAME="Kallas," AFFILIATION="Επιτροπή.">
<P>
    Η Επιτροπή αντιλαμβάνεται σαφώς ότι πρόκειται για ειδική θέση και ότι πρέπει να ζητηθεί η γνώμη του Κοινοβουλίου και του Συμβουλίου για τον διορισμό του Διευθυντή. Η προθεσμία λήγει την 1η Μαρτίου, οπότε λήγει και η θητεία του σημερινού διευθυντή.
<SPEAKER ID="228" LANGUAGE="" NAME="Πρόεδρος." AFFILIATION="">
<P>
   Δεδομένου ότι ο συντάκτης της απουσιάζει, η ερώτηση αριθ. 37 καθίσταται άκυρη. 
<SPEAKER ID="229" LANGUAGE="" NAME="" AFFILIATION="Ερωτήσεις προς την Επίτροπο Reding">
<SPEAKER ID="230" LANGUAGE="" NAME="Πρόεδρος." AFFILIATION="">
<SPEAKER ID="231" LANGUAGE="EN" NAME="Reding," AFFILIATION="Επιτροπή">
<P>
Η ανακοίνωση της Επιτροπής του 2001 σχετικά με την εφαρμογή των κανόνων για τις κρατικές ενισχύσεις που αφορούν τις δημόσιες υπηρεσίες ραδιοτηλεοπτικών μεταδόσεων επιβεβαιώνει ότι τα κράτη μέλη είναι υπεύθυνα για τη χρηματοδότηση και τον ορισμό των ραδιοτηλεοπτικών μεταδόσεων δημόσιας υπηρεσίας. Στην ανακοίνωση αυτή, η Επιτροπή δεν αποκλείει τη δυνατότητα να εκτελούνται ορισμένες ηλεκτρονικές δραστηριότητες ως δημόσιες υπηρεσίες. Κατά συνέπεια, τα κράτη μέλη μπορούν να αναλάβουν τις κατάλληλες δράσεις, ώστε να επιτύχουν τους στόχους που αναφέρθηκαν. Ωστόσο, θα ήθελα να σας υπενθυμίσω ότι και άλλοι φορείς μέσων μαζικής ενημέρωσης –τόσο υφιστάμενοι όσο και νέοι– διαδραματίζουν σημαντικό ρόλο στην ενίσχυση του πλουραλισμού, της πολιτισμικής πολυμορφίας, της καινοτομίας, της ανταγωνιστικότητας και της επιλογής του καταναλωτή. 
<SPEAKER ID="232" LANGUAGE="SV" NAME="Westlund (PSE )." AFFILIATION="">
<SPEAKER ID="233" LANGUAGE="FR" NAME="Reding," AFFILIATION="Επιτροπή">
<P>
   . Κυρία Πρόεδρε, υπάρχει μια ιεράρχηση των οδηγιών και η οδηγία που αφορά την τηλεόραση είναι η οδηγία “Τηλεόραση χωρίς Σύνορα”. Η Συνθήκη έχει και αυτή τη σημασία της, και το Πρωτόκολλο του Άμστερνταμ είναι πολύ σαφές εν προκειμένω. Αυτός είναι ο λόγος για τον οποίο, για να υπογραμμίσει την ασφάλεια δικαίου, η Επιτροπή δημοσίευσε το 2001 την ανακοίνωσή της σχετικά με τις κρατικές ενισχύσεις στη δημόσια τηλεόραση, στην οποία συμπεριλαμβάνεται ρητώς η δυνατότητα των κρατών μελών να θεσπίζουν για το Διαδίκτυο, μεταξύ άλλων, ό,τι θεσπίζουν για τη δημόσια τηλεόραση, δεδομένου ότι το Διαδίκτυο αποτελεί τμήμα του δημόσιου τομέα και των υποχρεώσεών του. 
<SPEAKER ID="234" LANGUAGE="" NAME="Πρόεδρος." AFFILIATION="">
<P>
Συχνά, η απεριόριστη εγγύηση που παρέχει το κράτος στους δημόσιους τηλεοπτικούς σταθμούς υπερβαίνει κατά πολύ το ίδιο το κόστος της αποστολής των δημόσιων υπηρεσιών. Και επιπλέον, πολλοί δημόσιοι τηλεοπτικοί σταθμοί χρησιμοποιούν την βοήθεια που εισπράττουν (σε ορισμένες περιπτώσεις υπερβαίνει το 92% των εσόδων) για να προσφέρουν προγράμματα ανάλογα προς αυτά των ιδιωτικών τηλεοπτικών σταθμών, πράγμα που ουδεμία σχέση έχει με την εκπλήρωση της αποστολής τους ως δημόσιων υπηρεσιών.
<SPEAKER ID="235" LANGUAGE="FR" NAME="Reding," AFFILIATION="Επιτροπή">
<P>
Πάντα σε σχέση με αυτό το θέμα, θα ήθελα να προσθέσω ότι η ανακοίνωση του 2001 για τις κρατικές ενισχύσεις προς τις δημόσιες ραδιοτηλεοπτικές υπηρεσίες αποσαφηνίζει τον τρόπο με τον οποίο πρέπει να εφαρμοστούν οι σχετικοί κανόνες. Εξηγεί με σαφήνεια, στον βαθμό που κρίνεται αναγκαίο, ότι τα κράτη μέλη είναι υπεύθυνα για τη χρηματοδότηση και τον καθορισμό της δικαιοδοσίας αυτής της δημόσιας υπηρεσίας και ότι δεν εναπόκειται στην Επιτροπή να αποφασίζει αν ένα πρόγραμμα πρέπει να εκπέμπεται ως υπηρεσία γενικού οικονομικού ενδιαφέροντος ή ποιος πρέπει να είναι ο ορισμός της δικαιοδοσίας. Η Επιτροπή εξετάζει μόνο αν ο ορισμός της δικαιοδοσίας και η χρηματοδότηση ανταποκρίνονται στις τοπικές συνθήκες.
<SPEAKER ID="236" LANGUAGE="ES" NAME="Herrero-Tejedor (PPE-DE )." AFFILIATION="">
<P>
    Σας ευχαριστώ για την απάντησή σας, κυρία Reding. Σας ευχαριστώ που διευκρινίσατε με τόση ακρίβεια αυτό που γνωρίζαμε ήδη ότι θεσπίζεται στην κοινοτική νομοθεσία. Ο σκοπός της ερώτησής μου, κυρία Επίτροπε, ήταν να προσπαθήσουμε να φτάσουμε λίγο πιο μακριά.
<SPEAKER ID="237" LANGUAGE="FR" NAME="Reding," AFFILIATION="Επιτροπή">
<SPEAKER ID="238" LANGUAGE="" NAME="Πρόεδρος." AFFILIATION="">
<SPEAKER ID="239" LANGUAGE="EN" NAME="Reding," AFFILIATION="Επιτροπή">
<SPEAKER ID="240" LANGUAGE="EN" NAME="Howitt (PSE )." AFFILIATION="">
<P>
Δέχομαι όσα λέει σχετικά με την οδηγία Τηλεόραση χωρίς Σύνορα, αλλά θα της ζητούσα να παρακολουθεί στενά το θέμα αυτό. Η επικουρικότητα είναι μια πολύ ωραία έννοια, αλλά γνωρίζει ότι η Ευρωπαϊκή Ένωση χρηματοδοτεί συνέδρια για τον υποτιτλισμό εδώ και περισσότερα από 20 χρόνια και ότι η πραγματική αύξηση των υπηρεσιών υποτιτλισμού στους ραδιοτηλεοπτικούς φορείς είναι πράγματι πολύ περιορισμένη.
<SPEAKER ID="241" LANGUAGE="EN" NAME="Reding," AFFILIATION="Επιτροπή">
<P>
   . Θα ήθελα να διαβεβαιώσω τον αξιότιμο βουλευτή ότι θυμάμαι πολύ καλά την επιστολή του της 25ης Νοεμβρίου 2003 σχετικά με το εν λόγω θέμα. Τώρα που είμαι υπεύθυνη όχι μόνο για την οδηγία Τηλεόραση χωρίς Σύνορα, αλλά και για τα νέα μέσα μαζικής ενημέρωσης γενικότερα, θα δώσω ασφαλώς ακόμη περισσότερη βαρύτητα στο ζήτημα αυτό από ό,τι στο παρελθόν.
<P>
Η απάντηση στην ερώτηση του αξιότιμου βουλευτή είναι ότι η μελέτη σχετικά με τα πρότυπα πολιτικής θα ξεκινήσει στις αρχές του 2005 και θα ολοκληρωθεί περίπου έναν χρόνο αργότερα, έως τα μέσα του 2006. Όσον αφορά την επιτροπή επαφών, το έργο της συνεχίζεται και τα αποτελέσματα θα δημοσιευθούν στο Διαδίκτυο στις αρχές του 2005. 
<SPEAKER ID="242" LANGUAGE="EN" NAME="Mitchell (PPE-DE )." AFFILIATION="">
<SPEAKER ID="243" LANGUAGE="FR" NAME="Reding," AFFILIATION="Επιτροπή">
<SPEAKER ID="244" LANGUAGE="" NAME="Πρόεδρος." AFFILIATION="">
<SPEAKER ID="245" LANGUAGE="FR" NAME="Reding," AFFILIATION="Επιτροπή">
<P>
   . Κυρία Πρόεδρε, θέλω να πω στον συνάδελφο κ. Ebner ότι η οδηγία Τηλεόραση χωρίς Σύνορα θεσπίζει την αρχή της διάκρισης της τηλεοπτικής διαφήμισης και της τηλεοπτικής αγοράς από το υπόλοιπο πρόγραμμα, με οπτικοακουστικά μέσα. Η ίδια οδηγία ορίζει ότι απαγορεύονται η υποκρυπτόμενη διαφήμιση και η τηλεοπτική αγορά.
<P>
Όπως ήδη προανέφερα απαντώντας σε προηγούμενες ερωτήσεις, η οδηγία επανεξετάζεται. Η δημόσια διαβούλευση, που οργανώθηκε το 2003, έδωσε τη δυνατότητα στους ενδιαφερομένους να εκθέσουν τις απόψεις τους. Ορισμένοι φορείς υποστηρίζουν όντως την ευελιξία του κανόνα για τις διαφημίσεις ώστε να λαμβάνεται υπόψη η εξέλιξη της τεχνολογίας, προκειμένου να είναι δυνατός, για παράδειγμα, ο χωρισμός της οθόνης, όπως και η διάθεση στην αγορά εξοπλισμού χάρη στον οποίο οι τηλεθεατές θα μπορούν να αποφεύγουν τα διαφημιστικά μηνύματα. Ωστόσο, υπήρξε το 2003 συναίνεση ότι η διαφήμιση πρέπει να επισημαίνεται με σαφήνεια, ούτως ώστε να μην παραπλανάται το κοινό.
<P>
Αυτή η διαβούλευση δεν διαπίστωσε καμία ανάπτυξη στην Ευρώπη διαφημιστικών πρακτικών θέσης προϊόντων στην αγορά, που να παραβιάζει τις διατάξεις της οδηγίας. Αυτός είναι ο λόγος που το συγκεκριμένο σημείο αποσαφηνίστηκε στην ερμηνευτική ανακοίνωση της Επιτροπής, του 2003, σε σχέση με ορισμένες πτυχές των διατάξεων που αφορούν την τηλεοπτική διαφήμιση. Είμαι, βεβαίως, διατεθειμένη να επανεξετάσω όλα αυτά τα θέματα στο πλαίσιο ενδεχόμενης αναθεώρησης της οδηγίας, την οποία προτίθεμαι να υποβάλω το 2005. 
<SPEAKER ID="246" LANGUAGE="DE" NAME="Ebner (PPE-DE )." AFFILIATION="">
<P>
    Σας ευχαριστώ, κυρία Πρόεδρε. Χαίρομαι διότι η Επίτροπος επισημαίνει ότι στην προκειμένη περίπτωση θα δώσει προτεραιότητα στην προστασία των καταναλωτών σε περίπτωση που υπάρξει άλλη άποψη το 2005. Είναι γεγονός ότι η μέχρι τώρα πρακτική δεν ήταν ιδιαίτερα ικανοποιητική, καθώς υιοθετήθηκαν προσεγγίσεις που δεν προστατεύουν τους καταναλωτές, και πρέπει να γίνει κάτι για αυτό. 
<SPEAKER ID="247" LANGUAGE="DE" NAME="Reding," AFFILIATION="Επιτροπή">
<SPEAKER ID="248" LANGUAGE="" NAME="Πρόεδρος." AFFILIATION="">
<P>
Συμφωνεί ο αρμόδιος Επίτροπος ότι βάσει των όρων των ρυθμίσεων του 2003 για την ιδιωτική ζωή και τις ηλεκτρονικές επικοινωνίες (οδηγία 2002/58/ΕΚ(1)), περιορισμοί στην επεξεργασία δεδομένων θέσης, παράγραφος 14, στην περίπτωση που ένα άτομο συμφωνεί να καταστεί αντικείμενο παθητικής υπηρεσίας θέσης, πριν από κάθε προσπάθεια εκ μέρους του εντοπίζοντος να εντοπίσει τον εντοπιζόμενο, ο εντοπιζόμενος πρέπει να ενημερώνεται ότι ο εντοπίζων επιθυμεί να προσδιορίσει τη θέση του και πρέπει να δίδεται άδεια για τη διαβίβαση αυτής της πληροφορίας προτού ο εντοπίζων ειδοποιηθεί να ενεργήσει σχετικά; 
<SPEAKER ID="249" LANGUAGE="" NAME="Reding," AFFILIATION="Επιτροπή">
<P>
   . Η αξιότιμη βουλευτής ρώτησε αν η Επίτροπος συμφωνεί με την προσαρμοσμένη ερμηνεία της παραγράφου 14 του κανονισμού του Ηνωμένου Βασιλείου σχετικά με την προστασία της ιδιωτικής ζωής και τις ηλεκτρονικές επικοινωνίες (οδηγία ΕΚ) του 2003, που αναφέρεται στη χρήση δεδομένων θέσης. Εφόσον η ερώτηση αφορά την ερμηνεία εθνικής νομοθεσίας, θα ήθελα να παραπέμψω την αξιότιμη βουλευτή στον κ. Richard Thomas, Επίτροπο Πληροφοριών του Ηνωμένου Βασιλείου, ο οποίος είναι υπεύθυνος για την επιβολή αυτού του κανονισμού προστασίας της ιδιωτικής ζωής στις ηλεκτρονικές επικοινωνίες. Ο κανονισμός μεταφέρει την ευρωπαϊκή οδηγία σχετικά με την προστασία της ιδιωτικής ζωής στις ηλεκτρονικές επικοινωνίες – οδηγία ePrivacy.
<P>
Ως μέλος της Επιτροπής υπεύθυνη για την εν λόγω οδηγία, μπορώ να επισημάνω τα ακόλουθα στοιχεία για την υποβοήθηση της εθνικής ερμηνείας. Η οδηγία ePrivacy της ΕΕ προβλέπει ότι τα δεδομένα θέσης μπορούν να χρησιμοποιούνται, αλλά μόνο με τη συγκατάθεση του συνδρομητή ή χρήστη. Πριν δοθεί η συγκατάθεση, ο χρήστης ή ο συνδρομητής πρέπει να ενημερωθεί για τους τύπους των δεδομένων που υποβάλλονται σε επεξεργασία, για τον σκοπό και τη διάρκεια της επεξεργασίας, καθώς και για το αν τα δεδομένα πρόκειται να μεταβιβαστούν σε τρίτους για τον σκοπό της υπηρεσίας.
<SPEAKER ID="250" LANGUAGE="EN" NAME="Honeyball (PSE )." AFFILIATION="">
<SPEAKER ID="251" LANGUAGE="EN" NAME="Reding," AFFILIATION="Επιτροπή">
<SPEAKER ID="252" LANGUAGE="" NAME="" AFFILIATION="Ερωτήσεις προς τον Επίτροπο Michel">
<SPEAKER ID="253" LANGUAGE="" NAME="Πρόεδρος." AFFILIATION="">
<P>
Στις 26 Οκτωβρίου 2004 δημοσιεύθηκε έκθεση της Διεθνούς Αμνηστίας σχετικά με τους μαζικούς βιασμούς στην Λαϊκή Δημοκρατία του Κονγκό (ΛΔΚ). Επίσης, και το έγγραφο στρατηγικής ΛΔΚ-ΕΕ “Stratégies de coopération et programme indicatif 2003-2007» αναφέρεται στα συμβάντα αυτά. Υποστηρίζεται ότι η κοινωνική, πολιτική και οικονομική κατάσταση στην ΛΔΚ έχει ιδιαίτερα αρνητικό αντίκτυπο στην κατάσταση των δικαιωμάτων του ανθρώπου στην χώρα.
<SPEAKER ID="254" LANGUAGE="FR" NAME="Michel," AFFILIATION="Επιτροπή">
<P>
   . Κυρία Πρόεδρε, η Ευρωπαϊκή Επιτροπή είναι, βεβαίως, εξαιρετικά ανήσυχη για τις πολυάριθμες παραβιάσεις των ανθρωπίνων δικαιωμάτων, περιλαμβανομένων των μαζικών βιασμών που διαπράττονται στη Λαϊκή Δημοκρατία του Κονγκό, συνεπεία μιας μακράς περιόδου συγκρούσεων. Μάλιστα, η Επιτροπή ανήγαγε τη στήριξη στον υγειονομικό τομέα και τη στήριξη θεσμών κατά τη δημοκρατική μετάβαση σε βασική πτυχή της στρατηγικής συνεργασίας με τη Λαϊκή Δημοκρατία του Κονγκό για την περίοδο 2003-2007. Αυτή η στήριξη ανταποκρίνεται με διαφοροποιημένο και συμπληρωματικό τρόπο στο πρόβλημα των μαζικών βιασμών στη χώρα.
<P>
Η κοινοτική συνεργασία έχει μακρόχρονη εμπειρία στον τομέα της υγείας, χάρη στα προγράμματα στήριξης, που υλοποιούνται από το 1992, ύψους 70 εκατομμυρίων ευρώ. Αυτά τα προγράμματα προωθούν την πρόσβαση στη βασική υγειονομική περίθαλψη, καθώς και την παροχή φαρμάκων σε τιμές προσαρμοσμένες στις επιτόπιες συνθήκες. Ένα νέο πρόγραμμα στήριξης της υγείας, ύψους περίπου 70 εκατομμυρίων ευρώ, θα δημιουργηθεί για την παγίωση των κεκτημένων των προηγούμενων προγραμμάτων και τη διεύρυνση των δραστηριοτήτων σε άλλους τομείς σχετικούς με την υγεία.
<P>
Στο παγκόσμιο σχέδιό του για το 2005, το Ευρωπαϊκό Γραφείο Επείγουσας Ανθρωπιστικής Βοήθειας (ECHO) επαναβεβαιώνει την υποστήριξή του προς τις ζώνες όπου παρουσιάζονται πολλά κρούσματα σεξουαλικής βίας, ιδίως στα Kivu και στη Maniema. Χρηματοδοτούνται επίσης έργα με στόχο την αποκατάσταση του κράτους δικαίου και την προώθηση των δικαιωμάτων των γυναικών μέσω της ευρωπαϊκής πρωτοβουλίας για τη δημοκρατία και τα ανθρώπινα δικαιώματα.
<P>
Όσον αφορά τη στήριξη των θεσμών, η Επιτροπή ασκεί επίσης πολύ ενεργό ρόλο. Μάλιστα, στηρίζει από την αρχή του έτους τη δράση του πρωτοδικείου της Bunia, στο Ituri, που είναι αρμόδιο για την εκδίκαση υποθέσεων βιασμού. Αυτή η στήριξη στοχεύει στην καταπολέμηση της ατιμωρησίας, καθώς και στην ειρήνευση της περιοχής.
<P>
Τέλος, στο κονδύλιο B στο οποίο αναφέρεται ο αξιότιμος βουλευτής στην ερώτησή του, προβλέπεται ποσό περίπου 27 εκατομμυρίων ευρώ για επείγουσες δράσεις αποκατάστασης στις ανατολικές επαρχίες του Κονγκό, που είναι αυτές που έχουν κατεξοχήν πληγεί από τη σύγκρουση και, συνεπώς, από τις παραβιάσεις των ανθρωπίνων δικαιωμάτων. 
<SPEAKER ID="255" LANGUAGE="NL" NAME="Staes (Verts/ALE )." AFFILIATION="">
<P>
Όντως, η Επιτροπή χρηματοδοτεί πρόγραμμα στην περιοχή. Δεν θα έπρεπε, όμως, να εξετάσουμε τις πραγματικές αιτίες αυτής της διαμάχης; Όλοι γνωρίζουμε ότι τα κέρδη από τους ορυκτούς πόρους –διαμάντια, κολτάν και χρυσό- είναι τεράστια. Δεν θα πρέπει η Επιτροπή, από κοινού με το Συμβούλιο και την Προεδρία του, να αναλάβει δράση για την επίλυση του προβλήματος; Η διαμάχη αυτή συνεχίζεται χρόνια τώρα. Πιστεύω πράγματι, κύριε Επίτροπε, ότι όλοι περιμένουν από εσάς, με το ενδιαφέρον και με τις γνώσεις που διαθέτετε για τη συγκεκριμένη περιοχή, από κοινού με την συνάδελφό σας, την κ. Ferrero-Waldner, να αναπτύξετε ισχυρότερη και αποτελεσματικότερη παρουσία στην εν λόγω περιοχή. Θα ήθελα να ακούσω την άποψή σας επ’ αυτού. 
<SPEAKER ID="256" LANGUAGE="FR" NAME="Michel," AFFILIATION="Επιτροπή">
<P>
Και εγώ πληροφορήθηκα τις νέες ακρότητες και τα νέα άκρως σοβαρά κρούσματα βίας που σημειώνονται εκ νέου ιδίως σε αυτήν την περιοχή. Δεν είναι μόνο η Interahamwe, τέως FAR, που δημιουργεί το πρόβλημα, είναι και οι συμμορίες αυτών που στην πραγματικότητα είναι οργανωμένοι εγκληματίες και άλλων που ζουν πραγματικά σε βάρος του πληθυσμού και βρίσκονται πίσω από αυτά που θα μπορούσαν να περιγραφούν μόνο ως ωμά δράματα.
<P>
Συνεπώς, μεταξύ 15 και 20 Δεκεμβρίου, θα περιοδεύσω στις πρωτεύουσες. Θα συναντηθώ με τους Προέδρους αυτών των χωρών και διαφόρους ιθύνοντες, συμπεριλαμβανομένων των υπευθύνων των Ηνωμένων Εθνών, για να δω τι πραγματικά μπορεί να κάνει η διεθνής κοινότητα και, κυρίως, αυτό που είναι διατεθειμένη να πράξει η διεθνής κοινότητα. Γνωρίζουμε πολύ καλά ότι αυτό το ζήτημα δεν μπορούν να το ρυθμίσουν ο στρατός και η αστυνομία του Κονγκό. Δεν είναι σήμερα σε θέση να το πετύχουν, και μάλλον θα πρέπει να ανανεώσουμε την εντολή της Αποστολής των Ηνωμένων Εθνών στη Λαϊκή Δημοκρατία του Κονγκό (MONUC): χρειάζεται περισσότερα μέσα που θα ενισχύσουν την ικανότητά της για επιτόπου δράση.
<P>
Πέραν τούτου, η απόδειξη ότι συμφωνώ απολύτως μαζί σας είναι ότι από αύριο θα είμαι στην περιοχή για μία ακόμα περιοδεία και για να ενημερωθώ σχετικά με την επιτόπια κατάσταση. Υπάρχει το ζήτημα των εκλογών στο Κονγκό, του εκλογικού χρονοδιαγράμματος, των νόμων που απομένουν να ψηφιστούν από το κοινοβούλιο για να μπορούν να διοργανωθούν αυτές οι εκλογές. Γνωρίζετε, αφού είχα ήδη την ευκαιρία να το πω δημοσίως, ότι είμαι της γνώμης να μην αλλάξει το εκλογικό χρονοδιάγραμμα, προκειμένου να συνεχιστεί η πίεση προς τις αρχές. Θα ζητήσω επίσης στο Kigali να μην υπάρξουν επιδρομές στρατευμάτων του Kigali σε ξένο έδαφος. Όπως βλέπετε, προτίθεμαι να προβώ σε πλήρη επανεξέταση της κατάστασης.
<P>
Δυστυχώς, κύριε Staes, η εξουσία μου δεν είναι τόση ώστε να μπορώ να επιλύσω αυτό το πρόβλημα ο ίδιος και μπορώ μόνο να ελπίζω ότι η δύναμη της πειθούς αυτήν τη φορά θα αποδώσει. Θέλω, όμως, να πιστέψετε ότι, σε κάθε περίπτωση, θα απηχώ τις ανησυχίες σας, αφού είναι και δικές μου ανησυχίες. 
<SPEAKER ID="257" LANGUAGE="" NAME="Πρόεδρος." AFFILIATION="">
<P>
Η ανθρωπιστική βοήθεια από την Ευρωπαϊκή Ένωση παρέχεται σε πολλές χώρες του πλανήτη. Η ευαισθητοποίηση των κυβερνήσεων των 25 κρατών μελών αλλά και η άμεση κινητοποίηση και ανταπόκρισή τους στο ανθρωπιστικό κάλεσμα των πασχόντων λαών πήρε απρόβλεπτες διαστάσεις στις μέρες μας. Δυστυχώς, σε αρκετές περιπτώσεις, τα μηνύματα που φθάνουν από ορισμένα σημεία του κόσμου, όπως πρόσφατα από την Ακτή του Ελεφαντοστού, δεν διαμορφώνουν τις ιδανικότερες συνθήκες. Το ξέσπασμα εμφυλίων πολέμων, που επεκτείνεται πολλές φορές και σε άλλες χώρες, όπως για παράδειγμα στην Ασία, την Αφρική και την Κεντρική Αμερική, προβληματίζει την ανθρωπότητα.
<SPEAKER ID="258" LANGUAGE="FR" NAME="Michel," AFFILIATION="Επιτροπή">
<P>
Λόγω των δυσχερών συνθηκών υπό τις οποίες εργάζεται η Επιτροπή μέσω του ECHO, του Ευρωπαϊκού Γραφείου Επείγουσας Ανθρωπιστικής Βοήθειας, και των εταίρων του, η διεκπεραίωση της βοήθειας και της υλικής συνδρομής στα άτομα που υποφέρουν καθίσταται ολοένα και δυσχερέστερη. Επιπλέον, πρέπει να πούμε ότι η αυξημένη συμμετοχή του μη ανθρωπιστικού με τη στενή έννοια προσωπικού ανθρωπιστικής βοήθειας, όπως είναι οι στρατιωτικοί, στις ανθρωπιστικές δραστηριότητες οδήγησε ενίοτε σε σύγχυση των ρόλων, με τους κινδύνους που αυτό συνεπάγεται για την ασφάλεια του προσωπικού ανθρωπιστικής βοήθειας.
<P>
Το ECHO δεν είναι μια επιχειρησιακή οργάνωση. Αποστολή του είναι η χρηματοδότηση της συντονισμένης παροχής ανθρωπιστικής βοήθειας μέσω συνεργαζόμενων οργανώσεων, όπως για παράδειγμα οι διεθνείς ΜΚΟ, άλλοι διεθνείς οργανισμοί ή τα Ηνωμένα Έθνη. Η ποιότητα και η αποτελεσματικότητα της βοήθειας που παρέχει το ECHO εξαρτώνται σε τεράστιο βαθμό από τον επαγγελματισμό των εταίρων του. Όλες οι οργανώσεις που συνάπτουν συμφωνία εταιρικής σχέσης δυνάμει της οποίας εργάζονται με το ECHO δεσμεύονται, συνεπώς, να προασπίζουν τις θεμελιώδεις ανθρωπιστικές αξίες και αρχές τις οποίες μόλις μνημόνευσα.
<P>
Ο βασικός στόχος της ανθρωπιστικής βοήθειας δεν είναι ούτε να παρεμποδίσει ούτε να επιλύσει τις συγκρούσεις, αλλά να απαλύνει την ανθρώπινη δυστυχία που προκαλείται από αυτές. Σε διαβούλευση με τους άλλους χρηματοδότες και εταίρους, το ECHO διερευνά επίμονα τρόπους που να επιτρέπουν την αντιμετώπιση των ολοένα και μεγαλύτερων προβλημάτων σε σχέση με την πρόσβαση στα θύματα και την ασφάλεια του προσωπικού ανθρωπιστικής βοήθειας, με στόχο τη βελτίωση της κατάστασης από αυτήν την άποψη.
<SPEAKER ID="259" LANGUAGE="" NAME="Μαυρομμάτης (PPE-DE )." AFFILIATION="">
<P>
    Κυρία Πρόεδρος, θα ήθελα να ευχαριστήσω πολύ τον Επίτροπο Louis Michel γιατί ήταν πάρα πολύ αναλυτικός σε όλο αυτό το σημαντικότατο θέμα, ιδιαίτερα μάλιστα όταν, πολύ πρόσφατα στην Ακτή του Ελεφαντοστού, ξέρετε ότι υπάρχουν και δυνάμεις οι οποίες ανήκουν σε χώρα της Ευρωπαϊκής Ένωσης.
<SPEAKER ID="260" LANGUAGE="FR" NAME="Michel," AFFILIATION="Επιτροπή">
<SPEAKER ID="261" LANGUAGE="" NAME="Πρόεδρος." AFFILIATION="">
<SPEAKER ID="262" LANGUAGE="FR" NAME="Michel," AFFILIATION="Επιτροπή">
<P>
Η αναπτυξιακή βοήθεια δεν αποτελεί μεμονωμένη περίπτωση, και θα πρέπει να επισημανθεί ότι το Ελεγκτικό Συνέδριο έδωσε θετική βεβαίωση όσον αφορά τη διαχείριση του Ευρωπαϊκού Ταμείου Ανάπτυξης για το 2003.
<P>
Όπως επιβεβαιώνεται από το Ελεγκτικό Συνέδριο και την OLAF, οι κίνδυνοι δεν συνδέονται με τη νομιμότητα των συναλλαγών που πραγματοποιούνται από τις υπηρεσίες της αντιπροσωπείας, αλλά πολύ συχνά με τις συναλλαγές που πραγματοποιούν οι οργανισμοί υλοποίησης, είτε πρόκειται για τοπικές ενώσεις στις αναπτυσσόμενες χώρες, είτε για μη κυβερνητικές οργανώσεις, είτε για διαχειριστικές αρχές των έργων. Αυτός είναι ο λόγος που η Επιτροπή θέσπισε, το 2003, μια πολύ πιο αυστηρή προσέγγιση απλοποίησης των διαδικασιών και εξωτερικού οικονομικού ελέγχου, προκειμένου να διασφαλιστεί η καλύτερη παρακολούθηση αυτών των συναλλαγών.
<P>
Επιπλέον, η αναπτυξιακή πολιτική της Ευρωπαϊκής Ένωσης καθορίζεται από την κοινή δήλωση του Συμβουλίου και της Επιτροπής, του Νοεμβρίου του 2000, καθώς και από συμφωνίες εταιρικής σχέσης, που θεσπίστηκαν με διάφορες περιοχές και χώρες, όπως η Συμφωνία του Κοτονού, τέλος δε, από διεθνείς δεσμεύσεις όπως είναι για παράδειγμα η Δήλωση της Χιλιετίας ή η Συναίνεση του Μοντερέι. Αυτό είναι το πλαίσιο της αναπτυξιακής βοήθειας της Ευρωπαϊκής Ένωσης και δεν τίθεται θέμα ιδιαίτερων εθνικών συμφερόντων του ενός ή του άλλου κράτους μέλους.
<SPEAKER ID="263" LANGUAGE="SV" NAME="Goudin (IND/DEM )." AFFILIATION="">
<P>
    Κυρία Πρόεδρε, κύριε Επίτροπε, θα ήθελα να ακούσω συγκεκριμένες προτάσεις για μέτρα. Πρόσφατα, η OLAF αποκάλυψε ότι η οικονομική βοήθεια προς το Lesotho δεν έφτασε όπου έπρεπε και ότι τα κονδύλια δεν χρησιμοποιήθηκαν, συνεπώς, για τον σκοπό για τον οποίο προορίζονταν. Θα ήθελα να ακούσω πιο συγκεκριμένες προτάσεις από τον κύριο Επίτροπο. 
<SPEAKER ID="264" LANGUAGE="FR" NAME="Michel," AFFILIATION="Επιτροπή">
<P>
Ο μηχανισμός της OLAF είναι απολύτως ανεξάρτητος μηχανισμός και λειτουργεί καλά. Η επιτόπια παρουσία των αντιπροσωπειών μας εξασφαλίζει εξαιρετικά σημαντικές πληροφορίες και, ακόμα και όταν ενημερωνόμαστε για απλές φήμες, υπάρχει ένας μηχανισμός έγκαιρης προειδοποίησης που τίθεται σε λειτουργία. Πιστεύω ότι είναι δύσκολο να γίνει κάτι παραπάνω. Εκείνο που θα μπορούσαμε επίσης να κάνουμε, αν θέλετε κάποιο συγκεκριμένο μέτρο, θα ήταν να παρέχουμε πολύ καλή ενημέρωση στις αντιπροσωπίες μας, πολύ καλή εκπαίδευση, ούτως ώστε να μπορούν να αντιδρούν άμεσα, να βρίσκονται σε συνεχή εγρήγορση και να αξιοποιούν τις πληροφορίες που ενδέχεται να λάβουν.
<SPEAKER ID="265" LANGUAGE="" NAME="Πρόεδρος." AFFILIATION="">
<P>
Η ένταση που επικρατεί στη Μαυριτανία μετά τις προεδρικές εκλογές του 2003 δεν φαίνεται να χαλαρώνει. Ελλείψει ενός συναινετικού εκλογικού κώδικα, τα σπέρματα της σύγκρουσης συσσωρεύονται: ατιμωρησία για τα εθνικά εγκλήματα που διεπράγησαν μεταξύ 1989 και 1991, αλλεπάλληλες καταγγελίες για βασανιστήρια και δουλεμπορικές πρακτικές, στον ορίζοντα δε διαφαίνεται εκμετάλλευση του πετρελαίου.
<SPEAKER ID="266" LANGUAGE="FR" NAME="Michel," AFFILIATION="Επιτροπή">
<P>
   . Κυρία Πρόεδρε, κυρίες και κύριοι, από πολιτική άποψη, το 2003 σημαδεύτηκε στη Μαυριτανία από δύο μείζονα γεγονότα. Το πρώτο ήταν μια απόπειρα πραξικοπήματος, που πραγματοποιήθηκε στις 8 και 9 Ιουνίου, και το δεύτερο ήταν οι προεδρικές εκλογές της 7ης Νοεμβρίου, που οδήγησαν στην επανεκλογή του σημερινού Προέδρου, του κ. Maaouya Ould Sid’Ahmed Taya, που βρίσκεται στην εξουσία από το 1984. Αυτής της νέας προεδρικής εκλογής προηγήθηκαν και ακολούθησαν συλλήψεις, εξ όσων φαίνεται μάλλον αυθαίρετες, ηγετικών πολιτικών προσωπικοτήτων.
<P>
Λαμβάνοντας υπόψη τα προσκόμματα στην άσκηση των δημοσίων ελευθεριών στο πλαίσιο της καταπολέμησης της τρομοκρατίας και των μέτρων που ελήφθησαν κατόπιν της απόπειρας πραξικοπήματος, το 2003 μπορεί να θεωρηθεί έτος υποχώρησης σε ό,τι αφορά τη δημοκρατία. Αυτή η επιδείνωση δεν φαίνεται να συνεχίστηκε το 2004.
<P>
Η Μαυριτανία παραμένει, ωστόσο, μια χώρα όπου είναι δυνατός ο διάλογος ανάμεσα στις διάφορες συνιστώσες της εξουσίας, έστω και αν αυτός ο διάλογος χαρακτηρίζεται από συνεχείς εντάσεις. Η Επιτροπή έχει επίγνωση αυτής της εύθραυστης κατάστασης. Αυτός είναι ο λόγος για τον οποίο το Ένατο Ευρωπαϊκό Ταμείο Ανάπτυξης χορήγησε 10 εκατομμύρια ευρώ, ήτοι 10% του συνολικού προϋπολογισμού, για την ενίσχυση των θεσμών και για τη δημιουργία κράτους δικαίου. Η Επιτροπή εκτιμά, βεβαίως, ότι είναι αναγκαίο να παραμείνουμε σε εγρήγορση. Ωστόσο, η υποχώρηση της διαδικασίας εκδημοκρατισμού δεν δικαιολογεί ακόμα μια ισχυρή πρωτοβουλία προκειμένου να εξευρεθεί συναινετική λύση στη μαυριτανική κρίση.
<P>
Να προσθέσω ότι οι μαυριτανικές αρχές ενημερώθηκαν για το γεγονός ότι το προβλεπόμενο για τη Μαυριτανία κονδύλι στο Ένατο ΕΤΑ πρόκειται να μειωθεί κατά 10 εκατομμύρια ευρώ, προκειμένου να ληφθεί υπόψη κυρίως η ανεπάρκεια που διαπιστώθηκε κατά την ενδιάμεση αναθεώρηση του 2004 όσον αφορά την τομεακή απόδοση, ιδίως σε σχέση ακριβώς με την ενίσχυση των θεσμών και την εδραίωση του κράτους δικαίου. Μολονότι αυτή η μείωση της χρηματοδότησης συνδέεται μάλλον με τις δυνατότητες απορρόφησης παρά με την πολιτική κατάσταση, θα στείλει ένα μήνυμα στις μαυριτανικές αρχές για την αδήριτη ανάγκη ενίσχυσης του κράτους δικαίου.
<P>
Σε κάθε περίπτωση, η Ευρωπαϊκή Ένωση διεξάγει έναν ενισχυμένο πολιτικό διάλογο με τις μαυριτανικές αρχές και παρακολουθεί εκ του σύνεγγυς την εξέλιξη της κατάστασης. Θα έχω, εξάλλου, προσωπικές επαφές με την προεδρία της χώρας και με μια σειρά συνομιλητών μας στη Μαυριτανία, προκειμένου να συζητήσουμε αυτήν την κατάσταση. Ο πρωταρχικός στόχος αυτού του διαλόγου είναι να συμβάλει κατά προτεραιότητα στην ενίσχυση της χρηστής πολιτικής και οικονομικής διακυβέρνησης. Στοχεύει επίσης στην υποστήριξη της συνέχισης της διαδικασίας εκδημοκρατισμού, που ξεκίνησε στις εκλογές του 2001, επιμένοντας στην αναγκαιότητα του σεβασμού του κράτους δικαίου και των κανόνων του.
<SPEAKER ID="267" LANGUAGE="FR" NAME="Isler Béguin (Verts/ALE )." AFFILIATION="">
<P>
    Σας ευχαριστώ, κύριε Επίτροπε, για την απάντησή σας. Συνεπώς, αναγνωρίζετε ότι το 2003 σημαδεύτηκε από μια υποχώρηση και ότι πράγματι υπήρξε κρίση στη Μαυριτανία. Είναι γεγονός ότι ο κόσμος δεν γνωρίζει και πολλά για τη χώρα αυτή. Θα έλεγα ότι πρακτικά είναι λησμονημένη. Δεν γνωρίζουμε και πολλά για το αν θα συμπεριληφθεί στο πλαίσιο των Συμφωνιών του Κοτονού με τις χώρες ΑΚΕ ή αν θα συμπεριληφθεί στο πλαίσιο της Ευρωμεσογειακής Εταιρικής Σχέσης.
<SPEAKER ID="268" LANGUAGE="FR" NAME="Michel," AFFILIATION="Επιτροπή">
<P>
   . Συμμερίζομαι βεβαίως την ανησυχία σας. Το πρόβλημα, που υφίστατο το 2003 δεν οξύνθηκε το 2004. Μπορώ απλώς να σας υποσχεθώ ότι θα μεριμνήσω ώστε ξεκινήσει ταχύτατα ο πολιτικός διάλογος με τις αρχές, δίνοντας έμφαση στις ανησυχίες που πολύ καλά εκφράσατε και τις οποίες συμμερίζομαι. Στις αμέσως επόμενες εβδομάδες, στις αρχές του ερχόμενου έτους, θα έχω πιο στενή επικοινωνία με τις αρχές, τις οποίες παρεμπιπτόντως γνωρίζω καλά. Στην προηγούμενη ζωή μου, ως υπουργός Εξωτερικών, είχα επισκεφθεί τη Μαυριτανία και μου είχε κάνει εντύπωση ότι, ενώ είναι μια χώρα κατά πλειοψηφία μουσουλμανική, είναι μία από τις ελάχιστες μουσουλμανικές χώρες που διατηρεί σχέσεις με το Ισραήλ και προσπαθεί να τηρεί ίσες αποστάσεις.
<SPEAKER ID="269" LANGUAGE="" NAME="Πρόεδρος." AFFILIATION="(Η συνεδρίαση διακόπτεται στις 19.05 και συνεχίζεται στις 21.00.)">
<P>
Οι ερωτήσεις 48-87 θα απαντηθούν γραπτώς.
<SPEAKER ID="270" LANGUAGE="" NAME="" AFFILIATION="Αντιπροέδρου">
<SPEAKER ID="271" LANGUAGE="" NAME="Πρόεδρος." AFFILIATION="">
<P>
   Συνεχίζουμε με τη συζήτηση για την προετοιμασία των προσεχών δημοσιονομικών προοπτικών. Τον λόγο έχει για δύο λεπτά ο κ. Silva Peneda. 
<SPEAKER ID="272" LANGUAGE="PT" NAME="Silva Peneda (PPE-DE )." AFFILIATION="">
<P>
    Κύριε Πρόεδρε, κυρία Grybauskaitė, επτά χρόνια είναι πολύς καιρός στον κόσμο στον οποίο ζούμε. Μετά την έγκριση των τελευταίων δημοσιονομικών προοπτικών, η ΕΕ προχώρησε στη μεγαλύτερη διεύρυνση στην ιστορία της και ολοκληρώθηκε ακόμη περισσότερο με τη θέση σε ισχύ της Συνθήκης της Νίκαιας και με την υπογραφή της Συνταγματικής Συνθήκης.
<P>
Πρέπει επομένως να αποτρέψουμε, με κάθε κόστος, την υποβάθμιση των στόχων των δημοσιονομικών προοπτικών ή κάθε προσπάθεια δημοσιονομικής εξυγίανσης, την οποία μάλλον επιθυμούν ορισμένοι. Στο πλαίσιο αυτό, θα ήθελα να ζητήσω από την κ. Grybauskaitė εάν έχει την καλοσύνη να σχολιάσει τις τρεις βασικές προϋποθέσεις στις οποίες πρέπει να βασίζονται, κατά την άποψή μου, οι δημοσιονομικές προοπτικές.
<SPEAKER ID="273" LANGUAGE="SV" NAME="Lax (ALDE )." AFFILIATION="">
<SPEAKER ID="274" LANGUAGE="DE" NAME="Schroedter (Verts/ALE )." AFFILIATION="">
<P>
    Κύριε Πρόεδρε, θα ήθελα να επανέλθω στη συζήτηση που κάναμε σήμερα το απόγευμα. Είναι κρίμα που δεν είναι τώρα εδώ το Συμβούλιο για να παρακολουθήσει τη συζήτησή μας σχετικά με τα προβλήματα που αντιμετωπίζουμε με τις δημοσιονομικές προοπτικές. Γιατί, από τη σκοπιά ενός πολιτικού που ασχολείται με την περιφερειακή πολιτική –και εγώ εργάζομαι ως γνωστόν στην Επιτροπή Περιφερειακής Ανάπτυξης του Κοινοβουλίου– είναι σαφές ότι χρειαζόμαστε ασφαλή προγραμματισμό. Αυτό σημαίνει ότι χρειαζόμαστε μια συμφωνία, και μάλιστα σύντομα, και το 2005 είναι η τελευταία προθεσμία για αυτό, γιατί διαφορετικά η φάση προγραμματισμού θα είναι ανεπαρκής για την τοπική αυτοδιοίκηση. Αυτό σημαίνει επίσης ότι θα αποβεί σε βάρος των τοπικών παραγόντων που θέλουν να συμμετάσχουν στους προγραμματισμούς, αφού οι κανόνες προγραμματισμού θα φθάσουν πολύ αργά στο επίπεδο αυτό.
<P>
Θα ήθελα επίσης να υπογραμμίσω άλλη μία φορά ότι τα διαρθρωτικά ταμεία δεν πρέπει να γίνουν κουμπαράδες, διότι η συνοχή είναι το κεντρικό σημείο για την Ευρωπαϊκή Ένωση. Στη χώρα που γνωρίζω καλύτερα, αυτό δημιουργεί αντιφάσεις, όταν κάποιοι πολιτικοί, αφενός, βγάζουν λόγους στο κοινό για το θέμα του 1% και, αφετέρου, πηγαίνουν στις Βρυξέλλες και ζητούν χρήματα για να λύσουν τα διαρθρωτικά προβλήματα των περιφερειών τους.
<SPEAKER ID="275" LANGUAGE="EN" NAME="Dover (PPE-DE )." AFFILIATION="">
<P>
Συμφώνησα απολύτως σήμερα το απόγευμα με τον κ. van den Berg, όταν είπε ότι πρέπει να κάνουμε κάτι στα εθνικά κράτη για την υιοθέτηση αυστηρότερης στάσης σχετικά με την υπευθυνότητα. Αυτό με παραπέμπει στη φιλοσοφία της ομάδας των βρετανών Συντηρητικών, η οποία είναι ότι πρέπει να προσπαθούμε να κάνουμε ό,τι μπορούμε στην Ευρώπη και να το κάνουμε αποδοτικά και αποτελεσματικά. Αν αυτό σημαίνει να κάνουμε λιγότερα, τότε αφήστε μας να το κάνουμε καλύτερα. Πολύ συχνά προσπαθούμε να αυξήσουμε τις αρμοδιότητες στην Ευρώπη και να αυξήσουμε την κάλυψη διαφόρων θεμάτων. Αυτό δεν στοιχίζει απλώς χρήματα, αλλά οδηγεί και σε περαιτέρω απώλεια της συγκέντρωσης, της υπευθυνότητας, και αυτό είναι εξαιρετικά σημαντικό.
<P>
Το άλλο θέμα που θα ήθελα να θίξω αφορά τους ίδιους πόρους. Πρέπει να εξετάσουμε το σύστημα των ίδιων πόρων. Έχουμε ένα απόλυτα αποδεκτό σύστημα που λειτουργεί αρκετά καλά και δεν πρέπει να προβούμε σε θεμελιώδεις αλλαγές του. Σε καμία περίπτωση δεν θα ήθελα να δω την επιβολή ενός κοινοτικού φόρου για την περίοδο από το 2013 και εξής. Αυτό θα ήταν ένα βήμα οπισθοδρόμησης. Χρειαζόμαστε ένα Συμβούλιο Υπουργών που να είναι πανίσχυρο, κατά τη γνώμη μου, ακόμη και μιλώντας ως βουλευτής. Βασικά πληρώνει τους λογαριασμούς και αυτό είναι αρκετό για εμένα, εφόσον μπορούμε να ελέγχουμε τις ενέργειές μας και να αναλαμβάνουμε στο μέλλον τις ευθύνες για αυτές. 
<SPEAKER ID="276" LANGUAGE="FR" NAME="Grossetête (PPE-DE )." AFFILIATION="">
<P>
    Κύριε Πρόεδρε, αυτό το ερώτημα για το χρηματοδοτικό πλαίσιο της Ευρωπαϊκής Ένωσης είναι κεφαλαιώδους σημασίας. Είναι κεφαλαιώδους σημασίας, διότι η Ευρωπαϊκή Ένωση πρέπει να αντιμετωπίσει μεγάλες προκλήσεις: την επιτυχία της διεύρυνσης, τη διασφάλιση της συνοχής, που συμβολίζει την πολιτική αλληλεγγύης μας, χωρίς να λησμονήσουμε τις περιφέρειες της παλαιάς Ευρώπης των Δεκαπέντε που εξακολουθούν να μειονεκτούν, τον σεβασμό των υποχρεώσεων της κοινής γεωργικής πολιτικής, του NATURA 2000, κυρίως δε, την επίτευξη των στόχων της Λισαβόνας στους τομείς της ανταγωνιστικότητας, της έρευνας, της απασχόλησης, της κατάρτισης, της περιβαλλοντικής πολιτικής και της υγείας, λαμβάνοντας παράλληλα υπόψη τη γήρανση του πληθυσμού. Αυτό το τελευταίο θέμα δεν ετέθη απόψε, ενώ η γήρανση του πληθυσμού ενέχει, βεβαίως, οικονομικές και κοινωνικές συνέπειες για το μέλλον μας.
<P>
Έναντι αυτών των προκλήσεων, έναντι του εκρηκτικού ανταγωνισμού της Κίνας, τι στάση προτίθεται να κρατήσει η Επιτροπή; Την ώρα που η Επιτροπή και το Συμβούλιο ετοιμάζονται να ανοίξουν για άλλη μία φορά τις πόρτες της Ευρώπης, μπορούμε, άραγε, να συνεχίσουμε να λειτουργούμε με έναν προϋπολογισμό που δεν εξελίχθηκε από τη δεκαετία του ’90, ενώ η Ευρώπη γνώρισε έκτοτε πολλές διευρύνσεις και οι διαδοχικές συνθήκες της έδωσαν ευρείες αρμοδιότητες;
<P>
Κυρία Grybauskaitė, εξακολουθούμε να ανησυχούμε. Αναρωτιέται κανείς για τη βούληση της Επιτροπής να υποβάλει συγκεκριμένες προτάσεις. Βασιστείτε στο Ευρωπαϊκό Κοινοβούλιο και κάντε ό,τι μπορείτε προκειμένου να ασκήσετε επιρροή στην ομάδα των υποστηρικτών του 1%, ούτως ώστε να καταλάβουν, όπως λέει ο κ. Barroso, ότι δεν μπορούμε να επιδιώκουμε περισσότερη Ευρώπη χωρίς περισσότερα χρήματα. Σήμερα, γνωρίζουμε ότι ακόμα και αν ληφθεί υπόψη η συμφωνία για την ΚΓΠ, μέχρι το 2013, δεν θα μπορούμε να χρηματοδοτήσουμε την περιφερειακή πολιτική εφόσον επιθυμούμε να τηρήσουμε το ανώτατο όριο του 1%.
<P>
Η Ευρώπη κινείται, διευρύνεται, έχει φιλοδοξίες, όμως, κυρία Grybauskaitė, είστε βέβαιη ότι διαθέτετε μέσα που να ανταποκρίνονται σε αυτές τις φιλοδοξίες; Αυτό που σας ζητούμε είναι να μας πείτε ποιοι πόροι είναι αναγκαίοι για τη χρηματοδότηση των προτεραιοτήτων μας. Και γνωρίζετε ότι πρέπει να αυξηθούν. Να είστε έτοιμη, κυρία Επίτροπε, να προασπίσετε σθεναρά τις καίριας σημασίας θέσεις. Να γνωρίζετε ότι αυτή η περίοδος είναι η πλέον ακατάλληλη να προκληθεί απογοήτευση, όχι μόνο στο Ευρωπαϊκό Κοινοβούλιο, αλλά και στους ευρωπαίους πολίτες. 
<SPEAKER ID="277" LANGUAGE="DE" NAME="Karas (PPE-DE )." AFFILIATION="">
<P>
    Κύριε Πρόεδρε, κυρία Επίτροπε, θα ήθελα αρχικά να ζητήσω περισσότερη σοβαρότητα και αντικειμενικότητα. Σήμερα το πρωί συζητήσαμε για τον προϋπολογισμό του 2005 και πολλοί ομιλητές απηύθυναν έκκληση προς το Συμβούλιο να αντιμετωπίσει πιο σοβαρά τον προϋπολογισμό. Αν, όμως, θέλουμε να επιτύχουμε συμφωνία με το Συμβούλιο ενώ συζητάμε ήδη για την αποτυχία του, τότε τα μεγέθη που συμφωνήσαμε δεν είναι αξιόπιστα. Πολλοί υποθέτουν ήδη ότι υπάρχει περίπτωση να μην τα καταφέρουμε με αυτά. Το ίδιο αρχίζω να φοβάμαι και εγώ, καθώς παρακολουθώ τι λένε τα μέσα ενημέρωσης τις τελευταίες ημέρες για τις δημοσιονομικές προοπτικές.
<SPEAKER ID="278" LANGUAGE="" NAME="Χατζηδάκης (PPE-DE )." AFFILIATION="">
<P>
    Κύριε Πρόεδρε, θα ήθελα να κάνω τρεις παρατηρήσεις για το θέμα που συζητάμε: καταρχήν, χάρηκα για το ότι σχεδόν όλοι οι συνάδελφοι που μίλησαν θεώρησαν ότι θα πρέπει ο προϋπολογισμός της Ευρωπαϊκής Ένωσης να ανταποκρίνεται στις φιλοδοξίες που έχουν τεθεί κατά καιρούς τόσο από την Επιτροπή όσο και από το Κοινοβούλιο διότι, πράγματι, πολιτική χωρίς χρήματα δεν μπορεί να γίνει. Και για μένα είναι ιδιαίτερα αρνητικό το γεγονός ότι γίνεται συζήτηση για το ύψος του προϋπολογισμού και υπάρχουν τάσεις περιοριστικές σε μία στιγμή που, ακόμα και να γινόταν δεκτή η πρόταση της Επιτροπής, αυτό θα ισοδυναμούσε με το ότι η Ευρωπαϊκή Ένωση ξοδεύει συνολικά το 2,5% όλων των δημόσιων δαπανών που γίνονται κάθε χρόνο στην Ευρώπη. Διότι περί αυτού ομιλούμε την ώρα μάλιστα που έχουμε φιλοδοξίες, όπως είπα, για σπουδαία και σοβαρά πράγματα.
<P>
Δεύτερον, θα ήθελα μια διευκρίνιση από τη μεριά της κυρίας Επιτρόπου ως προς το τι θα γίνει σχετικά με το μέλλον των διαρθρωτικών ταμείων εάν δεν ληφθεί απόφαση μέχρι το τέλος αυτού του χρόνου. Επειδή υπάρχει πολυετής χαρακτήρας στις πολιτικές των διαρθρωτικών ταμείων, υπάρχει πρόβλημα με τη δημιουργία ενός ενδεχόμενου νομικού κενού, πράγμα που δεν θα επιτρέψει την έναρξη των προγραμμάτων από την 1η Ιανουαρίου 2007. Πώς θα μπορούσε να αντιμετωπιστεί αυτό κυρία Επίτροπε;
<SPEAKER ID="279" LANGUAGE="PL" NAME="Olbrycht (PPE-DE )." AFFILIATION="">
<P>
Η πρώτη παρατήρησή μου είναι ότι η πρόταση για περιορισμό του προϋπολογισμού στο 1% δεν βασίζεται στην επιθυμία για εξοικονόμηση πόρων ούτε στην επιθυμία για εξορθολογισμό των δαπανών. Είναι συνέπεια του σχεδίου τροποποίησης της διάθεσης των κονδυλίων και της άποψης ότι τα τελευταία μπορούν να χρησιμοποιηθούν αποτελεσματικότερα στις εθνικές πολιτικές. Είμαστε, συνεπώς, μάρτυρες μιας προσπάθειας μείωσης του φάσματος των κοινοτικών πολιτικών. Αυτό δεν αποτελεί έκπληξη για τους υπέρμαχους μιας συντονισμένης Ευρώπης, αλλά συνιστά λόγο ανησυχίας για τους υπέρμαχους μιας ισχυρότερης Ευρώπης. Η μείωση των εισοδημάτων και των δαπανών επισύρει άμεσες επιπτώσεις σε όλες τις χώρες, διότι απαιτεί αλλαγές στη διάρθρωση της πολιτικής οικονομικής συνοχής και περιορισμό του πεδίου εφαρμογής της. Φυσικά, πλήττονται οι πιο αδύναμες χώρες, οι οποίες θα έπρεπε αντίθετα να επωφελούνται τα μέγιστα από αυτήν την πολιτική.
<SPEAKER ID="280" LANGUAGE="PL" NAME="Kuźmiuk (PPE-DE )." AFFILIATION="">
<P>
    Κύριε Πρόεδρε, κυρία Επίτροπε, κυρίες και κύριοι, λαμβάνω τον λόγο κατά τη σημερινή Ώρα των Ερωτήσεων προς την Επιτροπή για τις δημοσιονομικές προοπτικές της περιόδου 2007-2013 με την ιδιότητα του εκπροσώπου του μεγαλύτερου νέου κράτους μέλους, της Πολωνίας. Το τονίζω αυτό διότι οι περισσότεροι αξιότιμοι βουλευτές που έλαβαν τον λόγο στο πλαίσιο αυτής της συζήτησης προέρχονται από τα παλαιά 15 κράτη μέλη, και οι απόψεις τους για τις δημοσιονομικές προοπτικές της περιόδου 2007-2013 διαφέρουν σημαντικά από τις απόψεις των νέων κρατών μελών.
<P>
Το πρώτο πρόβλημα που θέλω να επισημάνω είναι το μέγεθος του προϋπολογισμού για την εν λόγω περίοδο. Οι λεγόμενοι έξι καθαροί εισφορείς υποστηρίζουν το 1% του ΑΕγχΠ, ενώ η Επιτροπή Πρόντι πρότεινε 1,14% του ΑΕγχΠ. Σύμφωνα με εκτιμήσεις, σε απόλυτους όρους πρόκειται για διαφορά περίπου 180 δισεκατομμυρίων ευρώ, το οποίο σημαίνει περίπου 25 δισεκατομμύρια ευρώ λιγότερα για κάθε έτος των συγκεκριμένων δημοσιονομικών προοπτικών. Το ποσό αυτό είναι τεράστιο, κατά την άποψη των νέων κρατών μελών. Πρόκειται για ποσό το οποίο είναι απολύτως αναγκαίο προκειμένου να μειωθούν οι συναφείς με την ανάπτυξη ανισότητες μεταξύ των παλαιών και των νέων κρατών μελών και προκειμένου να διασφαλιστεί ότι δεν θα παγιωθεί ο διαχωρισμός σε Ευρώπη πρώτης και δεύτερης τάξης.
<P>
Το δεύτερο πρόβλημα στο οποίο επιθυμώ να αναφερθώ αφορά τα κονδύλια των διαρθρωτικών ταμείων και του Ταμείου Συνοχής. Αναφέρομαι συγκεκριμένα στη διάθεση των εν λόγω κονδυλίων σε περιοχές της παλαιάς Ένωσης οι οποίες πλήττονται από το “στατιστικό φαινόμενο”. Η Επιτροπή επιδεικνύει χαρακτηριστική γενναιοδωρία προς τις περιοχές αυτές. Σχεδιάζεται η διάθεση στις περιοχές αυτές ποσού όχι μικρότερου από 194 δισεκατομμύρια ευρώ κατά τα επόμενα επτά χρόνια, ενώ σε περιοχές της νέας Ένωσης προβλέπεται η διάθεση μόνο 181 δισεκατομμυρίων ευρώ. Σας εφιστώ την προσοχή στο γεγονός ότι κατά την περίοδο αυτή θα προσχωρήσουν στην ΕΕ δύο τουλάχιστον νέα κράτη μέλη και ότι ολόκληρο το έδαφος των 12 νέων χωρών είναι επιλέξιμο για στήριξη.
<P>
Το τρίτο πρόβλημα που θέλω να θίξω αφορά τον περιορισμό των κονδυλίων των διαρθρωτικών ταμείων και του Ταμείου Συνοχής στο 4% του ΑΕγχΠ του κράτους μέλους. Για τα δέκα νέα κράτη μέλη αυτό σημαίνει ετήσιο σύνολο λιγότερο από 20 δισεκατομμύρια ευρώ. Εκτιμώ ότι το όριο θα πρέπει να αυξηθεί τουλάχιστον στο 5% του ΑΕγχΠ του κράτους μέλους.
<SPEAKER ID="281" LANGUAGE="" NAME="Andrikienė (PPE-DE )." AFFILIATION="(ΕΝ)">
<SPEAKER ID="282" LANGUAGE="NL" NAME="Van Nistelrooij (PPE-DE )." AFFILIATION="">
<P>
Είναι γεγονός ότι στο παρελθόν η περιφερειακή πολιτική υπήρξε ιδιαίτερα αποτελεσματική. Οι ανισότητες στην Ευρώπη απαλείφθηκαν σε μεγάλο βαθμό και, υπό το φως νέων σημαντικών πρωτοβουλιών, και ιδίως του προγράμματος της Λισαβόνας, αυτή η πολιτική πρέπει οπωσδήποτε να συνεχιστεί. Αυτό μπορεί να γίνει, όμως, μόνο εάν αυτό το Κοινοβούλιο, σε διαβούλευση με την Επιτροπή και το Συμβούλιο, θεσπίσει τους νέους κανονισμούς εγκαίρως. Συγκεκριμένα, τούτο σημαίνει ότι μέχρι τα μέσα του επόμενου έτους, μέχρι τα μέσα του 2005, θα πρέπει να είμαστε έτοιμοι να λάβουμε τη σχετική απόφαση. Εάν δεν τα καταφέρουμε, θα επαναληφθεί αυτό που συνέβη το 1999, τότε που το θέμα συζητήθηκε εκτεταμένα και χρειάστηκε να συντομευτεί η εφαρμογή.
<P>
Η ατζέντα της Λισαβόνας απαιτεί επιμονή εκ μέρους των εθνικών κυβερνήσεων και εκ μέρους των ενδιαφερομένων στις διάφορες περιοχές. Αυτό σημαίνει ότι πρέπει να είμαστε έτοιμοι εγκαίρως και, από την άποψη αυτή, η μεταφορά του όλου θέματος στο δεύτερο εξάμηνο του 2006, υπό τη βρετανική Προεδρία, θα είναι επιζήμια για την εν λόγω πολιτική. Εν συντομία, θέλω να τονίσω τη σημασία της περιφερειακής πολιτικής στο πλαίσιο των στόχων της Λισαβόνας, της καινοτομίας, της προώθησης του ανταγωνισμού και του νέου δεύτερου στόχου του προϋπολογισμού, εν μέρει διότι με τον τρόπο αυτόν είναι δυνατό να προαχθεί η συνεργασία εντός των περιφερειών και μεταξύ των εταίρων.
<P>
Επιτρέψτε μου να πω, σχετικά με τις δημοσιονομικές προοπτικές, ότι το 1% καθιστά φυσικά αδύνατη την εφαρμογή τους. Ένας άλλος παράγοντας που διαδραματίζει κάποιο ρόλο ως προς αυτό είναι ότι διδαχθήκαμε πως η εφαρμογή άγγιξε περισσότερο τους πολίτες σε αποκεντρωμένο πλαίσιο από κοινού με επαρχίες, περιφέρειες, πόλεις, κοινωνικούς εταίρους στις περιφέρειες της Ευρώπης, και το αποτέλεσμα ήταν η μεγαλύτερη συμμετοχή. Εάν το 1% πρόκειται να οδηγήσει στην εκ νέου εθνικοποίηση της πολιτικής, θα χάσουμε την ευρωπαϊκή προστιθέμενη αξία, και αυτό το θεωρώ ιδιαίτερα λυπηρό. 
<SPEAKER ID="283" LANGUAGE="" NAME="Πρόεδρος." AFFILIATION="ΓΡΑΠΤΗ ΔΗΛΩΣΗ (άρθρο 142)">
<SPEAKER ID="284" LANGUAGE="PT" NAME="Ribeiro (GUE/NGL )." AFFILIATION="">
<P>
    Εκτιμούμε ότι η πρόταση της Επιτροπής για τις προσεχείς δημοσιονομικές προοπτικές δεν επαρκεί διόλου για την αντιμετώπιση των σημερινών κοινωνικών, οικονομικών και περιβαλλοντικών προκλήσεων, για τις ανάγκες της οικονομικής και κοινωνικής συνοχής –που αυξήθηκαν με τη διεύρυνση- και για την αντιμετώπιση των υψηλών επιπέδων ανεργίας και φτώχειας στην ΕΕ. Από ποσοτικής άποψης, προτείνεται ουσιαστικά κατά μέσο όρο το 1,09% του κοινοτικού ΑΕΕ, ποσοστό που είναι χαμηλότερο από το αντίστοιχο ποσοστό στην Ατζέντα 2000 (1,10%) και από άλλα ποσοστά αναφοράς. Από ποιοτικής άποψης, οι προτεραιότητες είναι “ανταγωνιστικότητα”, “επιχειρηματικό πνεύμα” και “ασφάλεια και άμυνα” εις βάρος της ανάπτυξης, της συνεργασίας και της συνοχής.
<P>
Θα μπορούσε να αναρωτηθεί κανείς στο πλαίσιο αυτής της συζήτησης εάν ο Barroso επιβεβαιώνει και επαυξάνει τον Πρόντι, δεδομένου ότι οι δηλώσεις των Επιτρόπων οδηγούν προς διαπραγμάτευση, ή επαναδιαπραγμάτευση, στο πλαίσιο της ήδη ανεπαρκούς δέσμης μέτρων, σε συμφωνία με τους υπογράφοντες την “Επιστολή των Έξι”, οι οποίοι επιθυμούν την επιβολή ανώτατου ορίου 1% του κοινοτικού ΑΕΕ στον προϋπολογισμό, κάτι με το οποίο διαφωνούσαμε πάντα κάθετα. Επιθυμούμε, επομένως, να καταστήσουμε σαφές ότι απορρίπτουμε τις δημοσιονομικές προοπτικές, των οποίων οι μέσες ετήσιες δαπάνες κυμαίνονται μεταξύ της πρότασης της Επιτροπής και του ανώτατου ορίου της “Επιστολής των Έξι”, την οποία προανέφερα, και μάλιστα κινούνται προς αυτό το ανώτατο όριο. Τέλος, υποστηρίζουμε την ιδέα της διατήρησης του επταετούς δημοσιονομικού πλαισίου, δεδομένου ότι, ακόμη και σε αυτόν τον τομέα, η τάση είναι για “διαπραγμάτευση” προς τα κάτω. 
<SPEAKER ID="285" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0051/2004) της κ. Lambert, εξ ονόματος της Επιτροπής Πολιτικών Ελευθεριών, Δικαιοσύνης και Εσωτερικών Υποθέσεων, σχετικά με τη διαδικασία παροχής ασύλου και προστασίας στις περιοχές καταγωγής (2004/2121(INI)). Η συζήτηση είναι ανοιχτή. Τον λόγο έχει η κ. Lambert. 
<SPEAKER ID="286" LANGUAGE="EN" NAME="Lambert (Verts/ALE )," AFFILIATION="εισηγήτρια">
<P>
Αναγνωρίζω ότι πρόκειται για ένα δύσκολο θέμα για ορισμένους βουλευτές και ότι οι παράγραφοι 37 και 38 της έκθεσης μπορεί να φαίνεται ότι προδικάζουν τη διαδικασία επαναδιαβούλευσης σχετικά με την οδηγία περί των διαδικασιών χορήγησης ασύλου, στην οποία ελπίζουμε να συμμετάσχει το Κοινοβούλιο πολύ σύντομα. Θα ήθελα να ακούσω τις απόψεις των βουλευτών σχετικά με την ενδεχόμενη διαγραφή αυτών των παραγράφων. Το Κοινοβούλιο, ωστόσο, συμφωνεί απόλυτα με την ανάγκη βελτίωσης της διαδικασίας λήψης αποφάσεων. Υποστηρίζουμε την ανάγκη για καλύτερη χρήση των εσωτερικών πληροφοριών από καλύτερα καταρτισμένο προσωπικό. Είναι αδιανόητο η ζωή ενός ατόμου να εξαρτάται από μια γνωμοδότηση που δεν ελέγχθηκε ποτέ για την ακρίβειά της. Αυτή είναι η κατάσταση που αντιμετωπίζει ο Ramzi Isalam, ένας ομοφυλόφιλος αλγερινός άνδρας, ο οποίος μπορεί να απελαθεί από το ΗΒ στην Αλγερία και κρίθηκε ότι δεν χρειάζεται επικουρική προστασία. Αυτό οφείλεται σε μια φράση της έκθεσης καναδού διπλωμάτη πριν από δύο χρόνια, η οποία περιλαμβάνεται ακόμη στις πληροφορίες που αφορούν τη χώρα και που χρησιμοποιεί το ΗΒ. Όλες οι υπόλοιπες γνωμοδοτήσεις του συγκεκριμένου διπλωμάτη έχουν διαγραφεί κατά καιρούς. Η ΕΕ πρέπει να βελτιωθεί όσον αφορά την ποιότητα των πληροφοριών που χρησιμοποιούμε για να λάβουμε αποφάσεις σχετικά με τη ζωή των ανθρώπων.
<SPEAKER ID="287" LANGUAGE="EN" NAME="Frattini," AFFILIATION="Επιτροπή">
<P>
   .  Κύριε Πρόεδρε, η έκθεση της κ. Lambert εντάσσει τις δύο ανακοινώσεις στο πλαίσιο της επίτευξης ενός κοινού ευρωπαϊκού συστήματος παροχής ασύλου. Στο κεφάλαιο του Προγράμματος της Χάγης για το άσυλο επιβεβαιώνεται πλήρως ο στόχος ενός κοινού ευρωπαϊκού συστήματος παροχής ασύλου και ορίζεται μια φιλόδοξη προθεσμία έως το 2010 για την επίτευξη του στόχου αυτού.
<P>
Η Επιτροπή θα διασφαλίσει την τήρηση της προθεσμίας και τη συμμετοχή του Ευρωπαϊκού Κοινοβουλίου με βασικό ρόλο στην προσπάθεια αυτή. Από την άνοιξη του 2005, το Ευρωπαϊκό Κοινοβούλιο θα είναι συννομοθέτης στη διαδικασία που απαιτείται για την επίτευξη του στόχου. Το Πρόγραμμα της Χάγης αντικατοπτρίζει επίσης το γεγονός ότι η εξωτερική διάσταση της παροχής ασύλου αναγνωρίζεται ως όλο και πιο σημαντική στην ΕΕ. Η βελτίωση του συστήματος γενικής προστασίας είναι κάτι που μπορεί να ωφελήσει τους πρόσφυγες ανά τον κόσμο και μπορεί να συμβάλει στην καλύτερη κατανομή των ευθυνών για τους πρόσφυγες με τις χώρες εκείνες που δέχονται την πλειοψηφία των προσφύγων. Αυτό είναι επίσης προς όφελος της ΕΕ. Εκφράζω την ευγνωμοσύνη μου στην εισηγήτρια για το γεγονός ότι αναγνώρισε τη σημασία αυτού του έργου και των οικονομικών προεκτάσεων του. Απαιτείται η πλήρης στήριξη του Ευρωπαϊκού Κοινοβουλίου.
<P>
Η ανακοίνωση σχετικά με τις βιώσιμες λύσεις εξετάζει τρόπους με τους οποίους η ΕΕ μπορεί να ενισχύσει τις δυνατότητες προστασίας στις περιοχές καταγωγής και συμβάλλει επίσης στην εξασφάλιση πιο εύτακτης και οργανωμένης εισόδου στην ΕΕ ατόμων που χρήζουν διεθνούς προστασίας, μέσω της καθιέρωσης ενός ευρύτερου ευρωπαϊκού συστήματος επανεγκατάστασης. Οι πρόσφυγες θα πρέπει να έχουν τη δυνατότητα πρόσβασης στην παροχή προστασίας το συντομότερο δυνατό και όσο το δυνατόν πιο κοντά στις ανάγκες τους. Η έμφαση εδώ δίνεται στον καταμερισμό των ευθυνών παρά στη μετατόπισή τους, στη διερεύνηση με τρίτες χώρες τρόπων συνεργασίας για την αντιμετώπιση μιας κοινής πρόκλησης. Τα σχέδια αυτά πρέπει κατηγορηματικά να συμπληρώνουν, και όχι να αντικαθιστούν, τις υποχρεώσεις των κρατών μελών σύμφωνα με τη διεθνή νομοθεσία για τα ανθρώπινα δικαιώματα, και συγκεκριμένα τη Σύμβαση για τους Πρόσφυγες του 1951 και το δικαίωμα ασύλου στην Ευρωπαϊκή Ένωση.
<SPEAKER ID="288" LANGUAGE="EN" NAME="Κασουλίδης (PPE-DE )," AFFILIATION="συντάκτης γνωμοδότησης της Επιτροπής Εξωτερικών Υποθέσεων.">
<P>
Η ΕΕ δεν πρέπει να δίνει την εντύπωση στις τρίτες χώρες –και εδώ είχατε δίκιο, κύριε Επίτροπε– ότι προσπαθεί να μετατοπίσει τις ευθύνες της σε άλλους. Για τον σκοπό αυτόν, πρέπει να επιδείξουμε, με ορατό τρόπο, την ετοιμότητά μας να βοηθήσουμε τις χώρες αυτές στην ενίσχυση των δυνατοτήτων προστασίας που διαθέτουν, να είμαστε καλύτερα προετοιμασμένοι για την παροχή επείγουσας βοήθειας στα κράτη που αντιμετωπίζουν κρίση και να εξασφαλίσουμε τα αναγκαία δημοσιονομικά μέσα, εκτός από εκείνα που ήδη προβλέπονται για αναπτυξιακή βοήθεια. Παράλληλα με τις τρίτες χώρες, πρέπει να φανούμε έτοιμοι να αναλάβουμε τις δικές μας ευθύνες: τη δημιουργία ενός κοινού ευρωπαϊκού συστήματος παροχής ασύλου, όπως ζητήθηκε στο Τάμπερε, την προετοιμασία ενός εκτεταμένου περιφερειακού προγράμματος προστασίας έως τον Δεκέμβριο του 2005 και την εκπόνηση ενός συστήματος επανεγκατάστασης με βάση τη δυνατότητα απορρόφησης κάθε κράτους μέλους.
<SPEAKER ID="289" LANGUAGE="ES" NAME="Díaz de Mera García Consuegra (PPE-DE )," AFFILIATION="εξ ονόματος της Ομάδας">
<P>
Σήμερα, και με το βλέμμα στραμμένο στο 2010, ημερομηνία που ορίστηκε στο Πρόγραμμα της Χάγης για την ολοκλήρωση της δεύτερης φάσης του κοινού συστήματος ασύλου, βρισκόμαστε αντιμέτωποι με το ευτυχές γεγονός ότι η Ευρωπαϊκή Ένωση έχει ήδη εγκρίνει σημαντικούς κανονισμούς, αλλά μένει ακόμη πολύ δρόμος να διανυθεί και δεσμευόμαστε να το κάνουμε. Οι δράσεις μας θα πρέπει να χαρακτηρίζονται από υπευθυνότητα και αυστηρότητα. Όταν μιλάμε για ανθρώπους που χρειάζονται τη βοήθειά μας, δεν μπορούμε να ενεργούμε διαφορετικά.
<SPEAKER ID="290" LANGUAGE="EN" NAME="Moraes (PSE )." AFFILIATION="">
<P>
   – Κύριε Πρόεδρε, η Ομάδα μου υποστηρίζει ολόψυχα την παρούσα έκθεση, καθώς πιστεύουμε ότι μια κοινή διαδικασία παροχής ασύλου είναι ένα θέμα που πολλοί συζητούν στο Σώμα, αλλά για να γίνει πραγματικότητα πρέπει να υποστηριχθεί η έκθεση Lambert.
<P>
Είναι δύσκολο να περάσουμε από τα λόγια για τον καταμερισμό των ευθυνών, την κοινή πολιτική παροχής ασύλου και την υποστήριξη της ατζέντας του Τάμπερε, στην πρακτική εφαρμογή όλων αυτών σε μια έκθεση που προωθεί κάποια από τα σημεία τα οποία θέλουμε να υλοποιήσουμε. Έχοντας ασχοληθεί με τις υποθέσεις παροχής ασύλου για πολλά χρόνια, θεωρώ ότι η έκθεση Lambert είναι προοδευτική, αλλά συγχρόνως μπορεί να υποστηριχθεί από όλες τις πτέρυγες του Σώματος.
<SPEAKER ID="291" LANGUAGE="EN" NAME="Özdemir (Verts/ALE )," AFFILIATION="εξ ονόματος της Ομάδας">
<P>
   .  Κύριε Πρόεδρε, καταρχάς θα ήθελα να ευχαριστήσω την κ. Lambert για την έκθεσή της. Συμφωνώ με τον κ. Moraes. Η Ομάδα μου υποστηρίζει πλήρως την έκθεση. Τα περισσότερα από αυτά που ήθελα να πω έχουν ήδη λεχθεί από την κ. Lambert με εξαιρετικό τρόπο. Ωστόσο, θα ήθελα να επισημάνω ότι υπάρχουν αντιφάσεις μεταξύ των δύο οδηγιών. Η οδηγία για την αναγνώριση θέτει πρότυπα για το καθεστώς του πρόσφυγα και την επικουρική προστασία. Απαιτείται ευθυγράμμιση της οδηγίας για τις ελάχιστες απαιτήσεις σχετικά με τις διαδικασίες που πρόκειται να εγκριθούν με την άλλη οδηγία. Επί του παρόντος, αυτό δεν συμβαίνει.
<P>
Δεύτερον, το θέμα της επανεγκατάστασης πρέπει να υποστηριχθεί, δεδομένου ότι αποσκοπεί στην προστασία των πλέον ευάλωτων. Δεν αποτελεί έναν άλλο τρόπο οικονομικής μετανάστευσης. Δίνει ελπίδα. Επί του παρόντος, μόνο έξι κράτη μέλη επωφελούνται από τη δυνατότητα υπαγωγής προσφύγων σε καθεστώτα επανεγκατάστασης, αλλά εθελοντικές συμφωνίες με τους πρόσφυγες θα βοηθήσουν τόσο εκείνους όσο και την Ύπατη Αρμοστεία των Ηνωμένων Εθνών για τους Πρόσφυγες (UNHCR), η οποία υποστηρίζει ένθερμα την επανεγκατάσταση.
<SPEAKER ID="292" LANGUAGE="FR" NAME="Henin (GUE/NGL )," AFFILIATION="εξ ονόματος της Ομάδας">
<P>
   . Κύριε Πρόεδρε, υπάρχουν χιλιάδες –άνδρες, γυναίκες, παιδιά– που πέρασαν τα τελευταία αυτά χρόνια από το Calais, την πόλη μου, ή από το θλιβερά διάσημο προσφυγικό στρατόπεδο του Sangatte, πεπεισμένοι ότι η Μεγάλη Βρετανία θα ήταν η δική τους Γη της Επαγγελίας· Κοσοβάροι, Αφγανοί, Ιρακινοί, Σουδανοί, Κούρδοι – πληθυσμοί που επιζητούν ελευθερία και ασφάλεια, απλοί πολίτες του κόσμου που πήραν τους δρόμους λόγω της εξαθλίωσης, επιδιώκοντας μόνο, όπως όλοι μας, λίγη ευτυχία. Επιτρέψτε μου να τους διαβεβαιώσω για την αλληλεγγύη μας.
<P>
Μολονότι υποστηρίζω το μεγαλύτερο μέρος του περιεχομένου της έκθεσης Lambert, καθήκον μου είναι να αναφέρω στο Σώμα το αντικειμενικό γεγονός ότι ναι μεν η βελτίωση, η απλοποίηση, η εναρμόνιση των διαδικασιών αίτησης χορήγησης ασύλου αποτελούν βεβαίως βήμα προόδου, ενόσω όμως δεν θα μπαίνουμε στον κόπο μιας πραγματικά ουσιαστικής συζήτησης για το είδος της μετανάστευσης που χρειάζεται η Ευρώπη, και για την ευρωπαϊκή πολιτική οικονομικής ανάπτυξης που πρέπει να ακολουθηθεί έναντι των φτωχών χωρών, δεν θα πετύχουμε τίποτα και, σε τακτή βάση, θα διεξάγουμε σε αυτήν την Αίθουσα συζητήσεις για το δράμα αυτών των νομάδων των καιρών μας.
<SPEAKER ID="293" LANGUAGE="IT" NAME="Borghezio (IND/DEM )," AFFILIATION="εξ ονόματος της Ομάδας">
<SPEAKER ID="294" LANGUAGE="PL" NAME="Czarnecki, Ryszard (NI )." AFFILIATION="">
<SPEAKER ID="295" LANGUAGE="IT" NAME="Zappalà (PPE-DE )." AFFILIATION="">
<SPEAKER ID="296" LANGUAGE="FR" NAME="Roure (PSE )." AFFILIATION="">
<P>
    Κύριε Πρόεδρε, θέλω καταρχάς να ευχαριστήσω την εισηγήτριά μας, την κ. Lambert, για την άριστη αυτή έκθεση, την οποία και υποστηρίζουμε. Βρισκόμαστε, πράγματι, σε μια κρίσιμη στιγμή της επεξεργασίας της ευρωπαϊκής πολιτικής ασύλου. Μπορέσαμε να διαπιστώσουμε ότι το τίμημα της πρώτης φάσης της ευρωπαϊκής εναρμόνισης αυτής της πολιτικής ήταν η εναρμόνιση στον ελάχιστο κοινό παρονομαστή.
<P>
Φαίνεται, τέλος, ότι υπάρχει ένα πρόβλημα ερμηνείας όσον αφορά την τροπολογία αριθ. 1 σε πολλές κοινοτικές γλώσσες. Διευκρινίζω, λοιπόν, ότι η φράση “με βάση” αναφέρεται στις πρόωρες επιστροφές προσφύγων και όχι στις διασφαλίσεις που στοχεύουν στην ενίσχυση των προγραμμάτων προστασίας. Θεώρησα σημαντικό να διευκρινισθεί αυτό το σημείο. 
<SPEAKER ID="297" LANGUAGE="NL" NAME="In 't Veld (ALDE )." AFFILIATION="">
<SPEAKER ID="298" LANGUAGE="EN" NAME="de Brún (GUE/NGL )." AFFILIATION="(Η ομιλήτρια μίλησε στα Ιρλανδικά)">
<P>
Η κ. Lambert αξίζει συγχαρητηρίων για την έκθεσή της και για τη σημασία που δίνει στα θέματα ανθρωπισμού και ανθρωπίνων δικαιωμάτων, τα οποία βρίσκονται στο επίκεντρο της συζήτησης για την παροχή ασύλου. Συμφωνώ με την έκκλησή της να καθοδηγείται η πολιτική της ΕΕ από τις υψηλότερες διεθνείς προδιαγραφές και από τα ανθρώπινα δικαιώματα. Η απόρριψη εκ μέρους της των αποκαλούμενων “σταθμών αναμονής”, ακόμη και ως βραχυπρόθεσμη λύση στο πρόβλημα της αντιμετώπισης των αιτούντων άσυλο, χαιρετίζεται και υποστηρίζεται θερμά.
<SPEAKER ID="299" LANGUAGE="IT" NAME="Santoro (PSE )." AFFILIATION="">
<P>
    Κύριε Πρόεδρε, κυρίες και κύριοι, κύριε Επίτροπε, συμφωνώ με την έκθεση Lambert γιατί, εάν υπάρχει ένας εχθρός που δεν επιτρέπει στην Ευρώπη να αναπτυχθεί, ο εχθρός αυτός είναι ο φόβος. Για να τον καταπολεμήσουμε θα πρέπει, ασφαλώς, να είμαστε ικανοί να αναγνωρίσουμε ποιοι από όσους απευθύνονται σε εμάς έχουν πράγματι ανάγκη βοήθειας.
<SPEAKER ID="300" LANGUAGE="" NAME="Πρόεδρος." AFFILIATION="">
<P>
   Σας ευχαριστώ πολύ. Ο κατάλογος ομιλητών τελείωσε. Αν κατάλαβα καλά, ο Επίτροπος δεν επιθυμεί να λάβει τον λόγο. Επομένως, η συζήτηση έληξε. Η ψηφοφορία θα διεξαχθεί την Τετάρτη, στις 12.00. 
<SPEAKER ID="301" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0067/2004) του κ. Catania, εξ ονόματος της Επιτροπής Πολιτικών Ελευθεριών, Δικαιοσύνης και Εσωτερικών Υποθέσεων, σχετικά με την πρόταση σύστασης του Ευρωπαϊκού Κοινοβουλίου προς το Συμβούλιο, για την ευρωπαϊκή στρατηγική σ σε θέματα καταπολέμησης των ναρκωτικών (2005-2012) (2004/2221(INI)). Τον λόγο έχει ο εισηγητής, κ. Catania. 
<SPEAKER ID="302" LANGUAGE="IT" NAME="Catania (GUE/NGL )," AFFILIATION="εισηγητής">
<P>
Τα στοιχεία που έχουμε στη διάθεσή μας μάς επιτρέπουν να επιχειρήσουμε μια πιο ουσιαστική προσέγγιση. Αναφέρομαι ειδικότερα στα στοιχεία που μας παρέχει το Ευρωπαϊκό Κέντρο Παρακολούθησης Ναρκωτικών και Τοξικομανίας με έδρα τη Λισαβόνα. Ως γνωστόν, εκτός από την επιστημονική τους αξία, τα στοιχεία αυτά είναι αποδεδειγμένης αξιοπιστίας. Η έκθεση για το 2004 του Παρατηρητηρίου της Λισαβόνας αναφέρει ότι η κατάσταση όσον αφορά τον αριθμό των θανάτων από ηρωίνη και τους χρήστες ηρωίνης στην Ευρώπη είναι σε γενικές γραμμές σταθερή, αλλά δεν παρατηρείται μείωση των μολύνσεων από HIV, οι οποίες αντιθέτως αυξάνονται σε ορισμένα κράτη μέλη, ότι η κατανάλωση κοκαΐνης αυξάνεται στην πλειοψηφία των κρατών μελών, ότι η κάνναβη είναι το πιο διαδεδομένο ναρκωτικό με το 20% και πλέον των ευρωπαίων πολιτών να έχει κάνει ή να κάνει χρήση και ότι η χρήση του ναρκωτικού έκσταση φτάνει ή ίσως ξεπερνά τη χρήση των αμφεταμινών. Όλα αυτά αποδεικνύουν πέραν πάσης αμφιβολίας ότι οι στρατηγικές που εφαρμόσθηκαν έως τώρα δεν είχαν θετικά αποτελέσματα.
<P>
Όσον αφορά την κατανάλωση ναρκωτικών στις φυλακές, το Παρατηρητήριο αναφέρει ότι στο περιβάλλον των φυλακών οι χρήστες ναρκωτικών υπερβαίνουν τον μέσο όρο, ότι η κατανάλωση ναρκωτικών μεταξύ των κρατουμένων κυμαίνεται από 22% έως 86% αναλόγως με τη σύνθεση, τη φυλακή και τη χώρα, και ότι οι φυλακές είναι περιβάλλον υψηλού κινδύνου για την εξάπλωση μολυσματικών ασθενειών.
<P>
Τέλος, όσον αφορά το εμπόριο ναρκωτικών, η Europol αναφέρει ότι το εμπόριο των ναρκωτικών αντιπροσωπεύει περίπου το 2%-5% του παγκόσμιου ΑΕγχΠ, το οποίο καταλήγει απευθείας στα χέρια των εμπόρων και των μεγάλων εγκληματικών οργανώσεων του πλανήτη. Η αμερικανική υπηρεσία καταπολέμησης των ναρκωτικών εκτιμά ότι το 2005 το Αφγανιστάν θα εξαγάγει πάνω από 5 000 τόνους οπίου, εκ των οποίων το 95% θα καταλήξει στην Ευρώπη. Αυτό αποδεικνύει ότι το σχέδιο δράσης που ενέκρινε ο ΟΗΕ το 1998 δεν είχε θετικά αποτελέσματα, ιδίως αν λάβουμε υπόψη τη σημασία του εμπορίου ναρκωτικών για τη χρηματοδότηση του οργανωμένου εγκλήματος και της τρομοκρατίας. Μια σημαντική προσωπικότητα όπως ο εισαγγελέας D'Ambrosio μας εξήγησε ότι για τη χρηματοδότηση της επίθεσης στη Μαδρίτη, οι τρομοκράτες της Αλ Κάιντα αντάλλαξαν 250 κιλά χασίς με εκρηκτικά.
<SPEAKER ID="303" LANGUAGE="FR" NAME="Frattini," AFFILIATION="Επιτροπή">
<P>
   . Κύριε Πρόεδρε, κύριε Catania, η νέα στρατηγική για τα ναρκωτικά, της περιόδου 2005-2012, που πρόκειται να εγκριθεί από το Ευρωπαϊκό Συμβούλιο είναι, όπως γνωρίζετε, η πρώτη που έχει ως πλαίσιο τη διευρυμένη Ένωση. Βασίζεται σε αξιολόγηση της προηγούμενης στρατηγικής την οποία πραγματοποίησε η Επιτροπή τον Οκτώβριο.
<P>
Η ευρωπαϊκή προσέγγιση, που υποστηρίζει την ισορροπία ανάμεσα στα μέτρα μείωσης της ζήτησης και μείωσης της προσφοράς καλύπτει, έτσι, 25 χώρες. Αυτή η στρατηγική ανταποκρίνεται με σαφήνεια στην αναγκαιότητα ενίσχυσης, αφενός, του συντονισμού σε επίπεδο Ευρωπαϊκής Ένωσης και, αφετέρου, στο να καταστήσει περισσότερο ορατές τις προσπάθειες της Ευρωπαϊκής Ένωσης στις τρίτες χώρες. Οι μεγάλοι στόχοι που εμπεριέχονται στη στρατηγική θα μεταφραστούν σε συγκεκριμένες δράσεις στα δύο διαδοχικά τετραετή σχέδια δράσης, τα οποία θα υποβάλει αντίστοιχα η Επιτροπή, όπως γνωρίζετε, στις αρχές του 2005 και στις αρχές του 2009 αντίστοιχα.
<P>
Η Επιτροπή προγραμματίζει την έγκριση της πρότασής της σχετικά με το σχέδιο δράσης τον Φεβρουάριο του 2005. Θεωρεί ότι η συμβολή του Κοινοβουλίου σε έναν τομέα όπως αυτός των ναρκωτικών είναι ουσιώδους σημασίας, προκειμένου η ευρωπαϊκή πολιτική να πλησιάσει τους πολίτες. Με άλλα λόγια, χρειάζεται μια κοινή ευρωπαϊκή πολιτική στρατηγική. Η Επιτροπή, και μπορώ να σας το διαβεβαιώσω, θα είναι αταλάντευτη στη δέσμευσή της. 
<SPEAKER ID="304" LANGUAGE="NL" NAME="Brepoels (PPE-DE )," AFFILIATION="εξ ονόματος της Ομάδας">
<SPEAKER ID="305" LANGUAGE="EN" NAME="Moraes (PSE )," AFFILIATION="εξ ονόματος της Ομάδας">
<P>
Η παρούσα έκθεση –η οποία έχει τροποποιηθεί αρκετά με περίπου 106 τροπολογίες στην επιτροπή– δείχνει δύο πράγματα. Το ένα είναι ότι υπάρχει ενεργό ενδιαφέρον στο Κοινοβούλιο για μια στρατηγική της ΕΕ σχετικά με την καταπολέμηση των ναρκωτικών. Δεύτερον, όλοι γνωρίζουμε ως βουλευτές ότι υπάρχει πολύ έντονη επιθυμία του κοινού για μια στρατηγική της ΕΕ. Ποια, λοιπόν, θα είναι αυτή η στρατηγική; Η απάντηση σε αυτήν την ερώτηση βρίσκεται σε μεγάλο βαθμό σε αυτήν την έκθεση. Για παράδειγμα, στην έκθεση αυτή δεν συζητάμε για το αν θα είμαστε αυστηροί ή ελαστικοί στο θέμα των ναρκωτικών, αλλά για την εξέταση έξυπνων στρατηγικών μείωσης της βλάβης. Γνωρίζουμε τη σύνδεση μεταξύ της χρήσης ναρκωτικών και του ιού HIV. Αν την αγνοήσουμε στο Κοινοβούλιο, τότε θα έχουμε περισσότερες βλάβες, περισσότερη εγκληματικότητα και περισσότερη δυστυχία.
<P>
Στην έκθεση αυτή καλούμε επίσης τις κυβερνήσεις και τα εθνικά κοινοβούλια να λάβουν αποτελεσματικότερα μέτρα για την παρεμπόδιση της εισόδου των ναρκωτικών στις φυλακές. Ο κ. Catania τόνιζε συνεχώς το θέμα αυτό, καθώς συχνά αγνοείται στα κράτη μέλη. Εναπόκειται σε εμάς στην Ευρωπαϊκή Ένωση να αντιμετωπίσουμε ορισμένα από τα δύσκολα θέματα των κρατών μελών, στα οποία τα κράτη μέλη δεν δίνουν αρκετή έμφαση ορισμένες φορές. Οι φυλακές πολλαπλασιάζουν τώρα τις επιπτώσεις των προβλημάτων που προκαλούν τα ναρκωτικά. Όσοι βγαίνουν από τις φυλακές διαπράττουν περισσότερα εγκλήματα. Πρόκειται για ένα σοβαρό θέμα για την Ευρωπαϊκή Ένωση. Υπάρχει έντονη επιθυμία του κοινού για αντιμετώπιση των ναρκωτικών τόσο από εμάς ως βουλευτές όσο και από την Επιτροπή με μια αποτελεσματική στρατηγική επί των θεμάτων καταπολέμησης των ναρκωτικών.
<SPEAKER ID="306" LANGUAGE="NL" NAME="In 't Veld (ALDE )," AFFILIATION="εξ ονόματος της Ομάδας">
<P>
   . Κύριε Πρόεδρε, εάν μπορούσα να σταματήσω τη χρήση ναρκωτικών καταψηφίζοντας αυτήν την έκθεση, θα το έκανα αμέσως, όμως αυτό, δυστυχώς, δεν είναι λύση. Καλώ, λοιπόν, το Σώμα να στηρίξει αυτήν την έκθεση, διότι είναι εξαιρετική και θαρραλέα. Ποιος είναι ο στόχος της; Νομίζω ότι όλοι συμφωνούμε ως προς αυτό. Άκουσα επίσης την κ. Brepoels, και στηρίξαμε πολλές από τις τροπολογίες της.
<P>
Η έκθεση υιοθετεί ρεαλιστική και πραγματιστική προσέγγιση και οφείλω να πω, με κάθε ειλικρίνεια, ότι την ερμήνευσα με τελείως διαφορετικό τρόπο από την κ. Brepoels. Πραγματικά, δεν νομίζω ότι αποκλείει την καταστολή από τις διαθέσιμες επιλογές. Είναι γεγονός ασφαλώς –και αυτό ισχύει επίσης για την ολλανδική πολιτική, η οποία είναι ευρέως παρεξηγημένη- ότι η καταστολή θα πρέπει να είναι συγκεκριμένη και αποτελεσματική. Ο σκληρός πόλεμος που διεξάγουν οι ΗΠΑ κατά των ναρκωτικών δεν έχει συμβάλει διόλου στη μείωση της χρήσης των ναρκωτικών ουσιών, αλλά αντίθετα έχει γεμίσει τις τσέπες των μεγαλεμπόρων ναρκωτικών.
<SPEAKER ID="307" LANGUAGE="IT" NAME="Agnoletto (GUE/NGL )," AFFILIATION="εξ ονόματος της Ομάδας">
<P>
Αντιθέτως, το παρόν σχέδιο αποσκοπεί κατά κύριο λόγο στην προστασία της υγείας των ανθρώπων. Να γιατί οι στρατηγικές μείωσης των επιπτώσεων είναι απαραίτητες. Μόνον εάν κρατήσουμε στη ζωή τους ανθρώπους που σήμερα δεν μπορούν ή δεν θέλουν να σταματήσουν τη χρήση ναρκωτικών, μπορούμε να ελπίζουμε ότι στο μέλλον θα κατορθώσουν να απαλλαγούν από κάθε μορφή εξάρτησης. Ας μην λησμονούμε ότι η πλειοψηφία των θανάτων οφείλονται στο AIDS και σε καρδιοπάθειες, σε παθολογικές δηλαδή καταστάσεις που συνδέονται με τον τρόπο λήψης των ναρκωτικών.
<SPEAKER ID="308" LANGUAGE="NL" NAME="Blokland (IND/DEM )," AFFILIATION="εξ ονόματος της Ομάδας">
<P>
   . Κύριε Πρόεδρε, συζητούμε σήμερα την αμφιλεγόμενη έκθεση του κ. Catania με θέμα τη στρατηγική της ΕΕ για την καταπολέμηση των ναρκωτικών, βασικό σημείο της οποίας είναι η πάταξη των ναρκωτικών και όχι η προώθησή τους. Κρίνοντας από τον τίτλο της έκθεσης, μάλλον συμφωνούμε ως προς αυτό.
<SPEAKER ID="309" LANGUAGE="EN" NAME="Crowley (UEN )," AFFILIATION="εξ ονόματος της Ομάδας">
<P>
Οι αναφορές στις μεθόδους “μείωσης της βλάβης” κλπ. αποτελούν κατάχρηση της αγγλικής γλώσσας. Πρόκειται για τρόπους διευκόλυνσης. Παρά τα όσα λέγονται και παρά τις καλές προθέσεις, είναι λάθος να αναφέρεται ότι τα ποσοστά θνησιμότητας από AIDS μπορούν να μειωθούν μέσω της αντικατάστασης των βελόνων. Ένας χρήστης πάντα θα χρησιμοποιεί και άλλες βελόνες και θα τις δίνει σε άλλους χρήστες.
<P>
Ο μόνος τρόπος για να σταματήσουμε τον εθισμό των τοξικομανών είναι να τους σταματήσουμε από το να χρησιμοποιούν ναρκωτικά. Ο μόνος τρόπος να εμποδίσουμε την υποτροπή τους στον εθισμό είναι να εξαλείψουμε την ανάγκη τους για ναρκωτικά. Αν δυσπιστείτε σε αυτά που λέω, μην κάνετε τον κόπο να εξετάσετε τα χαρακτηριζόμενα ως “παράνομα ναρκωτικά”. Πάρτε ως παράδειγμα τα νόμιμα ναρκωτικά που διατίθενται στην Ευρώπη –αλκοόλ και τσιγάρα– και δείτε τις βλάβες που προκαλούν. Ο κ. Moraes αναφέρθηκε νωρίτερα στον όλεθρο που προκαλεί στους δρόμους η εγκληματικότητα που συνδέεται με τα ναρκωτικά. Δείτε τον όλεθρο που προκαλεί το αλκοόλ –ένα νόμιμο ναρκωτικό– στους δρόμους κάθε πόλης της δυτικής Ευρώπης. Αν πάμε προς την κατεύθυνση της νομιμοποίησης και της μείωσης των βλαβών, όπως προτείνει η έκθεση αυτή, τότε θα δούμε το πρόβλημα να επιδεινώνεται στο εκατονταπλάσιο στις πόλεις μας.
<SPEAKER ID="310" LANGUAGE="SV" NAME="Cederschiöld (PPE-DE )." AFFILIATION="">
<P>
Οι περισσότεροι Σουηδοί, ιδίως οι γονείς, υποστηρίζουν τη δεύτερη προσέγγιση. Τη μεγαλύτερη προτεραιότητα στο ποινικό δίκαιο έχει δηλαδή η πρόληψη και η καταπολέμηση των ναρκωτικών. Μας ξενίζει ιδιαίτερα το γεγονός ότι υπάρχουν άνθρωποι, όπως ο κ. Catania, οι οποίοι υποστηρίζουν ότι η ισχύουσα πολιτική για την καταπολέμηση των ναρκωτικών αποτελεί έγκλημα εις βάρος των ανθρωπίνων δικαιωμάτων. Δεν θεωρούμε τη χρήση παράνομων ναρκωτικών ως ανθρώπινο δικαίωμα. Οι ποινές που δίδουν στους ναρκομανείς τη δυνατότητα να επιλέξουν την κοινωφελή εργασία αντί για τη φυλακή δεν συνιστούν έγκλημα εις βάρος των ανθρωπίνων δικαιωμάτων. Είναι ένας τρόπος να βοηθήσουμε τους ανθρώπους αυτούς να απαλλαχθούν από την εξάρτηση που τους έχουν προκαλέσει τα ναρκωτικά. Αυτό τόνισε και το Ευρωπαϊκό Κέντρο Παρακολούθησης Ναρκωτικών και Τοξικομανίας στη Λισαβόνα στο τέλος της συνοπτικής εισαγωγής στην έκθεσή του, την οποία νομίζω ότι ο κ. Catania πρέπει να διαβάσει.
<P>
Η Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών και οι Μετριοπαθείς σουηδοί θα καταψηφίσουμε την έκθεση του κ. Catania ακριβώς διότι τασσόμαστε υπέρ της καταπολέμησης αυτής της μάστιγας. Η προσέγγισή μας προσανατολίζεται στην απελευθέρωση των ανθρώπων από την εξάρτηση των ναρκωτικών. Δεν επιθυμούμε να τους βλέπουμε αγκιστρωμένους στα ναρκωτικά. 
<SPEAKER ID="311" LANGUAGE="NL" NAME="Meijer (GUE/NGL )." AFFILIATION="">
<P>
    Κύριε Πρόεδρε, οι επαναστάτες και αμφισβητίες νεαροί ανακάλυψαν τα ναρκωτικά τη δεκαετία του 1960. Μέχρι τότε, ναρκωτικά χρησιμοποιούσαν κρυφά οι πλούσιοι της κοινωνίας μας. Είδαν τη χρήση μαλακών ναρκωτικών ως μέρος του αγώνα τους για ελευθερία. Από τότε, η πολιτική που ακολούθησαν αρκετά κράτη στόχευε στην απομόνωση, ποινικοποίηση, και εξάρθρωση των χρηστών ναρκωτικών ουσιών. Αυτή η κατασταλτική προσέγγιση δεν εμπόδισε καθόλου τη διάδοση της χρήσης ναρκωτικών.
<P>
Η εναλλακτική λύση δεν είναι να αδιαφορήσουμε και να αποδεχθούμε ως φυσικό το κακό που προκαλούν τα ναρκωτικά στην υγεία των χρηστών και την όχληση που προκαλούν σε άλλους, όπως εξάλλου συμβαίνει με το αλκοόλ και τη νικοτίνη. Δεν πρέπει να αποφύγουμε τη σύγκρουση με τους εμπόρους, οι οποίοι κερδίζουν χρήματα εκμεταλλευόμενοι τα προβλήματα άλλων ανθρώπων. Στην έκθεσή του, ο συνάδελφός μου, ο κ. Giusto Catania, έδειξε ποια είναι η σωστή κατεύθυνση για να μειώσουμε όσο το δυνατόν περισσότερο τα προβλήματα. Υποστηρίζει την τακτική, την οποία εφαρμόζουν ήδη οι Κάτω Χώρες, το Βέλγιο, η Ελβετία και κάποια μέρη της Γερμανίας, της ανοχής, της πρόληψης, της παροχής βοήθειας σε χρήστες και της διάκρισης μεταξύ των εξαρτήσεων που προκαλούν οι διάφοροι τύποι ναρκωτικών. Αντιλαμβάνομαι ότι η προσέγγιση αυτή προσκρούει στις συγκινησιακές αντιρρήσεις που προβάλλουν όσοι αυταπατώνται ότι θα μπορέσουν να εξαλείψουν τα ναρκωτικά ποινικοποιώντας τους χρήστες. Αυτό, όμως, είχε μέχρι τώρα ως αποτέλεσμα απλώς και μόνο την αντίσταση απέναντι στην έλλειψη ελευθερίας. Για αυτόν τον λόγο, απαιτείται ευρεία στήριξη της εναλλακτικής πρότασης. 
<SPEAKER ID="312" LANGUAGE="SV" NAME="Goudin (IND/DEM )." AFFILIATION="">
<SPEAKER ID="313" LANGUAGE="PT" NAME="Coelho (PPE-DE )." AFFILIATION="">
<P>
    Κύριε Πρόεδρε, κύριε Frattini, κυρίες και κύριοι, η έκθεση που μας παρουσίασε σήμερα ο κ. Catania αμφισβητεί την πολιτική μηδενικής ανοχής και απαγόρευσης που εφαρμόζουν τα κράτη μέλη. Στόχος του εισηγητή είναι η τροποποίηση της ισχύουσας στρατηγικής και δεν θα πρέπει να εκπλήσσει κανέναν το γεγονός ότι καταψηφίσαμε την έκθεση.
<P>
Ο κ. Catania αναφέρθηκε στην έκθεση του Ευρωπαϊκού Κέντρου Παρακολούθησης Ναρκωτικών και Τοξικομανίας. Ο κ. Estievenart συναντήθηκε μαζί μας τον περασμένο μήνα και τόνισε ότι υπάρχουν θετικές ενδείξεις ότι έχει επιτελεστεί πρόοδος όσον αφορά τη μείωση ορισμένων εκ των χειρότερων συνεπειών της χρήσης ναρκωτικών ουσιών. Δήλωσε ότι ο αριθμός των θανάτων λόγω ναρκωτικών έχει αρχίσει να μειώνεται, ότι η χρήση της ηρωίνης σε ορισμένες χώρες έχει σταθεροποιηθεί, ότι μειώνεται η εμφάνιση του ιού του AIDS σε χρήστες και ότι έχει εντατικοποιηθεί η χρήση μέτρων για τη μείωση της βλάβης που προκαλούν τα ναρκωτικά και ότι, στο μεγαλύτερο μέρος της Ευρώπης, οι χρήστες έχουν καλύτερη πρόσβαση σε θεραπεία και υγειονομική φροντίδα. Από τα ανωτέρω προκύπτει σαφώς ότι δεν ήταν μάταιες όλες οι προσπάθειες μας.
<SPEAKER ID="314" LANGUAGE="SV" NAME="Carlshamre (ALDE )." AFFILIATION="">
<P>
Σύμφωνα με την έκθεση του κ. Catania, η κατασταλτική πολιτική έχει αποτύχει. Τα στοιχεία που δημοσίευσε πριν από δύο εβδομάδες το Ευρωπαϊκό Κέντρο Παρακολούθησης Ναρκωτικών και Τοξικομανίας είναι ξεκάθαρα. Σε χώρες όπως η Σουηδία, όπου εφαρμόζεται κατασταλτική πολιτική, το 7% των παιδιών 15 ετών κάνει χρήση κάνναβης. Στη Μεγάλη Βρετανία, το 42,5% όλων των αγοριών 15 ετών κάνει χρήση κάνναβης. Η κατασταλτική πολιτική έχει οδηγήσει σε δραματική μείωση ιδίως του αριθμού των νέων χρηστών.
<P>
Σύμφωνα με τον κ. Catania, τα ελαφρά ναρκωτικά δεν είναι επικίνδυνα. Σύμφωνα με τα νέα στοιχεία του Κέντρου Παρακολούθησης, υπάρχει αυξανόμενος κίνδυνος για εμφάνιση διαφόρων σωματικών και διανοητικών προβλημάτων όπως κατάθλιψη, ψυχώσεις και σχιζοφρένεια.
<P>
Επί του παρόντος, εκπονείται αναθεώρηση της ευρωπαϊκής πολιτικής για την καταπολέμηση των ναρκωτικών. Σε χώρες όπως οι Κάτω Χώρες, παρατηρείται επίσης αλλαγή στάσης τα τελευταία δέκα χρόνια. Σήμερα, στη χώρα έχει απομείνει μόνο το ένα τρίτο των λεγόμενων “coffee shops”. Ο ολλανδός υπουργός Δικαιοσύνης δήλωσε ότι οι Κάτω Χώρες θα αναγκαστούν ενδεχομένως να αλλάξουν πολιτική. Υπάρχουν αρκετές ελπίδες για αλλαγή κατεύθυνσης. Όσοι επιθυμούν τη μείωση των ναρκωτικών στην Ευρώπη, πρέπει να καταψηφίσουν την έκθεση Catania. 
<SPEAKER ID="315" LANGUAGE="SV" NAME="Svensson (GUE/NGL )." AFFILIATION="">
<SPEAKER ID="316" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί την Τετάρτη, στις 12.00. 
<SPEAKER ID="317" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη σύσταση για τη δεύτερη ανάγνωση (A6-0049/2004), εξ ονόματος της Επιτροπής Περιβάλλοντος, Δημόσιας Υγείας και Ασφάλειας των Τροφίμων, σχετικά με την κοινή θέση του Συμβουλίου ενόψει της έγκρισης κανονισμού του Ευρωπαϊκού Κοινοβουλίου και του Συμβουλίου που αφορά τα ανώτατα όρια καταλοίπων φυτοφαρμάκων μέσα ή πάνω στα τρόφιμα και τις ζωοτροφές φυτικής και ζωικής προέλευσης και για την τροποποίηση της οδηγίας 91/414/ΕΟΚ του Συμβουλίου (9262/1/2004 - C6-0110/2004 - 2003/0052(COD)) (εισηγητής: ο κ. R. Sturdy). Τον λόγο έχει ο εισηγητής, κ. Sturdy. 
<SPEAKER ID="318" LANGUAGE="EN" NAME="Sturdy (PPE-DE )," AFFILIATION="εισηγητής">
<P>
   .  Κύριε Πρόεδρε, θα ήθελα να ξεκινήσω εκφράζοντας τη χαρά μου που βρίσκομαι εδώ και ελπίζω αύριο μετά την ψηφοφορία να καταλήξουμε σε συμφωνία. Βλέπω ότι ο κ. Jørgensen είναι εδώ, και θα ήθελα να αναφερθώ στον τρόπο με τον οποίο εργάστηκε το Κοινοβούλιο. Ο κ. Jørgensen εμφανίστηκε πολύ αργότερα, καθώς είναι νέος βουλευτής. Οι συνάδελφοί μου από τις Ομάδες των Φιλελεύθερων, των Σοσιαλιστών και των Πράσινων συνεργάστηκαν πολύ στενά για την έκθεση αυτή. Τους ευχαριστώ γιατί μου πρόσφεραν μια θέση ισχύος κατά τις διαπραγματεύσεις με το Συμβούλιο και αυτή είναι μια θέση στην οποία στοχεύουμε όλοι μας σε αυτό το σεβαστό Σώμα, ώστε να μπορούμε να προωθούμε τις θέσεις μας.
<P>
Ποιο είναι το θέμα αυτής της έκθεσης; Η ιδέα ήταν να θεσπιστεί ένα κεντρικό εναρμονισμένο σύστημα για τον έλεγχο συγκεκριμένων τύπων χημικών και τον ορισμό των επιπέδων ΑΟΚ –ανώτατα όρια καταλοίπων– των χημικών στα τρόφιμα. Εκείνο που δεν μου διέφυγε, αλλά μπορεί κάλλιστα να διέφυγε από άλλους βουλευτές, είναι ότι η έκθεση αυτή αποτελεί προάγγελο της οδηγίας REACH, η οποία θα είναι μία από τις μεγαλύτερες εκθέσεις που έχουν κατατεθεί στο Κοινοβούλιο. Αν μπορέσουν να την χειριστούν με τον τρόπο που την χειριστήκαμε εμείς –λέω “εμείς” γιατί όλοι οι συνάδελφοι, όπως ανέφερα και νωρίτερα, εργαστήκαμε μαζί– τότε θα βρεθούμε σε εξαιρετικά ισχυρή θέση.
<P>
Είναι ενδιαφέρον το γεγονός ότι η βρετανίδα υπουργός Γεωργίας, κ. Beckett, δήλωσε ότι εκείνη θα αποφασίσει πότε μπορούν οι αγρότες να πάνε στα κτήματα ή πότε έχει πολύ υγρασία ή βρέχει. Απορώ πώς ακριβώς θα το καταφέρει αυτό. Ωστόσο, είναι σημαντικό να μην φέρουμε τις κυβερνήσεις ή τις χώρες σε μειονεκτική θέση σε σχέση με άλλα κράτη μέλη. Αυτός είναι ο λόγος για τον οποίο καταρτίστηκε αυτή η νομοθεσία. Είναι εφαρμόσιμη, είναι ένας καλός κανονισμός. Σε περίπτωση που τα κοινά ψηφίσματα για τα οποία συμφωνήσαμε δεν εγκριθούν, η Ομάδα ΕΛΚ-ΕΔ έχει καλυφθεί, αλλά πιστεύω ότι όλες οι κοινές τροπολογίες θα εγκριθούν αύριο. Προσβλέπω στην εφαρμογή της νομοθεσίας από τα κράτη μέλη και στην καλή λειτουργία της. 
<SPEAKER ID="319" LANGUAGE="EN" NAME="Κυπριανού" AFFILIATION="Επιτροπή">
<P>
Πλησιάζουμε στην ολοκλήρωση αυτού του σχεδίου. Είναι η κατάλληλη στιγμή να αναγνωρίσουμε τις προσπάθειες όλων των κομμάτων και ειδικά να ευχαριστήσουμε τον εισηγητή, κ. Sturdy, για τον τρόπο με τον οποίο χειρίστηκε αυτόν τον φάκελο και για τον χρόνο και την προσπάθεια που κατέβαλε για την εκπόνηση της έκθεσής του. 
<SPEAKER ID="320" LANGUAGE="DE" NAME="Klaß (PPE-DE )," AFFILIATION="εξ ονόματος της Ομάδας">
<P>
Ευχαριστώ τον κ. Sturdy για την εργασία του που διήρκεσε πολλούς μήνες και για αυτόν τον καλό συμβιβασμό τον οποίο επιτύχαμε. 
<SPEAKER ID="321" LANGUAGE="DA" NAME="Jørgensen (PSE )," AFFILIATION="εξ ονόματος της Ομάδας">
<P>
   . Κύριε Πρόεδρε, θα ήθελα καταρχάς να ευχαριστήσω τον κ. Sturdy. Νομίζω ότι η συνεργασία μας ήταν εποικοδομητική και ότι διεξήχθη σε ευχάριστη και εγκάρδια ατμόσφαιρα. Θα ήθελα να ευχαριστήσω και τους άλλους “σκιώδεις” εισηγητές. Θα ήθελα, τέλος, να ευχαριστήσω την Επιτροπή και το Συμβούλιο για τη σωστή καθοδήγηση και τις συμβουλές που μας έδωσαν. Χαίρομαι που μου δίδεται η ευκαιρία να εκφωνήσω τον πρώτο μου λόγο στην Ολομέλεια για ένα θέμα τόσο σημαντικό όσο αυτό. Θεωρώ ουσιαστικά αυτό το νομοσχέδιο ως παράδειγμα του τι μπορεί να επιτύχει η ΕΕ. Θα διασφαλίσουμε πολλά με αυτό το σχέδιο, εάν εγκριθεί με τη μορφή με την οποία επιθυμούμε να εγκριθεί.
<P>
Πρώτον, θέλω να πω ότι δόθηκε ιδιαίτερη προσοχή σε ιδιαίτερα ευάλωτες ομάδες. Δεν είναι το ίδιο να συντάσσεις νομοθεσία για γερούς, υγιείς και γεμάτους ενέργεια ανθρώπους, όπως ο κ. Sturdy και εγώ. Αυτό είναι εύκολο φυσικά. Πρέπει, όμως, να υπάρχει νομοθεσία και για πιο ευάλωτες ομάδες όπως είναι τα παιδιά, τα νεογέννητα και τα έμβρυα. Μπορώ να πω με μεγάλη μου χαρά ότι τα καταφέραμε και σε αυτόν τον τομέα.
<SPEAKER ID="322" LANGUAGE="SV" NAME="Ek (ALDE )," AFFILIATION="εξ ονόματος της Ομάδας">
<SPEAKER ID="323" LANGUAGE="EN" NAME="McAvan (PSE )." AFFILIATION="">
<P>
Σε μια πρόσφατη δημοσκόπηση, το 77% των Βρετανών δήλωσαν ότι ανησυχούν για τα φυτοφάρμακα στα τρόφιμα και συνεπώς, όπως ανέφεραν όλοι, αυτό που κάνουμε εδώ είναι σύμφωνο με την κοινή γνώμη. Είμαι ιδιαίτερα ικανοποιημένη για το γεγονός ότι έχουμε επιτύχει συμβιβασμό και ότι συμφωνούμε σε πολλά βασικά σημεία.
<P>
Υπάρχουν δύο θέματα που με απασχολούν ιδιαίτερα και με χαρά διαπιστώνω ότι έχουμε διασφαλίσει την αντιμετώπισή τους. Το πρώτο είναι οι σωρευτικές και συνεργειακές επιπτώσεις: οι επιπτώσεις κοκτέιλ. Αναφέρθηκε ότι επί του παρόντος δεν υπάρχει διαθέσιμη μεθοδολογία για την αξιολόγηση αυτών των επιπτώσεων, αλλά πρόκειται για επιπτώσεις οι οποίες, όπως προκύπτει από την έρευνα, αποτελούν τη ρίζα των προβλημάτων μας. Με ιδιαίτερη ικανοποίηση άκουσα τον Επίτροπο να αναφέρει ότι θα προωθήσει αυτήν την έρευνα και θα υποστηρίξει το Κοινοβούλιο, ώστε να διασφαλιστεί ότι θα διεξαχθεί περαιτέρω έρευνα για τα σωρευτικά αποτελέσματα. Αυτός είναι ο λόγος για τον οποίο κατέθεσα την τροπολογία επί της αιτιολογικής σκέψης 5. Ένα πρόβλημα είναι ότι πολλοί εμπειρογνώμονες αναφέρουν πως αυτές οι σωρευτικές επιπτώσεις είναι αβάσιμες, αλλά δεν έχουμε κανένα στοιχείο ούτε για να το αποδείξουμε ούτε για να το διαψεύσουμε αυτό. Πρέπει να διεξαγάγουμε αυτήν την έρευνα, είναι πολύ σημαντικό.
<P>
Το δεύτερο θέμα που αναφέρθηκε από τον κ. Jørgensen αφορά τις επιπτώσεις στα παιδιά και τα έμβρυα. Πολλές έρευνες υποδεικνύουν ότι παιδιά και έμβρυα έχουν επηρεαστεί κατά κάποιον τρόπο είτε από φυτοφάρμακα είτε από χημικά στο περιβάλλον μας. Σε ένα πρόσφατο ραδιοφωνικό πρόγραμμα για τα χημικά, πραγματοποιήθηκε μια σειρά δοκιμών σε μια γιαγιά, μια μητέρα και μια εγγονή. Οι δοκιμές αυτές υπέδειξαν ότι το ανώτατο όριο χημικών δεν βρέθηκε στη γιαγιά –η οποία είχε ζήσει στα ανώτατα όρια μόλυνσης στους δρόμους μας κατά τις δεκαετίες του ’30, του ’40 και του ’50– αλλά στην εγγονή που ήταν 15 ετών. Βρήκαν στο αίμα της χημικά που είχαν απαγορευθεί πολλά χρόνια πριν. Γνωρίζουμε ότι ορισμένες από αυτές τις ουσίες προσλαμβάνονται μέσω των φυτοφαρμάκων. Είναι εξαιρετικά σημαντικό να αρχίσουμε να εξετάζουμε όχι μόνο τις δοκιμές σε ενήλικες αλλά και τις δοκιμές σε παιδιά και τις επιπτώσεις στα έμβρυα μέσα στη μήτρα.
<P>
Η εμπιστοσύνη των πολιτών στην ασφάλεια των τροφίμων και στις προδιαγραφές των τροφίμων είναι πολύ χαμηλή. Στην έρευνα που ανέφερα προηγουμένως, περισσότεροι από το 50% των Βρετανών δήλωσαν ότι δεν πιστεύουν πως οι διαβεβαιώσεις της κυβέρνησης για τα φυτοφάρμακα είναι ακριβείς. Κατά συνέπεια, πρέπει να διορθώσουμε την κατάσταση. Η επιστημονική έρευνα υποδεικνύει ότι τα εισαγόμενα προϊόντα έχουν περισσότερα φυτοφάρμακα από τα προϊόντα που καλλιεργούνται εντός της ΕΕ. Πρόκειται για μια εξαιρετικά σημαντική νομοθεσία. Είμαι ιδιαίτερα ευγνώμων στον κ. Sturdy, τον κ. Jørgensen και σε όλους εκείνους, από την Επιτροπή και το Συμβούλιο, οι οποίοι εργάστηκαν πολύ σκληρά για να επιτευχθεί ένας συμβιβασμός που μπορούμε να υποστηρίξουμε όλοι αύριο. 
<SPEAKER ID="324" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί την Τετάρτη, στις 12.00. 
<SPEAKER ID="325" LANGUAGE="" NAME="" AFFILIATION="(Η συνεδρίαση λήγει στις 23.00)">
