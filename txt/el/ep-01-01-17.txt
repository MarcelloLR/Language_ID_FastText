<CHAPTER ID=1>
Χρήση απεμπλουτισμένου ουρανίου στη Βοσνία και το Κοσσυφοπέδιο ("Σύνδρομο των Βαλκανίων")
<SPEAKER ID=1 NAME="Πρόεδρος">
Η ημερήσια διάταξη προβλέπει τις δηλώσεις του Συμβουλίου και της Επιτροπής, σχετικά με τη χρήση απεμπλουτισμένου ουρανίου στη Βοσνία και το Κοσσυφοπέδιο.
<P>
Δίνω αμέσως το λόγο στον Προεδρεύοντα του Συμβουλίου, κ. Danielsson.

<SPEAKER ID=2 NAME="Danielsson">
Κυρία Πρόεδρε, αξιότιμοι βουλευτές και μέλη της Ευρωπαϊκής Επιτροπής, οι πληροφορίες σχετικά με τους κινδύνους για τη δημόσια υγεία και για το προσωπικό των ειρηνευτικών αποστολών στα Βαλκάνια καθώς και οι ενδεχόμενες συνέπειες στο περιβάλλον από τη χρήση απεμπλουτισμένου ουρανίου έχουν προξενήσει έντονη ανησυχία στην Ευρώπη. Η ανησυχία αυτή θα πρέπει να ληφθεί υπόψη πάρα πολύ σοβαρά. Το ζήτημα θα πρέπει να εξετασθεί από οργανώσεις και ιδρύματα που έχουν τις αναγκαίες γνώσεις στον τομέα αυτόν.
<P>
Πέρυσι τον Νοέμβριο αντιπρόσωποι του περιβαλλοντικού προγράμματος του ΟΗΕ (UNEP) και της Διεθνούς Επιτροπής Ατομικής Ενέργειας (ΙΑΕΑ) πραγματοποίησαν επίσκεψη στο Κοσσυφοπέδιο. Η UNEP ασχολείται τον τελευταίο καιρό με την εκπόνηση μίας έκθεσης για τις τοξικολογικές και ραδιολογικές συνέπειες από τη χρήση απεμπλουτισμένου ουρανίου στα Βαλκάνια. Προσβλέπουμε με ενδιαφέρον στην έκθεση αυτή καθώς και στην έκθεση την οποία εκπονεί αυτή την περίοδο η Παγκόσμια Οργάνωση Υγείας (ΠΟΥ) για το ίδιο ζήτημα.
<P>
Το ζήτημα των ενδεχόμενων κινδύνων για την υγεία των στρατιωτών που συμμετέχουν στις ειρηνευτικές αποστολές στα Βαλκάνια εμπίπτει πρώτα από όλα στις αρμοδιότητες του ΝΑΤΟ και των συμμετεχόντων κρατών. Τα κράτη μέλη της Ένωσης που συμμετέχουν σε αυτές τις αποστολές συμμετέχουν μετά από απόφαση που έλαβαν τα ίδια. Προκειμένου να υπάρχει όσο το δυνατόν περισσότερη διαφάνεια στο ζήτημα είναι απαραίτητη η ανταλλαγή απόψεων εντός των σχετικών οργάνων του Συμβουλίου. Θα πραγματοποιηθεί συζήτηση κατά το γεύμα του Συμβουλίου Γενικών Υποθέσεων την 22α Ιανουαρίου.
<P>
Το ζήτημα αυτό μας θυμίζει επίσης πόσο σημαντικό είναι να συζητούνται οι συνέπειες στο περιβάλλον και στην υγεία από τις προσπάθειες διαχείρισης στρατιωτικών κρίσεων καθ' ην στιγμή η ΕΕ αναπτύσσει το δυναμικό της για διαχείριση κρίσεων. Πρόκειται για ένα αναπόσπαστο τμήμα των δραστηριοτήτων μίας οργάνωσης που διαχειρίζεται κρίσεις, και τέτοιες δραστηριότητες πραγματοποιούνται τόσο εντός του ΝΑΤΟ και της ΔΕΕ όσο και στα πλαίσια του ΟΗΕ.
<P>
Το ζήτημα των ενδεχόμενων επιπτώσεων στο περιβάλλον και στη δημόσια υγεία από τη χρήση απεμπλουτισμένου ουρανίου μας κάνει επιπλέον να συνειδητοποιήσουμε κάτι εξαιρετικά σημαντικό: τα γενικότερα προβλήματα του περιβάλλοντος στα Βαλκάνια. Ο πληθυσμός στο Κοσσυφοπέδιο, τη Γιουγκοσλαβία και τις άλλες χώρες που έχουν πληγεί από τον πόλεμο στα Βαλκάνια έχει εκτεθεί σε σκληρές δοκιμασίες με τραγικές και μακροχρόνιες συνέπειες. Είναι προς το συμφέρον ολόκληρης της Ευρώπης να αντιμετωπίσει τις συνέπειες αυτές σε συνεργασία με τις κυβερνήσεις της περιοχής, οι οποίες είναι όλες δημοκρατικές και φιλειρηνικές. Η ΕΕ μέσω του προγράμματος ενίσχυσης της Ευρωπαϊκής Επιτροπής συνδράμει τις προσπάθειες των χωρών της περιοχής να αντιμετωπίσουν τα περιβαλλοντικά τους προβλήματα.

<SPEAKER ID=3 LANGUAGE="ES" NAME="Solana">
Κυρία Πρόεδρε, κυρίες και κύριοι, σας ευχαριστώ εκ βάθους καρδίας για αυτήν την ευκαιρία που μου δίνετε να θίξω ένα θέμα που με αφορά άμεσα, που μας αφορά όλους, και που αποτελεί, δικαιολογημένα, την ύψιστη προτεραιότητα του Κοινοβουλίου. Είναι απολύτως δικαιολογημένο να ανησυχούμε για την υγεία των στρατιωτών μας, των κατοίκων των Βαλκανίων και του προσωπικού των κοινοτικών οργάνων, των μη κυβερνητικών οργανώσεων, των διεθνών οργανισμών και των κρατών μελών που δρουν στην περιοχή. Συμμερίζομαι, λοιπόν, την ανησυχία που εκδηλώσατε όσον αφορά την υγεία όλων αυτών των ατόμων.
<P>
Θα ήθελα, καταρχάς, να εκφράσω την αλληλεγγύη μου σε όλους όσους υποφέρουν από προβλήματα υγείας, στις οικογένειές τους και σε εκείνους που υπέκυψαν σε κάποια ασθένεια. Αυτή είναι η πραγματικότητα και όλοι αυτοί αξίζουν την καλύτερη δυνατή φροντίδα μας. Έχουν το δικαίωμα να μάθουν χωρίς καθυστέρηση την αιτία της κατάστασής τους και στο σκοπό αυτό θα αφιερώσουμε όλες τις δυνάμεις μας. Όλοι μας έχουμε καθήκον να κάνουμε ό,τι είναι απαραίτητο για να δοθούν σε όλους οι οφειλόμενες εξηγήσεις.
<P>
Κυρία Πρόεδρε, κυρίες και κύριοι, εμφανίζομαι ενώπιόν σας, με την ιδιότητα του Γενικού Γραμματέα του Συμβουλίου, αλλά επίσης ως Ανώτατος Εκπρόσωπος για την Εξωτερική Πολιτική και Πολιτική Ασφάλειας της Ένωσης. Θα προσπαθήσω να παρουσιάσω τα θέματα που σας απασχολούν από την άποψη του Συμβουλίου.
<P>
Θα ήθελα, πρώτα απ' όλα, να εκφράσω, για μία ακόμη φορά, την προσωπική μου δέσμευση και τη δέσμευση όλων των μελών του Συμβουλίου για την περιοχή των Βαλκανίων. Είμαι βέβαιος ότι όλοι τους θα κάνουν ό,τι είναι δυνατό για να συμβάλουν στην διασαφήνιση αυτής της κατάστασης.
<P>
Τα κράτη μας είναι δημοκρατικά, δεν έχουν να κρύψουν τίποτε, και πρόθεσή μας είναι να διαβιβάζουμε στο Κοινοβούλιο όλα όσα γνωρίζουμε ανά πάσα στιγμή.
<P>
Κυρία Πρόεδρε, κυρίες και κύριοι, το κεντρικό ερώτημα που τίθεται είναι να μάθουμε με ακρίβεια αν υπάρχει κάποια σχέση μεταξύ της χρήσης αυτών των πυρομαχικών και των ασθενειών που μεταδόθηκαν στα στρατεύματα ή στα μέλη των ειρηνευτικών αποστολών που προσέφεραν τις υπηρεσίες τους στα Βαλκάνια ή αν αντίθετα, αυτή η συχνότητα εμφάνισης των ασθενειών δεν διαφέρει από εκείνη που παρατηρείται στους στρατιώτες μας γενικά.
<P>
Αυτό είναι το ερώτημα στο οποίο πρέπει να απαντήσουμε.
<P>
Και για να απαντήσουμε στο ερώτημα αυτό με σαφήνεια, πρέπει να ακολουθήσουμε έναν όσο το δυνατό πιο ορθολογικό τρόπο σκέψης. Θα πρέπει να αναρωτηθούμε: αν υπήρχε ένα σύνδρομο, με την ετυμολογική έννοια του όρου, θα έπρεπε όλοι όσοι έχουν προσβληθεί να παρουσιάζουν τα ίδια συμπτώματα, και τα συμπτώματα θα έπρεπε να εξελίσσονται στον χρόνο με παρόμοιο τρόπο, και θα έπρεπε να έχουν ανάλογη κατάληξη. Αυτό θεωρείται σύνδρομο. Αυτές είναι οι ενδείξεις που πρέπει να αναζητήσουμε και που πρέπει να προσπαθήσουμε να αναλύσουμε με κάθε διαφάνεια και με κάθε σαφήνεια.
<P>
Τα συμπεράσματά μας, όλων εμάς που ενδιαφερόμαστε να λάμψει η αλήθεια, πρέπει να βασιστούν στα γεγονότα και όχι σε απλές υποθέσεις. Και για να εξετάσουμε τα γεγονότα, πρέπει να έχουμε πρόσβαση σε κάθε διαθέσιμη πληροφορία. Πρέπει να επιμείνουμε ιδιαίτερα στο άνοιγμα και την διαφάνεια μεταξύ μας. Αφού γνωρίσουμε αυτά τα γεγονότα, θα πρέπει να τα αναλύσουμε κατά τέτοιον τρόπο ώστε όλα τα αποτελέσματα που δημοσιοποιούμε να καθησυχάζουν και να εμπνέουν. Αυτό είναι το πνεύμα από το οποίο εμφορούμαστε.
<P>
Αυτό το άνοιγμα και αυτή η διαφάνεια πρέπει να είναι κοινά για όλους: πρέπει να υπάρχουν σε όλα τα κράτη μέλη της Ευρωπαϊκής Ένωσης, πρέπει να υπάρχουν μεταξύ των κρατών της Ευρωπαϊκής Ένωσης και της Ατλαντικής Συμμαχίας και μεταξύ της Ατλαντικής Συμμαχίας και των συμμάχων που έλαβαν μέρος στις ειρηνευτικές επιχειρήσεις στα Βαλκάνια. Και επίσης, λογικά, μεταξύ των κυβερνήσεων της περιοχής.
<P>
Γι' αυτό τον λόγο, κυρίες και κύριοι, η Επιτροπή Πολιτικής και Ασφάλειας της Ευρωπαϊκής Ένωσης ασχολήθηκε με το θέμα αυτό στις 9 Ιανουαρίου. Τα κράτη μέλη αντάλλαξαν τις ανησυχίες τους και τα μέτρα που έλαβε το καθένα, όπως ανέφερε η Προεδρία του Συμβουλίου. Σε γενικές γραμμές, υπήρξε συμφωνία ότι είναι η Συμμαχία, ως υπεύθυνη για τη διαχείριση της κρίσης στα Βαλκάνια, αυτή που πρέπει να αναλάβει την συλλογή όλων των πληροφοριών από όλα τα εμπλεκόμενα μέρη σχετικά με τη χρήση του απεμπλουτισμένου ουρανίου, τη θέση των στρατιωτικών δυνάμεων και όλα τα ιατρικής φύσεως δεδομένα.
<P>
Στην ίδια συνεδρίαση, όπως ήδη γνωρίζετε, η Επιτροπή εξήγησε επίσης, τα μέτρα που προέβλεπε να υιοθετήσει και είμαι βέβαιος ότι σήμερα η Επιτροπή, διαμέσου της Επιτρόπου Wallstrφm ή κάποιου άλλου εκπροσώπου της, θα μας ενημερώσει για τα μέτρα που έχουν ληφθεί.
<P>
Όσον αφορά τη Συμμαχία, θα σας πω ότι, αμέσως μόλις ανέκυψε το θέμα, επικοινώνησα προσωπικά με τον Γενικό Γραμματέα της και, έκτοτε, η επικοινωνία μας είναι συνεχής και τόσο εκείνος όσο και οι συνεργάτες του ή οι συνεργάτες του Συμβουλίου φροντίζουν να είμαστε και οι μεν και οι δε όσο το δυνατόν πιο ενημερωμένοι και εις γνώσιν όλων των γεγονότων.
<P>
Θα σας υπενθυμίσω με μεγάλη συντομία τα μέτρα που υιοθέτησε η Συμμαχία στη συνεδρίασή της της 10ης Ιανουαρίου. Κατά πρώτον, συγκάλεσε μια συνεδρίαση εθνικών στρατιωτικών ιατρικών εμπειρογνωμόνων για να έρθουν σε επαφή και να ανταλλάξουν ιδέες, εμπειρίες, στόχους κλπ. Συστήθηκε αμέσως μια ομάδα εργασίας που θα λειτουργούσε ως κέντρο ανταλλαγής πληροφοριών και στην οποία θα μπορούσαν να συμμετέχουν - θεωρώ σημαντικό να το υπογραμμίσω - όχι μόνο οι χώρες της Συμμαχίας, αλλά όλες οι χώρες που με τον ένα ή με τον άλλο τρόπο συμμετείχαν στις επιχειρήσεις για τη διατήρηση της ειρήνης.
<P>
Συμφωνήθηκε επίσης να ενταθούν οι διαβουλεύσεις με τις χώρες της περιοχής και έτσι, στις 10 Ιανουαρίου, συζητήθηκε το θέμα με τον γιουγκοσλάβο Υπουργό Εξωτερικών κ. Goran Svilanovic και του δόθηκε η διαβεβαίωση ότι όλοι εμείς και, ιδιαίτερα, η Συμμαχία θα μεταβιβάσουμε κάθε διαθέσιμη πληροφορία.
<P>
Επιπλέον, συμφωνήθηκε να θέσουμε στην διάθεση του προγράμματος των Ηνωμένων Εθνών για το περιβάλλον κάθε σχετική με το θέμα αυτό πληροφορία. Επίσης, όπως γνωρίζετε, οι σύμμαχοι επανέλαβαν την θέση τους ότι δεν υπάρχει, μέχρι στιγμής, καμία απόδειξη που να οδηγεί στο συμπέρασμα ότι τα συγκεκριμένα πυρομαχικά που χρησιμοποιήθηκαν αποτελούν σοβαρό κίνδυνο είτε για τις δυνάμεις των χωρών που συμμετείχαν είτε για τον άμαχο πληθυσμό των Βαλκανίων.
<P>
Η Συμμαχία δήλωσε επίσης, με απόλυτη σαφήνεια, ότι είναι μια οργάνωση στρατιωτικού και όχι ιατρικού χαρακτήρα και, ως εκ τούτου, πρέπει να διαβιβάζει - και αυτή είναι η πρόθεσή της - όλες τις αναγκαίες πληροφορίες στην Ευρωπαϊκή Ένωση, ούτως ώστε οι πιο αρμόδιοι οργανισμοί, συγκεκριμένα ο Παγκόσμιος Οργανισμός Υγείας, το πρόγραμμα των Ηνωμένων Εθνών για το περιβάλλον και η Διεθνής Επιτροπή Ατομικής Ενέργειας, να μπορέσουν να εξαγάγουν τα δέοντα συμπεράσματα.
<P>
Όπως γνωρίζετε, κυρίες και κύριοι, η ιατρική επιτροπή της Συμμαχίας συνεδρίασε για πρώτη φορά τη Δευτέρα 15 Ιανουαρίου και η πρώτη συνεδρίαση της πρόσφατα συσταθείσας ομάδας ανταλλαγής πληροφοριών έλαβε χώρα μόλις εχθές. Τα αποτελέσματα αυτής της πρώτης συνάντησης τα γνωρίζετε, έχουν δημοσιοποιηθεί και αυτή η πληροφορία, μαζί με τα επιστημονικά στοιχεία που ανταλλάχθηκαν κατά τη διάρκεια της χθεσινής συνεδρίασης, είναι διαθέσιμα και βρίσκονται στην ιστοσελίδα της Συμμαχίας στο Διαδίκτυο.
<P>
Θα ήθελα να επισημάνω ιδιαίτερα ότι η ομάδα ανταλλαγής - το θεωρώ σημαντικό να επιμείνω σ' αυτό άλλη μια φορά - είναι ανοιχτή στα δεκαπέντε κράτη μέλη της Ευρωπαϊκής Ένωσης μετά από εισήγηση της Συμμαχίας και με κάθε εγγύηση για μέγιστη διαφάνεια. Το επόμενο βήμα, όπως πολύ σωστά είπε η Προεδρία, συνίσταται στη συνολική επανεξέταση του επιστημονικού υλικού που υπάρχει στην διάθεσή μας και, όπως και ο Πρωθυπουργός και Πρόεδρος του Συμβουλίου, κ. Persson, οι Υπουργοί Εξωτερικών Υποθέσεων της Ένωσης θα συζητήσουν επίσης το θέμα αυτό στις 22 Ιανουαρίου κατά την πρώτη συνεδρίαση του Συμβουλίου Γενικών Υποθέσεων.
<P>
Είμαι πεπεισμένος, κυρία Πρόεδρε, κυρίες και κύριοι, ότι αυτή είναι η μόνη λογική διαδικασία επί του παρόντος για να μπορέσουμε όλοι να λάβουμε την αναγκαία πληροφόρηση και να εξαγάγουμε συμπεράσματα από τα γεγονότα.
<P>
Όπως μπορείτε να φανταστείτε, κυρίες και κύριοι, βρίσκομαι σε συνεχή επαφή με όλες τις κυβερνήσεις των κρατών μελών και οφείλω να σας πω, με κάθε ειλικρίνεια, ότι, αν υπήρχε οποιαδήποτε έκθεση που θα υπονοούσε την πιθανότητα κάποιας σχέσης, θα φρόντιζα εγώ προσωπικά, και δεσμεύομαι ενώπιόν σας, να σας κοινοποιηθεί αμέσως. Μπορώ να σας διαβεβαιώσω ότι μέχρι στιγμής το Συμβούλιο δεν έλαβε καμία επιστημονική έκθεση που να εντοπίζει κάποια σχέση μεταξύ αυτών των ασθενειών και της χρήσης πυρομαχικών απεμπλουτισμένου ουράνιου. Επαναλαμβάνω ότι αν συνέβαινε κάτι τέτοιο, κυρίες και κύριοι, θα ενημερωνόσασταν αμέσως.
<P>
Οφείλω να επισημάνω ότι τις τελευταίες ημέρες και τις τελευταίες ώρες, από τη στιγμή που κλήθηκα να παρουσιαστώ ενώπιόν σας, πράγματι εμφανίστηκαν ορισμένες επιστημονικές εκθέσεις ορισμένων χωρών. Αναφέρω, για παράδειγμα, τις εκθέσεις που παρουσίασε η Επιτροπή της βελγικής Ομοσπονδιακής Υπηρεσίας Ελέγχου της Ατομικής Ενέργειας, η οποία νομίζω ότι αξίζει να διαβαστεί. Θέλω να σας πω επίσης ότι, όσον αφορά τον έλεγχο των επιπέδων ραδιενέργειας, τόσο η Πορτογαλία όσο και η Ισπανία παρουσίασαν ήδη τα οριστικά τους, ουσιαστικά, μέτρα.
<P>
Επομένως, κυρίες και κύριοι, αυτά είναι που πράττει η Ευρωπαϊκή Ένωση, που επιθυμεί να συνεχίσει και θα συνεχίσει να πράττει, με το πνεύμα της διαφάνειας και της καλής συνεργασίας που ήδη επεσήμανε η Προεδρία του Συμβουλίου. Αυτές λοιπόν είναι μέχρι σήμερα οι πληροφορίες μας.
<P>
Τώρα όμως, κυρίες και κύριοι, κυρία Πρόεδρε, πιστεύω ότι δεν θα ήταν σωστό σε μια επίσημη σύνοδο όπως η σημερινή να παρουσιάσουμε τις πληροφορίες που έχουμε στη διάθεσή μας αυτή τη στιγμή χωρίς να τις τοποθετήσουμε στο πραγματικό πλαίσιο όπου βρισκόμαστε. Και καθώς βρίσκομαι σε αυτόν τον οίκο της ευρωπαϊκής λαϊκής εκπροσώπησης, δεν μπορώ να μην πω ότι πρέπει να θυμόμαστε από που ερχόμαστε και τον θεμελιώδη και ουσιαστικό λόγο της σημερινής μας συζήτησης. Και δεν μπορούμε να το αποφύγουμε. Και ο βασικός λόγος της συζήτησης αυτής είναι ότι υπήρχε στη Βοσνία ένα πρόβλημα έλλειψης σεβασμού των ανθρωπίνων δικαιωμάτων που αυτό ακριβώς το Κοινοβούλιο κατήγγειλε επανειλημμένα.
<P>
Δεν μπορώ να ξεχάσω, κυρία Πρόεδρε, όταν, το 1994, εκπροσωπώντας τη χώρα μου ως Υπουργός Εξωτερικών, διάβαζα με προσοχή τα αποτελέσματα και τα συμπεράσματα αυτού του Κοινοβουλίου, που ζητούσαν από τους Υπουργούς Εξωτερικών Υποθέσεων των χωρών της Ένωσης να αναλάβουν δράση, να μην επιτρέψουν τη συνέχιση της κατάστασης έλλειψης σεβασμού των ανθρωπίνων δικαιωμάτων εξαιτίας της βίας στην Βοσνία Ερζεγοβίνη.
<P>
(Χειροκροτήματα και διαμαρτυρίες) Και θυμάμαι ακόμη καλύτερα το 1995, όταν ως Πρόεδρος του Συμβουλίου Υπουργών της Ευρωπαϊκής Ένωσης είχα παρουσιαστεί σ' αυτήν ακριβώς την αίθουσα, πόσο έντονα μου ζητούσατε να ενεργήσουμε ώστε να αποφευχθεί η καταστροφή. Ενεργήσαμε, αναμφίβολα με καλή πρόθεση όπως όλες οι δημοκρατικές χώρες που επιθυμούν να υπερασπιστούν τα δικαιώματα που καταπατώνται σε άλλες.
<P>
Και αυτό ακριβώς προσπαθήσαμε να κάνουμε, κυρίες και κύριοι. Και θέλω να σας υπενθυμίσω, κυρίες και κύριοι,·
<P>
(Διαμαρτυρίες και χειροκροτήματα)με όλο τον σεβασμό και την αφοσίωσή μου, ότι στο παρελθόν το Ευρωπαϊκό Κοινοβούλιο ενέκρινε σημαντικά ψηφίσματα για την κατάσταση στο Κοσσυφοπέδιο.
<P>
Πιστεύω ότι δεν πρέπει να ξεχνάμε από που ερχόμαστε. Και πιστεύω ότι πρέπει να συμπεριλάβουμε σ' αυτή την συνολική συζήτηση όχι μόνο τις αιτίες που αναλύουμε σήμερα και είμαστε διατεθειμένοι να αναλύσουμε μέχρι τέλους διότι εκπροσωπούμε δημοκρατικές κοινωνίες, αλλά επίσης ποια είναι η πρωταρχική αιτία που δημιούργησε όλο αυτό το πρόβλημα, που δεν είναι άλλη από την κατάφωρη παραβίαση των ανθρωπίνων δικαιωμάτων στην Ευρώπη μας, στα Βαλκάνια, την οποία προσπαθήσαμε να αντιμετωπίσουμε με τον καλύτερο δυνατό τρόπο με τα μέσα που είχαν στη διάθεσή τους οι χώρες της Ευρωπαϊκής Ένωσης και οι χώρες της Ατλαντικής Συμμαχίας.
<P>
Κυρίες και κύριοι, τελειώνοντας θα ήθελα να σας θυμίσω την τελευταία συγκινητική στιγμή που μοιραστήκαμε μαζί. Κυρίες και κύριοι, θυμηθείτε ότι στις 5 Οκτωβρίου, σ' αυτήν ακριβώς την αίθουσα, σ' αυτήν ακριβώς την έδρα, είχα την χαρά να μοιραστώ με όλους εσάς μια ιδιαίτερα συγκινητική στιγμή: όταν το Κοινοβούλιο του Βελιγραδίου περιήλθε στην κυριαρχία των δημοκρατικών δυνάμεων.
<P>
Ας μην ξεχνάμε τα όσα έχουμε κάνει. Ας μην ξεχνάμε όλα τα θετικά που έχουν επιτευχθεί, αποτέλεσμα των οποίων ήταν η Σύνοδος Κορυφής του Ζάγκρεμπ, κατά την οποία οι δεκαπέντε κυβερνήσεις της Ευρωπαϊκής Ένωσης συναντήθηκαν για πρώτη φορά με όλες τις κυβερνήσεις των Βαλκανίων, οι οποίες ήταν όλες δημοκρατικά εκλεγμένες.
<P>
Κυρίες και κύριοι, θα ήθελα να πω, ολοκληρώνοντας, και με κάποια συγκίνηση, ότι εγώ που έχω ζήσει με μεγάλη ένταση, όπως πολύ καλά φαντάζεστε, όλα αυτά τα χρόνια στην προσπάθειά μου να επιτύχω μια πιο δημοκρατική Ευρώπη, μία Ευρώπη όπου τα ανθρώπινα δικαιώματα γίνονται σεβαστά, θα κάνω ό,τι είναι δυνατό για να γίνουν σεβαστά και τα επιστημονικά συμπεράσματα, το πνεύμα της διαφάνειας και το πνεύμα της κοινότητας που αποτελούμε, στα οποία αναφέρθηκα προηγουμένως. Και για να ανακοινώνονται στο Σώμα τα δεδομένα που ανά πάσα στιγμή διαθέτουμε.
<P>
Μέχρι σήμερα, όπως είπα με κάθε ειλικρίνεια, δεν υπάρχει καμία σχέση ανάμεσα στα γεγονότα και στις συνέπειες. Αυτό μας λένε οι επιστημονικές επιτροπές. Όμως θέλω να προσθέσω επίσης ότι δεν μπορούμε και δεν πρέπει να μείνουμε ικανοποιημένοι μ' αυτό, και σας λέω, ακόμη μια φορά, ότι το Συμβούλιο και εγώ προσωπικά έχουμε δεσμευτεί να αναλύσουμε αυτό το θέμα σε βάθος, κυρία Πρόεδρε.
<P>
Δεν έχω την παραμικρή αμφιβολία, κυρία Πρόεδρε, κυρίες και κύριοι, ότι οι αρχές τις οποίες επικαλέστηκα: η σοβαρότητα, η διαφάνεια, και η ειλικρίνεια, θα είναι αυτές που θα μας καθοδηγήσουν όλους.
<P>
Κυρία Πρόεδρε, κυρίες και κύριοι, ευχαριστώ πολύ για την προσοχή σας.
<P>
(Χειροκροτήματα και διαμαρτυρίες)

<SPEAKER ID=4 NAME="Πρόεδρος">
Πριν δώσω το λόγο στην κ. Wallstrφm, εξ ονόματος της Επιτροπής, έχω στα χέρια μου μια αίτηση επί της διαδικασίας από τον κ. Αλαβάνο. Δεδομένου ότι δεν τίθεται ζήτημα, κύριε Αλαβάνο, τροποποίησης της οργάνωσης της συζήτησης με προτάσεις επί της διαδικασίας, θα σας ζητήσω να μου αναφέρετε αμέσως, όπως προβλέπει ο Κανονισμός, το άρθρο του Κανονισμού μας επί του οποίου βασίζεται η αίτηση σας επί της διαδικασίας.
<P>
(Ο κ. Αλαβάνος διευκρινίζει ότι πρόκειται για το άρθρο 37 του κανονισμού και η Πρόεδρος του δίνει το λόγο)

<SPEAKER ID=5 NAME="Αλαβάνος">
. Κυρία Πρόεδρε, με βάση το άρθρο 37 του Κανονισμού μας, το Συμβούλιο ή η Επιτροπή μπορούν να ζητήσουν να κάνουν μια δήλωση στο Ευρωπαϊκό Κοινοβούλιο, η οργάνωση όμως της συζήτησης ανατίθεται στον Πρόεδρο του Ευρωπαϊκού Κοινοβουλίου, ανατίθεται σε σας συγκεκριμένα. Με αυτήν την έννοια, και επειδή η συζήτηση είναι δημόσια και την παρακολουθεί συγκλονισμένη η ευρωπαϊκή κοινή γνώμη, νομίζω ότι έχουμε όλοι την υποχρέωση να ζητήσουμε από τον Ανώτατο Εκπρόσωπο της Κοινής Εξωτερικής Πολιτικής και Πολιτικής Ασφάλειας της Ευρωπαϊκής Ένωσης, ο οποίος μέχρι πριν από λίγο ήταν Γενικός Γραμματέας του ΝΑΤΟ και για τον οποίον εκκρεμεί έρευνα του Διεθνούς Δικαστηρίου της Χάγης για παραπομπή του για εγκλήματα κατά της ανθρωπότητας, σύμφωνα με δηλώσεις της εισαγγελέως στην εφημερίδα Ρεπούμπλικα και αλλού, να ζητήσουμε λοιπόν, για να μην κατηγορηθούμε για συμπαιγνία, να δώσει εξηγήσεις πώς, ως γενικός γραμματέας του ΝΑΤΟ, έδωσε το πράσινο φως για τη διεξαγωγή ενός "μίνι" πυρηνικού πολέμου στα Βαλκάνια. Και πολύ περισσότερο που ο κ. Solana επέρριψε συνυπευθυνότητα στο Ευρωπαϊκό Κοινοβούλιο. Και οφείλετε να απαντήσετε εδώ. Είπε ότι είμαστε και εμείς συνυπεύθυνοι για τον μίνι πυρηνικό πόλεμο, διότι εμείς καλούσαμε για δράση στα Βαλκάνια.

<SPEAKER ID=6 NAME="Πρόεδρος">
Σας υπενθυμίζω ότι η οργάνωση της προκειμένης συζήτησης συμφωνήθηκε στη Διάσκεψη προέδρων της προηγούμενης εβδομάδας.
<P>
Δίνω αμέσως το λόγο στην κ. Wallstrφm, εξ ονόματος της Επιτροπής.

<SPEAKER ID=7 NAME="Wallstrφm">
. (ΕΝ) Κυρία Πρόεδρε, πριν στραφώ στο συγκεκριμένο θέμα για το απεμπλουτισμένο ουράνιο, επιτρέψτε μου καταρχάς να τοποθετήσω το ζήτημα στο γενικό πλαίσιο, λέγοντας λίγα λόγια για την κατάσταση του περιβάλλοντος στα Βαλκάνια και για τις ενέργειες της Ευρωπαϊκής Επιτροπής προς αντιμετώπισή της.
<P>
Ύστερα από μία δεκαετία σχεδόν περιφερειακών συγκρούσεων, σε συνδυασμό με τους αδύναμους θεσμούς, την απαρχαιωμένη και ρυπαίνουσα βιομηχανία και μια πολυετή κληρονομιά ανεξέλεγκτης ρύπανσης, το περιβάλλον της περιοχής των Βαλκανίων έχει περιέλθει σε μια κατάσταση σοβαρής εγκατάλειψης. Τον Ιούνιο 1999, μία έκθεση, την οποία εκπόνησε για λογαριασμό της Επιτροπής το Περιφερειακό Κέντρο για το Περιβάλλον στη Βουδαπέστη, παρέσχε μια πρώτη εκτίμηση των περιβαλλοντικών επιπτώσεων της σύγκρουσης στην περιοχή των Βαλκανίων. Τον Οκτώβριο 1999, η Ομάδα Δράσης των Ηνωμένων Εθνών για τα Βαλκάνια έκανε τη δική της εκτίμηση για την περιβαλλοντική ζημία που προκλήθηκε ως αποτέλεσμα της σύγκρουσης του Κοσσυφοπεδίου.
<P>
Στα πλαίσια των προσπάθειών μας να αντιμετωπίσουμε την κατάσταση της υγείας και του περιβάλλοντος στα Βαλκάνια, η Επιτροπή καθιέρωσε μια διπλή προσέγγιση, η οποία συνδυάζει τη δράση για την καταπολέμηση των άμεσων προβλημάτων αφενός και την πιο μακροπρόθεσμη βοήθεια αφετέρου. Η πιο μακροπρόθεσμη βοήθεια αποσκοπεί στην ενίσχυση της διαδικασίας της βιώσιμης περιβαλλοντικής προστασίας στις χώρες της περιοχής, οι οποίες στο σύνολό τους είναι δυνητικά υποψήφια μέλη της Ένωσης.
<P>
Επιτρέψτε μου να αναφέρω εν συντομία τις δραστηριότητές μας. Στα πλαίσια του Συμφώνου Σταθερότητας, η Επιτροπή αποτελεί την κινητήρια δύναμη για την ανάπτυξη του Περιφερειακού Προγράμματος Ανοικοδόμησης για το Περιβάλλον, το οποίο παρέχει ένα πλαίσιο εντός του οποίου μπορούν να αναληφθούν περιβαλλοντικές δράσεις στα Βαλκάνια σε περιφερειακό επίπεδο. Συγκεντρώνοντας τους διάφορους χορηγούς, που δρούσαν σε διμερές επίπεδο, και τις χώρες της περιοχής, παρέχουμε ένα κέντρο συντονισμού των διμερών δράσεων οι οποίες, σε διαφορετική περίπτωση, θα ήταν ανομοιογενείς και επικαλυπτόμενες.
<P>
Για να συνδράμει στην έναρξη του Περιφερειακού Προγράμματος Ανοικοδόμησης για το Περιβάλλον, η Επιτροπή χρηματοδοτεί επί του παρόντος δράσεις αξίας 5 εκατομμυρίων ευρώ. Αλλοι χορηγοί έχουν δεσμεύσει το επιπλέον ποσό των 2,5 εκατομμυρίων ευρώ, και ορισμένοι άλλοι ακόμα έχουν εκφράσει την πρόθεσή τους να δεσμεύσουν περίπου 5,8 εκατομμύρια ευρώ επιπλέον, οπότε το συνολικό ποσό ανέρχεται σε 13,3 εκατομμύρια ευρώ περίπου.
<P>
Μέσω των εν λόγω δράσεων, στοχεύουμε στην οικοδόμηση των θεσμών, στη συμμετοχή στις δραστηριότητες της Ευρωπαϊκής Υπηρεσίας Περιβάλλοντος στην περιοχή, καθώς και σε δύο περιβαλλοντικά προβληματικές περιοχές στην Αλβανία και στην πρώην Γιουγκοσλαβική Δημοκρατία της Μακεδονίας. Η συνεισφορά μας αντικατοπτρίζει την ισορροπία μεταξύ της θεμελίωσης της μακροπρόθεσμης περιβαλλοντικής προστασίας και της επείγουσας διορθωτικής δράσης.
<P>
Επιτρέψτε μου να έλθω τώρα στο συγκεκριμένο θέμα του απεμπλουτισμένου ουρανίου και στην ανησυχία της κοινής γνώμης για τους ενδεχόμενους κινδύνους για την υγεία, οι οποίοι συνδέονται με τη χρήση όπλων απεμπλουτισμένου ουρανίου στο Κοσσυφοπέδιο και στη Βοσνία, για τους τοπικούς πληθυσμούς, όπως και για το διεθνές προσωπικό που υπηρετεί, ή έχει υπηρετήσει, στην περιοχή. Η Επιτροπή βεβαίως, ενδιαφέρεται, επίσης, να διασφαλίσει το συμφέρον των δικών της υπαλλήλων και των εργολάβων που βρίσκονται στην περιοχή αξιολογούνται με τον ορθό τρόπο.
<P>
Επιτρέψτε μου να τονίσω και πάλι ότι αυτό είναι ένα ζήτημα το οποίο προκάλεσε μεγάλη ανησυχία στην κοινή γνώμη και αυτή η ανησυχία πρέπει να αντιμετωπιστεί. Όμως, μπορεί να αντιμετωπιστεί μόνο βάσει γεγονότων και με την παροχή όλων των πληροφοριών επί του θέματος. Το σύνθημά μας πρέπει να είναι η λέξη "διαφάνεια" . Γι' αυτό είναι σημαντικό να προχωρήσουμε με βάση τη λογική και τα επιστημονικά στοιχεία.
<P>
Ποια είναι λοιπόν τα γεγονότα; Το ουράνιο αυτό καθεαυτό, όπως γνωρίζετε, είναι ένα ραδιενεργό και τοξικό στοιχείο που απαντάται σε διάφορα ορυκτά. Το απεμπλουτισμένο ουράνιο είναι λιγότερο ραδιενεργό από το φυσικό ουράνιο. Είναι εύκολα διαθέσιμο ως υποπροϊόν του κύκλου των πυρηνικών καυσίμων και είναι πολύ σκληρό και αυτοακονιζόμενο. Λόγω αυτών των ιδιοτήτων, χρησιμοποιείται για την κατασκευή αιχμών στα βλήματα προκειμένου να αυξήσει τη διεισδυτική τους ικανότητα. Ωστόσο, αυτήν την στιγμή δεν υπάρχει ομόφωνη επιστημονική άποψη σχετικά με τις επιπτώσεις του απεμπλουτισμένου ουρανίου για την υγεία και το περιβάλλον.
<P>
Την εποχή που η Ομάδα Κρούσης των Ηνωμένων Εθνών για τα Βαλκάνια παρείχε την αρχική της εκτίμηση για την περιβαλλοντική ζημία που προκλήθηκε ως αποτέλεσμα της σύγκρουσης στο Κοσσυφοπέδιο, δεν είχε λάβει κανένα επίσημο έγγραφο που να επιβεβαιώνει το κατά πόσον είχε χρησιμοποιηθεί ή όχι απεμπλουτισμένο ουράνιο κατά τη σύγκρουση. Όταν δόθηκε αυτή η επιβεβαίωση, η UNEP πραγματοποίησε μια αποστολή το περσινό φθινόπωρο, για να συλλέξει, για παράδειγμα, δείγματα από το έδαφος, το νερό και τη βλάστηση. Αναμένουμε ότι τα πορίσματα των εξετάσεών της θα γίνουν γνωστά το Μάρτιο του τρέχοντος έτους.
<P>
Από τη δική μας πλευρά, η Επιτροπή έδρασε γρήγορα εν όψει των πρόσφατων ανησυχιών προκειμένου να διασφαλισθεί ότι η οποιαδήποτε ενέργεια της Επιτροπής σχετικά με το απεμπλουτισμένο ουράνιο θα βασίζεται σε στέρεες επιστημονικές γνώσεις. Χρησιμοποιώντας τις υπάρχουσες δομές, συγκαλέσαμε συνεδρίαση μιας ανεξάρτητης ομάδας εμπειρογνωμόνων υπό την Σύμβαση Ευρατόμ για να μας δώσει τη γνωμοδότησή της σχετικά με τις πιθανές επιπτώσεις που έχει γενικά για την υγεία η έκθεση σε απεμπλουτισμένο ουράνιο. Στη γνωμοδότησή τους, οι εμπειρογνώμονες αναμένεται να βασιστούν σε όλα τα διαθέσιμα επιστημονικά στοιχεία. Η επιστημονική άποψη των ανεξάρτητων εμπειρογνωμόνων αναμένεται να είναι στη διάθεσή μας σε ένα μήνα από τώρα.
<P>
Υπό το φως της γνωμοδότησης, η Επιτροπή θα επανεξετάσει το κατά πόσον επιβάλλονται ή όχι δράσεις παρακολούθησης, για παράδειγμα για το δικό μας προσωπικό. Θα αποφασίσουμε επίσης αν είναι σκόπιμο να προσαρμόσουμε τα υπάρχοντα προγράμματα βοήθειας σε μια πιο μακροπρόθεσμη κλίμακα, με στόχο να διασφαλισθεί η βιώσιμη ανάπτυξη της περιοχής.
<P>
Ασφαλώς, η Επιτροπή θα ζητήσει από τα κράτη μέλη και τις ανεξάρτητες αρχές να ανταλλάξουν πληροφορίες σχετικά με τα πορίσματα και τις προσεγγίσεις τους, καθώς και να συζητήσουν τις όποιες προτεινόμενες δράσεις παρακολούθησης οι οποίες θα προκύψουν από τη γνωμοδότηση των ανεξάρτητων επιστημονικών εμπειρογνωμόνων.
<P>
Η διπλή προσέγγιση που περιέγραψα δίνει έμφαση στην προστιθέμενη αξία της κοινοτικής συνεισφοράς για την αντιμετώπιση της κατάστασης της υγείας και του περιβάλλοντος στην περιοχή των Βαλκανίων. Η Επιτροπή επιβεβαιώνει τη δέσμευσή της να ενισχύσει τη μεσοπρόθεσμη και μακροπρόθεσμη υποστήριξη μας για τη βελτίωση της κατάστασης του περιβάλλοντος και της ανθρώπινης υγείας στην περιοχή των Βαλκανίων.
<P>
(Χειροκροτήματα)

<SPEAKER ID=8 LANGUAGE="DE" NAME="Brok">
Κυρία Πρόεδρε, ο κόσμος είναι ανήσυχος, επειδή υπάρχουν ενδείξεις για σχέση μεταξύ του απεμπλουτισμένου ουρανίου που χρησιμοποιήθηκε σε πυρομαχικά και των επιπτώσεων στην υγεία και το περιβάλλον. Ταυτόχρονα όμως γνωρίζουμε, ότι δεν έχει ακόμη αποδειχθεί, εάν η σχέση αυτή υφίσταται πραγματικά. Αυτό δεν κατέστη εφικτό να αποδειχθεί μέχρι σήμερα σε καμία επιστημονική έρευνα, αλλά ούτε και σε έρευνες που πραγματοποιήθηκαν στην Ισπανία, την Ιταλία ή άλλες χώρες.
<P>
Για το λόγο αυτό, θα ήθελα να υπογραμμίσω αυτό το οποίο έθιξε εδώ ο εκπρόσωπος της ΕΕ, κ. Σολάνα, ότι η συζήτηση δεν αποτελεί έπ' ουδενί όψιμη επιδοκιμασία για τον Mιλόσεβιτς. Η επιχείρηση, η οποία πραγματοποιήθηκε από στρατιώτες του ΝΑΤΟ και των κρατών μελών της Ευρωπαϊκής Ένωσης στη Βοσνία και το Κοσσυφοπέδιο, ήταν μια επιχείρηση κατά ενός εγκληματία πολέμου. Θα έπρεπε, όπως και παλαιότερα, να ευχαριστήσουμε αυτούς τους ανθρώπους για το ότι τάχθηκαν κατ' αυτόν τον τρόπο υπέρ των ανθρωπίνων δικαιωμάτων. Εκείνοι οι οποίοι φέρουν την πολιτική και στρατιωτική ευθύνη, αξίζουν εξίσου το σεβασμό μας. Αυτό θα ήθελα να το δηλώσω κατηγορηματικά εξ ονόματος της κοινοβουλευτικής μου ομάδας.
<P>
(Χειροκροτήματα) Ωστόσο, λέγεται ότι όταν εκρήγνυνται τα όπλα που χρησιμοποιήθηκαν, συντελούνται χημικές διεργασίες, από τις οποίες για παράδειγμα εκλύεται οξείδιο του ουρανίου και οι οποίες ενδέχεται να προκαλέσουν προβλήματα. Τις τελευταίες ημέρες ακούσαμε για έρευνες του Πενταγώνου τον Ιανουαρίου του 2000, οι οποίες έδειξαν ότι τα συγκεκριμένα πυρομαχικά περιέχουν επίσης, σε ορισμένες περιπτώσεις, χαμηλές ποσότητες πλουτωνίου. Αυτό εγκυμονεί κινδύνους και πρέπει να επιστήσουμε την προσοχή στους στρατιώτες, ότι στις περιοχές, στις οποίες χρησιμοποιήθηκαν αυτού του είδους τα πυρομαχικά, πρέπει να ενεργεί κανείς με ιδιαίτερη προσοχή.
<P>
Εξαιτίας αυτών των σκέψεων είναι όντως απαραίτητο να διεξαχθούν έρευνες, ούτως ώστε να αποκατασταθεί το αίσθημα ασφάλειας. Οι έρευνες δεν αποτελούν δείγμα αδυναμίας, αλλά δείγμα αξιοπιστίας των δημοκρατιών, οι οποίες διερευνούν τέτοια θέματα και δεν τα συγκαλύπτουν κάτω από το χαλί. Αυτό το οφείλουμε στους θιγόμενους στρατιώτες, στους θιγόμενους συνεργάτες Μη Κυβερνητικών Οργανώσεων καθώς επίσης και στους πολίτες αυτής της περιοχής. Πρέπει να διαπιστώσουμε, εάν υπήρξαν επιπτώσεις στην υγεία και το περιβάλλον, και στη συνέχεια είτε να σημάνουμε τη λήξη του συναγερμού είτε να αποσύρουμε άπαξ διά παντός αυτού του είδους τα όπλα από την κυκλοφορία. Κατά τη διαδικασία αυτή, είναι επίσης απαραίτητο, το χρονικό διάστημα κατά το οποίο διερευνώνται τα συγκεκριμένα όπλα και οι επιπτώσεις τους, να χρησιμοποιηθούν υφιστάμενα εναλλακτικά πυρομαχικά με την ίδια αποτελεσματικότητα, τα οποία δεν πρόκειται να επιφέρουν καμία από τις επίφοβες επιπτώσεις.
<P>
Ευχαριστώ θερμά τον κ. Σολάνα, καθώς και την Επιτροπή για την προθυμία που επέδειξαν να ενημερώσουν το Ευρωπαϊκό Κοινοβούλιο, ούτως ώστε να μπορέσουμε, βάσει των στοιχείων αυτών, να λάβουμε την κατάλληλη στιγμή την οριστική μας απόφαση, για να κατοχυρωθεί έτσι η ασφάλεια των πολιτών και των στρατιωτών μας και να διαφυλαχθεί και στο μέλλον η αξιοπιστία των στρατιωτικών μας επεμβάσεων, οι οποίες είναι αναγκαίες για την τήρηση των ανθρωπίνων δικαιωμάτων.

<SPEAKER ID=9 LANGUAGE="IT" NAME="Napoletano">
Κυρία Πρόεδρε, θα ήθελα καταρχάς να ευχαριστήσω την Επιτροπή, το Συμβούλιο και τον Ανώτατο Εκπρόσωπο που δέχθηκαν να συμμετάσχουν σε μια συζήτηση για αυτό το θέμα και θα ήθελα να διαβεβαιώσω τον Ανώτατο Εκπρόσωπο ότι δεν πρόκειται, εδώ, να ανοίξουμε ξανά, εκ των υστέρων, μια συζήτηση για τις αιτιολογήσεις των παρεμβάσεων στην πρώην Γιουγκοσλαβία· δεν θα ήταν σωστό, καθώς μάλιστα το πλαίσιο έχει αλλάξει εκ βάθους. Σήμερα έχουμε τη λογική ελπίδα να μπορέσουμε να εντάξουμε αυτές τις χώρες στην Ευρωπαϊκή Ένωση· χθες βρισκόμασταν κάτω από τον εφιάλτη των εθνικών εκκαθαρίσεων και των φρικαλεοτήτων που υπέθαλπαν οι εθνικιστικές δικτατορίες των Ιζετμπέκοβιτς, Κάραζιτς, Μιλόσεβιτς: αυτή ήταν η κατάσταση.
<P>
Είναι καλά που το Ευρωπαϊκό Κοινοβούλιο είναι ένας χώρος όπου μπορεί να εξεταστεί με υπεύθυνο και διαφανή τρόπο το πρόβλημα της πιθανής σχέσης μεταξύ της χρήσης βλημάτων με απεμπλουτισμένο ουράνιο και ενός ορισμένου αριθμού θανάτων και παθολογικών διαταραχών μεταξύ των στρατιωτικών διάφορων χωρών που έλαβαν μέρος στις επιχειρήσεις, πρώτα στη Βοσνία και πρόσφατα στο Κοσσυφοπέδιο, μαζί με την ανησυχία για τις άμεσες ή έμμεσες επιπτώσεις στους αντίστοιχους άμαχους πληθυσμούς. Ο πανικός δεν θα ήταν δικαιολογημένος, αν δεν υπήρχε κάτι παραπάνω από υποψία ότι η συχνότητα εμφάνισης αυτών των κρουσμάτων είναι υψηλότερη από τον μέσο όρο στις ίδιες ηλικιακές κατηγορίες και ακριβώς γι' αυτό πρέπει να προσδιορισθούν με ακρίβεια οι ενδεχόμενες αιτίες.
<P>
Για τον σκοπό αυτό έχουν ήδη αναληφθεί διάφορες πρωτοβουλίες σε εθνικό και διεθνές επίπεδο. Ζητούμε να τις προωθήσει το ίδιο το ΝΑΤΟ, προσφεύγοντας ακόμα και στη συμβολή των αμερικανικών αρχών, και αφού κάθε ενδεχόμενος καθησυχασμός μπορεί να προέλθει μόνο από την επιστημονική κοινότητα, ζητάμε από το Συμβούλιο και την Επιτροπή να αποτελέσουν ενεργό τμήμα αυτού του συντονισμού και της ανταλλαγής πληροφοριών και να ξεκινήσει η Επιτροπή δική της, αυτόνομη επιστημονική έρευνα.
<P>
Τέλος, το μορατόριουμ είναι η αρχή της προφύλαξης: δεν πρόκειται εδώ για την επιβολή μιας αρχής, της αρχής της προφύλαξης, που αναπτύχθηκε για την ασφάλεια των τροφίμων, και την απλή μεταφορά της στην εξωτερική πολιτική. Πρόκειται, αντίθετα, για την κατανόηση ότι το πρόβλημα των στρατιωτικών έγινε πρόβλημα των πολιτών και αφορά τη διασφάλιση της υγείας και της ζωής και πολύ πιο πέρα από τη διάρκεια της επέμβασης, της υγείας και της ζωής όχι μόνο των στρατιωτικών, αλλά και του άμαχου πληθυσμού.

<SPEAKER ID=10 LANGUAGE="DA" NAME="Haarder">
 Κυρία Πρόεδρε, η Ομάδα των Φιλελευθέρων επιθυμεί η ανασφάλεια να αντικατασταθεί από βεβαιότητα και εμπιστοσύνη. Οι νέοι άντρες και γυναίκες πρέπει να είναι σε θέση να συμμετέχουν οικειοθελώς στις ειρηνευτικές δυνάμεις έχοντας την ασφαλή βεβαιότητα ότι καταβάλλονται οι μέγιστες προσπάθειες για την ασφάλειά τους. Πρέπει να διερευνηθεί κάθε κίνδυνος, και κάθε στρατιώτης που ανησυχεί πρέπει να μπορεί να υποβάλλεται σε δωρεάν και ενδελεχείς εξετάσεις, ενώ οι πολίτες που ενδέχεται να έχουν εκτεθεί να λάβουν μεγάλη φροντίδα και να εξεταστούν και αυτοί εάν χρειαστεί, ώστε να μάθουμε και κάτι από αυτές τις εμπειρίες. Ήταν για χάρη των πολιτών που επεμβήκαμε στο Κοσσυφοπέδιο και στη Βοσνία και το πράξαμε για καλούς και ηθικούς λόγους. Οι έρευνες πρέπει να είναι ενδελεχείς, πρέπει να διεξαχθούν από ανεξάρτητους ειδικούς και πρέπει να υπάρξει διαφάνεια όσον αφορά τις μεθόδους και τους ενδεχόμενους παράγοντες αβεβαιότητας. Εάν υπάρχει ο παραμικρός λόγος για ανησυχία τότε πρέπει να γίνουν προσπάθειες να βρεθούν εναλλακτικές λύσεις για το απεμπλουτισμένο ουράνιο, ενώ μέχρι να βεβαιωθούμε για την ασφάλειά του, πρέπει η χρήση του ενδεχομένως να διακοπεί. Θα ήθελα να ευχαριστήσω τον κ. Σολάνα για την υπόσχεσή του ότι θα δημοσιοποιηθούν όλες οι πληροφορίες. Θα τον ελέγξουμε έπ' αυτού και να είναι σίγουρος ότι θα έχει να λογοδοτήσει απέναντί μας εάν δεν πραγματοποιήσει την υπόσχεσή του. Θα ήθελα επίσης να ευχαριστήσω τον κ. Σολάνα που τόνισε την κοινή μας ευθύνη για τη στρατιωτική και ανθρωπιστική δράση, η οποία είναι και ο λόγος που βρισκόμαστε εδώ. Για την ακρίβεια, η δράση μας είχε αποτελέσματα και άνοιξε τον δρόμο για τη δημοκρατία στα Βαλκάνια. Η δράση μας υπαγορευόταν από την ηθική και μπορούμε να είμαστε περήφανοι που σταθήκαμε στο ύψος του καθήκοντός μας.

<SPEAKER ID=11 LANGUAGE="FR" NAME="Lannoye">
Κυρία Πρόεδρε, κύριε Προεδρεύοντα του Συμβουλίου, κυρία Επίτροπε, κύριε Ύπατε Εκπρόσωπε, χαίρομαι που γίνεται επιτέλους αυτή η συζήτηση.
<P>
Τον Απρίλιο του 1999, όταν οι βομβαρδισμοί του ΝΑΤΟ βρίσκονταν στην αρχή τους, είχαμε επιχειρήσει να την διεξάγουμε στο πλαίσιο του προγενέστερου νομοθετικού πλαισίου. Ανεπιτυχώς. Μερικές μέρες αργότερα, στις 5 Μαίου για την ακρίβεια, μαζί με άλλους 11 συναδέλφους απέστειλα επιστολή στον κ. Σολάνα, ο οποίος ήταν τότε Γενικός Γραμματέας του ΝΑΤΟ, διότι ήμαστε πεπεισμένοι ότι χρησιμοποιούνταν ανάλογα όπλα, για να του ζητήσουμε να βάλει τέλος στη χρήση τους, δεδομένου ότι τα συγκεκριμένα όπλα υπάρχει κίνδυνος να δημιουργήσουν, στη συνέχεια, προβλήματα υγείας στους πληθυσμούς, τους στρατιώτες, χωρίς να αναφερθούμε στην μη αναστρέψιμη μόλυνση του περιβάλλοντος.
<P>
Εκείνη την εποχή, δεν λάβαμε απάντηση. Και αξίζει να το υπογραμμίσουμε αυτό, νομίζω. Το ΝΑΤΟ παρείχε κάποιες πληροφορίες, με το σταγονόμετρο· ως μόνη απόδειξη, θα επικαλεστώ το γεγονός ότι η ομάδα εργασίας του Προγράμματος των Ηνωμένων Εθνών για το Περιβάλλον διαπίστωσε, στα τέλη του 1999, ότι δεν διέθετε επαρκή πληροφόρηση για να εκτιμήσει το επίπεδο μόλυνσης της περιοχής του Κοσσυφοπεδίου από το απεμπλουτισμένο ουράνιο.
<P>
Όσα προ ολίγου μας είπε ο κ. Σολάνα, ότι οι σχετικές ενέργειες θα χαρακτηρίζονται δηλαδή από διαφάνεια, είναι καινούργια, είναι ωραία, αλλά έχω κάποιες αμφιβολίες, δεδομένης της στάσης που κράτησε επί ένα χρόνο το ΝΑΤΟ όσον αφορά την εν λόγω βούληση για διαφάνεια. Οι αμφιβολίες αυτές επιτείνονται, όταν ακούω τα λεγόμενα των σημερινών εκπροσώπων του ΝΑΤΟ.
<P>
Και θα ήθελα να ξεκαθαρίσω ορισμένα ζητήματα. Επιβάλλεται, νομίζω. Όταν λέγεται ότι η κατάσταση της υγείας των στρατιωτών θα πρέπει να συσχετιστεί με την παρουσία ή την απουσία απεμπλουτισμένου ουρανίου, θα πρέπει να είμαστε προσεκτικοί, διότι δεν πρόκειται για κάτι εύκολο· πράγματι, στην ερμηνεία της κακής κατάστασης της υγείας ορισμένων στρατιωτών υπεισέρχονται πολλές παράμετροι. Υπάρχει η χημική ρύπανση, έχουμε μια σειρά βλάβες οφειλόμενες στο περιβάλλον, έχουμε τις συνθήκες διαβίωσης. Από την άλλη, γνωρίζουμε ότι τα συμπτώματα της ραδιενεργού μολύνσεως εκδηλώνονται μετά από μακρό σχετικά χρονικό διάστημα. Δεν είναι λοιπόν σωστό να λέμε, από τώρα, όπως ανεύθυνα, κατά τη γνώμη μου, κάνουν ήδη ορισμένοι επιστήμονες ότι "δεν υπάρχει καμία σχέση" . Είναι πολύ νωρίς. Σαφώς ισχύει για ορισμένους στρατιώτες, αλλά θα με εξέπληττε η δυνατότητα γενίκευσης των συμπερασμάτων.
<P>
Δεύτερη παρατήρηση: το απεμπλουτισμένο ουράνιο δεν κάτι το φυσικό, όπως προσπαθούν να μας πείσουν, ή λιγότερο ραδιενεργό. Είναι λιγότερο ραδιενεργό από το φυσικό ουράνιο περίπου κατά 20%. Είναι ένα κατάλοιπο της πυρηνικής βιομηχανίας. Και ως τέτοιο πρέπει να αντιμετωπίζεται. Και επισημαίνω ότι διαθέτουμε μια ευρωπαϊκή οδηγία από το 1996 ήδη, που θα έπρεπε να έχει μεταφερθεί στα κράτη μέλη, η οποία προβλέπει ότι τα κατάλοιπα αυτού του είδους, εφόσον παρουσιάζουν συγκέντρωση ραδιενέργειας της τάξης των 10 000 μπεκερέλ ανά κιλό, θα πρέπει να απομονώνονται. Στη συγκεκριμένη περίπτωση όμως, μιλάμε για 4 000 φορές μεγαλύτερη συγκέντρωση. Συνεπώς, είναι εντελώς παράλογο να χρησιμοποιούμε τέτοια πυρομαχικά και να διαχέουμε τη ραδιενέργεια στο περιβάλλον, να δημιουργούμε αδιάλυτα σωματίδια που επικάθονται στις αναπνευστικές και πεπτικές οδούς και να ισχυριζόμαστε ότι πρέπει να αποδειχτεί η ύπαρξη του προβλήματος. Μα είναι δεδομένο ότι υπάρχει πρόβλημα, ή εγώ δεν καταλαβαίνω πια την ευρωπαϊκή οδηγία. Για ποιο λόγο όσα ισχύουν για τους ευρωπαϊκούς πληθυσμούς να μην ισχύουν επίσης για τους πληθυσμούς του Κοσσυφοπεδίου και της Βοσνίας και για τους στρατιώτες;
<P>
(Χειροκροτήματα) Θα ήθελα, τέλος, να ολοκληρώσω με μια τελευταία παρατήρηση· θα με συγχωρήσετε, ελπίζω, για τη μακρηγορία μου. Ο σκοπός, κύριε Σολάνα, δεν αγιάζει ποτέ τα μέσα.
<P>
(Χειροκροτήματα).Κανείς εδώ μέσα δεν υποστήριζε το καθεστώς του κ. Μιλόσεβιτς. Αλλά δεν υπέστησαν ο κ. Μιλόσεβιτς και οι φίλοι του τις ακτινοβολίες, δεν εισέπνευσαν αυτοί το απεμπλουτισμένο ουράνιο. Τα θύματα είναι οι κάτοικοι των συγκεκριμένων περιοχών, οι στρατιώτες, οι εκπρόσωποι των ΜΚΟ.
<P>
(Χειροκροτήματα)

<SPEAKER ID=12 LANGUAGE="FR" NAME="Wurtz">
Κυρία Πρόεδρε, κύριε Προεδρεύοντα του Συμβουλίου, κυρία Επίτροπε, κύριε Ύπατε Εκπρόσωπε, πριν από ένα μήνα, οι Δεκαπέντε ψήφισαν το Χάρτη των Θεμελιωδών Δικαιωμάτων επιδιώκοντας να προβληθούν ως κοινότητα αξιών. Τέτοιες φιλοδοξίες δεν αποκτούν αξιοπιστία διαμέσου κειμένων και μόνον. Κερδίζουν την αξιοπιστία τους μέσα από την ίδια τη ζωή, με την ευκαιρία εξαιρετικών γεγονότων, με σημαντικές πολιτικές ενέργειες που ανταποκρίνονται σε ηθικές επιταγές και οι οποίες έχουν, ενδεχομένως, κόστος για τους αυτουργούς τους. Ο καλός μάστορας φαίνεται από τη δουλειά του.
<P>
Το σύνδρομο των Βαλκανίων, δέκα χρόνια μετά τον πόλεμο του Κόλπου, αποτελεί ολοφάνερα ένα τέτοιο εξαιρετικό γεγονός. Θέτει θεαματικά τους Δεκαπέντε προ των ευθυνών τους. Για να τις αναλάβουν πλήρως οφείλουν, κατά τη γνώμη τη δική μου και της Ομάδας μου, να λάβουν θαρραλέες αποφάσεις προς τρεις τουλάχιστον κατευθύνσεις. Πρώτον και κύριον, υπάρχει η ανθρώπινη διάσταση του προβλήματος. Κάποιοι άνθρωποι έχουν πεθάνει, άλλοι υποφέρουν, άλλοι πάλι ζουν με άγχος για το παρόν και φόβο για το μέλλον. Μεταξύ αυτών, υπάρχουν πολλοί στρατιώτες και αρκετοί πολίτες. Η βαρβαρότητα ορισμένων όπλων συνίσταται στο ότι εξακολουθούν να προκαλούν θύματα και μετά τον πόλεμο, στα τυφλά. Είναι ηλίου φαεινότερον ότι μια τέτοια κατάσταση αντιμετωπίζουμε στα Βαλκάνια.
<P>
Η διεθνής κοινότητα κατήργησε, προς τιμήν της, στο παρελθόν για τον ίδιο λόγο τις νάρκες κατά προσωπικού. Στο ίδιο πνεύμα, οφείλει σήμερα να απαγορεύσει τα πυρομαχικά απεμπλουτισμένου ουρανίου.
<P>
(Χειροκροτήματα) Είναι στο χέρι των ευρωπαϊκών χωρών που τα κατασκευάζουν, όπως η Μεγάλη Βρετανία, η Πορτογαλία και, δυστυχώς, η χώρα μου, η Γαλλία, να αποδεχθούν να σταματήσουν την παραγωγή, την αποθήκευσή τους και φυσικά τη χρησιμοποίησή τους, ακόμα και δοκιμαστικά. Κατ' αυτόν τον τρόπο, εξάλλου, θα συμμορφωθούν απλώς με τις αρχές της Σύμβασης της Γενεύης του 1980, που απαγορεύει όλα τα όπλα που πλήττουν αδιακρίτως. Παράλληλα, θα πρέπει να αναγνωρίσουμε στα θύματα το δικαίωμα της περίθαλψης και της αποζημίωσης, σε όλους τους ενδιαφερομένους το δικαίωμα της ιατρικής εξέτασης, σε όλες τις πληγείσες περιοχές το δικαίωμα του καθαρισμού και της αποκατάστασης. Είναι άραγε η στάση μας σοβαρή, αξιοπρεπής, όταν αποποιούμαστε τις ευθύνες μας ισχυριζόμενοι ότι η επικινδυνότητα των συγκεκριμένων πυρομαχικών μέχρι στιγμής δεν στοιχειοθετείται, την ώρα που μια σειρά δημόσιων ερευνών και εσωτερικών αναφορών την αποδεικνύουν; Πιστεύω ειλικρινά ότι δίνουμε μια μάχη στα μετόπισθεν, αναχρονιστική σε σχέση με την πληροφόρηση που διαθέτουν πλέον οι συμπολίτες μας.
<P>
Καταλήγω έτσι να αναφερθώ, κατά δεύτερον, στη δημοκρατική πρόκληση που προκύπτει από τη δραματική αυτή υπόθεση. Ο κατάλογος των ένοχων αποσιωπήσεων, των αναληθειών, των ψευδών λόγω απόκρυψης στοιχείων πληροφοριών που διέπραξαν, στο μέτρο του δυνατού, τόσο το ΝΑΤΟ, όσο και ορισμένα κράτη μέλη είναι μακρύς. Επειδή αποδεχθήκατε χθες να παίξετε κατά κάποιο τρόπο το ρόλο του διαμεσολαβητή μεταξύ των μεν και των δε, κύριε Σολάνα, δεν δικαιούσθε να εκπλήσσεσθε σήμερα, που σας ζητούμε εξηγήσεις για τα σοβαρά γεγονότα που έρχονται σιγά-σιγά στο φως. Η απαίτηση της αλήθειας για το παρελθόν και της διαφάνειας για το μέλλον είναι σήμερα αναπόδραστη, όπως είπατε. Νομίζω όμως ειλικρινά ότι, από την άποψη αυτή, ούτε οι Δεκαπέντε ούτε το ΝΑΤΟ μπορούν να θεωρούνται άμοιροι ευθυνών μετά από όλα όσα μας είπατε, κύριε Ύπατε Εκπρόσωπε.
<P>
(Χειροκροτήματα)Θεωρούμε ότι η σκληρή αυτή δοκιμασία θα πρέπει να αποτελέσει επιτέλους το εφαλτήριο για μια επανεκτίμηση της αντίληψής μας όσον αφορά την οργάνωση της ευρωπαϊκής ασφάλειας και των σχέσεων Ευρωπαϊκής Ένωσης-ΝΑΤΟ. Η γνώμη μας είναι ότι ήρθε πια η ώρα να σταματήσουμε να συρόμαστε στα δραματικά αδιέξοδα των αμερικανικών στρατηγικών επιλογών, τόσο σε ευρωπαϊκή κλίμακα όσο και στον υπόλοιπο κόσμο. Αναφέρομαι στις τερατώδεις επιπτώσεις που είχε ο πόλεμος του Κόλπου στον ιρακινό λαό, ειδικά στα παιδιά. Αναφέρομαι στις συστηματικές καταστροφές της οικονομικής υποδομής και της οικολογικής κληρονομιάς όχι μόνο της Γιουγκοσλαβίας αλλά και των γειτονικών χωρών - ο Δούναβης είναι ένα παράδειγμα - στις οποίες προστίθεται τελικά η επιβεβαίωση ότι στις συρράξεις αυτές χρησιμοποιήθηκαν μαζικά όπλα και πυρομαχικά που όχι μόνον προκαλούν αμέτρητα αθώα θύματα αμέσως, αλλά επιπλέον αποτελούν και μια μόνιμη απειλή για τους ανθρώπους που διαβιούν στις βομβαρδισμένες περιοχές. Καμία σχέση δεν έχουν όλα αυτά, κύριε Σολάνα, με την υπεράσπιση των ανθρωπίνων δικαιωμάτων. Όχι, για την Ευρώπη ο σκοπός δεν θα πρέπει να αγιάζει τα μέσα.
<P>
Είμαι πεπεισμένος ότι, με τη μία ή με την άλλη μορφή, τα ζητήματα αυτά απασχολούν πλέον πολύ κόσμο. Μετά την παρούσα φάση, θα υπάρξουν κι άλλες. Ελπίζω ότι η προοπτική της αλλαγής που εμείς στηρίζουμε θα έχει στο μέλλον όλο και περισσότερους υποστηρικτές.
<P>
(Χειροκροτήματα)

<SPEAKER ID=13 NAME="Queirσ">
Κυρία Πρόεδρε, αγαπητοί συνάδελφοι, κύριε Χαβιέ Σολάνα, σε ελάχιστες περιπτώσεις είναι τόσο σημαντικό η αλήθεια των γεγονότων, όλη η αλήθεια, να έλθει στην επιφάνεια μίας κοινοβουλευτικής συζήτησης όπως αυτή. Η μεγάλη πλειοψηφία των χωρών που αποτελούν την Ευρωπαϊκή Ένωση, είτε ανήκουν είτε όχι στο ΝΑΤΟ, συμμετείχαν με τις ένοπλες δυνάμεις τους και τις δυνάμεις ασφαλείας τους σε διάφορες στρατιωτικές και αστυνομικές επεμβάσεις στα Βαλκάνια. Το έπραξαν διότι, κατά τη γνώμη τους, αυτός ήταν ο πιο κατάλληλος τρόπος για να προστατέψουν άμαχους πληθυσμούς καθώς και τα θεμελιώδη δικαιώματά τους και να συμβάλουν στην ειρήνη, στην ανοικοδόμηση και την αποκατάσταση της δημοκρατίας.
<P>
Συμβαίνει σε πολλές από τις χώρες αυτές, μεταξύ των οποίων και η δική μου, η Πορτογαλία, να έχουν εμφανισθεί πολλά ανησυχητικά περιστατικά. Στη δική μας περίπτωση, είχαμε ήδη ένα θανατηφόρο περιστατικό, και περιστατικά λευχαιμίας καθώς και άλλων ασθενειών που συνδέονται με ακτινοβολίες σε στρατιωτικούς που υπηρέτησαν είτε στη Βοσνία είτε στο Κοσσυφοπέδιο.
<P>
Τα περιστατικά αυτά προκάλεσαν και προκαλούν στην ιατρική, επιστημονική, στρατιωτική και πολιτική κοινότητα και, κατά συνέπεια, στην κοινή γνώμη των χωρών αυτών, δικαιολογημένη ανησυχία για την ενδεχόμενη σχέση - η οποία δεν έχει αποδειχθεί, το υπογραμμίζω - μεταξύ της έκθεσης στο απεμπλουτισμένο ουράνιο το οποίο υπάρχει στη σύσταση των πολεμοφοδίων που χρησιμοποιήθηκαν και της εμφάνισης των ασθενειών που αναφέρθηκαν. Η διαλεύκανση της αλήθειας σχετικά με το θέμα αυτό είναι, επομένως, κεφαλαιώδης διότι καταρχήν διακυβεύονται σημαντικές ανθρώπινες αξίες που επιβάλλουν σεβασμό και νηφαλιότητα απέναντι στις θεμιτές ανησυχίες των στρατιωτικών και των οικογενειών τους.
<P>
Έπειτα, διότι η επιστημονική ενημέρωση συνεχίζει να είναι ελλιπής και είναι απαραίτητο να στοιχειοθετηθεί με ακρίβεια εάν υπάρχει ή όχι σχέση αιτίας και αποτελέσματος μεταξύ της χρήσης των πολεμοφοδίων που περιέχουν απεμπλουτισμένο ουράνιο και των προβλημάτων υγείας που διαπιστώθηκαν. Επίσης, διότι είναι απαράδεκτο να υπάρχουν ακόμη αντιφάσεις και πολεμικές μεταξύ του βαθμού ενημέρωσης που το ΝΑΤΟ βεβαιώνει ότι παρείχε έγκαιρα στις κυβερνήσεις και τις στρατιωτικές αρχές των χωρών που έλαβαν μέρος στις αποστολές και των συνθηκών υπό τις οποίες συμμετείχαν οι αντίστοιχες ένοπλες δυνάμεις και δυνάμεις ασφαλείας στις στρατιωτικές και αστυνομικές επιχειρήσεις.
<P>
Τέλος, διότι θα ήταν ακατανόητο, ακόμη και παράδοξο, οι χώρες μας να έχουν συμμετάσχει σε ειρηνευτικές αποστολές και αποστολές για την προαγωγή των ανθρωπίνων δικαιωμάτων στην περιοχή των Βαλκανίων και να έχουν αφήσει εκεί ενδεχομένως προς επίλυση ένα σοβαρό πρόβλημα για τη δημόσια υγεία και το περιβάλλον που πλήττει τους πληθυσμούς τους οποίους ακριβώς επεδίωκαν να προστατέψουν. Πρόκειται λοιπόν για θέμα που, από όλες τις απόψεις, πρέπει να αντιμετωπισθεί σοβαρά και μέχρι τέλους, ανεξάρτητα από τις συνέπειες.
<P>
Κύριε Χαβιέ Σολάνα, σας συγχαίρω για την αρχική παρέμβασή σας, κυρίως για την ευρύτητα πνεύματος που επιδείξατε. Υπήρξατε Γενικός Γραμματέας του ΝΑΤΟ στην περίοδο των υπό συζήτηση στρατιωτικών επιχειρήσεων, και σήμερα είστε υπεύθυνος για την εφαρμογή της κοινής εξωτερικής πολιτικής και πολιτικής ασφαλείας της Ευρωπαϊκής Ένωσης. Μπορείτε λοιπόν, εάν θέλετε, να συμβάλετε σημαντικά στην εξακρίβωση όλης της αλήθειας σχετικά με την περίπτωση αυτή και, με τον τρόπο, να συμβάλετε ώστε το Ευρωπαϊκό Κοινοβούλιο να συνδράμει, από κοινού με τις κυβερνήσεις των κρατών μελών, το ΝΑΤΟ και άλλους διεθνείς οργανισμούς, για τον καθορισμό των καλύτερων λύσεων στην υπόθεση αυτή, τόσο σε επιστημονικό όσο και σε πολιτικό ή ακόμη σε στρατιωτικό επίπεδο. Αυτό περιμένουμε από το Συμβούλιο και από εσάς.

<SPEAKER ID=14 LANGUAGE="IT" NAME="Pannella">
Κυρία Πρόεδρε, κυρίες και κύριοι συνάδελφοι, το 1950 ήμουν είκοσι χρονών και είχε ξεσπάσει μια εκστρατεία σε όλο τον κόσμο, στην Ευρώπη, στα πανεπιστήμιά μας, στα σχολεία - προσπάθησαν και δεν τα κατάφεραν, τότε, να μπουν στις εκκλησίες - και αυτή ήταν η εκστρατεία κατά του Ridgway, του "Στρατηγού-Μάστιγα" . Ήταν ο πόλεμος που έκαναν οι Αμερικανοί, οι Δυτικοί, οι καπιταλιστές, στην Κορέα, εναντίον των δικαιωμάτων των Κορεατών, και όλος ο κομουνιστικός μηχανισμός, όλος ο μηχανισμός των καλοθελητών, εσάς των καλών κομουνιστών του '50, του '60, του '70, είχε κινητοποιηθεί για να μας εξηγήσει ότι ο Ridgway, ο "Στρατηγός-Μάστιγα" , βρισκόταν στον 50ό παράλληλο - η Ατλαντική Συμμαχία δεν ξεκινήσει ακόμη ασκήσεις στην Απω Ανατολή - και χρησιμοποιούσε χημικά και βακτηριολογικά όπλα για να υποστηρίξει την άδικη και καπιταλιστική κοινωνία που καταπίεζε τον Τρίτο Κόσμο και το ίδιο το προλεταριάτο.
<P>
Σύντροφοι κομουνιστές, σύντροφοι σοσιαλιστές, εσείς που παραλαμβάνατε τα Βραβεία Στάλιν της Ειρήνης εκείνη τη σημαντική εποχή, το 1950-53, από κάποιον τρεμάμενο παπιστή της μιας ή την άλλη πλευρά, θα θέλατε παρακαλώ να μας δώσετε μια στιγμή ανακωχής στις εκ των υστέρων ηθικολογίες σας, στο διαρκές αίτημά σας για απολογισμό; Σπάνια το έχετε κάνει. Ασφαλώς οι βομβαρδισμοί της Δρέσδης, στον Βα Παγκόσμιο Πόλεμο, ήταν ίσως κάτι περιττό και εγκληματικό, μα η αλήθεια είναι ότι δεν επιμένετε σα αυτό: επιμένετε μόνο όταν κατηγορείται η κομουνιστική παράταξη, η παράταξη του φιλειρηνισμού σας.
<P>
Λοιπόν, ένα Ευρωπαϊκό Κοινοβούλιο που βρίσκεται τώρα ενώπιον μιας πρότασης με την οποία ζητείται μια ανακωχή τέτοιου τύπου είναι ποταπό, άφρον, αντιδημοκρατικό και ελάχιστα σοβαρό: αντιδημοκρατικό, στο μεταξύ, επειδή δεν λαμβάνει υπόψη τις προσπάθειες που κατέβαλαν τα κοινοβούλια και οι κυβερνήσεις όταν υπήρχαν καταστάσεις ανάγκης. Περιμένουμε με ανυπομονησία να μάθουμε την επιστημονική αλήθεια για αυτά τα όπλα, αλλά αν χρησιμοποιήθηκαν για να αποτραπεί η ολοσχερής καταστροφή του Βούκοβαρ, όπως συνέβη, στην Κροατία σώσαμε τη ζωή δεκάδων, εκατοντάδων χιλιάδων Βοσνίων, Κοσσυφοπεδιτών, Σέρβων και άλλων.
<P>
Σας ευχαριστώ λοιπόν γι' αυτό, κυρία Πρόεδρε, και περιμένοντας την αλήθεια, η οποία θα πρέπει να αναγνωρισθεί παρά την τάση μας να την παραβιάζουμε και να τη διαστρέφουμε·
<P>
(Η Πρόεδρος διακόπτει τον ομιλητή)

<SPEAKER ID=15 NAME="Jackson">
Κυρία Πρόεδρε, πρέπει να ξεκαθαρίσουμε τα γεγονότα σ' αυτήν την υπόθεση. Λάβαμε ορισμένες διαβεβαιώσεις από τον κ. Σολάνα, αλλά γνωρίζουμε, και θα μας το υπενθυμίσουν ιδίως οι Ιταλοί συνάδελφοι μας, ότι όσοι έχασαν τα παιδιά τους από λευχαιμία θα είναι δύσκολο να δεχθούν ανεπιφύλακτα αυτήν τη διαβεβαίωση.
<P>
Στις ημέρες μας, δεν μπορούμε να δεχθούμε εύκολα το θάνατο, όταν η καλύτερη υγεία και η ευημερία φαίνεται να μας έχουν φέρει τόσο κοντά στην αθανασία. Τώρα πρέπει να ενισχύσουμε τη διαβεβαίωση του κ. Σολάνα με τη διενέργεια όσο το δυνατόν ευρύτερων επαναλαμβανόμενων ελέγχων και με το μεγαλύτερη δυνατή διαφάνεια από την πλευρά των αμερικανικών αρχών. Μου ζητήθηκε, ιδιαίτερα από το συνάδελφό μου Λόρδο Inglewood, που εκπροσωπεί την περιοχή της Cumbria όπου έχουν γίνει δοκιμαστικές βολές αυτών των όπλων, να επιμείνω στην ανάγκη να ληφθεί υπόψη, κατά τη διενέργεια αυτών των ελέγχων, το θέμα των ενδεχόμενων επιπτώσεων στον άμαχο πληθυσμό. Αν πρόκειται να απαντήσει σ' αυτή τη συζήτηση, ο κ. Σολάνα θα ήθελε ίσως να αναφερθεί σ' αυτό το σημείο.
<P>
Υπήρξε ένας μεγάλος αριθμός Βρετανών στρατιωτών στον πόλεμο των Βαλκανίων, και στον Κόλπο φυσικά, και ως βρετανή Συντηρητική, θα πω το εξής: φυσικά ανησυχούμε για τις πιθανές επιπτώσεις από τη χρήση απεμπλουτισμένου ουρανίου, αλλά μετά τη δήλωση του κ. Σολάνα, δεν πιστεύουμε ότι το ΝΑΤΟ πρέπει να εγκρίνει την απαγόρευση της χρήσης τέτοιων όπλων. Έχουμε να διεξαγάγουμε φοβερούς πολέμους ενάντια σε φοβερούς λαούς. Μια τέτοια απαγόρευση θα μπορούσε να θέσει τις δυνάμεις μας σε μια δυνητικά μειονεκτική θέση και, συνεπώς, να θέσει ενδεχομένως σε κίνδυνο περισσότερες ζωές από τις δυνάμεις του ΝΑΤΟ.
<P>
Όπως είπε η κ. Wallstrφm: ο πραγματικός και άμεσος κίνδυνος στα Βαλκάνια προέρχεται από τη γενική υποβάθμιση του περιβάλλοντος ύστερα από χρόνια εγκατάλειψης, διαφθοράς και πολέμου. Αυτό οφείλει να αντιμετωπίσει η Ευρωπαϊκή Ένωση, ενώ θα παρακολουθούμε πολύ προσεκτικά τα αποτελέσματα των ιατρικών ελέγχων.
<P>
Εν κατακλείδι, επιτρέψτε μου να πω ότι η συνεισφορά του κ. Wurtz ήταν ιδιαίτερα αποκαλυπτική για την σταθερή ημερήσια διάταξη της αριστεράς που έχει στόχο να διαχωρίσει την Ευρωπαϊκή Ένωση από τις Ηνωμένες Πολιτείες και που θα είχε ως αποτέλεσμα να στερήσει από την Ευρώπη την οποιαδήποτε πραγματική επιρροή στον κόσμο.
<P>
(Χειροκροτήματα από τη δεξιά πτέρυγα)

<SPEAKER ID=16 LANGUAGE="DE" NAME="Roth-Behrendt">
Κύριε Πρόεδρε, αγαπητοί συνάδελφοι, η συζήτηση που διεξάγουμε εδώ είναι εξαιρετικά περίεργη και κυνική. Τείνω σχεδόν να μην θέλω να συμμετάσχω σε συζήτηση για το ποια πυρομαχικά, τα οποία σκοτώνουν ανθρώπους, είναι καλύτερα. Παρ' όλα αυτά όμως, αυτό γίνεται σήμερα. Δεν συμμετέχω επίσης σε συζήτηση για το ποιοι πόλεμοι είναι ωφέλιμοι και ποιοι πρέπει να διεξάγονται. Δεν είναι αυτό το θέμα μας σήμερα. Έχουμε άλλα να συζητήσουμε. Κατά το παρελθόν, τονίζαμε σε κάθε ευκαιρία: Εάν είναι απαραίτητο να χρησιμοποιηθούν όπλα, - ως προς αυτό ήμασταν πάντοτε σύμφωνοι - αυτό πρέπει να συμβεί με τη μικρότερη δυνατή παρέμβαση, με τη μικρότερη δυνατή ζημία για το περιβάλλον και την υγεία των ανθρώπων που θα επιβιώσουν.
<P>
Για το λόγο αυτό, πράγματι καταδικάζαμε και στηλιτεύαμε πάντοτε κατά το παρελθόν για παράδειγμα τα χημικά όπλα και συμφωνούσαμε ανέκαθεν, ότι δεν επιτρέπεται η χρήση των όπλων αυτών, επειδή καταστρέφουν και επιβαρύνουν μακροχρόνια το περιβάλλον και την υγεία των ανθρώπων. Εάν σήμερα συζητούμε, εάν τα πυρομαχικά με απεμπλουτισμένο ουράνιο προκαλούν λευχαιμία - συνεπώς καρκίνο στο αίμα - ναι ή όχι, τότε δεν θα ήθελα να ακούσω, ούτε καν από τον κ. Σολάνα, τον οποίο εκτιμώ ιδιαίτερα, εάν υπάρχει η τελική απόδειξη γι' αυτό. Το θέμα μας δεν είναι η τελική απόδειξη, και όταν συζητούσαμε στο παρόν Σώμα για την υγεία μας και τη ΣΕΒ, τότε όλοι συμφωνούσαμε ότι ισχύει η αρχή της προφύλαξης, μολονότι ποτέ δεν ήμασταν σε θέση να αποδείξουμε άμεσα, ότι το μολυσμένο υλικό προκαλούσε μια νέα μορφή ασθένειας Creutzfeldt-Jacob.
<P>
(Χειροκροτήματα)
<P>
Προ καιρού συζητούσαμε και ψηφίσαμε την αρχή της προφύλαξης, και δηλώναμε, ότι και αν ακόμα λείπει η τελική απόδειξη, πρέπει να απαγορεύσουμε το συγκεκριμένο υλικό ή τη συγκεκριμένη διαδικασία, και μόνο με την ύπαρξη δικαιολογημένων ανησυχιών. Σήμερα γνωρίζουμε ότι έχουν εμφανιστεί πολλαπλά κρούσματα λευχαιμίας. Και όσο διάστημα εξακολουθήσουν οι επιστήμονες να διαφωνούν, για όσο διάστημα δεν γνωρίζουμε εδώ, ποιος από τους επιστήμονες έχει δίκιο, πρέπει να συμφωνήσουμε, ότι δεν επιτρέπεται να χρησιμοποιούνται έπ' ουδενί πυρομαχικά αυτού του τύπου, ότι πρέπει να αποσαφηνιστεί οτιδήποτε έχει οποιαδήποτε σχέση με αυτά. Η επιβολή μορατόριουμ για αυτού του είδους τα πυρομαχικά είναι προφανώς το ελάχιστο που πρέπει σήμερα να αποφασίσουμε. Επιπλέον όμως πρέπει να μεριμνήσουμε για τους ανθρώπους που ζουν στις περιοχές αυτές, για την υγεία τους και τα παιδιά τους!
<P>
(Χειροκροτήματα)

<SPEAKER ID=17 LANGUAGE="NL" NAME="Maes">
Κύριε Πρόεδρε, σήμερα το πρωί είδα στη γερμανική τηλεόραση μία μικρή ταινία που είχε φτιάξει ο αμερικανικός στρατός για τον πόλεμο στον Κόλπο. Στην ταινία αυτή ειπώθηκε επί λέξη ότι η σκόνη που εκλύεται από την καύση απεμπλουτισμένου ουρανίου είναι επικίνδυνη για το ανθρώπινο σώμα όταν έρχεται σε επαφή μαζί του. Κατά συνέπεια, ήταν ήδη γνωστό πριν από τον πόλεμο στον Κόλπο ποιους κινδύνους εγκυμονεί η χρήση των ουσιών αυτών. Ήταν ενημερωμένοι γι' αυτό οι σύμμαχοι πριν από τον πόλεμο στα Βαλκάνια και πριν από την επέμβαση, την οποία παρεμπιπτόντως δεν αμφισβητώ σε καμία περίπτωση; Είχαν γνώση του θέματος οι κυβερνήσεις και οι στρατιωτικοί; Για ποιο λόγο τότε δεν προειδοποιήθηκαν οι στρατιώτες; Για ποιο λόγο λέτε λοιπόν σήμερα ότι η συμμαχία πιστεύει ότι δεν υπάρχουν αποδείξεις για τον κίνδυνο; Υπάρχουν άνθρωποι που αρρώστησαν μετά τα Βαλκάνια και μετά τον πόλεμο στον Κόλπο. Κανείς δεν ξέρει πόσοι θα αρρωστήσουν ακόμα στις περιοχές αυτές. Ποιος θα τους δώσει αύριο μια αξιόπιστη απάντηση; Η απαγόρευση της χρήσης των ουσιών αυτών είναι το μόνο μέτρο που μπορεί να αποκαταστήσει την εμπιστοσύνη.
<P>
(Χειροκροτήματα)

<SPEAKER ID=18 NAME="Fitzsimons">
Κύριε Πρόεδρε, οι προερχόμενες ενδείξεις από τη Βοσνία καταδεικνύουν σαφώς μια μαζική αύξηση των κρουσμάτων καρκίνων εκεί όπου έγιναν βομβαρδισμοί κατά τη διάρκεια του πολέμου των Βαλκανίων και όπου χρησιμοποιήθηκαν ποσότητες πυρομαχικών με απεμπλουτισμένο ουράνιο. Τώρα πιστεύεται ότι τα βλήματα απεμπλουτισμένου ουρανίου χρησιμοποιήθηκαν από τα βομβαρδιστικά που έκαναν επιθέσεις στα προάστια του Σεράγεβο και αλλού κατά τη διάρκεια του πολέμου των Βαλκανίων.
<P>
Οι λαοί των Βαλκανίων δικαιούνται να λάβουν πλήρεις και σαφείς απαντήσεις σχετικά με τις καρκινογόνες επιπτώσεις των βλημάτων απεμπλουτισμένου ουρανίου που χρησιμοποιήθηκαν στη διάρκεια του πολέμου. Αυτό το Κοινοβούλιο και η Ευρωπαϊκή Ένωση θα πρέπει, και οφείλουν, να επιδείξουν μεγαλύτερη αποφασιστικότητα προς την αναζήτηση πλήρων απαντήσεων γι' αυτά τα σημαντικότατα ζητήματα της δημόσιας υγείας και των ανθρωπίνων δικαιωμάτων.
<P>
Σχετικά με ένα ξεχωριστό αλλά σχετικό θέμα, θορυβήθηκα ιδιαίτερα διαβάζοντας ότι βλήματα απεμπλουτισμένου ουρανίου εβλήθησαν στο Ιρλανδικό πέλαγος από τις δυνάμεις του βρετανικού Υπουργείου Αμυνας στο Solway Firth μεταξύ Αγγλίας και Σκωτίας, καθώς επίσης σε ένα παράκτιο πεδίο βολής στην ακτή της Cumbria, σε απόσταση μόλις επτά μιλίων από έναν βρετανικό πυρηνικό σταθμό. Αυτό το απεμπλουτισμένο ουράνιο χρησιμοποιούνταν στην Cumbria μέχρι το 1995, και πιστεύεται ότι τουλάχιστον 1400 βλήματα απεμπλουτισμένου ουρανίου έχουν βληθεί στο Solway Firth, το οποίο είναι ένας όρμος του Ιρλανδικού πελάγους.
<P>
Ως μέλος του Ευρωπαϊκού Κοινοβουλίου και εκπρόσωπος του Leinster, που βρίσκεται στις ακτές του Ιρλανδικού πελάγους, ανησυχώ βαθιά με αυτές τις αποκαλύψεις. Απευθύνω έκκληση στη βρετανική κυβέρνηση να κάνει μια πλήρη δήλωση για το θέμα. Θέλω να γνωρίζω αν υπάρχουν πιθανές συνέπειες για τη δημόσια υγεία από τη χρήση βλημάτων απεμπλουτισμένου ουρανίου στην τοποθεσία που ανέφερα σήμερα. Εναπόκειται στην βρετανική κυβέρνηση να κάνει μια δήλωση επί των θεμάτων αυτών.

<SPEAKER ID=19 LANGUAGE="FR" NAME="Gollnisch">
Κύριε Πρόεδρε, η υπόθεση των βλημάτων ουρανίου αποτελεί ένα νέο κεφάλαιο στον ειδεχθή πόλεμο που διεξήγατε κατά της Σερβίας. Μπροστά στο σκάνδαλο, κύριε Σολάνα, μιλάτε με καθυστέρηση δύο χρόνων για την αρχή της διαφάνειας. Μας περνάτε για ηλίθιους; Πιστεύετε ότι οι Ηνωμένες Πολιτείες θα σας επιτρέψουν να δράσετε με διαφάνεια, τη στιγμή που πέρασαν σαράντα χρόνια έως ότου δούμε τις ταινίες, τα έγγραφα, τα θύματα των ανθρώπινων πειραμάτων που διενήργησαν με δικούς τους στρατιώτες σε πλοία εκτεθειμένα σε ακτινοβολία, μετά τις δοκιμαστικές εκρήξεις στα νησιά Μπικίνι;
<P>
Αυτό που γνωρίζουμε, εν πάση περιπτώσει, είναι ότι δεν δώσατε καμία απολύτως σημασία στην αρχή της προφύλαξης, με την οποία κάποιοι μας πιπιλίζουν τ' αυτιά εδώ μέσα. Αυτό που γνωρίζουμε, όπως είπε προ ολίγου η Επίτροπος Wallstrφm, είναι ότι πίσω από το χαμόγελο του εκπροσώπου τύπου σας, του κ. Shed, κρυβόταν η χρησιμοποίηση των εκρηκτικών αυτών. Αυτό που γνωρίζουμε είναι ότι τα κρούσματα λευχαιμίας στους στρατιώτες μας είναι αφύσικα υψηλά. Αν ποτέ αποδειχτεί η μεταξύ τους σχέση, θα είστε εγκληματίας πολέμου, διότι κάνουμε λόγο για τους στρατιώτες μόνο, λες και το ουράνιο διακρίνει μεταξύ στρατιωτών και πολιτών.
<P>
Στην πραγματικότητα, αγαπητοί μου συνάδελφοι, αν θέλετε την αλήθεια, αναζητήστε την μόνοι σας, μην περιμένετε να καταδικάσει ο Ευρωπαίος Ύπατος Εκπρόσωπος κ. Σολάνα τον κ. Σολάνα τέως Γενικό Γραμματέα του ΝΑΤΟ.

<SPEAKER ID=20 LANGUAGE="IT" NAME="Zappalΰ">
Κύριε Πρόεδρε, εξετάζουμε σήμερα μια εξαιρετικά σημαντική υπόθεση, που θα άξιζε πάρα πολύ χρόνο και εκτενή προβληματισμό, και επιπλέον την εξετάζουμε βάσει ενός κύματος συναισθηματισμού που συνδυάζεται άσχημα με την πολιτική που καλούμαστε εδώ να κάνουμε, δεδομένου ότι δεν είμαστε τεχνικοί.
<P>
Όσον αφορά την αρχή της προφύλαξης, στην οποία αναφέρθηκαν ορισμένοι συνάδελφοι προ ολίγου, εγώ είμαι κάπως αμήχανος, επειδή, παρόλο που αντιμετωπίζουμε το πρόβλημα των τρελών αγελάδων, πιστεύω ότι κανείς δεν θα διανοείτο ποτέ να πει ότι δεν πρέπει να τρώμε κανενός είδους κρέας, ακόμη και αν δεν έχουμε συγκεκριμένα επιστημονικά αποτελέσματα.
<P>
Θα πρέπει να εξεταστεί - το είπε προηγουμένως η κ. Επίτροπος, με την οποία συμφωνώ απολύτως - ποια ήταν η κατάσταση του περιβάλλοντος στην περιοχή προηγουμένως, καθώς επίσης, ασφαλώς με πολλή προσοχή, ποια είναι η σχέση αιτίας/αποτελέσματος μεταξύ του χρησιμοποιηθέντος υλικού - των όπλων - και των επιπτώσεων στην υγεία. Πρέπει εξάλλου να υπενθυμίσω ότι το απεμπλουτισμένο ουράνιο χρησιμοποιείται στο πολιτικό πεδίο για πολλούς άλλους τομείς, στους οποίους πρέπει ασφαλώς να αφιερώσουμε μεγάλη προσοχή.
<P>
Πρέπει επίσης να προσέξουμε τον κίνδυνο του πανικού, ως συνέπεια της λήψης έντονων θέσεων, για εκείνους που στέλνουν και που στέλνονται επί τόπου από τα κράτη μέλη. Πιστεύω ότι πρέπει να εξετάσουμε με πολλή προσοχή αυτό το πρόβλημα, να επιβεβαιώσουμε ότι ασφαλώς πρέπει να είμαστε όλοι υπόχρεοι στο ΝΑΤΟ για όσα έκανε και θα κάνει. Δεν συμφωνούμε με την υπόθεση του μορατόριουμ.

<SPEAKER ID=21 LANGUAGE="DE" NAME="Sakellariou">
Κύριε Πρόεδρε, κυρίες και κύριοι, σήμερα διεξάγουμε τη συζήτηση αυτή επειδή ανησυχούμε για τους ανθρώπους. Οι άνθρωποι αυτοί είναι οι στρατιώτες, οι στρατιώτες μας που βρίσκονται εκεί, αλλά και τα εκατομμύρια του άμαχου πληθυσμού στη Γιουγκοσλαβία και το Κοσσυφοπέδιο. Δεν πρόκειται να διαπιστώσουμε σήμερα εδώ, εάν ο πόλεμος στο Κοσσυφοπέδιο ήταν δίκαιος ή όχι. Αυτή θα ήταν λάθος συζήτηση. Πρόκειται - και έπ' αυτού δίνω απόλυτο δίκιο στον Ύπατο Εκπρόσωπο για την ΚΕΠΠΑ να διερευνηθεί με απόλυτη προσοχή και ακρίβεια, εάν υπάρχει σχέση μεταξύ των κρουσμάτων ασθένειας που εμφανίστηκαν και των ποσοτήτων πυρομαχικών με το λεγόμενο απεμπλουτισμένο ουράνιο, τα οποία χρησιμοποιήθηκαν κατά τη διάρκεια του πολέμου στη Γιουγκοσλαβία και το Κοσσυφοπέδιο, αλλά και τη Βοσνία.
<P>
Εάν πραγματικά αυτή είναι η βούλησή μας, πρέπει να δεσμευθούμε σε ορισμένες σημαντικές αρχές, ούτως ώστε να ξανακερδίσουμε, ως εκλεγμένοι εκπρόσωποι των λαών της Ευρώπης, την αξιοπιστία μας, την οποία η Συμμαχία απώλεσε με αυτά και άλλα παρόμοια συμβάντα. Πρώτον, πρέπει να διενεργηθούν ακριβείς και ανεξάρτητες έρευνες από διεθνείς εμπειρογνώμονες με τη βοήθεια όλων των εφικτών επιστημονικών μεθόδων.
<P>
Δεύτερον, χρειαζόμαστε μια εντελώς διαφορετική πολιτική ενημέρωσης - και στο σημείο αυτό ευχαριστώ το Συμβούλιο, την Επιτροπή, αλλά κυρίως τον Ύπατο Εκπρόσωπο για την ΚΕΠΠΑ για τη δέσμευση που ανέλαβαν, να θέτουν στη διάθεση του Κοινοβουλίου όλες ανεξαιρέτως τις πληροφορίες.
<P>
Τρίτον, πρέπει να απαιτήσουμε άμεσα μορατόριουμ για όλα τα όπλα και τα πυρομαχικά αυτού του τύπου, έως ότου κατατεθούν τα πλήρη αποτελέσματα των ερευνών που έχουμε ζητήσει, ούτως ώστε στη συνέχεια να είμαστε σε θέση να λάβουμε υπεύθυνα τις αποφάσεις μας.

<SPEAKER ID=22 LANGUAGE="NL" NAME="Lagendijk">
Κύριε Πρόεδρε, ο εφιάλτης όλων των πολιτικών είναι να εμπλακούν σε μία συζήτηση μεταξύ επιστημόνων, πολλοί από τους οποίους βλέπουν να υπάρχει μια σχέση μεταξύ της χρήσης απεμπλουτισμένου ουρανίου και του αυξημένου αριθμού νεκρών ενώ άλλοι διαφωνούν μαζί τους. Κατ' αυτόν τον τρόπο, η πολιτική συζήτηση κινδυνεύει να προσλάβει επιστημονικό χαρακτήρα. Νομίζω ότι εμείς πρέπει να προβάλλουμε το καθήκον των πολιτικών το οποίο κατά τη γνώμη μου είναι διττό.
<P>
Κατά πρώτον, η Ευρωπαϊκή Ένωση είναι υπεύθυνη για τον τοπικό πληθυσμό. Τα κράτη μέλη πρέπει να αναλαμβάνουν την ευθύνη για τους στρατιώτες τους. Κατά τη γνώμη μου, η δική μας ευθύνη, ως Ευρωπαϊκή Ένωση, είναι να ασχοληθούμε με τον τοπικό πληθυσμό στην περιοχή αυτή.
<P>
Το δεύτερο πράγμα για το οποίο πρέπει να φροντίσουμε είναι να μην πέσουμε στην παγίδα να χρησιμοποιήσουμε για όλες τις εξηγήσεις που δίνουμε το επιχείρημα της χρήσης απεμπλουτισμένου ουρανίου. Μπορεί κάλλιστα να υπάρχουν άλλες αιτίες για τον αυξημένο αριθμό νεκρών. Νομίζω λοιπόν ότι πρέπει να πραγματοποιηθεί μία ολοκληρωμένη έρευνα όλων των αποκλίσεων που παρατηρούνται επιτόπου αλλά και στα εθνικά στρατεύματα.
<P>
Τέλος, αυτό που με εκνευρίζει πάρα πολύ είναι ότι ο κ. Σολάνα και ορισμένοι συνάδελφοι πιστεύουν ότι υπάρχει μία συσχέτιση και κάνουν κάποιο λάθος όσον αφορά το στόχο και τα μέσα. Αναφέρομαι στη σχέση μεταξύ του πολέμου και των μέσων που χρησιμοποιήθηκαν. Ήμουν υπέρ της στρατιωτικής επέμβασης, είμαι όμως κατά των αδικαιολόγητων κινδύνων.

<SPEAKER ID=23 LANGUAGE="FR" NAME="Morillon">
Κύριε Πρόεδρε, το ζήτημα των βλημάτων απεμπλουτισμένου ουρανίου και των επιπτώσεών τους στους στρατιώτες και τους πολίτες που ήρθαν σε επαφή με τα αποτελέσματά τους στο Ιράκ, τη Βοσνία-Ερζεγοβίνη και το Κοσσυφοπέδιο, πρέπει να θίγεται με επιφύλαξη και επαγρύπνηση.
<P>
Η επιφύλαξη είναι επιβεβλημένη, όπως ειπώθηκε, διότι παρ' όλες τις έρευνες που διεξήχθησαν, η σχέση της χρήσης των συγκεκριμένων όπλων και των κρουσμάτων λευχαιμίας που εκδηλώθηκαν μετά τις εν λόγω επιχειρήσεις δεν έχει αποδειχθεί, όπως επίσης δεν έχει αποδειχθεί κάτι τέτοιο, να το ξέρετε, κατά τη μακρόχρονη διαδικασία της κατασκευής και δοκιμής αυτών των όπλων.
<P>
Σαφώς και πρέπει να διαλυθεί το σύννεφο της αβεβαιότητας. Η δημιουργία μηχανισμών έρευνας σε όλα τα επίπεδα, στα κράτη μέλη, στη Συμμαχία και στην Ευρωπαϊκή Ένωση, δεν μπορεί συνεπώς παρά να μας χαροποιεί. Η μεγάλη συγκίνηση ωστόσο που προκάλεσαν οι αποκαλύψεις των τελευταίων εβδομάδων, δεν θα πρέπει να μας οδηγήσει στην επιλογή της "καθα υπερβολήν προφύλαξης" , όπως την ονομάζω, τη στιγμή μάλιστα, κυρία Roth-Berendt, που η Ένωση καταβάλλει προσπάθειες για τον ακριβή προσδιορισμό του πλαισίου εφαρμογής της αρχής της προφύλαξης, ώστε να αποφευχθεί κάθε ενδεχόμενη κατάχρησή της.
<P>
Σήμερα, τα βλήματα με πυρήνα απεμπλουτισμένου ουρανίου που είναι αποθηκευμένα στις διάφορες χώρες μας είναι τα βέλτιστα όπλα όσον αφορά την καταστροφή των τεθωρακισμένων, αφού η τεχνολογική εξέλιξη της θωράκισης καθιστά αναποτελεσματική τη χρήση των απλών βλημάτων και των βλημάτων βολφραμίου. Η κατασκευή νέων όπλων θα πάρει, να το ξέρετε, πολλά χρόνια.
<P>
Μπορούμε, για όλο αυτό διάστημα, να θυσιάσουμε την άμυνά μας στο βωμό κάποιων μη επαληθευμένων φόβων; Δεν νομίζω. Για το λόγο αυτό, θα καταψηφίσω την αίτηση για μορατόριουμ που περιλαμβάνει το σημείο 6 του συμβιβαστικού ψηφίσματος, όταν θα τεθεί σε ψηφοφορία στο Σώμα.
<P>
Εντέλει όμως, αναγνωρίζω ένα θετικό στην παρούσα συζήτηση. Αποδεικνύει, αν χρειάζονται αποδείξεις περί αυτού, ότι δεν θα πρέπει να ονειρευόμαστε καθαρούς πολέμους, κάτι το οποίο προσωπικά θεωρούσα ανέκαθεν όχι απλή ψευδαίσθηση, αλλά διαστροφή. Ο πόλεμος είναι και θα είναι πάντα βρόμικος, αφού στόχο έχει να πλήξει την ανθρώπινη ζωή. Δεν μπορούμε παρά να τον αντιμετωπίζουμε ως το μικρότερο κακό, όταν όλα τα άλλα μέσα για την επίλυση ή την πρόληψη της παραβίασης των ελευθεριών και της αξιοπρέπειας του ανθρώπου έχουν αποτύχει. Μάλιστα, κύριε Σολάνα, αυτό ακριβώς συνέβη και στο Ιράκ και στο Κοσσυφοπέδιο.
<P>
(Χειροκροτήματα)

<SPEAKER ID=24 LANGUAGE="IT" NAME="Sacconi">
Κύριε Πρόεδρε, υπάρχουν δύο ομάδες έναντι των οποίων έχουμε ιδιαίτερη ευθύνη: αφενός, οι νέοι που επιτέλεσαν επάξια το καθήκον τους στις στρατιωτικές επιχειρήσεις στη Βοσνία και στο Κοσσυφοπέδιο, φυσικά μαζί με τις οικογένειές τους, και, αφετέρου, οι αποδέκτες αυτών των ειρηνευτικών αποστολών, δηλαδή οι λαοί των Βαλκανίων.
<P>
Είναι αλήθεια ότι οι - άμεσες ή έμμεσες - αιτιώδεις σχέσεις ανάμεσα στη χρήση βλημάτων με απεμπλουτισμένο ουράνιο και τα κρούσματα λευκαιμίας, ο κατάλογος των οποίων επιμηκύνεται, δεν έχουν ακόμη αποδειχθεί με βεβαιότητα, παρότι φαίνονται όλο και πιο πιθανές, αλλά αυτά τα κρούσματα υπάρχουν και έχουν τέτοια διάδοση ώστε να δικαιολογείται η μέγιστη ανησυχία. Είναι σωστό, επομένως, να διενεργηθούν με συντονισμένο τρόπο όλες οι επιστημονικές έρευνες που απαιτούνται για τη διασαφήνιση του αντίκτυπου αυτού του τύπου πυρομαχικών στην υγεία και στο περιβάλλον, αλλά στο μεταξύ είναι επίσης σωστό να εφαρμοσθεί η αρχή της προφύλαξης, πιο ενδεδειγμένη από ποτέ στην παρούσα περίπτωση, λόγος για τον οποίο το μορατόριουμ καθίσταται επείγον και απαραίτητο μέτρο.

<SPEAKER ID=25 LANGUAGE="DE" NAME="Laschet">
Κύριε Πρόεδρε, αγαπητοί συνάδελφοι, είμαστε καθημερινά πλέον αποδέκτες, σχεδόν ανά ώρα, νέων πληροφοριών σχετικά με ενδεχόμενους κινδύνους. Για το λόγο αυτό, είναι εξαιρετικά θετικό το γεγονός, ότι το παρόν Κοινοβούλιο ασχολείται σήμερα με το συγκεκριμένο ζήτημα. Ευχαριστώ τον Ύπατο Εκπρόσωπο, ο οποίος μας υποσχέθηκε πλήρη ενημέρωση και διαφάνεια. Εξάλλου, και για εμάς αυτό είναι κάτι νέο, να συζητούμε δηλαδή κατ' αυτό τον τρόπο για ζητήματα που αφορούν την πολιτική ασφάλειας και την αμυντική πολιτική. Είναι ευκαιρία για την ευρωπαϊκή πολιτική ασφάλειας και αμυντική πολιτική, το ότι εμείς δεν δεσμευόμαστε από τους συσχετισμούς των κρατών μελών, επειδή στα ζητήματα αυτά διατυπώνονται επιχειρήματα κυβέρνησης κατά αντιπολίτευσης. Στη Γερμανία για παράδειγμα - τελείως διαφορετικά από ό,τι εδώ στο Κοινοβούλιο - η κυβέρνηση κόκκινων και πράσινων υποβαθμίζει, μέσω του υπουργού άμυνας, όλους αυτούς τους κινδύνους.
<P>
Εμείς ως Ευρωπαϊκό Κοινοβούλιο έχουμε την ευκαιρία, με το βλέμμα στραμμένο στα γεγονότα, να λάβουμε διαβεβαιώσεις και πληροφορίες, γεγονός εξαιρετικά σημαντικό. Αυτό που είναι επιζήμιο - και μάλιστα χαρακτήρισε την παρούσα συζήτηση - είναι η εκ των υστέρων ταύτιση με τον πόλεμο του Κόλπου ή τον πόλεμο στο Κοσσυφοπέδιο. Κύριε Wurtz, εάν στο πλαίσιο αυτό αναφέρεστε στο Χάρτη Θεμελιωδών Δικαιωμάτων και τις υψηλές αρχές της Ευρώπης, τότε πρέπει να σας επισημάνω, ότι από τη στιγμή που γίνεται λόγος για ευρωπαϊκά θεμελιώδη δικαιώματα, για εθνικές εκκαθαρίσεις, για διώξεις και τρομοκρατία στα Βαλκάνια, η πολιτική σας ομάδα είχε μείνει στο περιθώριο και είχε παραιτηθεί. Το γεγονός αυτό περιλαμβάνεται επίσης σε μια τέτοια συζήτηση.
<P>
Ζητούμε να συγκεντρωθούν οι σχετικές πληροφορίες και να συνοψιστούν οι πληροφορίες που έχουν τα κράτη μέλη, σε ευρωπαϊκό επίπεδο, με αυτές του ΟΗΕ - των εξειδικευμένων ιδρυμάτων των Ηνωμένων Εθνών - και να κατατεθούν εκ νέου στο Κοινοβούλιο. Η έντονη διαμάχη υπόκειται πάντοτε στο θεμελιώδη κανόνα, να διαφυλάσσεται η σχετικότητα των μέσων. Για το λόγο αυτό, χρειαζόμαστε τις πληροφορίες καθώς επίσης και την έρευνα σχετικά με τα οπλικά συστήματα που είναι λιγότερο επιβλαβή από εκείνα για τα οποία συζητούμε σήμερα. Το Ευρωπαϊκό Κοινοβούλιο μπορεί στο πλαίσιο της ευρωπαϊκής πολιτικής ασφάλειας και αμυντικής πολιτικής να ανταποκριθεί στις ευθύνες του, εάν συμβάλλει εποικοδομητικά.

<SPEAKER ID=26 NAME="Κατηφόρης">
Κύριε Πρόεδρε, Ύπατε Εκπρόσωπε, η εντολή που είχατε για δράση στη Γιουγκοσλαβία δεν ήταν εντολή να χρησιμοποιήσετε όπλα που απορρίπτει και καταδικάζει η συνείδηση της ανθρωπότητας και των οποίων η δυνητική τοξικότητα, όπως μετράται τώρα, ήταν γνωστή στους τότε στρατιωτικούς ηγέτες.
<P>
Αν τώρα που έχουν αρχίσει οι αποκαλύψεις και έπονται περισσότερες, το γεγονός αυτό σας προκαλεί ταραχή, η αναζήτηση συνενόχων σ' αυτό το Κοινοβούλιο είναι, λυπούμαι που το λέγω, δείγμα δειλίας και κακογουστιάς.
<P>
Κύριε Πρόεδρε, ανησυχούμε για τα αποτελέσματα αυτών των βομβαρδισμών εις την περιοχή των Βαλκανίων, ανησυχούμε και για τους στρατιώτες που έλαβαν μέρος, ανησυχούμε και για τους κατοίκους των περιοχών που έγιναν πεδία μαχών και ζητούμε μια ευρύτερη περιβαλλοντική έρευνα για την ενδεχόμενη χειροτέρευση του περιβάλλοντος στην όλη περιοχή των Βαλκανίων. Η ανησυχία αυτή έχει φθάσει σε όρια που δεν τα φαντάζεστε σα αυτή την αίθουσα, τουλάχιστον στην κοινή γνώμη της χώρας μου.
<P>
Το κοινό ψήφισμα επίσης ζητάει μορατόριουμ...
<P>
(Ο ομιλητής διακόπτεται από τον Πρόεδρο) (Χειροκροτήματα)

<SPEAKER ID=27 NAME="Τρακατέλλης">
Κύριε Πρόεδρε, τρία σημεία, διότι ήδη έχουν λεχθεί πάρα πολλά.
<P>
Το πρώτο: θα ήθελα να πω στον κ. Σολάνα ότι, όταν το 1999, μαζί με άλλους συναδέλφους, προσπαθήσαμε να μάθουμε αν γίνεται χρήση απεμπλουτισμένου ουρανίου στο Κοσσυφοπέδιο, υπήρξε μια ένοχη απόκρυψη και η κ. Wallstrφm ­ έχω εδώ τα πρακτικά ­ όταν απήντησε σε μια ερώτηση, είπε επί λέξει ότι δεν έχει ακόμη επιβεβαιωθεί πως χρησιμοποιήθηκε μη εμπλουτισμένο ουράνιο. Είναι στα πρακτικά του Κοινοβουλίου.
<P>
Το δεύτερο: το απεμπλουτισμένο ουράνιο είναι επικίνδυνο και βλαπτικό υλικό, ιδίως όταν χρησιμοποιείται σε βλήματα, διότι κατά την πρόσκρουση εξαερώνεται, παράγεται οξείδιο του ουρανίου, μετατρέπεται σε νέφος το οποίο μπορεί να το εισπνεύσει κανείς, τα οξείδια του ουρανίου είναι ευδιάλυτα, μπορούν να περάσουν στο νερό και στην τροφική αλυσίδα. Κατά συνέπεια ­ και πρέπει να ξέρετε ότι δεν υπάρχει κανένα βλαπτικό αίτιο το οποίο να μην δημιουργεί βλάβη, ακόμη και αν το πάρει κανείς σε μικρή δόση­ επιβάλλεται μία ενδελεχής επιδημιολογική μελέτη τόσο στον Κόλπο όσο και στη Βοσνία και, βεβαίως, και στο Κοσσυφοπέδιο, αν και εκεί τα αποτελέσματα, αν εμφανισθούν, θα εμφανισθούν αργότερα.
<P>
Το τρίτο: εφόσον δεχόμαστε, και εσείς κ. Solana δέχεσθε, ότι υπάρχει λόγος να κάνουμε αυτήν την έρευνα, τέλος πάντων, για να δούμε την αλήθεια, δεν θα έπρεπε να ισχύσει η αρχή της προφύλαξης; Αν κάποιος μου πει εμένα, ή σε οποιονδήποτε, ότι, ξέρετε, χρειάζεται μια εξέταση, διότι το σπίτι σας μπορεί να καταρρεύσει, θα μείνω μέσα στο σπίτι για να γίνει η εξέταση ή θα φύγω και θα περιμένω τα αποτελέσματα; Είναι στοιχειώδες πράγμα, και δεν δέχομαι ότι το απεμπλουτισμένο ουράνιο είναι το μόνο όπλο που διαθέτει το ΝΑΤΟ, υπάρχουν ένα σωρό άλλα όπλα στο οπλοστάσιό του, τα οποία μπορεί να χρησιμοποιήσει επιτυχώς.
<P>
(Χειροκροτήματα)

<SPEAKER ID=28 LANGUAGE="FI" NAME="Myller">
Κύριε Πρόεδρε, μας έχουν σήμερα εδώ διαβεβαιώσει οι διάφοροι κύκλοι ότι οι πληροφορίες θα παρέχονται διαφανώς και ότι τα θέματα θα εξετάζονται διαφανώς. Μέχρι στιγμής αυτή η διαφάνεια λείπει. Είναι αυτονόητο ότι θα πρέπει να έχουμε πληροφορίες ως βάση των ενεργειών μας, όμως συμφωνώ με τις απόψεις που εκτέθηκαν εδώ σχετικά με την εφαρμογή της αρχής της προφύλαξης. Επόμενο θέμα μας προς συζήτηση είναι οι δυνάμεις ταχείας αντίδρασης. Στο πλαίσιο αυτό, θα πρέπει σαφώς να λάβουμε θέση για το πώς αντιμετωπίζουμε την ανθρώπινη υγεία, ακόμη και εάν δεν διαπιστώναμε άμεση συσχέτιση με τη λευχαιμία, επί παραδείγματι. Είναι πολύ πιθανό μακροπρόθεσμα να προκύψουν άλλες επιβλαβείς επιπτώσεις, επί παραδείγματι σε σχέση με το πόσιμο νερό. Μπορούμε μήπως να θεωρήσουμε ως δεδομένο ότι, ενώ κάνουμε μια καλή πράξη επιλύοντας συγκρούσεις, συγχρόνως προξενούμε μελλοντικά μεγάλη ανησυχία και ανασφάλεια στον άμαχο πληθυσμό;

<SPEAKER ID=29 NAME="Titley">
Κύριε Πρόεδρε, θεωρώ ότι είναι ελαφρώς παράδοξο να ομιλούμε για την αρχή της προφύλαξης σε σχέση με τα όπλα, τα οποία, σε τελική ανάλυση, έχουν σχεδιαστεί για να είναι βλαβερά για την υγεία. Το πρόβλημα, ασφαλώς, είναι ότι αρκεί να αναφέρει κανείς τη λέξη "ουράνιο" για να ξεσπάσει κάτι που μπορεί να περιγραφεί μόνο ως ομαδική υστερία.
<P>
Οι ασθένειες και οι θάνατοι πρέπει ασφαλώς να ερευνηθούν και χαιρετίζω τη δράση που ανέλαβαν τα κράτη μέλη του ΝΑΤΟ προς αυτήν την κατεύθυνση, αλλά πρέπει να καταλήξουμε σε μια απόφαση βάσει των γεγονότων και τα γεγονότα είναι πολύ ξεκάθαρα αυτήν την στιγμή. Δεν υπάρχει καμία σχέση μεταξύ του απεμπλουτισμένου ουρανίου και των ασθενειών. Αν εξετάσουμε τη μελέτη των βετεράνων του Πολέμου του Κόλπου, η οποία έγινε στις Ηνωμένες Πολιτείες, και τη συγκρίνουμε με τη μελέτη της ομάδας ελέγχου, δεν υπάρχει διαφορά στα ποσοστά θανάτων, ή στα ποσοστά ασθενειών, ή στα ποσοστά καρκίνου μεταξύ των δύο ομάδων. Πρέπει να διασφαλίσουμε ότι εργαζόμαστε επί τη βάσει επιστημονικών γεγονότων και, γι' αυτόν τον λόγο, δεν είναι σωστό να ζητήσουμε τώρα μορατόριουμ, όταν δεν υπάρχει επιστημονική σχέση μεταξύ των δύο.
<P>
Υπάρχουν πολλά άλλα θέματα που συνδέονται με τον πόλεμο των Βαλκανίων και τα οποία πρέπει να ερευνήσουμε, όπως οι μη εκραγείσες δέσμες βομβών και η περιβαλλοντική ζημία την οποία περιέγραψε η Επιτροπή, αλλά ας μείνουμε πιστοί στα γεγονότα.

<SPEAKER ID=30 LANGUAGE="ES" NAME="Solana">
Κύριε Πρόεδρε, καταρχάς θα ήθελα να ευχαριστήσω όλους τους βουλευτές που μίλησαν, για τον τρόπο που το έκαναν και για την ειλικρίνεια με την οποία εκφράστηκαν, η οποία αποδεικνύει ξεκάθαρα ότι όλοι έχουμε την ίδια επιθυμία να διευκρινιστεί η κατάσταση αυτή, διότι αυτό που πρέπει να μας απασχολεί όλους, πέραν πάσης αμφιβολίας, είναι τα άτομα που είναι προσβεβλημένα αυτή τη στιγμή από την ασθένεια και όσα ενδέχεται να προσβληθούν και να υποφέρουν στο μέλλον. Κατά συνέπεια, θα επαναλάβω για άλλη μια φορά την δέσμευσή μου να σας ενημερώσω για όλα όσα μπορώ. Αυτό που δεν μπορείτε να μου ζητήσετε είναι να σας ενημερώσω για πράγματα για τα οποία δεν είμαι σε θέση να σας ενημερώσω ή και εγώ δεν ξέρω για τι άλλο.
<P>
Συζητάμε για ένα θέμα, το οποίο, λόγω της φύσης του, εμπίπτει στην αρμοδιότητα των κυβερνήσεων και, επομένως, αναγκαστικά εξαρτόμαστε από την ενημέρωση που μας παρέχουν όλες μαζί και καθεμία από τις κυβερνήσεις. Όπως ανέφερα στην πρώτη μου παρέμβαση, βρίσκομαι σε επαφή με τις κυβερνήσεις και τους οργανισμούς που εργάζονται στο θέμα αυτό και μπορώ να σας διαβεβαιώσω άλλη μια φορά, ότι από την πλευρά μας, από την πλευρά του Συμβουλίου και τη δική μου, θα έχετε όλες τις πληροφορίες που διαθέτουμε και απόλυτη διαφάνεια. Δύσκολα όμως θα μπορούσα να σας κοινοποιήσω πληροφορίες που δεν διαθέτουμε επισήμως.
<P>
Δεύτερον, θα ήθελα να πω ότι, όπως επεσήμαναν ορισμένοι από εσάς, στις επιστημονικές αναλύσεις πρέπει να υπολογίσουμε όλες τις παραμέτρους, δεν πρόκειται να επικεντρωθούμε σε ορισμένες παραμέτρους και να αγνοήσουμε άλλες που ενδέχεται να έχουν επίσης βλαβερές επιπτώσεις για την υγεία. Γι' αυτό το λόγο, χαίρομαι που άκουσα, τόσο από την Επιτροπή όσο και από ορισμένους βουλευτές, την πρόθεση να εξεταστεί καθετί που ενδέχεται να έχει περιβαλλοντικές επιπτώσεις. Μπορώ να σας πω ότι και εγώ έχω επιστημονική κατάρτιση και μάλιστα στη φυσική. Δεν πρόκειται να αναφέρω τις - ελάχιστες πια - γνώσεις που διέθετα άλλοτε. Όμως θεωρώ ότι είναι σημαντικό να κρατήσουμε μια ορθολογική στάση απέναντι στο πρόβλημα αυτό και να περιμένουμε ωσότου έχουμε όλες τις πληροφορίες που μπορούμε πριν εξαγάγουμε τα συμπεράσματά μας. Αυτή τη στιγμή κανείς δεν πρέπει να αμφιβάλλει ότι όλες οι χώρες και όλοι οι διεθνείς οργανισμοί καταβάλλουν κάθε προσπάθεια για να βρουν μια λύση σ' αυτό το πρόβλημα, συγκεντρώνοντας τις πιο χρήσιμες πληροφορίες με τη μεγαλύτερη δυνατή ταχύτητα.
<P>
Ειπώθηκαν πολλά πράγματα, όλα άκρως ενδιαφέροντα. Τα σημείωσα όλα, όμως δεν θέλω να απαντήσω σε καθένα ξεχωριστά, διότι διατυπώθηκαν λίγες ερωτήσεις. Θα ήθελα όμως να απαντήσω σε ορισμένα από τα πράγματα που ειπώθηκαν για να αποφύγω τις παρανοήσεις. Στους εκπροσώπους της Ομάδας των Πρασίνων/ Ευρωπαϊκής Ελεύθερης Συμμαχίας θα ήθελα να πω με κάθε ειλικρίνεια και κάθε συμπάθεια ότι μου έστειλαν μία επιστολή, την οποία έλαβα και, όπως γνωρίζουν οι ίδιοι, διότι μίλησα μαζί τους, τη γνωστοποίησα και την έθεσα στην διάθεση όλων των αρχηγών των κυβερνήσεων και των υπουργών της Ένωσης. Η επιστολή απαντήθηκε προφορικά, όχι γραπτώς, αλλά γνωρίζουν ότι η απόφαση που έλαβαν οι κυβερνήσεις ήταν να συνεχίσουν την ίδια πορεία που είχαν ξεκινήσει ήδη από τον Μάιο όταν εγώ έλαβα αυτή την επιστολή. Επομένως, δεν πρέπει να θεωρούν ότι η επιστολή τους δεν έγινε σεβαστή. Έγινε σεβαστή, αλλά υπήρχε απόφαση των κυβερνήσεων να ενεργήσουν κατά τρόπο διαφορετικό από την πρόταση της επιστολής. Όμως, σας παρακαλώ, καταλάβετε ότι κάθε επιστολή οποιωνδήποτε μελών των πολιτικών ομάδων του Κοινοβουλίου αντιμετωπίζεται με σεβασμό.
<P>
Θα ήθελα να κάνω δύο παρατηρήσεις προσωπικής σχεδόν φύσεως. Κατά πρώτον, μπορώ να ξεχωρίσω πολύ καλά μέσα και σκοπούς. Δεν θα ήθελα να μου προσάψουν την κατηγορία ότι συγχέω μέσα και σκοπούς. Ξεχωρίζω τέλεια ποιοι είναι οι σκοποί και ποια τα μέσα και γνωρίζω πολύ καλά πόσο σημαντικοί είναι οι σκοποί και ότι η επίτευξή τους εξαρτάται κατά πολύ από τα μέσα που χρησιμοποιούνται. Τα μέσα και η γνώση τους αλλάζουν στην πορεία του χρόνου. Μερικές φορές έχουμε πληροφορίες που καθορίζουν ότι ένα μέσο μπορεί να είναι χρήσιμο ή παύει να είναι χρήσιμο και πρέπει να λαμβάνουμε υπόψη, στους προβληματισμούς μας, τις πληροφορίες που έχουμε στη διάθεσή μας τη συγκεκριμένη στιγμή που λαμβάνονται ορισμένες αποφάσεις. Επομένως, ας γίνει σαφές ότι δεν συγχέω διόλου τους σκοπούς και τα μέσα. Δεν το έκανα ποτέ και θα επιθυμούσα να μην το κάνω και στο μέλλον.
<P>
Θα ήθελα να πω το εξής σε όποιον με κατηγορεί ότι επέρριψα συνυπευθυνότητα στο Ευρωπαϊκό Κοινοβούλιο. Όχι, δεν επιρρίπτω καμία απολύτως συνυπευθυνότητα στο Ευρωπαϊκό Κοινοβούλιο, ούτε τώρα ούτε ποτέ. Εσείς είστε εκπρόσωποι της λαϊκής βούλησης της Ευρωπαϊκής Ένωσης και είστε υπεύθυνοι για τις πράξεις σας. Αυτό που πρέπει και που νομίζω ότι οφείλω να μοιραστώ μαζί σας είναι οι στιγμές κατά τις οποίες συνέπεσαν οι απόψεις μας πριν από χρόνια ή πριν από μήνες. Αυτό δεν σημαίνει ότι χρησιμοποιώ ή ότι καθιστώ συνένοχο το Κοινοβούλιο. Επαναλαμβάνω για πολλοστή φορά ότι αναλαμβάνω όλες τις ευθύνες μου, πάντα στη ζωή μου τις αναλάμβανα και σκοπεύω να συνεχίσω να τις αναλαμβάνω και δεν έχω ανάγκη να καταστήσω συνένοχο κανέναν. Εγώ αναλαμβάνω τις δικές μου και εσείς πρέπει να αναλάβετε τις δικές σας. Και δεν μπορούμε να αρνηθούμε ότι τα ψηφίσματα που ενέκρινε το Ευρωπαϊκό Κοινοβούλιο με έκαναν να σκεφτώ. Και όταν προήδρευσα στο Συμβούλιο Υπουργών της Ευρωπαϊκής Ένωσης τα ψηφίσματά του ήταν σημαντικά για μένα όσο και για τους αρχηγούς κρατών και κυβερνήσεων της Ευρωπαϊκής Ένωσης. Αυτό δεν σημαίνει ότι το καθιστούμε συνένοχο. Σημαίνει ότι μοιραζόμαστε την ευθύνη σαν υπεύθυνοι ευρωπαίοι που είμαστε όλοι οι παρευρισκόμενοι. Οφείλουμε να είμαστε ικανοί να μοιραζόμαστε συλλογικά την ευθύνη.
<P>
Τίποτα άλλο. Θέλω να σας ευχαριστήσω και να σας πω ότι θα επιστρέψω στις 31 του μηνός για μία συζήτηση σχετικά με την Μέση Ανατολή, αλλά είμαι επίσης στη διάθεσή σας κατά τη διάρκεια της συνόδου ολομέλειας για να συνεχίσουμε να πραγματευόμαστε αυτό το τόσο μεγάλου ενδιαφέροντος θέμα στο οποίο διακυβεύονται πολλά για μας. Διακυβεύεται η αξιοπιστία μας και επίσης η συνέχιση της προόδου στη διαχείριση της κρίσης στην Ευρωπαϊκή Ένωση. Με την έννοια αυτή, κυρίες και κύριοι, να είστε πάντοτε βέβαιοι ότι μπορείτε να υπολογίζετε σε μένα ή, τουλάχιστον, στις καλές μας προθέσεις· στις γνώσεις μου είναι πια περισσότερο αμφίβολο.
<P>
(Χειροκροτήματα)

<SPEAKER ID=31 NAME="Wallstrφm">
. (ΕΝ) Κύριε Πρόεδρε, κι εγώ επίσης θέλω να ξεκινήσω εκφράζοντας τις ευχαριστίες μου προς όλα τα μέλη του Ευρωπαϊκού Κοινοβουλίου για τις δηλώσεις τους, διότι υπογράμμισαν την ανάγκη να αντιμετωπίσουμε σοβαρά τους φόβους και τις ανησυχίες σχετικά με όλους όσους υποφέρουν από συμπτώματα και ασθένειες, όπως επίσης την ανάγκη να συγκεντρώσουμε όλες τις διαθέσιμες πληροφορίες και να εξετάσουμε επίσης τις μακροπρόθεσμες επιπτώσεις στην υγεία.
<P>
Η Επιτροπή, σας διαβεβαιώ, θα χρησιμοποιήσει στο έπακρο τις δυνάμεις και τις αρμοδιότητές της προκειμένου να καθιερώσει μια στέρεη επιστημονική βάση σχετικά με το εν λόγω ζήτημα. Και βέβαια θα συνεργαστούμε πλήρως, με άλλους εθνικούς και διεθνείς φορείς οι οποίοι δραστηριοποιούνται στον εν λόγω τομέα: το NATO, την UNEP, την ΔΟΑΕ και την Παγκόσμια Οργάνωση Υγείας.
<P>
Οι προσπάθειες της Επιτροπής θα ενταχθούν στο ευρύτερο πρόγραμμά μας για την υποστήριξη των Βαλκανίων όσον αφορά στην υγεία και στο περιβάλλον, διότι πρέπει να εξετάσουμε τα σωρευμένα αποτελέσματα. Χαιρετίζουμε επίσης τη δυνατότητα να αναφέρουμε στο Ευρωπαϊκό Κοινοβούλιο τα σχετικά με την πρόοδο των προσπαθειών μας με στόχο την καθιέρωση μιας στέρεης επιστημονικής βάσης για τις επιπτώσεις του απεμπλουτισμένου ουρανίου. Θα θέλαμε να επανέλθουμε για να σας εκθέσουμε την κατάσταση και βέβαια είμαστε πάντοτε πρόθυμοι να απαντήσουμε σε οποιεσδήποτε απορίες ενδέχεται να έχετε.

<SPEAKER ID=32 NAME="Eriksson">
SV) Κύριε Πρόεδρε, ζητώ το λόγο απλώς για να παρακαλέσω την επίτροπο Walstrφm και τους άλλους ομιλητές να χρησιμοποιήσουν τη μητρική τους γλώσσα εδώ στο Κοινοβούλιο, στην περίπτωση της επιτρόπου Walstrφm τα σουηδικά.

<SPEAKER ID=33 NAME="Πρόεδρος">
Ευχαριστώ πολύ, κυρία συνάδελφε, βάσει του Χάρτη των Θεμελιωδών Δικαιωμάτων η Ευρωπαϊκή Ένωση είναι μια ελεύθερη περιοχή, και καθένας μπορεί να επιλέγει μόνος του σε ποια γλώσσα θα ομιλεί.
<P>
(Χειροκροτήματα)

<SPEAKER ID=34 NAME="Cox">
Κύριε Πρόεδρε, επί της διαδικασίας. Μόλις κοιτούσα το κείμενο της κοινής πρότασης ψηφίσματος. Θα ήθελα να επισημάνω ότι το όνομα που φαίνεται να υπογράφει για την ομάδα των Φιλελευθέρων, ο λόρδος Bethell, είναι ιδιαίτερα ευπρόσδεκτος να ενταχθεί στην ομάδα μας. Θα ήθελα να συμπεριληφθεί στα πρακτικά το πόσο χαιρόμαστε που έχουμε σήμερα ένα νέο μέλος το οποίο υπογράφει εν ονόματί μας.

<SPEAKER ID=35 NAME="Πρόεδρος">
Καλώς, μέχρι την ψηφοφορία θα διευκρινίσουμε οριστικά, κύριε Cox, σε ποια κοινοβουλευτική ομάδα ανήκει πλέον ο λόρδος κ. Bethell και σε ποια όχι.
<P>
Σας ανακοινώνω, ότι σύμφωνα με το άρθρο 37, παράγραφος 2, έχω λάβει επτά προτάσεις ψηφίσματος καθώς και μία κοινή πρόταση ψηφίσματος, η οποία στηρίζεται από έξι κοινοβουλευτικές ομάδες.
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 12.00.

<SPEAKER ID=36 NAME="Van Orden">
Κύριε Πρόεδρε, επί της διαδικασίας. Θα μπορούσαμε ίσως να διευθετήσουμε τώρα αυτό το διαδικαστικό ζήτημα. Ο λόρδος Bethell είναι, και παραμένει, σταθερά μέλος της Ομάδας των Βρετανών Συντηρητικών.

<SPEAKER ID=37 NAME="Πρόεδρος">
Κύριε Van Orden, αυτό μπορώ να το δεχθώ μόνο, εάν έχετε έγγραφη εξουσιοδότηση από το λόρδο κ. Bethell, ότι επιτρέπεται να δίνετε εξηγήσεις εκ μέρους του.

<SPEAKER ID=38 LANGUAGE="FR" NAME="Wurtz">
Κύριε Πρόεδρε, αφού συζητούμε το κοινό ψήφισμα σχετικά με το Σύνδρομο των Βαλκανίων, θα ήθελα απλώς να επισημάνω ότι στο κοινό ψήφισμα περιλαμβάνονται κατά λάθος το όνομά μου και το όνομα της Ομάδας μου.

<SPEAKER ID=39 NAME="Πρόεδρος">
Κύριε Wurtz, δήλωσα ρητά μία κοινή πρόταση ψηφίσματος, η οποία στηρίζεται από έξι κοινοβουλευτικές ομάδες, και όχι από επτά. Γνωρίζω πολύ καλά τις ευαισθησίες της κοινοβουλευτικής σας Ομάδας στο θέμα και γι' αυτό το λόγο το προσδιόρισα επακριβώς!

<CHAPTER ID=2>
Μηχανισμός ταχείας αντίδρασης
<SPEAKER ID=40 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0392/2000) του κ. Dunn, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την πρόταση κανονισμού του Συμβουλίου, η οποία αφορά τη δημιουργία της διευκόλυνσης ταχείας αντίδρασης (CΟΜ (2000) 119 - C5-0272/2000 - 2000/0081 (CNS)).

<SPEAKER ID=41 NAME="Newton Dunn">
. (ΕΝ) Κύριε Πρόεδρε, αυτή η πρόταση αφορά τη διάθεση χρημάτων για μια άμεση, μη στρατιωτική απάντηση της Ένωσης στις κρίσεις. Υπάγεται στον πρώτο πυλώνα - για όσους καταλαβαίνουν την διάλεκτο της Ένωσης - και ελέγχεται από την Επιτροπή. Δεν είναι μια στρατιωτική δύναμη ταχείας αντίδρασης, η οποία φυσικά υπάγεται στο δεύτερο πυλώνα και ελέγχεται από το Συμβούλιο Υπουργών.
<P>
Ωστόσο, δέχθηκα προσκλήσεις, πιέσεις και ερωτήσεις σχετικά με το πώς σκοπεύω να χρησιμοποιήσω τους στρατιώτες, τα τεθωρακισμένα και τα αεροσκάφη της Επιτροπής Εξωτερικών Υποθέσεων, Ανθρωπίνων Δικαιωμάτων, Κοινής Ασφάλειας και Αμυντικής Πολιτικής. Με ρώτησαν αν πρόκειται να χρησιμοποιήσουμε ναυτικές βάσεις στην Κύπρο και με κάλεσαν να απευθυνθώ σε μια συνεδρίαση Καναδών στρατιωτών. Θέλω να καταστήσω απολύτως σαφές το γεγονός ότι αυτό δεν έχει καμία απολύτως σχέση με τη στρατιωτική δύναμη ταχείας αντίδρασης: είναι μια χρηματοδοτική διευκόλυνση ώστε η Επιτροπή να αντιδρά στις κρίσεις με μεγάλη ταχύτητα.
<P>
Αν και η Επιτροπή θα αποδεσμεύει τα χρήματα όσο γρήγορα χρειάζεται, το Κοινοβούλιο διατηρεί τον έλεγχο ως ένα από τα δύο σκέλη της αρμόδιας επί του προϋπολογισμού αρχής. Θα ψηφίζουμε για τα χρήματα και θα περιμένουμε με ανυπομονησία τις εκθέσεις της Επιτροπής σχετικά με το πώς δαπάνησε τα χρήματα. Περιμένουμε από την Επιτροπή να δαπανά τα χρήματα για την αντιμετώπιση κρίσεων αγοράζοντας φάρμακα, προσλαμβάνοντας γιατρούς ή νοσηλευτές, ναυλώνοντας αεροσκάφη για να μεταφέρουν τα φάρμακα, τους νοσηλευτές ή τους αστυνομικούς - ο,τιδήποτε είναι απαραίτητο - σε μια κρίση, οπουδήποτε και αν είναι - όχι απαραίτητα στην Ευρώπη.
<P>
Στο παρελθόν, η Ένωση επικρίθηκε και δικαιολογημένα για την καθυστερημένη αντίδρασή της στις κρίσεις. Δεν καταφέραμε να δώσουμε μια άμεση απάντηση όταν ήταν εμφανέστατα αναγκαία, και αυτή η πρόταση είναι ένα μέρος των αξιέπαινων προσπαθειών του Επιτρόπου Πάττεν να βελτιώσει το πρόγραμμα βοήθειας της Ένωσης, το οποίο είναι, το λιγότερο, σε μια κάπως χαoτική κατάσταση.
<P>
Ελπίζω ειλικρινά ότι το Κοινοβούλιο θα υποστηρίξει την πρόταση, και θα επανέλθω σ' αυτό. Όταν ο Επίτροπος απαντήσει σ' αυτήν τη συζήτηση, θα μας ενδιέφερε πολύ να μάθουμε αν θα μπορούσε να δώσει μια αδρή περιγραφή των τύπων κατάστασης για τις οποίες πιστεύει ότι μπορεί να χρησιμοποιηθεί - αν και, ασφαλώς, έχουμε και εμείς ορισμένες ιδέες.
<P>
Ορισμένοι συνάδελφοι που διάβασαν την έκθεση με ρώτησαν γιατί, αν είναι τόσο καλή ιδέα, υπάρχουν τόσες πολλές τροπολογίες. Η αρχική πρόταση της Επιτροπής χρονολογείται από τον προηγούμενο Απρίλιο, αλλά έκτοτε δεν έγινε τίποτα. Φαίνεται ότι η γαλλική Προεδρία πάγωσε το θέμα, χωρίς καμία εξήγηση του τι συνέβαινε. Έτσι, υπέβαλα μια ερώτηση στην Ώρα των Ερωτήσεων και, ως εκ θαύματος - ίσως όμως να μην υπήρχε σχέση - η γαλλική Προεδρία και η Επιτροπή κάθισαν και διαπραγματεύθηκαν την απεμπλοκή της κατάστασης. Εκπόνησαν ένα εναλλακτικό κείμενο αλλά, λυπούμαι που το λέω, το Συμβούλιο δεν είχε ποτέ την ευγένεια να ενημερώσει το Κοινοβούλιο για τη νέα εκδοχή του κειμένου. Έτσι, οι πολυάριθμες τροπολογίες της έκθεσής μου είναι μια προσπάθεια τροποποίησης της αρχικής πρότασης του κειμένου και σχολιασμού από πλευράς μας του νέου συμβιβαστικού κειμένου, το οποίο έτυχε να λάβουμε, αν και ποτέ δεν μας δόθηκε επίσημα.
<P>
Το Κοινοβούλιο έχει μόνο μια ανάγνωση γι' αυτό το θέμα, γεγονός που αποτελεί έναν ακόμα αντικατοπτρισμό του δημοκρατικού ελλείμματος που δεν επέλυσε η Σύνοδος Κορυφής της Νίκαιας. Θα έπρεπε φυσικά να είναι συναπόφαση, αλλά δεν είναι. Ωστόσο, καταφέραμε να απειλήσουμε ότι θα χρησιμοποιήσουμε τη μοναδική μας ανάγνωση για να αρνηθούμε να συντάξουμε γνωμοδότηση - όπως με την περίφημη υπόθεση της ισογλυκόζης πριν από μερικά χρόνια - και αν αρνηθούμε να δώσουμε γνωμοδότηση, δεν μπορεί να γίνει τίποτα περαιτέρω. Έτσι έχουμε ένα αποτελεσματικό βέτο.
<P>
Ωστόσο, ευτυχώς, η Επιτροπή του Κοινοβουλίου έχει μελετήσει ενδελεχώς την εν λόγω πρόταση και την εγκρίνει. Εξ ου οι πολλές τροπολογίες που προτείνει η επιτροπή.
<P>
Τέλος - δεν πρόκειται να υπεισέλθω σε λεπτομέρειες σχετικά με τις τροπολογίες - εκφράζω την ικανοποίησή μου για το ότι η επιτροπή ενέκρινε τις τροπολογίες σχεδόν ομόφωνα, με τη μοναδική εξαίρεση των βρετανών Συντηρητικών, οι οποίοι θα εξηγήσουν χωρίς αμφιβολία το γιατί. Αυτό είναι το κόμμα το οποίο αισθάνθηκα υποχρεωμένος να εγκαταλείψω, επειδή είχε γίνει εντελώς αρνητικό απέναντι στην Ευρώπη. Ελπίζω ειλικρινά, όταν ψηφίζουμε επί της εν λόγω πρότασης, να νιώσουν επιτέλους θετικά και να της δώσουν τη θερμή τους υποστήριξη.

<SPEAKER ID=42 LANGUAGE="DE" NAME="Haug">
Κύριε Πρόεδρε, αγαπητοί συνάδελφοι, η Επιτροπή Προϋπολογισμών χαιρετίζει την πρόταση της Επιτροπής για τη δημιουργία της διευκόλυνσης ταχείας αντίδρασης. Εμείς στηρίζουμε το συγκεκριμένο κοινοτικό μηχανισμό, ο οποίος θα πρέπει να διαθέτει χρηματοδοτικούς πόρους για ανάληψη επιχειρήσεων στο πλαίσιο της διαχείρισης κρίσεων και πρόληψης συγκρούσεων, και μάλιστα χωρίς στρατιωτική παρέμβαση. Είναι απόλυτα σωστό, όταν η Ευρωπαϊκή Ένωση συμβάλλει στη διατήρηση ή την αποκατάσταση της δημόσιας τάξης, τη διευκόλυνση του διαλόγου, τη συμφιλίωση, τη μεσολάβηση και την πρόληψη κάθε παραβίασης των ανθρωπίνων δικαιωμάτων.
<P>
Όλα τα ανωτέρω όμως μπορούν να είναι ή να καταστούν αποτελεσματικά, εάν η διευκόλυνση ταχείας αντίδρασης είναι όντως ικανή να αντιδρά ταχέως. Για το λόγο αυτό, στηρίζουμε αναφανδόν την πρόταση της Επιτροπής για την υλοποίηση, δηλαδή την επιτροπολογία, συμπεριλαμβανομένης της συμβουλευτικής επιτροπής. Η έμφαση δίνεται στο "συμβουλευτική" .
<P>
Η Επιτροπή ακολουθεί εδώ και χρόνια - με τη στήριξη μάλιστα του Κοινοβουλίου - τη στρατηγική της "κοινοτικοποίησης" . Αυτό σημαίνει, ότι οι δραστηριότητες μεταφέρθηκαν από την Κοινή Εξωτερική Πολιτική και Πολιτική Ασφάλειας, δηλαδή το δεύτερο πυλώνα, στον κοινοτικό πυλώνα. Η τάση αυτή συνάδει με την παρούσα πρόταση για τη δημιουργία διευκόλυνσης ταχείας αντίδρασης. Μέχρι εδώ καλά. Ωστόσο, οι απαιτούμενες πιστώσεις πρέπει να προέλθουν από την κατηγορία 4 των δημοσιονομικών προοπτικών. Το πόσο περιορισμένα είναι όμως τα δημοσιονομικά μας στην κατηγορία "Εξωτερικές πολιτικές" , το γνωρίζουν όλοι οι συνάδελφοι τουλάχιστον από δύο δημοσιονομικές διαδικασίες. Σε αυτό το πεδίο διένεξης διεξάγονταν κάθε φορά οι σφοδρότερες αντιπαραθέσεις με το Συμβούλιο σχετικά με τον προϋπολογισμό. Δεν χρειάζονται ιδιαίτερες μαντικές ικανότητες για να προβλέψει κανείς παρόμοιες εξελίξεις και κατά το τρέχον έτος.
<P>
Για το λόγο αυτό, παρακαλέσαμε την αρμόδια επί της ουσίας επιτροπή, να προβεί στις εξής δύο ενέργειες: αφενός να προβεί σε σύσταση προς την Επιτροπή και το Συμβούλιο να καταστήσουν γνωστές τις προθέσεις τους σε κοινή έκθεση, κυρίως να περιγράψουν, πώς σκοπεύουν να μοιράσουν μεταξύ τους τις σχετικές αρμοδιότητες και πώς σκοπεύουν να χρηματοδοτήσουν τα σχετικά μέτρα. Αφετέρου να προσθέσουν κάποια εκτίμηση στο κείμενο, στην οποία θα αναφέρεται με σαφή και ξεκάθαρο τρόπο, ότι οι πιστώσεις για τη διευκόλυνση ταχείας αντίδρασης πρέπει να χρηματοδοτηθούν από το περιθώριο της κατηγορίας 4. Εάν αυτό δεν είναι δυνατόν, τότε πρέπει να προβλεφθεί κάποια αναθεώρηση. Επιπλέον, θεωρούμε ότι η διαβούλευση με το Κοινοβούλιο για κάθε μέτρο είναι απαραίτητη. Ο εισηγητής και η αρμόδια επί της ουσίας επιτροπή συμφωνούν με αυτές τις απόψεις περί δημοσιονομικής πολιτικής. Τους ευχαριστούμε θερμά γι' αυτό!

<SPEAKER ID=43 LANGUAGE="NL" NAME="Oostlander">
Κύριε Πρόεδρε, η Ευρωπαϊκή Επιτροπή έχει μια σειρά από αρμοδιότητες οι οποίες παρουσιάζουν ενδιαφέρον από την άποψη της πολιτικής συμβολής για τον έλεγχο καταστάσεων οι οποίες απειλούν να εκτραπούν. Οι ίδιες αρμοδιότητες μπορούν να χρησιμοποιηθούν στο στάδιο της σταθεροποίησης μετά από μία βίαιη σύγκρουση, προκειμένου να αποφευχθεί το ενδεχόμενο να εκτραπεί εκ νέου η κατάσταση. Εκτός από το συνηθισμένο βοηθητικό προσωπικό, πρόκειται στην περίπτωση αυτή και για το θέμα της παρακολούθησης, τη χρήση διοικητικών υπαλλήλων, εκπαιδευτών και αστυνομικών. Πρόκειται για προγράμματα και για μία πολιτική παροχής βοήθειας η οποία είναι ειδικά προσανατολισμένη στη σταθεροποίηση μιας συγκεκριμένης περιοχής.
<P>
Επιδοκιμάζουμε ανεπιφύλακτα την προαγωγή της πολιτικής και οργανωτικής συνοχής μεταξύ όλων αυτών των πολιτικών μέσων με τη μορφή μιας διευκόλυνσης ταχείας αντίδρασης. Έτσι, η Ευρωπαϊκή Ένωση μπορεί να αναλάβει τις ευθύνες που φέρει για τη διεθνή έννομη τάξη καλύτερα απ' ό,τι στο παρελθόν. Επιπλέον, η Επιτροπή και ο αρμόδιος Επίτροπος έχουν τη δυνατότητα να επέμβουν στον τομέα αυτό με δικές τους πρωτοβουλίες και προτάσεις.
<P>
Κατά τη γνώμη μας, η συνεργασία μεταξύ εισηγητού και Επιτροπής απέφερε ένα πάρα πολύ καλό ψήφισμα. Πάνω απ' όλα, αποφεύχθηκε το ενδεχόμενο να διατηρηθούν ή να καθιερωθούν διαρθρώσεις οι οποίες επιφέρουν καθυστερήσεις στη διαδικασία λήψης αποφάσεων. Ορθώς εφιστά ο εισηγητής την προσοχή στο θέμα της απαραίτητης χρηματοδότησης της δύναμης αυτής και στην αναγκαιότητα μιας καλά εκπαιδευμένης μονάδας για την οικονομική ηγεσία και διευθέτηση.
<P>
Σε ορισμένα σημεία, η πολιτική μου ομάδα προτιμά το κείμενο της Επιτροπής από τις τροπολογίες του εισηγητή. Έτσι, πιστεύω για παράδειγμα ότι η απαρίθμηση των παραδειγμάτων και των στόχων στο άρθρο 1 παράγραφος 1, στις οποίες συγκαταλέγεται η διευκόλυνση ταχείας αντίδρασης, είναι πάρα πολύ χρήσιμη.
<P>
Στην έκθεση αναφέρεται σαφώς η συμμετοχή του Ευρωπαϊκού Κοινοβουλίου στη χάραξη της πολιτικής. Με δεδομένες τις αποσπασματικές προσπάθειες των κρατών μελών και στο μέλλον, η έκθεση προτείνει ορθώς την καθιέρωση ενός συστήματος ανταλλαγής πληροφοριών. Ποιος μπορεί να ξέρει εάν στο μέλλον θα είναι δυνατόν να υπάρξει επαρκής συντονισμός και καθοδήγηση.
<P>
Μαθαίνουμε από τα λάθη μας. Η Βοσνία - Ερζεγοβίνη και το Κοσσυφοπέδιο είναι δύο σημαντικά παραδείγματα για πολλά πράγματα που πήγαν λάθος από τα οποία σιγά σιγά μάθαμε. Απ' αυτή την άποψη, η διευκόλυνση ταχείας αντίδρασης αποτελεί ένα πολύ σημαντικό βήμα προς τα εμπρός. Ελπίζουμε βεβαίως ότι δεν θα χρειαστεί να την χρησιμοποιήσουμε συχνά, αυτό όμως νομίζω ότι αποτελεί ευσεβή πόθο. Στο χώρο της πολιτικής γνωρίζουμε ότι είναι καλά να διαθέτουμε αυτή τη δυνατότητα και μάλιστα ως συμπλήρωμα της στρατιωτικής μονάδας ταχείας επέμβασης που τελεί υπό την ηγεσία του κ. Σολάνα.
<P>
Νομίζουμε και ελπίζουμε ότι στο μέλλον, αυτό που θα έχει τη μεγαλύτερη σημασία στις ειρηνευτικές διαπραγματεύσεις θα είναι κατά κύριο λόγο οι πολιτικές δυνατότητες της Ευρωπαϊκής Ένωσης. Και αυτό γιατί και εμείς, όπως και άλλοι, προτιμούμε τη χρήση πολιτικών αντί στρατιωτικών μέσων, αυτό όμως δεν πρέπει να το λέμε πολύ φωναχτά εδώ, λόγω του πάρα πολύ μεγάλου δισταγμού που επικρατεί όταν χρειάζεται να χρησιμοποιηθούν και στρατιωτικά μέσα.

<SPEAKER ID=44 LANGUAGE="NL" NAME="Wiersma">
Κύριε Πρόεδρε, καταρχάς θα ήθελα να συγχαρώ τον συνάδελφο Newton Dunn, ο οποίος μας καθοδήγησε έντεχνα μέσα από την περίπλοκη προετοιμασία της έκθεσης στην Επιτροπή Εξωτερικών Υποθέσεων και κάνει το ίδιο και τώρα. Παράδειγμα και απόδειξη του ισχυρισμού μου αποτελεί το γεγονός ότι κατατέθηκε μόνο μία τροπολογία επί της έκθεσής του στη σύνοδο ολομέλειας. Παρεμπιπτόντως, η πολιτική μας ομάδα θα υποστηρίξει την τροπολογία αυτή.
<P>
Η πολιτική μου ομάδα υποστηρίζει απερίφραστα την πρόταση για την καθιέρωση μιας διευκόλυνσης ταχείας αντίδρασης με την οποία θα μπορούν να αποδεσμευθούν ταχέως οικονομικοί πόροι. Στην περίπτωση επαπειλούμενων διενέξεων, προτιμούμε σαφώς να χρησιμοποιούμε πρώτα πολιτικά μέσα. Αυτό είναι το δεύτερο συγκεκριμένο βήμα που κάνουμε στην περίπτωση αυτή μετά τη δημιουργία της απαραίτητης αστυνομικής δύναμης ταχείας επέμβασης. Αναμένουμε με αδημονία μια οριστική πρόταση για τη συνολική δέσμη των επονομαζόμενων "κεντρικών στόχων" στην περιοχή αυτή.
<P>
Θέλουμε να υπάρχει μια ισορροπία στις προσπάθειες που καταβάλλονται από την Ευρωπαϊκή Ένωση στους τομείς της πολιτικής και στρατιωτικής διαχείρισης κρίσεων. Σε περίπτωση έκτακτης ανάγκης, η Ευρωπαϊκή Ένωση πρέπει να είναι σε θέση να αντιδρά ταχέως έχοντας στη διάθεσή της μια εκτεταμένη και καλά συντονισμένη γκάμα δυνατοτήτων. Για το λόγο αυτό, οι διαδικασίες που προτείνονται για τη διευκόλυνση ταχείας αντίδρασης είναι απλές. Η επιτροπολογία μπορεί να αποφευχθεί εάν παραμείνουμε εντός του κοινοτικού πλαισίου. Αυτό μπορεί μεν να περιορίζει κατά κάποιο τρόπο θεωρητικά τον αριθμό των χωρών στις οποίες μπορεί να εφαρμοστεί η διευκόλυνση, δεν νομίζουμε όμως ότι υπάρχουν πρακτικά προβλήματα. Η Ευρωπαϊκή Ένωση είναι δραστηριοποιημένη παντού.
<P>
Στο σημείο που η Επιτροπή προτείνει, και αυτό το καταλαβαίνουμε, να χρησιμοποιείται η διευκόλυνση για να εξασφαλιστεί η εφαρμογή των προγραμμάτων της Ευρωπαϊκής Ένωσης θέλουμε να προστεθεί ο όρος πολιτική της Ευρωπαϊκής Ένωσης. Έτσι θα αυξηθεί η εμβέλεια.
<P>
Για να μην εμποδιστεί η αποτελεσματικότητα, προτείναμε να μην συμπεριληφθούν εκ των προτέρων στον κανονισμό οικονομικά όρια και προθεσμίες. Η διευκόλυνση ταχείας αντίδρασης πρέπει από τη φύση της να είναι ευέλικτη.
<P>
Θα θέλαμε να παρακαλέσουμε την Επιτροπή να φροντίσει ούτως ώστε στην αρχή να γίνονται συχνά πολλές αξιολογήσεις και να αναφέρει σχετικά στο Κοινοβούλιο. Είμαστε πάρα πολύ περίεργοι να δούμε ποια θα είναι η σχέση της διευκόλυνσης με το πρόγραμμα ECHO. Αναφερόμαστε σε μία νέα διευκόλυνση από τις παιδικές αρρώστιες της οποίας μπορούμε να μάθουμε πολλά.
<P>
Τέλος, θα ήθελα να ρωτήσω εάν υπάρχει περίπτωση να πραγματοποιήσουμε στο μέλλον συζήτηση με τον Επίτροπο σχετικά με πιθανά σενάρια χρήσης της διευκόλυνσης, γιατί τώρα αναφερόμαστε θεωρητικά σε διάφορα μέσα, πρέπει όμως να μιλήσουμε στο μέλλον για τις πρακτικές εφαρμογές και για το λόγο αυτό πιστεύω ότι θα ήταν σκόπιμο να κάνουμε μία συζήτηση με πιθανά σενάρια.

<SPEAKER ID=45 LANGUAGE="NL" NAME="Van den Bos">
Κύριε Πρόεδρε, ο κόσμος περιμένει ολοένα και περισσότερα πράγματα από την Ευρωπαϊκή Ένωση όταν κάτι δεν πάει καλά κάπου και αυτό είναι σωστό. Διαθέτουμε τα μέσα, την οργάνωση και την πρόθεση να βοηθήσουμε σε καταστάσεις έκτακτης ανάγκης, ενώ η Αφρική δεν έχει από την άποψη αυτή να περιμένει και πολλά πράγματα από την Αμερική του Μπους.
<P>
Γι' αυτό και επικροτώ την πρόταση της Επιτροπής για τη δημιουργία μιας διευκόλυνσης ταχείας αντίδρασης παράλληλα με τη στρατιωτική δύναμη και ως συμπλήρωμα του ECHO. Είναι βέβαιο ότι αυτός ο νέος μηχανισμός θα καλύψει κάποια ανάγκη, και μάλιστα σε τέτοιο βαθμό ώστε θεωρώ πιθανό ότι η ζήτηση θα υπερβεί σύντομα την προσφορά βοήθειας. Πιστεύω ότι τα μέσα που διατίθενται φέτος προσβάλλουν τη σοβαρότητα της ΔΤΑ. Ακόμη και αν τα επόμενα χρόνια το ποσό διπλασιαστεί ή τετραπλασιαστεί, δεν θα μπορεί σε καμία περίπτωση να καλύψει τις πολλές δράσεις που εμπίπτουν στη νέα θεώρηση. Πρόκειται για την ταχεία λήψη αποφάσεων, την ταχεία δράση και την ταχεία χρηματοδότηση. Για το λόγο αυτό, ο εντυπωσιακός κατάλογος των δράσεων, από την κατά τα άλλα έξοχη έκθεση Newton Dunn, προκαλεί μία κάποια έκπληξη. Στον κατάλογο αυτό περιλαμβάνονται πολλά σημαντικά καθήκοντα τα οποία στην ουσία δεν έχουν επείγοντα χαρακτήρα, όπως η εκπαίδευση, η παρακολούθηση των εκλογών ή η ναρκοσύλλεξη. Θα μπορούσε ο Επίτροπος να διευκρινίσει ποιο θα πρέπει κατά τη γνώμη του να είναι το βεληνεκές των δράσεων, ιδιαίτερα ενόψει των περιορισμένων οικονομικών δυνατοτήτων;
<P>
Συμφωνώ με την διάρθρωση της ΔΤΑ ως ενός σχήματος που εμπίπτει στον πρώτο πυλώνα και στην αρμοδιότητα της Επιτροπής. Έχει ιδιαίτερη σημασία να επιτευχθεί η πλήρης συμμετοχή του Κοινοβουλίου. Θα ενημερωνόμαστε εγκαίρως για τις δράσεις που προβλέπονται; Λέγονται πολλά σχετικά με προβλήματα αρμοδιότητας και μια κάποια αντιπαλότητα μεταξύ των κκ Πάττεν και Σολάνα, μια κατανομή καθηκόντων στο στρατιωτικό και τον πολιτικό τομέα μεταξύ των κυβερνήσεων και της Επιτροπής είναι πολύ πιθανή στα χαρτιά, στην πράξη όμως θα μπορούσε να οδηγήσει σε μεγάλα προβλήματα. Θα μπορούσε ο Επίτροπος να μας καθησυχάσει επί του σημείου αυτού; Οι στρατιωτικές και πολιτικές δράσεις της Ευρωπαϊκής Ένωσης πρέπει να είναι καλά συντονισμένες, γιατί ο κόσμος το περιμένει και αυτό από εμάς και καλά κάνει.

<SPEAKER ID=46 LANGUAGE="DE" NAME="Schroedter">
Κύριε Πρόεδρε, από το Αμστερνταμ η Ένωση είχε δηλώσει ότι είναι υπερήφανη για το πυροσβεστικό σώμα στην Ευρώπη σε καταστάσεις κρίσεων. Το μόνο πρόβλημα είναι, ότι δεν διαθέτει καν κουβάδες για να αντλεί νερό. Με το ειδικό ταμείο για καταστάσεις κρίσεων προμηθεύθηκε τουλάχιστον κουβάδες, και χαιρετίζω ιδιαίτερα το γεγονός αυτό. Ωστόσο, θα ευχόμουν ακόμη, η πυροσβεστική υπηρεσία να προμηθευτεί πυροσβεστικούς σωλήνες. Έχει επανειλημμένως τονιστεί από συνάδελφο, ότι ο εξοπλισμός αυτού του ταμείου δεν ανταποκρίνεται στα αναγκαία, αλλά βέβαια οι πυροσβεστικοί σωλήνες κοστίζουν ακριβά. Παρ' όλα αυτά, το ειδικό ταμείο αποτελεί βήμα προόδου, και πρέπει να καταστήσω σαφές ακόμα μια φορά, ότι αυτή καθ' εαυτή η δομή του είναι εξαιρετικά μονοσήμαντη, επειδή αφορά μόνο μέτρα που λαμβάνονται εκ των υστέρων. Πολύ πιο σημαντικά όμως είναι τα μέτρα που λαμβάνονται εκ των προτέρων, τα προληπτικά μέτρα! Για αυτά δεν επαρκούν οι αστυνομικές δυνάμεις, και κατά συνέπεια αναμένουμε επίσης τη χρηματοδότηση ενός Ευρωπαϊκού Πολιτικού Ειρηνευτικού Σώματος, όπως ζητείται από το Κοινοβούλιο στο ψήφισμά του το 1999. Παρακαλούμε επίσης τον κ. Σολάνα να ασχοληθεί πιο επισταμένα με τα θέματα αυτά.

<SPEAKER ID=47 LANGUAGE="ES" NAME="Marset Campos">
Κύριε Πρόεδρε, καταρχάς, θέλω να συγχαρώ τον κ. Newton Dunn για την έκθεσή του και για την ευκολία με την οποία η επιτροπή δέχτηκε κάθε είδους προτάσεις. Θεωρούμε σημαντική την πρωτοβουλία της Επιτροπής. Ωστόσο, πρέπει να επισημάνω ότι στην Ομάδα μας, τη Συνομοσπονδιακή Ομάδα της Ευρωπαϊκής Ενωτικής Αριστεράς/Αριστεράς των Πρασίνων των Βόρειων Χωρών, μολονότι δεν υπάρχει μία μόνο άποψη επί του θέματος αυτού - γεγονός απόλυτα κατανοητό - η πλειοψηφία είμαστε υπέρ αυτού του μηχανισμού ταχείας αντίδρασης. Πιστεύουμε ότι είναι σημαντικός, ότι πρέπει να θεωρηθεί ευρωπαϊκή κοινοτική πολιτική και ότι πρέπει να δοθεί μεγαλύτερη έμφαση στην πρόληψη των συγκρούσεων ως ευρωπαϊκή διάσταση της συμβολής στην ειρήνη.
<P>
Γι' αυτό το λόγο, θα επιθυμούσαμε μεγαλύτερη χρηματοδότηση, περισσότερο συντονισμό για την αποτελεσματικότητα των διαφόρων προγραμμάτων που ενδέχεται να εφαρμοστούν, όπως επίσης μεγαλύτερη συνυπευθυνότητα σε σχέση με τη μεταγενέστερη - και, δυστυχώς, ενίοτε αναγκαία - στρατιωτική επέμβαση, που ίσως τελικά να αποφευχθεί αν πραγματοποιηθούν οι προηγούμενες φάσεις.

<SPEAKER ID=48 LANGUAGE="NL" NAME="Belder">
Κύριε Πρόεδρε, η συζήτηση σχετικά με τη διευκόλυνση ταχείας αντίδρασης αρχίζει σιγά σιγά να γίνεται μονότονη. Τα κράτη μέλη εξακολουθούν να μην έχουν συμφωνήσει για το περιεχόμενο της διευκόλυνσης αυτής. Όπως ακούγεται, θα μπορούσε να περάσει ακόμη αρκετός καιρός μέχρις ότου επιτευχθεί συμφωνία, και αυτό τη στιγμή που οι οικονομικές επιπτώσεις για τα κράτη μέλη είναι πάρα πολύ περιορισμένες. Τα κράτη μέλη δεν είναι υποχρεωμένα να αυξήσουν την συνεισφορά τους στην εξωτερική πολιτική της Ευρωπαϊκής Ένωσης αλλά απλώς να εγκρίνουν διάφορες μετατοπίσεις στα πλαίσια των διαθέσιμων πόρων. Από τις δύσκολες διαπραγματεύσεις προκύπτει για άλλη μία φορά ότι τα υψηλά ιδανικά σε σχέση με την εξωτερική πολιτική της Ευρωπαϊκής Ένωσης προσκρούουν στην πράξη στην αμετακίνητη στάση των κρατών μελών.
<P>
Η άρση των γεωγραφικών περιορισμών για τα προγράμματα της Ευρωπαϊκής Ένωσης δεν πρέπει να οδηγήσει σε μία κατάσταση όπου η Ευρωπαϊκή Ένωση θα παρεμβαίνει αυθαίρετα παντού στον κόσμο. Για το λόγο αυτό αισθάνομαι ιδιαίτερη ικανοποίηση για το γεγονός ότι η έκθεση της Επιτροπής Εξωτερικών Υποθέσεων συγκεκριμενοποιεί την πρόταση. Στην περίπτωση του μηχανισμού αυτού πρόκειται βεβαίως για δράσεις που αναλαμβάνονται στα πλαίσια ευρωπαϊκών προγραμμάτων. Ο μηχανισμός μπορεί να βοηθήσει στην περίπτωση που επικρατούν κρίσεις οι οποίες θέτουν σε κίνδυνο την υλοποίηση των προγραμμάτων.
<P>
Ωστόσο, όσον αφορά ένα άλλο σημείο δεν συμμερίζομαι τα συμπεράσματα της έκθεσης. Συγκεκριμένα, σε αντίθεση με τον εισηγητή, θα ήθελα να επιμείνω στην επιτροπή διαχείρισης κρίσεων από την πρόταση της Επιτροπής. Κατ' αυτό τον τρόπο μπορούμε να αποφύγουμε το ενδεχόμενο να μην υπάρχει επαρκές έρεισμα στα κράτη μέλη για την ανάληψη δράσεων. Επιπλέον, φροντίζουμε για να υπάρξει η απαραίτητη συνοχή μεταξύ των δράσεων της Ευρωπαϊκής Ένωσης και των κρατών μελών. Αυτό δεν είναι καθόλου ασήμαντο μετά από όλη την κριτική που ασκήθηκε τα τελευταία χρόνια στις εξωτερικές δράσεις της Ένωσης.
<P>
Οι συστάσεις που γίνονται στην αιτιολογική έκθεση για την αλλαγή της νομικής βάσης του εν λόγω κανονισμού προσκρούουν επίσης στις επιφυλάξεις μου. Το άρθρο 308 είναι το μόνο στο οποίο μπορεί να βασιστεί η παρούσα πρόταση. Επιπλέον, διερωτώμαι εάν η προσθήκη του άρθρου 179 θα αυξήσει την ταχύτητα του μηχανισμού. Έχω την εντύπωση ότι το δικαίωμα συναπόφασης του Κοινοβουλίου θα καθυστερεί άσκοπα τα πράγματα. Βεβαίως, εκ των υστέρων πρέπει πάντα να είμαστε σε θέση να ζητήσουμε από την Επιτροπή εξηγήσεις σχετικά με τη χρήση του μηχανισμού.

<SPEAKER ID=49 LANGUAGE="DE" NAME="Sichrovsky">
Κύριε Πρόεδρε, η πρόταση ψηφίσματος για τη δημιουργία της διευκόλυνσης ταχείας αντίδρασης ανήκει σε εκείνους, οι οποίοι ασπάζονται την πρόθεση αυτή από κάθε άποψη, η υλοποίηση ωστόσο ενδέχεται να αποτύχει εξαιτίας των γραφειοκρατικών εμποδίων και διαφωνιών όσον αφορά αρμοδιότητες και επιρροή. Μέχρι σήμερα, η Ευρωπαϊκή Ένωση δεν έχει διαδραματίσει πειστικό ρόλο στο πλαίσιο διαχείρισης κρίσεων και επίλυσης διενέξεων. Ο λόγος γι' αυτό δεν φαίνεται να είναι ούτε η έλλειψη προσωπικού ούτε χρηματοδοτικών πόρων. Μάλλον είναι θέμα της διαχείρισης, του σχεδιασμού και του συντονισμού των διαφόρων ιδεών και μέτρων. Η δήλωση προθέσεων στον τομέα αυτό, δηλαδή της πιο ενεργούς δραστηριοποίησης σε θέματα επίλυσης διενέξεων και παρέμβασης σε καταστάσεις κρίσεων, πρέπει μάλλον να ερμηνευθεί ως ένα σημαντικό βήμα προς τη σωστή κατεύθυνση. Μέχρι σήμερα η ΕΕ έχει επιτύχει εν μέρει σπουδαία πράγματα, κυρίως με τη χορήγηση χρηματοδοτικών πόρων, με σκοπό να βελτιώσει την κατάσταση σε περιοχές που πλήττονται από κρίσεις. Ωστόσο, τα χρήματα δεν υποκαθιστούν πάντοτε τις πολιτικές προθέσεις και την πολιτική επιρροή. Εάν η ΕΕ επιθυμεί να διαδραματίσει στο μέλλον σημαντικότερο ρόλο, τότε χρειάζεται και πολιτική βούληση για να παρέμβει σε μεγαλύτερο βαθμό με τα αντίστοιχα μέτρα.
<P>
Εδώ βρίσκομαι μόνο ως εκπρόσωπος μιας μικρής χώρας, μπορώ ωστόσο να σας διαβεβαιώσω, ότι ειδικά η Αυστρία με τη μακρόχρονη παράδοση σε θέματα ουδετερότητας και μη ένταξης σε συμμαχίες, διαθέτει στον τομέα της πολιτικής διαμεσολάβησης και παρέμβασης σε καταστάσεις κρίσεων μεγάλη πείρα και τυγχάνει ανάλογης αποδοχής από τα αντιμαχόμενα μέρη. Ίσως εξ αυτού του λόγου, είναι ένας τομέας, στον οποίο θα έπρεπε να λαμβάνονται περισσότερο υπόψη οι εμπειρίες των μικρότερων χωρών στην ΕΕ. Δεν τίθεται τόσο θέμα τεράστιων χρηματοδοτικών πόρων και υπέρμετρα διογκωμένων οργανισμών, αλλά σε περιπτώσεις διαχείρισης κρίσεων και προσπαθειών διαμεσολάβησης σε διενέξεις, τίθεται τις περισσότερες φορές θέμα εμπιστοσύνης, με την οποία τα αντιμαχόμενα μέρη περιβάλλουν την προσφορά παρέμβασης. Εδώ ακριβώς έχει αποτύχει μέχρι σήμερα η ΕΕ.
<P>
Έχουμε πρόβλημα εικόνας απέναντι στα αντιμαχόμενα μέρη στις πολλές εστίες κρίσεων παγκοσμίως. Αυτό δεν αντιμετωπίζεται μόνο με νέες υπηρεσίες και προϋπολογισμούς. Αυτό που εξακολουθεί να μας λείπει, είναι η πειστική πρόθεση, να αναλάβουμε διεθνώς μεγαλύτερες ευθύνες στον τομέα της μεσολάβησης και της παρέμβασης σε καταστάσεις κρίσεων.

<SPEAKER ID=50 LANGUAGE="EN" NAME="Van Orden">
Κύριε Πρόεδρε, ελπίζω να έχω την προσοχή Επιτρόπου, διότι αυτή τη στιγμή συνομιλεί με τον κ. Brok. Απ' άκρου εις άκρον σ' αυτό το Κοινοβούλιο ζητούμε από την Επιτροπή να εφαρμόσει μια πιο αποτελεσματική δημοσιονομική διαχείριση και πιο αποτελεσματικές διοικητικές διαδικασίες προκειμένου να μπορεί να παρέχει επειγόντως εξωτερική βοήθεια και να εφαρμόζει τα προγράμματά της, όπως τη δράση κατά των ναρκών, σε καιρούς κρίσης ή όταν διακυβεύονται ανθρώπινες ζωές. Έχουμε την εντύπωση ότι τούτο ήταν το βασικό κίνητρο πίσω από την πρόταση του κ. Πάττεν για τη Διευκόλυνση Ταχείας Αντίδρασης. Ελπίζω ότι περί αυτού πρόκειται και θα ήθελα μια διαβεβαίωση σχετικά από τον Επίτροπο.
<P>
Είναι κρίμα που χρησιμοποιείται ο όρος "Διευκόλυνση Ταχείας Αντίδρασης" για κάτι που, σε τελική ανάλυση, θα έπρεπε να είναι ένα διαδικαστικό ζήτημα, ένα μέσο χρηματοοικονομικής διαχείρισης. Συγχέεται εύκολα με τη "Δύναμη Ταχείας Αντίδρασης" . Έγινε σύγχυση στον Τύπο, ακόμα και στα ίδια τα Νέα της συνόδου του Κοινοβουλίου αυτής της εβδομάδας. Για λόγους σαφήνειας και προς αποφυγή σύγχυσης θα μπορούσε ίσως η Επιτροπή να αλλάξει τον τίτλο προς κάτι όπως "Διευκόλυνση Επείγουσας Χρηματοδότησης" .
<P>
Υποστηρίζουμε την αρχή όπως την περιέγραψα, αλλά φαίνεται ότι έχουν παρεισφρήσει ένα ή δύο ατυχή στοιχεία. Πρώτον, αντί η Διευκόλυνση να αναφέρεται στα πλαίσια της ΚΕΠΠΑ και των ίδιων των εξωτερικών δράσεων της Επιτροπής στον πρώτο πυλώνα, έχει τεθεί στο πλαίσιο της κοινής πολιτικής ασφάλειας και άμυνας. Έχουμε ήδη εκφράσει σε πολλές περιπτώσεις τις ανησυχίες μας για την ανάμιξη της ΕΕ σε στρατιωτικά θέματα και οι επιφυλάξεις μας δεν έχουν αρθεί από τις εξελίξεις στη Νίκαια. Πρόκειται για ένα ξεχωριστό θέμα. Η χρηματοδοτική διευκόλυνση της Επιτροπής δεν θα πρέπει να αναμιγνύεται με αυτά τα αμυντικά ζητήματα.
<P>
Δεύτερον, η πρόταση κατέχεται από ένα πνεύμα πολιτικής ορθότητας. Για παράδειγμα, μου δημιουργεί σύγχυση η ιδέα ότι η καταπολέμηση των διακρίσεων μεταξύ των δύο φύλων θα υπάγεται στην κατηγορία της διαχείρισης κρίσεων, δίνοντας έναυσμα για χρήση της Διευκόλυνσης Ταχείας Αντίδρασης.
<P>
Τρίτο, και σημαντικότερο για εμάς, ο εισηγητής κ. Newton Dunn εκμεταλλεύτηκε την ευκαιρία για να υποβάλει μια τροπολογία προς επιδίωξη ενός από τα προσφιλή του θέματα, δηλαδή τη θέσπιση μιας Ευρωπαϊκής Δύναμης Δημόσιας Ασφάλειας, με άλλα λόγια μιας ευρωπαϊκής gendarmerie ή ένοπλης αστυνομίας. Αυτός είναι ο βασικός λόγος για τον οποίο δεν μπορούμε να δεχθούμε αυτήν την έκθεση.
<P>
Δεν θέλουμε έναν ευρωπαϊκό στρατό και σίγουρα δεν θέλουμε μια ευρωπαϊκή αστυνομική δύναμη. Αυτό που θέλουμε είναι η Επιτροπή να παρέχει την εξωτερική της βοήθεια με μεγαλύτερη αποτελεσματικότητα και επικροτούμε τα μέτρα που έχουν αυτήν την έννοια.

<SPEAKER ID=51 NAME="Carrilho">
Κύριε Πρόεδρε, το Ευρωπαϊκό Κοινοβούλιο τοποθετήθηκε πάντα υπέρ της ανάγκης να αυξηθεί η ικανότητα μη στρατιωτικής επέμβασης της Ευρωπαϊκής Ένωσης. Εκφράζουμε, επομένως, την ικανοποίησή μας για την πρόταση του Συμβουλίου και υποστηρίζουμε την έκθεση του συναδέλφου μας κ. Newton Dunn, που διατυπώνει προτάσεις οι οποίες βελτιώνουν το κείμενο. Πρόκειται εδώ, προφανώς, για θέματα που υπάγονται στο πεδίο του πρώτου πυλώνα. Ωστόσο, είναι γνωστό ότι στο πλαίσιο του δεύτερου πυλώνα βρίσκεται υπό δημιουργία ένας στρατιωτικός μηχανισμός ταχείας αντίδρασης που σκοπό την εκπλήρωση καθηκόντων τύπου Petersberg. Καθήκοντα τα οποία προβλέπεται να αναπτύσσονται σε τρίτες χώρες όπου επίσης θα πρέπει να δρα ο μη στρατιωτικός μηχανισμός ταχείας αντίδρασης. Αλλά πώς; Σε ποιες περιπτώσεις; Ποιες είναι οι μορφές αυτής της σχέσης; Ποιος είναι ο συντονισμός; Πιστεύω λοιπόν ότι θα ήταν πρόσφορο το έγγραφο να εξετάζει και αυτή την πτυχή. Και, ως μέλος του Κοινοβουλίου αυτού, θα ήθελα να βοηθήσω στην εξάλειψη ορισμένων φραγμών που χωρίζουν τα διάφορα πεδία αρμοδιότητας ώστε να υπάρξει μεγαλύτερος συντονισμός στους κόλπους της Ευρωπαϊκής Ένωσης.

<SPEAKER ID=52 NAME="Titford">
Κύριε Πρόεδρε, το κόμμα μου αναγνωρίζει πλήρως την ανάγκη να διαθέσουν πόρους οι αναπτυγμένες χώρες για τις διεθνείς κρίσεις και να είναι ταχεία και αποτελεσματική η αντίδρασή μας. Σ' αυτά τα πλαίσια, η πρόταση της Επιτροπής φαίνεται ελκυστική υπό την έννοια ότι παρέχει τους μηχανισμούς που θα επιτρέψουν την αντίδραση σε καταστάσεις κρίσης.
<P>
Ωστόσο, πιστεύουμε ότι για να είναι οι προσπάθειές μας και ταχείες και αποτελεσματικές, θα πρέπει να σχεδιάζονται, να χρηματοδοτούνται και να εκτελούνται σε πραγματικά διεθνή κλίμακα, με τη χρησιμοποίηση των πόρων και των ικανοτήτων ολόκληρου του ελεύθερου κόσμου, συμπεριλαμβανομένης της τεχνικής ιδιοφυίας και της καλής θέλησης των Ηνωμένων Πολιτειών.
<P>
Οι μηχανισμοί που το διασφαλίζουν αυτό υπάρχουν ήδη, με τη μορφή των Ηνωμένων Εθνών και των διαφόρων υπηρεσιών του. Παρότι είναι ατελείς και επιδέχονται πάντοτε μεταρρύθμιση, αυτές οι υπηρεσίες έχουν παράσχει καλές υπηρεσίες και έχουν ανακουφίσει πολύ οδύνη. Για το μέλλον, ο τρόπος να διασφαλισθεί η μεγιστοποίηση των αντιδράσεων, είναι να συνεχίσουμε να δραστηριοποιούμαστε μέσω των εν λόγω υπηρεσιών, εξασφαλίζοντας ότι οι πόροι χρησιμοποιούνται με σύνεση και αποτελεσματικότητα. Σε ό,τι αφορά την πρόταση της Επιτροπής, επανεφευρίσκει απλά τον τροχό, βάζοντας τις πολιτικές φιλοδοξίες της Ευρωπαϊκής Ένωσης μπροστά από τις ανάγκες των ανθρώπων που υποφέρουν.
<P>
Στις κρίσεις, οι άνθρωποι χρειάζονται μια ευρωπαϊκή Διευκόλυνση Ταχείας Αντίδρασης όσο τα ψάρια χρειάζονται ένα ποδήλατο. Θα πρέπει να εγκαταλείψουμε αυτά τα μεγαλεπήβολα σχέδια και, άντ' αυτών, να υποστηρίξουμε και να αναπτύξουμε τους υπάρχοντες οργανισμούς οι οποίοι έχουν καλύτερες επιδόσεις από αυτές που θα έχει ποτέ η ΕΕ.

<SPEAKER ID=53 NAME="Hume">
Κύριε Πρόεδρε, καθώς συζητούμε αυτό το θέμα, επικροτώ ιδιαίτερα την πρόταση της σουηδής Υπουργού Εξωτερικών που είδα μόλις σήμερα, σχετικά με ένα σχέδιο δράσης για την πρόληψη των συγκρούσεων που θα είναι προσανατολισμένο στους στόχους, επειδή, όπως έχω πει και πριν, εμείς στην Ευρωπαϊκή Ένωση θα πρέπει να στέλνουμε μια φιλοσοφία ειρήνης στις περιοχές με συγκρούσεις, και όχι μόνο στρατεύματα.
<P>
Η Ευρωπαϊκή Ένωση είναι το καλύτερο παράδειγμα επίλυσης συγκρούσεων στην παγκόσμια ιστορία και αυτό είναι κάτι που τείνουμε να λησμονούμε. Δείτε τον τελευταίο αιώνα: το πρώτο μισό του σημαδεύτηκε από τη χειρότερη σύγκρουση που είχε ζήσει ποτέ ο κόσμος: δύο παγκόσμιοι πόλεμοι και εκατομμύρια νεκροί. Εντούτοις, ποιος θα μπορούσε να προβλέψει ότι στο δεύτερο μισό του εν λόγω αιώνα οι ίδιοι αυτοί άνθρωποι θα συνενώνονταν στην Ευρωπαϊκή Ένωση ;
<P>
Όπως γνωρίζω από τη δική μου εμπειρία, οι αρχές που βρίσκονται στην καρδιά της Ευρωπαϊκής Ένωσης θα επιλύσουν τις συγκρούσεις σε όποιο μέρος του κόσμου εφαρμοστούν. Συνεπώς, δεν νομίζετε ότι είναι μια πολύ θετική και λογική πρόταση να έχει η Ευρωπαϊκή Ένωση ένα τμήμα που θα κάνει ακριβώς αυτό; Με άλλα λόγια, η Επιτροπή θα πρέπει να διαθέτει ένα τμήμα ειρήνης και συμφιλίωσης και έναν Επίτροπο αρμόδιο για την ειρήνη και τη συμφιλίωση, που θα μεταβαίνει εκ των προτέρων σε περιοχές σύγκρουσης και θα εφαρμόζει τις αρχές της επίλυσης συγκρούσεων, ιδίως τις αρχές εκείνες που βρίσκονται στην καρδιά της ίδιας της Ευρωπαϊκής Ένωσης.

<SPEAKER ID=54 NAME="Howitt">
Κύριε Πρόεδρε, με μεγάλη μου λύπη άκουσα στη συζήτηση ευρωβουλευτές από τη δική μου περιοχή στο Ηνωμένο Βασίλειο από διαφορετικά κόμματα, να λένε ότι θα αντιταχθούν στην εν λόγω έκθεση. Έχω την ευχαρίστηση να υποστηρίξω τη Διευκόλυνση Ταχείας Αντίδρασης, την οποία υποστηρίζω ως μέλος της Επιτροπής Ανάπτυξης του Κοινοβουλίου.
<P>
Την εβδομάδα που 600 άτομα έχασαν τη ζωή τους μετά το σεισμό στο Σαλβαδόρ, αυτή η Ευρωπαϊκή Ένωση πρέπει να μπορέσει να ενεργήσει πιο γρήγορα, κάτι που δεν καταφέραμε να κάνουμε για να αντιμετωπίσουμε τις συνέπειες του τυφώνα Μιτς στην ίδια αυτή χώρα το 1998. Παρακαλώ τον Επίτροπο Πάττεν, κλείνοντας τη συζήτηση, πρώτον να μας διαβεβαιώσει ότι η Διευκόλυνση θα χρησιμοποιηθεί στην αντιμετώπιση κρίσεων παγκοσμίως, ως στήριγμα των αναπτυξιακών στόχων της ΕΕ, και όχι μόνο στον στενό ευρωπαϊκό χώρο.
<P>
Δεύτερον, θα μπορούσε να μας πει πώς θα μπορέσει να δώσει μια τέτοια υπόσχεση, όταν κάθε χρόνο η Επιτροπή προτείνει τη χρηματοδότηση παρεμβάσεων στην Κεντρική και Ανατολική Ευρώπη και στην πρώην Γιουγκοσλαβία σε βάρος θέσεων του προϋπολογισμού των οποίων επωφελούνται οι υπό ανάπτυξη χώρες ;
<P>
Τρίτον, θα αναλάβει να παρουσιάσει μια αναλυτική επιχειρησιακή σχέση μεταξύ της Διευκόλυνσης Ταχείας Αντίδρασης και της χρηματοδότησης του ECHO, και θα μας εξηγήσει τελικά γιατί δεν υπέβαλε συγχρόνως προτάσεις για την επιτάχυνση της ανθρωπιστικής μας βοήθειας ως μέρος του προγράμματος μεταρρυθμίσεων που γνωρίζει ότι υποστηρίζουμε ;
<P>
Τέλος, μπορεί να μας πει αν συμμερίζεται την πεποίθησή μας ότι η ανάπτυξη είναι η καλύτερη μορφή πρόληψης των συγκρούσεων και να δεσμευθεί ότι θα βελτιώσει το αναπτυξιακό πρόγραμμα της ΕΕ έτσι ώστε να μη χρειάζεται παρέμβαση για κρίσεις τα μελλοντικά χρόνια ;

<SPEAKER ID=55 NAME="Patten">
. (ΕΝ) Κύριε Πρόεδρε, χαίρομαι που είμαι σε θέση να απαντήσω στην εξαιρετική έκθεση του κ. Newton Dunn, σχετικά με τη Διευκόλυνση Ταχείας Αντίδρασης. Είναι φίλος και συνάδελφος. Πράγματι υπήρξαμε συνοδοιπόροι προτού εγκαταλείψει, ελπίζω προσωρινά, την Ομάδα μας, αλλά δεν εκπλήσσομαι καθόλου, γνωρίζοντας το συντάκτη, για το ότι πρόκειται για μια τόσο εξαιρετική έκθεση.
<P>
Η Διευκόλυνση Ταχείας Αντίδρασης, όπως αποκαλείται στην έκθεση, τώρα φυσικά ονομάζεται Μηχανισμός Ταχείας Αντίδρασης, προκειμένου να αποφευχθεί η όποια πιθανή σύγχυση με τη Δύναμη Ταχείας Αντίδρασης για την οποία, επιτρέψτε μου να το επαναλάβω για τους αναγνώστες ορισμένων εντύπων από τη χώρα που γνωρίζω καλύτερα, δεν έχω καμία απολύτως ευθύνη. Αυτό είναι ένα αρνητικό "όχι" και όχι ένα καταφατικό "όχι" , απλά για τις στήλες αλληλογραφίας της The Daily Telegraph.
<P>
Πρέπει να πω ότι άκουσα την ομιλία του φίλου μου, του κ. Van Orden. Σκέφτηκα ότι ήταν ένα καλό παράδειγμα χορού σε αναμμένα κάρβουνα. Πρέπει να πω ότι η βασική του αντίρρηση αφορούσε νομίζω την τροπολογία αριθ. 9 και, όπως θα πω σε λίγο, είμαστε αντίθετοι με την τροπολογία αριθ. 9. Ωστόσο, αν υπάρχει κάποια σύγχυση για τη φύση της προσπάθειάς μας, πρέπει να πω ότι αυτό οφείλεται εν μέρει σ' αυτά που λένε για τις εν λόγω προτάσεις ορισμένοι απ' αυτούς που συμφωνούν με τον αξιότιμο κύριο.
<P>
Αν ορισμένοι συντηρητικοί, όπως ο αξιότιμος φίλος μου, δεν το εγκρίνουν, οφείλω να κάνω την όχι εντελώς ρητορική ερώτηση: τι στο καλό θα εγκρίνουν ποτέ; Όταν ήμουν πρόεδρος του κόμματος στο οποίο ανήκει ο αξιότιμος κύριος, πιστεύαμε στην προσπάθεια να επιταχύνουμε την παροχή της χρηματοοικονομικής βοήθειας. Πιστεύαμε στην προσπάθεια να αποφύγουμε τη γραφειοκρατία. Διερωτώμαι λοιπόν σε τι στο καλό πιστεύουν σήμερα ο αξιότιμος φίλος μου και οι συνάδελφοί του. Πιστεύω ότι θα ήταν επιθυμητό να μην περιορίζεται κανείς σ' αυτές τις στήλες αλληλογραφίας της εφημερίδας The Daily Telegraph για την ενημέρωσή του σχετικά με ένα θέμα τόσο σημαντικό όσο αυτό.
<P>
Τώρα, έχω την ευθύνη να εξασφαλίσω ότι η Επιτροπή είναι σε θέση να αντιδράσει γρήγορα και αποτελεσματικά σε μια κρίση, τόσο μόνη της όσο και, όπως ίσως είναι πιο πιθανό να συμβεί, ως μέρος μιας συνολικής αντίδρασης της Ευρωπαϊκής Ένωσης στις κρίσεις, συμπεριλαμβανομένων αυτών για τις οποίες θα αναπτυσσόταν ενδεχομένως η Δύναμη Ταχείας Αντίδρασης της Ευρωπαϊκής Ένωσης. Το δίδαγμα των πρόσφατων ετών ήταν σαφέστατο. Η ανταπόκριση στις κρίσεις πολύ συχνά συνεπάγεται την ανάπτυξη ενός ευρέος φάσματος μέσων, στα οποία ορισμένες φορές συμπεριλαμβάνονται τα στρατιωτικά μέσα, συχνά συμπεριλαμβάνονται πολιτικές και προγράμματα για τα οποία η Επιτροπή έχει ευθύνη ή συμμετοχή, από την εμπορική πολιτική έως την ανθρωπιστική βοήθεια, από την αποστολή παρατηρητών εκλογών έως την παροχή επιτόπου συνδρομής για τις τελωνειακές αποστολές, τη διαχείριση των συνόρων, τη βοήθεια προς τα ανεξάρτητα μέσα μαζικής ενημέρωσης και ούτω καθεξής.
<P>
Πολύ συχνά στο παρελθόν, για παράδειγμα στα Βαλκάνια, απλά δεν υπήρξαμε ικανοί να αντιδράσουμε με τόσο αποτελεσματικά και έγκαιρα, όπως το απαιτούν οι εξελίξεις στον πραγματικό κόσμο. Ωστόσο, χρειάστηκε να διαβούμε το διαδικαστικό τέλμα των Βρυξελλών μέσα στο οποίο έχουν καθηλωθεί υπάλληλοι οι οποίοι θα έπρεπε να καταβάλλουν κάθε δυνατή προσπάθεια να φέρουν σε πέρας το έργο επιτόπου. Φοβούμαι ότι αυτή ήταν η εντύπωσή μου όταν ανέλαβα καθήκοντα. Προσπαθούμε να διορθώσουμε αυτές τις ανεπάρκειες. Η αδυναμία αποκαλύπτεται από πραγματικά γεγονότα, όχι από θεωρητικά πρότυπα.
<P>
Από τότε που έγινα Επίτροπος, έχω αφιερώσει ένα μεγάλο μέρος της προσοχής μου στην προσπάθεια να βελτιωθούν αυτά τα αποτελέσματα επιτόπου. Νομίζω ότι έχουμε αρχίσει να προοδεύουμε, όπως πιστεύω ότι έχει δείξει η αντίδρασή μας στα πρόσφατα γεγονότα στη Σερβία. Εκεί η Επιτροπή βρέθηκε στην εντελώς ασυνήθιστη θέση να δέχεται επαίνους από την τοπική αυτοδιοίκηση και από άλλους χορηγούς για την ταχύτητα με την οποία καταφέραμε να έχουμε αποτελέσματα. Αυτό όμως εξακολουθεί να είναι ιδιαίτερα σπάνιο, και η παροχή βοήθειας όπου υπάρχει άμεση ανάγκη, εξακολουθεί να απαιτεί σημαντικές προσπάθειες από πλευράς των υπαλλήλων μας για να ελίσσονται μέσα στα γρανάζια της γραφειοκρατίας.
<P>
Το χρωστούμε σε αυτούς και σε εκείνους που προσπαθούμε να βοηθήσουμε να εξοπλιστούν κατάλληλα ώστε να φέρουν σε πέρας το έργο τους. Αυτό είναι το νόημα της πρότασης για έναν μηχανισμό ταχείας αντίδρασης. Ακριβώς όπως οι ευρύτερες μεταρρυθμίσεις που προβλέπουμε για τα προγράμματα εξωτερικής βοήθειας ανά τον κόσμο έχουν σχεδιαστεί έτσι ώστε το πρόγραμμα βοήθειας της Ευρωπαϊκής Ένωσης να αρχίζει να αποκτά με την αξία του μια άριστη φήμη. Ο μηχανισμός ταχείας αντίδρασης θα μας επιτρέψει να κινητοποιήσουμε πολύ γρήγορα και να εκταμιεύσουμε γρήγορα τα κοινοτικά κονδύλια για την αντιμετώπιση των κρίσεων ή των αναδυόμενων κρίσεων. Το σχέδιο κανονισμού που είναι υπό συζήτηση στο Συμβούλιο αντικατοπτρίζει τις τροπολογίες που υπέβαλε το Κοινοβούλιο. Θέλουμε να εξασφαλίσουμε τη μέγιστη δυνατή ευελιξία τόσο από γεωγραφικής όσο από γραφειοκρατικής πλευράς, αφήνοντας κατά μέρος τους περίπλοκους κανόνες της επιτροπολογίας, για παράδειγμα, προς όφελος της απευθείας παροχής πληροφοριών στο Συμβούλιο και στο Ευρωπαϊκό Κοινοβούλιο, και απλουστεύοντας όσο το δυνατόν περισσότερο τη διαδικασία λήψης αποφάσεων.
<P>
Ο στόχος θα είναι η ενεργοποίηση του μηχανισμού ταχείας αντίδρασης προκειμένου να αντεπεξέλθει στην αρχικά περιορισμένη περίοδο της κρίσης, εν αναμονή των εισροών από το τακτικό κοινοτικό πρόγραμμα, είτε το CARDS είτε το TACIS, ή όποιο άλλο. Οι παρεμβάσεις στα πλαίσια του μηχανισμού θα είναι χρονικά περιορισμένες και θα ανέρχονται κάθε φορά σε 12 εκατομμύρια ευρώ.
<P>
Πριν αναφερθώ συγκεκριμένα στις τροπολογίες, επιτρέψτε μου να απαντήσω σε ένα δύο σημεία της συζήτησης.
<P>
Και ο κ. Newton Dunn και ο κ. Wiersma - ο οποίος μίλησε λίγο μετά από εκείνον - πρότειναν ότι θα έπρεπε να δώσω παραδείγματα των τομέων στους οποίους θα ήταν χρήσιμος ο μηχανισμός ταχείας αντίδρασης. Το πρώτο σχεδόν πρόβλημα που είχα να αντιμετωπίσω όταν έγινα Επίτροπος ήταν πώς να φθάσει γρήγορα το πετρέλαιο στις δημοκρατικές σερβικές κοινότητες. Ειλικρινά, εξαντλήσαμε τη διοικητική μας δημιουργικότητα για να το επιτύχουμε. Μάλιστα το επιτύχαμε κατά τέτοιο τρόπο που πιστεύω ότι ικανοποίησε το Ελεγκτικό Συνέδριο, ενώ συγχρόνως στείλαμε βοήθεια σ' αυτές τις κοινότητες πολύ γρήγορα. Η μόνη άλλη χώρα, ο μοναδικός άλλος χορηγός που συμμετείχε επίσης τελικά, λόγω των περιπλοκών του εγχειρήματος, ήταν η Νορβηγία, στην οποία αποτίω ιδιαίτερο φόρο τιμής, αλλά ήταν δύσκολο έργο, θα μπορούσε να ήταν ευκολότερο αν είχαμε δημιουργήσει αυτόν τον μηχανισμό για να το επιτύχουμε.
<P>
Ερωτήθηκα σχετικά με την πρόληψη των συγκρούσεων και συμφωνώ ιδιαίτερα με όσα είχε να πει έπ' αυτού ο αξιότιμος κύριος, ο αξιότιμος φίλος θα έλεγα αν και δεν ανήκουμε στο ίδιο κόμμα, ο κ. Hume, ο οποίος γνωρίζει περισσότερα για την πρόληψη των συγκρούσεων απ' όσα γνωρίζουν οι περισσότεροι από εμάς τους υπόλοιπους μαζί. Αυτό που έχει σημασία για την πρόληψη των συγκρούσεων είναι ότι θα πρέπει να είναι ταχεία και αποτελεσματική, και επαναλαμβάνω τη λέξη "ταχεία" .
<P>
Τώρα, ο κ. Howitt με προκάλεσε να πω αν πιστεύω ότι η αναπτυξιακή βοήθεια είναι η καλύτερη μορφή πρόληψης των συγκρούσεων. Φυσικά το πιστεύω. Η λογικά χρησιμοποιούμενη αναπτυξιακή βοήθεια σε συνδυασμό με μια γενναιόδωρη και ευαίσθητη στάση προς τις εμπορικές σχέσεις μεταξύ των χωρών είναι μακράν ο πλέον αποτελεσματικός τρόπος να προσπαθήσει κανείς να αντεπεξέλθει στις συγκρούσεις, ένα επιχείρημα το οποίο έθεσε με θαυμάσιο τρόπο τις προάλλες ο Martin Wolf σε ένα εξαιρετικό άρθρο στην εφημερίδα The Financial Times συγκεντρώνοντας τα πορίσματα ορισμένων ακαδημαϊκών μελετών σχετικά με τις συγκρούσεις στην Αφρική και σε άλλες κοινωνίες. Οπότε φυσικά και συμφωνώ με αυτό, αλλά η Επιτροπή, εντός του επόμενου ή μεθεπόμενου μηνός, θα παρουσιάσει μια ανακοίνωση σχετικά με την πρόληψη των συγκρούσεων στην οποία θα προσπαθήσουμε να ενσωματώσουμε ορισμένες από τις ευρηματικές ιδέες που καλλιεργούνται τόσο στην Επιτροπή όσο και αλλού, σχετικά με την πρόληψη των συγκρούσεων που αποτελεί, όλο και περισσότερο, καθώς πρέπει να αντιμετωπίσουμε τη σκοτεινή πλευρά της παγκοσμιοποίησης, το μείζον ζήτημα στην ημερήσια διάταξη των Υπουργών Εξωτερικών και Ασφάλειας.
<P>
Ωστόσο, όταν μιλούμε για παροχή βοήθειας, για παροχή πόρων προκειμένου να αντιμετωπιστεί η πρόληψη των συγκρούσεων, θέλω απλά να πω το εξής. Δεν πρόκειται για λεηλάτηση ενός προϋπολογισμού από την Επιτροπή με σκοπό να εξεύρει χρήματα αλλού. Η Επιτροπή έχει στη διάθεσή της μόνο τα χρήματα που παρέχει η αρμόδια επί του προϋπολογισμού αρχή, τα χρήματα που παρέχουν το Συμβούλιο και το Κοινοβούλιο, και η άποψή μου, την οποία θα επαναλάβω για μια ακόμα φορά στο Συμβούλιο Γενικών Υποθέσεων την προσεχή Δευτέρα, είναι ότι η Επιτροπή για πολύ καιρό επέτρεπε σε άλλους να ξεφύγουν χωρίς να ορίσουν προτεραιότητες και επωμιζόταν ολόκληρο το επαχθές πολιτικό βάρος του καθορισμού προτεραιοτήτων. Πιστεύω ότι το Κοινοβούλιο και οι Υπουργοί πρέπει να συμμετέχουν πολύ περισσότερο στη συζήτηση της σχέσης μεταξύ των πολιτικών και αναπτυξιακών προτεραιοτήτων μας και των εξωτερικών δαπανών μας ανά τον κόσμο, διότι, αν έχουμε μόνο ένα περιορισμένο ποσό χρημάτων να διαθέσουμε, όπως θα συμβεί στο άμεσο μέλλον, όσο εξακολουθούν να υπάρχουν υπουργοί οικονομικών, θα πρέπει πάντοτε να κάνουμε πολύ δύσκολες επιλογές μεταξύ των προτεραιοτήτων, και αυτές οι επιλογές δεν θα αρέσουν σε όλους.
<P>
Συμφωνώ όμως με αυτό που είπε ο αξιότιμος βουλευτής για την αναπτυξιακή βοήθεια και με την άποψή του ότι θα πρέπει να κατευθύνεται κατά κύριο λόγο προς την ανακούφιση της φτώχειας.
<P>
Επιτρέψτε μου να αναφερθώ στις τροπολογίες που πρότεινε το Κοινοβούλιο. Από τις 38 που έχουν προταθεί, η Επιτροπή μπορεί να δεχθεί τις 34, είτε ως έχουν είτε με μικρές συντακτικές αλλαγές. Αυτό είναι μια απόδειξη του πόσο κοντά βρισκόμαστε σ' αυτό το θέμα.
<P>
Έχουμε δυσκολίες με τέσσερις τροπολογίες. Πρώτα, με την τροπολογία 9: το πρώτο μέρος κάνει λόγο για την ανάγκη να υποστηριχθεί η Διευκόλυνση Ταχείας Αντίδρασης με τη θέσπιση πολιτικών βασικών στόχων. Δεν έχουμε πρόβλημα μ' αυτήν την ιδέα, αλλά δεν μπορούμε να συμφωνήσουμε με την Ευρωπαϊκή Δύναμη Δημόσιας Ασφάλειας που προτείνεται στο δεύτερο μέρος της τροπολογίας, που σαφώς υπερβαίνει κατά πολύ την εντολή της Επιτροπής. Ελπίζω ότι το σημείωσε αυτό ο αξιότιμος φίλος μου κ. Van Orden, και ότι μπορώ τουλάχιστον να διασκεδάσω αυτόν τον εφιάλτη.
<P>
Η τροπολογία αριθ. 14 προσθέτει μια νέα αιτιολογική σκέψη στην χρηματοοικονομική λογική που υπάρχει πίσω από τη θέση του προϋπολογισμού που δημιουργείται για τον μηχανισμό και την πρόβλεψη του προϋπολογισμού του. Η εν λόγω τροπολογία φαίνεται να προέρχεται από μια προηγούμενη παρεξήγηση σχετικά με τον όλο μηχανισμό την οποία διαλεύκαναν οι μεταγενέστερες συζητήσεις στο Ευρωπαϊκό Κοινοβούλιο. Είναι τώρα σαφέστατο ότι δεν τίθεται θέμα αφαίρεσης δραστηριοτήτων ή κονδυλίων από την ΚΕΠΠΑ ή εκβιαστικής μεταφοράς επιλογών από αυτόν τον πυλώνα σε κοινοτικό πλαίσιο. Ο μηχανισμός είναι ένα εξ ολοκλήρου κοινοτικό μέσο, και το ίδιο ισχύει για την πηγή του προϋπολογισμού του.
<P>
Δεν μπορούμε να δεχθούμε την τροπολογία αριθ. 28, διότι η "Κοινότητα" δεν είναι η αρμόδια επί του προϋπολογισμού αρχή. Μόνο η αρμόδια επί του προϋπολογισμού αρχή έχει το δικαίωμα να καθορίσει τις ετήσιες δημοσιονομικές διατάξεις στον προϋπολογισμό.
<P>
Τέλος, η Επιτροπή δεν θα ήταν από μόνη της αντίθετη με την τροπολογία αρ. 29, αλλά με συμβιβαστική διάθεση αποδεχθήκαμε την αξίωση που προέβαλε το Συμβούλιο για περιορισμό της διάρκειας των επιχειρήσεων, δεδομένης της μεγάλης ευελιξίας που επιτεύχθηκε σε άλλους τομείς.
<P>
Όπως είμαι βέβαιος ότι οι αξιότιμοι βουλευτές θα αναγνωρίσουν, αυτές δεν είναι ακριβώς θεμελιώδεις διαφορές. Αυτό οφείλεται κυρίως στο ότι μοιραζόμαστε τους ίδιους στόχους: τη σημαντική βελτίωση της απόδοσής μας, τη βελτίωση της αντίδρασής μας στις κρίσεις. Επαναλαμβάνω ότι αυτό είναι το νόημα του εν λόγω μηχανισμού. Χαιρετίζω ιδιαίτερα την υποστήριξη που του έχει δώσει μέχρι τώρα η συντριπτική πλειοψηφία των βουλευτών. Ελπίζω ειλικρινά ότι οι αξιότιμοι βουλευτές θα του δώσουν ούριο άνεμο αυτήν την εβδομάδα, διότι, όπως και εσείς, θέλω και εγώ να τεθεί σε λειτουργία το συντομότερο δυνατό.
<P>
Πρόκειται για την αξιοπιστία και την αποτελεσματικότητα της Ευρωπαϊκής Ένωσης ανά τον κόσμο. Αν οι αξιότιμοι βουλευτές δεν το υποστηρίξουν, επαναλαμβάνω, ένας Θεός ξέρει ποιος πιστεύουν ότι είναι ο προορισμός της Ευρωπαϊκής Ένωσης.
<P>
(Χειροκροτήματα)

<CHAPTER ID=3>
Κορέα (ΛΔΚ)
<SPEAKER ID=56 NAME="Πρόεδρος">
Η ημερήσια διάταξη προβλέπει τη συζήτηση των ακόλουθων προφορικών ερωτήσεων:
<P>
B5-056/2000, του κ. Brok, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, προς το Συμβούλιο, για τη Λαϊκή Δημοκρατία της Κορέας,
<P>
B5-0825/2000, του κ. Brok, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, προς την Επιτροπή, για τη Λαϊκή Δημοκρατία της Κορέας.

<SPEAKER ID=57 LANGUAGE="DE" NAME="Brok">
Κυρία Πρόεδρε, αγαπητοί συνάδελφοι, επιτρέψτε μου να προβώ σε ορισμένες επισημάνσεις σχετικά με την ερώτηση, την οποία κατέθεσε η Επιτροπή Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, ιδιαίτερα μετά τις διαπιστώσεις των συναδέλφων μας Santer και λοιπών κατά το ταξίδι τους στη Βόρεια Κορέα. Θεωρώ ότι εμείς, ως Ευρωπαϊκή Ένωση, καλούμαστε να διαδραματίσουμε σημαντικότερο ρόλο, από ό,τι μέχρι σήμερα, και ότι η πολιτική μας δεν μπορεί να σχετίζεται μόνο με την υποστήριξη του προγράμματος KEDO. Είναι ασφαλώς λυπηρό, ότι στο πλαίσιο σύναψης διπλωματικών σχέσεων, στο μεταξύ, από οκτώ κράτη μέλη δεν υπήρξε κάποια συντονισμένη δράση έναντι της Βόρειας Κορέας.
<P>
Το προηγούμενο έτος ήταν εξαιρετικά ενδιαφέρον στην Κορεατική Χερσόνησο, κυρίως λόγω της πολιτικής προσέγγισης μεταξύ Βόρειας και Νότιας Κορέας καθώς και λόγω των οικογενειακών επισκέψεων, οι οποίες κατέστησαν δυνατές ως επακόλουθο της προσέγγισης. Πρέπει ωστόσο να έχουμε κατά νου, ότι η εν λόγω περιοχή εξακολουθεί να αποτελεί δυνητικά περιοχή σοβαρών κρίσεων. Από την άλλη πλευρά, παρουσιάζεται σήμερα η πολιτική ευκαιρία να επιτευχθεί μια βιώσιμη ειρηνευτική συμφωνία. Για το λόγο αυτό, είναι απαραίτητο η Ευρωπαϊκή Ένωση, ως διεθνής παράγων ενός πολυπολικού κόσμου, να δραστηριοποιηθεί στο θέμα αυτό.
<P>
Στην περίπτωση αυτή πρόκειται για τη στήριξη μιας πολιτικής, η οποία κατοχυρώνει τη δημοκρατία και τα ανθρώπινα δικαιώματα στη Βόρεια Κορέα και σε αυτή τη βάση συμβάλλει σημαντικά στο να υπάρξει μια ολοένα και μεγαλύτερη κατανόηση μεταξύ των δύο τμημάτων της Κορέας: Η κατανόηση αυτή οδήγησε, μετά τη συνάντηση των προέδρων, στη συζήτηση περί επανένωσης της χώρας αυτής.
<P>
Αυτού του είδους η πολιτική πρέπει επίσης να συνδυάζεται με τη δυνατότητα συλλογής περαιτέρω πληροφοριών για θέματα που άπτονται της διατροφής και του συστήματος υγείας στη Βόρεια Κορέα καθώς και με το πώς μπορούν να ενταχθούν αντίστοιχα βοηθητικά μέτρα σε ένα πολιτικό σχέδιο, ούτως ώστε να υπάρξει βελτίωση της κατάστασης και ενδεχομένως να τεθεί σε κίνηση η εξελικτική διαδικασία που θα συμβάλει στην ειρήνευση της περιοχής αυτής. Αλλωστε, η ειρήνευση στην περιοχή αυτή έχει προφανώς παγκόσμια σημασία. Η Βόρεια Κορέα, ως προμηθευτής όπλων, είναι σημαντικός παράγοντας παγκοσμίως, ενώ όσον αφορά την ανάπτυξη σύγχρονων όπλων μαζικής καταστροφής και πυραύλων είναι μια χώρα, η οποία θα μπορούσε κάλλιστα να μετατραπεί σε μείζονα κίνδυνο για άλλα τμήματα της ασιατικής ηπείρου και εκτός αυτής.
<P>
Θεωρώ λοιπόν, κυρία Πρόεδρε, ότι εξαιτίας όλων αυτών πρέπει να προβούμε σε βελτιώσεις στους ανωτέρω τομείς, ούτως ώστε να ανακόψουμε την εξάπλωση των όπλων και με τον τρόπο αυτό να συμβάλουμε στην παγκόσμια σταθερότητα.
<P>
Ελπίζω ότι η πρόταση ψηφίσματός μας θα τύχει της υποστήριξή σας και ότι το Συμβούλιο και η Επιτροπή θα κατορθώσουν να συμφωνήσουν με το Ευρωπαϊκό Κοινοβούλιο σε συντονισμένη δράση, ούτως ώστε η συνεισφορά μας εκεί να είναι και προς δικό μας όφελος!

<SPEAKER ID=58 NAME="Danielsson">
Κυρία Πρόεδρε, αξιότιμοι βουλευτές, κατά τη συνάντηση που πραγματοποιήθηκε στην Πιονγκγιάνγκ την 25η-27η Νοεμβρίου πέρυσι στα πλαίσια του πολιτικού διαλόγου, η ευρωπαϊκή τρόικα υπογράμμισε τα σημαντικότερα μέρη των γραμμών δράσης της Ευρωπαϊκής Ένωσης απέναντι στη Λαϊκή Δημοκρατία της Κορέας - γραμμές δράσης οι οποίες εγκρίθηκαν κατά τις συνεδριάσεις του Συμβουλίου στις 9 Οκτωβρίου και στις 10 Νοεμβρίου.
<P>
Θα ήθελα να αναφέρω εν συντομία τις σημαντικότερες αυτών των γραμμών δράσης. Καταρχήν αφορούν την υποστήριξη της Ένωσης στις προσπάθειες επίτευξης πραγματικής ειρήνης μεταξύ των δύο κορεατικών κρατών. Δεύτερον, υπογραμμίζουν τη σημασία του να υιοθετήσει η Λαϊκή Δημοκρατία της Κορέας μία υπεύθυνη συμπεριφορά σχετικά με τη μη διάδοση των πυρηνικών όπλων και των βαλλιστικών πυραύλων καθώς και να διακόψει τις εξαγωγές στον τομέα των πυραύλων. Τρίτον, υπογραμμίζουν την ανάγκη σεβασμού της συνθήκης του ΟΗΕ για τα ανθρώπινα δικαιώματα.
<P>
Όσον αφορά τη σύναψη διπλωματικών σχέσεων με τη Λαϊκή Δημοκρατία της Κορέας, το Συμβούλιο συμφώνησε στις 20 Νοεμβρίου πέρυσι ότι τα ενδιαφερόμενα μέρη θα πρέπει να διαβουλεύονται μεταξύ τους και να πληροφορούν το Συμβούλιο για το περιεχόμενο των συζητήσεών τους με την Πιονγκγιάνγκ.
<P>
Το Συμβούλιο κάλεσε επανειλημμένως τη Λαϊκή Δημοκρατία της Κορέας να τηρήσει τις δεσμεύσεις της στα πλαίσια της συμφωνίας για μη διάδοση των πυρηνικών όπλων και να διακόψει κάθε παραγωγή, δοκιμή και εξαγωγή πυραύλων και πυραυλικής τεχνολογίας. Η Ένωση κάλεσε επίσης τη Λαϊκή Δημοκρατία της Κορέας να υπογράψει και να κυρώσει τη συνθήκη για πλήρη απαγόρευση των πυρηνικών δοκιμών. Η Ένωση ανακοίνωσε εξάλλου στη Λαϊκή Δημοκρατία της Κορέας ότι περιμένει συγκεκριμένα μέτρα για τα ζητήματα αυτά.
<P>
Σε όλες τις επαφές με τη Λαϊκή Δημοκρατία της Κορέας η Ένωση υπογράμμισε την έντονη ανησυχία της σχετικά με τις σοβαρές παραβιάσεις των ανθρωπίνων δικαιωμάτων που πραγματοποιούνται στη χώρα αυτή, σχετικά με τον αριθμό των πολιτικών κρατουμένων, σχετικά με την απουσία εθνικής νομοθεσίας και σχετικά με την άρνηση των κορεατικών αρχών να συνεργασθούν στα πλαίσια των διεθνών μηχανισμών για την προάσπιση των ανθρωπίνων δικαιωμάτων. Η Ένωση ζήτησε να υπάρξουν βελτιώσεις σε αυτά τα ζητήματα.
<P>
Θα συνεχίσουμε να υπογραμμίζουμε τη σημασία αυτών των ζητημάτων. Η Ένωση καλωσορίζει την απόφαση της Λαϊκής Δημοκρατίας της Κορέας να επαναλάβει την υποβολή εκθέσεων στα πλαίσια της σύμβασης των Ηνωμένων Εθνών για τα πολιτικά δικαιώματα κατά το 2000, ελπίζει δε ότι η χώρα αυτή θα μπορέσει να συμμετάσχει σε ένα χρήσιμο και εποικοδομητικό διάλογο με την επιτροπή ανθρωπίνων δικαιωμάτων του ΟΗΕ βάσει της έκθεσης που θα υποβάλει η ΛΔΚ.
<P>
Όσον αφορά τα συγκεκριμένα μέτρα, το Συμβούλιο κάλεσε την Ευρωπαϊκή Επιτροπή να ξεκινήσει τη συζήτηση του ζητήματος των τεχνικών μέτρων τα οποία μπορούν να ληφθούν στους τομείς προτεραιότητας. Το Συμβούλιο και η Επιτροπή θα εξετάσουν το ταχύτερο δυνατό τα μέτρα τα οποία μπορούν να ληφθούν προκειμένου να ανοίξει η ευρωπαϊκή αγορά στα βορειοκορεατικά προϊόντα. Θα πραγματοποιηθούν μελέτες σκοπιμότητας στους τομείς που θεωρούνται άμεσης προτεραιότητας. Η Ευρωπαϊκή Ένωση θα καταβάλει προσπάθειες προκειμένου να διευρυνθούν οι πολιτικές διαβουλεύσεις με τη Δημοκρατία της Κορέας, οι προσπάθειες της οποίας υπέρ της προσέγγισης μεταξύ των δύο κορεατικών κρατών υποστηρίζονται πλήρως από την Ένωση. Θα πρέπει επίσης να εντοπισθούν οι τομείς για τη λήψη κοινών μέτρων, μεταξύ άλλων στο ζήτημα της τεχνικής αρωγής και της οικονομικής συνεργασίας με τη Λαϊκή Δημοκρατία της Κορέας.

<SPEAKER ID=59 NAME="Patten">
. (ΕΝ) Κυρία Πρόεδρε, χαίρομαι ιδιαίτερα που έχω τη δυνατότητα να πω λίγα λόγια γι' αυτό το εξαιρετικής σημασίας ζήτημα. Τα πρόσφατα γεγονότα στην Κορεατική Χερσόνησο ενδιαφέρουν και απασχολούν ιδιαίτερα όλους εμάς στην Ευρώπη και η συμβολή που παρέχουμε βοηθώντας την προώθηση της συμφιλίωσης στην Κορεατική Χερσόνησο, βοηθώντας, τελικά, την κυβέρνηση και την κοινωνία της Βόρειας Κορέας να εξέλθουν από την απομόνωση. Αυτές οι προσπάθειες αντικατοπτρίζουν το βαθμό στον οποίο η Ευρώπη έχει έναν συνολικό ρόλο να διαδραματίσει και ομοιάζουν, κατ' έναν τρόπο, με το ρόλο που έχει διαδραματίσει η Ιαπωνία στα Βαλκάνια - βοηθώντας στην ενίσχυση της σταθερότητας στην περιοχή. Και εμείς παρομοίως έχουμε ευθύνες σε άλλες ηπείρους.
<P>
Η συμφωνία για μια προσέγγιση της Ευρωπαϊκής Ένωσης στις πρόσφατες εξελίξεις στην Κορεατική Χερσόνησο ελήφθη στο Συμβούλιο Γενικών Υποθέσεων της 9ης Οκτωβρίου και της 20ής Νοεμβρίου του προηγούμενου έτους. Αυτή η προσέγγιση αποσκοπεί, όπως είπα, στην ενίσχυση της διαδικασίας της διακορεατικής συμφιλίωσης προκειμένου να επέλθει ειρήνη και σταθερότητα στην Κορεατική Χερσόνησο. Λαμβάνοντας την εν λόγω προσέγγιση ως βάση για τη δράση της, η Επιτροπή θα διατηρήσει και σκέπτεται να αυξήσει τη βοήθεια που παρέχει στη Βόρειο Κορέα. Συνολικά, εντός των λίγων τελευταίων ετών, αυτή η βοήθεια - συμπεριλαμβανομένης της συνεισφοράς στον Οργανισμό Ενεργειακής Ανάπτυξης της Κορεατικής Χερσονήσου (KEDO) - ανήλθε στο συνολικό ποσό των 275 εκατομμυρίων ευρώ περίπου.
<P>
Ωστόσο, θα πρέπει να ζυγίσουμε τις όποιες αυξήσεις σε συνάρτηση με τα δείγματα προόδου από τη ΛΔΚ σε τομείς που ενδιαφέρουν ιδιαίτερα τόσο εμάς όσο, όπως γνωρίζω, και τα μέλη αυτού του Σώματος. Για παράδειγμα, ο σεβασμός των ανθρωπίνων δικαιωμάτων, τα θέματα της μη διάδοσης των όπλων, η πρόσβαση του πληθυσμού στην εξωτερική βοήθεια, οι καλύτερες συνθήκες εργασίας για τις ΜΚΟ - ένα σημείο το οποίο μπόρεσα να αναφέρω στον Υπουργό Εξωτερικών της ΛΔΚ στην Μπανγκόκ το προηγούμενο καλοκαίρι - καθώς και το άνοιγμα της οικονομίας της ΛΔΚ και η διαρθρωτική μεταρρύθμιση θα είναι ένα απαραίτητο μέρος αυτών.
<P>
Αυτή η προσέγγιση εκτέθηκε σε αδρές γραμμές στις βορειοκορεατικές αρχές κατά την πρόσφατη συνάντηση της τρόικας των Ανώτατων αξιωματούχων στην Πιονγκγιάνγκ στα τέλη Νοεμβρίου. Μαθαίνω ότι οι υπηρεσίες μου διατηρούν πλήρως ενήμερο το Κοινοβούλιο σχετικά με το θέμα αυτό. Το Κοινοβούλιο επιδεικνύει ζωηρό ενδιαφέρον για το εν λόγω θέμα εδώ και καιρό.
<P>
Η ανθρωπιστική και επισιτιστική βοήθεια που έχει δοθεί στη ΛΔΚ - περίπου 200 εκατομμύρια ευρώ από το 1993 - θα συνεχιστεί. Η Επιτροπή ενέκρινε πρόσφατα ένα νέο πρόγραμμα ασφάλειας των τροφίμων για το 2000, 20 εκατομμυρίων ευρώ συνολικά. Θα ήθελα να επισημάνω ότι από την τακτική επισιτιστική βοήθεια περάσαμε στη διαρθρωτική επισιτιστική βοήθεια και, συγκεκριμένα, στην παροχή βοήθειας και τεχνικής υποστήριξης για τη βελτίωση της γεωργικής παραγωγής. Η εφαρμογή των ανθρωπιστικών σχεδίων που εγκρίθηκαν εντός του έτους 2000 θα επεκταθεί σίγουρα μέχρι το φετινό καλοκαίρι.
<P>
Η ανθρωπιστική βοήθεια - κυρίως φάρμακα, νερό, εγκαταστάσεις υγιεινής και χειμερινά ρούχα - προβλέπεται να συνεχιστεί σε πιο επιλεκτική βάση, αλλά σε επίπεδο ικανό να ανταποκριθεί στις πραγματικές ανθρωπιστικές ανάγκες. Έχουμε επίσης τα περιθώρια να προσαρμόσουμε, με πρόσθετη βοήθεια, στην οποιαδήποτε περαιτέρω πρόοδο σημειώσουν οι αρχές της ΛΔΚ, ιδίως από πλευράς πρόσβασης των πιο ευάλωτων πληθυσμών και βελτίωσης των συνθηκών εργασίας για τις μη κυβερνητικές οργανώσεις.
<P>
Επιπλέον, η Επιτροπή εξετάζει τώρα ενδεχόμενα μέτρα στους τομείς της τεχνικής υποστήριξης και του εμπορίου, τα οποία θα μπορούσαν σταδιακά να επεκταθούν αν η Βόρεια Κορέα σημειώσει πρόοδο στους τομείς που προανέφερα. Ως πρώτο βήμα, αυτά τα μέτρα περιλαμβάνουν μια γενική αύξηση του ποσοστού κλωστοϋφαντουργίας της ΛΔΚ κατά 60%, ή 50% στην περίπτωση κατηγοριών λίγων προϊόντων.
<P>
Σύντομα θα σταλεί μια διερευνητική αποστολή εμπειρογνωμόνων προκειμένου να αξιολογήσει τις ανάγκες και να εντοπίσει τομείς στους οποίους θα μπορούσαν να εκτελεστούν πιλοτικά προγράμματα τεχνικής υποστήριξης. Συμπεριλαμβάνουν πάντως σίγουρα έναν τομέα που γνωρίζω ότι ενδιαφέρει τον κ. Ford - δηλαδή, το όλο ζήτημα των βιομηχανιών ενέργειας στη Βόρειο Κορέα που θα έχει τεράστια σημασία για το οικονομικό μέλλον της χώρας.
<P>
Όσον αφορά την καθιέρωση διπλωματικών σχέσεων μεταξύ της Ευρωπαϊκής Κοινότητας και του ΛΔΚ, η Επιτροπή εξετάζει την κατάλληλη χρονική στιγμή για ένα τέτοιο βήμα, σε στενό συντονισμό με τα κράτη μέλη.
<P>
Τέλος, ο αδιαμφισβήτητος νικητής του βραβείου Νόμπελ, Πρόεδρος Kim Dae-Jung, υπήρξε ένας χαρακτηριστικός οραματιστής, με τις προσπάθειες που έχει καταβάλει για την προώθηση της συμφιλίωσης στη χερσόνησο. Εξίσου σίγουρο είναι ότι ο Πρόεδρος Kim Dae-Jung υπήρξε ιδιαίτερα ρεαλιστής σχετικά με αυτά που είναι δυνατό να επιτευχθούν βραχυπρόθεσμα. Δεν πιστεύω ότι εκφράζει υπερβολικές αξιώσεις για το ρυθμό και την ανάπτυξη.
<P>
Αυτό που έχει σημασία είναι να συνεχίζουμε να ατενίζουμε το μέλλον και να εργαζόμαστε προς αυτήν την κατεύθυνση. Θα πρέπει να αντλήσουμε την έμπνευσή μας από τον Πρόεδρο Kim Dae-Jung , ο οποίος είναι ένας από τους μεγάλους πολιτικούς ηγέτες του αιώνα μας. Ελπίζω ότι με τη δική του ενθάρρυνση, η Ευρωπαϊκή Ένωση θα συνεχίσει να διαδραματίζει το ρόλο της διασφαλίζοντας ότι η Κορεατική Χερσόνησος, η περιοχή και, τελικά, ο κόσμος, θα απολαμβάνουν ειρήνη και ευημερία. Αν εξακολουθήσουμε να απομονώνουμε τη ΛΔΚ, στην περίπτωση που η ΛΔΚ συνεχίσει να είναι διατεθειμένη να απομονωθεί, οι συνέπειες θα είναι πολύ ζοφερές για να τις σκεφθεί κανείς.

<SPEAKER ID=60 LANGUAGE="FR" NAME="Santer">
Κυρία Πρόεδρε, το ψήφισμα για τη Βόρεια Κορέα για το οποίο πρόκειται να διεξαχθεί ψηφοφορία στο Κοινοβούλιο, έχει εξέχουσα πολιτική σημασία. Το Ευρωπαϊκό Κοινοβούλιο δεν θα προσδιορίσει απλώς τη θέση έναντι του βορείου τμήματος της κορεατικής χερσονήσου, αλλά επιπλέον θα καθορίσει τους νέους προσανατολισμούς της θέσης αυτής για όλα συνολικά τα ευρωπαϊκά όργανα. Ως πρόεδρος της ad hoc αντιπροσωπείας, της οποίας η επίσκεψη στη Βόρεια Κορέα ενέπνευσε το ψήφισμα, θα ήθελα να μοιραστώ μαζί σας τρεις θεμελιώδεις προβληματισμούς.
<P>
Ο πρώτος είναι η έλευση μιας νέας εποχής στις διμερείς σχέσεις μεταξύ των δύο κορεατικών κρατών, που χαρακτηρίζεται από την πολιτική της προσέγγισης, τη λεγόμενη sunshine policy, του προέδρου Kim Dae Jung, ο οποίος έκανε ένα πρώτο, μεγίστης σημασίας, βήμα επισκεπτόμενος την Πιονγκγιάνγκ τον Ιούνιο του 2000. Είναι χρέος της Ευρώπης να υποστηρίξει τις προσπάθειες ολόκληρου του κορεατικού λαού και των πολιτικών αρχηγών της χερσονήσου, ώστε να επιτευχθεί σταθερότητα και βιώσιμη ειρήνη στην Κορέα. Σε ένα τέτοιο πλαίσιο πρέπει να σχεδιάσουμε την κορεατική πολιτική μας και να καθορίσουμε τα στοιχεία δράσης της.
<P>
Δεύτερον, η Κορέα είναι το τελευταίο έθνος στον κόσμο που εξακολουθεί να είναι χωρισμένο στα δυο από ένα τείχος. Μετά τη Γερμανία και την Υεμένη, η Κορέα διαβλέπει τώρα μια προοπτική συνεργασίας, για την υπέρβαση του εσωτερικού της τείχους. Η Ευρώπη, από την οποία τα δύο κορεατικά κράτη ζήτησαν να τα πλαισιώσει στον καθορισμό των νέων οικονομικών και πολιτικών σχέσεών τους στη χερσόνησο, οφείλει να απαντήσει στην πρόκληση και να δείξει στους Κορεάτες το δρόμο της ενοποίησης, μετά από μια μακρά και σκληρή περίοδο διχασμού. Στην προκειμένη περίπτωση, ως παράδειγμα θα πρέπει να χρησιμοποιηθεί το ευρωπαϊκό πρότυπο σταδιακής δημιουργίας ενός χώρου χωρίς σύνορα. Για άλλη μια φορά, φέρουμε την πολιτική ευθύνη να παρέχουμε κάθε δυνατή συμπαράσταση στην Κορέα, η οποία συνέρχεται με αργούς ρυθμούς από το ιστορικό της σχίσμα.
<P>
Τέλος, θα ήθελα να σας πω, σχετικά με τη Βόρεια Κορέα ειδικότερα, ότι οι αντιπαραθέσεις και η απομόνωση θα πρέπει να ανήκουν πια οριστικά στο παρελθόν. Οι Βορειοκορεάτες πολιτικοί αρχηγοί είναι, όπως φαίνεται, ευνοϊκά διατεθειμένοι ως προς το άνοιγμα και το διάλογο με τη Νότιο Κορέα, τις Ηνωμένες Πολιτείες, την Ευρώπη και την Ιαπωνία και, παρ' όλο που θα πρέπει να τους κρίνουμε από τις πράξεις τους τελικά, είμαι πεπεισμένος ότι μια ευρωπαϊκή πολιτική διαλόγου, οργανωμένου και κριτικού διαλόγου, θα συμβάλει σημαντικά στην αλλαγή της Λαϊκής Δημοκρατίας της Κορέας, η οποία θα είναι επωφελής για ολόκληρο τον κόσμο.

<SPEAKER ID=61 NAME="Ford">
Κυρία Πρόεδρε, μπορώ να πω ότι έχουμε σημειώσει τεράστια πρόοδο κατά τα τρία τελευταία χρόνια όσον αφορά τις σχέσεις με τη ΛΔΚ. Έχουν ήδη πραγματοποιηθεί τρεις συνεδριάσεις της διακοινοβουλευτικής αντιπροσωπείας και το ψήφισμα καλεί τους Κορεάτες να έλθουν και πάλι εδώ να συνεχίσουμε το διάλογο. Η Ευρωπαϊκή Επιτροπή, ενώ δεν είχε συνομιλίες με τους Βορειοκορεάτες, έχει τώρα αντιπρόσωπο της Υπηρεσίας Ανθρωπιστικής Βοήθειας (ECHO) στην Πιονγκγιάνγκ, και τα πέντε κράτη μέλη που είχαν διπλωματικές σχέσεις έχουν γίνει, νομίζω, δεκατρία στα πλαίσια της διαδικασίας καθιέρωσης διπλωματικών σχέσεων με τη ΛΔΚ.
<P>
Θα επιθυμούσα ιδιαίτερα να συνάψει και η Ευρωπαϊκή Επιτροπή διπλωματικές σχέσεις με τη ΛΔΚ. Δίδουμε χρήματα στο σχέδιο KEDO όπως είπε ο κ. Πάττεν, χορηγούμε ανθρωπιστική και επισιτιστική βοήθεια και ελπίζουμε να παράσχουμε και άλλη διαρθρωτική βοήθεια, 275 εκατομμύρια ευρώ συνολικά. Είναι τρέλα να γίνεται αυτό χωρίς να υπάρχει δυνατότητα να έχουμε πολιτικό διάλογο. Χρειαζόμαστε διάλογο για τα ανθρώπινα δικαιώματα, χρειαζόμαστε διάλογο για τις πωλήσεις όπλων, χρειαζόμαστε διάλογο για την οικονομική ανάπτυξη.
<P>
Η πραγματικότητα είναι ότι, λόγω της κατάρρευσης της σοβιετικής αυτοκρατορίας, λόγω της μη μετάβασης από τις βαριές σταχανωβιστικές βιομηχανίες του παρελθόντος στις νέες ελαφρές βιομηχανίες, και λόγω μιας σειράς από φυσικές καταστροφές, η οικονομία βρίσκεται σε πλήρη κρίση. Οι παρατηρητές εκτιμούν ότι η απορρέουσα επισιτιστική κρίση έχει οδηγήσει στον πρόωρο θάνατο 3 εκατομμυρίων Βορειοκορεατών, έναν στους οκτώ επί του συνόλου του πληθυσμού. Σήμερα οι μόνες εξαγωγές τους είναι πρώτες ύλες και στρατιωτικό υλικό.
<P>
Αν μπορέσουμε να εξεύρουμε μια λύση, θα μπορέσουμε να βοηθήσουμε τους ανθρώπους της ΛΔΚ να βοηθήσουν εαυτούς χάρη στην επισιτιστική βοήθεια και στην παροχή συνδρομής για την επανέναρξη και την ανασυγκρότηση της γεωργίας, των ορυχείων και των μη πυρηνικών ενεργειακών προγραμμάτων. Και αν βοηθήσουμε να εκλείψει η ανάγκη για εξαγωγή στρατιωτικού υλικού, τότε ίσως πιέσουμε την επερχόμενη κυβέρνηση Μπους να αναθεωρήσει την φανερή τυφλή δέσμευσή της στην εθνική αντιπυραυλική άμυνα, που απειλεί την παγκόσμια ασφάλεια και σταθερότητα. Θα ήθελα να συγχαρώ τον Πρόεδρο Kim Dae-jung της Δημοκρατίας της Κορέας για τη δέσμευσή του στην πολιτική της αναθέρμανσης που θα επιτρέψει την εξομάλυνση των διακορεατικών σχέσεων και χαιρετίζω τη θετική ανταπόκριση του Kim Jong-Il.
<P>
Ο διάλογος είναι ο δρόμος της προόδου του μέλλοντος. Η Ευρώπη πρέπει να τον επιδιώξει, όχι μόνο επειδή είναι αυτή τη στιγμή η πολιτική της Δημοκρατίας της Κορέας, αλλά επειδή είναι ο σωστός δρόμος. Το πλεονέκτημά μας είναι ότι δεν είμαστε Ιαπωνία ούτε Ηνωμένες Πολιτείες, οπότε μπορούμε να ενεργήσουμε ως ειλικρινείς διαμεσολαβητές σ' αυτήν την πλέον επικίνδυνη περιοχή του κόσμου.

<SPEAKER ID=62 NAME="Gawronski">
Κυρία Πρόεδρε, οι ελπίδες που δημιούργησε η διάσκεψη κορυφής του Ιουνίου μεταξύ των δύο Kim, του βόρειου και του νότιου, δεν φαίνονται να υλοποιούνται· η αισιοδοξία διαλύεται. Η Βόρεια Κορέα δυσκολεύεται να σεβαστεί τις λίγες εκείνες, συμβολικές ως επί το πλείστον, υποχρεώσεις που ανέλαβε στο στρατιωτικό πεδίο, καθυστερεί την επανένωση των οικογενειών που έμειναν χωρισμένες από τον πόλεμο της δεκαετίας του 1950 και δεν δείχνει σημάδια ότι θέλει να πραγματοποιήσει την ανταποδοτική επίσκεψη του Kim Jong Il στη Σεούλ, που προβλεπόταν για φέτος την άνοιξη και που κανείς δεν ξέρει ακόμα πότε θα γίνει και αν θα γίνει.
<P>
Η απόφαση του Προέδρου Κλίντον να αρνηθεί να πάει στη Βόρεια Κορέα, ένα ταξίδι που το επιθυμούσε, ωστόσο, για να κλείσει την προεδρία του με μιαν ιστορική συνάντηση, ενδέχεται τώρα να σημάνει μια μακροχρόνια παύση στη διαδικασία ανοίγματος αυτής της χώρας προς τα έξω. Παρόλα αυτά, ακούω τόνους αισιοδοξίας και βλέπω τις ευρωπαϊκές χώρες να συνωθούνται στην ουρά - μίλησε γι' αυτό προ ολίγου ο κ. Brok - για να τρέξουν να αναγνωρίσουν το σταλινικό καθεστώς της Πιονγκγιάνγκ, κλείνοντας τα μάτια στα όσα συμβαίνουν στο εσωτερικό αυτής της χώρας, στις τραγικές παραβιάσεις των ανθρώπινων δικαιωμάτων.
<P>
Λέω λοιπόν: βέβαια να προωθήσουμε την προσέγγιση ανάμεσα στις δύο Κορέες, βέβαια να βοηθήσουμε τους βορειοκορεάτες να μην πεθάνουν της πείνας - μίλησε γι' αυτό προ ολίγου ο συνάδελφος Ford - αλλά επιβάλλοντας αυστηρούς όρους, για να διασφαλίσουμε ότι οι ενισχύσεις πηγαίνουν σ' αυτούς που τις έχουν πραγματικά ανάγκη και δεν υποστηρίζουν ένα παρανοϊκό και απρόβλεπτο καθεστώς, συνηθισμένο να προσφεύγει στον εκβιασμό των πυρηνικών και των πυραύλων για να εξασφαλίσει την ίδια του την επιβίωση.

<SPEAKER ID=63 NAME="Danielsson">
. (SV) Κυρία Πρόεδρε, θα ήθελα να ευχαριστήσω τα αξιότιμα μέλη του Κοινοβουλίου για τις ενδιαφέρουσες παρεμβάσεις που έκαναν σε αυτή τη συζήτηση για το σημαντικό ζήτημα της σχέσης της Ένωσης με τη Λαϊκή Δημοκρατία της Κορέας. Επιτρέψτε μου να κάνω κάποια σύντομα καταληκτικά σχόλια.
<P>
Είναι θετικό το γεγονός ότι η Ευρωπαϊκή Ένωση συμφώνησε να βελτιώσει τις προσπάθειες συντονισμού στο ζήτημα της σύναψης διπλωματικών σχέσεων με τη ΛΔΚ. Ορισμένα από τα κράτη μέλη της Ένωσης, περιλαμβανομένου του δικού μου, δεν διέκοψαν ποτέ τις διπλωματικές σχέσεις με τη ΛΔΚ, άλλα αποφάσισαν πρόσφατα να συνάψουν τέτοιες σχέσεις, ενώ μία άλλη ομάδα κρατών μελών τηρεί στάση αναμονής προκειμένου να λάβει απόφαση για τη σύναψη σχέσεων.
<P>
Προσωπικά πιστεύω ότι μία διπλωματική παρουσία έχει μεγάλη σημασία. Πριν από 20 χρόνια είχα ο ίδιος την ευκαιρία να υπηρετήσω στην Πιονγκγιάνγκ και γνωρίζω τι σημαίνει να διαπιστώνουμε με τα ίδια μας τα μάτια πώς έχει η κατάσταση στη χώρα αυτή.
<P>
Θα ήθελα επίσης να σας θυμίσω τις δηλώσεις που έκανε ο Πρόεδρος της Νοτίου Κορέας Kim Dae Young όταν επισκέφθηκε τη Στοκχόλμη μετά την τελετή βράβευσής του με το βραβείο Νόμπελ στο Όσλο. Έκανε τότε έκκληση για ένα ενεργότερο ρόλο της Ευρωπαϊκής Ένωσης σχετικά με την κατάσταση στην κορεατική χερσόνησο. Θεωρώ ότι θα πρέπει να λάβουμε την έκκλησή του στα σοβαρά. Θα πρέπει να είμαστε έτοιμοι ώστε όταν έρθει η ώρα να είμαστε σε θέση να ανταποκριθούμε σε τέτοιες εκκλήσεις. Είναι σημαντικό το γεγονός ότι συμφωνούμε στην Ένωση σχετικά με το τι θα πρέπει να κάνουμε όταν λάβουμε θέση για τέτοια μέτρα. Θα πρέπει να έχουμε μία κοινή αντίληψη για το κατά πόσον υπάρχουν λογικές δυνατότητες επίτευξης προόδου στις προσπάθειές μας, ενώ είναι επίσης αναμφίβολα σημαντικό να είναι οι συνθήκες στη ΛΔΚ τέτοιες ούτως ώστε να έχουν νόημα οι προσπάθειές μας.

<SPEAKER ID=64 NAME="Πρόεδρος">
Σας ευχαριστώ, κύριε Υπουργέ.
<P>
Σας ανακοινώνω ότι έχει κατατεθεί πρόταση ψηφίσματος, σύμφωνα με το άρθρο 42, παράγραφος 5, του κανονισμού. 1
<P>
Σας προτείνω να διακόψουμε τη συνεδρίαση. Θα επαναληφθεί στις 12.00 για την ψηφοφορία.
<P>
(Η συνεδρίαση διακόπτεται στις 11.45 και συνεχίζεται στις 12.00)

<CHAPTER ID=4>
ΨΗΦΟΦΟΡIΕΣ
<SPEAKER ID=65 LANGUAGE="DE" NAME="Liese">
Κύριε Πρόεδρε, η κοινοβουλευτική μας ομάδα δεν ενέκρινε την έκθεση Sjφstedt στην επιτροπή. Θα μπορούσαμε ωστόσο να την εγκρίνουμε, εάν γίνουν αποδεκτές οι δύο τροπολογίες 5 και 6. Διεξαγάγαμε συζητήσεις με τις άλλες κοινοβουλευτικές ομάδες. Σχετικά με την τροπολογία 5, και άλλες κοινοβουλευτικές ομάδες - όπως λέγεται - θα μπορούσαν να εγκρίνουν την τροπολογία, εάν γίνονταν δύο γλωσσικές αλλαγές. Η πρώτη αφορά απλά τη μετάφραση από τα Γερμανικά στα Αγγλικά. Στο γερμανικό κείμενο αναφέρεται "απαιτεί την επανεξέταση της οδηγίας για τους οικότοπους" . Αυτό μεταφράστηκε στα αγγλικά εσφαλμένα με τη λέξη review. Κανονικά έπρεπε να αναφέρει τη λέξη examination. Αφορά λοιπόν κάποια γλωσσική προσαρμογή.
<P>
Η δεύτερη θα ήταν ωστόσο προφορική τροποποίηση. Παρακαλούμε, αντικαταστήστε τη λέξη "νομική ασφάλεια" στην τροπολογία 5 με τη λέξη "αποσαφήνιση" . Στα αγγλικά δεν θα έπρεπε επομένως να αναφέρεται η λέξη legal certainty, αλλά clarification. Παρακαλώ λάβετε υπόψη σας την προφορική τροποποίηση και προσαρμόστε την τροπολογία 5.

<SPEAKER ID=66 NAME="Sjφstedt">
. Κύριε Πρόεδρε, είμαι διατεθειμένος να υποστηρίξω τις τροποποιήσεις που προτάθηκαν μόλις για την τροπολογία 5, καθώς με τις τροποποιήσεις αυτές η πρόταση βελτιώνεται σημαντικά σε σχέση με την αρχική εκδοχή της. Γι' αυτό καλώ τους βουλευτές να υιοθετήσουν τις προφορικές τροποποιήσεις που υπέβαλε ο συνάδελφος Liese εκ μέρους της ομάδας του ΕΛΚ.
<P>
(Το Σώμα εγκρίνει το ψήφισμα)
<P>
Έκθεση χωρίς συζήτηση (A5-0379/2000) του κ. Bowe, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, για την εφαρμογή της οδηγίας 96/59/ΕΟΚ του Συμβουλίου σχετικά με τη μείωση των πολυχλωροδιφαινυλίων και των πολυχλωροτριφαινυλίων(PCB/PCT) [2000/2112(INI)]
<P>
(Το Σώμα εγκρίνει το ψήφισμα)
<P>
Έκθεση (A5-0367/2000) του κ. Cunha, εξ ονόματος της Επιτροπής Αλιείας, για την πρόταση απόφασης του Συμβουλίου για τον καθορισμό των όρων παροχής, στη Γουϊνέα-Μπισσάου, μιας χρηματοδοτικής στήριξης στον τομέα της αλιείας [8263/2000 - C5­0361/2000 - 1998/0355(CNS)]
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0360/2000) του κ. Van den Bos, εξ ονόματος της Επιτροπής Ανάπτυξης και Συνεργασίας, επί της πρότασης απόφασης του Συμβουλίου σχετικά με τη σύναψη της συμφωνίας συνεργασίας μεταξύ της Ευρωπαϊκής Κοινότητας και της Λαϊκής Δημοκρατίας του Μπανγκλαντές [7595/1/1999 - COM(1999) 155 - C5-0356/2000 - 1999/0086(CNS)]
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0392/2000) του κ. Newton Dunn, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, για την πρόταση κανονισμού του Συμβουλίου σχετικά με τη δημιουργία της διευκόλυνσης ταχείας αντίδρασης [COM(2000) 119 - C5-0272/2000 - 2000/0081(CNS)]
<P>
Πριν από την ψηφοφορία

<SPEAKER ID=67 NAME="Newton Dunn">
. (ΕΝ) Κύριε Πρόεδρε, θέλω να προτείνω μια προφορική τροπολογία τεχνικού χαρακτήρα για την τροπολογία αριθ. 28. Ζητώ συγνώμη που δεν εντόπισα αυτήν την τεχνική λεπτομέρεια στην επιτροπή.
<P>
Η τροπολογία αριθ. 28 έχει τώρα την εξής διατύπωση: "Κάθε χρόνο, η Κοινότητα ορίζει συνολικό ανώτατο όριο για τη χρηματοδότηση των παρεμβάσεων που προβλέπονται στο πλαίσιο του παρόντος κανονισμού" . Όπως επισήμανε ο Επίτροπος Πάττεν στη διάρκεια της συζήτησης, δεν ορίζει η "Κοινότητα" το ανώτατο δημοσιονομικό όριο, αλλά η αρμόδια επί του προϋπολογισμού αρχή. Θα ήθελα να προτείνω προφορικά τη διαγραφή της λέξης "Κοινότητα" και την εισαγωγή των λέξεων "αρμόδια επί του προϋπολογισμού αρχή" οπότε η τροπολογία θα έχει τώρα την ακόλουθη διατύπωση: "Κάθε χρόνο, η αρμόδια επί του προϋπολογισμού αρχή ορίζει συνολικό ανώτατο όριο για τη χρηματοδότηση των παρεμβάσεων που προβλέπονται στο πλαίσιο του παρόντος κανονισμού" .
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0338/2000) της κ. Oomen-Ruijten, εξ ονόματος της Επιτροπής Απασχόλησης και Κοινωνικών Υποθέσεων, για την κατάσταση των διασυνοριακών εργαζόμενων [2000/2010(INI)]
<P>
Μετά την παράγραφο 2

<SPEAKER ID=68 LANGUAGE="NL" NAME="Manders">
Κύριε Πρόεδρε, θα ήθελα να διορθώσω μια προφανή αβλεψία με προφορική τροπολογία. Πριν από τη λέξη "αρχή της χώρας εργασίας" παραλήφθηκε η φράση αρχή της χώρας διαμονής ή εργασίας, και το λέω αυτό γιατί βεβαίως δεν μπορώ να καθορίσω την επιλογή της Επιτροπής, για την οποία υπεύθυνη είναι η ίδια. Θα ήθελα όμως να προσθέσω τη φράση "αρχή της χώρας διαμονής ή εργασίας" δύο φορές.
<P>
Πριν από την τροπολογία αριθ. 6

<SPEAKER ID=69 LANGUAGE="NL" NAME="Van Lancker">
Κύριε Πρόεδρε, έχει γίνει μια συμφωνία με την εισηγήτρια, κ. Oomen-Ruijten, για την παράγραφο 6 και την τροπολογία 2 να εκληφθεί η τροπολογία 2 ως προσθήκη στην αρχική παράγραφο. Αυτό σημαίνει δηλαδή ότι, εάν εγκριθεί η τροπολογία 2, θα πρέπει να πραγματοποιηθεί ψηφοφορία και για την αρχική παράγραφο.

<SPEAKER ID=70 NAME="Oomen-Ruijten">
Κύριε Πρόεδρε, συμφωνήσαμε ότι θα ψηφίσουμε πρώτα για την τροπολογία 6 και μετά για την αρχική παράγραφο 2, επειδή η ακολουθία θα είναι πιο λογική.
<P>
Μετά την ψηφοφορία για την τροπολογία αριθ. 6

<SPEAKER ID=71 LANGUAGE="NL" NAME="Oomen-Ruijten">
Κύριε Πρόεδρε, αυτό που θα ήθελα τώρα είναι να πραγματοποιηθεί ψηφοφορία για την παράγραφο.
<P>
Μετά την ψηφοφορία για την παράγραφο 6

<SPEAKER ID=72 LANGUAGE="NL" NAME="Oomen-Ruijten">
Κύριε Πρόεδρε, για να είμαστε σαφείς, το κείμενο για το οποίο ψηφίζουμε τώρα είναι το εξής: "καλεί την Επιτροπή να συστήσει στα κράτη μέλη να ασχοληθούν στις διμερείς τους συμβάσεις με τις επιπλοκές που προκύπτουν από το γεγονός ότι το φορολογικό σύστημα και το σύστημα κοινωνικής ασφάλισης δεν είναι εναρμονισμένα στην περίπτωση των διασυνοριακών εργαζόμενων" . Αρκεί να πρόκειται για το αρχικό κείμενο.
<P>
(Το Σώμα εγκρίνει το ψήφισμα)
<P>
Πρόταση ψηφίσματος (B5-0038/2001) της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με το χαμηλό επίπεδο εφαρμογής ορισμένων οδηγιών για το περιβάλλον
<P>
(Το Σώμα εγκρίνει το ψήφισμα)
<P>
Έκθεση (A5-0357/2000) του κ. Parish, εξ ονόματος της Επιτροπής Γεωργίας και Ανάπτυξης της Υπαίθρου, για την κατάσταση και τις προοπτικές των νέων αγροτών στην Ευρωπαϊκή Ένωση [2000/ 2011(INI)]
<P>
(Το Σώμα εγκρίνει το ψήφισμα)
<P>
Έκθεση (A5-0365/2000) του κ. Varela Suanzes-Carpegna, εξ ονόματος της Επιτροπής Αλιείας, για την κοινή αλιευτική πολιτική απέναντι στην πρόκληση της παγκοσμιοποίησης της οικονομίας [2000/2027(INI)]
<P>
(Το Σώμα εγκρίνει το ψήφισμα)
<P>
Έκθεση (A5-0333/2000) του κ. Gallagher, εξ ονόματος της Επιτροπής Αλιείας, για την έκθεση της Επιτροπής προς το Συμβούλιο και το Ευρωπαϊκό Κοινοβούλιο για την εφαρμογή του κοινοτικού συστήματος για την αλιεία και την υδατοκαλλιέργεια κατά την περίοδο 1996-1998 [COM(2000) 15 - C5-0109/2000 - 2000/2069(COS)]
<P>
(Το Σώμα εγκρίνει το ψήφισμα)
<P>
Έκθεση (A5-0332/2000) του κ. Poignant, εξ ονόματος της Επιτροπής Αλιείας, για την έκθεση της Επιτροπής σχετικά με τις περιφερειακές συσκέψεις που οργάνωσε η Επιτροπή κατά την περίοδο 1998-1999 με θέμα την Κοινή Αλιευτική Πολιτική μετά το έτος 2002 [COM(2000) 14 - C5-0110/2000 - 2000/2070(COS)]
<P>
(Το Σώμα εγκρίνει το ψήφισμα)
<P>
Κοινό ψήφισμα (1) για τη χρησιμοποίηση απεμπλουτισμένου ουρανίου στη Βοσνία και το Κοσσυφοπέδιο

<SPEAKER ID=73 NAME="Bethell">
Κύριε Πρόεδρε, αναφέρατε ότι είχα υπογράψει αυτό το ψήφισμα εξ ονόματος της Ομάδας των Φιλελευθέρων. Θέλω να καταστήσω απόλυτα σαφές ότι πρόκειται για λάθος, και αν δεν είναι λάθος, πρόκειται για κάποια κακόγουστη φάρσα από τα βρώμικα κόλπα της Ομάδας των Φιλελευθέρων.
<P>
(Χειροκροτήματα) Γεννήθηκα Συντηρητικός και ευελπιστώ ότι θα πεθάνω Συντηρητικός.
<P>
(Χειροκροτήματα)

<SPEAKER ID=74 NAME="Πρόεδρος">
Δεν αμφιβάλλαμε για αυτό. Πρόκειται για λάθος των υπηρεσιών.

<SPEAKER ID=75 NAME="Haarder">
Κύριε Πρόεδρε, θέλω να καταστήσω απόλυτα σαφές ότι, αν και το μικρό μου όνομα είναι Bertel, δεν έχω γίνει λόρδος.
<P>
(Γέλια)
<P>
(Το Σώμα εγκρίνει το ψήφισμα)
<P>
Πρόταση ψηφίσματος (B5-0037/2001) της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής σχετικά με τις σχέσεις της Ευρωπαϊκής Ένωσης με τη Λαϊκή Δημοκρατία της Κορέας
<P>
(Το Σώμα εγκρίνει το ψήφισμα)
<P>
ΑΙΤΙΟΛΟΓΗΣΕΙΣ ΨΗΦΟΥ- Έκθεση Sjφstedt (A5-0387/2000)

<SPEAKER ID=76 LANGUAGE="FR" NAME="Krivine και Vachetta">
. (FR) Θεωρούμε την έκθεση που παρουσίασε ο κ. Jonas Sjφstedt, της Συνομοσπονδιακής ομάδας της Ευρωπαϊκής Ενωτικής Αριστεράς-Αριστεράς των Πρασίνων των Βορείων Χωρών, για την προστασία των φυσικών οικότοπων στην Ευρώπη, εξαιρετικά σημαντική, ειδικά για τη Γαλλία. Πράγματι, η συγκεκριμένη χώρα είναι μία χώρα όπου, όπως και σε άλλες, η οδηγία για τους οικότοπους, που θεσπίστηκε εδώ και περισσότερα από οκτώ χρόνια, και η οδηγία για τα άγρια πτηνά, που θεσπίστηκε εδώ και μια εικοσαετία τουλάχιστον - όπως επίσης και η δημιουργία του δικτύου Natura 2000 - εφαρμόστηκε με πολύ μεγάλη καθυστέρησε, σε σημείο που πραγματικά εγκαλείται για παράβαση. Όμως, όσο περνάει ο καιρός τόσο οι (ημι)φυσικοί βιότοποι καταστρέφονται και τόσο πιο δύσκολο είναι να διατηρηθούν ή να αποκατασταθούν τα οικοσυστήματα με την πολυμορφία και τον πλούτο τους.
<P>
Η διατήρηση και ο εμπλουτισμός της βιοποικιλότητας (και συνεπώς και της ποικιλομορφίας των οικότοπων) όχι μόνο δεν αποτελεί "περιθωριακό" ζήτημα, αλλά αντιθέτως επιβάλλεται ως πολιτικό ζήτημα μείζονος σημασίας: πράγματι, επηρεάζει σφαιρικά τις συνθήκες ζωής μας (συμπεριλαμβανομένων και των κλιματολογικών αλλαγών). Το ζήτημα δεν είναι να δημιουργήσουμε τοπικές "προστατευμένες περιοχές" όπου τα είδη θα προστατεύονται σαν σε μουσείο, αλλά να ενσωματώσουμε τους εν λόγω προβληματισμούς στο σύνολο της κοινοτικής πολιτικής και της πολιτικής των κρατών μελών. Η εφαρμογή των οδηγιών για τους βιότοπους και τα άγρια πτηνά θα πρέπει να γίνει τώρα με ταχείς ρυθμούς, ευρέως και αποτελεσματικά.

<SPEAKER ID=77 NAME="Maes en Staes">
Οι ευρωβουλευτές της ομάδας των Πρασίνων και της Ευρωπαϊκής Ελεύθερης Συμμαχίας Nelly Maes και Bart Staes δεν υποστήριξαν τις τροπολογίες των πολιτικών ομάδων του ELDR και του PPE για την οδηγία "Οικότοποι" . Θεωρούμε ότι οι τροπολογίες αυτές αποτελούν μια προσπάθεια για την υπονόμευση της υφιστάμενης οδηγίας. Οι ευρωβουλευτές της ομάδας των Πρασίνων και της Ελεύθερης Ευρωπαϊκής Συμμαχίας επισημαίνουν ότι η υφιστάμενη οδηγία "Οικότοποι" προσφέρει επαρκείς δυνατότητες στις δημόσιες αρχές να αναλαμβάνουν δράση σε περιπτώσεις που η εκτέλεση τρεχόντων προγραμμάτων προσφέρει τη δυνατότητα δράσης, εφόσον η υλοποίησή τους παρεμποδίζεται από τις διατάξεις της οδηγίας "Οικότοποι" . Όντως, το άρθρο 6 παράγραφος 4 της οδηγίας 92/43/ΕΟΚ αναφέρει τα εξής: "Εάν, παρά τα αρνητικά συμπεράσματα της εκτίμησης των επιπτώσεων και ελλείψει εναλλακτικών λύσεων, ένα σχέδιο πρέπει να πραγματοποιηθεί για άλλους επιτακτικούς λόγους σημαντικού δημοσίου συμφέροντος, περιλαμβανομένων λόγων κοινωνικής ή οικονομικής φύσεως, το κράτος μέλος λαμβάνει κάθε αναγκαίο αντισταθμιστικό μέτρο ώστε να εξασφαλιστεί η προστασία της συνολικής συνοχής του Natura 2000. Το κράτος μέλος ενημερώνει την Επιτροπή σχετικά με τα αντισταθμιστικά μέτρα που έλαβε." Οι ευρωβουλευτές της ομάδας των Πρασίνων και της Ευρωπαϊκής Ελεύθερης Συμμαχίας υπέβαλαν εν τω μεταξύ ερώτηση στην Επιτροπή καλώντας τη να καταθέσει σύνοψη όλων των γνωστοποιήσεων που διαβιβάστηκαν στην Επιτροπή από τότε που τέθηκε σε εφαρμογή η οδηγία.

<SPEAKER ID=78 LANGUAGE="FR" NAME="Savary">
. (FR) Είμαι απολύτως σύμφωνος με την οδηγία για τους οικότοπους και τους στόχους της, όσον αφορά την προστασία της αξιόλογης ή απειλούμενης φυσικής κληρονομιάς στις χώρες της Ένωσης.
<P>
Η κληρονομιά αυτή και η βιολογική και γενετική ποικιλότητά της αποτελούν τα πλέον πολύτιμα αγαθά του πλανήτη και οφείλουμε, πράγματι, να επαγρυπνούμε για την προστασία, την αναπαραγωγή και τη μεταβίβασή τους στις επόμενες γενιές.
<P>
Καταψήφισα, ωστόσο, την έκθεση Sjφstedt για δύο βασικούς λόγους. Λόγος πρώτος: εισηγείται έναν απαράδεκτο εκβιασμό εν σχέσει με τις χορηγούμενες προς τις χώρες μας ευρωπαϊκές πιστώσεις, συναρτώντας τις, στο άρθρο 11, με τη συμμόρφωση προς την οδηγία για τους οικότοπους στη σημερινή της μορφή.
<P>
Αν ετίθετο απλώς ζήτημα να επαγρυπνούμε ώστε να μην χρηματοδοτούν τα ευρωπαϊκά κονδύλια σχέδια καταστροφικά για τα αξιόλογα αυτά οικοσυστήματα, θα το δεχόμουν και θα υπερψήφιζα την έκθεση· είναι όμως απαράδεκτο και χωρίς προηγούμενο να εξαρτάται μια πολιτική της Ένωσης από τη συμμόρφωσή της με μια άλλη πολιτική της και οι σχετικοί με το περιβάλλον όροι, λόγου χάρη, να υπερισχύουν των κοινωνικών όρων.
<P>
Λόγος δεύτερος: το ψήφισμα αυτό δεν προσδιορίζει την έννοια των "επιζήμιων εξελίξεων" και το νομικό της πλαίσιο· όντας λοιπόν υπερβολικά αόριστη, η έννοια αυτή μπορεί να προκαλέσει έναν νέο κυνηγετικό πόλεμο ενώπιον των δικαστηρίων, ο οποίος θα οδηγήσει στην απαγόρευση της θήρας σε περιοχές δημοφιλείς και παραδοσιακές, όπου η οδηγία για τα άγρια πτηνά και το δικαίωμα της επικουρικότητας των κρατών το επιτρέπουν.
<P>
Ο λόγος για τον οποίο οι χώρες δυσκολεύονται να δημοσιεύσουν τους καταλόγους τους "Nature 2000" και να εφαρμόσουν ήρεμα και χωρίς αντιδράσεις από τους αγρότες τους την οδηγία για τους οικότοπους, της οποίας τους ευγενείς στόχους όλος ο κόσμος αποδέχεται και αναγνωρίζει, είναι επειδή ακριβώς η Ένωση συντηρεί επίτηδες αυτή τη σύγχυση.
<P>
Έκθεση Cuhna (A5-0367/2000)

<SPEAKER ID=79 NAME="Fatuzzo">
Κύριε Πρόεδρε, το περασμένο καλοκαίρι πήγα διακοπές στη Γουινέα-Μπισσάου και, όπως το συνηθίζω, αντάλλαξα δυο κουβέντες με έναν ηλικιωμένο συνταξιούχο των ταχυδρομείων ή μάλλον, διορθώνω, με έναν ψαρά της Γουινέας-Μπισσάου που θα ήθελε πολύ ευχαρίστως να γίνει συνταξιούχος. Όταν έμαθε ότι είμαι υπεύθυνος για το Κόμμα των Συνταξιούχων στην Ιταλία, μου εξέφρασε τα εξής παράπονα: "Εγώ βγαίνω στη θάλασσα να ψαρέψω, δουλεύω όποτε μου είναι δυνατό και θα ήθελα να δουλεύω πολλές ημέρες για να πάρω και εγώ τη σύνταξή μου. Δυστυχώς, όμως, στη θάλασσά μας έρχονται και ψαρεύουν τα αλιευτικά σκάφη της Ευρωπαϊκής Ένωσης, με αποτέλεσμα να μην καταφέρνω να δουλέψω αρκετά για να πάρω σύνταξη, και δεν καταφέρνω ούτε και να δω τις χρηματοδοτικές συνεισφορές της Ευρωπαϊκής Ένωσης, οι οποίες σταματούν στην κυβέρνηση της Γουινέας-Μπισσάου, που εμένα δεν μου δίνει απολύτως τίποτα" .
<P>
Γι' αυτό ψήφισα υπέρ αυτής της έκθεσης, αλλά με την επιφύλαξη μιας μελλοντικής βελτίωσης.

<SPEAKER ID=80 LANGUAGE="FR" NAME="Bordes, Cauquil και Laguiller">
. (FR) Η έκθεση και οι τροπολογίες της αφορούν μια οικονομική ενίσχυση προς τη Γουινέα-Μπισσάου στον τομέα της αλιείας. Ψηφίσαμε υπέρ και το κάναμε από αλληλεγγύη προς το λαό, και κυρίως προς τους αλιείς της χώρας αυτής, αν και διατηρούμε πολλές επιφυλάξεις.
<P>
Πρώτον, επειδή οι αλιευτικές συμφωνίες Ευρωπαϊκής Ένωσης/τρίτων χωρών έχουν στόχο - αναφέρεται σαφώς σε ορισμένες άλλες εκθέσεις - να προστατεύσουν τους αλιευτικούς πόρους της Ένωσης και, κατά συνέπεια, να εντατικοποιήσουν την αλιεία στις θάλασσες των άλλων χωρών. Στη συνέχεια, επειδή δεν γνωρίζουμε πώς θα χρησιμοποιηθούν οι εν λόγω ενισχύσεις και ποιος θα είναι ο ακριβής προορισμός τους. Πράγματι, πάρα πολλές ανάλογες ενισχύσεις επιστρέφουν εκ των πραγμάτων στις ευρωπαϊκές εταιρείες που επενδύουν στις εν λόγω χώρες. Από την άλλη, είναι συχνό το φαινόμενο της υπεξαίρεσης των ενισχύσεων αυτών από τους τοπικούς ιθύνοντες.
<P>
Παρ' όλα αυτά, τα συγκεκριμένα χρήματα που βοηθούν, υποτίθεται, τους τοπικούς πληθυσμούς θα χρησιμοποιηθούν σίγουρα με καλύτερο τρόπο εκεί παρά εδώ, αν τα δίναμε στους μεγαλοεργοδότες που απολύουν.
<P>
Έκθεση van den Bos (A5-0360/2000)

<SPEAKER ID=81 NAME="Fatuzzo">
Κύριε Πρόεδρε, αφού πέρασα δεκαπέντε μέρες στη Γουινέα-Μπισσάου, το περασμένο καλοκαίρι μετέβην στο Μπανγκλαντές, όπου δεν έμεινα πολύ, επειδή δεν είναι πολύ πλούσιο κράτος. Εκεί επίσης πλησίασα έναν ηλικιωμένο, ο οποίος, μαθαίνοντας ότι είμαι υπεύθυνος για το Κόμμα των Συνταξιούχων στην Ιταλία, με ρώτησε: "Μα τι είναι σύνταξη;" Στο Μπανγκλαντές, δυστυχώς, κύριε Πρόεδρε, ο κόσμος είναι τόσο φτωχός που δεν ξέρει καν τι σημαίνει η λέξη "σύνταξη" . Είπα λοιπόν στον εαυτό μου: "Όταν θα δεις να ψηφίζεται το έγγραφο Van den Bos, να ψηφίσεις υπέρ - θυμήσου, Fatuzzo - αλλά να υπενθυμίσεις επίσης ότι θα ήταν καλό να υπάρξει μέριμνα και έλεγχος, για να διασφαλισθεί ότι οι ενισχύσεις που χορηγούνται με αυτή τη συμφωνία στον πληθυσμό του Μπανγκλαντές χρησιμεύουν και για να λάβουν μερικοί συνταξιούχοι σύνταξη από το κράτος" .

<SPEAKER ID=82 NAME="Bordes, Cauquil και Laguiller">
. Η επιτροπή ανάπτυξης χαίρεται που το ποσοστό ανάπτυξης του τομέα εξαγωγών του Μπανγκλαντές είναι τριπλάσιο σε σχέση με την αύξηση της εσωτερικής παραγωγής στη χώρα. αυτή Οι εξαγωγές όμως είναι αντικείμενο, για το πούμε έτσι μόνο, των μεγάλων εταιρειών, δυτικών ως επί το πλείστον, που εδρεύουν στη συγκεκριμένη χώρα.
<P>
Εφόσον είναι βέβαιο ότι οι εταιρείες αυτές πλουτίζουν χάρη στην εκμετάλλευση των κακοπληρωμένων εργαζομένων της χώρας, των παιδιών συμπεριλαμβανομένων, το Μπανγκλαντές δεν πρόκειται κατ' αυτόν τον τρόπο να ξεπεράσει την υπανάπτυξη, ούτε ο φιλόπονος λαός του να βγει από τη μιζέρια.
<P>
Η έκθεση επικαλείται την "αποδοτικότητα και την ανταγωνιστικότητα του ιδιωτικού τομέα" στις διεθνείς αγορές. Αυτό δείχνει καθαρά προς όφελος τίνος εύχεται να καταργηθούν "τα σημεία συμφόρησης στις υποδομές" , ειδικά στις "υποδομές μεταφορών και ενέργειας" , να γίνει "αποτελεσματικό το χρηματοοικονομικό σύστημα" ή να διασφαλιστεί "ένα διαφανές και δημοκρατικά ελεγχόμενο θεσμικό περιβάλλον" , ένας ευφημισμός για να καταπολεμηθούν όλα όσα, στην περιρρέουσα διαφθορά, ενοχλούν τους δυτικούς επενδυτές.
<P>
Υπό αυτές τις συνθήκες, η πρόταση αποδέσμευσης ευρωπαϊκών κονδυλίων επιδιώκει κατά κύριο λόγο να καλύψει τις ελλείψεις του κράτους του Μπανγκλαντές και να αναλάβουν τελικά τα ευρωπαϊκά όργανα τις δαπάνες των υποδομών, που χρειάζονται οι μεγάλοι όμιλοι επιχειρήσεων ώστε να αποκομίσουν τα μέγιστα δυνατά κέρδη από έναν από τους πιο φτωχούς λαούς του πλανήτη.

<SPEAKER ID=83 NAME="Collins">
. (ΕΝ) Έχω τη χαρά, μαζί με τους συναδέλφους μου στην Επιτροπή Ανάπτυξης, να εκφράσω και εγώ την πλήρη υποστήριξή μου στην πρόταση της Επιτροπής για μια νέα Συμφωνία Συνεργασίας με το Μπανγκλαντές.
<P>
Αυτή η νέα συμφωνία αποτελεί ένα περαιτέρω δείγμα της διατήρησης της επιθυμίας μας για ενίσχυση των σχέσεών μας με το Μπανγκλαντές. Ελπίζω ότι θα αφήσει ανοικτό το δρόμο ώστε και η κυβέρνηση του Μπανγκλαντές να εντείνει τις προσπάθειές της για την ανάπτυξη του δυνατοτήτων της Ένωσης Περιφερειακής Συνεργασίας Νότιας Ασίας (SAARC) ως ενός επιπλέον μέσου ώθησης της οικονομίας και δημιουργίας θέσεων εργασίας στην περιοχή.
<P>
Η έκθεση του κ. Van den Bos και το ψήφισμα Miranda εκθέτουν με σαφή τρόπο τα βασικά χαρακτηριστικά της οικονομίας του Μπαγκλαντές και τις πολυάριθμες προκλήσεις που αντιμετωπίζει η κυβέρνηση, τα θεσμικά όργανα, οι πολιτικοί και ο λαός της χώρας.
<P>
Το Μπανγκλαντές είναι μια από τις φτωχότερες υπό ανάπτυξη χώρες. Σχεδόν το μισό του πληθυσμού του, που ανέρχεται σε 127 εκατομμύρια άτομα, ζει κάτω από το όριο της φτώχειας. Ζει και αντιμετωπίζει διαρκώς τους κινδύνους από τις πλημμύρες και τους κυκλώνες. Εντούτοις, έχει καταφέρει να επιδείξει κάποια βελτίωση του βιοτικού επιπέδου κατά τα τελευταία 25 χρόνια. Οι οικονομικές μεταρρυθμίσεις της δεκαετίας του 90 έχουν καταγράψει σημαντικά επιτεύγματα με το ΑΕΠ, κατά μέσο όρο, να φθάνει στο 4,8% κατά την περίοδο 1994-1999.
<P>
Το Μπανγκλαντές εξαρτάται σε μεγάλο βαθμό από την εξωτερική βοήθεια. Η ΕΕ αποτελεί σημαντικό χορηγό βοήθειας, καθώς παρέχει το 17% των πόρων. Η ΕΕ είναι ο μεγαλύτερος εμπορικός εταίρος της χώρας. Το 1998 εισαγάγαμε το 45% των εξαγωγών της χώρας. Το Μπαγκλαντές έχει εμπορικό πλεόνασμα με την ΕΕ. Η ΕΕ έχει δώσει σχεδόν ένα δισεκατομμύριο ευρώ από το 1976 για σχέδια χρηματοδοτούμενα από την ΕΕ :
<P>
660 εκατομμύρια ευρώ δόθηκαν για επισιτιστική και ανθρωπιστική βοήθεια, 185 εκατομμύρια ευρώ για την ελάφρυνση της φτώχειας και για τη γεωργία.
<P>
Συμφωνώ πλήρως με τους στόχους των χρηματοδοτούμενων από την ΕΕ προγραμμάτων: αύξηση των εισοδημάτων και βελτίωση της ασφάλειας των τροφίμων των φτωχών, βελτίωση της πρόσβασης των πολύ φτωχών γυναικών και παιδιών σε ποιοτικές υπηρεσίες υγείας και δημόσιας υγείας, βελτίωση της πρόσβασης αυτών των παιδιών στην εκπαίδευση. Αυτά έχουν θεμελιώδη σημασία για το μέλλον του Μπανγκλαντές.
<P>
Με χαροποίησε ιδιαίτερα η προσχώρηση του Μπανγκλαντές στο πρόγραμμα της ΔΟΕ για την κατάργηση της παιδικής εργασίας το 1984 και η "σημαντική πρόοδος" που έχει καταγραφεί έκτοτε. Χαιρετίζω αυτές τις προσπάθειες και προσβλέπω σε περαιτέρω πρόοδο σ' αυτόν τον τομέα. Θέλω να ενστερνιστώ απόλυτα τους βασικούς στόχους της συμφωνίας, συγκεκριμένα: την υποστήριξη της βιώσιμης οικονομικής ανάπτυξης, ιδίως όσον αφορά τα φτωχότερα μέλη της κοινωνίας, τις γυναίκες και τα παιδιά.
<P>
Το ψήφισμα της Επιτροπής Ανάπτυξης τονίζει τη σημασία των επερχόμενων γενικών εκλογών στο Μπανγκλαντές το φετινό Νοέμβριο. Η Ευρωπαϊκή Ένωση θα πρέπει να ανταποκριθεί ευνοϊκά στις προσκλήσεις που έχει λάβει τόσο από την κυβέρνηση όσο και από την αντιπολίτευση για αποστολή παρατηρητών των εκλογών, όπως συνέβη στις γενικές εκλογές του 1991 και του 1996. Ελπίζω ότι στην ομάδα θα συμμετάσχουν μέλη του Ευρωπαϊκού Κοινοβουλίου.
<P>
Έκθεση Newton Dunn (A5-0392/2000)

<SPEAKER ID=84 LANGUAGE="SV" NAME="Gahrton">
Verts/ALE). (SV) Κύριε Πρόεδρε, ψήφισα βέβαια κατά της τροπολογίας 9 για τη δημιουργία μίας κοινής ευρωπαϊκής δύναμης ασφάλειας. Παρ' όλα αυτά υπερψήφισα την έκθεση στο σύνολό της καθώς θεωρώ χρήσιμο να υπογραμμίσει για άλλη μία φορά το Κοινοβούλιο ότι η ΕΕ οφείλει να δώσει προτεραιότητα στα μη στρατιωτικά μέτρα διαχείρισης κρίσεων. Πρόκειται για μία σημαντική διαπίστωση και αυτό θα πρέπει να το υπογραμμίσουμε ξανά και ξανά.
<P>
Στα πλαίσια αυτά διαπιστώνω ότι, στην επεξηγηματική έκθεση τουλάχιστον, γίνεται αναφορά στην ομόφωνη σύσταση του Ευρωπαϊκού Κοινοβουλίου για τη δημιουργία ενός πολιτικού ειρηνευτικού σώματος. Θεωρώ ότι είναι χρήσιμο να επαναλαμβάνεται κάτι τέτοιο. Και αυτό το ζήτημα θα πρέπει να επαναλαμβάνεται ξανά και ξανά.
<P>
Δυστυχώς οι Προεδρίες της Φινλανδίας, της Πορτογαλίας και της Γαλλίας προτίμησαν να αδιαφορήσουν για την ομόφωνη σύσταση του Κοινοβουλίου. Για το λόγο αυτό θεωρώ ότι η σουηδική Προεδρία θα είχε μία λαμπρή ευκαιρία να αναλάβει πρωτοβουλία. Είχα επανειλημμένως την ευκαιρία να θέσω αυτό το ζήτημα άμεσα υπόψη της Υπουργού Εξωτερικών Lindh και του Πρωθυπουργού Persson. Φαίνεται δυστυχώς ωστόσο ότι η σουηδική κυβέρνηση δεν έχει πραγματικά συνειδητοποιήσει τι σημαίνει ένα πολιτικό ειρηνευτικό σώμα, αλλά πιστεύει ότι άλλα μέτρα που έχουν ξεκινήσει είναι το ίδιο με ένα τέτοιο σώμα. Είναι λυπηρό το γεγονός ότι δεν υπάρχει η θέληση να μελετηθεί σωστά η έκθεση και ότι δεν γίνονται σεβαστές οι θέσεις του Κοινοβουλίου και δεν γίνεται τίποτε τελικά.
<P>
Ελπίζω ότι πρόκειται για παρεξήγηση μεταξύ εμένα και της σουηδικής κυβέρνησης. Παρ' όλο που συζητήσαμε το ζήτημα αυτό επανειλημμένως, μπορεί να υπάρχουν παρανοήσεις. Γι' αυτό θα ήθελα με την ευκαιρία να απευθύνω ακόμα μία έκκληση προς τη σουηδική κυβέρνηση. Τώρα που έχει την προεδρία του Συμβουλίου οφείλει, εάν πιστεύει πραγματικά ότι η ΕΕ δεν θα πρέπει να αποτελεί στρατιωτική δύναμη αλλά παράγοντα ειρήνης, να μεριμνήσει άμεσα προκειμένου να αναληφθεί πρωτοβουλία σύμφωνα με τη σύσταση του Ευρωπαϊκού Κοινοβουλίου για τη δημιουργία ενός πολιτικού ειρηνευτικού σώματος.

<SPEAKER ID=85 NAME="Fatuzzo">
Κύριε Πρόεδρε, τι σημαίνει μηχανισμός ταχείας αντίδρασης; Μου δημιουργήθηκε αυτή η απορία όταν, φθάνοντας στο νοσοκομείο για να μου βάλουν το γύψο, είδα ότι οι γιατροί χτυπούσαν με ένα σφυράκι το γόνατο ενός ασθενούς και αμέσως το πόδι του πεταγόταν επάνω. Είδα όμως έπειτα, μελετώντας τα έγγραφα για σήμερα το πρωί, ότι ο μηχανισμός ταχείας αντίδρασης είναι μια σημαντική χρηματοδότηση, μια σημαντική πρωτοβουλία, που θα επιτρέπει στην Ευρώπη να επεμβαίνει αμέσως και με ταχύτητα για να φέρει την ειρήνη όπου η ειρήνη κινδυνεύει. Αξιέπαινη προσπάθεια, γι' αυτό και την υπερψήφισα, αλλά πιστεύω πως ίσως ο στόχος αυτός να υπερβαίνει κατά πολύ τα όσα μπορούμε, κατά τη γνώμη μου, να κάνουμε, καθώς δεν έχουμε ακόμη μια πραγματικά ενωμένη Ευρώπη.

<SPEAKER ID=86 LANGUAGE="DA" NAME="Bonde, Krarup και Sandbζk">
. (DA) Ψηφίσαμε υπέρ της έκθεσης, δεδομένου ότι οι προθέσεις όσον αφορά τη μη στρατιωτική διαχείριση των κρίσεων είναι ορθές. Συγχρόνως όμως υπογραμμίζουμε ότι στην πράξη είναι αδύνατον να διαχωρίσουμε τις - επιθυμητές - μη στρατιωτικές παρεμβάσεις από τις - απαράδεκτες - στρατιωτικές παρεμβάσεις. Επίσης, καλούμε οι παρεμβάσεις να υλοποιηθούν μέσω διεθνών οργανισμών όπως ο ΟΗΕ, το Συμβούλιο της Ευρώπης ή ο ΟΑΣΕ.

<SPEAKER ID=87 LANGUAGE="FR" NAME="Bordes, Cauquil και Laguiller">
. (FR) Δεδομένου ότι η ταχεία επέμβαση της αστυνομίας αποτελεί, όπως και ο πόλεμος, συνέχιση της πολιτικής με άλλα μέσα, και δεδομένου ότι δεν εμπιστευόμαστε πια την πολιτική της Ευρωπαϊκής Ένωσης ούτε των κρατών μελών, είμαστε αντίθετοι σε κάθε μορφής στρατιωτική ή αστυνομική επέμβαση της Ευρωπαϊκής Ένωσης, οπουδήποτε.
<P>
Η έκθεση αναφέρει το παράδειγμα των Βαλκανίων. Αλλά μια "ανεξάρτητη" ευρωπαϊκή δύναμη αστυνομικής επέμβασης δεν θα ήταν καλύτερη από την αντίστοιχη που τελεί υπό την αιγίδα του ΝΑΤΟ, δηλαδή των Ηνωμένων Πολιτειών. Το πολύ-πολύ, θα ενίσχυε στην περιοχή τη θέση των μεγάλων ευρωπαϊκών βιομηχανικών ομίλων, που εποφθαλμιούν την αγορά της ανοικοδόμησης όσων κατέστρεψαν τα βομβαρδιστικά του ΝΑΤΟ.
<P>
Όσο για την ευχή "ο μηχανισμός ταχείας αντίδρασης να μην περιορίζεται από γεωγραφική άποψη" , αναγγέλλει ληστρικές πράξεις προς όφελος των παλαιών αποικιακών δυνάμεων στην Αφρική ή αλλού, σαν αυτές που διέπραξε η Γαλλία για να προστατεύσει κάποιους δικτάτορες τους οποίους δεν ήθελε ο λαός, ή αυτές που διαπράττει σήμερα η Μεγάλη Βρετανία στη Σιέρα Λεόνε.
<P>
Συνεπώς, καταψηφίσαμε τη δημιουργία ενός μηχανισμού ταχείας αντίδρασης, όπως επίσης θα καταψηφίσουμε και κάθε προϋπολογισμό που θα προορίζεται για τον εν λόγω μηχανισμό.

<SPEAKER ID=88 LANGUAGE="FR" NAME="Ducarme">
. (FR) Το γεγονός ότι η πρόταση του Συμβουλίου απηχεί πλήρως το πνεύμα των συμπερασμάτων των Ευρωπαϊκών Συμβουλίων της Κολωνίας, του Ελσίνκι και της Φέιρα, που καλούσαν την Ένωση "να βελτιώσει και να χρησιμοποιήσει πιο αποτελεσματικά τα μέσα που διαθέτει για την πολιτική αντιμετώπιση των κρίσεων" , θα πρέπει να μας χαροποιεί.
<P>
Η Ένωση διαθέτει μεγάλη εμπειρία και τα αναγκαία μέσα για να διεξάγει, στο άμεσο μέλλον, επιχειρήσεις όπως ο έλεγχος των εκλογών, η διαχείριση των συνόρων, η εκπαίδευση και ο εξοπλισμός των αστυνομικών δυνάμεων. Θα πρέπει να αξιοποιήσουμε τις δυνατότητες αυτές, ειδικά αφού η Ένωση δεν μπόρεσε στο παρελθόν να αντιδράσει αρκετά γρήγορα και οι μηχανισμοί χρηματοδότησης ανάλογων επιχειρήσεων δεν ήταν αρκετά ευέλικτοι.
<P>
Η Ευρωπαϊκή Επιτροπή δεν προβλέπει γεωγραφικό περιορισμό για το μηχανισμό ταχείας αντίδρασης (ΜΤΑ). Προβλέπει όμως, αντιθέτως, ότι οι παρεμβάσεις θα πρέπει να είναι περιορισμένης διάρκειας. Αν τα γεγονότα απαιτούν μια πιο μακροχρόνια παρέμβαση, θα πρέπει να χρησιμοποιούνται τα μέσα που έχουμε επί του παρόντος στη διάθεσή μας, όπως τα θεματικά προγράμματα.
<P>
Παραδείγματος χάρη, στο πλαίσιο του προγράμματος MEDA, ο ΜΤΑ θα χρησιμοποιηθεί κυρίως στην κατάρτιση του προσωπικού της υπηρεσίας μετανάστευσης και στη συνεργασία όσον αφορά την καταπολέμηση της τρομοκρατίας.

<SPEAKER ID=89 NAME="Κόρακας">
. Η πρόταση κανονισμού για τη δημιουργία μηχανισμού ταχείας αντίδρασης δεν είναι τίποτε άλλο παρά το πλαίσιο των μη στρατιωτικών μεν, εξίσου όμως ιμπεριαλιστικών, πολιτικο-οικονομικών επεμβάσεων όπου γης. Αυτό που θέλουν οι κυρίαρχοι κύκλοι της Ε.Ε. είναι ένας ταχύς μηχανισμός για την ενεργοποίηση των ανθρώπινων και οικονομικών πόρων που θα μπορεί να επεμβαίνει άμεσα, όχι μόνο όταν υπάρχουν "κρίσεις" (αλήθεια, ας μας πουν οι συντάκτες του κειμένου, ποια στοιχεία συνιστούν την έννοια "κρίση"), αλλά ακόμη κι όταν υπάρχουν απλώς ανησυχίες ότι μπορεί να απειληθούν ή και απλώς να επηρεαστούν τα προγράμματα της δήθεν βοήθειας και συνεργασίας με τις χώρες αυτές. Βέβαια, οι εμπνευστές του κειμένου δεν κρύβουν τις προθέσεις τους ότι τα προτεινόμενα μέτρα πρέπει να συμπληρωθούν με την Ευρωπαϊκή δύναμη δημόσιας ασφάλειας (ένοπλη προφανώς) για την "επιβολή του νόμου και της τάξης".
<P>
Μάλιστα είναι χαρακτηριστικό ότι η Επιτροπή Εξωτερικών Υποθέσεων αποδεικνύεται βασιλικότερη της ... Commission με τις τροπολογίες που καταργούν το πλαφόν των 12 εκατ. Ευρώ για κάθε επέμβαση, τη συμβουλευτική επιτροπή κρίσεων και το όριο των εννέα μηνών για κάθε επέμβαση.
<P>
Οι Ευρωβουλευτές του ΚΚΕ δεν θα πάψουμε να καταγγέλλουμε αυτή την πολιτική της Ε.Ε. που στοχεύει στην πολιτική και οικονομική εξάρτηση των τρίτων χωρών και την καταστολή του λαϊκού τους κινήματος.
<P>
Είμαστε όχι μόνο αντίθετοι με κάθε μορφής ιμπεριαλιστικό μηχανισμό ταχείας ή ... βραδείας αντίδρασης, αλλά επί πλέον θα συμβάλουμε με όλες μας τις δυνάμεις για τη συγκρότηση ενός πανίσχυρου μετώπου όλων των λαών των χωρών αυτών ενάντια σε κάθε ιμπεριαλιστικό σχέδιο υποδούλωσής τους και για την διεκδίκηση της θέσης που τους αξίζει σε ένα νέο, δίκαιο, διεθνή καταμερισμό.

<SPEAKER ID=90 LANGUAGE="FR" NAME="Krivine και Vachetta">
, γραπτώς. (FR) Αποφασίζοντας να δημιουργήσει τον πυρήνα ενός ευρωπαϊκού στρατού, η Σύνοδος Κορυφής της Νίκαιας άνοιξε ένα νέο κεφάλαιο στην ιστορία της ΕΕ. Επί μια εικοσαετία, η ΕΕ προσπάθησε να αποκτήσει λαϊκό έρεισμα, διατεινόμενη ότι οικοδομεί μια κοινωνική Ευρώπη. Έχοντας αποτύχει, και μετά τον πόλεμο των Βαλκανίων, πραγματοποίησε στροφή εκατόν ογδόντα μοιρών. Αποδέχεται, απροκάλυπτα πλέον, ότι στόχος της είναι μια Ευρώπη-υπερδύναμη που "θα υπερασπίζει τα συμφέροντά της ανά τον κόσμο" . Δηλώνει ανοικτά τον ιμπεριαλιστικό της χαρακτήρα. Θα δράσει σε συνεργασία με τις Ηνωμένες Πολιτείες, στο πλαίσιο του ΝΑΤΟ. Στο μέλλον, συντονίζοντας τις διπλωματικές και στρατιωτικές της δυνάμεις, η ΕΕ θα προσπαθήσει να βελτιστοποιήσει όσα τα κράτη μέλη μεμονωμένα έκαναν στη διάρκεια του περασμένου αιώνα. Όλα αυτά αναγγέλλονται εν ονόματι της "διατήρησης" ή της "επιβολής" της ειρήνης, και "ανθρωπιστικών επιχειρήσεων" .
<P>
Εντός και εκτός του ΝΑΤΟ την ίδια στιγμή, υποταγμένη στις Ηνωμένες Πολιτείες, η ΕΕ προσπαθεί να μας "πουλήσει" το σχέδιό της εν ονόματι της "αυτονομίας της Ευρώπης" έναντι των Ηνωμένων Πολιτειών. Να μας λείπει μια ευρωπαϊκή στρατοκρατία: ο ευρωπαϊκός αυτός στρατός μας βρίσκει εξίσου αντίθετους με το στρατό του ΝΑΤΟ. Διότι η πρώτη συνέπεια θα είναι μια δραστική αύξηση του στρατιωτικού προϋπολογισμού, η οποία θα συμβαδίζει μοιραία με μια εντατική στρατοκρατική προπαγάνδα. Η επιστημονική και τεχνολογική έρευνα θα μετατοπιστεί στο στρατιωτικό τομέα. Ένα μεγάλο κομμάτι του κρατικού προϋπολογισμού θα μεταφερθεί προς τις επιχειρήσεις του στρατιωτικού τομέα, με στόχο να δημιουργηθεί μια ευρωπαϊκή στρατιωτική βιομηχανία (EADS, Dassault, BAE), ικανή να υπερισχύσει της αντίστοιχης των Ηνωμένων Πολιτειών. Οι εργαζόμενοι δεν έχουν τίποτα να κερδίσουν, μόνο να χάσουν έχουν από τις "νέες" αυτές αυτοκρατορικές βλέψεις της ΕΕ.

<SPEAKER ID=91 NAME="Nobilia">
. (ΙΤ) Είναι φυσικά αδιαμφισβήτητη η σκοπιμότητα της δημιουργίας ενός μηχανισμού ταχείας αντίδρασης και, εξάλλου, έχει ήδη αξιολογηθεί θετικά από τα τρία κοινοτικά όργανα. Όμως, πέρα από τον κοινώς αποδεκτό στόχο, πιστεύουμε ότι πρέπει να υπογραμμιστούν ακόμη ορισμένα χαρακτηριστικά της πρότασης του Συμβουλίου.
<P>
Το πρώτο είναι ουσιαστικά ζήτημα αρχής: από τον εν λόγω μηχανισμό μοιάζουν να εκπηγάζουν καθήκοντα για τα οποία δεν υπάρχει καλύτερος ορισμός από αυτόν της διεθνούς αστυνομίας. Σε τέτοιο μάλιστα βαθμό που ο εισηγητής προτείνει ρητώς τη σύστασή της.
<P>
Και αν συνέβαινε αυτό, η πρόταση πάλι θα ήταν εξετάσιμη, αλλά με διαφορετική νομική βάση και, προπαντός, με διαφορετικά καθορισμένη στάση των κοινοτικών οργάνων από εκείνη που προέκυψε από την πρόσφατη διακυβερνητική διάσκεψη της Νίκαιας.
<P>
Στην πραγματικότητα, πιστεύουμε ότι τα απώτερα καθήκοντα του μηχανισμού ταχείας αντίδρασης είναι, εκ των πραγμάτων, να επιτευχθεί ταχύτερα ή να διατηρηθεί σταθερότερα η αποτελεσματικότητα των κοινοτικών πολιτικών και προγραμμάτων.
<P>
Η αρχική εντύπωση, μεταξύ των άλλων, επιτάθηκε από τη διατύπωση των τομέων δράσης, η οποία, καθώς σχεδιάστηκε για άλλους σκοπούς, δεν μας επιτρέπει ακόμη να έχουμε μια πρακτική τους γνώση, ενώ θα ήταν αρκετό, καθώς θα έμεναν σταθερά τα καθήκοντα παρέμβασης που προβλέπονται συνήθως από τους κοινοτικούς κανονισμούς, να επισημανθούν εκείνα που, ακριβώς επειδή χαρακτηρίζονται από απαίτηση ταχύτητας, ενεργοποιούν τον μηχανισμό αντίδρασης.
<P>
Φαίνεται παράδοξο, έπειτα, το γεγονός ότι η ενημέρωση για την ενεργοποίηση του μηχανισμού δεν περιλαμβάνουν τις κυβερνήσεις των κρατών στο εσωτερικό των οποίων ενεργοποιείται ο εν λόγω μηχανισμός. Και, εξάλλου, θα φαινόταν περίεργη η εξαίρεσή τους από τη στιγμή που απευθύνονται σε αυτά πολιτικές και προγράμματα που χρήζουν εποπτείας στην προκειμένη περίπτωση.
<P>
Τέλος, θα μπορούσε κανείς να αντιτεθεί στην επέκταση της αλυσίδας της ενημέρωσης στο Ευρωπαϊκό Κοινοβούλιο, ακόμη και στο πλαίσιο της απλής διαδικασίας διαβούλευσης· ωστόσο, ελπίζοντας να διευρυνθούν οι υποθέσεις συναπόφασης στο μέλλον, πιστεύουμε ότι η Επιτροπή δεν πρέπει να απαλλάσσεται, έναντι συγκεκριμένων περιπτώσεων είτε γεωγραφικής είτε πολιτικής σημασίας, από την υποχρέωση άμεσης ενημέρωσης του ίδιου του Κοινοβουλίου.
<P>
Υπό το πρίσμα των ανωτέρω συλλογισμών, συμφωνούμε με το έργο της αναθεώρησης που έκανε ο εισηγητής και γι' αυτό εκφράζουμε ευνοϊκή ψήφο.

<SPEAKER ID=92 NAME="Van Orden">
. (ΕΝ) Τους τελευταίους δεκαοκτώ μήνες, οι βρετανοί Συντηρητικοί ζητούν από την Επιτροπή να εφαρμόσει μια πιο αποτελεσματική δημοσιονομική διαχείριση και πιο αποτελεσματικές διοικητικές διαδικασίες προκειμένου να μπορεί επειγόντως να παρέχει εξωτερική βοήθεια και να εφαρμόζει προγράμματα, όπως δράση κατά των ναρκών, σε περιόδους κρίσεων ή όταν διακυβεύονται ζωές. Υποστηρίζουν προτάσεις με γνώμονα αυτούς τους στόχους και, επομένως, χαιρετίζουν την πρωτοβουλία της Επιτροπής για μια Διευκόλυνση (ή Μηχανισμό) Ταχείας Αντίδρασης, παρά τον συγχέοντα τίτλο της και ορισμένα περιττά στοιχεία πολιτικής ορθότητας.
<P>
Η βασική τους αντίρρηση αφορά τις τροπολογίες που επιδιώκουν να χρησιμοποιήσουν την εν λόγω πρόταση ως μέσο για τη θέσπιση μιας "Ευρωπαϊκής Δύναμης Δημόσιας Ασφάλειας" . Αυτή η ιδέα, για ένα είδος ευρωπαϊκής αστυνομίας, έχει επιπτώσεις μακράς εμβέλειας και δεν έχει θέση στην υπό συζήτηση πρόταση της Επιτροπής.
<P>
Ήμαστε διατεθειμένοι να υποστηρίξουμε την πρόταση της Επιτροπής εφόσον δεν περιείχε αυτές τις τροπολογίες (9 ή 39), αλλά να απόσχουμε εφόσον συμπεριλαμβάνονταν.
<P>
Έκθεση Oomen-Ruijten (A5-0338/2000)

<SPEAKER ID=93 NAME="Fatuzzo">
Κύριε Πρόεδρε, ως εκπρόσωπος του Κόμματος των Συνταξιούχων, δεν μπορούσα να μην λάβω τον λόγο για αυτό το έγγραφο, που καθορίζει πώς πρέπει να ρυθμιστούν οι συντάξεις και η υγειονομική περίθαλψη των διασυνοριακών και μη εργαζομένων, που μεταβαίνουν για να εργαστούν σε άλλες περιφέρειες από εκείνες όπου κατοικούν και εργάζονται σε άλλες περιόδους της ζωής τους. Ένας συνταξιούχος από τα σύνορα Ιταλίας-Ελβετίας, που αποτελεί ωστόσο τμήμα αυτών των συμφωνιών, μου είπε: "Είναι λοιπόν αλήθεια ότι ορίσθηκε αύξηση των συντάξεων για εκείνους που εργάζονται σε άλλα κράτη της Ευρωπαϊκής Ένωσης;" "Μακάρι!" , του απάντησα. "Θα ήμουν ευχαριστημένος εγώ, όπως θα ήσουν ευχαριστημένος και εσύ, επειδή θα εργαζόσουν πολύ περισσότερο και πολύ καλύτερα αν εργαζόσουν σε άλλα ευρωπαϊκά κράτη. Θα το προτείνω, επομένως, με την ευκαιρία της αιτιολόγησης ψήφου για την έκθεση Oomen-Ruijten σχετικά με αυτό το θέμα" .

<SPEAKER ID=94 LANGUAGE="DA" NAME="Andreasen, Busk, Haarder, Jensen και Riis-Jψrgensen">
. (DA) Η Αριστερά δίνει βαρύτητα στην άρση των εμποδίων που προσκόπτουν την ελεύθερη διακίνηση των εργαζομένων. Ως εκ τούτου, στηρίξαμε την παρούσα έκθεση πρωτοβουλίας, η οποία προτείνει να ενταθούν οι προσπάθειες για τη λύση των προβλημάτων που μπορεί να δημιουργήσουν οι διαφορές στα συστήματα κοινωνικής ασφάλισης και φορολογίας. Μολαταύτα, δεν είμαστε υπέρ της υποβολής οδηγίας η οποία θα υποχρεώνει τα κράτη μέλη να αξιολογήσουν τις επιπτώσεις νέας νομοθεσίας στους διασυνοριακούς εργαζομένους.

<SPEAKER ID=95 LANGUAGE="DA" NAME="Blak, Lund και Thorning-Schmidt">
. (DA) Οι Δανοί σοσιαλδημοκράτες ψήφισαν σήμερα υπέρ της έκθεσης Oomen-Ruijten σχετικά με την κατάσταση των διασυνοριακών εργαζομένων στην Ευρωπαϊκή Ένωση. Ψηφίσαμε υπέρ επειδή η εν λόγω έκθεση καταδεικνύει τα πολλά και σοβαρά προβλήματα που αντιμετωπίζουν οι διασυνοριακοί εργαζόμενοι. Ένα μεγάλο τμήμα αυτών των προβλημάτων μπορεί να επιλυθεί εάν το Συμβούλιο επιδείξει διαπραγματευτική ισχύ. Παρότι δεν κατέστη δυνατόν να καθιερωθεί η ειδική πλειοψηφία στον συγκεκριμένο τομέα στη διακυβερνητική διάσκεψη της Νίκαιας, θέλουμε με τη σημερινή μας ψήφο να στείλουμε ένα ισχυρό μήνυμα στο Συμβούλιο και να το καλέσουμε να ολοκληρώσει μια εκ θεμελίων αναθεώρηση και απλούστευση του κανονισμού 1408.
<P>
Θεωρούμε ότι οι κανόνες που διέπουν τον συντονισμό πρέπει να είναι απλοί και εύκολοι στη διαχείρισή τους, οπότε δεν μπορούμε να στηρίξουμε μια νέα οδηγία που προσθέτει νέες διαδικασίες στον κανονισμό 1408. Κατά τη συζήτηση τονίσαμε ότι δεν μπορούμε να στηρίξουμε τις παρατηρήσεις της έκθεσης που αφορούν τη φορολογική χρηματοδότηση και τα συστήματα κοινωνικής ασφάλισης. Επίσης θέλουμε να υπογραμμίσουμε ότι κατά τη γνώμη μας δεν μπορούν να συγκριθούν οι υπηρεσίες υγείας, όπως η περίθαλψη, με κοινές υπηρεσίες και ότι η ευθύνη αυτών πρέπει να συνεχίσει να εναπόκειται αποκλειστικά στα κράτη μέλη.

<SPEAKER ID=96 LANGUAGE="FR" NAME="Bordes, Cauquil και Laguiller">
. (FR) Η εν λόγω έκθεση περιορίζεται, κατά βάση, σε γενικές θεωρήσεις, αλλά δεν προτείνει συγκεκριμένες αποφάσεις. Ακόμα και όταν προτείνει ένα θετικό μέτρο, όπως "να καλύπτονται από παροχές και επιδόματα υγειονομικής μέριμνας στις χώρες κατοικίας αλλά και εργασίας και τα εξαρτημένα μέλη των οικογενειών των διασυνοριακών εργαζομένων και των συνταξιούχων διασυνοριακών εργαζομένων·" , το μόνο που ζητά από το Συμβούλιο είναι "να σπεύσει χωρίς άλλη καθυστέρηση και με θετικό πνεύμα να εκφέρει γνώμη" . Παρόλο που υποστηρίζουμε το συγκεκριμένο αίτημα, απείχαμε της ψηφοφορίας επί της συγκεκριμένης έκθεσης.
<P>
Όλοι οι εργαζόμενοι της Ένωσης θα πρέπει λογικά να απολαμβάνουν την ίδια κοινωνική προστασία, της οποίας οι παράμετροι (κοινωνική ασφάλιση, συντάξεις, οικογενειακά επιδόματα) θα πρέπει να ευθυγραμμίζονται με τις πρακτικές εκείνων των χωρών όπου οι αντίστοιχες παράμετροι είναι πιο ευνοϊκές για τους εργαζομένους.
<P>
Στο μεταξύ, για να βελτιωθεί η κατάσταση των διασυνοριακών εργαζομένων, θα έπρεπε τόσο οι ίδιοι, όσο και οι οικογένειές τους, να έχουν τη δυνατότητα να επιλέξουν, στους τομείς αυτούς, μεταξύ της χώρας διαμονής και της χώρας εργασίας τους, αναλόγως με τις συνθήκες που τους ευνοούν κάθε φορά περισσότερο.

<SPEAKER ID=97 LANGUAGE="DE" NAME="Grosch">
 - (DE) Η εξεύρεση πρακτικών λύσεων στα προβλήματα των 420 000 συνολικά διασυνοριακών εργαζομένων σημαίνει ότι η εσωτερική αγορά και επομένως η υποσχεθείσα ελεύθερη κυκλοφορία προσώπων θα καταστεί απτή και ορατή στους ανθρώπους. Χαιρετίζω λοιπόν ιδιαίτερα το ότι η έκθεση της κ. Oomen-Ruijten θίγει μια σειρά τέτοιων προβλημάτων, όπως επίσης την αιτία τους, ενώ ταυτόχρονα προτείνει μέτρα, τα οποία αναδεικνύουν τις ανισότητες αυτές μεταξύ των φορολογικών συστημάτων και συστημάτων κοινωνικής ασφάλισης για τους θιγόμενους από αυτές.
<P>
Οι ασυμφωνίες μεταξύ των εθνικών νομοθεσιών και της αρχής της ελεύθερης κυκλοφορίας οφείλονται κατά κύριο λόγο στο ότι ο κανονισμός 1408/71 δεν είναι πλέον κατάλληλος και, εξαιτίας των πολλών τροποποιήσεων, δεν είναι πλέον σε θέση να προσφέρει στους ενδιαφερόμενους εργαζόμενους καμία νομική ασφάλεια. Αμεσες συνέπειες του ανεπαρκούς αυτού συντονισμού είναι η συχνά μειονεκτική θέση του διασυνοριακού εργαζόμενου όσον αφορά τα επιδόματα κοινωνικής ασφάλισης, την ανεργία, τη σύνταξη γήρατος καθώς και την υγειονομική περίθαλψη.
<P>
Ιδιαίτερα στον τελευταίο τομέα χαιρετίζω τις πρωτοβουλίες των παραγόντων του κλάδου υγείας, να προσφέρουν "εξαγώγιμες" παρεχόμενες υπηρεσίες, οι οποίες λαμβάνουν υπόψη την ειδική κατάσταση του διασυνοριακού εργαζόμενου. Όπως και στον κλάδο της κοινωνικής ασφάλισης και της υγείας, προέκυψαν και στον τομέα της φορολογικής νομοθεσίας πολλές νομικές ασάφειες, οι οποίες δεν κατέστη δυνατόν να αρθούν με διμερείς φορολογικές συμφωνίες. Το γεγονός αυτό επιφέρει ανισότητες τόσο για το διασυνοριακό εργαζόμενο όσο και για τις τοπικές αρχές, οι οποίες στο ορατό μέλλον θα μπορέσουν να αρθούν μόνο με τον πανευρωπαϊκό συντονισμό των φορολογικών συστημάτων.
<P>
Το μέτρο που προτάθηκε από την κ. Oomen-Ruijten, να υποχρεωθούν τα κράτη μέλη με οδηγία, όποτε τροποποιούν τις νομοθεσίες τους σε σχέση με τη φορολογία και την κοινωνική ασφάλιση να διερευνούν τις επιπτώσεις για τους διασυνοριακούς εργαζομένους και ταυτόχρονα να πρέπει να δημιουργήσουν καθεστώς αντισταθμιστικής αποζημίωσης, δεν μπορώ παρά μόνο να το υποστηρίξω. Παρά την πληθώρα των γνωμοδοτήσεων του Ευρωπαϊκού Κοινοβουλίου υπέρ της εναρμόνισης της νομοθεσίας για την κοινωνική ασφάλιση καθώς και της φορολογικής νομοθεσίας και παρά τις συγκεκριμένες προτάσεις της Επιτροπής για επικαιροποίηση και απλοποίηση του κανονισμού 1408/71, οι ίδιοι οι βουλευτές των κρατών μελών είναι αυτοί που καθηλώνουν την απαραίτητη αυτή μεταρρυθμιστική διαδικασία στο Συμβούλιο Υπουργών και παρεμποδίζουν την πραγμάτωση της εσωτερικής αγοράς για τους εργαζόμενους.

<SPEAKER ID=98 LANGUAGE="DE" NAME="Lulling">
 - (DE) Η έκθεση σχετικά με την κατάσταση των διασυνοριακών εργαζομένων, την οποία μας υπέβαλε η Επιτροπή Απασχόλησης και Κοινωνικών Υποθέσεων, βασίζεται ασφαλώς στον ευγενή στόχο, να μην εισάγονται διακρίσεις εις βάρος των διασυνοριακών εργαζομένων, όσον αφορά τις συνθήκες αμοιβής, εργασίας και κοινωνικής ασφάλισης, καθώς επίσης και στη διάθεση να επιλυθούν τα προβλήματα που εξακολουθούν να υφίστανται σχετικά. Όλοι μας το θέλουμε αυτό.
<P>
Είναι όμως υπερβολικός ο ισχυρισμός, όπως καταγράφεται στην αιτιολογία της παρούσας έκθεσης, ότι η εσωτερική αγορά, βασική παράμετρος της οποίας είναι η ελεύθερη κυκλοφορία των εργαζομένων, αποτελεί στην καθημερινή ζωή των διασυνοριακών εργαζομένων μια τέλεια φαρσοκωμωδία. Αυτό ανταποκρίνεται μάλλον ελάχιστα στην πραγματικότητα, όπως και διάφοροι ισχυρισμοί του ψηφίσματος, το οποίο περιλαμβάνει επίσης απαιτήσεις, οι οποίες εν πάση περιπτώσει παραβιάζουν ανοιχτές πόρτες σε ό,τι αφορά την κατάσταση των 85 000 διασυνοριακών εργαζόμενων στο Λουξεμβούργο.
<P>
Επ' ουδενί δεν ευσταθεί, ότι τα μέλη της οικογένειας αποκλείονται από τις παροχές και τα επιδόματα της χώρας εργασίας.
<P>
Ασφαλώς και υπάρχουν διαφορές μεταξύ των ιδιωτικών και των δημόσιων συστημάτων. Αυτό ισχύει και για τους μη διασυνοριακούς εργαζομένους.
<P>
Φυσικά και ισχύουν διαφορετικά συστήματα όσον αφορά τη σύνταξη γήρατος. Αυτό δεν συμβαίνει μόνο από κράτος μέλος σε κράτος μέλος, αλλά και εντός των κρατών μελών. Προσωπικά θα ελάμβανα μεγαλύτερη σύνταξη, εάν απασχολούμουν στον ιδιωτικό τομέα. Τούτο όμως δεν είναι αποκλειστικό πρόβλημα του διασυνοριακού εργαζόμενου.
<P>
Φυσικά και υπάρχουν διαφορές ανάλογα με το κράτος μέλος, οι οποίες αφορούν τη διάθρωση και τις εισφορές καθώς και τα όρια συνταξιοδότησης. Οι διασυνοριακοί εργαζόμενοι, οι οποίοι εργάζονται στο Λουξεμβούργο, είναι ευχαριστημένοι για τις διαφορές αυτές, επειδή οι συντάξεις μας είναι πολύ πιο γενναιόδωρες από ό,τι στο Βέλγιο, τη Γαλλία και τη Γερμανία, απ' όπου προέρχονται οι διασυνοριακοί εργαζόμενοι.
<P>
Εάν στο Λουξεμβούργο "φορολογούνται" στοιχεία της κοινωνικής ασφάλισης, αυτό δεν προκαλεί κατ' ανάγκη ανισότητες, επειδή οι διασυνοριακοί εργαζόμενοι αποκτούν το δικαίωμα σε ανάλογες παροχές, π.χ. σε ιατροφαρμακευτική περίθαλψη, η οποία μάλιστα ισχύει στο Βέλγιο και τη Γαλλία.
<P>
Στο ψήφισμα επικρίνεται το γεγονός, ότι στα κράτη μέλη δεν υφίσταται καμία σαφής διαφορά μεταξύ κοινωνικής πρόνοιας και κοινωνικής ασφάλισης. Ούτε αυτό βέβαια ισχύει. Η κοινωνική πρόνοια δεν είναι αμιγώς πρόβλημα των διασυνοριακών εργαζομένων, επειδή είναι και αυτοί εργαζόμενοι, οι οποίοι δεν εξαρτώνται από την κοινωνική πρόνοια.
<P>
Δεν κατανοώ εξάλλου, τι σχέση μπορεί να έχει η χρονική περίοδος της απόσπασης με τους διασυνοριακούς εργαζόμενους. Για τους εργαζόμενους που αποσπώνται από τον εργοδότη για ένα χρονικό διάστημα σε κάποιο άλλο κράτος μέλος ισχύει σχετική οδηγία, η οποία όμως δεν αφορά τους διασυνοριακούς εργαζόμενους.
<P>
Όσον αφορά μάλιστα τις αποφάσεις του Ευρωπαϊκού Δικαστηρίου στις νομικές υποθέσεις Kohl και Decker, είναι σαφές, ότι όλοι οι πολίτες της Ένωσης έχουν τη δυνατότητα να ζητήσουν την παροχή ιατρικών υπηρεσιών σε κάποιο άλλο κράτος μέλος, συνεπώς και οι διασυνοριακοί εργαζόμενοι. Και στην περίπτωση αυτή, η έκθεση παραβιάζει ανοιχτές πόρτες.
<P>
Για εμένα προσωπικά έχει σημασία να το αποσαφηνίσω αυτό. Επειδή δεν είναι η πρώτη φορά που το Ευρωπαϊκό Κοινοβούλιο προωθεί σε έκθεσή του για τους διασυνοριακούς εργαζομένους ακατάλληλες απαιτήσεις. Ήδη κατά τη συζήτηση της έκθεσης van Lancker το 1998 είχα καταστήσει σαφές, ότι είναι πεπλανημένος ο ισχυρισμός, ότι κατά κανόνα οι διασυνοριακοί εργαζόμενοι είναι θύματα διακριτικής μεταχείρισης. Τότε η βελγίδα σοσιαλίστρια είχε υποβάλει την ανατριχιαστική πρόταση να δημιουργηθεί ανταποδοτικό ταμείο για μισθολογικές απώλειες των διασυνοριακών εργαζομένων.
<P>
Για τους διασυνοριακούς εργαζομένους είναι σημαντικό να μην υπονομευθεί η αρχή, σύμφωνα με την οποία οι φόροι μισθωτών υπηρεσιών και οι εισφορές κοινωνικής ασφάλισης πρέπει να καταβάλλονται στη χώρα εργασίας. Αυτό είναι προϋπόθεση, ούτως ώστε οι διασυνοριακοί εργαζόμενοι να απολαύσουν όλες τις κοινωνικές παροχές που παρέχονται στη χώρα εργασίας στους εκεί διαμένοντες εργαζόμενους και στα μέλη των οικογενειών τους.
<P>
Αυτά ισχύουν στο Λουξεμβούργο, και τα ίδια θα πρέπει να ισχύουν παντού. Τίποτε περισσότερο και τίποτε λιγότερο!
<P>
Πρόταση ψηφίσματος σχετικά με τις οδηγίες για το περιβάλλον (B5-0038/2001)

<SPEAKER ID=99 LANGUAGE="FR" NAME="Isler Bιguin">
. (FR) Μπορεί οι οδηγίες για τη διατήρηση των φυσικών οικότοπων, την κατάργηση των PBC και PCT και την προστασία των υδάτων από τη ρύπανση των νιτρικών αλάτων να μην εφαρμόζονται επαρκώς στα κράτη μέλη· αυτό δεν σημαίνει όμως ότι οι συγκεκριμένες οδηγίες είναι κακές και πρέπει να αλλάξουν, όπως ορισμένοι θέλουν να πείσουν το Σώμα.
<P>
Οι οδηγίες αυτές εκφράζουν πλήρως τις επιθυμίες των ευρωπαίων πολιτών, που απαιτούν να λαμβάνεται περισσότερο υπόψη το περιβάλλον τους και ζητούν τη διαιτησία των ευρωπαϊκών αρχών. Τα πολλά παράπονα και οι αναφορές που έχουν υποβληθεί στην επιτροπή αναφορών σχετικά με τις παραβιάσεις του περιβάλλοντος και των εν λόγω οδηγιών είναι ενδεικτικές των προσδοκιών τους.
<P>
Στην πραγματικότητα, οι συγκεκριμένες οδηγίες δεν εφαρμόζονται πλήρως, επειδή τα κράτη μέλη δεν είχαν σταθμίσει τις συνέπειές τους όταν θεσπίστηκαν. Δεν είχαν λάβει υπόψη τους ούτε το οικονομικό κόστος, ούτε τις θεμελιώδεις μερικές φορές αλλαγές που συνεπάγονται οι οδηγίες αυτές για τις πολιτικές τους. Και αυτό ισχύει τόσο για την οδηγία για τα οικοσυστήματα όσο και για την οδηγία περί αζωτούχων ενώσεων, οι οποίες αμφότερες απαιτούν την επανεξέταση των πολιτικών γεωργίας και χωροταξίας, που μολύνουν και καταστρέφουν το φυσικό περιβάλλον.
<P>
Η θέσπιση της οδηγίας για τους οικότοπους έχει ως στόχο να προστατεύσει σε μόνιμη βάση ένα ευρωπαϊκό δίκτυο ιδιαιτέρως αξιόλογων σε βιολογικό επίπεδο βιότοπων και να αποτρέψει μελλοντικές χωροταξικές διευθετήσεις, έτσι ώστε να αποφευχθούν οι διαμάχες περί της χρήσης και η υποβάθμιση των εν λόγω βιότοπων. Οι στόχοι αυτοί παρουσιάστηκαν φυσικά με πολύ άσχημο τρόπο στα κράτη μέλη, προκαλώντας πολύ σκληρές, μερικές φορές, συγκρούσεις μεταξύ των ιδιοκτητών και όσων κάνουν χρήση των συγκεκριμένων χώρων. Ωστόσο, στις περιπτώσεις που διεξήχθη πραγματική διαβούλευση, τα αποτελέσματα δεν άργησαν να φανούν, επειδή ακριβώς η οδηγία για τους οικότοπους επιτρέπει την υποστήριξη μορφών διαχείρισης που σέβονται την κληρονομιά, αποδίδοντας παράλληλα επαρκή οφέλη.
<P>
Η συγκεκριμένη οδηγία για τους οικότοπους καινοτομεί ριζικά στον τομέα της χωροταξίας και σε επίπεδο προστασίας της φύσης, αφού συνδυάζει τη διαχείριση των αξιόλογων βιότοπων και των χρήσεών τους για την καλύτερη χωροταξική αξιοποίηση. Υπό την έννοια αυτή, η Ευρωπαϊκή Ένωση πρέπει να κάνει το παν για να υποστηρίξει την εφαρμογή της οδηγίας.
<P>
Δεν πρέπει έπ' ουδενί να υποχωρήσει μπροστά σε ορισμένα κλαδικά συμφέροντα, που μπορούν κυριολεκτικά να εκμηδενίσουν το πνεύμα της οδηγίας.
<P>
Η Επιτροπή, θεματοφύλακας των συνθηκών, πρέπει αφενός να επιδείξει απόλυτη σταθερότητα προς τα κράτη μέλη, ώστε να εφαρμόσουν τις εν λόγω οδηγίες· και αφετέρου να αντιμετωπίσει με σταθερότητα κάθε προσπάθεια τροποποίησης των οδηγιών, οι οποίες δεν έχουν προλάβει ακόμη να αποδείξουν ολοκληρωμένα την ορθότητά τους, ειδικά στους τομείς της ρύπανσης των υδάτων με αζωτούχες ενώσεις και της προστασίας και της αξιοποίησης των αξιόλογων φυσικών περιοχών.
<P>
Για τους λόγους αυτούς, η Ομάδα των Πρασίνων υποστηρίζει συνολικά τις εκθέσεις που παρουσιάστηκαν και ειδικά την έκθεση Sjφstedt, που θα συμβάλει σε καλύτερη εφαρμογή της οδηγίας για τους οικότοπους.
<P>
Ο λόγος για τον οποίο απείχαμε είναι ότι, την τελευταία στιγμή, έγιναν απόπειρες να αλλοιωθεί η έκθεση, με στόχο να αποδυναμωθεί η οδηγία για τους οικότοπους και να ζητηθεί η τροποποίησή της, οι οποίες δεν θεωρούμε ότι κινούνται στο πνεύμα του σεβασμού των οδηγιών τις οποίες ψηφίζουμε.
<P>
Έκθεση Parish (A5-0357/2000)
<P>
Fatuzzo (PPE-DE). (ΙΤ) Κύριε Πρόεδρε, σας παρακαλώ να κρατήσετε ακόμα ένα ψήγμα προσοχής, που ασφαλώς δεν σας λείπει, για αυτή την αιτιολόγηση της ψήφου μου υπέρ της έκθεσης Parish, που ασχολείται με τους νέους αγρότες. Θα ήθελα να υπογραμμίσω τη σημασία του γάλατος που παράγουν οι νέοι αγρότες και της υποστήριξης αυτού του προϊόντος, ετούτη τη δύσκολη στιγμή για τη γεωργία. Θυμάμαι μια ταινία της δεκαετίας του 1960, του διάσημου ιταλού σκηνοθέτη Federico Fellini, που είχε για πρωταγωνίστρια την ηθοποιό Anita Ekberg, η οποία από μια διαφημιστική αφίσα καλούσε όλους τους περαστικούς να πιουν γάλα. Τη θυμάστε την Anita Ekberg; Πολύ καλοθρεμμένη, ήταν η ιδανική ηθοποιός για να καλέσει τους Ιταλούς να πιουν γάλα. Ε λοιπόν, θα ήθελα να ξαναγίνουν και σήμερα αυτές οι εκκλήσεις στους ευρωπαίους πολίτες, ώστε οι αγρότες να μπορούν να διαθέτουν και να πουλούν το γάλα τους, που δυστυχώς απειλείται από το τρελό γάλα.

<SPEAKER ID=100 LANGUAGE="DE" NAME="Konrad">
Κύριε Πρόεδρε, κυρίες και κύριοι, η έκθεση Parish αφορά το μέλλον των νέων γεωργών στην Ευρωπαϊκή Ένωση. Ζητούνται εκ νέου επιχορηγήσεις, οι λεγόμενες ενισχύσεις εγκατάστασης. Προσωπικά απέρριψα την έκθεση. Η έκθεση προσποιείται ότι όλα βαίνουν καλώς. Τίποτα ωστόσο δεν είναι εντάξει. Η ΣΕΒ θέτει υπό αμφισβήτηση όλο το γεωργικό σύστημα. Δαπανούμε το μηδαμινό ποσό των 100 δισεκατομμυρίων γερμανικών μάρκων περίπου ετησίως για τη γεωργία. Το ποσό αυτό εντούτοις αντιστοιχεί στο ήμισυ του προϋπολογισμού της Ευρωπαϊκής Ένωσης. Ας αναρωτηθούμε πλέον: Ποιο είναι το αντίκρισμα γι' αυτό; Πανώλη χοίρων, μοσχάρια με ορμόνες, πουλερικά με διοξίνες και τώρα επιδημία ΣΕΒ.
<P>
Σιγά-σιγά θα αισθανθούμε, νομίζω, αποστροφή για τη διατροφική αυτή αλυσίδα που παράγουμε, ίσως με τον καιρό αποστροφή και για εμάς τους ίδιους! Αντί για χόρτα και σπόρους ταίζαμε τα βοοειδή με ψοφίμια γατιών, ποντίκια και άλλα ζώα, και νομίζω, ότι αυτό ακριβώς είναι το θέμα που πρέπει να συζητήσουμε τώρα. Η μετατροπή της τροφής μας σε απορρίμματα και περιττώματα είναι η λογική συνέπεια μιας παράλογης γεωργικής πολιτικής, η οποία πρέπει πλέον να τερματιστεί. Πρέπει καταρχάς να το συζητήσουμε, ούτως ώστε να μην δίνονται στο μέλλον παρόμοιες επιχορηγήσεις. Ακριβώς αυτό πρέπει να τονίσουμε στους νέους γεωργούς. Αυτό πρέπει να συζητήσουμε μαζί τους, ότι δηλαδή πρέπει να είναι σε θέση να επιβιώσουν στην αγορά χωρίς επιχορηγήσεις. Αυτό δεν αναφέρεται πουθενά στην έκθεση, η οποία, κατά συνέπεια πρέπει να απορριφθεί!

<SPEAKER ID=101 NAME="Αλαβάνος">
. Η έκθεση της Επιτροπής Γεωργίας και Ανάπτυξης της Υπαίθρου κινείται σε θετική κατεύθυνση. Χρειάζεται μια αυξημένη οικονομική βοήθεια για την εγκατάσταση των νέων αγροτών και την αποτροπή της διαρροής τους προς τις πόλεις. Οι νέοι αγρότες μπορούν να είναι ο βασικός μοχλός για την αναζωογόνηση εγκαταλειμμένων περιοχών, μικρών νησιών, παραδοσιακών κοινοτήτων που φυλλορροούν. Είναι σημαντικό, με την αξιοποίηση των νέων τεχνολογιών όπως του Διαδικτύου, να δημιουργηθεί ένα νέο περιβάλλον πολιτισμένο, τεχνικά προωθημένο, ήπιο, με ανθρώπινες διαστάσεις για την εργασία τους.
<P>
Ένα, τώρα, σημείο, που δεν περιλαμβάνεται στην έκθεση της Επιτροπής Γεωργίας και είναι σημαντικό είναι, με βάση τα αδιέξοδα από την υπερεντατική εκμετάλλευση που οδήγησε στις τρελές αγελάδες, να διαμορφωθεί για τους νέους αγρότες ένα πεδίο για την ανάπτυξη της εναλλακτικής, βιολογικής, οικογενειακής εκμτάλλευσης.

<SPEAKER ID=102 NAME="Andersson, Fδrm, Hedkvist Petersen, Hulthιn, Hans Karlsson και Theorin">
. (SV) Εμείς οι σουηδοί Σοσιαλδημοκράτες καλωσορίζουμε πολλά από τα μέτρα που προτείνει η Επιτροπή Γεωργίας και Ανάπτυξης της Υπαίθρου προκειμένου να βελτιωθεί η κατάσταση των νέων αγροτών.
<P>
Πιστεύουμε ωστόσο ότι οι ενισχύσεις της ΕΕ προς τη γεωργία θα πρέπει να μειωθούν σημαντικά και γι' αυτό είμαστε κατά της απαίτησης να αυξηθεί η ενίσχυση προς τη γεωργία που περιλαμβάνει η έκθεση Parish στα σημεία 7, 11 και 14.

<SPEAKER ID=103 LANGUAGE="FR" NAME="Bordes, Cauquil και Laguiller">
. (FR) Υποστηρίζουμε την ενίσχυση των οικονομικά ασθενέστερων νεαρών αγροτών, ώστε να μπορέσουν να αντιμετωπίσουν το υψηλό κόστος της εγκατάστασης, στο οποίο συμπεριλαμβάνεται η απόκτηση της γεωργικής εγκατάστασης και η αγορά των αγροτικών μηχανημάτων. Υπερψηφίσαμε ως εκ τούτου την εν λόγω έκθεση, παρ' όλες τις επιφυλάξεις μας, διότι τίποτα δεν μας εγγυάται ότι το μεγαλύτερο μέρος της ενίσχυσης, αν όχι ολόκληρη, δεν θα διατεθεί στα παιδιά των πλουσίων γαιοκτημόνων και οι φτωχοί θα μείνουν, για άλλη μια φορά, στο περιθώριο. Καταγγέλλουμε εκ των προτέρων την υπεξαίρεση των εν λόγω κονδυλίων υπέρ των παιδιών των πλουσίων γαιοκτημόνων.

<SPEAKER ID=104 LANGUAGE="EN" NAME="Collins">
. (EN) Πιστεύω πως η έκθεση από την Επιτροπή Γεωργίας και Ανάπτυξης της Υπαίθρου είναι ιδιαίτερα ισόρροπη και πρέπει να τη χαιρετίσουμε. Ως εκπρόσωπος μιας αγροτικής περιφέρειας, έχω έντονη επίγνωση των ανησυχιών που εκφράζονται από τους αγρότες για το μέλλον της γεωργίας στην Ιρλανδία. Μοιάζει απίστευτο και όμως αληθεύει ότι, στην Ιρλανδία, όπου η γεωργία υπήρξε για πολύ καιρό μία από τις οικονομικές βάσεις της χώρας, οι αγρότες αρχίζουν να αναρωτιούνται εάν οι γιοι και οι κόρες τους θα μπορέσουν να συνεχίσουν την οικογενειακή παράδοση.
<P>
Η έκθεση του κ. Parish είναι ιδιαίτερα επίκαιρη και η μελέτη των ανεξάρτητων συμβούλων για "Το μέλλον των Νέων Αγροτών στην Ευρωπαϊκή Ένωση" , η οποία τους ανατέθηκε ύστερα από αίτημά του στην αρχή του περασμένου έτους, προσδίδει την απαιτούμενη προσοχή στο όλο ζήτημα.
<P>
Οι νέοι αγρότες αποτελούν ουσιώδες κομμάτι του μέλλοντος της γεωργίας. Επιτελούν ένα πολύ σημαντικό ρόλο στην κοινωνική ζωή των χωριών και των κοινοτήτων της υπαίθρου, προάγοντας ένα ολόκληρο φάσμα δραστηριοτήτων και συμμετέχοντας σε τοπικές ενώσεις. Οι αγρότες βοηθούν στην προαγωγή μιας υγιούς και ευημερούσας υπαίθρου, διαφυλάσσοντας το τοπίο.
<P>
Στην Ιρλανδία, το Εθνικό Σχέδιο Ανάπτυξης για το 2000-2006 παρέχει ένα ευρύ φάσμα μέτρων που θα βοηθήσουν τους νέους αγρότες στο ξεκίνημα της καριέρας τους στη γεωργία. Σε αυτά περιλαμβάνεται ένα νέο ενισχυμένο Σχήμα Ενίσχυσης της Εγκατάστασης για να ενθαρρύνει τους νεότερους αγρότες να αναλάβουν τις γεωργικές εκμεταλλεύσεις και να τους βοηθήσει να ξεκινήσουν κάποια αγροτική δραστηριότητα. Περίπου £30 εκ έχουν δοθεί για αυτό το σχήμα, το οποίο ελπίζω ότι θα εγκριθεί σύντομα από την Επιτροπή.
<P>
Επιπλέον, υπάρχει ένα εκτεταμένο φάσμα φορολογικών κινήτρων με στόχο τη μείωση του κόστους μεταβίβασης της ιδιοκτησίας. Τα κίνητρα αυτά αφορούν μεταξύ άλλων Φοροαπαλλαγές (Stock Relief), τα Τέλη Χαρτοσήμου, το Φόρο Απόκτησης Κεφαλαίου και Δημοσίευσης Διαθήκης.
<P>
Σε συνδυασμό με το Σχήμα Πρόωρης Συνταξιοδότησης, είναι σαφές ότι τα μέσα στήριξης που διαθέτουν οι νέοι αγρότες που ξεκινούν την καριέρα τους στην γεωργία παρέχουν σημαντικά οφέλη και ότι τα μέτρα αυτά θα βοηθήσουν τη γρήγορη και πιο αποτελεσματική μεταβίβαση γης σε νεώτερους αγρότες.
<P>
Πολλοί νέοι αγρότες που αναλαμβάνουν μία εκμετάλλευση πρέπει να προβούν σε απαραίτητες επενδύσεις μέσα στην εκμετάλλευση για να βελτιστοποιήσουν την αποτελεσματικότητα της παραγωγής και να εξασφαλίσουν την οικονομική βιωσιμότητα των εκμεταλλεύσεών τους.
<P>
Από αυτήν την άποψη, διατίθενται περίπου £230 εκ για επενδύσεις επί των εκμεταλλεύσεων σύμφωνα με το Σχέδιο Εθνικής Ανάπτυξης. Τα επενδυτικά συστήματα καλύπτουν τη Διαχείριση Αποβλήτων Γεωργικών Εκμεταλλεύσεων, τη Βελτίωση των Προτύπων Γαλακτομικής Υγιεινής και τις Εγκαταστάσεις Στέγασης και Χειρισμού (Handling) για Εναλλακτικές Επιχειρήσεις.
<P>
Τα Σχέδια αυτά απευθύνονται σε έναν αυξημένο αριθμό αγροτών μερικής και πλήρους απασχόλησης, συμπεριλαμβανόμενων των νέων καταρτισμένων αγροτών και θα συμβάλουν στην εξασφάλιση της βιωσιμότητας πολλών αγροτών. Επικεντρώνονται ιδίως στους νέους αγρότες.
<P>
Πρέπει επίσης να σημειωθεί ότι η φύση αυτών των σχεδίων δείχνει μία σαφή δέσμευση για την προστασία του περιβάλλοντος, ένα θέμα που θα προκύψει έντονα στη μελλοντική ανάπτυξη τόσο της ιρλανδικής όσο και της ευρωπαϊκής γεωργίας.
<P>
Για να ολοκληρώσω, είναι επιτακτική ανάγκη εμείς, σε ευρωπαϊκό επίπεδο, να ταχθούμε υπέρ της εξασφάλισης ενός μέλλοντος για την ευρωπαϊκή γεωργία. Η Κοινή Γεωργική Πολιτική υπήρξε μία ευρωπαϊκή επιτυχία και θέλουμε να παραμείνει έτσι. Το μέλλον ανήκει στους νέους αγρότες μας και σε αγροτικές πρακτικές που είναι βιώσιμες και προστατεύουν το περιβάλλον. Πρέπει να στηρίξουμε πλήρως αυτούς τους στόχους.

<SPEAKER ID=105 LANGUAGE="PT" NAME="Figueiredo">
. (PT) H κατάσταση και οι προοπτικές των νέων αγροτών εξαρτώνται ιδιαίτερα από την ίδια την κατάσταση και τις προοπτικές της γεωργίας στην ΕΕ. Σήμερα, ως γνωστό, η γεωργία και ο κόσμος της υπαίθρου βρίσκονται σε παρακμή, γεγονός στο οποίο έχει συμβάλει σημαντικά η κοινή γεωργική πολιτική, που προωθεί τη συγκέντρωση γαιών, την εντατικοποίηση της παραγωγής, τη σταδιακή καθετοποίηση των γεωργικών παραγωγών, με συνέπειες την απερήμωση και την πτώχευση της υπαίθρου, όπως αποδεικνύει η μείωση της απασχόλησης και των εκμεταλλεύσεων κατά περίπου 22% και 20% αντίστοιχα από το 1990.
<P>
Οι νέοι αγρότες αντιπροσωπεύουν την ανανέωση των γεωργικών εκμεταλλεύσεων και είναι απαραίτητοι για να διασφαλισθεί το μέλλον της γεωργίας στις διάφορες περιοχές της ΕΕ. Η μείωση, την τελευταία δεκαετία, κατά 28% των γεωργικών εκμεταλλεύσεων με αγρότες ηλικίας κάτω των 35 ετών αποδεικνύει τις υφιστάμενες αρνητικές προοπτικές.
<P>
Είναι, επομένως, σημαντικά τα ειδικά μέτρα κοινοτικής στήριξης προς τους νέους αγρότες, αν και το βασικό πρόβλημα παραμένει η ανάγκη ουσιαστικής αλλαγής της ΚΓΠ. Η έκθεση Parish, με την οποία γενικά συμφωνώ, παρά το διασκορπισμό της, δεν επιμένει ωστόσο τις απαραίτητες αλλαγές πολιτικής. Κινείται εντός του υφιστάμενου πλαισίου. Ωστόσο, τρεις τροπολογίες που υπέβαλα και που θεωρώ σημαντικές εγκρίθηκαν, και συγκεκριμένα:
<P>
η ανάγκη να στραφούμε προς τη βιώσιμη γεωργική παραγωγή ποιότητας, που θα συμβάλλει στην παραγωγή ασφαλών προϊόντων με υψηλή προστιθέμενη αξία, μέσω της στήριξης της βιολογικής γεωργίας, της στήριξης των αυτόχθονων ποικιλιών και της ενίσχυσης των ονομασιών προέλευσης καθώς και της δημιουργίας μηχανισμών στήριξης προς τα περιφερειακά προϊόντα ιδιαίτερης ποιότητας,
<P>
η ενίσχυση των κονδυλίων της ανάπτυξης της υπαίθρου και των διαρθρωτικών ταμείων για τη στήριξη και τη δημιουργία μεγάλων δικτύων δημόσιων υπηρεσιών, τη δημιουργία υποδομών και την ενδυνάμωση των τοπικών αγορών στο επίπεδο της υπαίθρου,
<P>
η ανάγκη απλούστευσης και συγκέντρωσης της νομοθεσίας που αφορά τους νέους αγρότες.

<SPEAKER ID=106 LANGUAGE="DE" NAME="Lulling">
 - (DE) Το γεγονός ότι αυτή τη στιγμή συζητούμε έκθεση σχετικά με την κατάσταση και τις προοπτικές των νέων γεωργών στην Ευρωπαϊκή Ένωση, έχει ιδιαίτερη σημασία ενόψει της κρίσης ΣΕΒ.
<P>
Αυτό που συμβαίνει από τη μάλλον υστερική υπερβολή εξαιτίας της κρίσης αυτής στα περισσότερα κράτη μέλη, ασφαλώς και δεν συμβάλλει στο να υπάρξουν κίνητρα για νέους ανθρώπους να παραμείνουν στη γεωργία, πολλώ δε μάλλον να φανταστούν το μέλλον τους στον γεωργικό τομέα, όπου, όπως εύστοχα αναφέρεται στην έκθεσή μας, έχουν να διαδραματίσουν ένα σημαντικό κοινωνικό ρόλο, με το να αφιερωθούν στην προστασία και τη διατήρηση του φυσικού τοπίου καθώς και να συμβάλουν στην κάλυψη των οικονομικών, κοινωνικών και οικολογικών αναγκών του γεωργικού τομέα.
<P>
Περισσότερο από ποτέ, λόγω αυτής της κρίσης εμπιστοσύνης, η οποία έπληξε κυρίως τους καταναλωτές, πρέπει να μεριμνήσουμε για το μέλλον της γεωργίας στην Ευρωπαϊκή Ένωση, όπου εδώ και αρκετό καιρό ο αριθμός των γεωργών κάτω των 35 ετών έχει μειωθεί κατά πολύ - -28% -, ενώ το ποσοστό των γεωργών σε όλα σχεδόν τα κράτη μέλη φθίνει. Η έκθεσή μας περιλαμβάνει όλες τις σημαντικές και σωστές διαπιστώσεις καθώς και όλες τις απαιτήσεις, από την πραγματοποίηση των οποίων εξαρτάται, εάν αρκετοί νέοι άνθρωποι συνεχίσουν να βλέπουν το μέλλον τους στον τομέα της γεωργίας.
<P>
Αυτός είναι ένας κατάλογος, τον οποίο θα έπρεπε να έχει κατά νου όχι μόνο η Ευρωπαϊκή Επιτροπή, αλλά και το Συμβούλιο Υπουργών και όλα τα κράτη μέλη, εάν πρόθεσή τους είναι να εμποδίσουν την πληθυσμιακή συρρίκνωση της υπαίθρου στην Ευρωπαϊκή Ένωση, την απερήμωση και παρακμή των αγροτικών περιοχών, γεγονός που θα όξυνε τα κοινωνικά και πολιτιστικά προβλήματα.
<P>
Στην ΕΕ χρειαζόμαστε βιώσιμη και υψηλής ποιότητας αγροτική παραγωγή. Πρέπει, ακόμα και στον Παγκόσμιο Οργανισμό Εμπορίου, να υπερασπιστούμε και να διασφαλίσουμε τις ονομασίες προέλευσης των ποιοτικών μας προϊόντων, μεταξύ άλλων και του κρασιού, επειδή το μέλλον μας στην ΕΕ και ό,τι αφορά την εξαγωγή σε τρίτες χώρες, βασίζεται σε προϊόντα υψηλής ποιότητας, για τα οποία υπάρχουν εδώ σε εμάς και σε όλο τον κόσμο καταναλωτές πρόθυμοι και ικανοί να τα αγοράσουν.
<P>
Υπάρχει μάλιστα η τάση, η γεωργία, από την οποία αναμένει κανείς να παράγει διαρκώς φθηνότερα προϊόντα, να καταστεί υπεύθυνη για τα σημερινά προβλήματα, ιδιαίτερα όσα σχετίζονται με την κρίση της ΣΕΒ. Λόγω του ότι επί πολλά έτη ήμουν μέλος της γνωμοδοτικής επιτροπής για τον καταναλωτή στην Ευρωπαϊκή Επιτροπή, θα ήθελα στο σημείο αυτό να επισημάνω την ευθύνη των ενώσεων προστασίας του καταναλωτή, οι οποίες, αδιαφορώντας για το εισόδημα των παραγωγών, απαιτούσαν όλο και πιο χαμηλές λιανικές τιμές για τα τρόφιμα. Ανέκαθεν τάσσονταν, τις δεκαετίες του '70 και του '80 αλλά και μετέπειτα, κατά των λογικών τιμών παραγωγής στο πλαίσιο των κοινών οργανώσεων αγοράς για τα αγροτικά προϊόντα. Φέρουν συνεπώς και αυτές μερίδιο ευθύνης για τη βιομηχανοποίηση της γεωργίας, για το ότι οι αγελάδες μετατράπηκαν σε σαρκοφάγα ζώα, αδιαφορώντας για το ότι και οι γεωργοί έχουν δικαίωμα σε μια δίκαιη αμοιβή για την εργασία τους. Αυτό θα ήθελα να το τονίσω ακόμα μια φορά.
<P>
Με χαρά ψηφίζω υπέρ της παρούσας έκθεσης, επειδή αναφέρεται σε όλα αυτά και διατυπώνει με ορθό τρόπο, ό,τι είναι σωστό και σημαντικό για τη διατήρηση και προώθηση των γεωργικών οικογενειακών εκμεταλλεύσεων στην Ευρώπη, απαραίτητη προϋπόθεση για την προώθηση της οικολογικής γεωργίας με εξαιρετικής ποιότητας περιφερειακά προϊόντα, τα οποία οι καταναλωτές πρέπει να μάθουν να εκτιμούν και να πληρώνουν ανάλογα.

<SPEAKER ID=107 LANGUAGE="FR" NAME="Roure">
. (FR) Διαπιστώνουμε ότι η κατάσταση των νέων αγροτών αποτελεί μείζον πρόβλημα για την Ευρωπαϊκή Ένωση και ότι στην πραγματικότητα οι προοπτικές τους είναι ανύπαρκτες, παρ' όλη την ενίσχυση που τους χορηγείται σε ευρωπαϊκή και εθνική κλίμακα. Αυτός είναι ο λόγος για τον οποίο θεωρώ την εν λόγω έκθεση πολύ σημαντική και χαίρομαι που την ψηφίσαμε.
<P>
Η οικονομική κατάσταση, ειδικά των νέων, είναι από κακή ως άθλια ορισμένες φορές. Διαπιστώνουμε ότι οι νέοι αγρότες πραγματικά δεν έχουν προοπτικές και ότι αριθμός των αγροτών γενικά μειώνεται σημαντικά με γήρανση όσων απομένουν.
<P>
Τι μπορεί να κάνει η Ένωση;
<P>
Η Επιτροπή Πολιτισμού, Νεότητας, Παιδείας, Μέσων Ενημέρωσης και Αθλητισμού, ως γνωμοδοτική επιτροπή, δεν θέλησε να σταθεί σε πλευρές που εμπίπτουν στην αρμοδιότητα άλλων επιτροπών. Δώσαμε λοιπόν βάρος στα ζητήματα που συνδέονται με τους τομείς της εκπαίδευσης, της κατάρτισης και της πληροφόρησης, της κοινωνικής και πολιτιστικής ζωής.
<P>
Διαπιστώνουμε ότι οι νέοι αγρότες αντιμετωπίζουν προβλήματα που οφείλονται στην συχνά ελλιπή εκπαίδευση και κατάρτισή τους. Ακόμα και η Ατζέντα 2000 δεν δίνει ιδιαίτερη βαρύτητα στις πτυχές αυτές, οι οποίες είναι εντούτοις θεμελιώδεις.
<P>
Όσον αφορά την εκπαίδευση και την επαγγελματική κατάρτιση των νέων αγροτών, η Ένωση πρέπει να ενισχύσει, στο πλαίσιο των προγραμμάτων Socrates και Leonardo, τη βελτίωση της εκπαίδευσης και της κατάρτισης των νέων αγροτών, ώστε να αποκτήσουν την απαιτούμενη ειδίκευση. Πρέπει να διοργανωθεί κατάρτιση στην πληροφορική. Η πρόσβαση στο Διαδίκτυο θα πρέπει να γίνει πραγματικότητα και οι νέοι αγρότες θα πρέπει να γνωρίζουν κάποια ολοκληρωμένα συστήματα διαχείρισης της παραγωγής και των πωλήσεών τους, ώστε να διαχειρίζονται αποτελεσματικά τις εκμεταλλεύσεις τους. Η ερήμωση μπορεί κυρίως να καταπολεμηθεί με τη διατήρηση των δημοσίων υπηρεσιών στις αγροτικές περιοχές (σχολεία, ταχυδρομείο, μεταφορές), η δε κοινωνική ζωή μπορεί να διατηρηθεί, λόγου χάρη, με συνενώσεις δήμων ή με κινητές υπηρεσίες.
<P>
Αν οι προϋποθέσεις για μια εκ νέου άνθηση της αγροτικής δραστηριότητας πληρούνται, οι νέοι των αστικών περιοχών, οι οποίοι είναι ευαισθητοποιημένοι σε σχέση με τη φύση και ενδιαφέρονται για μια καλύτερη ποιότητα ζωής, θα μπορούν να εγκατασταθούν στην ύπαιθρο, ενώ οι νέοι αγρότες δεν θα εγκαταλείπουν πια τις εκμεταλλεύσεις που τους κληροδοτούν ο γονείς τους.

<SPEAKER ID=108 NAME="Sacrιdeus">
. (SV) Οι σουηδοί Σοσιαλδημοκράτες καταψήφισαν το σχέδιο της έκθεσης διότι θεωρούμε ότι αυτή αντιβαίνει την αρχή της επικουρικότητας, παρ' όλο που το ζήτημα καθεαυτό, η κατάσταση των νέων αγροτών, είναι ιδιαίτερα ενδιαφέρον.
<P>
Ιδιαίτερα αντιτιθέμεθα στο σημείο 10 όπου προτείνεται το παράλογο να "εξετάσει η ΕΕ το ενδεχόμενο να καταστήσει υποχρεωτική για τα κράτη μέλη την παροχή ελάχιστης ενίσχυσης για την εγκατάσταση νέων αγροτών" . Πιστεύουμε ότι το ζήτημα αυτό δεν είναι υπερεθνικό.
<P>
Έκθεση Varela Suanzes-Carpegna (A5-0365/2000)

<SPEAKER ID=109 NAME="Fatuzzo">
Κύριε Πρόεδρε, το Κόμμα των Συνταξιούχων, που εκπροσωπείται εδώ στο Ευρωπαϊκό Κοινοβούλιο από μένα, θεωρεί πρέπον και ζητά από την Επιτροπή, από το Ευρωπαϊκό Κοινοβούλιο και από το Συμβούλιο να αλλάξουν ένα σημαντικό τμήμα της αλιευτικής πολιτικής: εκείνο το τμήμα που αφορά τη ριζωμένη πλέον συνήθεια να πηγαίνουμε να ψαρεύουμε στα ύδατα άλλων, καθησυχάζοντας έπειτα τη συνείδησή μας πληρώνοντας ένα χρηματικό ποσό στις κυβερνήσεις στων οποίων τα χωρικά ύδατα ψαρέψαμε. Ακουγα πάντα να λενε: να δώσουμε στους απόρους καλάμι για ψάρεμα. Όμως εμείς οι Ευρωπαίοι, δυστυχώς, όχι μόνο δεν τους δίνουμε καλάμι, μα από πάνω πάμε και ψαρεύουμε εμείς στα χωρικά τους ύδατα. Κατανοώ τα προβλήματα των αλιέων, που πρέπει να τα λύσουμε, να τα λύσουμε όμως με άλλο τρόπο και όχι εις βάρος των πληθυσμών που δεν έχουν τίποτα άλλο από την αλιεία για την επιβίωσή τους.
<P>
Έκθεση Gallagher (A5-0333/2000)

<SPEAKER ID=110 LANGUAGE="EN" NAME="Crowley">
Κύριε Πρόεδρε, θα ήθελα να αρχίσω λέγοντας εξ ονόματος της Ομάδας μου ότι είμαστε υπέρ του να συνεχίσει να υπάρχει μία μορφή κοινής αλιευτικής πολιτικής στην Ευρωπαϊκή Ένωση, γιατί κατανοούμε ότι η διαχείριση των πόρων είναι ο καλύτερος τρόπος για να εγγυηθούμε ότι θα συνεχιστεί η κοινωνική και οικονομική ανάπτυξη πολλών παράκτιων περιοχών της Ευρωπαϊκής Ένωσης που δεν απολαμβάνουν άλλα οφέλη και δεν μπορούν να δημιουργήσουν απασχόληση ή άλλες μορφές ανάπτυξης πέρα από τους φυσικούς πόρους τους, όπως, για παράδειγμα, την αλιεία και την υδατοκαλλιέργεια.
<P>
Ωστόσο, τούτου λεχθέντος και για να λέμε τα πράγματα με το όνομά τους, πρέπει να αναγνωρίσουμε ότι υπάρχουν πολλές ελλείψεις στην κοινή αλιευτική πολιτική. Η πλήρης αντίθεση, ιδίως, σε μία περιφεριοποιημένη πολιτική στο πλαίσιο της κοινής αλιευτικής πολιτικής δεν είναι σωστή. Το Σώμα απέρριψε και πάλι αυτήν την πρόταση σήμερα. Η περιφεριοποίηση δεν σημαίνει επανεθνικοποίηση ή απομάκρυνση από ένα Κοινοτικό μοντέλο·σημαίνει ότι δίδεται η ευκαιρία σε όμορες κοινότητες που αλιεύουν παρόμοια είδη να συνενωθούν και να διαχειριστούν αυτά τα είδη.
<P>
Ακόμη, πρέπει επίσης να δοθεί μεγαλύτερη έμφαση σε ένα ομοιόμορφο σύστημα εποπτείας σε όλα τα ύδατα της Ευρωπαϊκής Ένωσης καθώς και περισσότερες εξουσίες στους κοινοτικούς επόπτες για να διασφαλίσουν τη σωστή εφαρμογή όλων των κανονισμών.
<P>
Τέλος, πρέπει να πω ότι υπάρχει μία ανάγκη διατήρησης. Είδαμε μία τεράστια μείωση των ιχθυαποθεμάτων στα ύδατα της Ευρωπαϊκής Ένωσης. Τα θέματα διατήρησης δεν επιλύονται με το πέρασμα σε διαφορετικά ιχθυαποθέματα και σε ένα σύστημα ποσόστωσή τους αλλά διασφαλίζοντας ότι υπάρχουν ορισμένες περιοχές όπου απαγορεύεται η αλιεία και επιτρέπεται στα ιχθυαποθέματα να ωριμάσουν. Αυτό το παράδειγμα δοκιμάστηκε ήδη σε ορισμένες περιοχές μέσω εθελοντικών συμφωνιών στα ιρλανδικά ύδατα και μέσω της διατήρησης αυτών των απαγορευμένων στην αλιεία περιοχών - των λεγόμενων περιοχών "αλιανάπαυσης" , για να κάνουμε έναν παραλληλισμό με την κοινή γεωργική πολιτική - για ορισμένο χρονικό διάστημα. Είναι ένας τρόπος για να εγγυηθούμε ότι μπορούμε να διατηρήσουμε μία πηγή τροφής, να παρέχουμε απασχόληση και να προστατεύσουμε περιβαλλοντικούς παράγοντες στα αλιευτικά ύδατα. Γι' αυτό υποστηρίζουμε την έκθεση του κ. Gallagher.

<SPEAKER ID=111 NAME="Fatuzzo">
Κύριε Πρόεδρε, ψήφισα υπέρ αυτής της έκθεσης, που ασχολείται με την κοινή αλιευτική πολιτική, αλλά ζητώ από το Ευρωπαϊκό Κοινοβούλιο, από το Συμβούλιο και από την Επιτροπή να εποπτεύουν και να ελέγχουν περισσότερο μία πτυχή από εκείνες που αναφέρθηκαν στην παράγραφο 20 της έκθεσης, η οποία λησμονήθηκε, συγκεκριμένα πώς και αν ελέγχονται το κόστος, το ποσό, οι συνθήκες των συνταξιούχων του τομέα της αλιείας και, ιδιαίτερα, των συνταξιούχων της αλιείας μικρής κλίμακας. Οι άνθρωποι αυτοί δικαιούνται να ενδιαφερθούμε, μαζί με όλες τις άλλες σημαντικές πτυχές της αλιείας, και για το πώς τα εθνικά κράτη προστατεύουν τους συνταξιούχους αλιείς, αφού αυτοί είναι οι τελευταίοι που λαμβάνουν επαρκή προστασία από συνταξιοδοτική άποψη.

<SPEAKER ID=112 NAME="Αλαβάνος">
. Η ομάδα μου υπερψήφισε το ψήφισμα. Πρέπει όμως να υπογραμμίσω ένα ειδικό θέμα. Σύμφωνα με την ισχύουσα κοινοτική νομοθεσία το αποκλειστικό δικαίωμα αλιείας για τους έλληνες αλιείς έχει ορισθεί στα 6 ναυτικά μίλια έναντι των 12 ναυτικών μιλίων που ισχύει για τις υπόλοιπες χώρες της Ε.Ε. και ειδικότερα στις χώρες της Μεσογείου. Κατα αυτόν τον τρόπο οι έλληνες αλιείς δεν αντιμετωπίζονται με ισότιμο τρόπο και βρίσκονται σε μειονεκτική θέση έναντι των άλλων χωρών στα πλαίσια της Κοινής Αλιευτικής Πολιτικής.
<P>
Δεδομένου ότι, σύμφωνα με τη σχετική δήλωση του άρθρου 5, παράγραφος 1 του παραρτήματος ΙΧ της Διεθνούς Σύμβασης για το Δίκαιο της Θάλασσας, η Κοινότητα έχει την αποκλειστική αρμοδιότητα όσον αφορά τη διατήρηση και τη διαχείριση των θαλασσίων αλιευτικών πόρων και συνεπώς εξουσία να θεσπίζει τους σχετικούς κανόνες και ρυθμίσεις, η Επιτροπή θα έπρεπε, κάνοντας χρήση της παραπάνω αρμοδιότητάς της, να ορίσει και για τους έλληνες αλιείς το αποκλειστικό δικαίωμα αλιείας στα 12 ναυτικά μίλια. Επίσης, το Ευρωπαϊκό Κοινοβούλιο, με το ψήφισμά του Α4-0018/99 (C-153/1-6-99) καλεί την Επιτροπή να προτείνει την επέκταση της αποκλειστικής οικονομικής ζώνης για την αλιεία στα 24 ναυτικά μίλια, προκειμένου να εξασφαλισθεί η κατάλληλη πολιτική αποκέντρωσης και να προστατευθούν τα συμφέροντα των παράκτιων περιοχών. Η Επιτροπή θα έπρεπε να υιοθετήσει την παραπάνω απόφαση του Ευρωπαϊκού Κοινοβουλίου.

<SPEAKER ID=113 LANGUAGE="FR" NAME="Souchet">
. (FR) Οι κοινοβουλευτικές εκθέσεις επί των οποίων οφείλουμε να λάβουμε θέση αφορούν διάφορες πτυχές της Κοινής Αλιευτικής Πολιτικής, συμπεριλαμβανομένης της διαχείρισης και της διαφύλαξης των αλιευτικών πόρων, της διαρθρωτικής πολιτικής, των εξωτερικών σχέσεων της Ένωσης σε επίπεδο αλιείας, της οργάνωσης της αγοράς, της επιτήρησης και του ελέγχου.
<P>
Οι προτεραιότητες που διατύπωσε η Επιτροπή είναι οι ακόλουθες: μεγαλύτερη συνοχή μεταξύ των διαφόρων στόχων της ΚΑλΠ, ειδικά μεταξύ της διατήρησης των πόρων, της οικονομικής αποδοτικότητας και της απασχόλησης στις περιοχές που εξαρτώνται από την αλιεία· μεγαλύτερη λήψη υπόψη της οικονομικής διάστασης της αλιείας· καλύτερη ενσωμάτωση των περιβαλλοντικών και αλιευτικών πολιτικών · βελτίωση των εργαλείων διαχείρισης, με την ενσωμάτωση ειδικότερα πολυετών εργαλείων· μεγαλύτερη διαφάνεια κατά τη λήψη των αποφάσεων· διατήρηση της εξωτερικής διάστασης της ΚΑλΠ.
<P>
Επί της αρχής, μπορούμε φυσικά να υποστηρίξουμε όλα αυτά τα σημεία. Θεωρώ ωστόσο απαραίτητο να σταθώ στα ακόλουθα σημεία, των οποίων τη σπουδαιότητα δεν υπογράμμισε επαρκώς, κατά τη γνώμη μου, η Επιτροπή. Παρόλο ότι είναι αλήθεια ότι ο καθορισμός του συνολικού ποσοστού επιτρεπομένων αλιευμάτων (TAC) θα πρέπει να γίνεται κατά κύριο λόγο σε αντικειμενική, επιστημονική βάση, θα πρέπει οπωσδήποτε να θεσμοποιηθεί και να ενισχυθεί ο διάλογος με τους επαγγελματίες. Οι εκπρόσωποι των αλιέων θα πρέπει να συμμετέχουν ήδη εξαρχής στη δουλειά των επιστημόνων, ώστε να ενισχύεται η εμπιστοσύνη και να διευκολύνεται η λήψη εμπεριστατωμένων αποφάσεων, που θα γίνονται πιο εύκολα αποδεκτές. Ο προσανατολισμός αυτός θα είναι ακόμα πιο απαραίτητος κατά την προετοιμασία των πολυετών κατευθυντήριων γραμμών. Τα συστήματα εποπτείας και επιβολής κυρώσεων στις διάφορες αλιευτικές ζώνες θα πρέπει ανυπερθέτως να εναρμονιστούν, ώστε να αποφευχθούν οι στρεβλώσεις στα διάφορα κράτη μέλη. Το σύστημα ελέγχου που εφαρμόζουν οι χώρες της Κοινότητας στους αλιευτικούς στόλους των τρίτων χωρών που δραστηριοποιούνται σε κοινοτικά ύδατα θα πρέπει να ενισχυθεί.
<P>
Τέλος, εμμένοντας στο σύστημα των TAC και των ποσοστώσεων στο πλαίσιο της ΚΑλΠ, θα θέλαμε να δηλώσουμε για άλλη μια φορά ότι δίνουμε πολύ μεγάλη σημασία στο σεβασμό της αρχής της σταθερότητας και ότι διακείμεθα αρνητικά προς την ιδιωτικοποίηση των ποσοστώσεων.
<P>
Έκθεση Poignant (A5-0332/2000)

<SPEAKER ID=114 NAME="Fatuzzo">
Κύριε Πρόεδρε, ψήφισα υπέρ αυτής της έκθεσης, επειδή θεωρώ θετικό, όπως θεωρεί και το Κόμμα των Συνταξιούχων, πριν ληφθούν σημαντικές αποφάσεις, το Ευρωπαϊκό Κοινοβούλιο - και όχι μόνο το Κοινοβούλιο, αλλά όλα τα κυβερνητικά όργανα - να διαβουλεύονται με τις ενδιαφερόμενες ομάδες, πληθυσμούς, πρόσωπα και περιβάλλοντα. Το έγγραφο αυτό αναφέρει ότι η Επιτροπή διαβουλεύθηκε με διάφορες οργανώσεις για να αποφασίσει σχετικά με την κοινή αλιευτική πολιτική: με τους εκπροσώπους των αλιέων, τους εκπροσώπους των επιχειρήσεων που ζουν από την αλιεία, τους εκπροσώπους των αλιευτικών πλοιοκτητών. Διαβουλεύθηκε με τους πάντες, ακόμη και με ένα είδος περιφερειοποίησης των διαβουλεύσεων. Ωραία λοιπόν, διαβουλευθήκατε όμως και με τα ψάρια, κύριε Πρόεδρε;

<SPEAKER ID=115 LANGUAGE="FR" NAME="Martinez">
. (FR) Το 2003, η γαλάζια Ευρώπη, με την κοινή πολιτική αλιείας της, θα αλλάξει. Ήδη το 2001 σηματοδοτεί τον τερματισμό ενός εργαλείου διαχείρισης των αλιευμάτων, του ΠΠΠ IV ή Πολυετούς Προγράμματος Προσανατολισμού της αλιείας. Έχουμε δύο χρόνια, ως το Δεκέμβριο του 2002, για να σκεφθούμε και να αποφασίσουμε όσον αφορά μια κοινή πολιτική η οποία θα θέτει, σύμφωνα με τον κατάλογο της Επιτροπής, δεκαοκτώ ερωτήματα, όπως η ελεύθερη ή μη πρόσβαση στα εγχώρια ύδατα, ο έλεγχος ή η διαχείριση της αγοράς αλιευτικών προϊόντων και προϊόντων υδατοκαλλιέργειας, όπως επίσης και οι διεθνείς αλιευτικές συμφωνίες, η επιστημονική έρευνα για τα αλιευτικά αποθέματα ή τις ιδιαιτερότητες της Μεσογείου.
<P>
Αυτή η επανεξέταση, ή μεταρρύθμιση μάλλον της ΚΑλΠ συντελείται σε ένα πλαίσιο πολλαπλών παραγόντων. Πρώτον, οι πόροι δεν είναι απεριόριστοι. Υπάρχουν αποθέματα που απειλούνται ή έχουν μειωθεί αισθητά, όπως του βακαλάου, του γάδου, της σαρδέλας, των διαφόρων ειδών τόνου. Έχουν γίνει σπατάλες. Πάνω από το 15 % των παγκοσμίων αλιευμάτων απορρίπτονται κάθε χρόνο, ειδικά στην ΕΕ, με το πρόσχημα ότι πρέπει να αποφευχθεί η πτώση των τιμών ή να υπάρξει συμμόρφωση προς ορισμένες απαγορεύσεις, ενώ κάποιες χώρες όπως η Νορβηγία αξιοποιούν τα εν λόγω αλιεύματα εκτός των επιτρεπομένων προδιαγραφών. Μιλάμε για 20 από τα 122 εκατομμύρια τόνους των παγκοσμίων αλιευμάτων.
<P>
Οι διεθνείς και περιφερειακοί οργανισμοί, από τον FAO ως το Γενικό Συμβούλιο Αλιευμάτων της Μεσογείου, συμπεριλαμβανομένων των οργάνων του Βορειοανατολικού Ατλαντικού, ασχολούνται, με τη συμμετοχή και της ΕΕ, με τον έλεγχο των αλιευμάτων. Η Ευρώπη έχει με τη σειρά της συνάψει 25 διμερείς αλιευτικές συμφωνίες, με την Αγκόλα, τις Σεϋχέλλες ή τη Μαδαγασκάρη και άλλες χώρες και καταβάλλει προσπάθειες για την επίτευξη μιας συμφωνίας, η οποία παρουσιάζει δυσχέρειες και επί του παρόντος δεν έχει ευοδωθεί, με το Μαρόκο. Και κυρίως, η αγορά σήμερα είναι παγκοσμιοποιημένη, οπότε υπάρχει το πρόβλημα των φθηνών εισαγωγών.
<P>
Επί της ουσίας, η επαναδιατύπωση της ΚΑλΠ, η οποία έχει υπερβολικά πολλούς και ασαφείς ορισμένες φορές κανονισμούς, πρέπει να συνδυάσει ορισμένους αντιφατικούς στόχους: να προστατεύσει τα αλιευτικά αποθέματα, σύμφωνα με κάποια αρχή προφύλαξης, αλλά να διαφυλάξει επίσης τις παράκτιες οικονομίες και κοινωνίες, που ορισμένες φορές εξαρτώνται, σε επίπεδο απασχόλησης, από την αλιεία: όπως η Μάγχη λόγου χάρη. Επίσης, η ΚΑλΠ πρέπει να είναι σαφής, αλλά και επαρκώς πολυδιάστατη, ώστε να λαμβάνει υπόψη τις περιφερειακές ιδιαιτερότητες, από τη Βόρεια Θάλασσα ως τη Μεσόγειο και την Αδριατική ακόμα, όπως θα ήθελαν οι Ιταλοί, ή τις άλλες υποπεριφερειακές "θάλασσες" .
<P>
Θα πρέπει κυρίως να συνδυάσει το μεγάλο άνοιγμα της ευρωπαϊκής αγοράς, η οποία εισάγει το 60% της κατανάλωσής της, και την ανάγκη προστασίας των αλιέων μας, οι οποίοι διαπιστώνουν από την πλευρά τους ότι η γιαπωνέζικη, η αμερικανική ή η κορεατική αγορά κλείνει γι' αυτούς. Για να αντιμετωπίσει το πολυσύνθετο αυτό πρόβλημα, η Ευρωπαϊκή Επιτροπή χρησιμοποίησε τη σωστή μέθοδο, διεξάγοντας ευρείες διαβουλεύσεις με τις αλιευτικές, τις περιβαλλοντικές οργανώσεις ή τις οργανώσεις των παραγωγών.
<P>
(Η παρέμβαση συντομεύθηκε κατ' εφαρμογή του άρθρου 137 του κανονισμού)
<P>
Κοινό ψήφισμα για το απεμπλουτισμένο ουράνιο

<SPEAKER ID=116 LANGUAGE="EN" NAME="Lucas">
Κύριε Πρόεδρε, εξ ονόματος της ομάδας μου, θα ήθελα να χαιρετίσω το συμβιβαστικό ψήφισμα που μόλις ψηφίσαμε. Μία δυνατή και ενωμένη φωνή η οποία κάνει μία κατηγορηματική έκκληση για ένα μορατόριουμ στη χρήση όπλων απεμπλουτισμένου ουρανίου είναι ένα θετικό βήμα μπροστά, παρ' όλο που δεν προχωράει όσο θα θέλαμε. Οι Πράσινοι και η EFA ζητούσαν την πλήρη απαγόρευση της παραγωγής, εξαγωγής και χρήσης όπλων απεμπλουτισμένου ουρανίου και πιστεύουμε ότι έχουμε όχι μόνο ηθικούς αλλά και νομικούς λόγους γι' αυτό. Η Συνθήκη του ΟΗΕ του Οκτωβρίου του 1980 απαγόρευσε τη χρήση ορισμένων όπλων που βάλλουν αδιακρίτως·το ψήφισμα του 1996 της Υπο-Επιτροπής για τα Ανθρώπινα Δικαιώματα καταδικάζει επίσης ρητά τα όπλα απεμπλουτισμένου ουρανίου λόγω του μη διακριτικού χαρακτήρα τους. Επομένως, η χρήση αυτών των όπλων έχει ήδη καταδικαστεί στο διεθνές δίκαιο.
<P>
Θα νιώθαμε επίσης πιο ήσυχοι, εάν το ψήφισμα είχε συμπεριλάβει τις ανησυχίες μας για τη μεθοδολογία που χρησιμοποιείται για την αξιολόγηση των κινδύνων του απεμπλουτισμένου ουρανίου. Ένας αυξανόμενος αριθμός επιστημόνων αμφισβητούν τώρα τη συμβατική μεθοδολογία, η οποία βασίζεται σε δόσεις εξωτερικών ραδιενεργών ακτίνων και όχι σε σωματίδια που εισέρχονται στον οργανισμό και απορροφούνται μέσω της πέψης ή της εισπνοής.
<P>
Η έρευνα δείχνει ότι οι θάνατοι από λευχαιμία που προκλήθηκαν από την έκρηξη του Chernobyl είναι εκατονταπλάσιοι σε σχέση με αυτούς που είχαν προβλέψει οι αρμόδιοι φορείς προστασίας από την ραδιενέργεια, οι οποίοι στήριξαν τις προβλέψεις τους στην εξωτερική ακτινοβολία. Το τεράστιο μέγεθος του σφάλματος υποκρύπτει το γεγονός ότι, ακόμη και πολύ χαμηλές δόσεις ακτινοβολίας, όπως αυτές που προέρχονται από το απεμπλουτισμένο ουράνιο, μπορεί στην πραγματικότητα να έχουν καταστροφικές συνέπειες για την υγεία. Γι' αυτό, είναι ουσιώδες να διορθώσουμε τη μεθοδολογία, διαφορετικά όλα τα τεστ και όλοι οι έλεγχοι του κόσμου είναι απλώς ανώφελοι.
<P>
Τέλος, θα ήθελα να αναφερθώ στην έκθεση του πρωτοσέλιδου της European Voice της περασμένης εβδομάδας, που διατείνεται ότι η νέα δύναμη ταχείας ανάπτυξης της ΕΕ σχεδιάζει προφανώς να χρησιμοποιήσει όπλα απεμπλουτισμένου ουρανίου. Θυμηθείτε, μιλούμε τώρα για μία ανθρωπιστική δύναμη, η οποία σχεδιάζει να χρησιμοποιήσει ένα όπλο που θα αφήσει μία τεράστια κληρονομιά καρκίνων στους ίδιους εκείνους πολίτες που υποτίθεται ότι θέλει να προστατεύσει. Αυτό είναι καθαρό σκάνδαλο και πρέπει να αποτραπεί.

<SPEAKER ID=117 NAME="Fatuzzo">
Κύριε Πρόεδρε, για το έγγραφο αυτό ψήφισα κατά, επειδή πιστεύω ότι υπήρξε και υπάρχει πάρα πολλή υποκρισία σε σχέση με αυτή την υπόθεση. Νομίζω, ή μάλλον φοβάμαι, ότι τα γεγονότα εξελίχθηκαν ως εξής:
<P>
"Κύριε Πρόεδρε, τι όπλα να χρησιμοποιήσουμε κατά του Μιλόσεβιτς;"
<P>
"Τα συνηθισμένα!" , απαντά ο Πρόεδρος.
<P>
"Τα συνηθισμένα όπλα που έχουμε;" , λέει ο στρατηγός. "Ακόμα και τα βλήματα με απεμπλουτισμένο ουράνιο;"
<P>
"Ναι, γιατί όχι;" , λέει ο Πρόεδρος.
<P>
"Μα" , λέει ο στρατηγός, "μπορούν να προξενήσουν σοβαρές ζημιές σ' αυτούς που τα χρησιμοποιούν, επειδή τα όπλα αυτά - έχουμε κάνει πειράματα - είναι βλαβερά στον πόλεμο" .
<P>
"Στον πόλεμο, αγαπητέ στρατηγέ" , απαντά ο Πρόεδρος, "όπως ξέρεις, υπάρχουν υπολογισμένοι κίνδυνοι και πρέπει να υποστούμε και αυτούς τους κινδύνους" .
<P>
Κύριε Πρόεδρε, ΰ la guerre comme ΰ la guerre, λένε. Πιστεύω ότι δεν μπορούμε να απορούμε για αυτά που ενδέχεται δυστυχώς να συνέβησαν και που θα μπορούσαν να αποφευχθούν μόνο με μια ενωμένη και ανεξάρτητη Ευρώπη.

<SPEAKER ID=118 LANGUAGE="EN" NAME="De Rossa">
Κύριε Πρόεδρε, στήριξα το κοινό ψήφισμα για το απεμπλουτισμένο ουράνιο και χαιρετίζω το γεγονός ότι το Κοινοβούλιο αποφάσισε να διατηρήσει την αναφορά και την έκκληση για ένα μορατόριουμ σχετικά με αυτά τα όπλα. Θα προτιμούσα ένα ισχυρότερο ψήφισμα αλλά ξέρω πόσο δύσκολο είναι να επιτευχθεί αυτό.
<P>
Εκείνο που θέλω να πω, όμως, είναι ότι καταγγέλλω τη στάση του κ. Σολάνα εδώ σήμερα το πρωί. Ενώ διατεινόταν ότι ήταν υπέρ της διαφάνειας και της ανοιχτής στάσης σε αυτό το ζήτημα, παραδέχτηκε πως άρχισε να λαμβάνει μέτρα γι' αυτό μόνο όταν το θέμα έλαβε δημόσιες διαστάσεις πριν από μία εβδομάδα περίπου, παρά το ρόλο του ως Γενικού Γραμματέα του ΝΑΤΟ κατά τον πόλεμο των Βαλκανίων. Παρέλειψε επίσης να αναφέρει ή να εκφέρει άποψη για το ζήτημα του εάν πρέπει να υπάρξει ένα μορατόριουμ για αυτά τα όπλα. Καταγγέλλω επίσης την απόπειρά του να καταστήσει συνένοχο το Κοινοβούλιο στην απόφαση του ΝΑΤΟ να χρησιμοποιήσει αυτά τα όπλα.
<P>
Η χρήση αυτών των όπλων ήταν δυσανάλογη προς την πρόκληση που αντιμετώπιζε το ΝΑΤΟ, ιδίως στον πόλεμο κατά της Σερβίας, και επομένως ήταν περιττή και συνιστά ανάλγητη περιφρόνηση των επιπτώσεων που θα είχε στο ευρύτερο κοινό. Συνιστά ανάλγητη περιφρόνηση των επιπτώσεων που θα είχε στα στρατεύματα του ΝΑΤΟ και ανάλγητη, πραγματικά, περιφρόνηση, για τις μεταγενέστερες επιπτώσεις στα μέλη των αποστολών ανθρωπιστικής βοήθειας και τις δυνάμεις διατήρησης της ειρήνης, τόσο στρατιωτικές όσο και αστυνομικές, την επομένη αυτού του πολέμου.
<P>
Προτρέπω έντονα, όπως προέτρεψαν και άλλοι, η νέα δύναμη ταχείας ανάπτυξης να μην έχει στη διάθεσή της αυτούς τους τύπους των όπλων. Θα ζητήσω, μάλιστα, από την κυβέρνησή μου, στην Ιρλανδία, να αρνηθεί να συμμετάσχει σε αυτήν τη δύναμη ταχείας ανάπτυξης, αν δεν υπάρξει σαφής δέσμευση για τη μη χρησιμοποίηση αυτών των όπλων.

<SPEAKER ID=119 NAME="Αλυσανδράκης">
. Το μόνο που εξυπηρετεί το κοινό ψήφισμα για το "Σύνδρομο των Βαλκανίων" είναι η συγκάλυψη της εγκληματικής πολιτικής του ΝΑΤΟ και της Ευρωπαϊκής Ένωσης που, στο όνομα δήθεν της υπεράσπισης των ανθρωπίνων δικαιωμάτων, επέδραμαν κατά της Γιουγκοσλαβίας, προκαλώντας ανυπολόγιστες ανθρώπινες και υλικές καταστροφές. Για να είναι οι βομβαρδισμοί τους ακόμα πιο καταστρεπτικοί, δεν δίστασαν να χρησιμοποιήσουν όπλα με περίβλημα απεμπλουτισμένου ουρανίου, ενώ γνώριζαν πολύ καλά, ήδη από τον πόλεμο κατά του Ιράκ, τις μακρόχρονες θανατηφόρες επιδράσεις του.
<P>
Το κοινό ψήφισμα, αφού αρνείται να δεχτεί τη συσχέτιση κρουσμάτων καρκίνου και λευχαιμίας σε στρατιωτικούς που συμμετείχαν στις δυνάμεις κατοχής στη Βοσνία και το Κοσσυφοπέδιο, αλλά και στον πόλεμο του Κόλπου, με το απεμπλουτισμένο ουράνιο, περιορίζεται σε ευχολόγιο για "διαφανείς συζητήσεις" και συγκρότηση ομάδων εργασίας, και απλά "ζητεί από τα κράτη μέλη που είναι και μέλη του ΝΑΤΟ να προτείνουν την αναστολή της χρήσης όπλων με απεμπλουτισμένο ουράνιο", ενώ "ζητεί από το ΝΑΤΟ να εξετάσει τη δυνατότητα χρήσης άλλων τύπων πυρομαχικών", δηλαδή να συνεχίσει μεν να σκοτώνει, με "καθαρά" όμως όπλα. Είναι χαρακτηριστικό ότι πρόταση τροπολογίας από την ομάδα της αριστεράς που ζητούσε την απαγόρευση της παραγωγής, δοκιμής, χρήσης και πώλησης όπλων με απεμπλουτισμένο ουράνιο, απορρίφθηκε πανηγυρικά από τη συντριπτική πλειοψηφία των μελών του Ευρωπαϊκού Κοινοβουλίου, συγκεντρώνοντας μόνο το 23% των ψήφων.
<P>
Βεβαίως, το Ευρωπαϊκό Κοινοβούλιο ήταν συνεπές με τον εαυτό του αφού, όπως με κυνικό τρόπο τόνισε ο εγκληματίας πολέμου πρώην Γενικός Γραμματέας του ΝΑΤΟ και νυν Ύπατος Εκπρόσωπος της ΕΕ Χαβιέ Σολάνα στην παρέμβασή του, το ίδιο το Ευρωπαϊκό Κοινοβούλιο ζητούσε επίμονα τη στρατιωτική επέμβαση στα Βαλκάνια, τόσο στη Βοσνία όσο και στο Κοσσυφοπέδιο. Θα ήταν βέβαια αυταπάτη να περιμένουμε ότι οι εγκληματίες πολέμου θα μπορούσαν να καταδικάσουν τους εαυτούς τους. Ο ρόλος αυτός ανήκει στους λαούς.
<P>
Το ΚΚΕ έχει ζητήσει επανειλημμένα όχι μόνο να απαγορευθεί η χρήση απεμπλουτισμένου ουρανίου, αλλά να αποχωρήσουν άμεσα οι δυνάμεις κατοχής από τα Βαλκάνια, να επιβαρυνθεί το ΝΑΤΟ και η ΕΕ με το κόστος της περίθαλψης και αποζημίωσης των θυμάτων καθώς και του καθαρισμού του περιβάλλοντος.
<P>
Οι Ευρωβουλευτές του ΚΚΕ καταψηφίσαμε το κοινό ψήφισμα και καλούμε τους λαούς να οργανώσουν και να αναπτύξουν τη δική τους ενωμένη αντίσταση και αντεπίθεση στη βαρβαρότητα της νέας τάξης.

<SPEAKER ID=120 LANGUAGE="DA" NAME="Bonde, Krarup, Okking και Sandbζk">
 γραπτώς. (DA) Η κοινή πρόταση ψηφίσματος περιέχει πολλές λογικές εκτιμήσεις, αλλά δεν ανταποκρίνεται στη σοβαρότητα της εξαιρετικά δύσκολης κατάστασης στην οποία οδήγησε το ΝΑΤΟ τον πληθυσμό των Βαλκανίων, τους στρατιώτες που υπηρετούν εκεί και τους συγγενείς τους. Περίπου 20 βετεράνοι των Βαλκανίων έχουν πεθάνει από λευχαιμία, ενώ ο αριθμός αυξάνεται. Οι Αμερικανοί στρατιώτες της KFOR έλαβαν προειδοποιήσεις να μην εισπνέουν απεμπλουτισμένο ουράνιο. Έλαβαν προειδοποιήσεις να μην αγγίζουν τίποτα που ήταν ύποπτο ότι είχε έρθει σε επαφή με το απεμπλουτισμένο ουράνιο, ειδοποιήθηκαν να εγκαταλείψουν περιοχές που ίσως ήταν ύποπτες ότι είχαν μολυνθεί με σκόνη από όπλα απεμπλουτισμένου ουρανίου, διατάχθηκαν να πλένουν τις στολές τους συχνά. Πιστεύουμε ότι ο αμερικανικός στρατός δεν δίνει τέτοιου είδους προειδοποιήσεις χωρίς λόγο.
<P>
Έγιναν επίσης έρευνες που δείχνουν ότι η εισπνοή απεμπλουτισμένου ουρανίου είναι άκρως επιζήμια για την υγεία. Οι επιπτώσεις στον πληθυσμό των περιοχών που εκτέθηκαν στην πολεμική δράση του ΝΑΤΟ δεν έχουν διερευνηθεί καθόλου εις βάθος. Όμως το μέλλον θα δείξει ποια θα είναι ετυμηγορία του σε αυτή την υπόθεση. Συνεπώς θεωρούμε ανεπαρκές να περιοριστούμε σε άλλη μια έρευνα των συνεπειών της χρήσης των όπλων απεμπλουτισμένου ουρανίου. Θεωρούμε ότι το θέμα έχει ήδη διαλευκανθεί επαρκώς. Και σε κάθε περίπτωση χωρίς καμία εξαίρεση η αρχή της προφύλαξης πρέπει κατά τη γνώμη μας να περιλαμβάνει και όσα άτομα συμμετέχουν σε διεθνείς δράσεις αλλά και τον πληθυσμό στις εμπόλεμες ζώνες. Αυτά τα όπλα πρέπει να συμπεριληφθούν στις διατάξεις της Σύμβασης της Γενεύης για τα χημικά και πυρηνικά όπλα. Η παραγωγή τους πρέπει να σταματήσει εντελώς και όλα τα αποθέματα να καταστραφούν. Απαιτούμε να σταματήσει τώρα κάθε χρήση όπλων απεμπλουτισμένου ουρανίου!

<SPEAKER ID=121 LANGUAGE="FR" NAME="Bordes, Cauquil και Laguiller">
. (FR) Το γεγονός ότι οι στρατοί των μεγαλύτερων δυνάμεων γνωρίζουν εδώ και μια δεκαετία τουλάχιστον τις βλάβες που προκαλούν τα πυρομαχικά απεμπλουτισμένου ουρανίου, και για αυτούς που τα χρησιμοποιούν επίσης, αποδεικνύει απλώς και μόνον πόσο λίγο νοιάζονται τα επιτελεία για τους ίδιους τους στρατιώτες, όσο και τους αμάχους και τους στρατιώτες του εχθρού.
<P>
Έχουμε κάθε λόγο να αγανακτούμε βλέποντας τις συνέπειες από τη χρήση των όπλων αυτών στους στρατιώτες του ΝΑΤΟ. Έχουμε επιπλέον λόγους να αγανακτούμε για τις συνέπειές τους στους αμάχους, για όσους σκοτώθηκαν από τα όπλα απεμπλουτισμένου ουρανίου, αλλά και από τις κλασικές βόμβες επίσης.
<P>
Τι να πούμε όμως για την υποκριτική έκπληξη των εκπροσώπων όλων των πολιτικών παρατάξεων που συμμετείχαν στην απόφαση βομβαρδισμού της Σερβίας και του Κοσσυφοπεδίου, αφού είχαν υποστηρίξει στην πλειοψηφία τους τον πόλεμο του Κόλπου; Έδωσαν το πράσινο φως στα επιτελεία τους και, σήμερα, μπροστά στις αντιδράσεις της κοινής γνώμης, παριστάνουν ότι ασχολούνται με τις συνέπειες της απόφασής τους, προσπαθώντας να αποσείσουν τις ευθύνες από πάνω τους.
<P>
Ψηφίσαμε την πρόταση τροπολογίας της ΣΟΕΕΑ που ζητά "την απαγόρευση κατασκευής, δοκιμών, χρήσης και πώλησης των όπλων απεμπλουτισμένου ουρανίου" , έχοντας επίγνωση ότι ένας άδικος πόλεμος δεν πρόκειται να γίνει κατ' αυτόν τον τρόπο "καθαρός πόλεμος" .
<P>
Καταψηφίσαμε το συμβιβαστικό ψήφισμα, για να διαμαρτυρηθούμε κατά της χρήσης των όπλων απεμπλουτισμένου ουρανίου, κατά των ίδιων των πολέμων στους οποίους χρησιμοποιήθηκαν, αλλά και κατά της υποκρισίας των κομμάτων που υποστήριξαν τους πολέμους αυτούς.

<SPEAKER ID=122 NAME="Carlotti">
. (ΙΤ) Η κοινή γνώμη ανησυχεί υπερβολικά για τη σχέση ανάμεσα στο απεμπλουτισμένο ουράνιο που χρησιμοποιήθηκε στα πυρομαχικά και τη δημόσια υγεία. Πράγματι, τα όπλα αυτά προκαλούν, την ώρα της πρόσκρουσης, κάποιες χημικές αντιδράσεις, των οποίων οι συνέπειες για τους στρατιώτες, τους πολίτες και το περιβάλλον παραμένουν άγνωστες. Επιπλέον, το ουράνιο, ακόμα και απεμπλουτισμένο (κατά 20% λιγότερο ραδιενεργό από το φυσικό ουράνιο), παραμένει πυρηνικό κατάλοιπο, του οποίου η χρήση είναι επικίνδυνη.
<P>
Είναι πιθανόν να υπάρχει σχέση ανάμεσα στα κρούσματα λευχαιμίας που διαγνώστηκαν σε στρατιώτες που υπηρέτησαν στα Βαλκάνια και τη χρήση ανάλογων όπλων από το ΝΑΤΟ. Μπορεί η σχέση αυτή να μην στοιχειοθετείται ακόμα πλήρως, μπορεί οι επιστήμονες να διαφωνούν μεταξύ τους, βάσει των ερευνών όμως έχουμε ξεπεράσει προ πολλού το στάδιο της απλής υποψίας. Οι ανησυχίες είναι συνεπώς βάσιμες και δεν πρέπει να αντιμετωπίζονται ανεύθυνα.
<P>
Εν αναμονή των οριστικών αποδείξεων, οφείλουμε να εφαρμόσουμε την αρχή της προφύλαξης και ένα μορατόριουμ όσον αφορά τη χρήση των όπλων αυτών. Είναι το ελάχιστο που μπορούμε να αποφασίσουμε σήμερα, εν αναμονή της ολοκληρωτικής απαγόρευσής τους, εφόσον οι μελέτες επιβεβαιώσουν τον κίνδυνο.
<P>
Το ΝΑΤΟ πρέπει να μιλήσει με κάθε διαφάνεια για τη χρήση των εν λόγω όπλων και για τη διεξαγωγή γενικότερα των επιχειρήσεών του· και η Ευρωπαϊκή Επιτροπή οφείλει να διεξάγει από την πλευρά της μια αυτόνομη, επιστημονική έρευνα. Οφείλουμε να απαιτήσουμε την αλήθεια και τη διαφάνεια, το οφείλουμε σε όλους όσους υποφέρουν ή ζουν σήμερα μέσα στο άγχος.
<P>
Τη στιγμή που το διεθνές δίκαιο τείνει να νομιμοποιήσει τις παρεμβάσεις για ανθρωπιστικούς σκοπούς και για την υπεράσπιση των δικαιωμάτων του ανθρώπου, οι ένοπλες δυνάμεις μας δεν μπορούν να θέτουν σε κίνδυνο τους αμάχους που επιδιώκουμε να προστατεύσουμε.

<SPEAKER ID=123 LANGUAGE="FR" NAME="Ducarme">
. (FR) Η αιτιολογική έκθεση περιλαμβάνει τις δικαιολογημένες ανησυχίες όσον αφορά το μείζον αυτό ζήτημα, που αφορά την υγεία των στρατιωτών οι οποίοι επιχειρούν σε δύσκολες περιοχές. Εξίσου δικαιολογημένο είναι το ενδιαφέρον των εμπλεκομένων πληθυσμών, σχετικά με τις προϋποθέσεις που πρέπει απαραιτήτως να πληρούνται για την κοινωνική, οικονομική και περιβαλλοντική ανοικοδόμηση των περιοχών που έχουν πληγεί.
<P>
Στο σύνολό του, το ψήφισμα είναι συνεπώς δίκαιο και το επιδοκιμάζω πλήρως.
<P>
Αντιθέτως, η παράγραφος 6, η οποία ζητά από τα κράτη μέλη του ΝΑΤΟ να προτείνουν ένα μορατόριουμ είναι, επί του παρόντος, υπερβολική· πολύ περισσότερο που η αρχή της προφύλαξης καλύπτεται από το σχέδιο που καλεί το ΝΑΤΟ να προσανατολιστεί σε άλλους τύπους πυρομαχικών, έως ότου δημοσιοποιηθούν τα αποτελέσματα της έρευνας σχετικά με το απεμπλουτισμένο ουράνιο.
<P>
Συνεπώς, αδυνατώντας να υποστηρίξω την παράγραφο 6, αποφάσισα να απόσχω γενικά της ψηφοφορίας επί του κειμένου.

<SPEAKER ID=124 NAME="Figueiredo">
. (ΡΤ) Καταψηφίσαμε το κοινό ψήφισμα που υποβλήθηκε διότι δεν μπορούμε να δεχθούμε ότι ακόμη γίνεται προσπάθεια να αρνηθούν κάτι προφανές: τις σοβαρές συνέπειες για την υγεία των πληθυσμών των περιοχών που έχουν πληγεί από τη χρήση οπλισμού με απεμπλουτισμένο ουράνιο. Από την αρχή της πυρηνικής εποχής, την εποχή του δεύτερου παγκοσμίου πολέμου, είναι γνωστοί οι κίνδυνοι και οι προφυλάξεις όταν χρησιμοποιούμε το ουράνιο, όπως και άλλες ραδιενεργές ουσίες, επειδή είναι άκρως τοξικό στοιχείο (τοξικό από χημική άποψη και όσον αφορά την ακτινοβολία) όταν εισέρχεται στον οργανισμό με την εισπνοή ή από το στόμα, και επίσης επικίνδυνο από γενετική άποψη.
<P>
Η χρήση αυτού του είδους όπλων από τις ΗΠΑ και άλλες χώρες του ΝΑΤΟ κατά τη διάρκεια του πολέμου του Κόλπου, στη Βοσνία και στο Κοσσυφοπέδιο, προκάλεσε ήδη το θάνατο πολλών στρατιωτών, ταλαιπωρίες και θάνατο σε κατοίκους των βομβαρδισμένων περιοχών και τη μόλυνση του περιβάλλοντος των ζωνών που έχουν πληγεί, με μεσοπρόθεσμες και μακροπρόθεσμες συνέπειες που θα επηρεάσουν όχι μόνο τις σημερινές αλλά και τις μέλλουσες γενεές, γεγονός που απαγορεύεται από τη Σύμβαση της Γενεύης και καθιστά σαφές ότι δεν υπάρχουν "καθαροί πόλεμοι" .
<P>
Έτσι, μπροστά στη διάσταση του εγκλήματος που διαπράχθηκε εις βάρος ολόκληρων πληθυσμών, πρέπει επειγόντως να διωχθούν, να κριθούν και να καταδικαστούν οι κύριοι υπεύθυνοι για αυτή την εγκληματική ενέργεια κατά της ανθρωπότητας και να απαγορευθεί αμέσως η κατασκευή, οι δοκιμές, η χρήση και η πώληση αυτού του είδους όπλων με απεμπλουτισμένο ουράνιο, και όχι απλώς να εγκριθεί ένα μορατόριουμ.

<SPEAKER ID=125 LANGUAGE="EN" NAME="Honeyball">
. (EN) Η βρετανική αντιπροσωπεία των Ευρωβουλευτών του Εργατικού Κόμματος χαιρετίζει τη δράση που ανέλαβαν τα κράτη-μέλη του ΝΑΤΟ για να διερευνήσουν τις αιτίες θανάτου και ασθένειας των στρατευμάτων που υπηρέτησαν στα Βαλκάνια.
<P>
Πιστεύουμε ότι η εξέταση της χρήσης απεμπλουτισμένου ουρανίου πρέπει να βασιστεί σε επιστημονικά γεγονότα. Σημειώνουμε ότι μέχρι τώρα δεν υπάρχουν στοιχεία που να συνδέουν το απεμπλουτισμένο ουράνιο με προβλήματα υγείας στρατιωτών ή πολιτών.
<P>
Για το λόγο αυτό, δεν πιστεύουμε ότι είναι πρόσφορο αυτήν τη στιγμή να ζητήσουμε ένα μορατόριουμ για τη χρήση όπλων απεμπλουτισμένου ουρανίου.

<SPEAKER ID=127 LANGUAGE="EN" NAME="MacCormick">
. (EN) Ψήφισα υπέρ του μορατόριουμ για τα όπλα που χρησιμοποιούν απεμπλουτισμένο ουράνιο. Το ιδεώδες θα ήταν για μένα μία καθολική απαγόρευση ενόψει της πολύ ψηλής πιθανότητας πρόκλησης αδιακρίτως βλάβης στην υγεία.
<P>
Επιπλέον, καταγγέλλω τις απαράδεκτες επιπτώσεις τους στο ανθρώπινο και φυσικό περιβάλλον ευρύτερα. Θέλω ιδιαιτέρως να εκφράσω τη βαθιά μου ανησυχία για την περιβαλλοντική καταστροφή, ζημία που προκαλείται σχεδόν με βεβαιότητα από τις δοκιμαστικές βολές στο Dundrennan Range, στο Solway Firth. Τα νερά αυτά έχουν ήδη απαράδεκτα επίπεδα ραδιενεργούς ρυπάνσεως από το Sellafield.

<SPEAKER ID=128 NAME="Παπαγιαννάκης">
. -Κύριε Πρόεδρε, μετά τα όσα θλιβερά συνέβησαν κατά τους βομβαρδισμούς της Γιουγκοσλαβίας και μετά τις αποκαλύψεις σχετικά με τη χρήση πυρομαχικών με απεμπλουτισμένο ουράνιο, το επείγον ζήτημα σήμερα είναι η απαγόρευση αυτού του τύπου των πυρομαχικών που παράγουν επικίνδυνα αποτελέσματα και μετά τη στιγμή της χρήσης τους και μάλιστα για πολύ χρόνο και τυφλά, δηλαδή χωρίς καμιά δυνατή διάκριση ανάμεσα σε όσους διατρέχουν τον κίνδυνο να υποστούν τις επιπτώσεις τους. Εξίσου σημαντικό και επείγον ζήτημα είναι το να διαμορφώσουμε μια μεγάλης κλίμακας πολιτική βοήθειας, πρόληψης και αποκατάστασης σε όλες τις περιοχές της Γιουγκοσλαβίας που επηρεάζονται από τη χρήση αυτών των πυρομαχικών, με στόχο την προστασία της δημόσιας υγείας και του περιβάλλοντος, τον καθαρισμό εδαφών και υδάτων, την εξασφάλιση μιας ομαλής αναπτυξιακής πορείας της χώρας και της ευρύτερης γειτονιάς της. Ο πρώτος στόχος δεν καλύπτεται πλήρως από το σχέδιο κοινού ψηφίσματος που συζητήσαμε, είναι πάντως θετικό ότι ζητεί ένα μορατόριουμ στη χρήση αυτών των πυρομαχικών. Όσο για τον δεύτερο στόχο, γίνονται κάποιες γενικές και αφηρημένες αναφορές στα ήδη υπάρχοντα προγράμματα βοήθειας, τα οποία έτσι κι αλλιώς είναι περιορισμένης εμβέλειας, ενώ δεν διαφαίνεται καμιά πρόθεση για νέα και αποτελεσματική παρέμβαση στο ύψος των περιστάσεων και των πραγματικών αναγκών.
<P>
Κατά τα άλλα, το σχέδιο ψηφίσματος επεκτείνεται με συνοπτικές διατυπώσεις σε πολύ σοβαρά ζητήματα της ανάλυσης και της αναγκαίας έρευνας σχετικά με το απεμπλουτισμένο ουράνιο, ενώ δεν αναφέρεται καθόλου στις συνεχιζόμενες προσπάθειες συσκότισης και απόκρυψης γεγονότων, ανεξάρτητων ερευνών που γνωρίζουμε όλοι, ακόμη και επίσημων κειμένων των χωρών του ΝΑΤΟ σχετικά με την επικινδυνότητα του απεμπλουτισμένου ουρανίου και τα μέτρα προφύλαξης που οι ίδιες επιβάλλουν στα στρατεύματά τους.
<P>
Για όλους αυτούς τους λόγους δεν μπορώ να υπερψηφίσω το σχέδιο ψηφίσματος . Θα εκφραστώ με μια λευκή ψήφο, γιατί το αίτημα για μορατόριουμ στη χρήση του απεμπλουτισμένου ουρανίου μπορεί να είναι ένα θετικό βήμα προς τη σωστή κατεύθυνση, χωρίς αυτό να σημαίνει ότι έτσι θα σταματήσουν και οι πόλεμοι, οι διεθνώς παράνομοι βομβαρδισμοί και άλλες ανάλογες και αδιέξοδες παρεμβάσεις. Πάντως, η οριστική απαγόρευση αυτών των όπλων πρέπει να γίνει αντικείμενο συνεχούς προσπάθειας και μαζικού κινήματος σε όλη την Ευρώπη και σε όλον τον κόσμο. Θα είναι ένα χτύπημα στην αυθαιρεσία και την αλαζονεία μιας στρατοκρατικής αντίληψης για την πολιτική και τον κόσμο.
<P>
Θέλω, τέλος, να εκφράσω την αμηχανία μου απέναντι στην πολιτική μετάλλαξη που διαπιστώθηκε κατά τη συζήτησή μας: όπως παλιότερα κάποιοι μας κατηγορούσαν ότι η κριτική μας απέναντι στην πολιτική του Μιλόσεβιτς εξυπηρετούσε το ΝΑΤΟ και τους βομβαρδισμούς του, έτσι τώρα ο κ. Σολάνα μας κατηγορεί ότι η κριτική μας σχετικά με το απεμπλουτισμένο ουράνιο · ξεχνάει τα ανθρώπινα δικαιώματα των θυμάτων του Μιλόσεβιτς. Και στις δύο περιπτώσεις η έλλειψη επιχειρημάτων επί του συγκεκριμένου ζητήματος οδηγεί στο να ξεχνάει κανείς τις αρχές του ορθολογισμού και να φλερτάρει με τον παραλογισμό, προθάλαμο του κάθε είδους ολοκληρωτισμού ή σταλινισμού·
<P>
Ψήφισμα για την Κορέα

<SPEAKER ID=129 LANGUAGE="FR" NAME="Thomas-Mauro">
Κύριε Πρόεδρε, η ομάδα μας υπερψήφισε το ψήφισμα για την κομμουνιστική Κορέα. Εννοείται ότι αποδοκιμάζουμε ενεργά τα όσα διαπράχθηκαν στη Βόρεια Κορέα από το 1950 και εξής, επί της κομμουνιστικής δικτατορίας. Η περιφρόνηση με την οποία αντιμετωπιζόταν ο άνθρωπος ως οντότητα δεν ήταν παρά το αποτέλεσμα του αποχαλινωμένου υλισμού, στον οποίο θεμελιώνεται ο κομμουνισμός ειδικότερα, και η επαναστατική ιδεολογία γενικότερα. Η ομάδα μας διατυπώνει την ευχή η Βόρεια Κορέα να γνωρίσει στο άμεσο μέλλον την αληθινή ελευθερία, που αποτελεί αδιαπραγμάτευτη προϋπόθεση της ειρήνης.
<P>
Χαιρόμαστε ως εκ τούτου που οι σχέσεις ανάμεσα στις δύο Κορέες έχουν εδώ και λίγο καιρό βελτιωθεί. Η ειρηνευτική αυτή προσπάθεια αποτελεί μια τεράστια ελπίδα για χιλιάδες οικογένειες, χωρισμένες εδώ και μισό αιώνα. Οφείλουμε, στο μέτρο των δυνατοτήτων μας, να ενθαρρύνουμε την αλλαγή αυτή.
<P>
Δεν μπορούμε, ωστόσο, παρά να αποδοκιμάσουμε την εκπεφρασμένη στο ψήφισμα βούληση, να έχει η Ευρωπαϊκή Ένωση την ευθύνη για τη σύναψη σχέσεων με την κομμουνιστική Κορέα, υποκαθιστώντας τα κράτη μέλη. Μήπως θα πρέπει να υπενθυμίσουμε ότι οι διπλωματικές σχέσεις περιλαμβάνονται στα "βασιλικά" προνόμια κάθε κυρίαρχου κράτους; Κάθε κράτος είναι ελεύθερο να διατηρεί διπλωματικές σχέσεις με κάποιο άλλο κράτος. Κάθε έθνος θα πρέπει να διατηρεί την ελευθερία του να διεξάγει την εξωτερική πολιτική της επιλογής του, την πολιτική που ανταποκρίνεται καλύτερα στα πολιτικά και οικονομικά του συμφέροντα. Πολύ αμφιβάλλω, ωστόσο, αν διαθέτουν τα κοινοτικά μας όργανα, παραφουσκωμένα με σπουδαίες αλλά αναφομοίωτες αρχές, την ωριμότητα που απαιτεί ο ρεαλισμός αυτός.

<SPEAKER ID=130 NAME="Πρόεδρος">
Με αυτό ολοκληρώθηκαν οι ψηφοφορίες.
<P>
(Η συνεδρίαση διακόπτεται στις 13.35 και συνεχίζεται στις 15.00)

<CHAPTER ID=5>
Προτεραιότητες του Συμβουλίου εν όψει της συνόδου της Επιτροπής Ανθρωπίνων Δικαιωμάτων των Ηνωμένων Εθνών στη Γενεύη
<SPEAKER ID=131 NAME="Πρόεδρος">
Η ημερήσια διάταξη προβλέπει τις δηλώσεις του Συμβουλίου και της Επιτροπής σχετικά με τις προτεραιότητες του Συμβουλίου εν όψει της συνόδου της Επιτροπής Ανθρωπίνων Δικαιωμάτων των Ηνωμένων Εθνών στη Γενεύη.

<SPEAKER ID=132 NAME="Danielsson">
SV) Κύριε Πρόεδρε, αξιότιμα μέλη του Κοινοβουλίου και της Ευρωπαϊκής Επιτροπής, χαίρομαι για την ευκαιρία που μας δίνεται να συζητήσουμε στην αρχή της σουηδικής Προεδρίας αυτό το σημαντικό ζήτημα που αφορά τις προετοιμασίες για τη συνάντηση με την Eπιτροπή Aνθρωπίνων Δικαιωμάτων των Ηνωμένων Εθνών (Επιτροπή ΑΔ). Αναμφίβολα θα παρακολουθήσω με μεγάλη προσοχή τις απόψεις που θα ακουστούν κατά τη συζήτηση και θα σφυγμομετρήσω τις διαθέσεις σας, τις οποίες θα λάβω υπόψη κατά τις συζητήσεις που θα επακολουθήσουν με στόχο να καθοριστεί η θέση της ΕΕ.
<P>
Στόχος της Προεδρίας για την ετήσια σύνοδο είναι να υποστηρίξει η ΕΕ κοινές θέσεις και να καλέσει τις υποψήφιες χώρες να υποστηρίξουν την παρέμβαση της ΕΕ και να συμμετάσχουν στις εργασίες για την εκπόνηση ψηφίσματος αλλά και να επιτευχθεί στο μέτρο του δυνατού καθολική υποστήριξη στις προτάσεις της Ένωσης, που αφορούν φέτος κυρίως την κατάσταση στο Ιράν και την Τσετσενία. Για προφανείς λόγους δεν είναι ακόμα σαφές πώς θα διαμορφωθεί η συνέχιση που θα δοθεί στην ειδική σύνοδο της Επιτροπής ΑΔ για την κατάσταση στη Μέση Ανατολή η οποία έλαβε χώρα πέρυσι το φθινόπωρο. Το σίγουρο είναι πάντως ότι το ζήτημα αναμένεται να αποτελέσει ένα από τα σημαντικότερα θέματα που θα συζητηθούν στην φετινή σύνοδο και ότι η ΕΕ θα διαδραματίσει ένα πρωταγωνιστικό ρόλο.
<P>
Το Συμβούλιο ζήτησε πέρυσι το Μάρτιο να πραγματοποιηθεί μία αξιολόγηση του διαλόγου της ΕΕ με την Κίνα για τα ανθρώπινα δικαιώματα. Τα συμπεράσματα αναμένεται να υιοθετηθούν κατά τη συνεδρίαση του Συμβουλίου στα τέλη Ιανουαρίου. Σε αυτά ορίζονται οι στόχοι για το διάλογο και διευκρινίζονται οι μορφές υπό τις οποίες θα πρέπει να διεξαχθεί αυτός ο διάλογος καθώς και οι τακτικές αξιολογήσεις των αποτελεσμάτων αυτού.
<P>
Δεν είναι ακόμα σαφές εάν θα συζητηθεί ψήφισμα για την Κίνα στην φετινή σύνοδο. Η ΕΕ βρίσκεται σε στενή επαφή με τις ΗΠΑ, οι οποίες είχαν υποβάλει σχετική πρόταση πέρυσι. Το ίδιο ισχύει και για ένα άλλο σημαντικό ζήτημα στα πλαίσια της Επιτροπής ΑΔ, το ψήφισμα για την κατάσταση των ανθρωπίνων δικαιωμάτων στην Κούβα, του οποίου την ευθύνη ανέλαβαν πέρυσι η Τσεχική Δημοκρατία και η Πολωνία.
<P>
Μεταξύ των θεματικών ψηφισμάτων η ΕΕ θα αναλάβει περαιτέρω την ευθύνη για τα ψηφίσματα περί των δικαιωμάτων των παιδιών και τη θανατική ποινή. Η Επιτροπή ΑΔ θα αποφασίσει σχετικά με ορισμένα ψηφίσματα που αφορούν τα δικαιώματα των γυναικών, ψηφίσματα τα οποία ενδιαφέρουν έντονα την ΕΕ, παρ' όλο που δεν πρόκειται για κοινοτική πρωτοβουλία. Δεν είναι ακόμα σίγουρο ποιες προσπάθειες θα πρέπει να καταβάλει η ΕΕ σε σχέση με το ψήφισμα της Επιτροπής ΑΔ για την παγκόσμια διάσκεψη κατά του ρατσισμού, δεδομένου του ότι η συμμετοχή της ΕΕ στις προετοιμασίες για αυτή την παγκόσμια διάσκεψη θα αποτελέσουν αναμφίβολα μία από τις μεγαλύτερες προκλήσεις κατά το τρέχον εξάμηνο.
<P>
Το λεγόμενο ψήφισμα omnibus για τα δικαιώματα των παιδιών, το οποίο εκπονείται σε συνεργασία με την ομάδα των χωρών της Λατινικής Αμερικής, έχει δυστυχώς διευρυνθεί τόσο πολύ ώστε είναι σχεδόν αδύνατη η συζήτησή του. Για το λόγο αυτό η ΕΕ φιλοδοξεί να περιορισθεί το ψήφισμα και να επικεντρωθεί έτσι στην προοπτική των δικαιωμάτων. Η φιλοδοξία αυτή ενισχύεται από την επιθυμία να πραγματοποιήσουμε μία χρήσιμη συμβολή στις προετοιμασίες για την ειδική σύνοδο των Ηνωμένων Εθνών για τα παιδιά το Σεπτέμβριο του 2001.
<P>
Οι προσπάθειες κατά της θανατικής ποινής αποτελούν προτεραιότητα για την κοινή εξωτερική πολιτική της ΕΕ στον τομέα των ανθρωπίνων δικαιωμάτων, όπως δείχνουν μεταξύ άλλων οι κατευθυντήριες γραμμές της ΕΕ που υιοθετήθηκαν το 1998. Ένα σημαντικό στοιχείο στις προσπάθειες αυτές αποτελεί το ψήφισμα περί της θανατικής ποινής στην Επιτροπή ΑΔ. Φιλοδοξία μας είναι να επιτύχουμε φέτος κιόλας όσο το δυνατόν περισσότερη υποστήριξη προς το ψήφισμα αυτό.
<P>
Μία σημαντική προϋπόθεση για την ενεργό παρέμβαση της ΕΕ σε ζητήματα που αφορούν τα ανθρώπινα δικαιώματα είναι να υπάρχει καλή πρόσβαση στις σχετικές πληροφορίες. Στο σημείο αυτό οι αντιπροσωπείες των χωρών της ΕΕ και της Επιτροπής ανά τον πλανήτη παίζουν ένα σημαντικό ρόλο όσον αφορά τη συλλογή τέτοιων πληροφοριών. Αποφασιστικής σημασίας είναι η στενή συνεργασία με κάθε οργάνωση ξεχωριστά, καθώς και η συνεργασία με τις περιφερειακές οργανώσεις. Τελευταίο, αλλά όχι λιγότερο σημαντικό, η ΕΕ συνεχίζει να παρέχει κάθε δυνατή ενίσχυση στην Ύπατο Αρμοστεία του ΟΗΕ για τα ανθρώπινα δικαιώματα.

<SPEAKER ID=133 LANGUAGE="EN" NAME="Vitorino">
. (EN) Κύριε Πρόεδρε, κυρίες και κύριοι, εκ μέρους του συναδέλφου μου, του κ. Patten, ο οποίος χρειάστηκε να μεταβεί στη Μόσχα για μία συνάντηση, θα ήθελα να επαινέσω το Κοινοβούλιο για τη σημερινή συζήτηση, γιατί μας δίνει μία πολύτιμη ευκαιρία να ανταλλάξουμε απόψεις για την επικείμενη σύνοδο της Επιτροπής για τα Ανθρώπινα Δικαιώματα.
<P>
Είναι σημαντικό να ληφθούν υπόψη οι απόψεις του Κοινοβουλίου όσο η Ευρωπαϊκή Ένωση επεξεργάζεται τις θέσεις της για τα κύρια θέματα που θα συζητηθούν στη Γενεύη. Οι νέες θέσεις για τις πρωτοβουλίες της Γενεύης θα διαμορφωθούν οριστικά μόνο μετά από μακρές διαπραγματεύσεις, οι οποίες αποτελούν, φυσικά, αναπόσπαστο τμήμα της διαδικασίας.
<P>
Οι ΜΚΟ και άλλοι ορθά υπογραμμίζουν τη χρησιμότητα της συζήτησης και της εξονυχιστικής εξέτασης των θέσεων. Εκπρόσωποι της Προεδρίας, των υπηρεσιών της Ευρωπαϊκής Επιτροπής και πολλών κρατών μελών παρακολούθησαν μία συνάντηση της Ομάδας Επαφής για τα Ανθρώπινα Δικαιώματα η οποία έλαβε χώρα στις Βρυξέλλες στις 11 Ιανουαρίου. Ένα ευρύ φάσμα ΜΚΟ είχαν την ευκαιρία να εκθέσουν τις απόψεις τους σχετικά με καίριες εθνικές και θεματικές ανησυχίες και αυτή η συμβολή θα φανεί αναμφίβολα χρήσιμη στη διαδικασία των διαβουλεύσεων.
<P>
Η 56η σύνοδος της Επιτροπής για τα Ανθρώπινα Δικαιώματα του περασμένου έτους είχε αναπόφευκτα τα καλά και τα κακά της σημεία. Η υιοθέτηση του ψηφίσματος που κατέθεσε η Ευρωπαϊκή Ένωση για τη θανατική ποινή ήταν ένα ευπρόσδεκτο επίτευγμα. Η Ευρωπαϊκή Ένωση μπορεί να επαναλάβει αυτήν την κίνηση φέτος, δείχνοντας ότι το ζήτημα παραμένει ύψιστο μέλημα της.
<P>
Η σουηδική Προεδρία έδειξε γενικά ότι οι προσπάθειες που καταβάλλει η Ευρωπαϊκή Ένωση σε σχέση με τη θανατική ποινή θα συνεχιστούν και θα ενταθούν.
<P>
Η υιοθέτηση μιας πρότασης μη-δράσης για την Κίνα προκάλεσε απογοήτευση. Ορισμένα μέλη της Επιτροπής για τα Ανθρώπινα Δικαιώματα ψήφισαν ενάντια σε αυτήν την πρόταση, δείχνοντας ξεκάθαρα ότι το μόνο που εξυπηρετούν τέτοιες προτάσεις είναι να καταπνίγουν τη συζήτηση και να υπονομεύουν τον ίδιο το λόγο ύπαρξης της συνάντησης.
<P>
Όπως σημείωσα, οι αποφάσεις που αφορούν τα ψηφίσματα της ΕΕ για την 57η σύνοδο της Επιτροπής αυτού του χρόνου στη Γενεύη δεν έχουν οριστικοποιηθεί, πράγμα που είναι συνηθισμένο σε αυτό το στάδιο της διαδικασίας.
<P>
Η Προεδρία και τα κράτη-μέλη εξετάζουν την κατάσταση σε αρκετές χώρες, λαμβάνοντας υπόψη, όπου απαιτείται, τις πληροφορίες των ειδικών εισηγητών των Ηνωμένων Εθνών και τα άλλα διαθέσιμα στοιχεία.
<P>
Θα αποτολμήσω κάποια σύντομα σχόλια για ορισμένα ζητήματα ενδιαφέροντος που είτε αποτελέσουν μέρος μίας πρωτοβουλίας της ΕΕ είτε όχι, θα αποτελέσουν οπωσδήποτε θέμα συζήτησης για όσους λάβουν χώρα στην 57η σύνοδο της Επιτροπής.
<P>
Παραμένουν οι γνωστές ανησυχίες για την Κίνα, ανησυχίες που εξακολουθούν να ακούγονται στο πλαίσιο του διαλόγου ΕΕ-Κίνας. Μεταξύ των θετικών εξελίξεων των τελευταίων μηνών συγκαταλέγεται η υπογραφή ενός μνημονίου συμφωνίας για τα ανθρώπινα δικαιώματα με τον Ύπατο Αρμοστή των Ηνωμένων Εθνών τον περασμένο Νοέμβριο.
<P>
Ωστόσο, είναι ουσιώδες ο διάλογος να οδηγήσει σε συγκεκριμένες αλλαγές, ένα σημείο που επανέλαβε η Ευρωπαϊκή Ένωση στη Γενεύη πέρυσι. Με αυτό κατά νου, ο διάλογος για τα ανθρώπινα δικαιώματα με την Κίνα αποτελεί σήμερα αντικείμενο μιας άσκησης αξιολόγησης που θα οδηγήσει στην υιοθέτηση συμπερασμάτων στο Συμβούλιο Γενικών Υποθέσεων τον Ιανουάριο. Αυτά θα αποτελέσουν τη βάση για τη συνέχιση του διαλόγου με εποικοδομητικό τρόπο που να έχει και νόημα.
<P>
Όσο αφορά στο Ιράν, το ψήφισμα που υιοθετήθηκε κατά την 55η σύνοδο της Γενικής Συνέλευσης στη Νέα Υόρκη χαιρέτισε τις θετικές αλλαγές που μεσολάβησαν σε αυτήν τη χώρα. Ωστόσο, σημείωσε επίσης, με ανησυχία, τις συνεχιζόμενες δυσκολίες σχετικά με τον περιορισμό των ελευθεριών, τη χρήση των εκτελέσεων και των βασανιστηρίων και τις διακρίσεις κατά των θρησκευτικών μειονοτήτων και των γυναικών.
<P>
Η προσωρινή έκθεση που υποβλήθηκε στη Γενική Συνέλευση τον περασμένο Σεπτέμβριο από τον κ. Copithorne, τον ειδικό αντιπρόσωπο, αντικατόπτριζε την ανάγκη αναζωογόνησης της διαδικασίας για την βελτίωση των ανθρωπίνων δικαιωμάτων. Η πρόσβαση του ειδικού αντιπροσώπου παραμένει, φυσικά, ένα κεντρικό μέλημα.
<P>
Τέλος, ως θεματική ανησυχία, τα ζητήματα των παιδιών θα προσελκύσουν δικαίως μεγάλη προσοχή φέτος, αν μη τι άλλο στην ειδική σύνοδο της Γενικής Συνέλευσης των Ηνωμένων Εθνών που έχει προγραμματιστεί για το Σεπτέμβριο. Έχοντας αυτό υπόψη, η Ευρωπαϊκή Ένωση θα συνεχίσει να διαδραματίζει ενεργό ρόλο στο ψήφισμα για τα δικαιώματα των παιδιών στη Γενεύη και, όπως και το περασμένο έτος, θα ζητήσει τη χρήσιμη συνεργασία των χωρών της Λατινικής Αμερικής και της Καραϊβικής.

<SPEAKER ID=134 LANGUAGE="EN" NAME="Bethell">
Κύριε Πρόεδρε, θα ήθελα να συγχαρώ τον Προεδρεύοντα και τον Επίτροπο για τις παρατηρήσεις τους. Ιδιαίτερα για ό,τι είπαν για τη θανατική ποινή και την κατάσταση στην Κίνα και το Ιράν.
<P>
Λυπάμαι μόνο που η λέξη Ρωσία δεν αναφέρθηκε από κανέναν γιατί μου φαίνεται ότι η κατάσταση στη Ρωσία είναι ανησυχητική. Αυτό είναι κάτι που πρέπει να το εξετάσει η Επιτροπή, ιδίως εάν πρόκειται να επιδιώξουμε μία ικανοποιητική κατάσταση των ανθρωπίνων δικαιωμάτων στην Ευρώπη συνολικά. Με λίγη τύχη θα βρούμε τον κατάλληλο χρόνο και ο κ. Patten θα μπορέσει να θέσει ορισμένα ερωτήματα στον Ρώσο Πρόεδρο.
<P>
Η στιγμή είναι ιδιαίτερα επίκαιρη για να θέσουμε το ζήτημα, γιατί έχουν περάσει σχεδόν δέκα χρόνια από την κατάρρευση της Σοβιετικής Ένωσης. Εκείνη την εποχή, είχαμε πολλές ελπίδες ότι η Ευρώπη θα γινόταν μία ευνοϊκή ζώνη για τα ανθρώπινα δικαιώματα αλλά βέβαια τα πράγματα ποτέ δεν εξελίσσονται όπως ακριβώς ελπίζει κανείς. Η κατάσταση, ιδιαίτερα στη Λευκορωσία, επιδεινώθηκε δραματικά και στα Βαλκάνια σημειώθηκαν οι πλέον φριχτοί εμφύλιοι πόλεμοι και σφαγές μαζικής κλίμακας.
<P>
Πρέπει να συγχαρούμε τους εαυτούς μας στην Ευρώπη για κάποιο βαθμό προόδου αλλά δεν έγιναν αρκετά. Είμαι ιδιαίτερα ευτυχής με ό,τι συνέβη στην Πολωνία, την Ουγγαρία και τη Δημοκρατία της Τσεχίας. Η κατάσταση των ανθρωπίνων δικαιωμάτων σε αυτές τις χώρες βελτιώθηκε δραματικά, το ίδιο και στις Βαλτικές Χώρες, με την οικοδόμηση ενός μικτού οικονομικού συστήματος. Μερικοί δεν το βλέπουν αυτό ως ανθρώπινο δικαίωμα αλλά εγώ πιστεύω ότι στην πραγματικότητα είναι τέτοιο και αντιπροσωπεύει άλλο ένα βήμα που πρέπει να χαιρετίσουμε.
<P>
Συγκινούμαι πολύ βαθιά κάθε καλοκαίρι, όταν βλέπω στα παραθεριστικά κέντρα της Μεσογείου και άλλων περιοχών μεγάλους αριθμούς παραθεριστών από την ανατολική και κεντρική Ευρώπη, συμπεριλαμβανόμενης της Ρωσίας, να παραθερίζουν όπως παραθερίζαμε εμείς επί πολλές δεκαετίες. Ο κύριος στόχος της εξωτερικής πολιτικής, όπως έλεγε ο Ernest Bevin, ο Βρετανός Υπουργός Εξωτερικών, είναι να επιτρέπει στους πολίτες να ταξιδεύουν με την ελάχιστη γραφειοκρατική παρεμβολή και ενόχληση.
<P>
Ωστόσο, νομίζω ότι πρέπει να αναφέρω δυο-τρία από τα ιδιαίτερα προβλήματα της Ρωσίας. Για το ένα από αυτά έχω δεδηλωμένο συμφέρον. Πρόκειται συγκεκριμένα για το ζήτημα της Media-Most και το εναλλακτικό τηλεοπτικό σύστημα της Ρωσίας. Ελπίζω ότι ο κ. Patten είναι καλά ενημερωμένος για το θέμα της κράτησης του προέδρου της Media-Most, του κ. Vladimir Gusinsky. Παραδόξως, κρατείται στο σπίτι του κοντά στη Μάλαγα, στην Ισπανία. Το βρίσκω περίεργο που η ισπανική αστυνομία ικανοποιεί ένα αίτημα της πρώην KGB με αυτόν τον τρόπο.
<P>
Ο πόλεμος της πολιτικής διαφωνίας συνεχίζεται από τον κ. Πούτιν. Φαίνεται ότι δεν έχει αίσθηση του χιούμορ. Δεν του αρέσει να βλέπει τον εαυτό του στην τηλεόραση ενσαρκωμένο από ένα φασουλή που λέει αστεία εις βάρος του. Φαίνεται ότι δεν αρμόζει στον πρόεδρο της Ρωσίας να διακωμωδείται κατ' αυτόν τον τρόπο και γι' αυτό δεν το ανέχεται. Πρόκειται για μία πολύ δυσάρεστη βεντέτα που γίνεται ακόμη πιο δυσάρεστη από το γεγονός ότι η μία πλευρά χαίρει της υποστήριξης του Προέδρου της Ρωσίας. Αυτό δεν είναι ικανοποιητικό και ελπίζω ότι θα συζητηθεί κατά τη διάρκεια της επίσκεψης του κ. Patten.
<P>
Πολύ σύντομα, τα άλλα σημεία που θα αναφέρω σχετικά με τη Ρωσία είναι η κατάσταση του ρωσικού στρατού, ιδίως στην Τσετσενία, αλλά και στο εσωτερικό της χώρας, γιατί ο ρωσικός στρατός φημίζεται στις μέρες μας για τη σκληρότητα την οποία επιδεικνύει και ιδίως για τη μεταχείριση των νέων κληρωτών στρατιωτών. Ακόμη, παρακολουθώ με ανησυχία τον τελευταίο χρόνο την τάση των σημερινών ηγετών της Ρωσίας - πολλοί από αυτούς είναι πρώην KGB γιατί διορίστηκαν από έναν πρώην συνταγματάρχη της KGB - είναι λιγάκι πολεμοχαρείς όταν συλλαμβάνουν αποκαλούμενους Βρετανούς, Αμερικανούς και Ρώσους κατασκόπους. Αυτό είναι πραγματικά κάτι εντελώς περιττό στο μεταψυχροπολεμικό κλίμα, θα έλεγα.
<P>
Έτσι, με αυτές τις επιφυλάξεις, συγχαίρω τον Επίτροπο και τον Προεδρεύοντα και προσβλέπω σε μία βελτίωση των ανθρωπίνων δικαιωμάτων μέσα στο επόμενο έτος.

<SPEAKER ID=135 LANGUAGE="EN" NAME="Cashman">
Κύριε Πρόεδρε, το περασμένο έτος παρέστην στην 56η σύνοδο της Επιτροπής Ανθρωπίνων Δικαιωμάτων του ΟΗΕ στη Γενεύη και την περασμένη εβδομάδα παρακολούθησα την Ομάδα Επαφής για τα Ανθρώπινα Δικαιώματα: πολύ περισσότερα πρέπει να γίνουν και, αν μη τι άλλο, η κατάσταση επιδεινώνεται σε ολόκληρο τον κόσμο.
<P>
Η προαγωγή και προάσπιση των ανθρωπίνων δικαιωμάτων αποτελεί ύψιστη προτεραιότητα για την Ευρωπαϊκή Ένωση και παραμένει μία από τις θεμελιώδεις αρχές της Ένωσης. Πιστεύω, μάλιστα, πως η έννοια των ανθρωπίνων δικαιωμάτων πρέπει να διέπει ό,τι κάνουμε στο όνομα της δημοκρατίας γιατί η άσχημη κατάσταση των ανθρωπίνων δικαιωμάτων συχνά προκαλείται ή οξύνεται από την απουσία δημοκρατίας και από αναποτελεσματικές και διεφθαρμένες κυβερνητικές δομές. Τα ανθρώπινα δικαιώματα δεν υπάρχουν στο κενό, ούτε θα πρέπει να εξετάζονται απόλυτα. Αποτελούν τα θεμελιώδη δικαιώματα όλων των ανθρώπων ανεξάρτητα από το ποιοι είναι, πού γεννήθηκαν ή ποιοι είναι οι γονείς τους. Ωστόσο, ακόμη και τη στιγμή που μιλούμε σε αυτήν την αίθουσα, τα ανθρώπινα δικαιώματα ανδρών, γυναικών και παιδιών παραβιάζονται.
<P>
Γι' αυτόν το λόγο, το Συμβούλιο και τα κράτη μέλη πρέπει να εργαστούν προς την κατεύθυνση της παγκόσμιας επικύρωσης των κυριότερων διεθνών συνθηκών για τα ανθρώπινα δικαιώματα σε όλες τις χώρες, ιδίως της Διεθνούς Σύμβασης για τα Αστικά και Πολιτικά Δικαιώματα, της Σύμβασης για τα Οικονομικά, Κοινωνικά και Πολιτιστικά Δικαιώματα, της Σύμβασης για την Αρση κάθε Μορφής Διακρίσεων κατά των Γυναικών, της Σύμβασης για τα Δικαιώματα του Παιδιού, που αναφέρθηκε ήδη, της Σύμβασης για την Αρση κάθε μορφής Φυλετικών Διακρίσεων και της εξαιρετικά σημαντικής Σύμβασης εναντίον των βασανιστηρίων. Ζητούμε επίσης να ληφθούν άμεσα μέτρα για την προστασία των ομοφυλόφιλων από την ταπείνωση και την απάνθρωπη μεταχείριση στις οποίες εξακολουθούν να υποβάλλονται: λόγω της σεξουαλικότητάς τους εξακολουθούν να αντιμετωπίζουν την ποινή του θανάτου σε πολλά μέρη του κόσμου.
<P>
Καλούμε επίσης την ΕΕ να στηρίξει τον Ύπατο Αρμοστή του ΟΗΕ για τα Ανθρώπινα Δικαιώματα και τους άλλους διεθνείς οργανισμούς και τις ΜΚΟ στον αγώνα τους κατά της καταστολής των ανεξάρτητων μέσων ενημέρωσης που ήδη ανέφερε ο λόρδος Bethell και της καταστολής των δημοσιογράφων και των συγγραφέων και να παροτρύνει όλα τα κράτη να σταματήσουν τη λογοκρισία, να προστατεύσουν το δικαίωμα πρόσβασης στα επίσημα στοιχεία και να παύσουν τους περιορισμούς πρόσβασης στη σύγχρονη τεχνολογία πληροφοριών, συχνά σωτήρια για τους κατεσταλμένους.
<P>
Καλούμε επίσης το Συμβούλιο και την Επιτροπή του ΟΗΕ για τα Ανθρώπινα Δικαιώματα να στηρίξουν πλήρως τη σύνταξη της Διεθνούς Σύμβασης για την Προστασία Όλων των Ατόμων από την Καταναγκαστική Εξαφάνιση. Και γι' άλλη μια φορά, όχι μάταια ελπίζω, ζητούμε την κατάργηση της θανατικής ποινής.
<P>
Οι χώρες μπορούν, πρέπει και θα κατονομάζονται και θα καταγγέλλονται αλλά πρέπει το Σώμα, μαζί με το Συμβούλιο και την Επιτροπή του ΟΗΕ, να διπλασιάσει τις προσπάθειές του για να διασφαλίσει ότι άντρες, γυναίκες και παιδιά γεννιούνται ίσοι και ότι μπορούν να ζήσουν ως ίσοι απολαμβάνοντας τις θεμελιώδεις ελευθερίες των ανθρωπίνων δικαιωμάτων. Αυτό είναι το μήνυμα που πρέπει να μεταφέρει το Σώμα στη σύνοδο της Επιτροπής του ΟΗΕ για τα Ανθρώπινα Δικαιώματα στη Γενεύη και ελπίζω ότι όλα τα μέλη του Σώματος θα στηρίξουν έναν τέτοιο σκοπό.

<SPEAKER ID=136 NAME="Malmstrφm">
SV) Κύριε Πρόεδρε, κύριε πρόεδρε του Συμβουλίου, κύριε επίτροπε, η Ευρωπαϊκή Ένωση αποτελεί μία σημαντική κοινότητα αξιών η οποία υποστηρίζει τη δημοκρατία, τον ανθρωπισμό και τα ανθρώπινα δικαιώματα. Στη βάση αυτή στηρίζουμε τις εσωτερικές μας εργασίες αλλά και την εξωτερική μας πολιτική. Η ΕΕ ακολουθεί μία σωστή πολιτική από πολλές απόψεις όσον αφορά τα ανθρώπινα δικαιώματα, δεν διαθέτει ωστόσο μία συνεκτική και συνεπή στρατηγική για το πώς θα πραγματοποιηθούν οι προσπάθειες για την προώθηση αυτών των αρχών. Τα διάφορα όργανα της Ένωσης δεν συντονίζονται πάντοτε, η παρακολούθηση και η ανάλυση παρουσιάζουν ελλείψεις, γεγονός που μειώνει βέβαια την επιρροή μας.
<P>
Για τη σύνοδο της Γενεύης προσβλέπω εγώ και η ομάδα των Φιλελευθέρων σε μία ισχυρή και ενωμένη Ευρώπη η οποία θα υποστηρίξει με αποφασιστικότητα διάφορα ζητήματα. Χαίρομαι για τις φιλοδοξίες που εξέφρασε η σουηδική Προεδρία σήμερα στο Κοινοβούλιο.
<P>
Χαίρομαι που το Συμβούλιο υποστηρίζει το ψήφισμα για τη θανατική ποινή, για τα δικαιώματα των παιδιών και των γυναικών. Θα ήθελα επίσης να καλέσω το Συμβούλιο εκ μέρους της ομάδας των Φιλελευθέρων να υποστηρίξει την εκπόνηση πρωτοκόλλου στη σύμβαση κατά των βασανιστηρίων και να υποστηρίξει μία νέα διεθνή σύμβαση για τους αγνοούμενους. Θα πρέπει να τεθεί επίσης και το ζήτημα των προσφύγων.
<P>
Παραβιάσεις των ανθρωπίνων δικαιωμάτων διαπράττονται σε πολλές χώρες. Κάτι τέτοιο θα πρέπει να καταδικάζεται πάντοτε, ακόμη και όταν αυτές συμβαίνουν στις χώρες της ΕΕ. Σε ορισμένες χώρες η κατάσταση είναι ωστόσο εξαιρετικά ανησυχητική. Θα ήθελα πραγματικά να απευθύνω έκκληση στο Συμβούλιο να καταβάλει προσπάθειες προκειμένου να υπάρξει ένα ψήφισμα για την Κίνα, όπου οι επιθέσεις κατά κινέζων πολιτών πολλαπλασιάζονται διαρκώς, ιδιαίτερα κλιμακώνεται η βία κατά των οπαδών του Falungong.
<P>
Ο πρόεδρος του Συμβουλίου αναφέρθηκε στο Ιράν και την Τσετσενία. Θα ήθελα επίσης να προστεθεί η Σαουδική Αραβία, η Κολομβία, η Ινδονησία και το Αφγανιστάν. Και σε αυτά τα κράτη η κατάσταση είναι εξαιρετικά ανησυχητική.
<P>
Τόσο ο ΟΗΕ όσο και η ΕΕ αποτελούν μία ισχυρή φωνή στο διεθνή διάλογο. Πολλές χώρες τείνουν ευήκοον ους και λαμβάνουν στα σοβαρά τα μηνύματα που έρχονται από τις "Βρυξέλλες" . Μπορούμε να αξιοποιήσουμε αυτή την κατάσταση προκειμένου να παίξουμε έναν ενεργό ρόλο υπέρ των ανθρωπίνων δικαιωμάτων. Εκ μέρους μας απαιτείται συνέπεια, θάρρος και μία καλύτερα διαρθρωμένη στρατηγική. Ελπίζω ότι η σουηδική Προεδρία θα συμβάλει στη διατύπωση μίας τέτοιας στρατηγικής, όχι μόνο στα πλαίσια της Γενεύης, αλλά και στο μέλλον ως ένα αυτονόητο μέρος της εξωτερικής πολιτικής της Ευρωπαϊκής Ένωσης.

<SPEAKER ID=137 LANGUAGE="FI" NAME="Wuori">
Κύριε Πρόεδρε, τα ανθρώπινα δικαιώματα αποτελούν αναπόσπαστο στοιχείο των θεμελιωδών αξιών και του δικαίου της Ένωσης. Παρά τη διαφορετική βαρύτητα που τους αποδίδεται, έχουν επίσης παγκόσμια ισχύ. Ωστόσο, η ΕΕ δεν έχει στρατηγική για τα ανθρώπινα δικαιώματα, καθώς την ευθύνη για αυτά τη φέρουν πρωτίστως τα κράτη μέλη. Εφόσον δεν υπάρχει στρατηγική, η τακτική μετατρέπεται σε στρατηγική. Όσον αφορά τα ανθρώπινα δικαιώματα, αυτό σημαίνει ότι η πολιτική σκοπιμότητα ενδέχεται να υπαγορεύει πού και πότε κάθε φορά επεμβαίνουμε όταν αυτά παραβιάζονται. Μέχρι ενός σημείου αυτό είναι αναπόφευκτο.
<P>
Μια κοινότητα σαν την ΕΕ που θεμελιώνεται στον σεβασμό και την υπεράσπιση των ανθρωπίνων δικαιωμάτων θα πρέπει, ωστόσο, να είναι ικανή να υιοθετήσει μια πιο συνεπή και πιο αποφασιστική πολιτική για τα ανθρώπινα δικαιώματα από ό,τι έχουν σήμερα τα πράγματα. Θα ήταν ευκταίο να έχει η Ένωση μια κοινή φωνή στον σημαντικό αυτό χώρο. Γι' αυτό είναι ευπρόσδεκτο το ότι έχουμε σήμερα, αρκετά νωρίτερα και εκ των προτέρων, την ευκαιρία να συζητήσουμε για τις προτεραιότητες του Συμβουλίου στην επικείμενη σύνοδο της Επιτροπής Ανθρωπίνων Δικαιωμάτων των Ηνωμένων Εθνών.
<P>
Οι παραβιάσεις των ανθρωπίνων δικαιωμάτων θα πρέπει να λαμβάνονται σοβαρά υπόψη και σε άλλες περιστάσεις και όχι μόνο όταν χρειάζεται άλλοθι για πολιτικές ενέργειες. Τα ανθρώπινα δικαιώματα έχουν απόλυτη αξία, η οποία συγχέεται όταν γίνεται χρήση τους ως μέσου για άλλους, ίσως και καθαυτό νόμιμους σκοπούς, σε μεμονωμένες περιπτώσεις. Ή όταν αποσιωπούνται ακόμη και οι κατάφωρες παραβιάσεις τους είτε για λόγους εμπορικής πολιτικής είτε για άλλους λόγους. Η τάση αυτή παρατηρείται επίσης στον τρόπο που αντιμετωπίζουμε τα θέματα που αναγράφονται στο πρόγραμμα εργασίας της Επιτροπής Ανθρωπίνων Δικαιωμάτων του ΟΗΕ, τόσο σε επίπεδο περιφέρειας και κράτους όσο και ως προς τα θέματα ουσίας. Επί παραδείγματι, η καταστολή της ελευθερίας του λόγου ή τα βασανιστήρια και η ατιμωρησία, ενάντια στα οποία προσφάτως διεξήγαγε εκστρατεία η Διεθνής Αμνηστία, θα άξιζε να καταστούν αντικείμενο εκτενέστερης εξέτασης.
<P>
Συνεπώς οι ad hoc δράσεις δεν αρκούν, όμως τα ανθρώπινα δικαιώματα δεν θα πρέπει επίσης να αποτελούν μόνον το πανταχού παρόν γλυκαντικό της ρητορικής, ένα είδος πολιτικού NutraSweet χωρίς πραγματικό πρακτικό αποτέλεσμα. Για να μπορέσει να ακουστεί καλύτερα και πιο ευδιάκριτα η φωνή της ΕΕ, θα πρέπει να βρει ανόθευτα τη δική της συνεπή γραμμή και να εδραιώσει το έργο της στο πεδίο αυτό. Γι' αυτό και θα πρέπει να τονώσουμε τη συνεργασία μεταξύ των θεσμικών οργάνων και να ενισχύσουμε ιδιαιτέρως τον ρόλο του Ευρωπαϊκού Κοινοβουλίου. Πάνω απ' όλα θα πρέπει και εμείς εδώ στο Κοινοβούλιο να δραστηριοποιηθούμε και να εκπληρώσουμε τις δικές μας ρητορικές δεσμεύσεις. Αυτό προϋποθέτει επίμονη και συστηματική προσήλωση στο έργο υπέρ των ανθρωπίνων δικαιωμάτων, ακόμη και όταν αυτό δεν σχετίζεται άμεσα με οφέλη που μπορούμε να αποκομίσουμε ή με τα επίκαιρα γεγονότα των μέσων ενημέρωσης. Πρέπει να εντείνουμε την εκπόνηση εκθέσεων και την παρακολούθηση, πράγμα το οποίο απαιτεί εκτός από καλή θέληση και επαρκείς πόρους και διπλωματική ετοιμότητα. Οι μη κυβερνητικές οργανώσεις και οι κοινωνίες των πολιτών προσφέρουν αναντικατάστατη βοήθεια. Αυτές μπορούν επίσης να εμφυσήσουν νέα πνοή στον στεγανό χώρο, όπου πολυπραγμονούμε υπερβολικά ως όμηροι των στενών συμφερόντων της ημέρας.

<SPEAKER ID=138 LANGUAGE="DA" NAME="Frahm">
 Κύριε Πρόεδρε, κ. Vitorino, κύριε προεδρεύοντα του Συμβουλίου όταν πρόκειται να προβούμε σε ψήφισμα για ένα θέμα όπως τα ανθρώπινα δικαιώματα υπάρχουν φυσικά δύο δυνατότητες: μπορούμε να αναφέρουμε τις αρχές και να μην ασχοληθούμε με τους τομείς, ή να πράξουμε όπως πράξαμε, ήτοι να αναφέρουμε κάποιους τομείς και να διατρέξουμε τον κίνδυνο να ξεχάσουμε κάποιους. Σε αυτό θα αναφερθώ στην ομιλία μου, μεταξύ άλλων. Πρώτα όμως θέλω να πω ότι χαίρομαι απίστευτα που έγινε κάτι με την κατάσταση στην Κίνα και θα στηρίξω πολύ ένθερμα τις τροπολογίες που υποβλήθηκαν. Ίσως θα έπρεπε να υπήρχε και κάτι σχετικά με την κατάσταση που αφορά τη θρησκευτική ελευθερία της σέκτας των Φαλούν Γκονγκ, αλλά δυστυχώς δεν υπάρχει. Υπάρχει ωστόσο ιδιαίτερα έντονη κριτική, πράγμα για το οποίο χαίρομαι πολύ. Χαίρομαι επίσης που αναφέρεται η Τσετσενία. Θεωρώ ότι είναι μια περιοχή στην οποία δεν εστιάζουμε επαρκώς την προσοχή μας. Είναι μια περιοχή που μπορεί να αποδειχθεί ότι θα εξελιχθεί σε μια πυριτιδαποθήκη για την πολιτική ασφάλειας στην ευρύτερη περιοχή και φυσικά και στη δική μας.
<P>
Υπάρχουν ορισμένοι τομείς στους οποίους θεωρώ ότι δόθηκε ελάχιστη προτεραιότητα. Η σουηδική Προεδρία λέει ότι θα δώσει υψηλή προτεραιότητα στις προσπάθειες για την κατάργηση της θανατικής ποινής. Χαίρομαι πραγματικά πάρα πολύ για αυτό και συμφωνώ απόλυτα ότι είναι ένας τομέας στον οποίο πρέπει να δώσουμε ύψιστη προτεραιότητα. Επί τη ευκαιρία, θα ήθελα να επιστήσω την προσοχή σας στους αποκαλούμενους "φίλους" μας. Θεωρώ ότι πρέπει να επικεντρώσουμε την προσοχή μας στην κατάσταση που επικρατεί στις ΗΠΑ. Μετά τις αμερικανικές προεδρικές εκλογές, ο αριθμός των θανατικών ποινών θα χτυπήσει νέα ρεκόρ. Η κατάσταση έχει ως εξής: υπάρχουν άνθρωποι που περιμένουν να εκτελεστούν στις ΗΠΑ, για τους οποίους είμαστε απολύτως πεπεισμένοι ότι δεν πέρασαν από δίκαια δίκη και οι οποίοι δεν είναι σε θέση να περάσουν από δίκαια δίκη, εκτός εάν λάβουν βοήθεια από έξω, αφού το ίδιο το σύστημα δεν το πράττει από μόνο του. Θεωρώ επίσης ότι πρέπει να θυμηθούμε έναν άλλον από τους "φίλους" μας, ήτοι την υποψήφια χώρα Τουρκία, την οποία ούτε καν αναφέρουμε σε τούτο το ψήφισμα. Είναι πρόβλημα ότι συνεχίζουμε να έχουμε τόσο κοντά μας μια χώρα που δεν θέλει να καταργήσει τη θανατική ποινή, η οποία δεν θέλει να καθιερώσει κοινά δημοκρατικά δικαιώματα για τις εθνικές μειονότητες και η οποία δεν έχει ακόμη θέσει υπό έλεγχο τις μεθόδους που χρησιμοποιεί η αστυνομία της ούτε στον δρόμο ούτε στις φυλακές. Η Τουρκία δεν σέβεται τη σύμβαση για την καταπολέμηση των βασανιστηρίων. Τους ανθρώπους που διαφεύγουν από χώρες τέτοιου είδους δεν τους βοηθάμε ιδιαίτερα με το να χτίζουμε το φρούριο Ευρώπη και επιτρέψτε μου εν κατακλείδι να πω το εξής στη σουηδική Προεδρία: Να θυμάστε ότι δεν θα βελτιώσουμε την κατάσταση των ανθρώπων που έχουν πάρει τον δρόμο της προσφυγιάς με το να χτίζουμε ένα φρούριο Ευρώπη γύρω μας.

<SPEAKER ID=139 LANGUAGE="FR" NAME="Dupuis">
Κύριε Πρόεδρε, κύριε Προεδρεύοντα του Συμβουλίου, κύριε Επίτροπε, αγαπητοί συνάδελφοι, θεωρώ ότι οι ενδείξεις των συναδέλφων είναι σαφείς. Η κ. Malmstrφm και η κ. Frahm αναφέρθηκαν στην Κίνα Ο λόρδος Bethell μίλησε για την Τσετσενία.
<P>
Κάνετε ωστόσο λόγο, κύριε Προεδρεύοντα του Συμβουλίου, για συναινετική θέση της Ένωσης. Γνωρίζουμε εκ πείρας ότι η συναινετική θέση της Ένωσης είναι το μέσο που επινοήσατε για να μην λάβετε καμία σοβαρή θέση στη Γενεύη. Πήραμε άλλη μια γεύση πέρσι, όταν η Ένωση κρυβόταν ως την τελευταία στιγμή πίσω από τις Ηνωμένες Πολιτείες, πίσω από άλλες χώρες, για να μην αναλάβει καμία σοβαρή πρωτοβουλία ούτε για την Τσετσενία, ούτε την Λαϊκή Δημοκρατία της Κίνας.
<P>
Φοβούμαι δυστυχώς ότι και φέτος το κόμμα μου, το ριζοσπαστικό κόμμα, θα περιλαμβάνεται μεταξύ των ελαχίστων, μαζί με τον Wei Jinsheng και ορισμένους άλλους, που θα υπερασπιστεί το ζήτημα των ανθρωπίνων δικαιωμάτων στην Κίνα και στο Θιβέτ, που θα προβάλει το ζήτημα της Τσετσενίας, και ότι το Συμβούλιο και η Ένωση, την οποία το Συμβούλιο εκπροσωπεί, θα λάμψουν και πάλι δια της απουσίας τους στα Ηνωμένα Έθνη. Θα επεξεργαστείτε το ζήτημα της θανατικής ποινής, γνωρίζετε όμως πολύ καλά ότι το ζήτημα της θανατικής ποινής αφορά σήμερα τη Γενική Συνέλευση των Ηνωμένων Εθνών και την Επιτροπή Ανθρωπίνων Δικαιωμάτων, οπότε θα επικαλεστείτε για άλλη μια φορά με τρόπο - συγχωρήστε μου την έκφραση - κάπως υποκριτικό τις μείζονος σπουδαιότητας αρχές.

<SPEAKER ID=140 LANGUAGE="NL" NAME="Van Hecke">
Κύριε Πρόεδρε, στις προηγούμενες συζητήσεις που πραγματοποιήσαμε σχετικά με την κατάσταση των ανθρωπίνων δικαιωμάτων υποστήριζα διαρκώς ότι η Ευρωπαϊκή Ένωση πρέπει να δρα με περισσότερο προληπτικό και άμεσο τρόπο. Εκπλήσσομαι λοιπόν κατά κάποιο τρόπο που τόσο η Προεδρία όσο και η Επιτροπή, στην εισαγωγή που έκαναν πριν λίγο, δεν αναφέρθηκαν καθόλου στην κατάσταση των ανθρωπίνων δικαιωμάτων στην Αφρική.
<P>
Αυτός είναι και ο λόγος για τον οποίο θα ήθελα αρχίζοντας να επιστήσω την προσοχή σε μια πολύ επίκαιρη κατάσταση που ενδέχεται να έχει ιδιαίτερα εκρηκτικό χαρακτήρα όσον αφορά τα ανθρώπινα δικαιώματα και αναφέρομαι στην κατάσταση στο Κονγκό μετά την επίθεση κατά του Προέδρου Kabila. Παρά τις συγκεχυμένες και συχνά αντιφατικές πληροφορίες που έχουμε, σιγά σιγά γίνεται σαφές ότι υπάρχει κίνδυνος να προκύψει κενό εξουσίας στην Kινσάσα. Γι' αυτό και έχει ιδιαίτερη σημασία να απευθύνουμε άμεση έκκληση στους νέους ιθύνοντες να καταβάλουν κάθε δυνατή προσπάθεια για να διατηρηθεί η ηρεμία και η γαλήνη στην Kινσάσα και να γίνουν σεβαστά τα ανθρώπινα δικαιώματα.
<P>
Ταυτόχρονα, πιστεύω ότι πρέπει να απευθύνουμε έντονη έκκληση σε όλες τις χώρες που συμμετέχουν άμεσα ή έμμεσα στη διένεξη να μην αναμειχθούν με τη σημερινή εσωτερική κρίση. Εάν οι γειτονικές χώρες δεν τηρήσουν συγκρατημένη στάση, η κρίση μπορεί να κλιμακωθεί περαιτέρω με όλες τις σχετικές συνέπειες. Παρεμπιπτόντως, πρέπει οπωσδήποτε να επαναληφθεί η ειρηνευτική διαδικασία της Lusaka για να μπορέσει να αρχίσει ο διάλογος στον Κονγκό με τη συμμετοχή όλων των ενδιαφερόμενων. Θα ήθελα να επιστήσω την προσοχή στη γενοκτονία του 1994 στη Ρουάντα, κατά την οποία η διεθνής κοινότητα υποχρεώθηκε να κοιτάζει άπραγη τη σφαγή εκατοντάδων χιλιάδων ανθρώπων, και θα ήθελα να καλέσω την Ευρωπαϊκή Ένωση να τηρήσει μια πιο δυναμική και άγρυπνη στάση, μαζί με τον ΟΗΕ, για την Κεντρική Αφρική.
<P>
Έρχομαι τώρα στην ημερήσια διάταξη της Επιτροπής Ανθρωπίνων Δικαιωμάτων των Ηνωμένων Εθνών στη Γενεύη. Παρά τις πολλές συμβάσεις και συμφωνίες που έχουν συναφθεί, τα δικαιώματα των γυναικών, των παιδιών και άλλων ευάλωτων ομάδων εξακολουθούν να υφίστανται μαζικές παραβιάσεις. Η μία στις τρεις γυναίκες στον κόσμο είναι θύμα σωματικής βίας. 50 εκατομμύρια παιδιά εργάζονται κάτω από απαράδεκτες συνθήκες ενώ κάθε χρόνο 2 εκατομμύρια κορίτσια κάτω των 15 ετών υποχρεούνται να εκδίδονται.
<P>
Θα ήθελα να επιστήσω ιδιαιτέρως την προσοχή σε δύο μορφές παραβιάσεως των ανθρωπίνων δικαιωμάτων που τα τελευταία χρόνια έχουν προσλάβει ανησυχητικές διαστάσεις στην Ευρώπη. Αναφέρομαι, αφενός, στο φαινόμενο της παιδεραστίας και της παιδικής πορνογραφίας. Τη στιγμή που ορθώς επικρίνουμε τις ασιατικές χώρες για την παιδική εργασία σ' αυτές ή τις αφρικανικές χώρες για τα παιδιά στρατιώτες, συγκλονιζόμαστε συστηματικά στη Δυτική Ευρώπη από φαινόμενα παιδεραστίας και σκάνδαλα παιδικής πορνογραφίας.
<P>
Για το θέμα αυτό παραπέμπω στην άψογη έκθεση του συναδέλφου Kirkhope. Η σοβαρότητα της κατάστασης προκύπτει από δύο νέες αποκαλύψεις. Πρόσφατα εξαρθρώθηκε στην Ιταλία δίκτυο το οποίο προσέφερε μέσω του διαδικτύου εικόνες σεξουαλικών βιαιοπραγιών με παιδιά. Την περασμένη εβδομάδα, η βρετανική αστυνομία έκανε έφοδο στο Wonderlandclub όπου κατασχέθηκαν 750 000 άσεμνες φωτογραφίες παιδιών.
<P>
Ένα δεύτερο ανησυχητικό φαινόμενο είναι η σωματεμπορία. Κάθε χρόνο διαμετακομίζονται λαθραία σε άλλες χώρες 30 εκατομμύρια άνθρωποι, από τους οποίους μισό εκατομμύριο στην Ευρωπαϊκή Ένωση. Η σωματεμπορία έχει μετατραπεί σε μία ιδιαίτερα αποδοτική διεθνή βιομηχανία, η οποία συχνά συνεπάγεται θανάσιμο κίνδυνο για τους επιβάτες. Στις ισπανικές παραλίες εκβράζονται τόσα πολλά πτώματα πνιγμένων παρανόμων μεταναστών που έχει αρχίσει μια μακάβρια συζήτηση σχετικά με το ποιος πρέπει να πληρώσει για την κηδεία τους. Και στις δύο περιπτώσεις υπάρχουν ορισμένοι ασυνείδητοι λήσταρχοι οι οποίοι εκμεταλλεύονται την απελπισία των φτωχών ανθρώπων. Και στις δύο περιπτώσεις, χρειάζεται ενημέρωση στις χώρες προέλευσης και συντονισμός των διεθνών αστυνομικών δυνάμεων, ούτως ώστε να αποφευχθούν αυτές οι καταστάσεις.
<P>
Η Σουηδία έχει μια πολύ καλή φήμη όσον αφορά την προάσπιση των ανθρωπίνων δικαιωμάτων στον κόσμο. Ελπίζω πραγματικά ότι τους επόμενους έξι μήνες θα αποδειχθεί αντάξια της φήμης της και θα ανταποκριθεί στις συστάσεις που έκανε το Κοινοβούλιο σ' αυτούς τους δύο σημαντικούς τομείς.

<SPEAKER ID=141 LANGUAGE="FR" NAME="Poos">
Κύριε Πρόεδρε, η Επιτροπή Ανθρωπίνων Δικαιωμάτων των Ηνωμένων Εθνών δεν είναι ένα απλό φόρουμ συζήτησης, αλλά και ένα κατεξοχήν εργαλείο διάδοσης και υπεράσπισης των ανθρωπίνων δικαιωμάτων. Είναι αλήθεια ότι η σύνθεση της Επιτροπής και η ύποπτη αλληλεγγύη μεταξύ κρατών μελών που περιφρονούν τα ανθρώπινα δικαιώματα συχνά εμποδίζουν την υιοθέτηση σαφών και ξεκάθαρων συμπερασμάτων, αν όχι συμπερασμάτων γενικώς. Το γεγονός όμως ότι ένα σοβαρό κρούσμα παραβίασης των ανθρωπίνων δικαιωμάτων σε χώρα μέλος των Ηνωμένων Εθνών θίγεται στη Γενεύη αποτελεί στην πραγματικότητα ένα αυτόνομο πολιτικό γεγονός. Οι χώρες που αποδοκιμάζονται τρέμουν να κατονομαστούν και δημιουργούν εκ των προτέρων συμμαχίες, ώστε να εμποδίσουν κάθε συζήτηση· σ' αυτό ακριβώς το σημείο, μπορεί το Ευρωπαϊκό Κοινοβούλιο, το οποίο είναι προσηλωμένο στην υπεράσπιση των ανθρωπίνων δικαιωμάτων, να διαδραματίσει πλήρως το ρόλο του. Σε συνεργασία με τις ενδιαφερόμενες ΜΚΟ, και κυρίως με τη Διεθνή Αμνηστία και τις ενώσεις για τα ανθρώπινα δικαιώματα, μπορεί να πιέσει το Συμβούλιο και τα κράτη μέλη για να παρουσιάσουν οι Δεκαπέντε στη Γενεύη εμπεριστατωμένες κοινές θέσεις σχετικά με ορισμένα ζητήματα προτεραιότητας.
<P>
Για το 2001, νομίζω ότι τα ζητήματα προτεραιότητας που θα πρέπει να θιγούν στη Γενεύη είναι κυρίως η θανατική ποινή, τα βασανιστήρια, οι διακρίσεις κατά των γυναικών, η παραβίαση των δικαιωμάτων του παιδιού, η ελευθερία του τύπου και της πληροφόρησης. Μεταξύ των νέων μορφών παραβίασης των ανθρωπίνων δικαιωμάτων, οι περιπτώσεις εξωδικαστικής εξαφάνισης ή θανάτου, κατόπιν βασανισμού πολλές φορές, είναι ιδιαιτέρως ειδεχθείς. Είναι δεδομένο ότι τα θύματα είναι πάντα πολιτικοί αντίπαλοι του εκάστοτε καθεστώτος. Τέτοιες παραβιάσεις, που δεν αφήνουν κανένα περιθώριο προσφυγής, έχουν καταγγελθεί, μεταξύ άλλων, στη Ρωσική Ομοσπονδία (σε σχέση με την Τσετσενία), στη Σιέρα Λεόνε, την Ινδονησία, την Κολομβία, το Ιράν, το Ιράκ, στα κατεχόμενα από το Ισραήλ παλαιστινιακά εδάφη, την Τουρκία κλπ. Θα μπορούσα να συνεχίσω για κάμποση ώρα. Ο κατάλογος είναι μακρύς και δεν είναι εξαντλητικός.
<P>
Θα είναι προς τιμήν του Κοινοβουλίου μας να απαιτήσει από τις κυβερνήσεις να τηρήσουν αδιαπραγμάτευτη στάση στο συγκεκριμένο ζήτημα. Ψηφίσαμε προσφάτως ένα νέο Χάρτη των Θεμελιωδών Δικαιωμάτων του Ανθρώπου. Οι αρχές μας θα πρέπει να συμφωνούν με τις πράξεις μας. Οι οικογένειες των θυμάτων μας περιμένουν επί τόπου.

<SPEAKER ID=142 LANGUAGE="DA" NAME="Dybkjζr">
 Κύριε Πρόεδρε, έχουν περάσει πάνω από πενήντα χρόνια από τότε που ψηφίσαμε τη Σύμβαση για τα Δικαιώματα του Ανθρώπου, αλλά μάλλον πρέπει να αναρωτηθούμε εάν η κατάσταση των ανθρώπινων δικαιωμάτων έχει στην πραγματικότητα βελτιωθεί. Δεν είναι εύκολο να απαντηθεί αυτή η ερώτηση, αλλά γνωρίζουμε περισσότερα σήμερα από ό,τι προηγουμένως, χάρη μεταξύ άλλων στις πολυάριθμες ΜΚΟ και τους δημοσιογράφους, οι οποίοι συνεχώς αναφέρουν παραβιάσεις των ανθρώπινων δικαιωμάτων ανά τον κόσμο. Η γνώση αποτελεί προϋπόθεση για τη δράση. Όταν όμως έχουμε τη γνώση τότε έχουμε τελικά καθήκον να δράσουμε, διότι ειδάλλως η παθητική στάση ισούται με εγκατάλειψη των ανθρώπων των οποίων τα δικαιώματα παραβιάζονται. Έπ' αυτού η ΕΕ έχει μια ανεξάρτητη ευθύνη. Η ΕΕ, όπως ανέφεραν πολλοί ομιλητές σήμερα, κατέχει μια εξαιρετικά εξέχουσα θέση στον τομέα των ανθρώπινων δικαιωμάτων, πράγμα που είναι και καλό και κακό. Είναι ύψιστης σημασίας να είμαστε συνεπείς και συγκεκριμένοι. Όσον αφορά τις χώρες της Κεντρικής και Ανατολικής Ευρώπης η πολιτική μας στέφθηκε με επιτυχία, μια πολιτική που θα μπορούσε να χαρακτηριστεί ως ατσάλινη γροθιά σε βελούδινο γάντι.
<P>
Δεν αρκεί όμως να σταματάμε στα σύνορα της Ευρώπης. Για τον λόγο αυτό προκαλεί χαρά ότι κατά τις νέες εταιρικές συμφωνίες ΕΕ-ΑΚΕ εστιάσαμε στα ανθρώπινα δικαιώματα. Πρέπει ωστόσο να είμαστε βέβαιοι ότι είμαστε σε θέση να τις συνοδέψουμε με δράση εάν αποδειχθεί ότι υπάρχει παραβίαση των ανθρώπινων δικαιωμάτων. Αν αναγκαστούμε να επιβάλλουμε κυρώσεις στην Κεντρική και Ανατολική Ευρώπη οι κυρώσεις θα πλήξουν όλους. Η κατάσταση των αναπτυσσόμενων χωρών είναι εντελώς διαφορετική. Εάν αναγκαστούμε να επιβάλουμε κυρώσεις, τις περισσότερες φορές πλήττουν μόνο το φτωχότερο τμήμα του πληθυσμού, οπότε είμαστε αναγκασμένοι να προγραμματίσουμε μια ειδική στρατηγική για τις κυρώσεις όσον αφορά τις αναπτυσσόμενες χώρες, ούτως ώστε να μην πλήττουμε αυτούς τους οποίους επιθυμούμε να βοηθήσουμε και αυτούς που εκ των προτέρων έχουν ήδη πληγεί.
<P>
Στο συγκεκριμένο ζήτημα η ΕΕ συνολικά αλλά και το Ευρωπαϊκό Κοινοβούλιο επωμίζεται ένα τεράστιο καθήκον. Πρέπει να αποσαφηνίσουμε ποιες κυρώσεις πρέπει να επιβληθούν. Ωστόσο, έχει φυσικά μεγάλη σημασία να εργαστούμε προς όφελος των ανθρώπινων δικαιωμάτων πιο γενικά, ώστε να αποκτήσουμε πρόσβαση σε ορισμένους συγκρίσιμους αριθμούς, δεδομένου ότι το παρόν Κοινοβούλιο έχει την τάση να επεμβαίνει με το που ακούει ότι παραβιάζεται ένα ανθρώπινο δικαίωμα σε κάποιο μέρος του κόσμου. Όταν ταξιδεύουμε ανά τον κόσμο, πρέπει να επιχειρούμε να είμαστε πολύ συγκεκριμένοι και να βλέπουμε πώς έχει η κατάσταση των ανθρώπινων δικαιωμάτων στην κάθε χώρα, να οργανώνουμε συναντήσεις με ακτιβιστές που δραστηριοποιούνται στην προάσπιση των ανθρώπινων δικαιωμάτων και με οργανώσεις της περιοχής, και στη συνέχεια μπορούμε να αφήνουμε την τελική έκθεση να χειριστεί το θέμα των ανθρώπινων δικαιωμάτων. Εν κατακλείδι θέλω να πω ότι οι τομείς που περιέχονται στο ψήφισμα είναι σημαντικοί αλλά δεν είναι οι μόνοι τομείς που απαιτούν την προσοχή μας. Για αυτόν ακριβώς τον λόγο αναφέρθηκα σε μερικούς άλλους τομείς.

<SPEAKER ID=143 LANGUAGE="NL" NAME="Maij-Weggen">
Κύριε Πρόεδρε, στα πλαίσια της συζήτησης για την προετοιμασία της ετήσιας διάσκεψης για τα ανθρώπινα δικαιώματα που θα πραγματοποιηθεί στη Γενεύη και τη σχετική συμμετοχή της Ευρωπαϊκής Ένωσης, θα ήθελα να επικεντρωθώ σε τρία θέματα. Θέλω να πω κάτι για την κατάσταση στην Μυανμάρ, την Ινδονησία και για το φαινόμενο των παιδιών στρατιωτών.
<P>
Έχουν περάσει σχεδόν δέκα χρόνια από τότε που η κ. Aung San Suu Kyi εξελέγη Πρόεδρος της Μυανμάρ και το κόμμα της, το NLD, κατέκτησε την πλειοψηφία στο Κοινοβούλιο. Από τότε, η Μυανμάρ, είναι μία στρατιωτική δικτατορία, πολλά μέλη του Κοινοβουλίου έχουν δολοφονηθεί ή έχουν διαφύγει στο εξωτερικό και επικρατεί ένα καθεστώς τρομοκρατίας κατά των αντιφρονούντων και των μειονοτήτων. Εδώ και πολύ καιρό είμαι μέλος της Pidi-Birma, μίας ομάδας της οποίας ηγείται ο πρώην Πρωθυπουργός της Νορβηγίας Bondevik και επισκέφτηκα τα στρατόπεδα προσφύγων των Βιρμανών στην Ταϊλάνδη. Πληροφορούμαι ότι έχουν αρχίσει συνομιλίες μεταξύ της κ. Aung San Suu Kyi και της στρατιωτικής ηγεσίας και ότι τον επόμενο μήνα θα μεταβεί στην Μυανμάρ αντιπροσωπεία της Ευρωπαϊκής Ένωσης υπό την ηγεσία της Σουηδίας. Θα ήθελα να σας προειδοποιήσω να μην αφήσετε να σας εξαπατήσουν. Το στρατιωτικό καθεστώς έχει προβεί επανειλημμένα σε φαινομενικές υποχωρήσεις, οι οποίες αργότερα αποδείχθηκαν ψευδείς και αυτό συνέβη μόλις πριν τη Σύνοδο Κορυφής ΕΕ-ASEAN ή πριν από Διάσκεψη στη Γενεύη. Σας συμβουλεύουμε να έχετε έτοιμο ένα ιδιαίτερα κριτικό ψήφισμα για τη Μυανμάρ στη Γενεύη και να μην διστάσετε να ταχθείτε υπέρ της διακοπής των επενδύσεων ή της επιβολής κυρώσεων σ' αυτή τη χώρα. Θα ήθελα να τονίσω ότι δεν είμαι υπέρ των κυρώσεων, αν όμως υπάρχει μία χώρα που της αξίζει αυτή είναι η Μυανμάρ.
<P>
Έρχομαι τώρα στην Ινδονησία, μια χώρα η οποία βρίσκεται στη μέση μιας προσπάθειας εκδημοκρατισμού, όπου οι προσπάθειες της κυβέρνησης προσκρούουν σε σθεναρή αντίσταση. Η χώρα αντιμετωπίζει τεράστια προβλήματα με ορισμένες περιοχές όπως η Atjeh, τα νησιά των Μολούκων, η Irian Jaya και το Τιμόρ. Εν τω μεταξύ υπάρχουν περισσότεροι από ένα εκατομμύριο πρόσφυγες, δεκάδες χιλιάδες νεκροί και τραυματίες. Είναι κυρίως οι μερίδες του στρατού που δεν είναι πιστές στην κυβέρνηση και διάφορες ομάδες ακεραιόφρονων Μουσουλμάνων που ευθύνονται για σοβαρές παραβιάσεις των ανθρωπίνων δικαιωμάτων. Η κυβέρνηση δεν επεμβαίνει όσο θα έπρεπε και γι' αυτό η κατάσταση ψηφίσματος στη Γενεύη είναι και χρήσιμη και απαραίτητη. Όχι για να πέσει η κυβέρνηση Wahid, αλλά για να της απευθύνουμε μια έκκληση να αντιμετωπίσει καλύτερα τις παραβιάσεις των ανθρωπίνων δικαιωμάτων και να δικάσει τους ενόχους.
<P>
Τέλος, θα ήθελα να επιστήσω την προσοχή του Σώματος σε ένα πρόβλημα που εμφανίζεται κυρίως στην Αφρική και που επιδεινώνεται, δηλαδή στα παιδιά στρατιώτες τα οποία υποχρεώνονται να διαπράξουν τις πιο φρικτές πράξεις υπό την επήρεια ναρκωτικών. Βλέπουμε να συμβαίνει αυτό στο Σουδάν, στη Σιέρα Λεόνε και σε ορισμένες άλλες χώρες και μάλιστα σε αυξανόμενη κλίμακα. Πρόκειται για μια διπλή παραβίαση των ανθρωπίνων δικαιωμάτων. Τα παιδιά αυτά πρώτα τα απαγάγουν και μετά τα αφιονίζουν με ναρκωτικά και με άλλες τεχνικές για να φθάσουν στο σημείο να ακρωτηριάζουν και να δολοφονούν άλλους ανθρώπους. Πιστεύω ότι πρέπει να επικρίνουμε όλως ιδιαιτέρως την κυβέρνηση του Σουδάν επειδή επιτρέπει στα στρατεύματα αυτό στο νότιο τμήμα της επικράτειάς της για να τρομοκρατεί την Ουγκάντα. Οι ομάδες αυτές απαγάγουν και κορίτσια από τα σχολεία της Βόρειας Ουγκάντας για την παροχή ειδικών υπηρεσιών. Κατ αυτόν τον τρόπο διαπράττεται ένα τριπλό αδίκημα σε βάρος αυτών των παιδιών. Κατά τη γνώμη μου, στη Γενεύη πρέπει να εκδοθεί μια σκληρή δήλωση για τις πρακτικές αυτές και καλώ την Ευρωπαϊκή Ένωση να καταθέσει σχετικό ψήφισμα.
<P>
Κύριε Πρόεδρε, συμφωνώ βεβαίως με την κριτική που ασκείται στην Κίνα, σε σχέση με το Θιβέτ, στη Ρωσία, σε σχέση με την Τσετσενία, καθώς και με την κριτική σε σχέση με τις παραβιάσεις των ανθρωπίνων δικαιωμάτων στη διένεξη μεταξύ Ισραήλ και Παλαιστινίων, όπως και για την αποτρόπαια εκτέλεση που πραγματοποιήθηκε δημοσίως. Συμφωνώ επίσης με την κριτική που ασκείται στο Ιράν για την έλλειψη θρησκευτικής ελευθερίας, για την ελευθερία των γυναικών και για την ελευθερία του Τύπου. Ωστόσο, μη λησμονείται την Μυανμάρ και την Ινδονησία και τα παιδιά στρατιώτες. Αυτό είναι κατά βάση το μήνυμά μου.

<SPEAKER ID=144 LANGUAGE="DE" NAME="Mann, Thomas">
Κύριε Πρόεδρε, πέρυσι έλειψαν μόνο λίγες ψήφοι, για να περιληφθούν στην ημερήσια διάταξη στη Γενεύη, οι συνεχείς παραβιάσεις των ανθρωπίνων δικαιωμάτων στην Κίνα. Ευελπιστώ ότι τους προσεχείς μήνες θα έχουμε μεγαλύτερη επιτυχία και θα κατορθώσουμε να πάρουμε με το μέρος μας χώρες που είναι πλέον μέλη της 57ης Επιτροπής Ανθρωπίνων Δικαιωμάτων. Το προηγούμενο Σαββατοκύριακο συμμετείχα, ως πρόεδρος της Ομάδας του Ευρωπαϊκού Κοινοβουλίου για το Θιβέτ, σε κάποια σύνοδο στην Ελβετία. Βουλευτές από τα κράτη μέλη της ΕΕ, τις υποψήφιες για ένταξη χώρες και τις ΗΠΑ συζήτησαν δυνατότητες κινητοποίησης των χωρών τους με σκοπό να εγερθεί το ζήτημα των σοβαρών παραβιάσεων των ανθρωπίνων δικαιωμάτων από την Κίνα. Από τις εν λόγω παραβιάσεις θίγονται οι Θιβετιανοί, αλλά ακόμα οι Ουιγκούρ και οι Μογγόλοι. Η ελευθερία λόγου, η ελευθερία του συνέρχεσθαι, η ελεύθερη κυκλοφορία καταπιέζονται. Οι Θιβετιανοί δεν επιτρέπεται να ασκήσουν αυτόνομα ούτε τα θρησκευτικά ούτε τα πολιτιστικά τους δικαιώματα, πολλώ δε μάλλον τα πολιτικά τους. Δεκάδες χιλιάδες διώκονται, συλλαμβάνονται, βασανίζονται. Επιχειρείται διαρκώς να μετατραπούν πιστοί βουδιστές σε άθεους. Δεν μπορούμε να κλείνουμε τα μάτια μπροστά σε αυτή τη δεύτερη πολιτιστική επανάσταση.
<P>
Δεν παραγνωρίζω, Επίτροπε Vitorino, το διάλογο της Ευρωπαϊκής Ένωσης με την Κίνα. Ούτε βέβαια παραγνωρίζω το ρόλο της Κίνας ως μέλους του ΠΟΕ και ως μελλοντικής παγκόσμιας δύναμης. Καταβάλλονται προσπάθειες να επιδεικνύεται μεγαλύτερη ευαισθησία στη συναναστροφή με σημαντικούς εμπορικούς εταίρους. Θεωρώ ότι κάποια μέρα η παλαιά φρουρά των μη συνετών ηγετών, οι οποίοι είναι προσανατολισμένοι σε συγκεντρωτικές μορφές εξουσίας, θα αντικατασταθεί από νέες μεταρρυθμιστικές δυνάμεις. Δεν μπορούμε ωστόσο να περιμένουμε μια ημέρα των ημερών να συμβεί αυτό. Δεν μπορούμε να παρακολουθούμε άπρακτοι, εις βάρος των πολλών αυτών ανθρώπων, στους οποίους ασκείται ψυχολογική και σωματική βία.
<P>
Τα ανθρώπινα δικαιώματα δεν αποτελούν εφεύρεση της Δύσης. Στη νέα συμφωνία της Ευρωπαϊκής Ένωσης με τρίτες χώρες αναφέρεται δικαίως, ότι αίρονται τα μέτρα και από τις δύο πλευρές, εάν δεν τηρούνται τα ανθρώπινα δικαιώματα. Για το λόγο αυτό, απευθύνουμε έκκληση στο Συμβούλιο και τα κράτη μέλη της ΕΕ - κύριε Danielsson, δηλώσατε ότι είμαστε βασικός διεθνής παράγων - να αναλάβουν τη φορά αυτή πρωτοβουλία στη Γενεύη. Από κοινού με τις ΗΠΑ, τον Καναδά και, όπως πληροφορούμε, την Ελβετία και τις υποψήφιες για ένταξη χώρες της ΕΕ, οφείλουμε να προσπαθήσουμε να πείσουμε τις χώρες της Αφρικής, της Ασίας και της Νότιας Αμερικής να συμπεριληφθεί επιτέλους το ζήτημα της Κίνας στην ημερήσια διάταξη της Γενεύης. Τα ανθρώπινα δικαιώματα δεν είναι δευτερεύουσας σημασίας, είναι οικουμενικά θεμελιώδη δικαιώματα!

<SPEAKER ID=145 NAME="Danielsson">
. (SV) Κύριε Πρόεδρε, αξιότιμοι βουλευτές, θα ήθελα καταρχήν να σας ευχαριστήσω για την έντονη υποστήριξη που διαπιστώνω ότι μας παρέχετε προκειμένου η Ευρωπαϊκή Ένωση να παίξει ένα δραστήριο ρόλο κατά την επόμενη σύνοδο της Επιτροπής στη Γενεύη. Θα ήθελα να σας ευχαριστήσω επίσης για τις πολλές συγκεκριμένες απόψεις που εκφράσατε κατά τη συζήτηση. Επιτρέψτε μου να σχολιάσω μερικές από αυτές.
<P>
Πρώτον, σχετικά με τη Ρωσία και συγκεκριμένα με την Τσετσενία. Ανέφερα την Τσετσενία και όχι τη Ρωσία. Θα ήθελα απλώς να υπογραμμίσω ότι το Συμβούλιο θεωρεί ότι η κατάσταση στην Τσετσενία παραμένει σοβαρή. Δεν μπορεί ίσως να χαρακτηριστεί τόσο ανησυχητική όπως πέρυσι, ωστόσο θεωρούμε ότι θα πρέπει να δώσουμε συνέχεια στο ψήφισμα που υποβλήθηκε και υιοθετήθηκε πέρυσι εξαιτίας της σοβαρής κατάστασης που επικρατεί στην Τσετσενία. Δεν λησμονήσαμε επομένως διόλου αυτό το σημαντικό ζήτημα.
<P>
Πολλοί ομιλητές αναφέρθηκαν στη κατάσταση στην Κίνα. Θα ήθελα να απορρίψω κατηγορηματικά τον ισχυρισμό ότι η Ένωση κρύβεται πίσω από άλλες χώρες στις προσπάθειες καταπολέμησης των παραβιάσεων των ανθρωπίνων δικαιωμάτων στην Κίνα. Είναι συγχρόνως σημαντικό, εφόσον κάνουμε κάτι για την κατάσταση των ανθρωπίνων δικαιωμάτων στην Κίνα, να συγκεντρώσουμε μία αρκετά μεγάλη ομάδα χωρών στην επιτροπή ανθρωπίνων δικαιωμάτων του ΟΗΕ προκειμένου να υπάρξει πρόοδος. Εδώ βρίσκεται το πρόβλημα το οποίο ανέφεραν στις παρεμβάσεις τους πολλοί από τους ομιλητές.
<P>
Τη στιγμή αυτή διεξάγουμε διάλογο με την Κίνα. Τον επόμενο μήνα θα έχουμε την ευκαιρία να συζητήσουμε με τους Κινέζους σχετικά με το πώς βλέπει η Ένωση την κατάσταση. Θα πρέπει ωστόσο να διεξαγάγουμε περαιτέρω συζητήσεις με τη νέα κυβέρνηση των Ηνωμένων Πολιτειών καθότι είθισται να υποβάλλουν οι ΗΠΑ προτάσεις, όπως και έκαναν με αυτό το ψήφισμα. Μπορώ επομένως να διαβεβαιώσω τα αξιότιμα μέλη του Κοινοβουλίου ότι η Ένωση θα εξακολουθήσει να παρακολουθεί με προσοχή την κατάσταση στην Κίνα.
<P>
Η κ. Frahm αναφέρθηκε στο ζήτημα της θανατικής ποινής, ζήτημα εξαιρετικά σημαντικό. Φυσικά θα πρέπει η Ευρωπαϊκή Ένωση να καταδικάζει τη θανατική ποινή οπουδήποτε αυτή εφαρμόζεται - περιλαμβανομένων φυσικά και των Ηνωμένων Πολιτειών.
<P>
Θα ήθελα ιδιαίτερα να ευχαριστήσω τον κ. Johan Van Hecke και άλλα μέλη τα οποία αναφέρθηκαν στα ανθρώπινα δικαιώματα στην Αφρική και λυπούμαι πραγματικά που δεν έκανα και εγώ σχετική αναφορά στα εισαγωγικά μου σχόλια. Τα ανθρώπινα δικαιώματα δεν αποτελούν απλώς ένα ανησυχητικό ζήτημα, αλλά γνωρίζουμε όλοι ότι σε πολλά αφρικανικά κράτη τα προβλήματα είναι ευρύτερα - δηλαδή τα ανθρώπινα δικαιώματα δεν αποτελούν το μόνο πρόβλημα. Φυσικά αυτό δεν θα πρέπει να μας εμποδίσει από το να εφιστούμε την προσοχή στα υφιστάμενα προβλήματα. Μπορώ να διαβεβαιώσω τα αξιότιμα μέλη του Κοινοβουλίου ότι η Ευρωπαϊκή Ένωση θα λάβει σοβαρά υπόψη αυτά που αναφέρθηκαν στη σημερινή συζήτηση σχετικά με την Αφρική.
<P>
Θα ήθελα στη συνέχεια να αναφερθώ εν συντομία στην κατάσταση στη Βιρμανία/Μυανμάρ. Η Ένωση θα εκπονήσει και φέτος μία πρόταση για την κατάσταση στη Βιρμανία/Μυανμάρ προκειμένου να υποβληθεί στη σύνοδο της επιτροπής ανθρωπίνων δικαιωμάτων. Πρόκειται για ένα και μόνο στοιχείο στα πλαίσια μίας γενικής στρατηγικής για την αντιμετώπιση της κατάστασης των ανθρωπίνων δικαιωμάτων στη Βιρμανία/Μυανμάρ. Για παράδειγμα η Σουηδία ανέλαβε για πολλά χρόνια την ευθύνη ψηφίσματος στη γενική συνέλευση των Ηνωμένων Εθνών σχετικά με την κατάσταση στη Βιρμανία/Μυανμάρ, ενώ η Ένωση στο σύνολό της έπαιξε ενεργό ρόλο στις συζητήσεις στα πλαίσια της Διεθνούς Οργάνωσης Εργασίας σχετικά με το γεγονός ότι η Βιρμανία εξακολουθεί να επιβάλλει καταναγκαστικά έργα. Εκεί υιοθετήθηκαν διάφορα μέτρα τα οποία η Ένωση υποστηρίζει με κάθε τρόπο.
<P>
Θα ήθελα να σας ευχαριστήσω για τις συγκεκριμένες απόψεις που εκφράσατε και σας υπόσχομαι ότι θα ληφθούν υπόψη κατά τις επόμενες συζητήσεις του Συμβουλίου για την προετοιμασία της σημαντικής συνόδου της επιτροπής ανθρωπίνων δικαιωμάτων των Ηνωμένων Εθνών φέτος στη Γενεύη.

<SPEAKER ID=146 LANGUAGE="EN" NAME="Vitorino">
. (EN) Κύριε Πρόεδρε, κύριε Προεδρεύοντα, κυρίες και κύριοι, επιτρέψτε μου να πω και να επαναλάβω πολύ σύντομα ότι η Επιτροπή θα λάβει πλήρως υπόψη της τις απόψεις που εκφράστηκαν από τους βουλευτές και να τονίσω ότι στην παρουσίασή μου δεν έθιξα όλα τα σημεία που θα μπορούσαν να ληφθούν υπόψη. Γι' αυτό η σημερινή συζήτηση είναι πολύ σημαντική, όπως και η παράλληλη συζήτηση με τις ΜΚΟ, για να συγκεντρώσουμε όσο το δυνατόν περισσότερες πληροφορίες και να τις ενσωματώσουμε στη θέση της Ευρωπαϊκής Ένωσης στην προετοιμασία για τη σύνοδο της Επιτροπής για τα Ανθρώπινα Δικαιώματα.
<P>
Κάποια συγκεκριμένα σχόλια για ορισμένες παρατηρήσεις. Πρώτα από όλα, απαντώντας στον κ. Thomas Mann, τονίζω για άλλη μια φορά ότι η Επιτροπή αναμένει την αξιολόγηση του διαλόγου για τα ανθρώπινα δικαιώματα με την Κίνα και ελπίζουμε να βγουν συγκεκριμένα συμπεράσματα από αυτήν την αξιολόγηση στο Συμβούλιο Γενικών Υποθέσεων αυτού του μήνα, όπως είπε ο Προεδρεύων.
<P>
Δεν ξεχνούμε, φυσικά, την Αφρική, τη Ρωσία, τη Βιρμανία, ούτε κάποια οριζόντια ζητήματα που είναι εξαιρετικά σημαντικά, όπως η προστασία των μειονοτήτων, οι διακρίσεις παντός είδους ή η κατάργηση των βασανιστηρίων - νομίζω ότι αυτές είναι ανησυχίες που εκφράζονται τακτικά στο πλαίσιο της προάσπισης των ανθρωπίνων δικαιωμάτων.
<P>
Καταλήγω τονίζοντας ότι δίνουμε μεγάλη έμφαση στην προετοιμασία της θέσης της Ευρωπαϊκής Ένωσης για τη Γενική Συνέλευση του ΟΗΕ για τα Δικαιώματα των Παιδιών και χαιρετίζω την ετοιμότητα της σουηδικής Προεδρίας να λάβει αυτήν τη θέση πολύ σοβαρά το Σεπτέμβριο. Επιτρέψτε μου ακόμη να πω στον κ. Van Hecke ότι συμμερίζομαι απόλυτα τις ανησυχίες του για την απειλή της εμπορίας ανθρωπίνων όντων. Επιτρέψτε μου να σας θυμίσω ότι η Επιτροπή μόλις υιοθέτησε δύο προτάσεις για αποφάσεις-πλαίσιο, μία με στόχο την καταπολέμηση της εμπορίας ανθρωπίνων όντων για σεξουαλική εκμετάλλευση και μία για την καταπολέμηση της εμπορίας ανθρωπίνων όντων για οικονομική εκμετάλλευση. Πρόκειται να αποτελέσουν δύο σημαντικά ποινικά εργαλεία για την εναρμόνιση της νομοθεσίας στον αγώνα κατά των εγκληματικών διακρατικών δικτύων που εκμεταλλεύονται την εμπορία ανθρωπίνων όντων. Είμαστε οι πρώτοι που καλλιεργούμε τη συνειδητοποίηση του θέματος και παρέχουμε στην αστυνομία και το δικαστικό σώμα των δεκαπέντε κρατών-μελών τα απαραίτητα εναρμονισμένα νομικά εργαλεία για την καταπολέμηση αυτών των απειλών κατά των ανθρωπίνων δικαιωμάτων και της σταθερότητας στα 15 κράτη-μέλη.

<SPEAKER ID=147 NAME="Presidente">
Ευχαριστώ πολύ, Επίτροπε κύριε Antσnio Vitorino.
<P>
Ανακοινώνω ότι έλαβα επτά προτάσεις ψηφίσματος που υποβλήθηκαν σύμφωνα με την παράγραφο 2 του άρθρο 37 του Κανονισμού.
<P>
Η συζήτηση έληξε.
<P>
Η ψηφοφορία θα διεξαχθεί την Πέμπτη, στις 12.00.
<P>
(Η συνεδρίαση διακόπτεται στις 16.10, εν αναμονή της δήλωσης της Προεδρίας του Συμβουλίου, και συνεχίζεται στις 16.30)

<CHAPTER ID=6>
Πρόγραμμα δραστηριοτήτων της σουηδικής Προεδρίας
<SPEAKER ID=148 NAME="Πρόεδρος">
Με πολύ μεγάλη χαρά υποδέχομαι τον πρωθυπουργό κ. Persson. Κύριε Προεδρεύοντα του Συμβουλίου, θα ήθελα να σας εκφράσω τη μεγάλη χαρά με την οποία σας υποδεχόμαστε για πρώτη φορά στην αίθουσα αυτή, επί τη ευκαιρία της έναρξης της σουηδικής Προεδρίας, στην οποία ευχόμαστε κάθε επιτυχία. Θα μου επιτρέψετε να σας δώσω χωρίς καθυστέρηση το λόγο.

<SPEAKER ID=149 NAME="Persson">
. (SV) Κυρία Πρόεδρε, Πρόεδρε της Επιτροπής και αξιότιμα μέλη του Ευρωπαϊκού Κοινοβουλίου!
<P>
Κατά την τελευταία δεκαετία και μόνο η Ευρώπη άλλαξε τόσο όσο ποτέ άλλοτε στο παρελθόν. Τον ψυχρό πόλεμο διαδέχθηκε η συνεργασία, η ανάπτυξη της τεχνολογίας έχει λάβει συγκλονιστικές διαστάσεις και οι οικονομίες των χωρών μας έχουν διαπλακεί στενά σε μία παγκόσμια αγορά.
<P>
Αυτοί που απειλούν τη δημοκρατία και την ειρήνη δεν μπορούν να χαρακτηριστούν πλέον απλώς ως αυταρχικά καθεστώτα πίσω από το σιδηρούν παραπέτασμα. Αντίθετα, αυξάνεται σήμερα η απειλή κατά της δημοκρατίας εκ τον ένδον μέσα από τις ίδιες τις ώριμες δημοκρατίες. Προέρχεται από την μείωση της εμπιστοσύνης προς τους αιρετούς αντιπροσώπους, τη φθίνουσα προσέλευση στις κάλπες, τις επιτυχίες λαϊκιστικών κομμάτων και τις ακραίες θέσεις του κινήματος της άκρας Δεξιάς.
<P>
Λίγες από τις μεγάλες προκλήσεις στην Ευρώπη μπορούν να αντιμετωπίσουν απολύτως μόνα τους τα διάφορα κράτη λόγω του μεγάλου βαθμού της αλληλεξάρτησής τους. Ποτέ δεν ήταν μεγαλύτερη η ανάγκη συνεργασίας. Τολμώ συγχρόνως να υποστηρίξω ότι και οι προοπτικές για τη συνεργασία δεν ήταν ποτέ περισσότερο λαμπρές.
<P>
Η σουηδική Προεδρία της Ευρωπαϊκής Ένωσης ξεκινά μία σημαντική στιγμή, σε μία περίοδο που χαρακτηρίζεται από σημαντικές αλλαγές και προκλήσεις για την Ευρώπη.
<P>
Η Ένωση βρίσκεται προ της μεγαλύτερης διεύρυνσης στην ιστορία της. Αφού συμφωνήσαμε σχετικά με τα οικονομικά και θεσμικά πλαίσια γι' αυτό το ιστορικό γεγονός, έρχεται τώρα η ώρα των πραγματικών διαπραγματεύσεων.
<P>
Η Ένωση υιοθέτησε ένα πρόγραμμα με νέες μορφές συνεργασίας προκειμένου να καταστεί η πλέον δυναμική και ανταγωνιστική οικονομία στον πλανήτη. Έχουμε ως στρατηγικό στόχο την πλήρη απασχόληση. Στα πλαίσια της Οικονομικής και Νομισματικής Ένωσης έρχεται σύντομα η σημαντική στιγμή της θέσης σε κυκλοφορία των χαρτονομισμάτων και νομισμάτων του ευρώ.
<P>
Τα ζητήματα που αφορούν τους πολίτες μας απασχολούν όλο και πιο έντονα. Η Ένωση αποτελεί σήμερα μία συνάθροιση ενεργών κρατών προνοίας. Όλο και περισσότερο γίνεται σήμερα κατανοητό το ότι η κοινωνική πρόνοια δεν αποτελεί τροχοπέδη για την ανάπτυξη, αλλά ότι, αντίθετα, η κοινωνική πρόνοια και η ανάπτυξη αποτελούν προϋποθέσεις η μία για την άλλη.
<P>
Η Σουηδία αναλαμβάνει τώρα την Προεδρία για πρώτη φορά. Θα εργασθούμε προς το συμφέρον ολόκληρης της Ένωσης, υπέρ της διαφάνειας και της σταθερότητας και θα προωθήσουμε την ανάπτυξη της Ευρώπης. Θέλουμε επίσης να εδραιώσουμε την πρόοδο που έχει ήδη επιτευχθεί. Είναι τιμή για μένα ως Πρωθυπουργός της Σουηδίας να σας παρουσιάσω το πρόγραμμα δραστηριοτήτων της σουηδικής Προεδρίας. Θα ακούσω με ιδιαίτερο ενδιαφέρον τις απόψεις και τα σχόλιά σας.
<P>
Στα πλαίσια του ευρέος προγράμματος της Ένωσης θα δώσουμε προτεραιότητα σε τρεις τομείς: τη διεύρυνση, την απασχόληση και το περιβάλλον. Πρόκειται για τρεις ευρείς πολιτικούς τομείς, κάθε ένας εκ των οποίων παίζει καθοριστικό ρόλο για το πώς θα διαμορφωθεί το μέλλον των πολιτών της Ευρώπης.
<P>
Θα ήθελα να αναφερθώ καταρχήν στο ζήτημα της διεύρυνσης. Κανένα άλλο ζήτημα δεν είναι τόσο καθοριστικό για το μέλλον της ΕΕ και για την εξέλιξη της Ευρώπης όσο η υποδοχή των νέων κρατών μελών στην Ένωση. Αφορά την ικανότητά μας να θέσουμε τα θεμέλια για ειρήνη και ελευθερία, δημοκρατία και ευμάρεια στην Ευρώπη. Τη στιγμή αυτή ολοκληρώνουμε το ιστορικό γεγονός που θέτει τέλος στη διαίρεση της Ευρώπης σε Ανατολική και Δυτική. Με σεμνότητα, υπερηφάνεια και έντονη αποφασιστικότητα η σουηδική κυβέρνηση θα προσπαθήσει να συμβάλει στο έργο αυτό, σε αυτή την ιστορική εξέλιξη.
<P>
Κατά τη γαλλική Προεδρία ολοκληρώθηκε επιτυχώς η διακυβερνητική διάσκεψη που είχε ως στόχο να προετοιμάσει τα όργανα της Ένωσης προκειμένου αυτά να λειτουργήσουν καλά σε μία διευρυμένη Ένωση. Τα οικονομικά πλαίσια είχαν ήδη καθορισθεί στο Βερολίνο την άνοιξη του 1999. Στη Νίκαια κατέστη σαφές ότι η επόμενη διακυβερνητική διάσκεψη δεν θα αποτελέσει εμπόδιο ούτε θα θέσει όρους για τη διεύρυνση. Έχουμε πολύ έργο ακόμα μπροστά μας, ωστόσο υπάρχει η δυνατότητα να υποδεχθούμε νέα κράτη μέλη μετά το τέλος του 2002.
<P>
Κατά το πρώτο εξάμηνο του 2001 η διαδικασία της διεύρυνσης θα εισέλθει σε μία φάση συγκεκριμένων διαπραγματεύσεων σε πολλούς τομείς. Στόχος της Σουηδίας είναι να προσπαθήσει να ανοίξει το δρόμο προκειμένου να σημειωθεί πολιτική πρόοδος στις διαπραγματεύσεις. Η αρχή της διαφοροποίησης θα αποτελέσει έναν από τους ακρογωνιαίους λίθους στις εργασίες αυτές. Κάθε υποψήφια χώρα θα κριθεί σύμφωνα με την πρόοδο που έχει πραγματοποιήσει, θα δοθεί η δυνατότητα σε όλες να καλύψουν τις όποιες καθυστερήσεις.
<P>
Σημαντική πρόοδος έχει επιτευχθεί στις υποψήφιες χώρες. Ωστόσο, προκειμένου οι προσπάθειές τους να στεφθούν με επιτυχία απαιτείται να συνεχίσουν με επιμονή οι χώρες αυτές στο δρόμο των μεταρρυθμίσεων, έτσι ώστε να εκπληρώσουν τους όρους για την ένταξή τους στην Ένωση. Συγχρόνως τα κράτη μέλη οφείλουν να συμβάλουν στην πρόοδο των διαπραγματεύσεων. Η Ευρωπαϊκή Επιτροπή πρέπει να διευκολύνει αυτή τη διαδικασία. Θα πρέπει όλοι από κοινού να καταβάλλουμε προσπάθειες προκειμένου η διεύρυνση να πραγματοποιηθεί με έντονη υποστήριξη από τους πολίτες της Ένωσης.
<P>
Η σουηδική Προεδρία θα αξιοποιήσει κάθε ευκαιρία προκειμένου να επιταχυνθεί η διαδικασία ένταξης των καλύτερα προετοιμασμένων υποψηφίων χωρών. Το Ευρωπαϊκό Συμβούλιο του Γκέτεμποργκ θα εκτιμήσει τον Ιούνιο του 2001 την πρόοδο που έχει σημειωθεί στη διαδικασία της διεύρυνσης και θα δώσει τις αναγκαίες κατευθυντήριες γραμμές προκειμένου αυτή να ολοκληρωθεί με επιτυχία.
<P>
Η Ευρωπαϊκή Ένωση θα συνεχίσει να δίνει ιδιαίτερη σημασία στη σχέση της με την Τουρκία ως υποψήφια χώρα. Η υιοθέτηση της εταιρικής σχέσης με την Τουρκία και η υποβολή εκ μέρους της χώρας αυτής του εθνικού προγράμματος προσαρμογής θα αποτελέσουν κεντρικά όργανα στο πλαίσιο αυτό.
<P>
Υπολείπεται σημαντικό έργο ακόμα, ωστόσο υπάρχει τώρα η δυνατότητα να υποδεχθούμε νέα κράτη μέλη μετά το τέλος του 2002. Ελπίζω ότι υποψήφιες χώρες θα μπορέσουν να συμμετάσχουν στις εκλογές για το Ευρωπαϊκό Κοινοβούλιο το 2004.
<P>
Ένας άλλος τομέας στον οποίο θα δοθεί προτεραιότητα είναι η απασχόληση. Σήμερα η απασχόληση μειώνεται στις χώρες της ΕΕ και όλο και περισσότεροι άνθρωποι βρίσκουν εργασία. Δεν θα πρέπει ωστόσο να εφησυχάζουμε για το λόγο αυτό. Δεκατέσσερα εκατομμύρια άνθρωποι εξακολουθούν να βρίσκονται χωρίς εργασία στην ΕΕ.
<P>
Η ανεργία αποτελεί μία γιγαντιαία σπατάλη οικονομικών πόρων και - ακόμα χειρότερο - ανθρώπινων γνώσεων και φιλοδοξιών. Τίποτα δεν είναι σημαντικότερο για την ανάπτυξη και την ελευθερία του ατόμου από την εργασία και την οικονομική ανεξαρτησία. Τίποτα δεν είναι σημαντικότερο για τη δημοκρατία και την ισότητα από την ύπαρξη εργασίας για όλους τους πολίτες. Μία Ένωση η οποία δεν αντιμετωπίζει στα σοβαρά το πρόβλημα της ανεργίας δεν θα μπορέσει ποτέ να αποτελέσει την ένωση των πολιτών την οποία επιδιώκουμε όλοι.
<P>
Η φιλοδοξία να καταστήσουμε την ΕΕ μία ένωση απασχόλησης χαρακτηρίστηκε από ορισμένους στις μέχρι τώρα συζητήσεις ως ευσεβής πόθος και μόνον, ωστόσο κάτι νέο έχει συμβεί στον τομέα αυτόν. Το Ευρωπαϊκό Συμβούλιο καθόρισε πέρυσι το Μάρτιο στη Λισαβόνα ένα νέο στρατηγικό στόχο για την Ένωση. Εντός δέκα ετών η Ένωση οφείλει να διαθέτει την ανταγωνιστικότερη και πλέον εντατική σε γνώσεις οικονομία στον πλανήτη. Αποφασίστηκε συγχρόνως ότι η πλήρης απασχόληση θα πρέπει να αποτελέσει ένα θεμελιώδη στόχο της οικονομικής και κοινωνικής πολιτικής της Ένωσης. Θεωρώ τις αποφάσεις αυτές ως μία σημαντική πρόοδο και ως εξαιρετικά σημαντικά ορόσημα στην ανάπτυξη της Ένωσης.
<P>
Η σημερινή Ευρώπη είναι καλύτερα εξοπλισμένη από ό,τι εδώ και πάρα πολλά χρόνια προκειμένου να παράσχει τη δυνατότητα εργασίας σε όλους - όσους θέλουν και είναι σε θέση να εργασθούν. Οι προοπτικές της ευρωπαϊκής οικονομίας παραμένουν καλές. Τα δημόσια οικονομικά είναι υγιή. Οι τιμές είναι σταθερές. Μεταρρυθμίσεις των αγορών αγαθών και κεφαλαίων πραγματοποιήθηκαν στο σύνολο της Ευρώπης.
<P>
Ο δρόμος προς την πλήρη απασχόληση περνά μέσα από τη συνέχιση των οικονομικών μεταρρυθμίσεων, την ανάπτυξη της κοινωνικής ασφάλειας και την ενίσχυση της κοινωνικής πρόνοιας. Περνά επίσης μέσα από την υποστήριξη στην εκπαίδευση και την έρευνα, τις νέες τεχνολογίες και το επιχειρηματικό πνεύμα, τις επενδύσεις για το περιβάλλον και την ισότητα μεταξύ ανδρών και γυναικών.
<P>
Το Ευρωπαϊκό Συμβούλιο της Στοκχόλμης που θα διεξαχθεί στις 23-24 Μαρτίου πρόκειται να αποτελέσει την πρώτη σε μία σειρά από συνόδους κορυφής την άνοιξη οι οποίες αποσκοπούν στο να συμβάλουν περαιτέρω στην ανάπτυξη των στόχων που καθορίστηκαν στη Λισαβόνα. Στη Στοκχόλμη θα πρέπει να κρίνουμε με τρόπο ανοικτό και αυτοκριτικό την πρόοδο που έχει επιτευχθεί. Συνεχίζονται οι εργασίες σχετικά με το κοινοτικό δίκαιο, εκεί όπου χρειάζεται, αλλά κυρίως με τη νέα ανοικτή μέθοδο συντονισμού. Ως προεδρεύουσα χώρα προσπαθούμε να μην υποσκάψουμε τη στρατηγική της Λισαβόνας προωθώντας υπερβολικά πολλά νέα ζητήματα. Ούτε και νέες διαδικασίες μας χρειάζονται. Η σύνοδος της Στοκχόλμης θα πρέπει αντίθετα να εντοπίσει ορισμένους τομείς που έχουν προτεραιότητα.
<P>
Βρισκόμαστε εν μέσω ταχύτατων εξελίξεων, κατά τις οποίες η ανάπτυξη προωθείται όλο και περισσότερο από τη διανοητική δύναμη, όλο και λιγότερο από τη μυϊκή δύναμη. Αυξάνει συγχρόνως και η κινητικότητα. Ο ισχυρότερος ανταγωνιστικός παράγοντας για τις επιχειρήσεις καθίσταται το ανθρώπινο κεφάλαιο και για τους εργαζόμενους η εκπαίδευση. Η περίθαλψη, το εκπαιδευτικό σύστημα, η φροντίδα, η εκπαίδευση και άλλες παροχές και υπηρεσίες του κράτους προνοίας καθίστανται τα ανταγωνιστικά μέσα των κρατών, των περιφερειών και των πόλεων. Το σουηδικό πρότυπο του κράτους προνοίας στηρίχθηκε πάντοτε στην ιδέα ότι η ισότητα και η δικαιοσύνη αποτελούν καθεαυτές παραγωγικές έννοιες. Στην ιδέα ότι η ανάπτυξη ενισχύεται εφόσον δοθεί σε όλους τους πολίτες η δυνατότητα να συμβάλλουν σε αυτήν και εφόσον όλοι δουν τους καρπούς αυτής της ανάπτυξης. Σήμερα οι εξελίξεις δείχνουν ότι κράτη τα οποία διαθέτουν ένα υψηλό ποσοστό απασχόλησης και ένα καλά εκπαιδευμένο πληθυσμό, τα οποία μπόρεσαν να διαδώσουν τις εξελίξεις της τεχνολογίας, τα οποία έχουν επιτύχει μία δίκαιη κατανομή του πλούτου και ένα ευρύ σύστημα κοινωνικής πρόνοιας, είναι συγχρόνως τα κράτη τα οποία έχουν σημειώσει τη μεγαλύτερη πρόοδο στους νέους τεχνολογικούς τομείς. Τα κράτη τα οποία δεν αξιοποιούν τις ικανότητες και τη δημιουργικότητα όλων των πολιτών τους είναι καταδικασμένα να καταστούν λιγότερο ανταγωνιστικά.
<P>
Στο πλαίσιο αυτό εγγράφονται και οι αναμενόμενες δημογραφικές εξελίξεις στην Ευρώπη. Ο χαμηλός αριθμός των γεννήσεων και η αύξηση του αριθμού των ηλικιωμένων απειλεί να επιβαρύνει σημαντικά το φορτίο της κοινωνικής ασφάλειας για άτομα που βρίσκονται σε παραγωγική ηλικία από το έτος 2010 περίπου και αργότερα. Οι δημογραφικές εξελίξεις θα πρέπει να αντιμετωπισθούν με ένα ευρύ πολιτικό μέτωπο. Θα απαιτηθεί μία ευρεία αναθεώρηση των συνταξιοδοτικών συστημάτων και των συστημάτων ιατροφαρμακευτικής περίθαλψης και φροντίδας προς τους ηλικιωμένους. Θα χρειαστεί να ληφθούν μέτρα προκειμένου να αυξηθεί η συμμετοχή στην αγορά εργασίας. Θα πρέπει να καταστεί σαφής η σημασία της βελτίωσης των συνθηκών ζωής των οικογενειών με παιδιά, της αύξησης της ισότητας και της δια βίου μάθησης.
<P>
Καθώς όλο και περισσότεροι άνθρωποι βρίσκουν εργασία, θα δίνεται όλο και περισσότερη προσοχή στο ζήτημα των συνθηκών εργασίας. Στόχος είναι να μπορέσουμε να καταλήξουμε από κοινού σε έναν ορισμό της έννοιας "ποιότητα της εργασίας" και της σημασίας της για την ανάπτυξη και την απασχόληση.
<P>
Εξάλλου θα πρέπει στη Στοκχόλμη να υπογραμμίσουμε τη σημασία της νέας τεχνολογίας μέσω της περαιτέρω ανάπτυξης του προγράμματος δράσης eEurope και της μεγαλύτερης έμφασης στη σημασία της βιοτεχνολογίας για την καινοτομία και την ανάπτυξη.
<P>
Θα ήθελα επίσης να υπογραμμίσω τη ζωτική σημασία που έχει για τη σταθερότητα και την ευημερία στην Ευρώπη η επιτυχής εξέλιξη της οικονομικής και νομισματικής ένωσης. Ως προεδρεύουσα χώρα η Σουηδία θα εργασθεί δραστήρια προκειμένου η θέση σε κυκλοφορία των νομισμάτων και χαρτονομισμάτων του ευρώ στα πλαίσια της νομισματικής ένωσης στην αρχή του 2002 να καταστεί μία αναμφίβολη επιτυχία. Κάτι τέτοιο είναι προς το συμφέρον όλων μας.
<P>
Ο τρίτος σημαντικός τομέας είναι το περιβάλλον. Οι μεγάλες απειλές για το περιβάλλον δεν μπορούν να αντιμετωπισθούν χωρίς μία ενεργό διεθνή συμμετοχή. Η συνεργασία εντός της ΕΕ στον τομέα του περιβάλλοντος θα πρέπει να εμβαθυνθεί. Θα πρέπει να στηριχθούμε σε μία γενική θεώρηση της πολιτικής. Η οικολογική προοπτική θεωρείται συχνά ως κάτι το αντιδραστικό και η προοπτική της αειφόρου κοινωνίας θεωρείται ότι αντιβαίνει το στόχο της δικαιοσύνης και της αύξησης της υλικής ευημερίας. Κάτι τέτοιο αποτελεί λάθος - το αντίθετο ακριβώς συμβαίνει.
<P>
Με την ανακύκλωση, την αξιοποίηση των νέων τεχνολογικών ανακαλύψεων και των νέων τεχνολογιών που δεν κάνουν σπατάλη ενέργειας είναι απολύτως δυνατό σήμερα να χρησιμοποιούμε τους πόρους του πλανήτη χωρίς να κάνουμε κατάχρηση αυτών. Συγχρόνως η εξέλιξη μας παρέχει μοναδικές δυνατότητες οικονομικής ανάπτυξης σε νέες αγορές. Εδώ υπάρχει ένα τεράστιο δυναμικό και τεράστιες δυνατότητες τις οποίες θα ήθελα να αξιοποιήσουμε. Η ΕΕ θα ήθελα να παίξει πρωταγωνιστικό ρόλο και να δώσει το παράδειγμα μίας εξέλιξης όπου οι τομείς της οικολογίας, της οικονομίας και της κοινωνίας συνεργάζονται και αλληλοενισχύονται.
<P>
Το ζήτημα του περιβάλλοντος θα πρέπει να ενσωματωθεί σε όλους τους τομείς συνεργασίας της ΕΕ. Οι εργασίες της ΕΕ για το έκτο πρόγραμμα δράσης για το περιβάλλον θα πρέπει να σημειώσουν πρόοδο. Το πρόγραμμα αυτό θα ισχύει για τα επόμενα 10 χρόνια και θα πρέπει να περιλαμβάνει σαφείς και απόλυτα δικαιολογημένους περιβαλλοντικούς στόχους και δείκτες. Το πρόγραμμα θα πρέπει να αποτελέσει ένα από τα θεμέλια της συνολικής στρατηγικής για μακροχρόνια αειφόρο ανάπτυξη η οποία αναμένεται να υιοθετηθεί κατά το Ευρωπαϊκό Συμβούλιο του Γκέτεμποργκ. Η στρατηγική αυτή θα πρέπει να επικεντρώνεται σε διάφορους τομείς κλειδιά, στους οποίους σήμερα διαπιστώνουμε ότι η ανάπτυξη δεν είναι αειφόρος, καθώς και σε μέτρα τα οποία μπορούν να αντιστρέψουν τις αρνητικές τάσεις. Η Ευρωπαϊκή Επιτροπή θα υποβάλει αργότερα πρόταση για μία τέτοια στρατηγική.
<P>
Η αγορά χημικών ουσιών, η οποία αναπτύσσεται ταχέως, θα πρέπει επίσης να μας απασχολήσει. Η Σουηδία θα καταβάλει προσπάθειες προκειμένου να επιτευχθεί ομοφωνία σχετικά με μία νέα στρατηγική για τις χημικές ουσίες εκεί που η αρχή της προφύλαξης αποτελεί μία σημαντική αφετηρία για την Ένωση.
<P>
Τελευταίο, αλλά σίγουρα όχι ασήμαντο, το ζήτημα των κλιματολογικών αλλαγών. Αναφέρομαι π.χ. σε πλημμύρες, σεισμούς και το λιώσιμο των πάγων. Λίγα ζητήματα είναι τόσο ανησυχητικά όσο ο κίνδυνος των διαταραχών στο περιβάλλον οι οποίες μπορούν να προξενήσουν μακροπρόθεσμες και επικίνδυνες κλιματικές αλλαγές. Το ζήτημα του κλίματος είναι κεντρικής σημασίας για την ΕΕ. Θα εξακολουθήσουμε να του δίνουμε προτεραιότητα και στο μέλλον. Οι διαπραγματεύσεις για το κλίμα θα πρέπει να επαναληφθούν.
<P>
Τα περιβαλλοντικά ζητήματα περιέχουν μία βαθιά ηθική διάσταση. Έχουμε δανειστεί τη γη από τα παιδιά και τα εγγόνια μας. Καθήκον της γενιάς μας είναι να αφήσει πίσω της μία Ευρώπη η οποία να έχει λύσει τα μεγάλα περιβαλλοντικά προβλήματα.
<P>
Κυρία Πρόεδρε, η νέα Συνθήκη της Νίκαιας καθιστά δυνατή σε πολλά σημεία την εμβάθυνση και την αύξηση της αποτελεσματικότητας της συνεργασίας μας. Διευκολύνει τη στενότερη συνεργασία μεταξύ μικρότερων ομάδων κρατών μελών. Ακόμα περισσότερες αποφάσεις θα λαμβάνονται με ειδική πλειοψηφία και με τη διαδικασία της συναπόφασης με το Ευρωπαϊκό Κοινοβούλιο. Επήλθε σαφήνεια σχετικά με τη θέση των διαπραγματευόμενων υποψήφιων χωρών σε μία διευρυμένη ΕΕ. Υπολογίζω ότι η νέα συνθήκη θα μπορέσει να υπογραφεί μέσα σε λίγο περισσότερο από ένα μήνα. Τα κράτη μέλη έχουν με τη σειρά τους δεσμευθεί να καταβάλουν προσπάθειες για μία ταχεία και επιτυχή κύρωση της νέας συνθήκης.
<P>
Η Ένωση δεν αποτελείται από στατιστικές. Η συνεργασία έχει τη δική της δυναμική. Η Ένωση διαρκώς αντιμετωπίζει νέες απαιτήσεις από το εξωτερικό και από τους δικούς της πολίτες. Επιπλέον θα πρέπει να συζητήσουμε το σύνολο της ευρωπαϊκής αρχιτεκτονικής.
<P>
Μία σειρά ζητημάτων που αφορούν το μέλλον τέθηκαν προς συζήτηση παράλληλα με τη διακυβερνητική διάσκεψη η οποία ολοκληρώθηκε μόλις. Για το λόγο αυτό υπήρξε η ιδιαίτερη δήλωση στη Νίκαια σχετικά με το μέλλον της ΕΕ. Ανακοινώνει τη διεξαγωγή μίας νέας διακυβερνητικής διάσκεψης το 2004 και καλεί τη σουηδική και την επόμενη, τη βελγική Προεδρία να ξεκινήσουν μία συζήτηση κατά το 2001 σχετικά με τα προβλήματα του μέλλοντος με όλα τα ενδιαφερόμενα μέρη. Αυτό θα πρέπει να γίνει σε συνεργασία με την Ευρωπαϊκή Επιτροπή και το Ευρωπαϊκό Κοινοβούλιο. Μεταξύ των ζητημάτων τα οποία θα πρέπει να συζητηθούν στη διαδικασία αυτή μέχρι την επόμενη διακυβερνητική διάσκεψη, αναφέρονται τέσσερα συγκεκριμένα: πρώτον, πώς θα δημιουργηθεί και θα επιβλέπεται ένας σαφέστερος διαχωρισμός αρμοδιοτήτων μεταξύ των κρατών μελών και της Ένωσης, δεύτερον, το καθεστώς του λεγόμενου Χάρτη των θεμελιωδών ανθρωπίνων δικαιωμάτων, τρίτον, πώς μπορεί να απλοποιηθεί η συνθήκη χωρίς να αλλάξει το περιεχόμενό της και, τέταρτον, ο ρόλος των εθνικών κοινοβουλίων.
<P>
Η σουηδική Προεδρία θεωρεί σημαντικό και ενδιαφέρον το καθήκον να δώσει ώθηση στη διεξαγωγή μίας έντονης και ευρείας συζήτησης στα κράτη μέλη αλλά και στις υποψήφιες χώρες. Ελπίζουμε ότι το Ευρωπαϊκό Κοινοβούλιο θα συμμετάσχει δραστήρια στις συζητήσεις αυτές και θα αξιοποιήσει τη μοναδική θέση που διαθέτει προκειμένου να αναλάβει δικές του πρωτοβουλίες με στόχο να δώσει ώθηση στη συζήτηση αυτή. Ελπίζω ότι και τα εθνικά κοινοβούλια και οι κυβερνήσεις θα θελήσουν να αναλάβουν τις κατάλληλες πρωτοβουλίες. Θα πρέπει επίσης να καταβάλουμε ιδιαίτερες προσπάθειες προκειμένου στη συζήτηση αυτή να συμμετάσχει η νεολαία των χωρών μας, ενώ θα πρέπει επίσης να καταγράψουμε καλύτερα τις απόψεις των πολιτών μας σχετικά με το μέλλον της συνεργασίας στην ΕΕ.
<P>
Κυρία Πρόεδρε, αυτό που σήμερα αποκαλούμε ΕΕ δημιουργήθηκε κάποτε προκειμένου να καταστήσει αδύνατο ένα πόλεμο στην ευρωπαϊκή ήπειρο και από την άποψη αυτή υπήρξε εξαιρετικά επιτυχές. Ωστόσο εξακολουθούν να υπάρχουν συγκρούσεις στην Ευρώπη και στις γειτονικές της περιοχές. Οι προκλήσεις για την Ευρώπη στον τομέα της πολιτικής ασφάλειας αναμένεται στο άμεσο μέλλον να αφορούν τη διαχείριση κρίσεων και την πρόληψη συγκρούσεων. Κάτι τέτοιο προϋποθέτει ένα συνδυασμό πολιτικών και στρατιωτικών μέσων για τη διαχείριση κρίσεων. Θα πρέπει επιπλέον να αναπτυχθεί μία στενή συνεργασία με τον ΟΗΕ και την ΟΑΣΕ.
<P>
Η σουηδική Προεδρία θα δώσει άμεση προτεραιότητα στην εφαρμογή της απόφασης που έλαβε το Ευρωπαϊκό Συμβούλιο στη Νίκαια σχετικά με το δυναμικό της Ένωσης για τη διαχείριση στρατιωτικών και πολιτικών κρίσεων. Στόχος είναι να λάβει η Ευρωπαϊκή Ένωση απόφαση προκειμένου να βρίσκεται σε επιχειρησιακή ετοιμότητα για την αντιμετώπιση στρατιωτικών και πολιτικών κρίσεων ήδη κατά το 2001.
<P>
Στο στρατιωτικό πεδίο θα πρέπει πρώτα από όλα να δημιουργηθούν μόνιμες δομές και να προχωρήσουν οι εργασίες για τη διευθέτηση της συνεργασίας μεταξύ ΕΕ και ΝΑΤΟ.
<P>
Στον πολιτικό τομέα θα προωθήσουμε περαιτέρω τις εργασίες για την ανάπτυξη της ικανότητας σχεδιασμού και καθοδήγησης πολιτικών παρεμβάσεων, κυρίως σχετικά με την αστυνομία. Κατά το εξάμηνο της σουηδικής Προεδρίας θα διεξαχθεί μία ειδική διάσκεψη σχετικά με το στόχο να αποκτήσει η Ένωση το κατάλληλο δυναμικό για αστυνομικές παρεμβάσεις. Θα ορισθούν επίσης συγκεκριμένοι στόχοι προκειμένου να ενισχυθεί η δικαιοσύνη, η πολιτική διοίκηση και οι υπηρεσίες πολιτικής άμυνας.
<P>
Παράλληλα με τις εργασίες με στόχο την ενίσχυση του δυναμικού για τη διαχείριση κρίσεων της ΕΕ, η Σουηδία θα καταβάλει σημαντικές προσπάθειες προκειμένου να προτείνει μία συντονισμένη και αποτελεσματική πολιτική της ΕΕ στον τομέα της πρόληψης συγκρούσεων. Σκοπεύουμε να προτείνουμε ένα ευρωπαϊκό πρόγραμμα για την πρόληψη συγκρούσεων στο Ευρωπαϊκό Συμβούλιο του Γκέτεμποργκ.
<P>
Γνωρίζω ότι υπάρχει έντονο ενδιαφέρον στο Ευρωπαϊκό Κοινοβούλιο τόσο για τη διαχείριση κρίσεων όσο και για την πρόληψη συγκρούσεων. Έχετε υποβάλει ενδιαφέρουσες προτάσεις και σημαντικές συζητήσεις έχουν διεξαχθεί στο Κοινοβούλιο. Προσβλέπω στη συνέχιση της στενής μας συνεργασίας.
<P>
Κυρία Πρόεδρε, οι εξελίξεις στη Ρωσία έχουν συνέπειες για το μέλλον ολόκληρης της Ευρώπης. Η Ευρώπη και η Ρωσία χρειάζονται η μία την άλλη. Θα πρέπει να δοθεί επομένως άμεση προτεραιότητα στην εμβάθυνση της συνεργασίας μεταξύ ΕΕ και Ρωσίας. Συγχρόνως, οι σχέσεις μας θα πρέπει να χαρακτηρίζονται από ειλικρίνεια και συνέπεια, περιλαμβανομένης και της δυνατότητας άσκησης κριτικής όταν χρειάζεται, όπως για παράδειγμα στην Τσετσενία, όπου η κατάσταση εξακολουθεί να εμπνέει έντονη ανησυχία. Το ίδιο ισχύει και για την κατάσταση σχετικά με τα ανεξάρτητα μέσα μαζικής ενημέρωσης στη Ρωσία. Το μήνυμα της ΕΕ πρέπει να είναι ότι μία γνήσια εταιρική σχέση θα πρέπει να εκφράζεται σε ένα κοινό σύστημα αξιών. Σε μία σύγχρονη δημοκρατία θα πρέπει ένα ισχυρό κράτος να εξισορροπείται από μία ισχυρή κοινωνία των πολιτών.
<P>
Φιλοδοξία της Προεδρίας είναι να ολοκληρώσει τη διατύπωση μίας πολιτικής για τη Ρωσία η οποία να προσανατολίζεται τόσο στη συνεργασία όσο και στην ειλικρίνεια, προκειμένου να επιτύχουμε έναν αυξημένο βαθμό προβλεψιμότητας και σταθερότητας στις σχέσεις μας. Συγκεκριμένα επιδιώκουμε την εμβάθυνση του διαλόγου μεταξύ ΕΕ και Ρωσίας σε πολιτικά, οικονομικά και νομικά ζητήματα. Θέλουμε να αναπτύξουμε τη συνεργασία με στόχο την πρόληψη συγκρούσεων, τη διαχείριση κρίσεων και την προώθηση του αφοπλισμού και της μη διάδοσης των πυρηνικών όπλων. Θέλουμε να προωθήσουμε την ενσωμάτωση της Ρωσίας στην παγκόσμια οικονομία, μεταξύ άλλων υποστηρίζοντας τις προσπάθειες της χώρας αυτής να καταστεί μέλος του ΠΟΕ. Θέλουμε περισσότερη συνεργασία απέναντι στις κοινές προκλήσεις που αντιμετωπίζουμε στην ήπειρό μας, όπως για παράδειγμα την απειλή κατά του περιβάλλοντος και το διεθνές οργανωμένο έγκλημα. Θέλουμε να συνεχιστεί η υποστήριξη προς τις μεταρρυθμίσεις στη Ρωσία, κυρίως προκειμένου να ενισχυθεί η κοινωνία των πολιτών και να εκσυγχρονιστεί η διοίκηση.
<P>
Οι εξελίξεις στα δυτικά Βαλκάνια, τη Μέση Ανατολή και τη χερσόνησο της Κορέας θα μας απασχολήσουν επίσης έντονα. Στα δυτικά Βαλκάνια στόχο έχουμε την πρόληψη κρίσεων, καθώς επίσης και τις οικονομικές μεταρρυθμίσεις και την παροχή οικονομικών ενισχύσεων. Η σταδιακή προσέγγιση της περιοχής προς την ΕΕ μέσω των συμφωνιών σταθεροποίησης και σύνδεσης είναι κεντρικής σημασίας. Προκειμένου η προσέγγιση αυτή να αποτελέσει πραγματικότητα ωστόσο, θα πρέπει να καταβληθούν σαφείς προσπάθειες υπέρ της συνεργασίας μεταξύ των χωρών της περιοχής.
<P>
Η Ένωση διαδραμάτισε ένα σημαντικό ρόλο στις συγκρούσεις στη Μέση Ανατολή υποστηρίζοντας τις αμερικανικές ειρηνευτικές προσπάθειες. Κατά την Προεδρία της η Σουηδία θα εργασθεί υπέρ της συνέχισης του ενεργού ευρωπαϊκού ρόλου στην ειρηνευτική διαδικασία.
<P>
Σε λίγες ημέρες θα πραγματοποιηθεί η ορκωμοσία ενός νέου αμερικανού Προέδρου. Διαγράφονται σημαντικές δυνατότητες να δοθεί μία νέα ώθηση στη συνεργασία μας με τις ΗΠΑ. Τα εμπορικά ζητήματα και η εφαρμογή του προγράμματος δράσης εντός της διατλαντικής οικονομικής σχέσης αποτελούν αποφασιστικής σημασίας μέρη αυτής της συνεργασίας. Οι εκκρεμούσες διαφορές μας σε ζητήματα εμπορικής πολιτικής θα πρέπει να καταλήξουν σε κοινώς αποδεκτές λύσεις και όχι να επισκιάζουν τα πάρα πολλά κοινά πολιτικά συμφέροντα και τον πλούσιο διάλογο που έχουμε με τις ΗΠΑ.
<P>
Κυρία Πρόεδρε, σε μία Ένωση η οποία δίνει άμεση προτεραιότητα στους πολίτες, οι πολιτικές συζητήσεις θα πρέπει να διεξάγονται με διαφάνεια, τα έγγραφα να είναι προσβάσιμα στους πολίτες, οι διαδικασίες λήψης αποφάσεων να μπορούν να παρακολουθούνται και να είναι δυνατός ο καταλογισμός ευθυνών σε αυτούς που λαμβάνουν τις αποφάσεις. Για αυτό απαιτείται να συνεχισθούν οι προσπάθειες προκειμένου να καταστεί η ΕΕ μία διαφανέστερη και πιο σύγχρονη ένωση.
<P>
Μέσω της Συνθήκης του Αμστερνταμ δημιουργήθηκε μία νομική βάση για κανόνες σχετικά με τη δημοσίευση εγγράφων στα διάφορα όργανα. Η Σουηδία θεωρεί ιδιαίτερα σημαντικές τις εργασίες προκειμένου να υπάρξει μία νομική πράξη περί διαφάνειας η οποία να υιοθετηθεί βάσει αυτής της διάταξης της Συνθήκης. Η Ευρωπαϊκή Επιτροπή, η οποία στα πλαίσια των εσωτερικών της μεταρρυθμίσεων ανέλαβε η ίδια πολλές πρωτοβουλίες με στόχο την αύξηση της διαφάνειας, έχει υποβάλει μία πρόταση σχετικά. Κατά τις εργασίες του Συμβουλίου σχετικά με αυτή τη νομική πράξη, η Σουηδία προτίθεται να βρίσκεται σε στενή επαφή με το Ευρωπαϊκό Κοινοβούλιο το οποίο έδειξε έντονο ενδιαφέρον στο ζήτημα της διαφάνειας. Σκοπεύουμε να προωθήσουμε το ζήτημα αυτό φιλοδοξώντας να καταλήξουμε σε συγκεκριμένο αποτέλεσμα την άνοιξη.
<P>
Όπως ανέφερα στην εισαγωγή της παρέμβασής μου, οι θεμελιώδεις αξίες της Ένωσης έχουν λάβει μία πλέον περίοπτη θέση στις εργασίες της Ένωσης. Η επιτυχία των εργασιών που πραγματοποιήθηκαν σχετικά με τον Χάρτη για τα θεμελιώδη ανθρώπινα δικαιώματα αποτελούν μία σημαντική απόδειξη για αυτό. Στα πλαίσια αυτά θα πρέπει τα ανθρώπινα δικαιώματα να ληφθούν ακόμα πιο αποφασιστικά υπόψη στον πολιτικό διάλογο που διεξάγουμε με άλλες χώρες με στόχο την πρόληψη συγκρούσεων, καθώς και στις συμφωνίες με χώρες εκτός ΕΕ. Η Ένωση οφείλει να διαδραματίσει εξάλλου έναν ενεργό ρόλο εντός της επιτροπής του ΟΗΕ για τα ανθρώπινα δικαιώματα και στα πλαίσια της επόμενης παγκόσμιας διάσκεψης στον τομέα αυτόν.
<P>
Κυρία Πρόεδρε, είναι σημαντικό να έχουν οι ευρωπαίοι πολίτες, μέσω των αιρετών τους αντιπροσώπων, επιρροή και έλεγχο στην ευρωπαϊκή συνεργασία. Ο ρόλος του Ευρωπαϊκού Κοινοβουλίου είναι αποφασιστικής σημασίας στα πλαίσια αυτά.
<P>
Η σουηδική Προεδρία ενδιαφέρεται να υπάρχει μία καλή και στενή συνεργασία με το Κοινοβούλιο κατά το επόμενο εξάμηνο. Θα συμμετάσχουμε δραστήρια στο σημαντικό ευρωπαϊκό πολιτικό διάλογο που διεξάγεται στο κτίριο αυτό, εδώ στο Κοινοβούλιο.
<P>
Καλούμαστε να λάβουμε σημαντικές αποφάσεις. Το μέλλον της Ευρώπης διαμορφώνεται μέσω της συνεργασίας. Ας εργασθούμε από κοινού για μία Ευρώπη ειρήνης, ελευθερίας, ευμάρειας και κοινωνικής συνοχής!
<P>
(Χειροκροτήματα)

<SPEAKER ID=150 NAME="Πρόεδρος">
Ευχαριστώ τον κ. Προεδρεύοντα του Συμβουλίου για την τοποθέτησή του.
<P>
Το λόγο έχει τώρα η Επιτροπή, ο Πρόεδρος κ. Prodi.

<SPEAKER ID=151 NAME=" Prodi">
. (ΙΤ) Κυρία Πρόεδρε, κύριε Πρωθυπουργέ, κυρίες και κύριοι βουλευτές, με μεγάλη ευχαρίστηση παρουσιάζομαι ενώπιόν σας σήμερα, στην έναρξη μιας νέας Προεδρίας, και εύχομαι σε όλους σας καλή χρονιά. Καλωσορίζοντάς σας στην αρχόμενη Προεδρία σας, κύριε Persson, εκφράζω τη χαρά μου για την επιλογή της Σουηδίας να υιοθετήσει ένα ιδιαίτερα παραστατικό slogan, βασισμένο στο γράμμα E.
<P>
Το γράμμα E συμβολίζει πρώτα απ' όλα την "Ευρώπη" , η οποία είναι ο κοινός μας στόχος και στην οποία η Σουηδία θα προσανατολίσει, κατά τους επόμενους έξι μήνες, τις καλύτερες προσπάθειές της, προκειμένου να την κάνει να προοδεύσει, ιδίως στους τομείς της διεύρυνσης, enlargement, της απασχόλησης, employment, και του περιβάλλοντος, environment. Όμως το γράμμα E συμβολίζει επίσης το "ευρώ" . Το 2001 είναι το έτος που προαναγγέλλει την υλική κυκλοφορία του ενιαίου νομίσματος και είναι επίσης το τελευταίο έτος ύπαρξης πολλών εθνικών νομισμάτων, μερικά από τα οποία υπερηφανεύονται για υπερεκατονταετή ιστορία και με τα οποία έχουμε, και προσωπικά, συναισθηματικό δέσιμο. Η σουηδική Προεδρία θα μας συνοδεύσει, επομένως, σε ένα τμήμα της πορείας προς την ιστορική ημερομηνία της 1ης Ιανουαρίου 2002.
<P>
Θα ήθελα να σταματήσω μια στιγμή στα τρία E γύρω από τα οποία διαρθρώνεται η σουηδική Προεδρία, όπως εξήγησε προ ολίγου ο Πρωθυπουργός Persson. Αυτές οι τρεις προτεραιότητες είναι καλά επιλεγμένες, επειδή αφορούν τους τρεις τομείς στους οποίους η Ένωση, και η Ευρώπη στο σύνολό της, θα πρέπει να αντιμετωπίσουν τεράστιες προκλήσεις και θα μπορέσουν να αδράξουν τεράστιες ευκαιρίες. Δεν πρόκειται απλώς για μια προτεραιότητα αυτών των έξι μηνών, που θα ξεχαστεί μετά, αλλά για μακροπρόθεσμες προκλήσεις, που έχουν επιλεγεί ως πρωταρχικοί στόχοι και για τα πέντε έτη της νομοθετικής περιόδου.
<P>
E όπως enlargement, διεύρυνση. Η διεύρυνση - είναι χρήσιμο να το επαναλάβω - είναι η πιο μεγάλη πρόκληση που πρέπει να αντιμετωπίσει η Ένωση. Βρισκόμαστε σε μια κρίσιμη φάση για το μέλλον όλης της Ευρώπης: έχουμε τη δυνατότητα να δημιουργήσουμε ένα χώρο ειρήνης, ευημερίας και σταθερότητας που θα εκτείνεται σε πεντακόσια εκατομμύρια πολίτες, ενωμένους σε μία κοινότητα με τις ίδιες αξίες. Για να καταστεί δυνατή αυτή η διαδικασία, έπρεπε να υιοθετήσουμε έναν ορισμένο αριθμό εσωτερικών μεταρρυθμίσεων. Παρότι δεν είναι απόλυτα ικανοποιητική, είναι μάλιστα κάθε άλλο παρά ικανοποιητική, η Συνθήκη της Νίκαιας αποτελεί εντούτοις ένα βήμα προς τη σωστή κατεύθυνση και μας επιτρέπει να συνεχίσουμε τον δρόμο που έχουμε πάρει. Για το λόγο αυτό και επίσης επειδή η Νίκαια, έχοντας επίγνωση των ορίων της, προβλέπει μια "επομένη της Νίκαιας" , θα ήθελα να επιμείνω ενώπιόν σας ώστε, όταν έρθει η στιγμή, το Σώμα σας να συστήσει στα εθνικά κοινοβούλια να επικυρώσουν τη Συνθήκη της Νίκαιας. Κατά τη γνώμη μου, είναι πράγματι προφανές ότι η ειρήνη, η σταθερότητα και η ευημερία δεν μπορούν να σταματήσουν στα σύνορα της Ευρωπαϊκής Ένωσης, αλλά πρέπει να συμπεριλάβουν όσο το δυνατόν περισσότερο όλες τις γειτονικές και τις φιλικές χώρες. Χαίρομαι, επομένως, που βλέπω ότι στις προτεραιότητες της αρχόμενης Προεδρίας συγκαταλέγονται και οι σχέσεις με τη Ρωσία.
<P>
Στην ίδια αυτή στρατηγική, που αποσκοπεί στην οικοδόμηση μιας ουσιαστικής πολιτικής γειτνίασης, εντάσσεται και το πρόσφατο ταξίδι μου στη Βόρεια Αφρική. Κατά την επανένωση της ηπείρου μας, πράγματι, πρέπει να προσέξουμε να μην επισκιαστεί αυτή η διάσταση. Η ευρωμεσογειακή εταιρική σχέση είναι και αυτή θεμελιώδης για τα συμφέροντά μας και αυτόν τον καιρό εξετάζουμε τους διάφορους τρόπους προώθησης και ενίσχυσής της. Δεν πρέπει να ξεχάσουμε - και είναι σαφές ότι η Προεδρία ασφαλώς δεν θα την ξεχάσει - ούτε τη βόρεια διάσταση της Ένωσης, που έχει θεμελιώδη σημασία.
<P>
Το δεύτερο E σημαίνει employment, δηλαδή απασχόληση. Η προτεραιότητα αυτή ταυτίζεται σε μεγάλο βαθμό με τη νέα οικονομική και πολιτική ατζέντα που συμφωνήσαμε στη Λισαβόνα. Συμμερίζομαι πλήρως τη δέσμευση να τη φέρουμε σε πέρας. Ειδικότερα, η Επιτροπή χαίρεται για την έμφαση που δίνει η Προεδρία στον εκσυγχρονισμό της αγοράς εργασίας και στην ανάγκη να διασφαλισθούν ίσες ευκαιρίες για τις γυναίκες και τους άνδρες της κοινωνίας μας. Εκσυγχρονισμός των οικονομιών μας σημαίνει περισσότερες θέσεις εργασίας και η προαγωγή των ίσων ευκαιριών μεταξύ ανδρών και γυναικών είναι σημαντική πτυχή της καταπολέμησης των διακρίσεων. Η Επιτροπή θα εργασθεί σε στενή επαφή με την Προεδρία, για να συμβάλει στην επιτυχία της Συνόδου Κορυφής της Στοκχόλμης, που θα είναι κατά μεγάλο μέρος αφιερωμένη σ' αυτές τις πτυχές. Στο πλαίσιο αυτό, η Επιτροπή σκοπεύει να προτείνει μια νέα στρατηγική για τη δημιουργία μιας ευρωπαϊκής αγοράς εργασίας μέχρι το 2005, οι λεπτομέρειες της οποίας θα παρουσιαστούν στη συνθετική έκθεση που ετοιμάζουμε ενόψει της συνόδου της Στοκχόλμης.
<P>
Το τρίτο E αντιστοιχεί στο environment, δηλαδή το περιβάλλον. Οι συμπολίτες μας ανησυχούν για τα ζητήματα που αφορούν την προστασία του περιβάλλοντος και των καταναλωτών, συμπεριλαμβανομένης της ασφάλειας των τροφίμων, που είναι αυτή την εποχή ιδιαίτερα σημαντική. Τα πρόσφατα γεγονότα σχετικά με την κρίση των τρελών αγελάδων μας το υπενθυμίζουν με τον πιο δραματικό τρόπο και η Επιτροπή έχει ήδη εγκρίνει συγκεκριμένα μέτρα για την αντιμετώπιση αυτής της κρίσιμης κατάστασης. Έχουμε ευθύνη απέναντι στις μελλοντικές γενιές να εξασφαλίσουμε μιαν αειφόρο ανάπτυξη των κοινωνιών μας και να καταστήσουμε τις οικονομίες μας συμβατές, μακροπρόθεσμα, με τις ισορροπίες του πλανήτη. Υπολογίζω στη συνεργασία μου με τη σουηδική Προεδρία για να δώσουμε στην Ευρωπαϊκή Ένωση μια αποτελεσματική και συνεκτική στρατηγική για την αειφόρο ανάπτυξη. Η Σύνοδος Κορυφής του Γκέτεμποργκ θα πρέπει να λάβει συγκεκριμένα και εφαρμόσιμα μέτρα - επαναλαμβάνω, συγκεκριμένα και εφαρμόσιμα - σε σχέση με τη θεμελιώδη αυτή πτυχή.
<P>
Στο πλαίσιο αυτό, η Ένωση θα πρέπει να διατηρήσει την αποφασιστικότητά της να αναλάβει καθοδηγητικό ρόλο στα θέματα που αφορούν την αλλαγή του κλίματος. Πρέπει να τηρήσουμε τις δεσμεύσεις που αναλάβαμε στο Κυότο και να ασκούμε σταθερά πίεση στους διεθνείς μας εταίρους να τηρήσουν και αυτοί τις δεσμεύσεις που ανέλαβαν στο Κυότο. Από αυτή την άποψη, το γράμμα E υποδηλώνει επίσης μια πιο συνειδητή δέσμευση σε ό,τι αφορά την ενέργεια και ένα βαθύ προβληματισμό σε σχέση με όλες τις πτυχές που συνδέονται με τον εφοδιασμό, τη χρήση, τη διατήρηση και την περιβαλλοντική συμβατότητα των πηγών ενέργειας. Χαίρομαι, λοιπόν, για την έμφαση που δίνει η Προεδρία σε αυτές τις πτυχές.
<P>
Έχω συστήσει επανειλημμένα, σε παρεμβάσεις μου ενώπιον της Συνέλευσής σας, μια εμβάθυνση της ευρωπαϊκής πολιτικής σε θέματα διαφάνειας και χαίρομαι που ο Πρωθυπουργός Persson επέμεινε σ' αυτό και αφιέρωσε σ' αυτό σημαντικό τμήμα της παρέμβασής του. Η συμμετοχή των πολιτών, τόσο στις μεγάλες αποφάσεις όσο και στην καθημερινή ζωή της Ευρώπης και των οργάνων της, αποτελεί πράγματι προτεραιότητα για την Επιτροπή. Θέλω, λοιπόν, να διαβεβαιώσω την Προεδρία για όλη την υποστήριξή μας στις προσπάθειές της να προαγάγει το άνοιγμα και τη διαφάνεια.
<P>
Κυρία Πρόεδρε, κύριε Πρωθυπουργέ, κυρίες και κύριοι βουλευτές, οι πρωτοβουλίες που προβλέπονται για αυτό το εξάμηνο είναι φιλόδοξες και πρόκειται - είμαι βέβαιος για αυτό - να αφήσουν μακροχρόνια ίχνη στο πνεύμα των συμπολιτών μας. Ωστόσο, δεν βλέπω τα εγχειρήματα των εξαμηνιαίων Προεδριών σαν απομονωμένες μεταξύ τους κινήσεις, αλλά περισσότερο σαν μια συνεχή προσπάθεια, σαν κάτι που διαρκεί στον χρόνο.
<P>
Εκτιμώ πλήρως, ως εκ τούτου, την προσπάθεια που κατέβαλε ο σουηδός Πρωθυπουργός να μας διαβεβαιώσει ότι η δραστηριότητά του θα βασισθεί στα θεμέλια που έθεσε η εντατική εργασία της προηγούμενης Προεδρίας για να επιτρέψει στη διάδοχό της να φέρει σε πέρας με αποτελεσματικότητα τη δική της δράση. Αυτό είναι ακόμη πιο αληθινή, αν σκεφθούμε το καθοριστικό θέμα της αποκαλούμενης "επομένης της Νίκαιας" , δηλαδή της ιδιαίτερης συζήτησης για το μέλλον της Ένωσης. Την τελευταία φορά που μίλησα στη Συνέλευσή σας διευκρίνισα την απογοήτευσή μου για ορισμένες πτυχές της Συνθήκης που είχε μόλις συμφωνηθεί, αλλά προπαντός για την ατμόσφαιρα που επικράτησε καθ' όλη τη διάρκεια της Συνόδου. Στη Νίκαια δεκαπέντε κράτη μέλη, καθένα από τα οποία επικεντρωμένο, καίτοι κατανοητά, στα ιδιαίτερα εθνικά του συμφέροντα, δεν κατάφεραν να καταλήξουν παρά σε μία ατελή συμφωνία.
<P>
(Χειροκροτήματα)
<P>
Η πλειοψηφία των αρχηγών κρατών και κυβερνήσεων, εξάλλου - και αυτό είναι το πιο σημαντικό σημείο - φάνηκε περισσότερο διατεθειμένη να προσπαθήσει να εξασφαλίσει τη δυνατότητα παρεμπόδισης της μελλοντικής δράσης της Ένωσης παρά να βρει έναν τρόπο να προωθήσει τον κοινό σκοπό.
<P>
(Χειροκροτήματα)
<P>
Έτσι, η Νίκαια έδειξε καθαρά τι εννοούμε όταν μιλάμε για συμφωνία επί του ελάχιστου κοινού παρονομαστή. Θα ήταν παράτολμο να έχουμε την ψευδαίσθηση ότι μπορούμε να προχωρήσουμε σ' αυτόν το δρόμο. Επέστρεψα από τη Νίκαια με την επιβεβαίωση μιας πεποίθησης που ήδη είχα και που είχα ήδη εκδηλώσει ενώπιόν σας: την πεποίθηση πως, αντίθετα από ό,τι συμβαίνει να ακούω να λένε, δεν είναι η "μέθοδος Monnet" που έφθασε στα όριά της, είναι η διακυβερνητική μέθοδος που δείχνει σημεία εξάντλησης.
<P>
(Χειροκροτήματα)
<P>
Πρέπει, επομένως, να αντλήσουμε κάποιο δίδαγμα για τη συζήτηση σχετικά με το μέλλον της Ένωσης, που να μας φέρει μέχρι το 2004, παρότι είναι ακόμα αρκετά νωρίς για να έχουμε μια ολοκληρωμένη σχετική ιδέα.
<P>
Το πρώτο μάθημα είναι ότι δεν μπορεί να γίνει τίποτα θετικό ή μακροπρόθεσμο για τη διασφάλιση του μέλλοντος της Ευρώπης χωρίς την άμεση συμμετοχή των ζωντανών ευρωπαϊκών δυνάμεων, στις οποίες ανήκουν φυσικά και οι δυνάμεις όλων των υποψήφιων χωρών.
<P>
Κατά τη γνώμη μου, ο δρόμος που μας χωρίζει από το 2004 μπορεί να διαρθρωθεί σε τρεις σαφώς διακεκριμένες φάσεις: μια πρώτη φάση, που έχει ήδη ξεκινήσει και που θα μπορούσαμε να την ονομάσουμε φάση του ανοιχτού προβληματισμού - αυτό που κάνουμε σήμερα - κατά τη διάρκεια της οποίας καλό είναι να αναπτυχθεί η εκτενέστερη δυνατή συζήτηση σε όλα τα επίπεδα της κοινωνίας των πολιτών, της πολιτικής και της επιστήμης για το μέλλον της Ευρώπης. Καθένας από μας πρέπει να συμβάλει στην προώθηση και την εξάπλωση της συζήτησης. Γι' αυτό είναι αναγκαίο να δώσουμε αμέσως συγκεκριμένη σημασία στον στόχο μας, που είναι να φθάσουμε, το 2004, σε ένα ισορροπημένο και σταθερό σύστημα που θα επιτρέπει στη διευρυμένη Ένωση να λειτουργεί με δημοκρατικό, θεμιτό και αποτελεσματικό τρόπο.
<P>
Η συμβολή των δημοκρατικών ευρωπαϊκών πολιτικών κομμάτων είναι θεμελιώδης για να ριζώσει αυτή η συζήτηση στην κοινωνία των πολιτών. Με την οπτική αυτή, θα ήθελα ειδικότερα να διοργανώσω προσεχώς μια συνεδρίαση με τους αρχηγούς των πολιτικών κομμάτων που εκπροσωπούνται στο Ευρωπαϊκό Κοινοβούλιο. Μέσω αυτής της ανταλλαγής απόψεων, θα ήθελα να μπορούσαμε να καταλήξουμε σε εφαρμόσιμα συμπεράσματα σχετικά με τους στόχους που πρέπει να επιδιώξουμε και τα μέσα που πρέπει να χρησιμοποιήσουμε για να τους επιτύχουμε. Η συζήτηση αυτή πρέπει να είναι ανοιχτή και χωρίς προκαθορισμένα όρια. Ιδιαίτερα, είναι αυτονόητο ότι ο χειρότερος τρόπος για να την αντιμετωπίσουμε θα ήταν να περιοριστούμε ξανά στα τέσσερα θέματα της δήλωσης της Νίκαιας, διότι εδώ πρόκειται για την "επομένη της Νίκαιας" . Τα θέματα αυτά - ο Χάρτης των Θεμελιωδών Δικαιωμάτων, η απλοποίηση της Συνθήκης, η διευκρίνιση των αρμοδιοτήτων και οι υποθέσεις για μια δεύτερη Βουλή - είναι προφανώς πολύ σπουδαία. Ορισμένα έχουν αποτελέσει αντικείμενο σημαντικών εργασιών, όπως στην περίπτωση της αναδιάρθρωσης της Συνθήκης, αλλά τα θέματα αυτά δεν είναι παρά στοιχεία ενός βασικού προβληματισμού, ο οποίος πρέπει να γίνει ταυτόχρονα ευρύτερος και βαθύτερος
<P>
(Χειροκροτήματα)
<P>
και ο οποίος συνοψίζεται αποτελεσματικά στον ίδιο τον τίτλο της δήλωσης των αρχηγών κρατών και κυβερνήσεων, όταν έθεσαν στον εαυτό τους την ερώτηση: "Τι θέλουμε για το μέλλον της Ευρώπης;" Εύχομαι το Ευρωπαϊκό Κοινοβούλιο, μέσω των πολιτικών κομμάτων που εκπροσωπούνται σ' αυτό, να ασκήσει στην εντέλεια όχι μόνο τον ρόλο του ως εκφραστή της δημοκρατικής νομιμότητας της κοινοτικής διαδικασίας λήψης αποφάσεων, αλλά και τον ρόλο της γέφυρας με τα εθνικά πολιτικά κόμματα, μέχρι τις δημόσιες απόψεις που εκπροσωπούν.
<P>
(Χειροκροτήματα)
<P>
Σας ζητώ θερμά να το κάνετε αυτό και θα είμαι στο πλευρό σας σ' αυτή τη δραστηριότητα. Πιστεύω πως είναι σημαντική για το μέλλον της Ευρώπης. Η Επιτροπή, από την πλευρά της, σκοπεύει να ξεκινήσει έναν ευρύ και ανοιχτό διάλογο με τις ευρωπαϊκές κοινωνίες και με τους πρωταγωνιστές των πολιτικών συστημάτων της Ένωσης. Αυτή είναι η πρώτη φάση.
<P>
Η δεύτερη φάση θα πρέπει να αρχίσει αμέσως μετά τη Σύνοδο Κορυφής του Λάκεν, τον επόμενο Δεκέμβριο. Η φάση αυτή, την οποία μπορούμε να ορίσουμε ως φάση του διαρθρωμένου προβληματισμού, είναι η πιο λεπτή και θα πρέπει να αποκρυσταλλωθεί σε μια λειτουργική σύνθεση των απόψεων που θα έχουν συλλεχθεί κατά τη διάρκεια της προηγούμενης φάσης. Δεν θα μπορούμε να περιοριστούμε σε μια διαπραγμάτευση αποκλειστικά διακυβερνητική και κεκλεισμένων των θυρών. Αυτό είναι το μάθημα της Νίκαιας. Στο Λάκεν θα πρέπει να εφεύρουμε μια νέα μέθοδο, που να ανταποκρίνεται στις ανάγκες ανοίγματος και νομιμότητας.
<P>
Η τρίτη και αναπόφευκτη φάση θα είναι αναγκαστικά μια νέα, κυρίως ειπείν Διακυβερνητική Διάσκεψη. Κατά τη γνώμη μου, η διάσκεψη αυτή θα μπορούσε να είναι σύντομη, καταληκτική και αποφασιστική. Και τα τρία επίθετα είναι σημαντικά: σύντομη, καταληκτική και αποφασιστική.
<P>
Όπως είπα, ο προβληματισμός που θα ξεκινήσουμε θα πρέπει να είναι ανοιχτός, επειδή, όπως τονίστηκε επανειλημμένα αυτές τις τελευταίες μέρες, πρόκειται ουσιαστικά για έναν προβληματισμό σχετικά με τη διάρθρωση της πολιτικής ζωής μιας Ένωσης με είκοσι πέντε ή και περισσότερα μέλη.
<P>
Θα υπολειπόμουν όμως των πεποιθήσεων και του χρέους μου, αν δεν υπενθύμιζα, για άλλη μια φορά, δεδομένου ότι παραμένουν επίκαιρες, τις ανησυχίες που εξέφρασα σε τούτη την αίθουσα στις 3 Οκτωβρίου. Έχω πράγματι την ακράδαντη πεποίθηση ότι η κοινοτική μέθοδος, ο εξορθολογισμός της, η απλοποίησή της, η διεύρυνσή της αποτελούν το μέλλον, όχι το παρελθόν της Ένωσης. Πραγματικά, η δυναμική της Ένωσης, εδώ και σαράντα χρόνια και ιδιαίτερα από το Μάαστριχτ και μετά, έχει δημιουργήσει ένα ιδιότυπο πολιτικό σύστημα, που δεν μπορεί να αναχθεί σε κανένα εθνικό πρότυπο. Η Ένωση είναι όντως δημοκρατική, δηλαδή βασίζεται σε διπλή νομιμοποίηση: αυτήν που απορρέει από τους ευρωπαϊκούς λαούς, τους οποίους εκπροσωπείτε εσείς, κύριοι βουλευτές, και εκείνη των κρατών μελών, τα οποία εκπροσωπούνται στο Συμβούλιο, που με τη σειρά του βασίζεται στην εθνική δημοκρατική ψήφο. Υπάρχει, επομένως, διπλή δημοκρατική νομιμοποίηση: δεν είναι αλήθεια ότι δεν υπάρχει νομιμοποίηση. Η Ένωση είναι αποτελεσματική, όχι μόνο δημοκρατική, επειδή έχει οικοδομηθεί γύρω από ένα όργανο, την Επιτροπή, που είναι ανεξάρτητο εκτελεστικό όργανο, αλλά παραμένει προσεκτική στις ισορροπίες και τα συμφέροντα όλων των κρατών μελών, μικρών και μεγάλων. Η Επιτροπή είναι η απαραίτητη προϋπόθεση για να μπορέσουμε να ενώσουμε τις κυριαρχίες της Κοινότητας και να αποκτήσουμε έτσι τη δυνατότητα να αντιμετωπίσουμε τις μεγάλες προκλήσεις του μέλλοντος, όπως τη διεύρυνση. Κατά τρίτον, η Ένωση είναι ελέγξιμη, επειδή το Ευρωπαϊκό Δικαστήριο εξασφαλίζει την τήρηση των κοινών κανόνων από όλους.
<P>
Στο πλαίσιο αυτό, η συζήτηση για το τι πρέπει ή τι δεν πρέπει να κάνουμε, σε ευρωπαϊκό επίπεδο και σε εθνικό επίπεδο, όσον αφορά τη συγκεκριμένη κυβερνητική δράση, είναι πιο καίρια από ποτέ και αποτελεί συνέπεια της παρούσας συζήτησης. Η συνεκτικότητα και η συνοχή της Ένωσης και των κρατών μελών της πρέπει να βγουν από αυτή ενισχυμένες. Πρέπει να αποκλεισθεί απόλυτα οποιοσδήποτε κατατεμαχισμός της κοινοτικής διαδικασίας λήψης αποφάσεων και, ιδιαίτερα, οποιοσδήποτε κατατεμαχισμός της εκτελεστικής δράσης, διότι είναι αντίθετος προς τον στόχο που έχουμε προκαθορίσει. Ακόμα περισσότερο δε τη στιγμή που, εκεί όπου θέλουμε να εκφράζεται η ποικιλία των ευαισθησιών στο επίπεδο της επιθυμητής ολοκλήρωσης, διαθέτουμε πλέον το σημαντικότατο - επαναλαμβάνω, σημαντικότατο - μέσο των ενισχυμένων συνεργασιών, τις οποίες η Συνθήκη της Νίκαιας καθιστά τώρα δυνατές στο πλαίσιο της κοινοτικής μεθόδου. Μόνο μια συνεκτική δράση, αναθεωρημένη υπό το πρίσμα της αρχής της επικουρικότητας και ενός σαφέστερου οράματος της διακυβέρνησης της Ευρώπης και διαρθρωθεί γύρω από το θεσμικό τρίγωνο σύμφωνα με την κοινοτική μέθοδο, θα μπορέσει να μας εξασφαλίσει αυτό το αποτέλεσμα.
<P>
Κυρία Πρόεδρε, κύριε Πρωθυπουργέ, κυρίες και κύριοι βουλευτές, εκτείνεται μπροστά μας μια περίοδος γεμάτη δεσμεύσεις και πρωτοβουλίες. Οι προκλήσεις είναι μεγάλες, μα άλλο τόσο μεγάλη είναι και η αποφασιστικότητά μας. Η Επιτροπή θα εργαστεί σε στενή επαφή με τις διάφορες Προεδρίες για να φέρει σε πέρας το μεγάλο καθήκον μας. Υπολογίζω σε όλους εσάς, γυναίκες και άνδρες ευρωπαίους πολιτικούς και μέλη του Ευρωπαϊκού Κοινοβουλίου, και υπολογίζω στη βούλησή σας να συνεργασθείτε μαζί μας.
<P>
(Ζωηρά και παρατεταμένα χειροκροτήματα)
<SPEAKER ID=152 LANGUAGE="DE" NAME="Poettering">
Κυρία Πρόεδρε, κύριε Πρόεδρε του Συμβουλίου, κύριε Επίτροπε αγαπητοί συνάδελφοι! Κύριε Πρόεδρε του Συμβουλίου Persson, προτείνατε στο Ευρωπαϊκό Κοινοβούλιο και τις κοινοβουλευτικές ομάδες καλή συνεργασία. Θα επωφεληθούμε ευχαρίστως, άλλωστε υπάρχουν καλές σχέσεις. Μπορώ να σας δηλώσω, εξ ονόματος της κοινοβουλευτικής μας ομάδας, ότι απολαμβάνετε την αμέριστη συμπαράστασή μας και σε θέματα περιεχομένου, εάν προτίθεστε να δώσετε έμφαση στην κοινοτική Ευρώπη και όχι στη διακυβερνητική συνεργασία, τη συνεργασία μεταξύ κυβερνήσεων, την οποία απορρίπτουμε κατηγορηματικά στο πλαίσιο της Ένωσης. Τυχόν οπισθοδρόμηση στη διακυβερνητική συνεργασία δεν επιτρέπεται να υπάρξει!
<P>
(Χειροκροτήματα)
<P>
Η χώρα σας συνορεύει με μια ιδιαίτερα συμπαθητική χώρα - όπως συμπαθητική είναι και η Σουηδία. Σχετικά με την κοινοτική Ευρώπη ακούγονται περισσότερα στη Φινλανδία, και θα ευχόμουν, οι απόψεις Φινλανδίας και Σουηδίας να ταυτίζονταν στα θέματα αυτά. Αποτελείτε συνέχεια προηγούμενων Προεδριών, και ως εκ τούτου αναλαμβάνετε κάποια υποθήκη, ήτοι αυτή της Συνθήκης της Νίκαιας. Δεν μπορώ να συμφωνήσω με την άποψή σας, ότι η Συνθήκη της Νίκαιας επέτυχε, όπως αναφέρατε εδώ. Ωστόσο, η υποθήκη αποτελεί ταυτόχρονα ευκαιρία, επειδή υπάρχει η δυνατότητα εξόφλησης της οφειλής. Εμείς θα θέλαμε μαζί σας, κατά τις προσεχείς εβδομάδες και μήνες, να αποπληρώσουμε την οφειλή της υποθήκης της Νίκαιας. Για το λόγο αυτό, δεν τασσόμαστε ως ομάδα του Ευρωπαϊκού Λαϊκού Κόμματος και των Ελεύθερων Δημοκρατών στην παρούσα φάση ούτε υπέρ αλλά ούτε κατά της Συνθήκης της Νίκαιας.
<P>
Επέδωσα μάλιστα στην Προεδρία, η οποία εκπροσωπείται από τον κ. Danielsson, ψήφισμα του Ευρωπαϊκού Λαϊκού Κόμματος από το Συνέδριο του στο Βερολίνο. Ο Ρομάνο Πρόντι, Πρόεδρος της Επιτροπής μας, έκανε λόγο για την αναγκαιότητα στενής συνεργασίας, των κομμάτων του Ευρωπαϊκού Κοινοβουλίου όχι μόνο σε κοινοτικό επίπεδο, αλλά και με τα εθνικά κόμματα. Το συνέδριο του ΕΛΚ υιοθέτησε χωρίς καμία ψήφο κατά, με την ψήφο και των 42 εθνικών κομμάτων, τις βασικές αρχές, τις οποίες θα ήθελα να σας παρουσιάσω: Πρώτον σχετικά με τη συστηματοποίηση της διακυβερνητικής διάσκεψης. Η διάσκεψη που παρατείνεται για εβδομάδες και μήνες, πρέπει να είναι παρελθόν, έπ' ουδενί δεν αποτελεί πρότυπο για το μέλλον. Είμαστε κατηγορηματικά αντίθετοι στο να μείνουμε προσκολλημένοι στο παλαιό σύστημα.
<P>
(Χειροκροτήματα) Δεύτερον: Σας καλούμε να ορίσετε το συντομότερο διάσκεψη - οι προετοιμασίες πρέπει να αρχίσουν κατά τη διάρκεια της δικής σας Προεδρίας και θα πρέπει να καταλήξουν σε κάποια απόφαση κατά τη βελγική Προεδρία -, η οποία θα στραφεί στη μεθοδολογία και στο πρότυπο της διάσκεψης, με ενεργή συμμετοχή του Ευρωπαϊκού Κοινοβουλίου και φυσικά των εθνικών κυβερνήσεων, κυρίως όμως της Επιτροπής. Σας καλούμε να εγκαινιάσετε σύντομα τη συζήτηση, και σας καλούμε επίσης, κύριε Πρόεδρε του Συμβουλίου, να εξαλείψετε λάθη που προκύπτουν από τη Συνθήκη της Νίκαιας, πριν ακόμα αυτή υπογραφεί.
<P>
Λέγεται ότι υπήρχε πρόθεση να δοθούν στην Πολωνία λιγότερες ψήφοι στο Συμβούλιο από ό,τι στην Ισπανία. Αυτό διορθώθηκε, επειδή προφανώς επρόκειτο μόνο για τυπογραφικό λάθος. Υπάρχει όμως ακόμα ένα τυπογραφικό λάθος: Η Τσεχία και Ουγγαρία, οι οποίες έχουν τον ίδιο πληθυσμό με το Βέλγιο και την Πορτογαλία, πρόκειται να εκπροσωπούνται μόνο από 20 Ευρωβουλευτές, ενώ οι άλλες δύο χώρες από 22. Ας δώσουμε λοιπόν και στην Τσεχία και την Ουγγαρία 22 βουλευτές στο Ευρωπαϊκό Κοινοβούλιο και ας μην αρχίσουμε τη διεύρυνση με διακριτική μεταχείριση αυτών των δύο χωρών! Αυτό μπορείτε να το διορθώσετε πριν την υπογραφή, επειδή εάν είναι απλά και μόνο κάποιο λάθος τεχνικής φύσεως, δεν χρειάζονται κανενός είδους πολιτικές αποφάσεις.
<P>
Τέλος, σχετικά με το ζήτημα της διαφάνειας. Παρακολουθούμε με μεγάλη ανησυχία, ότι, από τις ενέργειες της Γενικής Γραμματείας του Συμβουλίου Υπουργών- ενώ ο κ. Σολάνα, τον οποίο εκτιμώ ιδιαιτέρως, ενδιαφέρεται περισσότερο για το έργο του Ύπατου Εκπροσώπου - προκύπτει ότι υπάρχουν ορισμένα στεγανά στην κορυφή της Γενικής Γραμματείας του Συμβουλίου Υπουργών, αφού κανείς δεν είναι διατεθειμένος να ενημερώσει ούτε την Επιτροπή ούτε το Ευρωπαϊκό Κοινοβούλιο. Φροντίστε για τη διαφάνεια, αυτό είναι η μεγάλη ελπίδα που τρέφουμε για την Προεδρία σας.
<P>
(Χειροκροτήματα)Κύριε Πρόεδρε, επειδή συνηθίζω να διαβάζω προσεκτικά οτιδήποτε δηλώνει ο διακεκριμένος Πρωθυπουργός και Πρόεδρος του Συμβουλίου, πρόσεξα την ομιλία σας την 5η Οκτωβρίου ενώπιον της Σκανδιναβικής Λέσχης, στην οποία στηρίζετε τις μεγάλες σας ελπίδες στο Συμβούλιο Υπουργών. Ελπίζω ότι το Μάαστριχτ σας άνοιξε τα μάτια! Το Συμβούλιο Υπουργών δεν πρέπει να ενισχυθεί, πρέπει να αποκτήσει μεγαλύτερη διαφάνεια και να μεταρρυθμιστεί, ούτως ώστε να ανοίξουν οι πόρτες του για την κοινή γνώμη.
<P>
Τέλος το τρίτο θέμα: Η διεύρυνση. Εδώ οι γνώμες μας ταυτίζονται: η διεύρυνση αποτελεί για εμάς ηθική, ιστορική και πολιτική υποχρέωση, και δεν επιτρέπεται να καθυστερήσει, ανεξάρτητα από την έκβαση της απόφασής μας για τη Νίκαια.
<P>
Μια τελική παρατήρηση: Η ανταγωνιστικότητα της Ευρώπης πρέπει να ενισχυθεί. Αναφέρατε πολλά ενθαρρυντικά για το ευρώ. Συμφωνώ μαζί σας, αλλά ας έχετε το θάρρος να ενισχύσετε το ευρώ στην Ευρώπη, υπογραμμίζοντας στο λαό της χώρας σας ότι το ευρώ αποτελεί αναγκαιότητα και ότι η Σουηδία πρέπει να μας συνοδεύσει σε αυτή την πορεία.
<P>
(Χειροκροτήματα)Σας εύχομαι καλή επιτυχία, και εάν επιτύχετε, θα έχουμε επιτύχει όλοι μας. Μολονότι δεν ανήκετε στο κόμμα μας, σας εύχομαι καλή επιτυχία, επειδή ο σκοπός είναι το E κεφαλαίο, δηλαδή η Ευρώπη, και ως εκ τούτου ας εργαστούμε από κοινού.
<P>
(Χειροκροτήματα)

<SPEAKER ID=153 LANGUAGE="ES" NAME="Barσn Crespo">
Κυρία Πρόεδρε, κύριε Πρόεδρε του Συμβουλίου, κύριε Πρόεδρε της Επιτροπής, κύριες και κύριοι, πρώτα απ' όλα θέλω να καλωσορίσω τον Πρόεδρο του Συμβουλίου, τον Πρωθυπουργό Persson. Είναι η πρώτη φορά που η Σουηδία κατέχει την Προεδρία του Συμβουλίου και ανακοίνωσε τις προτεραιότητές της, τα περίφημα 3 Ε, που συμπίπτουν με τη διακήρυξη των σοσιαλιστών και των ευρωπαίων σοσιαλδημοκρατών, επειδή πρέπει να πω, με υπερηφάνεια, ότι ο κ. Persson και το κόμμα του ανήκουν στην πολιτική μου οικογένεια και, επιπλέον, ότι ο Πρωθυπουργός της Σουηδίας υπερασπίστηκε εδώ το ευρωπαϊκό κοινωνικό πρότυπο και την ικανότητα προσαρμογής του στην εποχή της παγκοσμιοποίησης με τρόπο που μας γεμίζει υπερηφάνεια.
<P>
(Χειροκροτήματα) Θέλω να του πω, σε σχέση με την απασχόληση, να υπολογίζει σ' εμάς για τη Σύνοδο της Στοκχόλμης, για να συζητήσουμε για την απασχόληση, την καινοτομία και τη φράση με την οποία τελείωσε την ομιλία του: την κοινωνική συνοχή. Σε σχέση με την διεύρυνση, ελπίζω ότι ο ενθουσιασμός της Σουηδίας για τη διεύρυνση βοηθά τους Σουηδούς να αγαπήσουν περισσότερο την Ευρωπαϊκή Ένωση. Και, σε σχέση με το περιβάλλον, υποστηρίζουμε την πρωτοβουλία της Σουηδίας να δώσει περιεχόμενο στην αειφόρο ανάπτυξη.
<P>
Τώρα, κυρία Πρόεδρε, ο Πρόεδρος του Συμβουλίου αναφέρθηκε σε ένα βασικό για μας ζήτημα, που είναι η κατάσταση της ευρωπαϊκής κοινής γνώμης. Το Ευρωβαρόμετρο που δημοσιεύτηκε αυτές τις ημέρες σε διάφορες εφημερίδες αποκαλύπτει τη σχιζοφρένεια στην οποία έχουμε περιέλθει. Οι πολίτες, συμπεριλαμβανομένων εκείνων της Μεγάλης Βρετανίας, ζητούν περισσότερες ευρωπαϊκές λύσεις στα προβλήματα και όμως έχουν χαμηλό βαθμό εμπιστοσύνης στα θεσμικά όργανα. Και αυτό είναι ένα θέμα που μας επηρεάζει άμεσα εμάς, την Επιτροπή και το Κοινοβούλιο, καθώς και τις εθνικές κυβερνήσεις. Και η απόδειξη βρίσκεται στο πρόβλημα των τρελών αγελάδων. Η Επιτροπή, και αναφέρομαι στην Επιτροπή Σαντέρ, εκπλήρωσε το καθήκον της, το ίδιο και η Επιτροπή Πρόντι. Το Κοινοβούλιο δημιούργησε μία εξεταστική επιτροπή το 1997 και αυτό το Σαββατοκύριακο είδαμε για άλλη μια φορά, με την περίπτωση της Αυστρίας και της Ιταλίας, πως οι κυβερνήσεις παραδέχονται το πρόβλημα μόνο όταν δεν έχουν άλλη επιλογή. Συνεχίζουν την πολιτική του στρουθοκαμηλισμού, όταν αυτό που χρειάζεται είναι να δώσουμε ευρωπαϊκές λύσεις σε ευρωπαϊκά προβλήματα.
<P>
Το επόμενο θέμα που θα απασχολήσει τη σουηδική Προεδρία και όλους μας από το 2001, που αρχίζει τώρα, μέχρι το 2004 - είναι τέσσερα χρόνια και πολλές εκλογές στο μεσοδιάστημα, μεταξύ των οποίων και ευρωεκλογές - είναι το θέμα του "μετά" τη Νίκαια. Και εδώ θα ήθελα να κάνω μία έκκληση στην σουηδική Προεδρία. Βέβαια εσείς δεν είστε μεγάλοι γνώστες του λαβυρίνθου των κοινοτικών θεσμικών οργάνων. Όμως, έχετε αναγνωρισμένη πείρα στη δημοκρατία και τη διαφάνεια και αυτό ακριβώς χρειαζόμαστε αυτή τη στιγμή. Κατά συνέπεια, έχετε επιφορτιστεί μια ιδιαίτερη ευθύνη. Και επικροτώ τη βούληση με την οποία δηλώσατε ότι θέλετε να καταλήξουμε σε μια ξεκάθαρη συμφωνία σχετικά με ένα τόσο λεπτό θέμα όπως η πρόσβαση στα έγγραφα, αλλά πρέπει να προχωρήσουμε και παραπέρα. Ζήσατε τις πέντε ημέρες του Ευρωπαϊκού Συμβουλίου της Νίκαιας και θα βγήκατε από αυτό εξίσου εξαντλημένος με τους ομολόγους σας. Σ' αυτό το ζήτημα, και δίνω δίκιο στον Πρόεδρο Πρόντι, δεν είναι η μέθοδος Μονέ που αμφισβητείται. Είναι η διακυβερνητική μέθοδος, διότι, επιπλέον, το τονίζω - βιώνουμε σήμερα αυτή την σκανδαλώδη κατάσταση - οι πρεσβευτές δεν έχουν ακόμη ολοκληρώσει τις διαπραγματεύσεις. Είπατε ότι η Συνθήκη θα υπογραφεί μέσα στον επόμενο μήνα. Θα πρέπει πρώτα να δούμε τι αλλαγές έχουν γίνει στην Συνθήκη. Αυτό δεν μπορεί να συνεχιστεί. Πρέπει να τελειώνουμε μ' αυτή τη μέθοδο.
<P>
(Χειροκροτήματα)Γι' αυτό το λόγο, εκτός από τα όσα είπατε τελειώνοντας, υπάρχει ένα θετικό στοιχείο στο Παράρτημα IV: δεν γίνεται λόγος για άλλη διακυβερνητική διάσκεψη. Κάνατε λόγο για τη διάσκεψη των κρατών μελών. Και είπατε, συγκεκριμένα, ότι το Κοινοβούλιο έχει ένα αποκλειστικό ρόλο να λάβει την πρωτοβουλία και, καθώς εδώ καινοτομούμε, θα δεχθώ στην πρόταση που έκανε ο Πρόεδρος Πρόντι - και πρόκειται για μια πρωτοβουλία της Επιτροπής που επικροτώ. Έχουμε τέσσερα χρόνια. Ο Πρόεδρος Πρόντι πρότεινε τρεις φάσεις. Η πρώτη, ανοιχτός προβληματισμός. Θα καλούσα το Συμβούλιο να ενσωματώσει αυτή την πρώτη φάση, την οποία πρέπει να εγκαινιάσετε και να προωθήσετε στο Λάκεν και κατά την οποία πρέπει να βρούμε την μέθοδο για να προχωρήσουμε, και όχι μόνο για να μιλήσουμε για το μέλλον της Ένωσης, αλλά για να δούμε ποιο είναι το μέλλον της διευρυμένης Ένωσης, διότι, μετά τη Νίκαια, οι χώρες αυτές είναι ήδη μαζί μας και πρέπει να μάθουν πώς λειτουργούμε, το οποίο είναι ένα ζήτημα αρκετά περίπλοκο. Ως εκ τούτου, σας ζητώ, κύριε Πρόεδρε του Συμβουλίου να αναλάβετε και εσείς σημαντικές πρωτοβουλίες στην Σύνοδο Κορυφής του Λάκεν, στο τέλος του χρόνου.
<P>
Δεύτερον, ποια μέθοδο; Για μένα και την Ομάδα μου, η μέθοδος πρέπει να είναι η δημοκρατική μέθοδος όλων των χωρών μας· η συζήτηση να διεξαχθεί σε κοινοβουλευτική βάση, δημόσια και με τήρηση πρακτικών. Στην εποχή μας είναι ήδη χάρη στο Διαδίκτυο. Και αυτό αποτελεί την προσαρμογή και τη βελτίωση της μεθόδου της Συνέλευσης. Τίποτε περισσότερο. Και βεβαία, την μετάδοση της συζήτησης σε όλα τα μέσα, αλλά χωρίς να φέρουμε την κοινωνία των πολιτών αντιμέτωπη με τα Κοινοβούλιο, διότι είμαστε αντιπροσωπευτικές δημοκρατίες και πρέπει να επεξεργαστούμε ένα σύνθετο σύστημα.
<P>
Και τέλος, κυρία Πρόεδρε, και μ' αυτό ολοκληρώνω, πιστεύω ότι η διάσκεψη των κρατών μελών πρέπει να είναι η τελευταία πράξη, στην οποία λαμβάνονται αποφάσεις για συγκεκριμένα ζητήματα, και όχι μια επίπονη και ατέρμονη διαδικασία.
<P>
Και μ' αυτό, κυρία Πρόεδρε, και τώρα πράγματι τελειώνω, θα μπορούσατε να έχετε προσθέσει ένα ακόμη Ε στην ευρωπαϊκή διαδικασία, και το λέω ως Ισπανός: το Ε της ελπίδας.
<P>
(Χειροκροτήματα)

<SPEAKER ID=154 NAME="Malmstrφm">
SV) Κυρία Πρόεδρε, Ευρωπαϊκή Επιτροπή, κύριε Πρωθυπουργέ, σας καλωσορίζουμε! Το επόμενο εξάμηνο αναμένεται ιδιαίτερα ενδιαφέρον. Μας περιμένουν σημαντικά πολιτικά καθήκοντα και ελπίζω ότι η επιτυχία της σουηδικής Προεδρίας θα επηρεάσει επίσης θετικά την κοινή γνώμη. Η επιτυχία αυτή μπορεί να δείξει στους συμπατριώτες μας στη Σουηδία ότι μπορούμε να επιτύχουμε καλά αποτελέσματα μέσω της συνεργασίας στην ΕΕ. Μπορεί να δείξει στους ευρωπαίους συναδέλφους εδώ ότι η Σουηδία συμμετέχει εποικοδομητικά και όχι απρόθυμα στην ευρωπαϊκή οικοδόμηση.
<P>
Η Ομάδα των Φιλελευθέρων υποστηρίζει απολύτως την απόφαση της Σουηδίας να δώσει προτεραιότητα στη διεύρυνση. Κανένα καθήκον δεν είναι σημαντικότερο από τη δημιουργία μίας ενιαίας Ευρώπης, οι δε διαπραγματεύσεις θα πρέπει πραγματικά να πραγματοποιήσουν ένα τεράστιο βήμα προς τα εμπρός την επόμενη άνοιξη. Θα επιθυμούσαμε επίσης να καθοριστεί μία ημερομηνία για την ένταξη των πρώτων χωρών.
<P>
Ένα άλλο ζήτημα, στο οποίο οι Φιλελεύθεροι και ένα μεγάλο μέρος του Κοινοβουλίου υποστηρίζει τον κύριο Πρωθυπουργό, αφορά την αρχή της διαφάνειας. Το ζήτημα της πρόσβασης του κοινού στα διάφορα έγγραφα αποτελεί ένα σημαντικό θέμα για τη δημοκρατία, είναι αποφασιστικής σημασίας προκειμένου να εξασφαλισθεί η εμπιστοσύνη των πολιτών στην ΕΕ συνολικά. Το προηγούμενο φθινόπωρο το Συμβούλιο καθυστέρησε στο ζήτημα αυτό - τις εργασίες σχετικά με το άρθρο 255 - τώρα χρειαζόμαστε αποτελέσματα. Έχουμε μεγάλες προσδοκίες από τη Σουηδία και το ρόλο της στην προώθηση και στην αποφασιστική υπεράσπιση του μοντέλου που επικρατεί μεταξύ άλλων στη Σουηδία και στις Κάτω Χώρες. Γιατί να μην δώσουμε το καλό παράδειγμα καθιστώντας πρώτα από όλα ανοικτές τις συνεδριάσεις του Συμβουλίου των Υπουργών;
<P>
Το ζήτημα της δημοκρατίας σχετίζεται επίσης συχνά με το τι θα συμβεί μετά τη διάσκεψη της Νίκαιας. Η Συνθήκη οφείλει να απλουστευθεί. Τα καθήκοντα και οι αρμοδιότητες στην ΕΕ θα πρέπει να ορισθούν σαφέστερα. Εμείς οι Φιλελεύθεροι θεωρούμε εξάλλου ότι οι Ευρωπαίοι χρειάζονται ένα κοινό ευρωπαϊκό σύνταγμα. Οι πολίτες θα πρέπει να συμμετάσχουν στις συζητήσεις για τα αποτελέσματα της Νίκαιας. Από τη Σουηδία εξαρτάται να ξεκινήσει τη φάση που ο Πρόεδρος Πρόντι ονόμασε ανοικτή περισυλλογή. Θα ήταν ενδιαφέρον να μας σχολιάσει κάπως πιο συγκεκριμένα ο κ. Πρωθυπουργός το καθήκον αυτό, τη μέθοδο και τα ζητήματα τα οποία θα πρέπει να συζητηθούν πριν αναλάβει η βελγική Προεδρία.
<P>
(Χειροκροτήματα)

<SPEAKER ID=155 NAME="Hautala">
Verts/ALE). (SV) Κυρία Πρόεδρε, πρόεδρε της Ευρωπαϊκής Επιτροπής, πρόεδρε του Συμβουλίου, αποφάσισα να μιλήσω σουηδικά σήμερα, καθώς είναι η δεύτερη επίσημη γλώσσα στη χώρα μου.
<P>
Κύριε πρόεδρε, πραγματικά πιστεύω ότι οι προσδοκίες από τη σουηδική Προεδρία είναι ιδιαίτερα υψηλές μετά από τις εμπειρίες μας από τη γαλλική Προεδρία. Είμαι προσωπικά πεπεισμένη ότι η Σουηδία θα επιβεβαιώσει για άλλη μία φορά τον κανόνα ότι τα μικρότερα κράτη μέλη είναι συχνά τα λιγότερο μεροληπτικά, κάτι που είναι προς όφελος του κοινού ευρωπαϊκού συμφέροντος απέναντι στα στενά εθνικά συμφέροντα. Πρόκειται για την πρώτη Προεδρία σας και ο πρέσβης σας - εάν μου επιτρέπετε να το πω δημοσίως - συνέκρινε με πολύ αστείο τρόπο την πρώτη Προεδρία με την απώλεια της παρθενίας. Ο ίδιος είπε ότι δεν ήθελε να χάσει την παρθενία του με βίαιο τρόπο. Μπορώ να σας διαβεβαιώσω ότι το Ευρωπαϊκό Κοινοβούλιο θα διευκολύνει την Προεδρία έτσι ώστε να χάσετε την παρθενία σας με ιδιαίτερα ήπιο και φιλικό τρόπο.
<P>
Η Ομάδα μου σας εύχεται κάθε καλή επιτυχία στους εξής κυρίως τομείς: η αειφόρος ανάπτυξη θα πρέπει να αποτελέσει πραγματικότητα τώρα. Ή τώρα ή ποτέ! Στο Γκέτεμποργκ θα πρέπει να επιβεβαιωθούν οι στόχοι και οι δείκτες σύμφωνα με αυτά που μας είπατε. Η διαχείριση πολιτικών κρίσεων αποτελεί ένα ζήτημα το οποίο μπορεί να προωθηθεί κατά τη σουηδική Προεδρία. Η πρόληψη συγκρούσεων σε όλους τους τομείς της εξωτερικής πολιτικής είναι ιδιαίτερα σημαντική για την ομάδα μας. Χαιρόμαστε για την υπόσχεση που δώσατε ότι θα υποβληθεί ένα πρόγραμμα στον τομέα αυτόν.
<P>
Κάτι που δεν αναφέρθηκε ίσως με την ίδια σαφήνεια στο πρόγραμμα της σουηδικής Προεδρίας είναι η ευρεία μεταρρύθμιση της γεωργικής πολιτικής της ΕΕ, προκειμένου να γίνουν και πάλι ασφαλή τα τρόφιμα που καταναλώνουμε. Το περιβάλλον θα πρέπει να πάψει να καταστρέφεται και τα ζώα να μην βασανίζονται πλέον. Παρακολούθησα την συζήτηση στη Σουηδία και διαπίστωσα ότι εσείς, κύριε πρόεδρε του Συμβουλίου, ανακαλύψατε ξαφνικά ότι στην πραγματικότητα είσαστε χορτοφάγος, ή έστω χορτοφάγος part-time. Επιτρέψτε μου να σας καλωσορίσω στο ... κλαμπ!
<P>
Κύριε πρόεδρε του Συμβουλίου, ίσως με αυτό που σας πω εκπλήξω εσάς και τους σουηδούς πολίτες: σε ορισμένους τομείς χρειάζεται πραγματικά περισσότερη και όχι λιγότερη Ευρώπη. Οι περιβαλλοντικοί φόροι αποτελούν ένα καλό παράδειγμα. Όλοι καταλαβαίνουν ότι στον τομέα αυτό θα πρέπει να καταργηθεί η απαίτηση της ομοφωνίας. Εδώ απαιτείται μία κοινοτική μέθοδος, δηλαδή ισχυρά κοινοτικά όργανα - Ευρωπαϊκή Επιτροπή και Κοινοβούλιο - αντί για μέθοδοι διακυβερνητικής συνεργασίας, κάτι που υπογράμμισαν και άλλοι συνάδελφοι. Η μέθοδος της διακυβερνητικής συνεργασίας αποτελείται σε μεγάλο βαθμό από συζητήσεις κεκλεισμένων των θυρών άνευ κοινοβουλευτικού ελέγχου. Κάτι τέτοιο δεν θα οδηγήσει σε περισσότερη διαφάνεια όπως επιδιώκουμε εμείς. Θα το αποκαλούσα αυτό ως το "σουηδικό παράδοξο" . Θα πρέπει να καταλάβετε ότι η διαφάνεια προϋποθέτει την κατάργηση των μεθόδων της διακυβερνητικής συνεργασίας.
<P>
Μετά τη Σύνοδο Κορυφής της Νίκαιας είναι σημαντικό να ξεκινήσετε μία ευρεία μεταρρύθμιση της ΕΕ στην οποία να συνεργασθούν τα εθνικά κοινοβούλια και το Ευρωπαϊκό Κοινοβούλιο. Ελπίζω να δεχθείτε την πρόκληση που σας απηύθυνε ο Πρόεδρος της Ευρωπαϊκής Επιτροπής.
<P>
(Χειροκροτήματα)

<SPEAKER ID=156 NAME="Sjφstedt">
SV) Κυρία Πρόεδρε, συνάδελφοι και Πρόεδρε του Συμβουλίου. Στο πρόγραμμα της σουηδικής Προεδρίας περιλαμβάνονται πολλά σημεία τα οποία υποστηρίζουμε εμείς στην Ενωμένη Αριστερά. Θεωρούμε ότι οι προτεραιότητες - διεύρυνση, περιβάλλον και απασχόληση - είναι σημαντικές και σωστές. Υπάρχουν και άλλα θετικά στοιχεία στο πρόγραμμα τα οποία αξίζει να υπογραμμίσουμε, όπως μέτρα κατά του εμπορίου ανθρωπίνων όντων και οι προσπάθειες για την επίτευξη πραγματικής ειρήνης στην Παλαιστίνη.
<P>
Όσον αφορά τις διαπραγματεύσεις για τη διεύρυνση, θεωρούμε ότι είναι αποφασιστικής σημασίας να λάβει υπόψη η ΕΕ τις ιδιαίτερες ανάγκες των υποψηφίων κρατών και όχι να τα καταστήσει μέλη βα κατηγορίας.
<P>
Απέναντι στο στόχο αυτό, τα αποτελέσματα της Συνόδου της Νίκαιας είναι απογοητευτικά. Στην πραγματικότητα δεν πραγματοποιήθηκε καμία μεταρρύθμιση της ΕΕ η οποία να διευκολύνει τη διεύρυνση, αντίθετα η διαδικασία λήψης αποφάσεων κατέστη ακόμα πιο περίπλοκη. Είναι επίσης απολύτως απαράδεκτο το γεγονός ότι έγιναν διακρίσεις κατά υποψηφίων χωρών όπως η Τσεχική Δημοκρατία και η Ουγγαρία στις οποίες δόθηκαν λιγότερες θέσεις στο Ευρωπαϊκό Κοινοβούλιο από ό,τι στις χώρες της ΕΕ με ανάλογο πληθυσμό. Πρόκειται για ένα λυπηρό σφάλμα το οποίο οφείλει να διορθωθεί. Για το λόγο αυτό θα ήθελα να ρωτήσω τη σουηδική Προεδρία: είστε διατεθειμένοι να θέσετε προς συζήτηση και να διορθώσετε αυτό το λάθος στη συνθήκη προσχώρησης που θα διαπραγματευθείτε;
<P>
Ορισμένες χώρες της ΕΕ θέλουν να αποκλείσουν τους πολίτες των μελλοντικών κρατών μελών από την αγορά εργασίας της Ένωσης για ένα μακρό διάστημα. Τέτοιες διακρίσεις είναι απαράδεκτες. Αντ' αυτών θα πρέπει όλοι όσοι εργάζονται σε χώρα μέλος της ΕΕ να τηρούν τις συλλογικές συμβάσεις και τη νομοθεσία για την αγορά εργασίας της χώρας αυτής, έτσι ώστε η ελεύθερη κυκλοφορία να μην καταλήξει σε κοινωνικό ντάμπιγκ.
<P>
Μία πραγματικά αριστερή πολιτική θα πρέπει να δώσει προτεραιότητα στην απασχόληση ακόμη και στην οικονομική πολιτική, αντί για το δογματικό μονεταρισμό που επικρατεί σήμερα στην ΕΕ και στη Νομισματική Ένωση. Μία τέτοια πολιτική θα απαιτούσε επίσης το δημοκρατικό έλεγχο στην Ευρωπαϊκή Κεντρική Τράπεζα. Ωστόσο, οι σημερινές κυβερνήσεις της ΕΕ, ασχέτως πολιτικής τοποθέτησης, έδωσαν προτεραιότητα στην προσαρμογή στους όρους της ΟΝΕ απέναντι στην κοινωνική πρόνοια και τον αγώνα κατά της ανεργίας. Η πολιτική αυτή θα πρέπει να αναθεωρηθεί.
<P>
Ακούγονται πολλές φωνές στην Ευρωπαϊκή Ένωση που ζητούν να κατευθύνεται ο αχαλίνωτος καπιταλισμός μέσω πολιτικών αποφάσεων αντί να συνεχίζονται οι απορυθμίσεις και η αχαλίνωτη κερδοσκοπία που βλέπουμε σήμερα. Ένα αίτημα που ακούγεται είναι η φορολόγηση των συναλλαγών σε συνάλλαγμα, ο λεγόμενος φόρος Tobin. Πολλά από τα μέλη της σουηδικής κυβέρνησης έχουν εκφραστεί θετικά για την ιδέα αυτή. Έχετε τώρα μία χρυσή ευκαιρία προκειμένου να αναλάβετε πρωτοβουλία κατά τη διάρκεια της σουηδικής Προεδρίας. Το δεύτερο ερώτημά μου προς την Προεδρία είναι επομένως: τι πρωτοβουλίες σκοπεύετε να αναλάβετε κατά τη διάρκεια της Προεδρίας σας σχετικά με τον φόρο Tobin;
<P>
Το σημαντικότερο ζήτημα στον τομέα του περιβάλλοντος κατά το επόμενο εξάμηνο θα είναι οι διαπραγματεύσεις στα πλαίσια του πρωτοκόλλου του Κυότο για τη μείωση των εκπομπών των αερίων που προκαλούν το φαινόμενο του θερμοκηπίου. Είναι εξαιρετικά σημαντικό να καταλήξουμε σε συμφωνία, αλλά ακόμα σημαντικότερο είναι να καταλήξουμε σε μία συμφωνία με περιεχόμενο. Θεωρούμε ότι μία τέτοια συμφωνία θα πρέπει να περιλαμβάνει πραγματικές μειώσεις των εκπομπών, και όχι να δίνει το δικαίωμα στις πλούσιες χώρες οι οποίες πραγματοποιούν σήμερα τις περισσότερες εκπομπές να συνεχίζουν να ρυπαίνουν ανεξέλεγκτα μέσω του εμπορίου των δικαιωμάτων εκπομπών.
<P>
Κατά τη συνδιαλλαγή σχετικά με την έκθεση για τις γενετικά τροποποιημένες καλλιέργειες η οποία ολοκληρώθηκε μόλις, οι θέσεις της Σουηδίας μας απογοήτευσαν. Η Σουηδία έλαβε ενεργά αντίθετη στάση κατά των δημοσίων αρχείων για τις καλλιέργειες γενετικά τροποποιημένων οργανισμών. Ελπίζουμε ότι η Σουηδία θα βελτιώσει τη στάση της και δεν θα καταβάλλει προσπάθειες υπέρ της άρσης του de facto μορατόριουμ το οποίο ισχύει στον τομέα αυτόν. Η σχετική νομοθεσία της ΕΕ παραμένει απολύτως ανεπαρκής από περιβαλλοντικής άποψης.
<P>
Φαίνεται δυστυχώς ότι η σουηδική Προεδρία δεν σκοπεύει να πράξει τίποτα προκειμένου να αλλάξει σε βάθος η ανεύθυνη πολιτική της ΕΕ για τους πρόσφυγες, πολιτική η οποία μέσω της συμφωνίας του Σένγκεν προκαλεί καθημερινά νέες τραγωδίες. Αντίθετα, είδαμε ότι η Σουηδία υιοθετεί μέτρα που επιδεινώνουν αυτή την πολιτική, τελευταία μέσω της υιοθέτησης αυστηρότερης νομοθεσίας για την ευθύνη των μεταφορέων. Η νομοθεσία αυτή συνεπάγεται κατά κάποιο τρόπο ιδιωτικοποίηση της εξέτασης των αιτήσεων ασύλου και στην πράξη αφήνει να αποφασίζει για τη μοίρα των αιτούντων άσυλο το προσωπικό των αεροδρομίων εκτός Ευρωπαϊκής Ένωσης.
<P>
Η σημαντικότερη απογοήτευση από την πολιτική της Σουηδίας είναι ωστόσο η στρατιωτικοποίηση της ΕΕ. Η Σουηδία, όχι μόνο εγκαταλείπει την αδέσμευτη και ανεξάρτητη πολιτική της, αλλά τώρα θα αναλάβει επιπλέον ενεργό δράση υπέρ της στρατιωτικοποίησης της ΕΕ. Στο στρατό της ΕΕ θα συμμετέχουν ακόμη και τουρκικά στρατεύματα, στρατεύματα τα οποία μπορούν μία ωραία πρωία να διαπράξουν πραξικόπημα στη χώρα τους ή να κατακτήσουν μία γειτονική χώρα την επόμενη ημέρα. Αυτά τα στρατεύματα μπορούν να υπηρετούν στον στρατό της ΕΕ. Η Τουρκία, κράτος μέλος του ΝΑΤΟ, απαιτεί επίσης να έχει επιρροή στην πολιτική της ΕΕ σε αυτόν τον τομέα ως προϋπόθεση για να διατεθούν οι στρατιωτικοί πόροι του ΝΑΤΟ. Το τρίτο ερώτημα που θέλω να θέσω στον Gφran Persson είναι επομένως: μπορείτε να υποσχεθείτε ότι δεν θα δοθεί τέτοιου είδους επιρροή στην Τουρκία;
<P>
Περιμένω με μεγάλο ενδιαφέρον να απαντηθούν τα τρία ερωτήματα που έθεσα: για τη δυνατότητα να αλλάξουν οι διακρίσεις της Συνθήκης της Νίκαιας κατά της Ουγγαρίας και της Τσεχικής Δημοκρατίας, σχετικά με το τι θα πράξετε προκειμένου ο φόρος Tobin να γίνει πραγματικότητα και τι έχετε να πείτε για τη συμμετοχή και την επίδραση της Τουρκίας στο στρατό της ΕΕ. Η Ενωμένη Αριστερά θα ήθελε, τέλος, να ευχηθεί καλή επιτυχία στη σουηδική Προεδρία.
<P>
(Χειροκροτήματα)

<SPEAKER ID=157 LANGUAGE="EN" NAME="Collins">
Κυρία Πρόεδρε, πρώτον, εύχομαι στη σουηδική Προεδρία κάθε επιτυχία γνωρίζοντας ότι η επιτυχία τους θα είναι σίγουρα και επιτυχία της Ευρώπης.
<P>
Θέλω να χαιρετίσω την παρουσίαση της σουηδικής Προεδρίας εδώ σήμερα το απόγευμα ως εξαιρετικά εποικοδομητική και πραγματιστική από ό,τι φαίνεται. Χαιρετίζω επίσης τα σχόλια του Επιτρόπου, κ. Πρόντι.
<P>
Η σουηδική κυβέρνηση διευκρίνισε σαφώς ότι προτίθεται να δώσει προτεραιότητα στα επονομαζόμενα 3 Ε κατά την προεδρία της στην Ένωση και αυτό σημαίνει αντιμετώπιση των καίριων προβλημάτων της διεύρυνσης της Ένωσης, των θεμάτων απασχόλησης και της προώθησης των περιβαλλοντικών θεμάτων.
<P>
Θα έβρισκα ασφαλώς ευπρόσδεκτη την εντατικοποίηση των διαπραγματεύσεων για τη διεύρυνση μεταξύ των υποψηφίων χωρών και της Ευρωπαϊκής Ένωσης. Θα πρέπει να θυμόμαστε ότι οι διαπραγματεύσεις για την ένταξη έχουν διασπασθεί σε 40 σχεδόν διαφορετικά κεφάλαια συνομιλιών που καλύπτουν κάθε σφαίρα κοινωνικής και οικονομικής δραστηριότητας που διεξάγει η Ευρωπαϊκή Ένωση. Προς το παρόν, πολλά από τα πιο δύσκολα κεφάλαια των συζητήσεων παραμένουν ακόμη κλειστά και σε αυτά περιλαμβάνονται αγροτικά θέματα, η ελεύθερη κυκλοφορία των ατόμων, η εφαρμογή της κοινωνικής νομοθεσίας και της νομοθεσίας για την απασχόληση της ΕΕ και η ενσωμάτωση πολλών οδηγιών και κανονισμών της ΕΕ στον τομέα των περιβαλλοντικών θεμάτων.
<P>
Αυτή είναι η καρδιά του προβλήματος σε σχέση με το ζήτημα της διεύρυνσης της Ευρωπαϊκής Ένωσης. Οι υποψήφιες χώρες θέλουν να οριστεί μία συγκεκριμένη ημερομηνία από τους ηγέτες της ΕΕ για την επόμενη διεύρυνση της Ευρωπαϊκής Ένωσης. Ωστόσο, οι κυβερνήσεις της ΕΕ θέλουν πρώτα να ολοκληρωθούν τα πιο δύσκολα κεφάλαια των συνομιλιών μεταξύ των υποψηφίων χωρών και της Ευρωπαϊκής Ένωσης πριν να ανακοινωθεί μια τέτοια ημερομηνία.
<P>
Ωστόσο, το γεγονός ότι οι ηγέτες της ΕΕ μπόρεσαν να συμφωνήσουν σε μία μεταρρύθμιση των διαδικασιών λήψεως αποφάσεων στα όργανα της ΕΕ στη Νίκαια πριν από τα Χριστούγεννα αποτελεί ασφαλώς ένα βήμα προς τη σωστή κατεύθυνση. Οι υποψήφιες χώρες μπορούν να αντλήσουν παρηγοριά από το γεγονός ότι η ΕΕ αναθεώρησε τις εσωτερικές της διαδικασίες λήψεως αποφάσεων έτσι ώστε να λειτουργήσει με ομαλό και δομημένο τρόπο ο μηχανισμός της διαδικασίας διεύρυνσης.
<P>
Χαιρετίζω το γεγονός ότι η σουηδική κυβέρνηση προτίθεται να εξασφαλίσει ότι τα ζητήματα της απασχόλησης και του περιβάλλοντος θα παραμείνουν στην κορυφή της ημερήσιας διάταξης κατά την Προεδρία της στην Ένωση. Είναι επιτακτική ανάγκη για την Ευρωπαϊκή Ένωση να διασφαλίσει ότι τα οφέλη των νέων τεχνολογιών των πληροφοριών θα ενσωματωθούν σε όλους τους τομείς της ευρωπαϊκής βιομηχανίας. Επίσης, είναι σημαντικό να ενταθεί η στήριξη των πρωτοβουλιών για την απασχόληση σε αστικά και αγροτικά μελανά σημεία.
<P>
Τέλος, ελπίζω ότι η Ευρωπαϊκή Ένωση και οι Ηνωμένες Πολιτείες της Αμερικής θα μπορέσουν να καταλήξουν σε συμφωνία στη Βόννη το Μάιο αυτού του έτους για να εγγυηθούν ότι θα εκπληρωθούν οι στόχοι για τη μείωση των επιπτώσεων της θέρμανσης του πλανήτη.
<P>
(Χειροκροτήματα)

<SPEAKER ID=158 LANGUAGE="FR" NAME="Dupuis">
Κυρία Πρόεδρε, κύριε Προεδρεύοντα του Συμβουλίου, κύριε Πρόεδρε της Επιτροπής, σας ευχαριστώ που παρευρίσκεστε ανάμεσά μας όπως επίσης και για τις διεξοδικές τοποθετήσεις σας. Θα ήθελα, αν μου επιτρέπετε, να σας υποβάλω μια μικρή ερώτηση, δεδομένου ότι πρόκειται για επείγον ζήτημα. Σε λίγες ημέρες, η Ένωση θα πρέπει να λάβει θέση για το Αφγανιστάν. Θα πρέπει να εγκρίνει μια κοινή θέση. Τις τελευταίες εβδομάδες, το Συμβούλιο Ασφαλείας επέβαλε μονομερή αποκλεισμό των Ταλιμπάν· θα ήθελα να μάθω, κύριε Πρόεδρε, αν η Ένωση θα υιοθετήσει την ίδια θέση.
<P>
Όσον αφορά το μέλλον της Ευρωπαϊκής Ένωσης, έχουμε επιδοθεί σε πολλούς παλικαρισμούς και εξαγγελίες. Κάποιοι μας αναγγέλλουν ότι θα καταψηφίσουμε τη Συνθήκη της Νίκαιας, κάτι απολύτως θεμιτό κατά τη γνώμη μου. Στη Νίκαια δεν λάβαμε απαντήσεις όσον αφορά τη δημοκρατία, όσον αφορά το κράτος δικαίου, αλλά διαπράχθηκε μια προμελετημένη διάλυση της Επιτροπής. Είναι συνεπώς απολύτως θεμιτό πολλοί συνάδελφοι, η πλειοψηφία ελπίζω, να καταψηφίσουν τη συνθήκη.
<P>
Επιπλέον, το Κοινοβούλιό μας κάνει πολύ συχνά επίδειξη δύναμης στην αίθουσα· για να δούμε τι θα κάνει όταν θα ανέβει στην κονίστρα, όταν θα πρέπει να ψηφίσει. Δεν ξέρω, κύριε Προεδρεύοντα, αν θα πρέπει να φοβάστε πολύ, το παρελθόν είναι εδώ και μας διδάσκει πολλά. Κύριε Πρόεδρε, δεν σας ζητώ προφανώς να καταψηφίσετε τη Συνθήκη της Νίκαιας· σας ζητώ απλώς λίγο οίκτο. Στη Συνθήκη της Κολωνίας, το Συμβούλιο του οποίου ήσαστε μέλος, είχε ρίξει ένα κόκαλο στο Κοινοβούλιο, για να ξεγελάσει την πείνα του: το Χάρτη των Θεμελιωδών Δικαιωμάτων. Το Κοινοβούλιο διαπίστωσε με κάποια καθυστέρηση ότι επρόκειτο για κόκαλο τελικά και ότι σημασία είχαν οι αποφάσεις που λάβατε στη Νίκαια, ο τρόπος με τον οποίο τις λάβατε, η στάθμιση δηλαδή των ψήφων στο Συμβούλιο και η σύνθεση της Επιτροπής.
<P>
Πέρα απ' αυτό, στη Νίκαια δεν ρίξατε άλλο ένα κόκαλο στο Κοινοβούλιο, κύριε Προεδρεύοντα, αλλά μια δηλητηριασμένη φόλα. Πράγματι, προτείνοντας στο Κοινοβούλιο μας, στην Επιτροπή, προτείνοντάς μας μια διακυβερνητική διάσκεψη το 2004, μας πετάξατε μια δηλητηριασμένη φόλα και τίποτα άλλο, διότι το 2004 το Κοινοβούλιο δεν θα υπάρχει. Το 2004, τον Ιανουάριο και το Φεβρουάριο θα έχουμε την προεκλογική εκστρατεία για τις προκαταρκτικές εκλογές· το Μάρτιο, τον Απρίλιο και το Μάιο θα έχουμε την προεκλογική εκστρατεία αυτή καθαυτή. Τον Ιούνιο θα γίνουν οι εκλογές· τον Ιούλιο και τον Αύγουστο δικαίως θα ξεκουραζόμαστε. Το Σεπτέμβριο θα γίνουν κάποιες συναντήσεις, απαραίτητες για να γνωριστούμε· τον Οκτώβριο και το Νοέμβριο θα έχουμε το περίφημο ζήτημα του προϋπολογισμού και τέλος, το Δεκέμβριο, τη διακυβερνητική διάσκεψη. Αν μπορέσετε λοιπόν, κύριε Πρόεδρε, να δείξετε λίγο οίκτο και να ζητήσετε από τους συναδέλφους σας του Συμβουλίου να γίνει νωρίτερα το 2003 ή να μετατεθεί το 2005 η διάσκεψη αυτή, θα σώσετε ίσως την τιμή του Κοινοβουλίου μας, το οποίο πολύ συχνά δεν ξέρει καλά-καλά ούτε καν τι σημαίνει αυτή η λέξη.

<SPEAKER ID=159 LANGUAGE="DA" NAME="Bonde">
 Κυρία Πρόεδρε, η Ομάδα EΔΔ θα ήθελε να συγχαρεί τη Σουηδία για την προεδρία. Θεωρούμε ότι είναι καλό έθιμο που η προεδρία αλλάζει. Προσμένουμε τη Σύνοδο Κορυφής του Γκέτεμποργκ με χαρά και ελπίζουμε να προσέλθουν πραγματικά πάρα πολλοί πολίτες στις εναλλακτικές εκδηλώσεις. Καλούμε την Προεδρία του Συμβουλίου να ανοίξει και πάλι το τις διαπραγματεύσεις για τη Συνθήκη της Νίκαιας, ώστε να γίνει ένας δημοκρατικός απολογισμός. Σήμερα το αποτέλεσμα είναι περισσότερος συγκεντρωτισμός και λιγότερη κοινοβουλευτική δημοκρατία. Προκαλεί επίσης σοκ ότι οι διαπραγματεύσεις σταμάτησαν με μια απόφαση σύμφωνα με την οποία όλες οι σύνοδοι κορυφής θα συγκαλούνται στις Βρυξέλλες, χωρίς η απόφαση να γνωστοποιηθεί στον σουηδό Πρωθυπουργό, ο οποίος είχαμε την εντύπωση πως είχε συμμετάσχει στη λήψη της απόφασης. Είναι προκλητικό ότι κάποιοι μεταχειρίζονται τους Τσέχους και τους Ούγγρους σαν πολίτες δεύτερης κατηγορίας εκχωρώντας τους λιγότερες θέσεις στο Κοινοβούλιο απ' ό,τι σε άλλα κράτη με λιγότερους κατοίκους. Δεν είναι ευφυές να θεσπίζουμε πλειοψηφικές αποφάσεις όσον αφορά τον διορισμό των επιτρόπων της κάθε χώρας, με αποτέλεσμα να καταλήγουν να είναι οι εκπρόσωποι της ΕΕ στα κράτη μέλη αντί για εκπρόσωποι των κρατών μελών στην ΕΕ. Με την κυβέρνηση της ΕΕ που δημιουργείται μέσω των πλειοψηφικών αποφάσεων, προχωρούμε προς την κατεύθυνση της μετατροπής της ΕΕ σε κράτος αντί προς το όραμα της Ευρώπης των εθνών και της δημοκρατίας, το οποίο επιθυμούν οι εκλογείς. Καλούμε τη Σουηδία να εισαγάγει γνήσια ευελιξία στις διαπραγματεύσεις για τη διεύρυνση, ώστε τα περισσότερα κράτη να μπορέσουν να ενταχθούν στη συνεργασία και να συμμετέχουν στις επόμενες εκλογές για την ανάδειξη του Ευρωπαϊκού Κοινοβουλίου το 2004. Η συνθήκη της Νίκαιας αποκαλείται συνθήκη διεύρυνσης αλλά το βάρος των ψήφων και οι θέσεις στο Κοινοβούλιο έχουν καθοριστεί με μια μη δεσμευτική δήλωση, ενώ συγχρόνως το δεσμευτικό πρωτόκολλο διεύρυνσης της συνθήκης του Αμστερνταμ θα εξαφανιστεί. Καλούμε τη σουηδική Προεδρία να εξασφαλίσει ότι μια βελτιωμένη Συνθήκη της Νίκαιας θα τεθεί σε ισχύ μόνο ταυτόχρονα με την ένταξη νέων κρατών στην ΕΕ, ειδάλλως καταλήγουμε να συγκατανεύσουμε σε μια συνθήκη διεύρυνσης χωρίς να υπάρχει καμία διεύρυνση. Διακινδυνεύουμε τελικά η Συνθήκη της Νίκαιας να εξευτελιστεί σε μια συνθήκης εκβάθυνσης, με περισσότερη ένωση, λιγότερη δημοκρατία, πράγμα το οποίο είμαι βέβαιος ότι δεν αρέσει στον νέο σουηδό Προεδρεύοντα.

<SPEAKER ID=160 LANGUAGE="DE" NAME="Hager">
Κυρία Πρόεδρε, κύριε Πρόεδρε του Συμβουλίου, κύριε Πρόεδρε της Επιτροπής, αξιότιμοι συνάδελφοι, ναι μεν συμπτωματικά φορώ τη γραβάτα της Νίκαιας, ωστόσο πρέπει να επισημάνω, ότι όπως και στο Αμστερνταμ έπρεπε να βιώσουμε και πάλι στη Νίκαια, ότι η διακυβερνητική διάσκεψη ως όργανο έχει τελειώσει. Αντίθετα, η πλειστάκις επαινεθείσα συνέλευση δεν έχει κατά τη γνώμη μου ωριμάσει πλήρως ως διαδικασία. Θα μπορούσε ωστόσο να χρησιμεύσει ως απαρχή μιας πιο αποτελεσματικής διαδικασίας. Επιτρέψτε μου λοιπόν να σκιαγραφήσω - όπως τη φαντάζομαι - την αποτελεσματική διαδικασία, σε σχέση με τον καθορισμό των αρμοδιοτήτων μεταξύ κρατών μελών και Ένωσης, τον οποίο έθιξαν ήδη ο Πρόεδρος του Συμβουλίου και ο Πρόεδρος της Επιτροπής.
<P>
Σε πρώτη φάση θα έπρεπε, παράλληλα με τη συζήτηση που άρχισε υπό τη σουηδική Προεδρία μετά από πρόσκληση του Ευρωπαϊκού Συμβουλίου, - και μάλιστα το νωρίτερο δυνατόν - να διεξαχθεί συζήτηση και να διαμορφωθεί γνώμη σε επίπεδο εθνικών κοινοβουλίων, τα οποία στη συνέχεια θα πρέπει να υποβάλουν πρόταση, όπως και το Ευρωπαϊκό Κοινοβούλιο, μέχρι περίπου την άνοιξη του 2002, σχετικά με το συγκεκριμένο καθορισμό αρμοδιοτήτων. Σε αυτή τη βάση θα έπρεπε να συγκληθεί συνέλευση με τη συμμετοχή συνταγματολόγων, ειδικών επί του ευρωπαϊκού δικαίου, εκπροσώπων των εθνικών κοινοβουλίων, του Ευρωπαϊκού Κοινοβουλίου, των εθνικών κυβερνήσεων, καθώς επίσης και των κυβερνήσεων των υποψήφιων για ένταξη χωρών και φυσικά του Ευρωπαϊκού Δικαστηρίου και της κοινωνίας των πολιτών, και να επιφορτιστεί με τη σύνταξη πρότασης για έναν κατάλογο, και μάλιστα μέχρι περίπου την άνοιξη του 2003. Βάσει της πρότασης αυτής η Επιτροπή θα έπρεπε κατά την φάση III να επιφορτιστεί από το Ευρωπαϊκό Συμβούλιο, να καταθέσει πρόταση για τον καθορισμό των αρμοδιοτήτων - αυτό θα ήταν εφικτό μέχρι το τέλος του 2003.
<P>
Πριν από τη σύγκληση της διακυβερνητικής διάσκεψης θα έπρεπε η πρόταση αυτή στη φάση IV - στο σχέδιο μου έχω προβλέψει κάποιες επιπλέον φάσεις από ό,τι ο Πρόεδρος της Επιτροπής - να τεθεί εκ νέου προς συζήτηση σε εθνικό επίπεδο, και θα πρέπει να έχει ολοκληρωθεί μέχρι τα μέσα του 2004. Στη συνέχεια, θα συγκληθεί στη φάση V η διακυβερνητική διάσκεψη, η οποία θα πρέπει να είναι σύντομη και αποτελεσματική. Με τον τρόπο αυτό, θα διασφαλιστεί μια διαδικασία με ουσιαστικότερη εμπλοκή των εθνικών κοινοβουλίων, κάτι που μέχρι σήμερα δεν είχε καταστεί δυνατόν στη σύνοδο, ενώ στους αρχηγούς των κυβερνήσεων θα υποβληθεί συμπεφωνημένη πρόταση. Στη θέση των μέχρι τούδε παράλληλων διαδικασιών των θεσμικών οργάνων θα υιοθετηθεί πλέον ο συγκερασμός των διαδικασιών αυτών.

<SPEAKER ID=161 LANGUAGE="DE" NAME="Schierhuber">
Κυρία Πρόεδρε, για να απαλειφθούν οποιεσδήποτε αμφιβολίες, θα ήθελα στο σημείο αυτό να αποσαφηνίσω κάτι. Στην Αυστρία εμφανίστηκε την Κυριακή, την 14η Ιανουαρίου, το πρώτο ύποπτο κρούσμα ΣΕΒ. Επιτρέψτε μου να ανακοινώσω στο Σώμα, ότι εχθές το Ινστιτούτο του Tόbingen μας γνωστοποίησε, ότι το κρούσμα αυτό ήταν αρνητικό. Ελπίζω ότι και άλλα ύποπτα κρούσματα στην Αυστρία θα είναι αρνητικά.
<P>
(Χειροκροτήματα)

<SPEAKER ID=162 NAME="Carlsson">
SV) Κυρία Πρόεδρε, κύριε Πρόεδρε του Συμβουλίου, αγαπητοί συνάδελφοι και επίτροποι, χαίρομαι ιδιαίτερα που βλέπω την Σουηδία στην Προεδρία της ΕΕ για πρώτη φορά. Εμείς οι Σουηδοί μέλη του ΕΛΚ (Μoderater) αγωνιστήκαμε πάντα υπέρ της Σουηδίας στην Ευρώπη, διαπιστώνουμε ωστόσο δυστυχώς ότι η Σουηδία αναλαμβάνει μόνο την "μισή Προεδρία" . Τα ζητήματα που αφορούν το ευρώ τα αναλαμβάνει αντ' αυτής το Βέλγιο. Ελπίζουμε ωστόσο να μπορέσει τουλάχιστον η Σουηδία, ως προεδρεύουσα χώρα, να επιτύχει την αναγκαία πρόοδο στη διαδικασία της διεύρυνσης.
<P>
Κατά τη σουηδική Προεδρία θα πρέπει να συγκεκριμενοποιηθεί η κοινή πολιτική ασφάλειας και άμυνας. Οι εξελίξεις στον τομέα αυτόν είναι εκπληκτικά ταχείες, ωστόσο οι φιλοδοξίες θα πρέπει τώρα να λάβουν ένα περιεχόμενο. Οι σχέσεις της ΕΕ με το ΝΑΤΟ θα αποτελέσουν ένα εξαιρετικά σημαντικό ζήτημα. Για να αποφευχθεί η σύγχυση και για να δοθεί στην ΕΕ ένας ρόλος συμπληρωματικός στο στρατιωτικό δυναμικό του ΝΑΤΟ απαιτούνται προσπάθειες και δυνατότητα αποσαφήνισης των ζητημάτων που δεν έχουν ακόμη ξεκαθαριστεί. Για το λόγο αυτό ελπίζω ότι το γεγονός πως το ΝΑΤΟ δεν αναφέρεται καν στο πρόγραμμα της Σουηδίας οφείλεται σε σύμπτωση και όχι σε μία συγκεκριμένη στρατηγική.
<P>
Η ΕΕ θα πρέπει να διαθέτει την πλέον δυναμική οικονομία του πλανήτη σε 10 χρόνια. Η Σουηδία αποτελεί μία από τις χώρες οι οποίες έχουν προχωρήσει περισσότερο στην ανάπτυξη της νέας οικονομίας. Έχουμε πρωτοπόρες σε παγκόσμιο επίπεδο επιχειρήσεις στον τομέα των τηλεπικοινωνιών και του διαδικτύου. Το γεγονός αυτό οφείλεται κυρίως στις απορυθμίσεις που έλαβαν χώρα κατά την κυβέρνηση υπό την ηγεσία του κόμματός μου από το 1991 έως το 1994. Οι αγορές τηλεπικοινωνιών, ταχυδρομείων, ηλεκτρικής ενέργειας, σιδηροδρόμων και αγροτικών προϊόντων απελευθερώθηκαν. Ο Gφran Persson ήταν τότε συνήθως αντίπαλος αυτής της πολιτικής, αν και φαίνεται να έχει αλλάξει αντιλήψεις. Χαίρομαι για αυτό, ελπίζω δε ότι η Σουηδία, στηριζόμενη στις καλές εμπειρίες που έχει, θα μπορέσει να δώσει ώθηση σε μία τέτοια εξέλιξη. Η Σύνοδος Κορυφής της Στοκχόλμης αποτελεί μία εξαιρετική ευκαιρία! Ας αποτελέσει μία Σύνοδο Κορυφής υπέρ της μεταρρύθμισης στην αγορά εργασίας και στην κοινωνική πρόνοια!
<P>
Η συζήτηση σχετικά με την απελευθέρωση και το ελεύθερο εμπόριο προκάλεσε ιδιαίτερα μεγάλο ενδιαφέρον. Είναι καιρός να καταργηθούν τα τελευταία εμπόδια του προστατευτισμού στην ΕΕ. Η ΕΕ και η νέα διοίκηση των ΗΠΑ μπορούν από κοινού να καταργήσουν τα τελωνειακά εμπόδια για τα αγροτικά και κλωστοϋφαντουργικά προϊόντα. Αυτό είναι πραγματική αλληλεγγύη με τους φτωχούς του πλανήτη!
<P>
Αντίθετα από το Κόμμα της Αριστεράς το οποίο υποστηρίζει τη σουηδική κυβέρνηση, θεωρώ θετικό το γεγονός ότι το πρόγραμμα της σουηδικής Προεδρίας αναφέρει ότι μία από τις άμεσες προτεραιότητές της είναι να δώσει η ΕΕ ώθηση στον ΠΟΕ υπέρ συγκεκριμένων απελευθερώσεων. Η δήλωση αυτή συνάδει απολύτως με τη σουηδική παράδοση ελεύθερου εμπορίου και ανοίγματος στον έξω κόσμο. Ο Υπουργός Εμπορίου της Σουηδίας Pagrotsky χαρακτήρισε ωστόσο τον λεγόμενο φόρο Tobin ως μία, παραθέτω, "συμπαθητική ιδέα" , ενώ ο πρωθυπουργός εξέφρασε κατανόηση για αυτούς οι οποίοι σαμποτάρισαν τη διάσκεψη του ΠΟΕ στο Σηάτλ με ταραχές και διαδηλώσεις. Ο φόρος Tobin αποτελεί απειλή κατά των φτωχών του πλανήτη. Ένας φόρος Tobin ήταν απλώς εις βάρος της αποτελεσματικότητας της αγοράς. Ερωτώ επομένως: μπορεί ο Πρόεδρος του Συμβουλίου να ενημερώσει σαφώς το Κοινοβούλιο εάν η σουηδική Προεδρία είναι υπέρ ή κατά της επιβολής ενός φόρου Tobin;

<SPEAKER ID=163 NAME="Andersson">
SV) Κυρία Πρόεδρε, μέλη της Επιτροπής και του Κοινοβουλίου, καλωσορίζω με χαρά τον Πρωθυπουργό της Σουηδίας Gφran Persson εδώ στο Κοινοβούλιο. Προσβλέπω πάντα με ενδιαφέρον σε όλες τις Προεδρίες, ωστόσο η Προεδρία αυτή είναι κάτι εντελώς ξεχωριστό και μου γεννά ιδιαίτερα μεγάλες προσδοκίες.
<P>
Θεωρώ ότι οι προτεραιότητες που καθόρισε η Σουηδία είναι καλές - τα τρία Ε. Πρόκειται για ένα περιορισμένο αριθμό τομέων, τομείς σημαντικοί, οι οποίοι εγγράφονται απολύτως στους γενικότερους στόχους της ΕΕ. Σημαντικότερος φυσικά είναι ο τομέας της διεύρυνσης. Η ένωση του ανατολικού και του δυτικού τμήματος της ηπείρου μας αποτελεί ένα ιστορικό καθήκον μετά τον ψυχρό πόλεμο. Προσωπικά δεν πιστεύω ότι υπάρχει μεγαλύτερο και σημαντικότερο καθήκον από το να συμμετάσχω στην ολοκλήρωση αυτής της διαδικασίας κατά τη διάρκεια της πολιτικής μου ζωής.
<P>
Οι φιλοδοξίες της Σουηδίας για την επιτάχυνση αυτής της διαδικασίας είναι αξιέπαινες. Ελπίζω ότι οι διαπραγματεύσεις με τις πρώτες χώρες θα ολοκληρωθούν γρήγορα και ότι σύντομα θα ορισθεί μία ημερομηνία στόχος για την ένταξη των πρώτων κρατών. Καταλαβαίνω ότι είναι δύσκολο κάτι τέτοιο. Καταλαβαίνω ότι θα πρέπει ο στόχος αυτός να στηρίζεται στο ρεαλισμό και να μην δημιουργεί φρούδες ελπίδες. Συγχρόνως είναι σημαντικό για τους πολίτες των υποψηφίων χωρών να μην απελπιστούν και να δουν φως στην άκρη του τούνελ.
<P>
Η δεύτερη προτεραιότητα αφορά την απασχόληση. Η Σουηδία έχει προωθήσει ιδιαίτερα το ζήτημα αυτό. Στη Στοκχόλμη επικρατεί η άποψη ότι θα πρέπει να συνδεθούν η απασχόληση, η κοινωνική πολιτική, η ανάπτυξη γνώσεων και η οικονομία σε μία κοινή πολιτική. Η μέθοδος που χρησιμοποιείται είναι η ανοικτή μέθοδος συντονισμού. Στο Κοινοβούλιο θα θέλαμε, όπως ακριβώς και στη νομοθεσία, να διαδραματίσουμε ένα ρόλο στα πλαίσια της μεθόδου αυτής, καθώς αυτή καθίσταται όλο και πιο σημαντική. Θα παρακαλούσα να σχολιαστεί αυτό το αίτημα.
<P>
Η τρίτη προτεραιότητα αφορά την μακροπρόθεσμη αειφόρο ανάπτυξη. Πρόκειται για την οικονομική και την κοινωνική αειφορία καθώς και για την αειφορία στον τομέα του περιβάλλοντος. Ως γνωστόν η Ευρωπαϊκή Ένωση ακολουθεί μία ιδιαίτερα επιτυχή περιβαλλοντική πολιτική καθώς οι χώρες οι οποίες έχουν τις λιγότερες φιλοδοξίες δεν μπορούν να εμποδίσουν τη λήψη αποφάσεων και επίσης καθώς το Κοινοβούλιο έχει δικαίωμα συναπόφασης στον τομέα του περιβάλλοντος. Αυτό που λείπει από αυτή τη στρατηγική είναι η σύνδεση της περιβαλλοντικής πολιτικής με τους προαναφερθέντες τομείς. Αυτή η σύνδεση θα πρέπει να πραγματοποιηθεί στα πλαίσια της διάσκεψης της Στοκχόλμης και να αποτελέσει ένα από τα αποτελέσματα της διάσκεψης του Γκέτεμποργκ.
<P>
Ήταν σημαντικό το γεγονός ότι επετεύχθη συμφωνία στη Νίκαια, κυρίως για τη διαδικασία της διεύρυνσης. Δεν μας ικανοποίησαν ωστόσο όλες οι αποφάσεις της Νίκαιας, για παράδειγμα οι περίπλοκοι κανόνες για τη συναπόφαση. Ούτε και ο τρόπος με τον οποίο ελήφθησαν αποφάσεις κεκλεισμένων των θυρών. Η Σουηδία έχει θέσει ως μόνιμο στόχο τη διαφάνεια και θα προωθήσει το ζήτημα αυτό για τα δημόσια έγγραφα. Ελπίζω να αγωνισθεί επίσης η Σουηδία προκειμένου να υπάρξει μία διαφανέστερη διαδικασία λήψης αποφάσεων. Πραγματικά ελπίζω να συμβάλει η Σουηδία στον τομέα αυτόν.
<P>
Θα ήθελα να αναφερθώ επίσης και στη διαχείριση κρίσεων. Η ενεργός διαχείριση κρίσεων και η αδέσμευτη αμυντική πολιτική μίας χώρας δεν αποτελούν συνώνυμα της παθητικής στάσης ούτε κατέληξαν ποτέ σε παθητική στάση. Ενεργός διαχείριση κρίσεων σημαίνει προσπάθειες για την πρόληψη των συγκρούσεων. Η Σουηδία και η Φινλανδία αγωνίστηκαν υπέρ της πολιτικής διαχείρισης κρίσεων και της χρήσης στρατιωτικών μέσων ως έσχατο μέσο, ένα στόχο καλό που θα αναπτυχθεί περαιτέρω. Τον υποστηρίζει η συντριπτική πλειοψηφία.
<P>
Καλωσορίζω άλλη μία φορά την σουηδική Προεδρία.

<SPEAKER ID=164 NAME="Schmidt">
Olle (ELDR). (SV) Κυρία Πρόεδρε, κύριε Πρωθυπουργέ, θα ήθελα με τη σειρά μου να καλωσορίσω τον κύριο Πρωθυπουργό εδώ στο Κοινοβούλιο. Δεν είναι βέβαια ακριβώς όπως στο σουηδικό κοινοβούλιο, συνηθίζει όμως κανείς εδώ πολύ γρήγορα.
<P>
Πολλά ακούστηκαν για τα τρία Ε. Επιτρέψτε μου να υπογραμμίσω ένα τέταρτο Ε, στην αγγλική γλώσσα, τη λέξη empathy (συμπόνια, ανθρωπιά). Συγκινηθήκαμε όλοι βαθύτατα όταν είδαμε μετά από το χριστουγεννιάτικο τραπέζι πώς αγωνίζονταν άνθρωποι να σωθούν στα ανοικτά των τουρκικών ακτών προκειμένου να έλθουν στην Ευρώπη. Πολλοί έχασαν τη ζωή τους στον αγώνα τους για μια καλύτερη ζωή. Γνωρίζω ότι εσείς κύριε Πρωθυπουργέ εκφράσατε τη βαθιά σας θλίψη μετά από τη φοβερή τραγωδία που συνέβη πέρυσι όταν βρέθηκαν 58 Κινέζοι νεκροί σε ένα εμπορευματοκιβώτιο στο Ντόβερ.
<P>
Η Ευρώπη δεν θα πρέπει να καταστεί φρούριο. Η πολιτική της Ευρώπης για το άσυλο και τη μετανάστευση θα πρέπει να χαρακτηρίζεται από την αξιοπρέπεια και τον ανθρωπισμό - αυτό είχατε δηλώσει τότε. Τι συνέβη όμως στη συνέχεια; Από ό,τι φαίνεται, οι εξελίξεις στην Ευρώπη κινήθηκαν σε λάθος κατεύθυνση.
<P>
Προτείνεται η επιβολή αυστηρότερων ποινών για τη μεταφορά λαθρομεταναστών. Κάτι τέτοιο είναι αναγκαίο, ωστόσο η πρόταση αυτή χτυπά αδιάκριτα. Μη κερδοσκοπικοί φορείς - εκκλησίες, μοναστήρια, οργανώσεις για το άσυλο και ιδιωτικά δίκτυα τα οποία προσφέρουν βοήθεια στους αιτούντες ασύλου - απειλούνται με ποινές. Η πρόταση αυτή θα πρέπει να αποσυρθεί. Το εκκλησιαστικό άσυλο ισχύει στη Σουηδία ήδη από το Μεσαίωνα.
<P>
Οι ηγέτες της Ευρώπης θα πρέπει να αναλογισθούν γιατί αυξάνει τόσο δραματικά η μεταφορά λαθρομεταναστών προς την Ευρώπη. Η Ευρώπη κλείνει τις πόρτες της. Η επιβολή υποχρέωσης θεώρησης διαβατηρίου σε 130 χώρες δεν προσήκει στη δημοκρατική Ευρώπη. Ο βασικός κανόνας θα πρέπει να είναι ότι οι άνθρωποι έχουν δικαίωμα ελεύθερης εισόδου στο έδαφος της ΕΕ. Είναι διατεθειμένη η σουηδική Προεδρία να καταβάλει προσπάθειες για τη σημαντική μείωση του καταλόγου με τις χώρες για τις οποίες απαιτείται θεώρηση;
<P>
Είμαι θερμός οπαδός της ΕΕ και εδώ και χρόνια ζητώ την υιοθέτηση κοινών κανόνων στην πολιτική ασύλου και μετανάστευσης. Όμως εμείς οι Φιλελεύθεροι δεν είμαστε διατεθειμένοι να δεχθούμε μία περιφραγμένη Ευρώπη. Στο σημείο αυτό η νέα Προεδρία, κύριε Πρωθυπουργέ, μπορεί να διαδραματίσει ένα σημαντικό ρόλο υπέρ του ανθρωπισμού και της ανθρώπινης αξιοπρέπειας στο πνεύμα του Raoul Wallenberg, τη μνήμη του οποίου τιμήσατε δεόντως. Empathy λοιπόν, κύριε Πρωθυπουργέ!

<SPEAKER ID=165 LANGUAGE="NL" NAME="Maes">
Κύριε Πρόεδρε, ως εκπρόσωποι των λαών και των περιφερειών θεωρούμε τη Σουηδία ως σύμμαχό μας στην υπεράσπιση των πραγμάτων που μας ενδιαφέρουν, όπως η γλωσσική και η πολιτισμική ποικιλότητα. Όταν όμως αναφέρεστε στην εντονότερη συμμετοχή των εθνικών κοινοβουλίων, θα θέλαμε να επιστήσουμε την προσοχή στους θεσμούς των συνταγματικών περιφερειών μας, των κυβερνήσεών μας. Επιθυμούμε την άμεση συμμετοχή των περιφερειών μας στο διάλογο, για παράδειγμα για να αρθεί η διαφορά που παρουσιάζεται στον τομέα της απασχόλησης μεταξύ περιφερειών σε ένα κράτος μέλος.
<P>
Καλωσορίζουμε την φιλοοικολογική σουηδική Προεδρία, πιστεύουμε όμως ότι η χώρα αυτή θα ερχόταν σε πλήρη αντίφαση με τον εαυτό της εάν έστελνε τα καύσιμα MOX στο Sellafield. Αυτό μάλιστα σε αντίθεση με την υπογραφή της OSPAR, όπου καλούνται οι πάντες να υπερασπιστούν την επιλογή της μη επανεπεξεργασίας.
<P>
Έρχομαι τέλος στη διεύρυνση. Δεν πιστεύουμε μόνο ότι η υιοθέτηση του υλικού κοινοτικού κεκτημένου έχει εξαιρετικά μεγάλη σημασία για τη διεύρυνση αλλά θέλουμε να επιστήσουμε την προσοχή και στο ηθικό κεκτημένο. Αναφερόμαστε κατά κύριο λόγο στη δημοκρατία, το σεβασμό των ανθρωπίνων δικαιωμάτων και των μειονοτήτων, έτσι ώστε η Ευρώπη να μπορεί να είναι μια κοινότητα αξιών, δηλαδή μια Κοινότητα.

<SPEAKER ID=166 LANGUAGE="NL" NAME="Blokland">
Κύριε Πρόεδρε, το σουηδικό πρόγραμμα εργασιών είναι άψογο, λείπει όμως η συγκεκριμένη επεξεργασία του. Πώς σκέφτεται η σουηδική Προεδρία να υλοποιήσει αυτό το φιλόδοξο πρόγραμμα εργασιών; Παράλληλα με τις προτεραιότητες που έχει θέσει η ίδια η Σουηδία, υπάρχουν και άλλα θέματα τα οποία έχει αφήσει στη μέση η γαλλική Προεδρία.
<P>
Είναι η πρώτη φορά που η Σουηδία αναλαμβάνει την Προεδρία της Ευρωπαϊκής Ένωσης και πιστεύω ότι ορθώς έπραξε και επέλεξε ως σημαντικότερη προτεραιότητα το θέμα της διεύρυνσης. Μήπως όμως είμαστε ιδιαίτερα αισιόδοξοι για τη διάθεση των κρατών μελών της Ευρωπαϊκής Ένωσης να επιτρέψουν την προσχώρηση των υποψηφίων; Το γεγονός ότι δεν κατονομάζονται ημερομηνίες για την προσχώρηση αποτελεί απόδειξη ενός υγιούς ρεαλισμού, δεδομένου ότι αυτό θα καθορισθεί από τα κριτήρια προσχώρησης. Αυτό που έχει σημασία είναι να μπορέσουμε να προσφέρουμε στις υποψήφιες χώρες ένα καλύτερο μέλλον υπό συνθήκες ελευθερίας. Γι' αυτό είναι απαραίτητη η αύξηση της απασχόλησης στις υποψήφιες χώρες καθώς και η προαγωγή της βιώσιμης ανάπτυξης με τη χρήση φιλοπεριβαλλοντικής τεχνολογίας. Θεωρώ ορθή την επιδίωξη να επεξεργαστούμε κατά το προσεχές εξάμηνο όσο το δυνατό περισσότερα θέματα που έχουν σχέση με τις διαπραγματεύσεις με τις υποψήφιες χώρες.
<P>
Πρέπει όμως να κατανοήσουμε ότι η εσωτερική αγορά στη διευρυμένη Ένωση πρέπει να συνεχίσει να λειτουργεί αποτελεσματικά. Εφιστώ ιδιαιτέρως την προσοχή των μελών του Σώματος στην εφαρμογή των περιβαλλοντικών οδηγιών. Πώς προωθεί η Προεδρία στα πλαίσια των ενταξιακών διαπραγματεύσεων το θέμα των οδηγιών οι οποίες εδώ και μεγάλο διάστημα δεν εφαρμόζονται με το σωστό τρόπο από τα σημερινά κράτη μέλη;
<P>
Τέλος, θεωρώ πολύ θετική την πρόθεση να ενσωματωθεί το περιβάλλον σε άλλες πολιτικές, όπως η φορολογική και η ενεργειακή πολιτική. Η ενσωμάτωση αυτή είναι καλό σημείο αναφοράς για το έκτο περιβαλλοντικό πρόγραμμα δράσης ενώ το ίδιο ισχύει για τους συγκεκριμένους στόχους και δείκτες που θα συμπεριληφθούν στο πρόγραμμα αυτό. Ωστόσο, δεν έχω καταλάβει ακόμη με ποιο τρόπο οι δράσεις αυτές μπορούν να συνδυαστούν με την προτεινόμενη απελευθέρωση του ΠΟΕ.

<SPEAKER ID=167 LANGUAGE="NL" NAME="Van Velzen">
Κύριε Πρόεδρε, έχει δίκιο η Σουηδία που είναι υπερήφανη για την πολιτική που ασκεί για τα ίσα δικαιώματα μεταξύ ανδρών και γυναικών. Νομίζω ότι μπορείτε να φανταστείτε ότι εξεπλάγην κάπως βλέποντας τη μακρά ακολουθία σας η οποία αποτελείτο μόνο από άνδρες.
<P>
Ένα ουσιαστικό στοιχείο των δηλώσεών σας είναι ότι ο πολίτης πρέπει να έχει προτεραιότητα στην Ευρωπαϊκή Ένωση. Έρχομαι από μια χώρα όπου χειριζόμαστε πολύ συχνά το σύνθημα: "όχι λόγια αλλά έργα" και σύντομα θα δοθεί και σε εσάς η ευκαιρία. Συγκεκριμένα, έχει κατατεθεί ένας κανονισμός ο οποίος ρυθμίζει την πρόσβαση σε έγγραφα του Συμβουλίου, της Επιτροπής και του Κοινοβουλίου. Θα ήθελα να σας υποβάλω πέντε ερωτήσεις.
<P>
Πρώτον: τι θα κάνετε με την πρόταση της Επιτροπής στον τομέα αυτό επί της οποίας έχει ασκηθεί σοβαρή κριτική;
<P>
Δεύτερον: έχετε την πρόθεση να προσαρμόσετε τη σημερινή πρόταση της Γαλλίας στο Συμβούλιο επιδιώκοντας περισσότερη διαφάνεια;
<P>
Τρίτον: είστε διατεθειμένοι να αρχίσετε με σπουδή και να συγκαλέσετε τις ομάδες εργασίας του Συμβουλίου, έτσι ώστε να επιτευχθεί το συντομότερο δυνατόν συμφωνία με το Ευρωπαϊκό Κοινοβούλιο;
<P>
Τέταρτον: τολμάτε να υιοθετήσετε ένα ψήφισμα για να διατίθενται από τώρα στο διαδίκτυο τα έγγραφα του Συμβουλίου, έτσι ώστε να εφαρμόσετε στην πράξη τον ισχυρισμό της διαφάνειας;
<P>
Πέμπτον: πιστεύετε ότι οι ευρωπαίοι πολίτες έχουν λιγότερα δικαιώματα διαφάνειας έναντι της διοίκησης στις Βρυξέλλες απ' ό,τι έχουν οι αμερικανοί πολίτες έναντι της δικής τους διοίκησης στην Ουάσινγκτον;
<P>
Ολοκληρώνοντας θα ήθελα να υποβάλω μια τελευταία ερώτηση: τολμάτε σε σχέση με την μετά τη Νίκαια περίοδο να κινήσετε μια διαδικασία διαφάνειας η οποία προτείνεται πλέον και από τον Πρόεδρο της Επιτροπής; Ποια είναι η απάντησή σας έπ' αυτού; Κύριε Πρόεδρε του Συμβουλίου, πιστεύω ότι αυτό που έχει σημασία είναι να μην ακούμε μόνο τα ωραία λόγια σας, αλλά να βλέπουμε πάνω από όλα τις πράξεις σας.

<SPEAKER ID=168 LANGUAGE="FR" NAME="Rocard">
Κύριε Προεδρεύοντα, εύχομαι καλή τύχη στη Σουηδία για την πρώτη προεδρία της. Η διεύρυνση, η απασχόληση και το περιβάλλον αποτελούν τρεις ορθές προτεραιότητες, τις οποίες συμμεριζόμαστε. Τους προσδίδουμε την ίδια σημασία όπως και σείς. Πρέπει να τα καταφέρουμε. Ας μην ξεχνάμε ποτέ ότι μια από τις θεμελιώδεις προϋποθέσεις της επιτυχίας είναι να μπορούμε να διαχειριζόμαστε σωστά τις εσωτερικές μας υποθέσεις επίσης. Η κληρονομιά της Νίκαιας είναι κακή. Θα πρέπει να την αντιμετωπίσετε.
<P>
Έρχομαι όμως στη δεύτερη προτεραιότητά σας, την απασχόληση, που αποτελεί το προσωρινό μου καθήκον στο Κοινοβούλιο. Η Ένωση χρειάστηκε πέντε χρόνια για να δημιουργήσει τη μεγάλη αγορά, αλλά με δεσμευτικά νομοθετικά εργαλεία. Το ίδιο έγινε και με το ευρώ. Ερχόμαστε αντιμέτωποι με μια νέα πρόκληση, τη βελτίωση της απασχόλησης, και μάλιστα την επιστροφή στην πλήρη απασχόληση, όπως κάποιοι τόλμησαν με τη σύμφωνη γνώμη μας να πουν στη Σύνοδο της Νίκαιας, και χωρίς δεσμευτικά νομοθετικά εργαλεία όλοι ξέρουμε ως πού μπορούμε να φτάσουμε. Αυτό σημαίνει όμως ότι θα πρέπει να ενδυναμώσουμε τα εργαλεία σύγκλισης και πειθούς. Για την Ευρωπαϊκή Ένωση, αυτό συνεπάγεται πρώτα και κύρια ένα καλύτερο συντονισμό μεταξύ της μακροοικονομικής πολιτικής και κυρίως της μακροχρηματοπιστωτικής πολιτικής, στο ζήτημά μας, και της πολιτικής απασχόλησης. Θα προεδρεύσετε, κύριε Προεδρεύοντα, του νέου, εαρινού Ευρωπαϊκού Συμβουλίου, το οποίο θα είναι το πρώτο Συμβούλιο στο οποίο οι γενικοί μακροοικονομικοί στόχοι θα συνεξεταστούν με τους στόχους της απασχόλησης. Αν καταφέρετε να ειπωθούν υποχρεωτικά κάποια πράγματα και οι κυβερνήσεις να εξετάζουν τα αποτελέσματα και όχι τις προθέσεις, θα δημιουργήσετε προηγούμενο. Χρειαζόμαστε επίσης συντονισμό των διαφόρων πλευρών των ευρωπαϊκών πολιτικών πιο ευνοϊκό για την απασχόληση. Η πολιτική ανταγωνισμού μας, μια από τις καλύτερα συγκροτημένες πολιτικές μας, θα πρέπει να έχει αποκλειστικά ως στόχο τον υγιή οικονομικό ανταγωνισμό; Οι συγχωνεύσεις και οι αναδιαρθρώσεις πολλαπλασιάζονται. Ποια είναι η προστιθέμενη αξία τους σε σχέση με την απασχόληση και την ανάπτυξη; Η Επιτροπή εφαρμόζει τα ισχύοντα κριτήρια. Το Συμβούλιο θα έκανε ίσως καλά να επανεξετάσει τα κριτήρια αυτά. Ο ανταγωνισμός θα πρέπει επίσης να λειτουργεί υπέρ της απασχόλησης. Η ίδια ανάγκη συντονισμού υπάρχει σε επίπεδο εσωτερικής πολιτικής, όταν η Ένωση μεταρρυθμίζει τις δημόσιες αγορές της ή ρυθμίζει νομοθετικά τις υπηρεσίες κοινής ωφελείας. Ο χρόνος μου τελειώνει. Το Κοινοβούλιο αυτό, κύριε Προεδρεύοντα, είναι ένα σπίτι όπου δεν μιλάμε καθόλου μεταξύ μας. Θα συνηθίσετε, και δεν θα στενοχωριέστε και τόσο πολύ. Προσωπικά, εγώ στενοχωριέμαι.

<SPEAKER ID=169 NAME="Olsson">
SV) Κύριε Πρόεδρε, κύριε Πρόεδρε του Συμβουλίου, θα ήθελα να συγχαρώ τον Πρωθυπουργό κ. Persson για το φιλόδοξο πρόγραμμά του που αποσκοπεί σε συγκεκριμένα αποτελέσματα. Ελπίζω ως συνέπεια του προγράμματος αυτού να πραγματοποιήσει η ΕΕ αρκετά βήματα προς τα εμπρός και να βελτιωθεί επίσης η εικόνα της ΕΕ στη Σουηδία.
<P>
Μεταξύ των ζητημάτων που αφορούν άμεσα τον πολίτη, η ασφάλεια των τροφίμων είναι σήμερα ένα από τα σημαντικότερα. Σημείωσα αυτό που είπε ο κύριος Πρωθυπουργός, ότι διστάζει να φάει κρέας εξαιτίας της κακομεταχείρισης των ζώων και του τρόπου επεξεργασίας των προϊόντων κρέατος. Παρ' όλο που είμαι πρώην αγρότης και φανατικός κρεατοφάγος, θα πρέπει να πω ότι σήμερα καταλαβαίνω εκείνους που έχουν αυτά τα αισθήματα.
<P>
Το Κοινοβούλιο πρόκειται να λάβει θέση για οκτώ οδηγίες περί της ασφάλειας των τροφίμων. Αρχίζουμε τώρα τη συζήτηση της πρότασης για μία Ευρωπαϊκή Αρχή Τροφίμων. Θα ήθελα να γνωρίζω ποια είναι η θέση του κυρίου Πρωθυπουργού απέναντι σε μία τέτοια αρχή.
<P>
Σε μία κοινή αγορά θα πρέπει να υπάρχουν κοινοί κανόνες, κοινοί έλεγχοι και, εφόσον δεν τηρούνται αυτοί οι κανόνες, ένα κοινό σύστημα κυρώσεων. Για όλα αυτά απαιτούνται περισσότερα από την προτεινόμενη Αρχή τροφίμων. Θεωρώ ότι η Αρχή αυτή θα πρέπει να λειτουργεί σε συνεργασία με την κτηνιατρική υπηρεσία της ΕΕ στο Δουβλίνο και με την Επιτροπή. Εντός αυτού του τριγώνου ζητήματα όπως η διαβούλευση, η εκτίμηση κινδύνων, η διαχείριση κινδύνων και οι κυρώσεις θα πρέπει να αντιμετωπίζονται στα πλαίσια της ισχύουσας νομοθεσίας και να εξασφαλίσουν ανάλογη ασφάλεια στα τρόφιμα στο σύνολο της Ένωσης. Ελπίζω να υποστηρίξει η Προεδρία αυτή την ιδέα.

<SPEAKER ID=170 NAME="Schφrling">
Verts/ALE). (SV) Κύριε Πρόεδρε, αντιπρόσωποι του Συμβουλίου και της Επιτροπής, συνάδελφοι, χαίρομαι εξαιρετικά για το γεγονός ότι η σουηδική Προεδρία έχει δώσει άμεση προτεραιότητα στο περιβάλλον, γεγονός που δημιουργεί συγκεκριμένες υποχρεώσεις.
<P>
Προκειμένου να αντιστραφούν οι αρνητικές εξελίξεις με την επιδείνωση του περιβάλλοντος όπου ζούμε, χρειάζεται να ληφθούν ρηξικέλευθες πολιτικές αποφάσεις, να αντιστραφούν δηλαδή οι τάσεις που επικρατούν. Υπάρχουν μεγάλες προσδοκίες καθώς ο Πρόεδρος του Συμβουλίου Persson ανέφερε ότι η αειφόρος ανάπτυξη στο πρόγραμμα της ΕΕ θα οδηγήσει σε μία πράσινη στρατηγική για τον 21ο αιώνα. Αυτό σημαίνει ότι θα πρέπει να καθοριστούν οικολογικοί κανόνες του παιχνιδιού στην οικονομία, να ενσωματωθεί το περιβάλλον σε κάθε άλλη πολιτική και να δημιουργηθούν τα αναγκαία κατευθυντήρια μέσα. Είναι επομένως ακατανόητο το γεγονός ότι η σουηδική κυβέρνηση δρα κατά των περιβαλλοντικών φόρων σε επίπεδο ΕΕ ως ελάχιστα επίπεδα στον φόρο για το διοξείδιο του άνθρακα και την ενέργεια. Γιατί είπατε όχι στους φόρους αυτούς στη Νίκαια;
<P>
Ένα άλλο εξαιρετικά επίκαιρο ζήτημα αφορά το πώς η σουηδική Προεδρία σκοπεύει να ανταποκριθεί στο καθήκον που της ανατέθηκε στη Νίκαια να διατυπώσει μία στρατηγική για το πολιτικό μέλλον της ΕΕ. Εσείς, κύριε Πρόεδρε του Συμβουλίου, αντιτίθεστε, όπως και ένα μεγάλο μέρος του πληθυσμού των κρατών μελών, σε μία φεντεραλιστική εξέλιξη της ΕΕ. Πώς βλέπετε λοιπόν την κατανομή αρμοδιοτήτων και την αρχή της επικουρικότητας στο μέλλον;
<P>
Πώς σκοπεύετε, κύριε Πρόεδρε του Συμβουλίου, να μεριμνήσετε για τη διατήρηση της σουηδικής ουδετερότητας και αδέσμευτης πολιτικής, καθ' ην στιγμήν έχετε αναλάβει ως Προεδρία την συνέχιση της ανάπτυξης του στρατιωτικού δυναμικού της ΕΕ;
<P>
Θα ήθελα καταλήγοντας να ευχηθώ καλή επιτυχία στη σουηδική Προεδρία!

<SPEAKER ID=171 LANGUAGE="ES" NAME="Salafranca Sαnchez-Neyra">
Κύριε Πρόεδρε, καταρχάς να ευχηθώ καλή τύχη στην σουηδική Προεδρία της Ευρωπαϊκής Ένωσης.
<P>
Όπως γνωρίζει ο κ. Προεδρεύων του Συμβουλίου, το καθήκον μιας Προεδρίας δεν συνίσταται μόνο στην υπεράσπιση των εθνικών της συμφερόντων, αλλά και στην αναζήτηση συμβιβασμών ώστε να προχωρήσει το σχέδιο της Ευρωπαϊκής Ένωσης. Και ο μόνος τρόπος για να προχωρήσει είναι η καθιέρωση μιας αρμονικής συνεργασίας μεταξύ των τριών θεσμικών οργάνων: του Συμβουλίου, της Επιτροπής και του Κοινοβουλίου. Γι' αυτό μας καθησυχάζει η προσφορά συνεργασίας που κάνατε σήμερα στο Ευρωπαϊκό Κοινοβούλιο, ιδίως κατόπιν των δηλώσεων στις οποίες αναφέρθηκε προ ολίγου ο κ. Poettering, σύμφωνα με τις οποίες εσείς είπατε τάχα ότι η Επιτροπή είναι ένα όργανο που πάσχει από σοβαρό δημοκρατικό έλλειμμα και ότι το Ευρωπαϊκό Κοινοβούλιο, μετά τις εκλογές του 1999 και τη χαμηλή συμμετοχή των πολιτών της χώρας σας, θα έπρεπε να διαλυθεί. Δεν γνωρίζω αν αυτές οι δηλώσεις είναι πραγματικές ή αναληθείς, αν έχουν διαψευσθεί ή όχι, αλλά πιστεύω, κύριε Πρόεδρε, ότι επιβάλλεται να τις διευκρινίσετε.
<P>
Τούτου λεχθέντος, αναφερθήκατε, μιλώντας για την Ευρώπη των αξιών, στην ανάγκη εξαγωγής του συστήματος του Χάρτη των Θεμελιωδών Δικαιωμάτων σε τρίτες χώρες. Δεν ξέρω τι ακριβώς θέλατε να πείτε μ' αυτό. Αν πρέπει να απαιτήσουμε από τις τρίτες χώρες αξίες που σταθήκαμε ικανοί να απαιτήσουμε από εμάς τους ίδιους, ίσως η πιο λογική ερμηνεία είναι ότι έχετε πλέον μετατραπεί σε θερμό υποστηρικτή της υποχρεωτικής εφαρμογής του Χάρτη των Θεμελιωδών Δικαιωμάτων, ίσως και της συμπερίληψής του στις Συνθήκες.
<P>
Στην αρχή της παρέμβασής σας, αναφερθήκατε στο σχέδιο της Ευρωπαϊκής Ένωσης, την οποία χαρακτηρίσατε ως μία κοινότητα κρατών ευημερίας. Και θα ήθελα να σας πω ότι αυτή η ερμηνεία της ευημερίας, της Ευρώπης του χειροπιαστού, του μετρητού και του ηχηρού, του καθαρού δικαιούχου και του καθαρού υπολοίπου, είναι ένα θεμιτό, αλλά ατελές όραμα της Ευρώπης. Η Ευρώπης της ευημερίας πρέπει να υποτάσσεται, κύριε Προεδρεύοντα του Συμβουλίου, στην Ευρώπη των αξιών, δεδομένου ότι η Ευρωπαϊκή Ένωση αποτελεί και αντιπροσωπεύει μια μόνιμο έκκληση για ειρήνη, για κατανόηση, για ομόνοια και για αλληλεγγύη. Και θα θέλαμε πολύ να μην το ξεχνά αυτό η σουηδική Προεδρία.

<SPEAKER ID=172 NAME="Persson">
. (SV) Κύριε Πρόεδρε, Πρόεδρε της Επιτροπής, κύριοι βουλευτές, δεν μπορώ φυσικά να σχολιάσω όλες τις απόψεις που ακούστηκαν. Μπορώ ωστόσο να αναφερθώ σε ορισμένες χαρακτηριστικές απόψεις που ακούστηκαν σε πολλές από τις παρεμβάσεις. Δεν θα αναφερθώ φυσικά στα ζητήματα που αφορούν την εσωτερική σουηδική πολιτική, καθώς μπορούμε να συζητήσουμε αλλού τέτοια ζητήματα. Θα επικεντρωθώ στα μεγάλα ευρωπαϊκά ζητήματα.
<P>
Διαπιστώνω μία έντονη βούληση πολλών ομιλητών, και μάλιστα των προέδρων των μεγάλων πολιτικών ομάδων, να συνεργασθούν με την Προεδρία για την αύξηση της διαφάνειας. Ένα ζήτημα για το οποίο, όπως όλοι γνωρίζετε, επικρατούν διισταμένες απόψεις εντός της Ένωσης, έτσι ώστε θα ακολουθήσει μία δύσκολη και περίπλοκη συζήτηση κατά τους επόμενους μήνες. Πιστεύουμε ωστόσο ότι μία απαραίτητη προϋπόθεση προκειμένου να δημιουργήσουμε εμπιστοσύνη στην Ευρωπαϊκή Ένωση, στην πολιτική και τους θεσμούς της, είναι να επικρατεί διαφάνεια, να μπορεί κανείς να παρακολουθεί την αντιμετώπιση ενός ζητήματος, να μπορούν να καταλογίζονται ευθύνες και να διεξάγεται συζήτηση. Μπορεί έτσι να δημιουργηθεί ένας ευρωπαϊκός πολιτικός χώρος όπου να διεξαχθεί μία συζήτηση, η οποία με τη σειρά της αποτελεί προϋπόθεση για τη δημιουργία θεσμών που με τη σειρά τους δημιουργούν περισσότερη δημοκρατική νομιμότητα. Αυτά που ανέφεραν οι κκ Poettering, Barσn Crespo και άλλοι είναι φυσικά εξαιρετικά θετικά στο σημείο αυτό και τα σημειώνω με ιδιαίτερη προσοχή.
<P>
Θα ήθελα επίσης να υπογραμμίσω ότι πολλοί αναφέρθηκαν στη διεύρυνση, ιδιαίτερα ο κ. Barσn Crespo στη γεμάτη οραματισμό παρέμβασή του. Η κ. Malmstrφm μου έθεσε το ερώτημα επίσης εάν μπορούμε να καθορίσουμε μία ημερομηνία για την ένταξη της πρώτης υποψήφιας χώρας στην Ένωση. Θέλουμε κάτι τέτοιο, παρ' όλα αυτά δεν θα κάνουμε τέτοια αναφορά. Δεν θα πραγματοποιήσουμε αυτή τη συζήτηση πριν γνωρίζουμε ότι οι διαπραγματεύσεις οι οποίες πρέπει να διεξαχθούν επί της ουσίας θα στεφθούν με επιτυχία. Πιστεύω ότι θα στέλναμε ένα λανθασμένο μήνυμα εάν αναφέραμε μία συγκεκριμένη ημερομηνία κατά την οποία οι πρώτες χώρες, από αυτές οι οποίες πραγματοποιούν τη στιγμή αυτή ενταξιακές διαπραγματεύσεις, θα μπορούσαν να γίνουν μέλη της Ένωσης. Κάτι τέτοιο θα αποτελούσε ένα λανθασμένο μήνυμα, καθώς θα πρέπει πρώτα να διαπιστώσουμε εάν οι δύσκολες διαπραγματεύσεις που έχουμε μπροστά μας θα στεφθούν με επιτυχία. Μία τέτοια επιτυχία μπορεί να πραγματοποιηθεί κατά τη σουηδική Προεδρία, οπότε στο Γκέτεμποργκ μπορούμε αναμφίβολα να ορίσουμε μία ημερομηνία. Ελπίζω να συμβεί αυτό. Το θέλω, αν και δεν είμαι σίγουρος.
<P>
Όταν συζητούμε για τα μεγάλα ζητήματα και τη διεύρυνση είμαστε προφανώς σχεδόν απόλυτα σύμφωνοι. Είναι αδύνατο να υπάρχει περισσότερη υποστήριξη υπέρ της διεύρυνσης από αυτήν που παρέχει το Ευρωπαϊκό Κοινοβούλιο. Το πρόγραμμα αυτό ανήκει στο Ευρωπαϊκό Κοινοβούλιο περισσότερο από οποιοδήποτε άλλο όργανο της Ένωσης. Το Κοινοβούλιο ήταν πάντοτε υπέρμαχος της διεύρυνσης. Είναι προφανές ότι ενδιαφέρομαι εξαιρετικά να υιοθετηθεί και η συνθήκη που υπογράψαμε στη Νίκαια, καθώς αυτό αποτελεί με τη σειρά του προϋπόθεση προκειμένου να καταστεί δυνατή η διεύρυνση. Ελπίζω να μπορέσουμε να γεφυρώσουμε τις διαφορές που επικρατούν σε ζητήματα ουσίας μεταξύ της Επιτροπής, του Συμβουλίου και του Κοινοβουλίου. Η διεύρυνση αποτελεί κοινή μας ευθύνη, μία ιστορική δυνατότητα να θέσουμε τέλος στη διαίρεση της Ευρώπης σε Ανατολική και Δυτική.
<P>
Πιστεύω, όπως δήλωσε ο κ. Andersson στην παρέμβασή του, ότι η Συνθήκη της Νίκαιας, παρά τις ελλείψεις και τα λάθη της, άνοιξε το δρόμο για τη διεύρυνση, κάτι που θα πρέπει να υπογραμμισθεί.
<P>
Κατά την παρέμβασή τους πολλοί βουλευτές αναφέρθηκαν και στο ζήτημα του περιβάλλοντος. Θεωρώ ιδιαίτερα σημαντικά αυτά που ανέφερε η κ. Hautala και άλλοι. Πιστεύω ότι το ζήτημα του περιβάλλοντος δεν θα πρέπει να θεωρηθεί ως τροχοπέδη στην οικονομική ανάπτυξη, αλλά αντίθετα ως ένας κινητήριος μοχλός της. Όλα τα σημαντικά περιβαλλοντικά προβλήματα που αντιμετωπίζουμε σήμερα μπορούν να επιλυθούν με τις νέες τεχνολογίες. Είμαι απόλυτα πεπεισμένος για αυτό. Είμαι επίσης πεπεισμένος ότι σήμερα κιόλας διαθέτουμε στην πράξη την τεχνολογία αυτή, είναι ήδη διαθέσιμη. Ξέρουμε τι είναι το λογικό να κάνουμε. Τη στιγμή που οι πολίτες μας συνειδητοποιούν τι συμβαίνει, για παράδειγμα στα ζητήματα που αφορούν το κλίμα του πλανήτη, και διαπιστώνουν ότι δεν μπορούμε να βρούμε από κοινού έναν τρόπο να αντιμετωπισθούν τα προβλήματα αυτά, πλήττεται φυσικά η εμπιστοσύνη των πολιτών στα όργανα και τους θεσμούς μας. Πιστεύω για αυτό ότι η Σύνοδος Κορυφής του Γκέτεμποργκ θα αποτελέσει μία σημαντική αφετηρία προκειμένου να διανοίξουμε μία οδό προόδου καταβάλλοντας προσπάθειες σε πολιτικό επίπεδο υπέρ των νέων τεχνολογιών, της έρευνας, της ανάπτυξης και της πίστης στις ικανότητες του ανθρώπου. Εάν δώσουμε ώθηση σε αυτούς τους τομείς θα μπορέσουμε να βρεθούμε στην πρωτοπορία της τεχνολογικής ανάπτυξης, γεγονός απαραίτητο προκειμένου να καταστεί ανταγωνιστική η Ευρώπη. Το να θεωρήσουμε το περιβάλλον ως κινητήριο μοχλό, και όχι ως τροχοπέδη και ρομαντικό όραμα, το να θεωρήσουμε το περιβάλλον ως μία μακρόπνοη συμβολή σε μία καλύτερη και πιο σύγχρονη Ευρώπη αποτελεί προσέγγιση που μπορούμε να ακολουθήσουμε από κοινού με τις αξιόλογες προσπάθειες που πραγματοποιεί η Επίτροπος Wallstrφm με το πρόγραμμα δράσης της για το περιβάλλον σχετικά με το ζήτημα των χημικών ουσιών και τη ρύθμιση αυτών. Με όλες αυτές τις συνισταμένες μπορούμε να καταλήξουμε στο Γκέτεμποργκ σε ένα πολλά υποσχόμενο αποτέλεσμα. Σημειώνω αυτά που αναφέρατε για το ζήτημα του περιβάλλοντος και σε μεγάλο βαθμό συμμερίζομαι τις απόψεις σας.
<P>
Η απασχόληση αποτελεί ως γνωστόν σε μεγάλο βαθμό μία πολιτική η οποία παραμένει, και θα παραμείνει για αρκετό χρόνο ακόμη, στην αρμοδιότητα των εθνικών κοινοβουλίων. Βρήκαμε μία μέθοδο για να δώσουμε ώθηση στην ανάπτυξη όλοι μαζί στην Ένωση υπό τη μορφή του ανοικτού συντονισμού που προβλέπεται στη διαδικασία της Λισαβόνας. Συμφωνώ απολύτως με τις απόψεις του κ. Rocard ότι προκειμένου να πλησιάσουμε ακόμη περισσότερο το στόχο της πλήρους απασχόλησης θα πρέπει να επικεντρωθούμε όλο και περισσότερο στα μακροοικονομικά ζητήματα. Με απλά λόγια: πώς μπορούμε να αξιοποιήσουμε το γεγονός ότι συνεργαζόμαστε εντός της Ευρωπαϊκής Ένωσης προκειμένου να δώσουμε περαιτέρω ώθηση για παράδειγμα στην οικονομική ανάπτυξη; Βρισκόμαστε σε μία φάση κατά την οποία δεν είμαστε ευάλωτοι στα εξωτερικά ερεθίσματα. Η κάθε χώρα ξεχωριστά μπορεί να είναι ευάλωτη, όχι όμως μία ένωση χωρών. Πρόκειται για κάτι που οφείλουμε να συζητήσουμε και που είναι ιδιαίτερα - το αναγνωρίζω δημόσια - σημαντικό για τις χώρες οι οποίες έχουν ήδη ξεκινήσει τη συνεργασία στα πλαίσια της Νομισματικής Ένωσης. Αυτές διαθέτουν περισσότερες δυνατότητες να αξιοποιήσουν την κατάστασή τους ή να δώσουν ώθηση για μία ακόμα ισχυρότερη οικονομική ανάπτυξη αυξάνοντας έτσι την απασχόληση. Είμαι απόλυτα βέβαιος ότι στην ομάδα των χωρών που ανήκουν στη ζώνη του ευρώ θα διεξαχθούν τέτοιες συζητήσεις καθώς οι σημαντικότερες εργασίες της Ένωσης αφορούν την εσωτερική αγορά και τη μέθοδο εργασίας που στηρίζεται στο κοινοτικό δίκαιο στο πνεύμα του Monnet. Αυτός ο πυρήνας της Ένωσης έχει ήδη δημιουργηθεί. Τώρα προστέθηκε η συνεργασία σε έναν άλλο τομέα, για παράδειγμα αυτό που αποκαλούμε διαδικασία της Λισαβόνας. Η συνεργασία αυτή εκφράζεται με διαφορετικούς τρόπους. Όποιον όμως τρόπο και αν επιλέξουμε, η συνεργασία αυτή θα πρέπει να πληροί τους ίδιους όρους διαφάνειας. Δεν θα ήθελα ποτέ να συζητούμε τα διάφορα κράτη, οι διάφορες κυβερνήσεις, με τρόπο κλειστό, μυστικοπαθή, μη επιδεχόμενο έλεγχο. Ασχέτως της μεθόδου που ακολουθούμε, η διαφάνεια αποτελεί απαραίτητη προϋπόθεση.
<P>
Πιστεύω ότι ειπώθηκαν πολλά τα οποία με ενδιαφέρουν ιδιαίτερα. Θα ήθελα ωστόσο να πω ότι ξεχωρίζουν δύο στοιχεία που έχουν ιδιαίτερο χαρακτήρα, είναι όμως κεντρικής πολιτικής σημασίας και θα ήθελα να υπογραμμίσω ότι τα έλαβα υπόψη. Αυτά που δήλωσε ο κ. Olsson για την πολιτική περί τροφίμων, την ποιότητα των τροφίμων, το ενδιαφέρον των καταναλωτών για μία σωστή προστασία και για αποκατάσταση της εμπιστοσύνης, όλα αυτά συνάδουν σε πάρα πολύ μεγάλο βαθμό με τον τρόπο που βλέπω εγώ ο ίδιος την προσέγγιση της Προεδρίας.
<P>
Ο κ. Olle Schmidt αναφέρθηκε στην πολιτική μετανάστευσης, ζήτησε μία γενναιόδωρη στάση της Ένωσης απέναντι στους ανθρώπους οι οποίοι έρχονται στις χώρες μας ζητώντας ασφάλεια και προστασία. Η σύμβαση της Γενεύης θα αποτελεί φυσικά πάντοτε τη βάση αυτής της λογικής, ωστόσο θα πρέπει να έχουμε ακόμα περισσότερες φιλοδοξίες. Ως ένας πλούσιος εταίρος στην παγκόσμια κοινότητα θα πρέπει να έχουμε τη δυνατότητα να είμαστε φιλόδοξοι. Όλοι από κοινού, όχι ο καθένας ξεχωριστά. Πρόκειται για φιλοδοξίες που θα μπορούσαμε να αναλύσουμε και να συζητήσουμε. Η Ένωση θα μπορούσε να σημειώσει πρόοδο στον τομέα αυτόν. Βλέπω ιδιαίτερα θετικά αυτά που ανέφερε ο κ. Schmidt στην παρέμβασή του για μία ανθρωπιστική πολιτική μετανάστευσης.
<P>
Θα ήθελα στη συνέχεια να αναφέρω ότι η σουηδική Προεδρία θα επισκέπτεται συχνά το ωραίο κτίριό σας προκειμένου να συζητά και να διαβουλεύεται μαζί σας. Θα θέλαμε ωστόσο να έρχεστε και εσείς σε επαφή μαζί μας. Θα θέλαμε πολύ να μας επισκεφθείτε και εσείς στην κάπως μακρινή και κρύα χώρα μας, μία χώρα η οποία πολύ συχνά όμως θα είναι γεμάτη θερμότητα και φιλικότητα, για αυτό μπορώ να σας διαβεβαιώσω. Είστε όλοι ευπρόσδεκτοι! Προσβλέπω στη συνεργασία με όλες τις πολιτικές ομάδες του Κοινοβουλίου προς όφελος της ανάπτυξης της Ένωσης.

<SPEAKER ID=173 LANGUAGE="DE" NAME="Randzio-Plath">
Κύριε Πρόεδρε, θα ήθελα να ευχαριστήσω την Προεδρία για το ότι εκλαμβάνει τόσο θετικά τη Σύνοδο Κορυφής της Στοκχόλμης και σκοπεύει να επιτύχει την οικονομική σταθερότητα, η οποία είναι προς όφελος της πλήρους απασχόλησης, της οικονομικής μεταρρύθμισης, της καινοτομίας και της μελλοντικής ύπαρξης της Ευρωπαϊκής Ένωσης. Αυτό που χρειαζόμαστε στη Στοκχόλμη, δεν είναι μια Σύνοδος Κορυφής της απορύθμισης. Χρειαζόμαστε μια Σύνοδο Κορυφής, η οποία θα αποσαφηνίσει, σε πιο επίπεδο της Ευρωπαϊκής Ένωσης είναι καλύτερο να ρυθμίζονται τα πάντα, ούτως ώστε αξιοποιώντας την εσωτερική αγορά να προοδεύσουμε πραγματικά, όχι μόνο προς όφελος της οικονομίας αλλά και προς όφελος των ανθρώπων, και δη των εργαζόμενων.
<P>
Ως εκ τούτου, θα ήθελα να απευθύνω παράκληση προς τη Σουηδική Προεδρία: Εάν θέλετε να επιδειχθεί περισσότερη διαφάνεια και δημοκρατία, ιδίως όσον αφορά το συντονισμό της οικονομικής πολιτικής, κάντε την αρχή, κάντε το Ευρωπαϊκό Κοινοβούλιο συμμέτοχο στο διάλογο για τη μακροοικονομία, σε όλες τις πρωτοβουλίες και στην επεξεργασία των βασικών παραμέτρων της οικονομικής πολιτικής!
<P>
Τις προτάσεις μας πρόκειται να τις καταθέσουμε πρώτα στο πλαίσιο της νομοθετικής διαδικασίας. Θα διαπιστώσουμε, εάν η Σουηδική Προεδρία είναι πραγματικά σε θέση να αντιληφθεί το ζήτημα σχετικά με την υπέρβαση του δημοκρατικού ελλείμματος και με ρεαλιστικό τρόπο να προβεί σε κάποια μικρά βήματα. Αυτό είναι ειλικρινά μια θερμή παράκληση του Ευρωπαϊκού Κοινοβουλίου, το οποίο από το 1994 απευθύνει έκκληση να επιτευχθεί ανάλογη διοργανική συμφωνία.
<P>
Θα ήθελα να παρακαλέσω την Προεδρία, να συνεχίσει με συνέπεια τη διαδικασία της Λισαβόνας, επειδή όλα τα πολιτικά θέματα που αναφέρονται σε αυτή, έχουν την ίδια σπουδαιότητα. Αυτό σημαίνει, ότι θα εφαρμόσουμε όντως ένα κατάλληλο και επαρκές μείγμα πολιτικής, ακολουθώντας την πολιτική της κοινωνικής ενσωμάτωσης, της πλήρους απασχόλησης, των οικονομικών μεταρρυθμίσεων με σαφή χρονοδιαγράμματα και ποιοτικά χαρακτηριστικά. Το ίδιο ισχύει επίσης και για τη δημοσιονομική πολιτική, επειδή πρέπει να καταστήσουμε επίσης σαφές σχετικά με την πολιτική επενδύσεων, ότι οι Ευρωπαίοι μπορούν να επιτύχουν την προστιθέμενη αξία μέσω της συνεργασίας τους σε πανευρωπαϊκό επίπεδο, μέσω των επενδύσεων τόσο σε ανθρώπινο κεφάλαιο όσο και σε υποδομές.
<P>
Μια τελευταία παρατήρηση προς τη σουηδική Προεδρία: Σε εσάς βασίζεται η ελπίδα μας, ότι η πλειονότητα των ιδιαίτερα ανήσυχων πολιτών θα μπορέσουν να βιώσουν την εισαγωγή του ευρώ χωρίς φοβίες. Εργασθείτε εντατικά, από κοινού με τη βελγική Προεδρία, και ζητήστε από όλους τους παράγοντες σε χωριά, πόλεις και πρωτεύουσες να συνεργαστούν, επειδή το ευρώ είναι ένα τολμηρό εγχείρημα ιστορικής σημασίας που μπορεί να επιτύχει μόνο εάν όλοι το επιδιώξουν!
<P>
(Χειροκροτήματα)

<SPEAKER ID=174 LANGUAGE="EN" NAME="Beazley">
Κύριε Πρόεδρε, Επίτροπε, όπως ακούσατε από τον πρόεδρο της Ομάδας μας νωρίτερα, στη διάρκεια της συζήτησης, το ΕΛΚ επισκέφθηκε το Βερολίνο την περασμένη εβδομάδα. Πριν να φύγουμε, εγώ και κάποιοι συνάδελφοι μπορέσαμε να επισκεφθούμε το Potsdam, όπου φυσικά έλαβε χώρα η διάσκεψη στην οποία ο Πρόεδρος Τρούμαν, ο Πρωθυπουργός Τσώρτσιλ - που περιέργως αντικαταστάθηκε από τον κ. Atley στα μισά της διάσκεψης - και ο Στρατάρχης Στάλιν επιβεβαίωσαν το διαμελισμό της Ευρώπης στη Γιάλτα. Η σουηδική Προεδρία, όπως ακούσαμε σήμερα στη διάρκεια της συζήτησης, δημιούργησε μεγάλες ελπίδες ότι θα μπορέσουμε να αποκαταστήσουμε μία ενωμένη Ευρώπη μέσα στους επόμενους έξι μήνες αλλά πιστεύω ότι έχει περάσει πια ο καιρός για λόγια και αυτό που ζητούμε τώρα είναι αποτελέσματα. Αναρωτιέμαι εάν θα μπορούσαν να διαβιβασθούν στη σουηδική Προεδρία τέσσερα ερωτήματα.
<P>
Πρώτα απ' όλα, έχει σκοπό να συγκαλέσει ένα συμβούλιο ή μία ειδική συνάντηση όπου θα προσκληθούν οι εκπρόσωποι των κυβερνήσεων των υποψηφίων χωρών, όχι μόνο για να διευκολύνουμε τις διαπραγματεύσεις, αλλά και για να περάσουμε στο κοινό το σημαντικό μήνυμα ότι η διεύρυνση δεν είναι απλώς μία πολιτική άσκηση, ένας αντικατοπτρισμός, ένας διαρκώς μακρινός στόχος, αλλά ότι συντελείται πραγματικά η απαιτούμενη πρόοδος;
<P>
Δεύτερον, είναι δυνατόν να αμβλύνουμε τις γραφειοκρατικές διαπραγματεύσεις μέσα από την κατανόηση του παρελθόντος; Μοιάζει όντως οδυνηρά δύσκολο υπό μία έννοια το γεγονός ότι η διαδικασία της διεύρυνσης παρουσιάζεται απλώς ως ένα ζήτημα συμμόρφωσης με ορισμένα τεχνικά κεκτημένα, αγνοώντας, ίσως, τις δυσκολίες που αντιμετώπισαν οι Δημοκρατίες της Βαλτικής και οι άλλες χώρες της κεντρικής και ανατολικής Ευρώπης κάτω από το σοβιετικό σύστημα.
<P>
Με το χρονοδιάγραμμα που έχουμε θέσει στον εαυτό μας: συμφωνεί η σουηδική προεδρία ότι απαιτούνται μεταβατικές περίοδοι και, τέλος, μπορούμε να επιβεβαιώσουμε ότι δεν θα τεθούν νέα εμπόδια στο δρόμο των υποψηφίων χωρών;
<P>
Σήμερα ήταν οπωσδήποτε η μέρα της Σουηδίας. Ελπίζουμε όλοι ότι σε έξι μήνες, στο Γκέτεμποργκ, δεν θα είναι και πάλι η μέρα της Σουηδίας αλλά η μέρα της Ευρώπης.

<SPEAKER ID=175 LANGUAGE="FI" NAME="Myller">
Κύριε Πρόεδρε, καλωσορίζω εγκάρδια τη σουηδική Προεδρία, παρ' όλο που δεν μπορεί κανείς να τους ζηλέψει ως προς τη συγκεκριμένη περίσταση κατά την οποία αναλαμβάνουν την Προεδρία. Πίσω μας έχουμε ίσως την πιο πολυτάραχη Σύνοδο Κορυφής που έχει γνωρίσει η ΕΕ στην ιστορία της. Αναλύουμε εξονυχιστικά τα θέματα μέχρι και τα όρια της επικύρωσης μιας συμφωνίας και αυτό δεν δίνει σε καμία περίπτωση καλή εικόνα της λειτουργίας των Συνόδων Κορυφής ούτε και της λειτουργίας του Συμβουλίου. Γι' αυτό πρέπει να παρατηρήσουμε με ικανοποίηση ότι η Σουηδία, ως κράτος που ασκεί την Προεδρία, έχει ανακοινώσει τη βούλησή της να μεταρρυθμίσει τη λειτουργία του Συμβουλίου προς την κατεύθυνση ακριβώς μιας μεγαλύτερης διαφάνειας.
<P>
Το πρόγραμμα που κατάρτισε η Σουηδία για την Προεδρία της είναι πλήρες και φιλόδοξο, και είναι πράγματι καιρός να φέρουμε επιτέλους τα περιβαλλοντικά θέματα με ευρύτερη έννοια στο επίκεντρο της συζήτησης στην Ευρωπαϊκή Ένωση. Το πρόγραμμα της ΕΕ για την αειφόρο ανάπτυξη, το οποίο θα εγκρίνουμε ως μέρος της διαδικασίας Rio plus κατά τη Σύνοδο Κορυφής του Γκέτεμποργκ, θα πρέπει να περιέχει όλα τα στοιχεία της αειφορίας που έχουν προτεραιότητα για την Προεδρία της ΕΕ. Κατά τη γνώμη μου, και τα τρία αυτά στοιχεία με "e" εγγυώνται αυτή την αειφορία.
<P>
Ωστόσο, με ανησυχεί λίγο - και τώρα απευθύνομαι στην Επιτροπή - το χρονοδιάγραμμα βάσει του οποίου διεξάγονται οι προεργασίες, επί παραδείγματι για τη Σύνοδο Κορυφής του Gφteborg. Πώς είναι δυνατόν με αυτό το χρονοδιάγραμμα να μπορέσει το Ευρωπαϊκό Κοινοβούλιο να συμμετάσχει σε πλήρη κλίμακα, επί παραδείγματι στην κατάρτιση του προγράμματος για την αειφόρο ανάπτυξη; Όμως θέλω να ευχαριστήσω το κράτος που ασκεί την Προεδρία για τον συνυπολογισμό της Βόρειας Διάστασης. Και πάλι προς την Επιτροπή μια ερώτηση σχετικά με το πώς θα εξασφαλισθούν επαρκείς πόροι, επί παραδείγματι ανθρώπινοι, έτσι ώστε αυτή η πολιτική της Βόρειας Διάστασης να συνεχιστεί και από την πλευρά της Επιτροπής.

<SPEAKER ID=176 NAME="Wijkman">
SV) Κύριε Πρόεδρε, θα ήθελα και εγώ να καλωσορίσω τη σουηδική Προεδρία και το πρόγραμμα που μας παρουσίασε το οποίο περιλαμβάνει πολλές σωστές προτεραιότητες. Όπως ακριβώς πολλοί από τους προλαλήσαντες, ανησυχώ και εγώ σήμερα για την τάση που διαπιστώνεται να δίνεται συχνά έμφαση στο διακρατικό τρόπο λειτουργίας της Ένωσης εις βάρος της κοινοτικής προσέγγισης, κατά την οποία ανατίθεται ένας σημαντικότερος ρόλος και περισσότερο βάρος στην Επιτροπή.
<P>
Σημείωσα τις διαβεβαιώσεις του κ. Πρωθυπουργού περί διαφάνειας, ασχέτως της προσέγγισης που ακολουθείται, το ζήτημα όμως είναι φυσικά ευρύτερο. Η ενδιαφέρουσα παρέμβαση του Επιτρόπου Πρόντι επιβεβαίωσε τις προκλήσεις που αντιμετωπίζουμε.
<P>
Παρακολούθησα με ενδιαφέρον τα σχόλια του κ. Πρωθυπουργού για τον τομέα του περιβάλλοντος. Ακούγονται καλά, παραμένει ωστόσο ένα πρόβλημα: τα περισσότερα από τα σύγχρονα περιβαλλοντικά προβλήματα σχετίζονται άμεσα με τον τρόπο χρήσης της ενέργειας, και το πρόβλημα είναι ότι η Ευρώπη δεν διαθέτει σήμερα ενεργειακή πολιτική. Τα κράτη μέλη δεν κατόρθωσαν καν να συμφωνήσουν για την επιβολή ενός κοινού τέλους για τις εκπομπές διοξειδίου του άνθρακα. Η σουηδική κυβέρνηση εκφράστηκε υπέρ της επιβολής αυτού του τέλους, όμως μόνον εφόσον αποφασισθεί ομόφωνα, κάτι που είναι ταυτόσημο με τη μη λήψη απόφασης. Δέκα ολόκληρα χρόνια διάφορες κυβερνήσεις εμποδίζουν τη λήψη απόφασης. Τι κάνει τον κ. Πρωθυπουργό και την κυβέρνησή του να πιστεύει ότι το πρόβλημα θα μπορούσε να επιλυθεί τώρα; Χωρίς τέλη για τις εκπομπές διοξειδίου του άνθρακα η ΕΕ δεν μπορεί να ανταπεξέλθει στις απαιτήσεις του πρωτοκόλλου του Κιότο. Εξάλλου, η στρατηγική για την αειφόρο ανάπτυξη η οποία θα συζητηθεί στο Γκέτεμποργκ θα χωλαίνει σημαντικά εφόσον η Ευρωπαϊκή Ένωση δεν ακολουθήσει μία συνολική αντιμετώπιση των ενεργειακών προβλημάτων. Ο Επίτροπος Πρόντι έκανε μία πολύ σωστή αναφορά στο ζήτημα, όπως και αρκετοί από τους προλαλήσαντες. Το ζήτημα είναι εάν η σουηδική κυβέρνηση είναι διατεθειμένη να αναθεωρήσει την τακτική της.
<P>
Θα ήθελα, τέλος, να αναφέρω, όπως έκανε και ο Olle Schmidt, ότι θα ήθελα να είχα δει και εγώ ένα τέταρτο "E" - για τη λέξη empathy (συμπόνια, ανθρωπιά). Και αυτό όχι μόνο για τα ζητήματα μετανάστευσης αλλά και για τις σχέσεις μας με τον τρίτο κόσμο.
<P>
Ο φόρος Tobin αναφέρθηκε στη σημερινή συζήτηση, πιστεύω όμως ότι είναι αδύνατη η επιβολή του. Ένας τρόπος προκειμένου να εξευρεθούν περισσότεροι πόροι προκειμένου να αντιμετωπισθούν τα προβλήματα του πλανήτη θα ήταν, πιστεύω, να καταβάλλουμε προσπάθειες προκειμένου όλα τα κράτη μέλη της ΕΕ να ανταποκριθούν στην απαίτηση για διάθεση του 0,7% του ΑΕΠ τους για βοήθεια προς την ανάπτυξη. Επιπλέον, όπως ακριβώς ανέφερε η κ. Carlsson, οφείλουμε να μειώσουμε τους δασμούς για τα προϊόντα των αναπτυσσομένων χωρών! Είναι διατεθειμένη η σουηδική κυβέρνηση να εργασθεί σε αυτό το πνεύμα;

<SPEAKER ID=177 LANGUAGE="DE" NAME="von Wogau">
Κύριε Πρόεδρε, κύριε Πρόεδρε του Συμβουλίου, αξιότιμοι συνάδελφοι, στην παρούσα συζήτηση ειπώθηκε με ιδιαίτερη σαφήνεια, ότι η πλειονότητα των μελών του Ευρωπαϊκού Κοινοβουλίου είναι απογοητευμένη από το αποτέλεσμα της Νίκαιας. Ο πραγματικός λόγος γι' αυτό είναι ο εξής: Στη Νίκαια, η διαφάνεια και η δημοκρατία για την Ευρωπαϊκή Ένωση απέτυχαν. Τι συνέβη; Εκείνο που βιώνουμε είναι ότι σε όλο και περισσότερους τομείς επικρατεί η ειδική πλειοψηφία στο Συμβούλιο. Με τον τρόπο αυτό, καθίσταται αδύνατος ο έλεγχος από τα εθνικά κοινοβούλια, οι αποφάσεις των οποίων μπορούν να υπερψηφιστούν από αντίστοιχες πλειοψηφίες στο Συμβούλιο.
<P>
Τη θέση του δημοκρατικού αυτού ελέγχου δυστυχώς δεν κατέλαβε ο δημοκρατικός έλεγχος από το Ευρωπαϊκό Κοινοβούλιο, ούτε η διαδικασία συναπόφασης. Εδώ έγκειται κατά την άποψή μου η σημαντικότερη αδυναμία όσων αποφασίστηκαν στη Νίκαια.
<P>
Κύριε Πρόεδρε του Συμβουλίου, η Σουηδία έχει μακρά παράδοση δημοκρατίας και διαφάνειας. Είμαι πεπεισμένος γι' αυτό, και προσδοκώ από τη σουηδική Προεδρία να μας υποστηρίξει στο στόχο μας, ήτοι να απαλείψουμε το έλλειμμα της Νίκαιας και να ενισχύσουμε εκ νέου τη νομιμοποίηση των δημοκρατικών αποφάσεων στην Ευρωπαϊκή Ένωση.
<P>
Θα ήθελα επίσης να θίξω ένα δεύτερο θέμα. Κατά τη διάρκεια της σουηδικής Προεδρίας πρέπει να προετοιμαστεί η εισαγωγή του ευρώ, δηλαδή η κυκλοφορία των τραπεζογραμματίων και των κερμάτων σε δώδεκα χώρες της Ευρωπαϊκής Ένωσης. Το ερώτημα που θέτουμε διαρκώς στους εαυτούς μας είναι: Ποιος εκπροσωπεί άραγε το ευρώ εκτός της ζώνης του ευρώ; Κατά την άποψή μου θα έπρεπε στο θέμα αυτό η Ευρωπαϊκή Επιτροπή να δραστηριοποιηθεί περισσότερο από ό,τι μέχρι σήμερα. Η γαλλική Προεδρία μας έδωσε μια σαφή πληροφορία. Σύμφωνα με αυτήν, ο Πρόεδρος των δώδεκα μελών της ζώνης του ευρώ εκπροσωπεί το ευρώ εκτός ζώνης. Ωστόσο, αυτό οδηγεί εκ νέου σε μια παράδοξη κατάσταση. Σε γενικά θέματα οικονομικής πολιτικής ο σουηδός Υπουργός Οικονομικών εκπροσωπεί την Ευρωπαϊκή Ένωση εκτός ζώνης, ενώ την υποχρέωση αυτή, όταν πρόκειται για το ευρώ, για το νόμισμα δηλαδή, την αναλαμβάνει ο βέλγος Υπουργός Οικονομικών. Αυτό δεν το καταλαβαίνουμε εμείς του Ευρωπαϊκού Κοινοβουλίου - πώς πρέπει άραγε να το καταλάβουν οι πολίτες της Ευρωπαϊκής Ένωσης; Πώς πρέπει να το αντιληφθούν οι αγορές; Στην περίπτωση αυτή, πρέπει να κάνουμε ό,τι είναι αναγκαίο, ούτως ώστε να διαμορφώσουμε λογικές σχέσεις!
<P>
Η συμβολή σας μπορεί να είναι ιδιαίτερα σημαντική, κύριε Υπουργέ των Εξωτερικών. Εάν κατορθώσετε να πείσετε τους συμπατριώτες σας, ότι το ευρώ είναι ένα σωστό εγχείρημα, ότι είναι σταθερό εντός ζώνης, ότι η σταθερότητά του εκτός ζώνης βελτιώνεται διαρκώς, εάν κατορθώσετε να τους πείσετε να συμμετάσχουν σε αυτό το μεγάλο έργο της ευρωπαϊκής ενοποίησης, θα έχετε συμβάλει στο να γίνει θέμα αυτό της Ευρωπαϊκής Ένωσης κατανοητό στους πολίτες.

<SPEAKER ID=178 NAME="Πρόεδρος">
Η συζήτηση έληξε.

<CHAPTER ID=7>
Ώρα τωv Ερωτήσεωv (Συμβoύλιo)
<SPEAKER ID=179 NAME="Πρόεδρος">
 Η ημερήσια διάταξη προβλέπει την Ώρα των Ερωτήσεων προς το Συμβούλιο (B5- 0001/2001)

<SPEAKER ID=180 NAME="Maj Britt Theorin">
Ερώτηση αριθ. 1 της κ. (H-0952/00):
<P>
Θέμα: Διάσκεψη κορυφής Ε.Ε.- Κίνας Η ΔΟΜ αναφέρει σε νέα έκθεση ότι η κινεζική μαφία που ασχολείται με το εμπόριο γυναικών είναι πολύ καλά οργανωμένη και ότι οι γυναίκες πωλούνται σε αγορές σε ολόκληρη την Κίνα. Ταυτόχρονα, επειδή τα κέρδη είναι σχετικά υψηλά (συχνά άνω των 30.000 ευρώ), η ΔΟΜ εκφράζει την ανησυχία της για μια δραματική αύξηση του κινεζικού εμπορίου γυναικών τόσο στην ίδια την Κίνα όσο και, κυρίως, στη Δυτική Ευρώπη.
<P>
Κατά τη Διάσκεψη κορυφής Ε.Ε.- Κίνας στις 23 Οκτωβρίου 2000, το Ευρωπαϊκό Συμβούλιο και η Επιτροπή συζήτησαν το θέμα της ευθύνης για τον επαναπατρισμό παράνομων μεταναστών από την Κίνα. Έθιξε άραγε το Συμβούλιο και το πρόβλημα της αύξησης του εμπορίου γυναικών και κοριτσιών από την Κίνα;

<SPEAKER ID=181 NAME="Danielsson">
. (SV) Το Συμβούλιο θεωρεί εξαιρετικά σημαντική την έναρξη διαλόγου με την Κίνα για ζητήματα μετανάστευσης, κυρίως για εκείνα τα ζητήματα τα οποία αφορούν τη λαθρομετανάστευση και την επιστροφή κινέζων πολιτών οι οποίοι βρέθηκαν να παραμένουν παράνομα στο έδαφος των κρατών μελών. Πριν από τη Διάσκεψη Κορυφής με την Κίνα πραγματοποιήθηκε στις Βρυξέλλες μία συνάντηση με υπαλλήλους της προεδρεύουσας χώρας, της Ευρωπαϊκής Επιτροπής και κινεζικής αντιπροσωπείας προκειμένου να αντιμετωπισθούν και να καθορισθούν οι τομείς στους οποίους θα μπορούσε τελικά να υπάρξει συνεργασία. Ιδιαίτερα δόθηκε έμφαση στην ανταλλαγή πληροφοριών μεταξύ αρχών και οργανώσεων που είναι αρμόδιες για το εμπόριο ανθρώπων και τη λαθρομετανάστευση. Έχουν προγραμματισθεί πολλές ανάλογες συναντήσεις. Η επόμενη θα λάβει χώρα στο Πεκίνο σε λίγες εβδομάδες. Οι προετοιμασίες για τη συνάντηση αυτή έχουν ξεκινήσει σε επίπεδο εμπειρογνωμόνων.
<P>
Όπως σίγουρα θα γνωρίζει η κ. Theorin, το Ευρωπαϊκό Συμβούλιο στη Santa Maria da Feira εξέφρασε την ανησυχία του για τα τραγικά γεγονότα που συνέβησαν πέρυσι στο Ντόβερ και καταδίκασε τις εγκληματικές ενέργειες που διαπράττονται από άτομα τα οποία επωφελούνται από τη διακίνηση λαθρομεταναστών. Το Ευρωπαϊκό Συμβούλιο ανέθεσε στην Ένωση να εντείνει την συνεργασία της με στόχο την καταπολέμηση τέτοιων διασυνοριακών εγκλημάτων. Η γαλλική Προεδρία ανταποκρίθηκε στην πρόσκληση του Ευρωπαϊκού Συμβουλίου και υπέβαλε διάφορες πρωτοβουλίες για την καταπολέμηση των εγκληματικών δικτύων που οργανώνουν τη διακίνηση λαθρομεταναστών και το εμπόριο ανθρωπίνων όντων.
<P>
Παρ' όλο που το συγκεκριμένο πρόβλημα που ανέφερε η κ. Theorin δεν συζητήθηκε κατά τη συνάντηση ΕΕ-Κίνας την 23η Οκτωβρίου πέρυσι, το Συμβούλιο έχει επίγνωση του προβλήματος του εμπορίου λευκής σαρκός με θύματα γυναίκες και κορίτσια. Δεν πρόκειται μόνο για θύματα που προέρχονται από την Κίνα, αλλά επίσης και από ορισμένες άλλες χώρες οι οποίες δεν βρίσκονται πολύ μακριά από την ΕΕ. Ως προεδρεύουσα χώρα η Σουηδία έθεσε στα πλαίσια της συνεργασίας ASEM, στην οποία συμμετέχει και η Κίνα, το φθινόπωρο του 2000 το ζήτημα του εμπορίου γυναικών και παιδιών. Το πρώτο βήμα αποτέλεσε μία συνάντηση εμπειρογνωμόνων κατά τα τέλη Νοεμβρίου πέρυσι, στην οποία συμμετείχαν εμπειρογνώμονες σε αυτόν τον τομέα από την Ασία και την Ευρώπη. Οι συστάσεις στις οποίες κατέληξε εκείνη η συνεδρίαση θα υποβληθούν στη συνεδρίαση των Υπουργών Εξωτερικών ASEM φέτος τον Μάιο στο Πεκίνο.

<SPEAKER ID=182 NAME="Theorin">
SV) Σουηδική Προεδρία, χαίρομαι που το ζήτημα αντιμετωπίζεται σοβαρά από το Συμβούλιο. Διότι πρόκειται για ένα πάρα, πάρα πολύ σοβαρό πρόβλημα. Δεκάδες χιλιάδες γυναίκες και κορίτσια από την Κίνα γίνονται αντικείμενα αγοραπωλησίας κάθε χρόνο, πολλά καταλήγουν στη Δύση. Τα περισσότερα θύματα προέρχονται από τις φτωχές επαρχίες της Κίνας. Ο Διεθνής Οργανισμός Μετανάστευσης (ΙΟΜ) διαπίστωσε σε μία πρόσφατη έκθεση ότι οι αρχές των χωρών της Δύσης αντιμετώπισαν πολύ σημαντικές δυσκολίες όταν προσπάθησαν να ερευνήσουν το εμπόριο γυναικών από την Κίνα και ότι το εμπόριο αυτό αναμένεται να αυξηθεί δραματικά εάν δεν ληφθούν αποφασιστικά μέτρα.
<P>
Ακόμα και εντός της Κίνας το εμπόριο λευκής σαρκός έχει λάβει τεράστιες διαστάσεις. Ως άμεση συνέπεια της πολιτικής του ενός παιδιού και της προτίμησης των κινεζικών οικογενειών στα αρσενικά παιδιά, βρίσκονται σήμερα 70 εκατομμύρια ανύπαντροι άνδρες στην Κίνα. Η διεθνής συμμαχία κατά του εμπορίου γυναικών αναφέρει σε έκθεσή της ότι υπάρχουν δημοτικά συμβούλια σε χωριά της Κίνας τα οποία αγοράζουν εκατοντάδες γυναίκες, τις οποίες διανέμουν στη συνέχεια στους ανύπαντρους άνδρες των χωριών αυτών, διότι, πιστεύουν, είναι κρίμα να μένουν ανύπαντροι αυτοί οι άνδρες. Χαίρομαι που δημιουργήσατε αυτό το συμβούλιο μετά από το σκάνδαλο του Ντόβερ. Διερωτώμαι εάν όργανα εμπειρογνωμόνων, π.χ. η ΙΟΜ και η διεθνής συμμαχία κατά του εμπορίου γυναικών, θα συμμετάσχουν σε αυτό το συμβούλιο. Με ποιο τρόπο προτίθεται το Συμβούλιο να θέσει εκ νέου το πρόβλημα του εμπορίου γυναικών στην Κίνα κατά τις επαφές του με τη χώρα αυτή;

<SPEAKER ID=183 NAME="Danielsson">
SV) Υπάρχει κάθε λόγος να έρθουν σε επαφή οι ομάδες εργασίας που έχουν συσταθεί στα πλαίσια της συνεργασίας της Ένωσης το ταχύτερο δυνατό με άλλες διεθνείς οργανώσεις οι οποίες ασχολούνται με τέτοια ζητήματα. Η ΙΟΜ είναι σίγουρα η οργάνωση η οποία διαθέτει τις περισσότερες γνώσεις σε αυτόν τον τομέα. Θεωρώ ότι θα πραγματοποιηθούν πολύ γρήγορα τέτοιες επαφές.
<P>
Θα ήθελα επίσης να υπογραμμίσω ότι έχει δοθεί γενικά ιδιαίτερη έμφαση στην καταπολέμηση του εμπορίου λευκής σαρκός στα πλαίσια του προγράμματος εργασίας της σουηδικής Προεδρίας. Θέλουμε να αγωνιστούμε κατά αυτού του φοβερού φαινομένου όπου αυτό εμφανίζεται, όχι δηλαδή αποκλειστικά στην Κίνα αλλά παντού στον πλανήτη.

<SPEAKER ID=184 NAME="Πρόεδρος">
 Δεδομένου ότι η συντάκτριά της απουσιάζει, η ερώτηση αριθ. 2 καθίσταται άκυρη.

<SPEAKER ID=185 NAME="David Robert Bowe">
Ερώτηση αριθ. 3 του κ. (H-0956/00):
<P>
Θέμα: Μέσα για την εξυπηρέτηση πολιτών της ΕΕ στη Μέκκα Λαμβανομένου υπόψη του άρθρου 20 της Συνθήκης ΕΚ, σύμφωνα με το οποίο κάθε πολίτης της ΕΕ απολαύει, στο έδαφος τρίτων χωρών, στις οποίες δεν αντιπροσωπεύεται το κράτος μέλος του οποίου είναι υπήκοος, της προξενικής προστασίας κάθε κράτους μέλους, ποια μέσα προβλέπει η ΕΕ για την εξυπηρέτηση πολιτών της ΕΕ που ευρίσκονται στη Μέκκα κατά τη διάρκεια του Χατζ;

<SPEAKER ID=186 NAME="Danielsson">
. (SV) Οι αξιότιμοι βουλευτές θα πρέπει να γνωρίζουν δύο αποφάσεις οι οποίες υιοθετήθηκαν κατ' εφαρμογή του άρθρου 20 της συνθήκης ΕΚ. Η πρώτη αφορά την παροχή αρωγής στους πολίτες της Ευρωπαϊκής Ένωσης από τις διπλωματικές και προξενικές αντιπροσωπείες. Η δεύτερη αφορά τα εφαρμοστικά μέτρα για την προαναφερθείσα απόφαση. Στο παράρτημα της απόφασης αυτής αναφέρονται οι όροι υπό τους οποίους οι διπλωματικές αντιπροσωπείες των κρατών μελών μπορούν να παρέχουν αρωγή σε οιονδήποτε πολίτη της Ένωσης. Το Ηνωμένο Βασίλειο παρέχει προξενικές υπηρεσίες στη Μέκκα κατά το προσκύνημα των μουσουλμάνων (hajj). Υπάρχουν πολλά προξενεία στην Τζέντα τα οποία επίσης μπορούν να βοηθήσουν πολίτες της ΕΕ κατά τη διάρκεια αυτού του προσκυνήματος.

<SPEAKER ID=187 LANGUAGE="EN" NAME="Bowe">
Κύριε Πρόεδρε, ευχαριστώ τον Σουηδό εκπρόσωπο για την απάντησή του αλλά δεν απάντησε στην ερώτησή μου. Έχει δίκιο όταν λέει ότι η Κυβέρνηση του ΗΒ παρέχει ορισμένες μορφές προξενικών υπηρεσιών στη Μέκκα για τους Βρετανούς μουσουλμάνους στη διάρκεια του Hajj. Ωστόσο, αυτές οι προξενικές υπηρεσίες δεν παρέχονται σε μουσουλμάνους από άλλα κράτη-μέλη της ΕΕ, οι οποίοι υπόκεινται εκεί στους ίδιους όρους και συνθήκες που επιβάλλουν οι σαουδαραβικές αρχές στους οποίους υπόκεινται και οι μουσουλμάνοι του ΗΒ. Φαίνεται λίγο παράδοξο το γεγονός ότι, ενώ όλοι οι πολίτες της ΕΕ χαίρουν, υποτίθεται, ίσης εκπροσώπησης και μεταχείρισης, σε περιστάσεις όπως αυτές που περιέγραψα υπάρχει άνιση μεταχείριση και άνιση εκπροσώπηση των πολιτών της ΕΕ. Θα μπορούσε, παρακαλώ, ο Σουηδός Υπουργός να μας διαβεβαιώσει ότι θα ερευνήσει το θέμα και θα εξετάσει κάτω από ποιες συνθήκες λαμβάνει χώρα αυτή η άνιση μεταχείριση για να εξασφαλίσει ότι ανεξάρτητα από τη θρησκεία ή την εθνικότητά τους, όλοι τυγχάνουν της ίδιας μεταχείρισης από τις προξενικές υπηρεσίες κάθε κράτους-μέλους;

<SPEAKER ID=188 NAME="Danielsson">
SV) Όχι μόνο μπορώ να σας διαβεβαιώσω, κύριε βουλευτά, ότι το ζήτημα θα συζητηθεί, αλλά μπορώ ακόμα και να σας καθησυχάσω, λέγοντάς σας ότι η ανησυχία σας είναι κάπως υπερβολική. Στην απόφαση την οποία ανέφερα πριν προβλέπεται ότι εάν αυτοί που ζητούν βοήθεια από κάποιο προξενείο είναι πολίτες ενός κράτους μέλους της Ένωσης η διπλωματική ή προξενική αρχή άλλου κράτους μέλους της Ένωσης οφείλει να αντιμετωπίσει τον αιτούντα σα να ήταν πολίτης του κράτους μέλους που αντιπροσωπεύει η πρεσβεία ή το προξενείο. Επομένως δεν υπάρχει λόγος να δημιουργούνται οι διακρίσεις για τις οποίες εξέφρασε φόβο ο αξιότιμος βουλευτής, καθώς κάθε πολίτης της Ένωσης θα πρέπει να αντιμετωπίζεται ισότιμα. Είμαι πεπεισμένος ότι η αντιπροσωπεία του Ηνωμένου Βασιλείου σε αυτή την περίπτωση θα επιδείξει αλληλεγγύη και θα αντιμετωπίσει όλους τους πολίτες της Ένωσης ισότιμα. Αυτό τουλάχιστον αναφέρεται στην απόφαση που υιοθετήθηκε.

<SPEAKER ID=189 NAME="Πρόεδρος">


<SPEAKER ID=190 NAME="Paul Rόbig">
Ερώτηση αριθ. 4 του κ. (H-0957/00):
<P>
Θέμα: Επιτήρηση της αγοράς όσον αφορά τη χρήση του σήματος ΕΚ (CE) Μπορεί να υπάρξει σήμερα επαρκώς αποτελεσματική επιτήρηση της αγοράς σε ό,τι αφορά την τήρηση των διατάξεων για τη χρήση του σήματος CE σε ευρωπαϊκό επίπεδο;

<SPEAKER ID=191 NAME="Danielsson">
Το Συμβούλιο ενδιαφέρεται ιδιαίτερα να έχει αποτελεσματική εποπτεία της αγοράς προκειμένου να εξασφαλισθεί η τήρηση των θεμελιωδών απαιτήσεων της οδηγίας περί της σήμανσης CE η οποία εκπονήθηκε βάση της λεγόμενης νέας μεθόδου. Πρόκειται για μία νέα μέθοδο εναρμόνισης στην οδηγία των τεχνικών απαιτήσεων για τα διάφορα αγαθά.
<P>
Η εποπτεία της χρήσης της σήμανσης CE στα διάφορα προϊόντα αποτελεί κοινή ευθύνη της Επιτροπής και των κρατών μελών. Την ευθύνη φέρουν κατά πρώτο λόγο τα κράτη μέλη μέσω της έγκρισης που παρέχουν, ή με άλλο τρόπο, προκειμένου να εξασφαλίσουν ότι αυτά τα όργανα ανταποκρίνονται σωστά στις αρμοδιότητές τους και ότι λειτουργούν αποτελεσματικά. Ανατέθηκε αποφασιστικός ρόλος στην Επιτροπή προκειμένου αυτή να εξασφαλίσει την εναρμόνιση και τις υψηλές προδιαγραφές σε αυτά τα εποπτικά όργανα. Τα όργανα αυτά είναι εθνικά και τα κράτη μέλη κοινοποιούν στην Επιτροπή τα εθνικά όργανα τα οποία θα πραγματοποιούν τους ελέγχους.
<P>
Η Επιτροπή εκπονεί με τη σειρά της προγράμματα προκειμένου να εξασφαλισθεί η ενιαία οργάνωση της εποπτείας της αγοράς στα διάφορα κράτη μέλη. Για την εποπτεία της νέας μεθόδου αυτά δημιουργούν όργανα τα οποία κοινοποιούνται από τα κράτη μέλη, για παράδειγμα ομάδες εργασίας για κάθε οδηγία.

<SPEAKER ID=192 LANGUAGE="DE" NAME="Rόbig">
Κύριε Πρόεδρε, το σήμα CE αποτελεί βασική προϋπόθεση για την προστασία του καταναλωτή. Δεν παύει ωστόσο να είναι ένα αμιγώς ποσοτικό μέτρο. Πρέπει μόνο να αποδειχθεί, ότι τηρούνται οι υπάρχουσες ευρωπαϊκές νομικές διατάξεις. Για τους καταναλωτές αυτό είναι σίγουρα πολύ λίγο. Οι καταναλωτές θα επιθυμούσαν ακόμη κάποια ποιοτική διαδικασία ελέγχου και πιστοποίησης, ούτως ώστε να μπορούν να διαπιστώσουν, εάν ένα προϊόν πληροί τους κοινά αποδεκτούς κανόνες και επομένως ανταποκρίνεται στις απαιτήσεις τους.
<P>
Για το λόγο αυτό, η πιστοποίηση από τρίτους, ιδιαίτερα εξαρτημάτων ασφαλείας, είναι εξαιρετικά σημαντική. Από το σιδηροδρομικό δυστύχημα στο Eschede διαπιστώσαμε ότι μπορούν να συμβούν τρομερά δυστυχήματα, εάν ο σιδηρόδρομος διενεργεί μόνος του τους ελέγχους και δεν διεξάγεται πιστοποίηση από τρίτους. Πιστεύετε ότι οφείλουμε στο μέλλον να ενισχύσουμε την πιστοποίηση από τρίτους στην Ευρωπαϊκή Ένωση;

<SPEAKER ID=193 NAME="Danielsson">
SV) Όπως ανέφερα πριν κατά την πρώτη απάντηση που έδωσα στον αξιότιμο κ. βουλευτή, κατά πρώτο λόγο η Επιτροπή εξασφαλίζει την ενιαία αξιολόγηση της λεγόμενης συμμόρφωσης. Θα καλούσα επομένως τον κύριο βουλευτή να απευθυνθεί καταρχήν στην Επιτροπή για περαιτέρω πληροφορίες για το ζήτημα αυτό.

<SPEAKER ID=194 NAME="Πρόεδρος">


<SPEAKER ID=195 NAME="Αλέξανδρου Αλαβάνου">
Ερώτηση αριθ. 5 του κ. (H-0965/00):
<P>
Θέμα: Απεργία πείνας πολιτικών κρατουμένων στην Τουρκία Το φάσμα του θανάτου αντιμετωπίζουν δεκάδες πολιτικοί κρατούμενοι στην Τουρκία που εδώ και 2 σχεδόν μήνες έχουν κατέβει σε απεργία πείνας μέχρι θανάτου, διαμαρτυρόμενοι για τις απάνθρωπες συνθήκες που επικρατούν στις τουρκικές φυλακές. Την ίδια στιγμή το Συμβούλιο της Ευρώπης ανακοινώνει ότι τα βασανιστήρια εξακολουθούν να είναι μία συνήθης πρακτική στα αστυνομικά τμήματα της Τουρκίας και η Διεθνής Αμνηστία καταγγέλλει τα βασανιστήρια, την ατιμωρησία και γενικά την καταπάτηση των ανθρωπίνων δικαιωμάτων από την Τουρκία και ζητά από την Ευρωπαϊκή Ένωση να απαιτήσει άμεσα το σταμάτημα των βασανιστηρίων, και όχι το 2002-2003 που προβλέπει η διαδικασία ένταξης της Τουρκίας στην Ευρωπαϊκή Ένωση. Θα παρέμβει το Συμβούλιο στην Τουρκική Κυβέρνηση για να λάβει μέτρα βελτίωσης της κατάστασης στις τουρκικές φυλακές, ώστε να σταματήσουν και οι κρατούμενοι την απεργία πείνας; Θα υιοθετήσει το αίτημα της Διεθνούς Αμνηστίας για τον άμεσο τερματισμό των βασανιστηρίων στα πλαίσια της διαδικασίας ένταξης της Τουρκίας στην Ευρωπαϊκή Ένωση;

<SPEAKER ID=196 NAME="Danielsson">
. (SV) Η τουρκική κυβέρνηση γνωρίζει κατά πάσα πιθανότητα την απόλυτη πεποίθηση της Ένωσης ότι η κατάσταση στις τουρκικές φυλακές οφείλει να βελτιωθεί και να καταργηθούν τα βασανιστήρια. Το Συμβούλιο εκφράζει την ικανοποίησή του για το γεγονός ότι η Τουρκία έχει ξεκινήσει μία διαδικασία μεταρρυθμίσεων στο σωφρονιστικό σύστημά της και ότι η χώρα αυτή είναι διατεθειμένη επίσης να συνεργασθεί με την Ευρωπαϊκή Επιτροπή κατά των βασανιστηρίων. Τα βασανιστήρια αποτελούν ένα από τα σημαντικότερα προβλήματα στην Τουρκία. Το Συμβούλιο έδωσε περαιτέρω προτεραιότητα στο ζήτημα αυτό στο σχέδιο εταιρικής σχέσης για την προσχώρηση της Τουρκίας, αναφέροντας ότι η χώρα οφείλει "να ενισχύσει τη νομοθεσία της και να υιοθετήσει κάθε απαραίτητο μέτρο για την ενίσχυση της καταπολέμησης των βασανιστηρίων και να συμμορφωθεί προς τις συστάσεις της Ευρωπαϊκής Επιτροπής κατά των βασανιστηρίων" . Αυτό μεταξύ άλλων σημαίνει ότι το Συμβούλιο αναμένει να πραγματοποιήσει η Τουρκία σημαντική πρόοδο στον τομέα αυτό πριν το τέλος του έτους.
<P>
Σχετικά με τις συνθήκες ζωής στις τουρκικές φυλακές, η Ευρωπαϊκή Ένωση επανειλημμένα απαίτησε τη δημιουργία ενός σωφρονιστικού συστήματος στην Τουρκία το οποίο να πληροί τις διεθνείς προδιαγραφές. Το Συμβούλιο περιέλαβε για το λόγο αυτό στις μεσοπρόθεσμες προτεραιότητές του στο σχέδιο για την εταιρική σχέση για την προσχώρηση την απαίτηση να προσαρμοστούν οι συνθήκες στις τουρκικές φυλακές σύμφωνα με τους σχετικούς κανόνες του ΟΗΕ περί των ελαχίστων όρων μεταχείρισης των κρατουμένων.
<P>
Όσον αφορά τα ανθρώπινα θύματα, τα οποία υπήρξαν δυστυχώς κατά τις πρόσφατες ταραχές στις τουρκικές φυλακές, και τις πληροφορίες για βασανιστήρια και κακομεταχείριση κατά τις μεταφορές κρατουμένων, η Ένωση έθεσε το ζήτημα κατά τις διμερείς επαφές που είχε με τις τουρκικές αρχές. Φυσικά η Ένωση δεν ανέχεται τα βασανιστήρια και την κακοποίηση κρατουμένων. Οι τουρκικές αρχές κατά τις επαφές τους με την Ένωση αρνήθηκαν κάθε ισχυρισμό περί βασανιστηρίων και κακοποιήσεων. Το Συμβούλιο θα συνεχίσει φυσικά να παρακολουθεί από κοντά την κατάσταση.

<SPEAKER ID=197 NAME="Αλαβάνος">
Είμαι και εγώ ένας από τους βουλευτές εκείνους που αντιμετωπίζουν με μεγάλη ελπίδα στα θέματα των ανθρωπίνων δικαιωμάτων τη σουηδική Προεδρία. Και τούτο γιατί είναι η προεδρία μιας χώρας που έχει δείξει έμπρακτα την μεγάλη ευαισθησία της και την απόστασή της από σκοπιμότητες σε σχέση με τα ζητήματα των ανθρωπίνων δικαιωμάτων. Και θα ήθελα να πω ότι με στενοχωρεί κάπως αυτή η ναι μεν αλλά τοποθέτηση του κυρίου Προεδρεύοντος. "Παρακολουθούμε τις εξελίξεις, ίσως υπήρξαν κάποια κακά συμβάντα, βέβαια η Τουρκία μας διαβεβαίωσε ότι δεν τρέχει τίποτα..."
<P>
Εγώ θέλω να ρωτήσω τον κ. Προεδρεύοντα: μετά από αυτή την τραγωδία που παρακολουθήσαμε με τους 60 τόσους επίσημα νεκρούς, με τις κακοποιήσεις, με ανθρώπους οι οποίοι μπορεί να είναι στις φυλακές επειδή μίλησαν στην μητρική τους γλώσσα, και ενώ η απεργία πείνας συνεχίζεται σήμερα από 200 περίπου κρατούμενους, η σουηδική Προεδρία θα πάρει δημόσια κάποια πρωτοβουλία, θα ζητήσει εξηγήσεις και δεσμεύσεις από την τουρκική κυβέρνηση και, επίσης, η σουηδική Προεδρία θα ενδιαφερθεί επιτέλους προκειμένου να απελευθερωθεί η βουλευτίνα Λεϊλά Ζάνα, που έχει πάρει το Βραβείο Ζαχάρωφ αυτού του Κοινοβουλίου;

<SPEAKER ID=198 NAME="Danielsson">
SV) Θα ήθελα απλώς να σας θυμίσω ότι η συμφωνία εταιρικής συνεργασίας με την Τουρκία η οποία τη στιγμή αυτή έχει τη μορφή σχεδίου, παρέχει κατά την άποψη του Συμβουλίου μία εξαιρετική ευκαιρία προκειμένου να παρακολουθούμε διαρκώς στενά την κατάσταση στην Τουρκία όσον αφορά τα βασανιστήρια, τις συνθήκες στις φυλακές και γενικότερα τα ανθρώπινα δικαιώματα. Το Συμβούλιο προτίθεται φυσικά να αξιοποιήσει κάθε δυνατή ευκαιρία στα πλαίσια αυτής της συμφωνίας προκειμένου να μεριμνήσει ώστε οι εξελίξεις στην Τουρκία να οδεύσουν προς μία κατεύθυνση που να συνάδει με τις κοινές αξίες που έχουμε στην Ένωση.

<SPEAKER ID=199 LANGUAGE="SV" NAME="Sjφstedt">
Ένα μεγάλο μέρος των κρατουμένων στις τουρκικές φυλακές πρέπει να θεωρούνται πολιτικοί κρατούμενοι. Εξακολουθούν και σήμερα να καταδικάζονται άνθρωποι στην Τουρκία για τις πολιτικές τους πεποιθήσεις. Παρακολούθησα προσωπικά μία δίκη στις 21 Δεκεμβρίου πέρυσι στο Ντιαρμπακίρ στη νοτιοανατολική Τουρκία, κατά την οποία ιερέας της Συριακής Εκκλησίας αντιμετώπισε ποινή 3 ετών μόνο και μόνο διότι είχε αναφερθεί στη δολοφονία κατά των Αρμενίων και των Ασσυρίων το 1915. Αυτό ήταν το μοναδικό "έγκλημά" του και για αυτό δικάστηκε.
<P>
Πρόκειται να απαιτήσει το Συμβούλιο αλλαγές στον τουρκικό ποινικό κώδικα και να αναφερθεί σε συγκεκριμένες περιπτώσεις όπως αυτή που ανέφερα, όταν πρόκειται για την καταδίκη ανθρώπων για τις πολιτικές τους πεποιθήσεις;

<SPEAKER ID=200 NAME="Danielsson">
SV) Θα ήθελα να απαντήσω στον κ. Sjφstedt ακριβώς όπως απάντησα στην προηγούμενη ερώτηση. Με το χαρακτηρισμό εκ μέρους της Ένωσης της Τουρκίας ως υποψήφια προς ένταξη χώρα στη Σύνοδο Κορυφής του Ελσίνκι διαθέτουμε νέες ευκαιρίες να παρακολουθούμε στενά τις εξελίξεις στην Τουρκία και να καταγγέλλουμε κάθε απόκλιση από τους κανόνες που πρέπει να ισχύουν για κάθε υποψήφια χώρα. Θεωρώ επομένως εξαιρετικά σημαντικό, και κατά τη διάρκεια της σουηδικής Προεδρίας, να φροντίσουμε ώστε οι εξελίξεις στην Τουρκία να οδεύσουν προς μία κατεύθυνση που θα της επιτρέψει σταδιακά να προσεγγίσει την ευρωπαϊκή οικογένεια με τρόπο πιο συγκεκριμένο από ό,τι μέχρι τώρα.

<SPEAKER ID=201 NAME="Πρόεδρος">


<SPEAKER ID=202 NAME="Jonas Sjφstedt">
Ερώτηση αριθ. 6 του κ. (H-0967/00)
<P>
Θέμα: Δημόσιες συνεδριάσεις του Συμβουλίου Η σουηδική προεδρία τόνισε την καίρια σημασία της διαφάνειας στις δραστηριότητες της Ευρωπαϊκής Ένωσης.
<P>
Πόσες συνεδριάσεις εξ ολοκλήρου δημόσιες πρόκειται να πραγματοποιήσει το Συμβούλιο κατά τη διάρκεια της σουηδικής προεδρίας, από 1ης Ιανουαρίου έως 30 Ιουνίου 2001;

<SPEAKER ID=203 NAME="Danielsson">
. (SV) Όπως σίγουρα κατέστη σαφές και από την παρουσίαση του προγράμματος εργασίας που έκανε ο κ. Πρωθυπουργός πριν από λίγο, η σουηδική Προεδρία θεωρεί ιδιαίτερα σημαντικό το να είναι οι εργασίες του Συμβουλίου ανοικτές και προσβάσιμες στους ευρωπαίους πολίτες και να μπορούν αυτοί να παρακολουθούν το νομοθετικό έργο. Η σουηδική Προεδρία καταβάλλει έντονες προσπάθειες προκειμένου να είναι όσο το δυνατόν περισσότερες συζητήσεις ανοικτές, εντός των διαδικαστικών πλαισίων που ισχύουν.
<P>
Ο Κανονισμός του Συμβουλίου δεν επιτρέπει απολύτως ανοικτές συνεδριάσεις του Συμβουλίου, όπως γνωρίζει και ο κ. Sjφstedt. Ωστόσο μπορούν να πραγματοποιούνται ανοικτές συζητήσεις στο Συμβούλιο. Το Δεκέμβριο του 1999 αποφάσισε το Ευρωπαϊκό Συμβούλιο στο Ελσίνκι ότι το Συμβούλιο Γενικών Υποθέσεων και το Συμβούλιο Ecofin θα διεξάγουν ανοικτές συζητήσεις κάθε χρόνο για το πρόγραμμα εργασίας του Συμβουλίου. Η απόφαση αυτή έχει ήδη περιληφθεί στον Κανονισμό του Συμβουλίου. Αλλά και άλλα συμβούλια υπουργών πραγματοποιούν δημόσιες συζητήσεις.
<P>
Μία από τις άμεσες προτεραιότητες της σουηδικής Προεδρίας υπήρξε για το λόγο αυτό η εκπόνηση ενός καταλόγου με τις δημόσιες συζητήσεις οι οποίες θα έπρεπε να καλύπτουν έναν όσο το δυνατόν ευρύτερο τομέα των εργασιών του Συμβουλίου. Γι' αυτό παρουσιάσαμε τώρα έναν κατάλογο των δημοσίων συζητήσεων οι οποίες θα λάβουν χώρα κατά την σουηδική Προεδρία. Εννέα τέτοιες συζητήσεις θα διεξαχθούν στα θεωρούμενα σημαντικά και κεντρικής σημασίας συμβούλια υπουργών, αρχίζοντας την επόμενη Παρασκευή κιόλας, οπότε το Ecofin θα διεξαγάγει μία συζήτηση για το πρόγραμμα εργασίας του. Κατόπιν θα συνεχισθούν οι συζητήσεις εντός του εξαμήνου, μέχρι την τελευταία δημόσια συζήτηση στο Συμβούλιο Υπουργών Πολιτισμού, το οποίο θα συζητήσει τον Ιούνιο την προστασία ανηλίκων από το επιβλαβές περιεχόμενο των μέσων μαζικής ενημέρωσης. Πραγματοποιήσαμε έτσι ένα ακόμη βήμα προς τα εμπρός με αυτά τα μέτρα που επέφεραν διαφάνεια στις εργασίες του Συμβουλίου. Σίγουρα έχουμε και άλλα βήματα να κάνουμε, αλλά ας μην αποβεί το καλύτερο εχθρός του καλού, κ. Sjφstedt.

<SPEAKER ID=204 NAME="Sjφstedt">
SV) Όχι, δεν θα ήθελα το καλύτερο να αποβεί εχθρός του καλού. Απλώς διαπιστώνω ότι εάν συνεχισθεί ο ρυθμός που ακολουθεί το Συμβούλιο, θα χρειαστούμε 100 χρόνια προκειμένου να έχουμε πραγματικές δημόσιες συζητήσεις. Επιτρέψτε μου να παρατηρήσω ότι 9 συζητήσεις δεν αποτελούν και κανένα εντυπωσιακό αριθμό.
<P>
Θεωρώ ότι είναι αυτονόητο σε μία δημοκρατία να έχουν το δικαίωμα οι πολίτες να παρακολουθούν τι συμβαίνει στην σημαντικότερη νομοθετική συνέλευση, αυτό ακριβώς που είναι σε μεγάλο βαθμό το Συμβούλιο Υπουργών της Ευρωπαϊκής Ένωσης. Πρόκειται απλούστατα για μία θεμελιώδη απαίτηση της δημοκρατίας. Εάν βέβαια ο κανονισμός του Συμβουλίου απαγορεύει να είναι ανοικτές οι ψηφοφορίες και ολόκληρες οι συνεδριάσεις του Συμβουλίου εκεί όπου δημιουργείται, ας το πω έτσι, η νομοθεσία, θα πρέπει αμέσως να τροποποιηθεί αυτός ο απαρχαιωμένος κανονισμός. Δεν θα υπάρξει λοιπόν μία τέτοια πρωτοβουλία από τη σουηδική Προεδρία, για την οποία είναι τόσο σημαντικό το ζήτημα της διαφάνειας - κάτι που θα θεωρούσα εξαιρετικά σημαντικό και θετικό;

<SPEAKER ID=205 NAME="Danielsson">
SV) Όπως σίγουρα θα γνωρίζετε, κ. Sjφstedt, η σουηδική Προεδρία σκοπεύει να πραγματοποιήσει κάθε δυνατή προσπάθεια προκειμένου να υπάρξει αλλαγή στις θέσεις υπέρ της διαφάνειας κατά το εξάμηνο της σουηδικής Προεδρίας. Πιστεύουμε ωστόσο ότι πραγματοποιούμε κάτι τέτοιο μέσω της αύξησης του αριθμού των δημόσιων συζητήσεων.
<P>
Μπορούμε να συγκρίνουμε την κατάσταση με τα περισσότερα εθνικά κοινοβούλια. Για παράδειγμα, το Riksdag (σουηδικό Κοινοβούλιο). Η νομοθετική εργασία στις επιτροπές του σουηδικού κοινοβουλίου δεν είναι ανοικτή στο κοινό, αλλά διεξάγεται κεκλεισμένων των θυρών και υπάρχουν λόγοι γι' αυτό. Υπάρχει η ανάγκη να πραγματοποιούνται πολιτικές συμφωνίες, αν και βέβαια υπάρχει αναμφίβολα και η ανάγκη για όσο το δυνατόν περισσότερη διαφάνεια.
<P>
Μπορώ να σας διαβεβαιώσω, κ. Sjφstedt, ότι θα καταβάλουμε κάθε δυνατή προσπάθεια προκειμένου να μετακινηθούν οι θέσεις και να υπάρξει αλλαγή υπέρ της διαφάνειας, ωστόσο αγάλι αγάλι γίνεται η αγουρίδα μέλι. Ακόμα και μία μακρά πορεία αρχίζει με ένα μικρό βήμα.

<SPEAKER ID=206 NAME="Πρόεδρος">


<SPEAKER ID=207 NAME="Lennart Sacrιdeus">
Ερώτηση αριθ. 7 του κ. (H-0970/00):
<P>
Θέμα: Δημοκρατία και ανθρώπινα δικαιώματα στη Λευκορωσία Η ΕΕ φρονεί ότι, βάσει των κοινών αξιών της, έχει καθήκον να υπερασπίζεται τη δημοκρατία, τα ανθρώπινα δικαιώματα και την αρχή του κράτους δικαίου. Η Λετονία, η Λιθουανία και η Πολωνία, υποψήφιες προς προσχώρηση χώρες, γειτνιάζουν με τη Λευκορωσία, χώρα για την οποία δύναται να λεχθεί ότι ουδεμία των ανωτέρω τριών αρχών τηρεί δεόντως, όπερ σημαίνει ότι οι κίνδυνοι εξάπλωσης του παραδείγματός της στις γειτονικές χώρες είναι εμφανείς. Η κοινοβουλευτική τρόικα της ΕΕ, του Συμβουλίου της Ευρώπης και της ΟΑΣΕ παρουσίασε, στις 16 του παρελθόντος Οκτωβρίου στο Μινσκ, έκθεση που ασκεί δριμεία κριτική στις παραβιάσεις της δημοκρατίας στη Λευκορωσία που έχουν σχέση με τις προσφάτως διεξαχθείσες εκλογές. Μεταξύ των πολυάριθμων αγνοουμένων θα αναφέρουμε τον πρώην υπουργό Εσωτερικών, Youri Zaherenko, τον πρώην αντιπρόεδρο του Κοινοβουλίου, Victor Gonchar, και τον ρώσο σκηνοθέτη Dmitri Zavadski.
<P>
Ποιες συγκεκριμένες πρωτοβουλίες πρόκειται να αναλάβει η σουηδική προεδρία για να συντελέσει στη βελτίωση της κατάστασης στη Λευκορωσία σε ό,τι αφορά τη δημοκρατία και ποια μέτρα σχεδιάζει για να ριχθεί φως στην τύχη των αγνοουμένων;

<SPEAKER ID=208 NAME="Danielsson">
. (SV) Δυστυχώς ο κύριος βουλευτής έχει απόλυτο δίκιο ότι η δημοκρατία, τα ανθρώπινα δικαιώματα και οι αρχές του κράτους δικαίου δεν γίνονται σεβαστά με το δέοντα τρόπο στη Λευκορωσία. Το Συμβούλιο γνωρίζει πολύ καλά την κατάσταση που επικρατεί εδώ και χρόνια στη χώρα εκείνη και παρακολουθεί στενά τις εξελίξεις. Η ΕΕ κάλεσε επανειλημμένα τις αρχές της Λευκορωσίας να σεβαστούν τους διεθνείς κανόνες σε αυτό τον εξαιρετικά σημαντικό τομέα. Συγχρόνως η Ένωση χρησιμοποίησε κάθε ευκαιρία προκειμένου να προωθήσει τη δημιουργία μίας υγιούς κοινωνίας των πολιτών στη Λευκορωσία.
<P>
Η σουηδική Προεδρία θα συνεχίσει με ιδιαίτερη αποφασιστικότητα τις προσπάθειες της προηγούμενης Προεδρίας προκειμένου να προωθήσει τη βελτίωση της δημοκρατίας στη Λευκορωσία. Το Συμβούλιο θεωρεί ότι μόνο μέσω μίας τέτοιας βελτίωσης θα μπορέσει ο λαός της Λευκορωσίας να ασκήσει πλήρως την εξουσία του στη διαμόρφωση του μέλλοντος της χώρας. Ψηφίζοντας ένα νέο Πρόεδρο φέτος θα έχει την ευκαιρία ο λαός της χώρας να λάβει μία απόφαση καθοριστική για τη διαμόρφωση του μέλλοντός του. Στα πλαίσια των δυνατοτήτων που υπάρχουν το Συμβούλιο θα προσφέρει κάθε ενθάρρυνση στις δημοκρατικές δυνάμεις της χώρας προκειμένου να εξασφαλισθεί μία γνήσια και αξιόπιστη επιλογή υποψηφίων από τους ψηφοφόρους. Η υποστήριξη της ΕΕ προς την κοινωνία των πολιτών, προς διάφορες οργανώσεις και μέσα μαζικής ενημέρωσης, αποτελεί ένα σημαντικό στοιχείο στις προσπάθειες προώθησης της δημοκρατίας.
<P>
Ως χώρα όμορη με τη Λιθουανία, τη Λετονία και την Πολωνία, η Λευκορωσία θα συνορεύει σύντομα με τη διευρυμένη ΕΕ. Το Συμβούλιο ενδιαφέρεται για το λόγο αυτό ιδιαίτερα να καταστεί μακροπρόθεσμα η Λευκορωσία εταίρος της Ένωσης και να εξασφαλισθεί η σταθερότητα στο σύνολο της περιοχής. Το Συμβούλιο έχει φυσικά απόλυτη εμπιστοσύνη στις νέες δημοκρατίες των υποψηφίων χωρών και πιστεύει ότι αυτές θα αντιμετωπίσουν πολύ καλά τις προκλήσεις που μπορεί να παρουσιασθούν. Οι τρεις χώρες που ανέφερα διαδραμάτισαν ένα σημαντικό και δραστήριο ρόλο μέσω των διμερών διπλωματικών σχέσεών τους με τη Λευκορωσία. Επιπλέον, μπορούν να αποτελέσουν λαμπρά παραδείγματα για τη Λευκορωσία στο ζήτημα της προόδου των μεταρρυθμίσεων και της δημοκρατίας.
<P>
Όπως και οι χώρες εκείνες, η ΕΕ υποστήριξε ότι μία πολιτική απομόνωσης της Λευκορωσίας δεν θα ήταν παραγωγική. Γι' αυτό η ΕΕ προσπάθησε να κρατήσει ανοικτούς τους διαύλους επικοινωνίας με τις αρχές της Λευκορωσίας και να τους προσφέρει κίνητρα για καλύτερες σχέσεις. Συγχρόνως η Ένωση συνέχισε να ασκεί πιέσεις προκειμένου να ανταποκριθεί η χώρα στις δεσμεύσεις της και να επιτρέψει στην ομάδα ενίσχυσης και επιθεώρησης του ΟΑΣΕ να δρα ελεύθερα ανταποκρινόμενη απολύτως νόμιμα στην εντολή που της έχει δοθεί. Κατά τις επόμενες εβδομάδες η Ένωση θα παρουσιάσει για άλλη μία φορά τις θέσεις της άμεσα στις αρχές του Μινσκ. Η Ένωση θα αξιοποιήσει φυσικά και αυτή την ευκαιρία προκειμένου να θέσει το θέμα.

<SPEAKER ID=209 NAME="Sacrιdeus">
SV) Με αίσθημα χαράς και ιδιαίτερης τιμής καλωσορίζω τον Lars Danielsson και τη σουηδική Προεδρία σήμερα μεταξύ μας. Ποτέ άλλοτε δεν είχε αντηχήσει η σουηδική γλώσσα, η γλώσσα της τιμής και των ηρώων, όπως λέει το ποίημα, στην αίθουσα αυτή όπως σήμερα. Σας ευχαριστώ θερμά για τις απαντήσεις σας!
<P>
Θα ήθελα να θέσω ορισμένα ακόμα ερωτήματα. Πρόκειται για την πολιτική ένωση η οποία ισχύει de facto μεταξύ Λευκορωσίας και Ρωσίας. Θέλω να ρωτήσω κατά πόσον η σουηδική Προεδρία θα ασκήσει πιέσεις και στη Ρωσία, η οποία συμμετέχει σε αυτή την πολιτική ένωση με τη Λευκορωσία, προκειμένου αυτή να συνειδητοποιήσει τις συνέπειες για τη δημοκρατία και το κύρος της Ρωσίας στην παγκόσμια κοινότητα από το γεγονός ότι η χώρα αυτή βρίσκεται σε πολιτική ένωση με μία χώρα που ελάχιστα μοιάζει με δημοκρατία.
<P>
Αναφερθήκατε στις προεδρικές εκλογές το 2001 στη Λευκορωσία. Ωστόσο το προηγούμενο φθινόπωρο αποκλείστηκε το 20% των υποψηφίων στις λεγόμενες "κοινοβουλευτικές εκλογές" - ήμουν μάλιστα και εγώ παρών ως παρατηρητής. Θα ήθελα εξάλλου να υπογραμμίσω τη σημασία του να αναλάβει δράση η ΕΕ προκειμένου να μην διαδοθεί το μοντέλο της Λευκορωσίας. Διαπιστώνουμε τη στιγμή αυτή μία ανησυχητική εξέλιξη, κ. Danielsson, στη γειτονική Ουκρανία. Δεν θα πρέπει να υποτιμούμε αυτά που συμβαίνουν στη Λευκορωσία και να θεωρούμε ότι δεν μπορούν να έχουν ευρύτερες συνέπειες στην περιοχή, γιατί ας μην λησμονούμε ότι το καθεστώς του Μινσκ είναι πραγματικά αιμοσταγές!

<SPEAKER ID=210 NAME="Danielsson">
SV) Συμφωνώ απολύτως με τον κ. Sacrιdeus, ότι θα πρέπει να δούμε τις εξελίξεις στη Λευκορωσία από κοινού με τις εξελίξεις στη Ρωσία και την Ουκρανία. Στο πρόγραμμα εργασίας που θα υποβάλει η Προεδρία σχετικά με τη συνεργασία ΕΕ-Ρωσίας στο Συμβούλιο Γενικών Υποθέσεων την επόμενη Δευτέρα γίνεται ιδιαίτερη αναφορά στην ανάγκη να υπάρξουν συνομιλίες με τη Ρωσία για την κατάσταση στις γειτονικές χώρες Λευκορωσία και Ουκρανία.
<P>
Ελπίζουμε η ρωσική πλευρά να επιδείξει κάπως περισσότερη κατανόηση και σχετικά με τις ευθύνες που φέρει η Ρωσία για τη θετική επιρροή στις εξελίξεις στη Λευκορωσία. Αυτές οι επαφές θα συνοδεύονται από τις αποφασιστικές προσπάθειες που ανέφερα πριν στα εισαγωγικά μου σχόλια. Πιστεύουμε ότι είναι σημαντικό να ασκήσουμε επιρροή στη Λευκορωσία, η οποία βρίσκεται εξάλλου εγγύτερα στην υπόλοιπη Ευρώπη από ό,τι ίσως θα νόμιζαν πολλοί εάν δεν κοίταζαν προσεκτικά το χάρτη. Είναι εξαιρετικά σημαντικό να αξιοποιήσει η Ένωση κάθε ευκαιρία προκειμένου να υπάρξουν δημοκρατικές εξελίξεις στη Λευκορωσία.

<SPEAKER ID=211 NAME="Πρόεδρος">


<SPEAKER ID=212 NAME="Marνa Izquierdo Rojo">
Ερώτηση αριθ. 8 της κ. (H-0974/00):
<P>
Θέμα: Γυναίκες υπό δίωξη, χωρίς άσυλο ή προστασία Σε ορισμένες χώρες οι γυναίκες υφίστανται βάναυση δίωξη και τιμωρία, παραβίαση βασικών δικαιωμάτων τους που μπορεί να φθάσει έως και τον ακρωτηριασμό και να τους στοιχίσει τη ζωή. Συχνά αυτό οφείλεται στην εφαρμογή φονταμενταλιστικών νόμων ή παλαιών πρακτικών και παραδόσεων. Η Ευρωπαϊκή Ένωση δηλώνει ότι έχει τη βούληση να προστατεύσει τις γυναίκες από αυτές τις απαράδεκτες διώξεις και τιμωρίες, αλλά δεν έχει εξεύρει ακόμα κάποιο τρόπο για να δώσει σάρκα και οστά στις διακηρύξεις της μέσα από ελπιδοφόρες πολιτικές δράσεις και αποφάσεις.
<P>
Θα υποστήριζε λοιπόν το Συμβούλιο την έγκριση μέτρων βάσει των οποίων τέτοιου είδους άθλιες καταστάσεις για τις γυναίκες θα μπορούσαν να αποτελούν λόγο για τη χορήγηση ασύλου και προστασίας, από πολιτικής άποψης, εντός της Ευρωπαϊκής Ένωσης;

<SPEAKER ID=213 NAME="Danielsson">
. (SV) Τα όργανα του Συμβουλίου γνωρίζουν καλά αυτές τις διώξεις και τους ακρωτηριασμούς τους οποίους ανέφερε στην ερώτησή της η αξιότιμη βουλευτής. Στον Cirea (κέντρο πληροφοριών, συζητήσεων και ανταλλαγών σε ζητήματα ασύλου), παρακολουθείται διαρκώς η κατάσταση στις διάφορες χώρες προέλευσης των αιτούντων άσυλο. Οι παράγοντες οι οποίοι αναφέρθηκαν λαμβάνονται υπόψιν κατά την εξέταση των αιτήσεων ασύλου στα κράτη μέλη, οπότε εξετάζεται εάν οι αιτούντες έχουν αποτελέσει αντικείμενα τέτοιων κακοποιήσεων. Βέβαια δεν θα πρέπει να λησμονούμε την εμπειρία που αναφέρεται στις μελέτες της Cirea, σύμφωνα με τις οποίες γυναίκες οι οποίες αποτέλεσαν αντικείμενα βίας, βιασμών ή ακρωτηριασμών δεν αναφέρουν πάντοτε τους λόγους αυτούς ως σημαντικότερους για την αίτηση ασύλου.
<P>
Όπως σίγουρα θα θυμάται η αξιότιμη βουλευτής, συμφωνήθηκε στη διάσκεψη του Συμβουλίου του Τάμπερε το 1999 να εργασθούμε με στόχο τη δημιουργία ενός κοινού ευρωπαϊκού συστήματος ασύλου το οποίο να στηρίζεται σε πλήρη και απόλυτη εφαρμογή της σύμβασης της Γενεύης, έτσι ώστε να εξασφαλίσουμε ότι κανένας αιτών ασύλου δεν θα επιστρέφει στη χώρα προέλευσής του εφόσον αποτέλεσε αντικείμενο διώξεων και ότι το σύστημα αυτό θα πρέπει να περιλαμβάνει προσέγγιση των κανόνων για αναγνώριση και του περιεχομένου του καθεστώτος του πρόσφυγα.
<P>
Το Συμβούλιο συμφώνησε επίσης ότι το σύστημα αυτό θα πρέπει να συνοδεύεται από μέτρα για άλλης μορφής προστασία με την οποία να παρέχεται το κατάλληλο καθεστώς σε όσους χρειάζονται τέτοια προστασία.
<P>
Πέρυσι το Δεκέμβριο το Συμβούλιο συμφώνησε επί ορισμένων συμπερασμάτων για την υποδοχή των αιτούντων ασύλου. Τα συμπεράσματα αυτά, τα οποία θα αποτελέσουν τη βάση της πρότασης για οδηγία του Συμβουλίου που θα υποβάλει την άνοιξη η Ευρωπαϊκή Επιτροπή, περιλαμβάνουν μεταξύ άλλων διατάξεις σύμφωνα με τις οποίες τα κράτη μέλη υποδοχής θα πρέπει να παρέχουν ειδική ιατροφαρμακευτική περίθαλψη στους αιτούντες ασύλου οι οποίοι έχουν αποτελέσει αντικείμενα βασανισμών, βιασμών ή άλλων σημαντικών μορφών κακοποίησης. Το Συμβούλιο περιμένει τώρα την πρόταση της Επιτροπής και όταν αυτή υποβληθεί η σουηδική Προεδρία προτίθεται να δώσει προτεραιότητα στη συζήτηση αυτού του ζητήματος.
<P>
Η Επιτροπή ανέφερε επίσης ότι θα υποβάλει αργότερα εφέτος πρόταση περί κανόνων αναγνώρισης του καθεστώτος του πρόσφυγα και περί του περιεχομένου της έννοιας αυτής, καθώς και περί συμπληρωματικών μορφών προστασίας. Το ζήτημα της εξέτασης των καταδιώξεων εξαιτίας του φύλου στην Ευρωπαϊκή Ένωση θα αποτελέσει σίγουρα αντικείμενο ενδελεχούς ανάλυσης.

<SPEAKER ID=214 LANGUAGE="ES" NAME="Izquierdo Rojo">
Θα ήθελα να ρωτήσω τον Προεδρεύοντα του Συμβουλίου αν είναι ευνοϊκά διακείμενος, όσον αφορά τις άδειες εισόδου και τις αιτήσεις χορήγησης ασύλου, στη αντιμετώπιση των γυναικών στην Ευρωπαϊκή Ένωση ως αυτόνομων ατόμων, που δεν πρέπει να εξαρτώνται από ένα σύζυγο ή ένα κηδεμόνα. Συμφωνείτε, κύριε Πρόεδρε του Συμβουλίου, ότι πρέπει να αντιμετωπίζουμε τις γυναίκες που ζητούν άδεια εισόδου ή άσυλο σαν ανεξάρτητα άτομα; Απαντήστε μου, παρακαλώ. Ελπίζω η απάντησή σας να είναι καταφατική.

<SPEAKER ID=215 NAME="Danielsson">
. (SV) Φυσικά είμαι υπέρ μιας τέτοιας αντιμετώπισης. Φυσικά θα πρέπει να αντιμετωπίζεται κάθε άτομο ως αυτόνομο άτομο. Εξάλλου δεν θα πρέπει να λησμονούμε ότι σε πολλές περιπτώσεις ασύλου πρόκειται για διαφόρων μορφών οικογενειακή επανένωση. Αυτό μπορεί να σημαίνει ότι εφόσον παρασχεθεί άσυλο σε ένα ή περισσότερα μέλη της οικογένειας, θα λαμβάνεται το γεγονός υπόψη κατά την εξέταση της αίτησης ασύλου των υπολοίπων μελών της ίδιας οικογένειας. Βέβαια, αποκλίνουμε στην περίπτωση αυτή κάπως από την αρχή της ατομικής αντιμετώπισης, πάντως κατά βάση έχω να απαντήσω στην ερώτησή σας: ναι.

<SPEAKER ID=216 NAME="Πρόεδρος">


<SPEAKER ID=217 NAME="Niall Andrews, τον οποίο αντικαθιστά ο κ. Crowley">
Ερώτηση αριθ. 9 του κ. (H-0976/00):
<P>
Θέμα: Το Ιράκ και η άρση των κυρώσεων Μπορεί το Συμβούλιο, υπό τη Σουηδική Προεδρία, να αναφέρει το βαθμό προτεραιοτήτων που αποδίδει στην κατάσταση στο Ιράκ και, ειδικότερα, να δεσμευτεί σαφώς για την άσκηση πιέσεων με σκοπό την άρση των κυρώσεων που έχουν αρνητικές συνέπειες στην υγεία και την ευημερία των ανδρών, γυναικών και παιδιών του Ιράκ;

<SPEAKER ID=218 NAME="Danielsson">
. (SV) Οι συνθήκες ζωής του ιρακινού λαού αποτελούν, από κοινού με τις προσπάθειες επίτευξης πραγματικής ασφάλειας και σταθερότητας στην περιοχή, τα σημαντικότερα ζητήματα για το Συμβούλιο στα πλαίσια της πολιτικής απέναντι στο Ιράκ. Το Συμβούλιο εξετάζει τη στιγμή αυτή τις δυνατότητες που διαθέτει η Ένωση να επέμβει στο ανθρωπιστικό και πολιτιστικό επίπεδο στα πλαίσια των ισχυόντων ψηφισμάτων του Συμβουλίου Ασφαλείας του ΟΗΕ για το Ιράκ, ιδιαίτερα για το ψήφισμα περί του προγράμματος "Πετρέλαιο με αντάλλαγμα τρόφιμα" . Είναι ωστόσο επίσης σημαντικό να συνεργασθεί και η ιρακινή κυβέρνηση προκειμένου να εφαρμοσθεί αυτό το πρόγραμμα.
<P>
Η Ευρωπαϊκή Ένωση θα εφαρμόζει φυσικά και στο μέλλον κατά γράμμα τα ψηφίσματα του Συμβουλίου Ασφαλείας του ΟΗΕ για το Ιράκ. Στα πλαίσια του ψηφίσματος 1284 του 1999 παρέχεται η δυνατότητα άρσης των κυρώσεων εφόσον η κυβέρνηση του Ιράκ συνεργασθεί πλήρως με τους επιθεωρητές των Ηνωμένων Εθνών που είναι υπεύθυνοι για τον αφοπλισμό του Ιράκ. Στα πλαίσια αυτά το Συμβούλιο σημειώνει και καλωσορίζει τη σύσταση ομάδας εργασίας του ΟΗΕ με καθήκον την υποβολή γενικών συστάσεων σχετικά με το πώς μπορούν να βελτιωθούν οι κυρώσεις του ΟΗΕ, πώς να επικεντρώνονται καλύτερα αυτές και πώς μπορούν να αποφευχθούν τα περιττά βάσανα του λαού του Ιράκ.

<SPEAKER ID=219 LANGUAGE="EN" NAME="Crowley">
Θα ήθελα να ευχαριστήσω τον Προεδρεύοντα για την απάντησή του και επίσης να του ευχηθώ καλή τύχη για τη σουηδική Προεδρία.
<P>
Ωστόσο, σε συνέχεια των όσων είπε, θεωρεί η Προεδρία ότι πρέπει να συνεχιστεί η λειτουργία της Επιτροπής Αποζημιώσεων για το Ιράκ που έχει την έδρα της στη Γενεύη; Όπως ξέρετε, αυτή η επιτροπή ασχολείται και με το ζήτημα των αποζημιώσεων μετά από τον Πόλεμο του Κόλπου.
<P>
Είδαμε ήδη τα αρνητικά αποτελέσματα που είχαν στη δημοσιότητα οι κυρώσεις και ο τρόπος που τις χρησιμοποιεί ο Σαντάμ Χουσεϊν για να πλήξει τη Δυτική Ευρώπη και τους Αμερικανούς και τον ΟΗΕ και να συσπειρώσει το λαό γύρω του. Σύμφωνα με τη δήλωση του, χθες βράδυ, πρόκειται για τη νίκη του καλού εναντίον του κακού και ο Σαντάμ Χουσεϊν είναι ο καλός ενώ ο υπόλοιπος κόσμος είναι κακός. Όταν αποκλείουμε την πρόσβαση του λαού σε φάρμακα, τρόφιμα και τα άλλα στοιχειώδη πράγματα της ζωής, παίζουμε το παιχνίδι του.

<SPEAKER ID=220 NAME="Danielsson">
. (SV) Είναι, πιστεύω, σημαντικό να μην λησμονούμε ότι η βασική προϋπόθεση για την άρση των κυρώσεων κατά του Ιράκ είναι η πλήρης συνεργασία του ιρακινού καθεστώτος κυρίως με τους επιθεωρητές του ΟΗΕ κατά τον έλεγχο του κατά πόσον το Ιράκ εξακολουθεί να διαθέτει όπλα μαζικής καταστροφής. Αυτή είναι η βασική προϋπόθεση και για την Ένωση κατά τη συζήτηση ενδεχομένων αλλαγών στις κυρώσεις.
<P>
Όσον αφορά την επιτροπή αποζημιώσεων του ΟΗΕ με έδρα τη Γενεύη, η οποία έχει αρμοδιότητα ήδη από τον καιρό του πολέμου του Κόλπου για τη ρύθμιση των διεκδικήσεων ως αποτέλεσμα του πολέμου, θεωρώ ότι καλό θα ήταν να περιμένουμε να αξιολογήσει ο ΟΗΕ το κατά πόσον υπάρχει ανάγκη να συνεχίσει το έργο της, και τότε να λάβει θέση η Ένωση για το αν αυτή θα πρέπει να συνεχίσει τις εργασίες της ή όχι.
<P>
Θα ήθελα να υπογραμμίσω την πεποίθησή μου ότι είναι αναγκαίο και η Ένωση να συμμετάσχει γενικά σε αυτή τη συζήτηση αρχών περί του μέσου των κυρώσεων και των αποτελεσμάτων αυτών. Έχουμε σήμερα πολλά παραδείγματα για το ότι υπάρχουν σημαντικοί πολιτικοί λόγοι να επιβάλλονται κυρώσεις κατά μιας συγκεκριμένης χώρας, είναι ωστόσο δύσκολο να εξασφαλίσουμε το ότι οι κυρώσεις αυτές θα πλήττουν πραγματικά αυτούς που όντως θα πρέπει να πλήττουν, δηλαδή τις κυβερνήσεις αυτών των χωρών. Θεωρώ ότι υπάρχει κάθε λόγος να συζητήσει το Συμβούλιο πώς θα πρέπει να επιβάλλονται οι κυρώσεις, τόσο στην περίπτωση του Ιράκ όσο και γενικότερα.

<SPEAKER ID=221 NAME="Πρόεδρος">
Δεδομένου ότι η συντάκτριά της απουσιάζει, η ερώτηση αριθ. 10 καθίσταται άκυρη.

<SPEAKER ID=222 LANGUAGE="NL" NAME="Van Hecke">
Η κ. Ferrer με παρακάλεσε να αναλάβω την ερώτησή της και υποθέτω ότι θα το γνωστοποίησε αυτό στην αρμόδια υπηρεσία.

<SPEAKER ID=223 NAME="Πρόεδρος">
 Κύριε Van Hecke, σύμφωνα με τον Κανονισμό, θα έπρεπε να μας είχατε υποβάλει γραπτό σημείωμα για αυτή την αντικατάσταση, όπως έγινε με τον κ. Crowley. Οφείλω να επικαλεστώ τον Κανονισμό. Είμαι σχεδόν δέσμιος του Κανονισμού. Λυπάμαι πολύ.
<P>
Δεδομένου ότι αναφέρονται στο ίδιο θέμα, οι ερωτήσεις 11 και 12 θα εξεταστούν από κοινού.
<P>
Ερώτηση αριθ. 11 της κ. Glenys Kinnock (H-0983/00):
<P>
Θέμα: Μπούρμα
<P>
Μπορεί το Συμβούλιο να αξιολογήσει την πρόοδο, ή μη, που σημειώνεται με την πολιτική της "εποικοδομητικής δέσμευσης" έναντι του στρατιωτικού καθεστώτος της Ρανγκούν;
<P>
Ερώτηση αριθ. 12 του κ. Richard Corbett (H-1004/00):
<P>
Θέμα: Σύνδεσμος Κρατών της Νοτιοανατολικής Ασίας (ΑSΕΑΝ) και Βιρμανία
<P>
Ποια είναι η άποψη του Συμβουλίου σχετικά με τη συνάντηση ΑSΕΑΝ της 24 Νοεμβρίου 2000 κατά την οποία οι ηγέτες ΑSΕΑΝ φέρεται να επέμειναν ότι στις συναντήσεις ΕΕ/ΑSΕΑΝ πρέπει να συμμετέχουν και τα δέκα κράτη μέλη του, συμπεριλαμβανομένης της Βιρμανίας;
<P>
Συμφωνεί το Συμβούλιο ότι το καταπιεστικό καθεστώς στη Βιρμανία έχει στην πραγματικότητα επιδεινωθεί από τον Απρίλιο 2000 όταν ισχυροποιήθηκε η κοινή θέση της ΕΕ και ότι είναι άτοπο να αρχίσουν υπουργικές συνομιλίες συνεργασίας με εκπροσώπους του καθεστώτος αυτού;

<SPEAKER ID=224 NAME="Danielsson">
. (SV) Το Συμβούλιο συμμερίζεται την ανησυχία του κ. βουλευτή για την κατάσταση στη Βιρμανία/Μυανμάρ, περιλαμβανομένων των νέων περιορισμών που επιβλήθηκαν κατά τους τελευταίους μήνες κατά της National League for Democracy. Το Συμβούλιο σημειώνει επίσης τις πρόσφατες σχετικά θετικές εξελίξεις οι οποίες οφείλονται στις προσπάθειες που κατέβαλε ο ειδικός απεσταλμένος του Γενικού Γραμματέα των Ηνωμένων Εθνών για τη Βιρμανία, πρέσβης Tan Sri Razali Ismail, και το άνοιγμα ενός διαύλου διαλόγου μεταξύ της Aung San Sui Kyi και της στρατιωτικής χούντας. Επανειλημμένα το Συμβούλιο εξέφρασε την ανησυχία του σε ανακοινώσεις και διαβήματα καθώς και στην κοινή θέση της ΕΕ το 1996.
<P>
Το Συμβούλιο απαίτησε επίσης επανειλημμένα το σεβασμό των ανθρωπίνων δικαιωμάτων και τη λήψη συγκεκριμένων μέτρων για την αποκατάσταση της δημοκρατίας και την εθνική συμφιλίωση. Το Συμβούλιο δεν χαρακτηρίζει την πολιτική του τόσο ως εποικοδομητική εμπλοκή όσο ως προσπάθεια επίτευξης αλλαγών μέσω της άσκησης πιέσεων μέσω κυρώσεων και διαλόγου. Ο κ. Richard Corbett θα θυμάται την σαφώς αυστηρότερη διατύπωση της κοινής θέσης της ΕΕ πέρυσι τον Απρίλιο που εξέφραζε την ανησυχία του Συμβουλίου για την επιδείνωση της κατάστασης στη Βιρμανία/Μυανμάρ.
<P>
Συγχρόνως το Συμβούλιο συμφώνησε να στείλει άλλη μία τρόικα με ειδική αποστολή στο Rangoon. Φαίνεται τώρα ότι η αποστολή αυτή θα πραγματοποιηθεί αργότερα το μήνα αυτό. Η Ένωση κατέστησε σαφές κατά την τελευταία μικτή συνεδρίαση της ΕΕ και της ASEAN στη Vientiane πέρυσι το Δεκέμβριο, ότι αναμένει να δοθούν οι ίδιες δυνατότητες στην τρόικα της ΕΕ να συναντηθεί με όλα τα εμπλεκόμενα μέρη, είτε αυτά προέρχονται από την κυβέρνηση, είτε από τη National League for Democracy ή τις εθνικές μειονότητες.
<P>
Το Συμβούλιο Υπουργών της Vientiane, στο οποίο συμμετείχε η Βιρμανία/Μυανμάρ, παρείχε μία σημαντική ευκαιρία, όχι μόνο για να υπογραμμίσουμε τους δεσμούς που ενώνουν την ΕΕ και την ASEAN, αλλά και για να μεταφέρουμε άμεσα στο βιρμανό Υπουργό Εξωτερικών την ανησυχία της Ένωσης για την κατάσταση στη Βιρμανία/Μυανμάρ. Το Συμβούλιο καλωσορίζει επίσης το γεγονός ότι τόσο η ΕΕ όσο και η ASEAN στην κοινή δήλωση στην οποία κατέληξαν στην Vientiane δεσμεύονται να υποστηρίξουν τον ειδικό απεσταλμένο του Γενικού Γραμματέα των Ηνωμένων Εθνών για τη Βιρμανία, Tan Sri Razali Ismail, στις προσπάθειές του υπέρ μίας θετικής εξέλιξης στη Βιρμανία.

<SPEAKER ID=225 LANGUAGE="EN" NAME="Kinnock, Glenys">
Κύριε Πρόεδρε, επιτρέψτε μου να καλωσορίσω τον Προεδρεύοντα. Εκτιμώ την απάντηση αλλά πρέπει να ρωτήσω, γνωρίζοντας ότι φυσικά η Aung San Suu Kyi βρίσκεται ουσιαστικά σε κράτηση κατ' οίκον εδώ και 120 ημέρες: πώς προτείνετε να διεξάγει διάλογο ή διαπραγματεύσεις μία αιχμάλωτος με το δεσμοφύλακά της; Αυτή είναι η πρώτη μου ερώτηση. Δεύτερον, δεν θα έπρεπε να δοθούν οι βασικές ελευθερίες στην ίδια και το NLD, πριν να δείξουμε ότι είμαστε διατεθειμένοι να αγκαλιάσουμε το SPDC κατ' αυτόν τον τρόπο;
<P>
Λέτε ότι η τρόικα θα έχει πρόσβαση σε όσες περιοχές και σε όσα άτομα επιθυμεί. Επιβάλατε κάποιους όρους σε αυτήν την επίσκεψη της τρόικας, οι οποίοι σημαίνουν ότι η άλλη πλευρά είναι απόλυτα υποχρεωμένη να παρέχει τέτοια πρόσβαση;
<P>
Τέλος, απλώς ένα τελευταίο σκεπτικιστικό σχόλιο: το 1994 η Aung San Suu Kyi διεξήγαγε κάποιες διαπραγματεύσεις με το SLORC, όπως ονομαζόταν τότε, και έλεγαν συνεχώς ότι ήταν υπερβολικά άκαμπτη, ότι ήταν αδύνατον να συνδιαλλαγεί κανείς με αυτήν τη γυναίκα γιατί τους ζητούσε συνεχώς να σεβαστούν τα αποτελέσματα των εκλογών του 1990. Αναρωτιέμαι, δεν ανησυχείτε μήπως παίζουν ακόμη παιχνίδια με την Ευρωπαϊκή Ένωση και τη διεθνή κοινότητα και μας ξαναπούν: "κοιτάξτε, είναι αδύνατον να συνεννοηθείς με αυτήν τη γυναίκα" ;

<SPEAKER ID=226 NAME="Danielsson">
SV) Θα ήθελα καταρχήν να πω ότι φυσικά συμφωνώ απολύτως με την κ. Kinnock σχετικά με την κατάσταση στη Βιρμανία/Μυανμάρ. Το Συμβούλιο έχει την ίδια άποψη αρχών με αυτή που η κ. Kinnock εκφράζει στην ερώτησή της, δηλαδή ότι είναι προφανές πως θα πρέπει να θέσουμε αυστηρούς όρους στη Βιρμανία/Μυανμάρ όσον αφορά τα ανθρώπινα δικαιώματα. Θα ήθελα να σας θυμίσω ότι η Ένωση καταβάλλει προσπάθειες σε πολλούς τομείς στα πλαίσια του αγώνα υπέρ των ανθρωπίνων δικαιωμάτων στη χώρα αυτή. Η Ένωση καταβάλλει προσπάθειες εντός της Παγκόσμιας Οργάνωσης Εργασίας (ILO), της επιτροπής του ΟΗΕ για τα ανθρώπινα δικαιώματα και της Γενικής Συνέλευσης των Ηνωμένων Εθνών. Προϋπόθεση για τις επαφές που ανέφερα, και τις οποίες ελπίζω ότι θα μπορέσουμε να πραγματοποιήσουμε κατά την προγραμματισμένη επίσκεψη της τρόικας, είναι βεβαίως να έχουμε πλήρη πρόσβαση σε όλα τα λεγόμενα εμπλεκόμενα μέρη στη Βιρμανία/Μυανμάρ. Κάτι τέτοιο είναι αυτονόητο, δυστυχώς όμως διαπιστώνουμε τη στιγμή αυτή ότι η κατάσταση στη Βιρμανία/Μυανμάρ είναι ιδιαίτερα ανησυχητική και για άλλους λόγους. Προφανώς σημειώνονται τη στιγμή αυτή συνοριακές διαμάχες μεταξύ Μπανγκλαντές και Μυανμάρ, οι οποίες μπορούν να έχουν συνέπειες και στο εσωτερικό της Βιρμανίας/Μυανμάρ.
<P>
Θα ήθελα λοιπόν να σας διαβεβαιώσω ότι το Συμβούλιο συμμερίζεται απολύτως την ανησυχία της κ. Kinnock σχετικά με την κατάσταση στη χώρα. Αποκλείεται απολύτως να παίξουμε το παιχνίδι της βιρμανικής κυβέρνησης. Θέτουμε αυστηρούς όρους για πλήρη πρόσβαση τόσο προς το NLD όσο και τις εθνικές μειονότητες, γιατί δεν θα πρέπει βέβαια να λησμονούμε και αυτές όταν μιλούμε για τη Βιρμανία.

<SPEAKER ID=227 LANGUAGE="EN" NAME="Corbett">
Κύριε Πρόεδρε, ευχαριστώ για αυτήν την πολύ περιεκτική απάντηση. Όπως ξέρετε, η επόμενη συνάντηση υπουργών μεταξύ της ΕΕ και των χωρών ASEAN θα λάβει χώρα στην Ευρώπη. Προς το παρόν, έχουμε μία απαγόρευση εισόδου των μελών του στρατιωτικού καθεστώτος της Βιρμανίας και των οικογενειών τους σε οποιοδήποτε κράτος-μέλος της ΕΕ. Έτσι, δεν θα μπορέσουν να λάβουν μέρος σε αυτήν τη συνάντηση.
<P>
Οι χώρες ASEAN πιέζουν την Ένωση να άρει την απαγόρευση. Μπορώ να έχω τη διαβεβαίωσή σας ότι δεν θα ενδώσετε σε μία τέτοια πίεση;

<SPEAKER ID=228 NAME="Danielsson">
SV) Το Συμβούλιο δεν υποχωρεί σε πιέσεις. Το Συμβούλιο δεν έχει ακόμη λάβει απόφαση για τη συμμετοχή της Βιρμανίας κατά την επόμενη συνάντηση υπουργών μεταξύ ΕΕ και ASEAN στην οποία αναφέρθηκε ο κύριος βουλευτής. Το Συμβούλιο θα λάβει τη σχετική απόφαση όταν έρθει η ώρα βάσει της κοινής θέσης την οποία ενέκρινε η Ένωση περί των σχέσεων με τη Βιρμανία/Μυανμάρ. Σας διαβεβαιώ, κύριε βουλευτά, ότι έχουμε ακριβώς τις ίδιες απόψεις σχετικά με το τι χρειάζεται προκειμένου το Συμβούλιο να δεχθεί συμμετοχή της Βιρμανίας σε αυτή την υπουργική συνάντηση.

<SPEAKER ID=229 NAME="Πρόεδρος">


<SPEAKER ID=230 NAME="Pat the Cope Gallagher">
Ερώτηση αριθ. 13 του κ. (H-0985/00):
<P>
Θέμα: Αλιεία και σουηδική προεδρία Μπορεί το, υπό σουηδική προεδρία, Συμβούλιο να αναφέρει εν συντομία ποια σημασία αποδίδει στον τομέα της αλιείας, λαμβανομένης υπόψη της ιδιαίτερα δύσκολης κατάστασης στην οποία βρίσκονται σήμερα οι αλιείας στην Ιρλανδία και σε άλλες χώρες της ΕΕ, και ποιες είναι οι προτεραιότητές του ως προς το νέο αναπτυξιακό πρόγραμμα για τον αλιευτικό στόλο, για την περίοδο 2002-2006;

<SPEAKER ID=231 NAME="Danielsson">
. (SV) Δεν κατάλαβα πολύ καλά από την ερώτησή σας αν απευθύνεσθε στο Συμβούλιο ή στη σουηδική Προεδρία, κύριε βουλευτά. Παρ' όλα αυτά χαίρομαι για την ευκαιρία που μου παρέχεται, όπως ζήτησε και ο κ. βουλευτής, να αναφέρω εν συντομία ορισμένες προτεραιότητες σχετικά με την μελλοντική πολιτική για τον κοινοτικό αλιευτικό στόλο.
<P>
Θα ήθελα καταρχήν να υπογραμμίσω ότι η Προεδρία ενδιαφέρεται ιδιαίτερα για την κοινή αλιευτική πολιτική και ότι γνωρίζει πλήρως τη δύσκολη κατάσταση την οποία αντιμετωπίζει η αλιευτική βιομηχανία μετά από τις δραστικές περικοπές των ποσοστώσεων κλπ που αποφάσισε το Συμβούλιο πέρυσι τον Δεκέμβριο. Οι περικοπές ήταν ωστόσο αναγκαίες δεδομένης της κατάστασης των αλιευτικών αποθεμάτων, ιδιαίτερα του βακαλάου και του γάδου, καθώς και ορισμένων άλλων ειδών.
<P>
Το Συμβούλιο θεωρεί ότι η προφανής λύση σε αυτό το πρόβλημα είναι η εξασφάλιση μίας μόνιμης ισορροπίας μεταξύ του αλιευτικού δυναμικού και των διαθέσιμων αλιευτικών πόρων προκειμένου να καταστεί δυνατή μία πραγματική και αειφόρος αξιοποίηση των ζώντων θαλασσίων πόρων και να εξασφαλισθεί ένα μόνιμο εισόδημα για τους αλιείς.
<P>
Η Προεδρία προτίθεται για το λόγο αυτό να διοργανώσει μία γενική συζήτηση στο Συμβούλιο σχετικά με την παρακολούθηση των πολυετών προγραμμάτων προσανατολισμού καθώς το τέταρτο πολυετές πρόγραμμα προσανατολισμού εκπνέει την 31η Δεκεμβρίου 2001. Η Επιτροπή θα υποβάλει προσεχώς τις προτάσεις της. Γνωρίζουμε καλά ότι το ισχύον πρόγραμμα δεν συνέβαλε στην επίτευξη ισορροπίας και ότι το επέκριναν ορισμένοι.
<P>
Εκτός από τα διαρθρωτικά προβλήματα τα οποία αναφέρονται συγκεκριμένα σχετικά, οι προτεραιότητες της Προεδρίας θα περιλάβουν επίσης την έναρξη των εργασιών για την εκπόνηση της Πράσινης Βίβλου της Επιτροπής για το μέλλον της κοινής αλιευτικής πολιτικής και για την επεξεργασία πρότασης της Προεδρίας για την αλιεία και το περιβάλλον, δηλαδή την ενσωμάτωση των περιβαλλοντικών ζητημάτων και της αρχής της αειφόρου ανάπτυξης στην κοινή αλιευτική πολιτική . Η προσπάθεια αυτή εγγράφεται στη διαδικασία του Κάρντιφ, το δε Συμβούλιο οφείλει να υποβάλει ένα σχετικό έγγραφο κατά τη διάσκεψη του Ευρωπαϊκού Συμβουλίου στο Γκέτεμποργκ.
<P>
Η Προεδρία δεν θεωρεί ότι υπάρχουν περαιτέρω περιθώρια για την υιοθέτηση μέτρων υπέρ ενός συγκεκριμένου κράτους, αλλά μάλλον ότι η κοινή αλιευτική πολιτική οφείλει να αποβεί προς όφελος του αλιευτικού τομέα στο σύνολο της Ένωσης.
<P>
Θα παρατηρήσατε σίγουρα, κύριε βουλετά, ότι οι δραστικές περικοπές στις αλιευτικές δυνατότητες θα συνοδευθούν από σχέδια για την αποκατάσταση των απειλουμένων αλιευτικών αποθεμάτων. Στα πλαίσια αυτά καλέσαμε το Ευρωπαϊκό Κοινοβούλιο να συνεργασθεί μαζί μας παρουσιάζοντας τον Ιανουάριο τη γνωμοδότησή του για την πρόταση περί του σχεδίου σωτηρίας του βακαλάου στη θάλασσα της Ιρλανδίας. Η πρόταση προβλέπει να ληφθούν τα σχετικά μέτρα ήδη από την 14η Φεβρουαρίου 2001. Εκτιμούμε τις προσπάθειες που κατέβαλε το Ευρωπαϊκό Κοινοβούλιο προς αυτή την κατεύθυνση, δεν είμαστε όμως ακόμα σίγουροι ότι οι προσπάθειες αυτές θα καταλήξουν στο αναμενόμενο αποτέλεσμα. Γι' αυτό και ελπίζω ότι το Κοινοβούλιο είναι διατεθειμένο να συνεργασθεί με το Συμβούλιο στο σημείο αυτό.

<SPEAKER ID=232 LANGUAGE="EN" NAME="Gallagher">
Ευχαριστώ για την απάντησή σας και για το ότι μας αφιερώνετε λίγα λεπτά παραπάνω. Χαίρομαι πάρα πολύ που είσαστε τόσο ρεαλιστικός ώστε να χαρακτηρίζετε τις μειώσεις ως δραστικές γιατί μόνο έτσι μπορούν να χαρακτηριστούν. Ωστόσο, καταλαβαίνω επίσης ότι είναι απαραίτητο να υπάρξουν μειώσεις για να εξασφαλίσουμε αρκετούς πόρους γι' αυτήν τη γενιά αλλά και για τις επόμενες γενιές.
<P>
Αναφέρομαι στα σχόλιά σας για τα σχέδια ανασυγκρότησης. Θα σας ζητήσω να μας διαβεβαιώσετε ότι θα καταβάλετε κάθε προσπάθεια για να εξασφαλίσετε ότι, όταν θα συζητηθούν τα σχέδια ανασυγκρότησης, δεν θα λάβουν μέρος σε αυτές τις συζητήσεις μόνο οι επιστήμονες αλλά και οι κοινωνικοί μέτοχοι και οι αλιείς. Όλοι οι αλιείς που γνωρίζω είναι ρεαλιστές και καταλαβαίνουν ότι είναι απαραίτητο να υπάρχουν κλειστές περιοχές για να προστατευθούν οι περιοχές αναπαραγωγής.
<P>
Εν ολίγοις, μπορείτε να μας διαβεβαιώσετε ότι θα κάνετε μία προσπάθεια να συμπεριλάβετε τους αλιείς σε κάθε σχέδιο ανασυγκρότησης;

<SPEAKER ID=233 NAME="Danielsson">
SV) Συμφωνώ απολύτως με την άποψή σας, κύριε βουλευτά. Όταν συζητούμε τέτοια σημαντικά ζητήματα θα πρέπει όλα τα ενδιαφερόμενα μέρη να λαμβάνουν μέρος δεόντως στη συζήτηση. Είναι, πιστεύω, απολύτως προφανές ότι μία τέτοια συζήτηση πρέπει να βασίζεται σε επιστημονικά δεδομένα, αλλά βέβαια θα πρέπει όλοι οι ενδιαφερόμενοι, περιλαμβανομένων των αντιπροσώπων της αλιευτικής βιομηχανίας, να έχουν τη δυνατότητα να συμμετάσχουν στη συζήτηση αυτή. Μπορώ επομένως να σας διαβεβαιώσω ότι η Προεδρία θα καταβάλει κάθε δυνατή προσπάθεια προκειμένου να διεξαχθεί μία ενδελεχής συζήτηση με όσο το δυνατόν περισσότερα εμπλεκόμενα μέρη για αυτά τα σημαντικά ζητήματα.

<SPEAKER ID=234 LANGUAGE="EN" NAME="Crowley">
Ήθελα απλώς να ρωτήσω τον Προεδρεύοντα εάν θα δοθούν αποζημιώσεις λόγω των μειώσεων και πώς θα επηρεάσει αυτό τη ζωή των αλιέων; Υπάρχουν προτάσεις για την αποζημίωση των αλιέων;

<SPEAKER ID=235 LANGUAGE="SV" NAME="Danielsson">
Το ζήτημα που θέτετε, κύριε βουλευτά, είναι φυσικά ιδιαίτερα σημαντικό και μάλιστα για τους ενδιαφερόμενους αλιείς. Φοβούμαι όμως ότι το ζήτημα απευθύνεται σε λάθος πρόσωπο, δηλαδή στον Πρόεδρο του Συμβουλίου. Όπως γνωρίζετε, το ζήτημα αυτό θα πρέπει να τεθεί κατά κύριο λόγο στην Επιτροπή η οποία είναι υπεύθυνη για αυτόν τον τομέα.

<SPEAKER ID=236 NAME="Πρόεδρος">
Ευχαριστώ πολύ, κύριε Danielsson, που εκπληρώσατε και με το παραπάνω τις υποχρεώσεις σ' αυτή την πρώτη συνεδρίαση.
<P>
Δεδομένου ότι έχει εξαντληθεί ο χρόνος που προβλέπεται για την Ώρα των Ερωτήσεων προς το Συμβούλιο, οι ερωτήσεις 14 ως 22 θα απαντηθούν γραπτώς.
<P>
Οι ερωτήσεις 23 και 24 δεν θα εξεταστούν, δεδομένου ότι το θέμα τους έχει συμπεριληφθεί στην ημερήσια διάταξη της παρούσας περιόδου συνόδου.
<P>
Η Ώρα των Ερωτήσεων προς το Συμβούλιο έληξε.
<P>
(Η συνεδρίαση διακόπτεται στις 19.43 και συνεχίζεται στις 21.00)

<CHAPTER ID=8>
Πολιτική αεροπορία
<SPEAKER ID=237 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Simpson (A5-0393/2000), εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου για την τροποποίηση του κανονισμού (ΕΟΚ) αριθ.3922/91 του Συμβουλίου, σχετικά με την εναρμόνιση τεχνικών κανόνων και διοικητικών διαδικασιών στον τομέα της πολιτικής αεροπορίας.

<SPEAKER ID=238 LANGUAGE="EN" NAME="Simpson">
. (EN) Κύριε Πρόεδρε, έχω στη διάθεσή μου οκτώ γενναιόδωρα λεπτά για την έκθεσή μου σε αυτήν την ασφυκτικά γεμάτη αίθουσα απόψε - υποθέτω ότι αυτό συμβαίνει επειδή πολλοί βρίσκουν αυτήν την έκθεση πολύ τεχνική και λεπτομερή.
<P>
Σχεδιάζοντας το δεύτερο πακέτο ελευθέρωσης το 1989, το Συμβούλιο και η Επιτροπή συμφώνησαν ότι η Κοινοτική πολιτική αερομεταφορών έπρεπε να αντιμετωπίσει το θέμα της εναρμόνισης του κανονιστικού πλαισίου που εφαρμόζεται στην πολιτική αεροπορία. Στη συνέχεια, θεσπίστηκε ο Κανονισμός 3922/91 σύμφωνα με τον οποίο οι τεχνικές απαιτήσεις, γνωστές ως Κοινές Απαιτήσεις Αεροπορίας, τις οποίες διατύπωσε η JAA, απέκτησαν νομική ισχύ στο εσωτερικό της Κοινότητας.
<P>
Με βάση αυτό το πλαίσιο, οι Κοινές Απαιτήσεις Αεροπορίας, γνωστές ως JAR-OPS, που συμφωνήθηκαν από την JAA το 1995, μεταφέρονται τώρα στο δίκαιο της Ευρωπαϊκής Ένωσης. Αυτό καθεαυτό αποδείχθηκε ένα δύσκολο εγχείρημα. Αλλά η Κοινότητα εξέφρασε τη δέσμευσή της για την υιοθέτηση εναρμονισμένων απαιτήσεων ασφάλειας για τη λειτουργία των αεροσκαφών. Από αυτήν την άποψη, ο Κανονισμός JAR-OPS 1 αποτελεί μία καλή βάση επάνω στην οποία μπορούμε να εργαστούμε για να τροποποιήσουμε τους σχετικούς κανόνες.
<P>
Ωστόσο, υπάρχουν τομείς όπου χρειάζεται να ενεργήσει το Κοινοβούλιο. Πρώτον, όσο αφορά τα πληρώματα θαλάμου. Οι αερομεταφορείς πρέπει να έχουν την ευθύνη για την εκπαίδευση τους αλλά αυτό θα πρέπει να γίνεται σε μία εναρμονισμένη βάση με ένα χωριστό, ενιαίο, ευρωπαϊκό σύστημα πιστοποίησης που θα είναι αποδεκτό από όλα τα κράτη-μέλη.
<P>
Για μένα, δεν υπάρχει αμφιβολία ότι, στις περισσότερες περιπτώσεις, οι αερομεταφορείς είναι οι πλέον αρμόδιοι για να οργανώσουν την εκπαίδευση. Αυτό, όμως, δεν πρέπει να εμποδίζει άλλους εξειδικευμένους φορείς να παρέχουν εκπαίδευση, υπό τον όρο, φυσικά, ότι όλες οι μορφές εκπαίδευσης εγκρίνονται από τις Εθνικές Αρχές Πολιτικής Αεροπορίας. Επιπλέον, η οδηγία για τα πληρώματα θαλάμου πρέπει να ενσωματωθεί τώρα σε αυτόν τον κανονισμό.
<P>
Δεύτερον, το δύσκολο ζήτημα του περιορισμού του χρόνου πτήσης δεν επιλύθηκε από την Επιτροπή. Η σχετική ενότητα, γνωστή ως Τμήμα ΙΖ, λείπει. Αυτό είναι παράλογο γιατί δεν μπορεί μία οδηγία που διατείνεται ότι έχει ως κύριο θέμα της την ασφάλεια να αφήνει απ' έξω το θέμα των ωρών πτήσεων των πληρωμάτων θαλάμου. Στον τομέα αυτό, οι κοινωνικοί εταίροι προσπαθούν να καταλήξουν σε συμφωνία εδώ και δέκα χρόνια. Δέκα χρόνια χωρίς συμφωνία είναι αποτυχία, όπως και αν το μετρήσει κανείς.
<P>
Ωστόσο, η Επιτροπή Περιφερειακής Πολιτικής, Μεταφορών και Τουρισμού αναγνωρίζει ότι οι πιο αρμόδιοι για να λύσουν αυτό το πρόβλημα είναι πράγματι τα συνδικάτα και οι αεροπορικές εταιρείες και μέσα σε πνεύμα συμβιβασμού, συμφώνησε να δώσει χρόνο σε όλες τις πλευρές έως την 1η Μαΐου 2001 για να καταλήξουν σε μία συμφωνία που θα αποτελέσει το κείμενο της νέου Τμήματος ΙΖ.
<P>
Ωστόσο, σε περίπτωση που οι συζητήσεις παραμείνουν άκαρπες τότε, στο στάδιο της δεύτερης ανάγνωσης, το Κοινοβούλιο θα ενεργήσει μέσω της Επιτροπής Περιφερειακής Πολιτικής, Μεταφορών και Τουρισμού και θα νομοθετήσει στον τομέα. Ελπίζω ότι οι κοινωνικοί εταίροι θα καταλήξουν σε μία συμφωνία. Είμαι ευγνώμων για τις προσπάθειες που έχουν επιδείξει ως τώρα.
<P>
Έχουν προταθεί τροπολογίες οι οποίες εξετάζουν επίσης το ζήτημα των χειραποσκευών. Δυστυχώς, προς το παρόν, οι αερομεταφορείς δεν εφαρμόζουν αυστηρά τις διατάξεις για τις χειραποσκευές, πράγμα που έχει κάνει τους επιβάτες να φέρνουν όλο και περισσότερες χειραποσκευές. Η τροπολογία αριθ. 16 επιλύει αυτό το πρόβλημα, το οποίο μου τόνισαν τα ίδια τα πληρώματα θαλάμου και ακόμη και μερικές αεροπορικές εταιρείες.
<P>
Μου φαίνεται εντελώς απίστευτο ότι κάποιες Ομάδες στο Κοινοβούλιο θα ψηφίσουν ενάντια σε αυτήν την τροπολογία. Πρόκειται για ένα θέμα ασφάλειας και ως εισηγητής ζητώ να αναθεωρήσουν σοβαρά την άποψή τους. Αυτή η τροπολογία είναι απόλυτα δεκτή από όλες τις αεροπορικές εταιρείες και τα πληρώματα θαλάμου και με κανέναν τρόπο δεν αποκλείει στους επιβάτες να έχουν χειραποσκευές στο θάλαμο του αεροπλάνου. Εκείνο που αποκλείεται είναι ο υπερβολικός αριθμός χειραποσκευών που έχουν προκαλέσει τραυματισμούς επιβατών από αποσκευές που πέφτουν από τα ντουλάπια επάνω από το κεφάλι τους, η μειωμένη πρόσβαση των επιβατών κατά τη διαδικασία εκκένωσης του αεροσκάφους λόγω έκτακτης ανάγκης και, πράγμα που ξέρω από προσωπική πείρα, τη χρήση της τουαλέτας του αεροσκάφους για την αποθήκευση αποσκευών.
<P>
Καταλαβαίνω ότι οι ευρωβουλευτές είναι μεταξύ των χειρότερων ενόχων της μεταφοράς υπερβολικού αριθμού χειραποσκευών, ελπίζω όμως ότι η αίσθηση ευθύνης τους θα τους επιτρέψει να αναγνωρίσουν ότι υπάρχει ένα πρόβλημα, ότι αυτό το πρόβλημα υπονομεύει την ασφάλεια και ότι η Τροπολογία 16 πρέπει να υποστηριχθεί.
<P>
Πιστεύω ότι η έκθεση που έχουμε μπροστά μας αξίζει την υποστήριξή μας. Ωστόσο, εν κατακλείδι, νιώθω ότι πρέπει να επαναλάβω την προειδοποίηση που έκανα στην αρχή, ότι χρειαζόμαστε μία συμφωνία των κοινωνικών εταίρων, για τον περιορισμό του χρόνου πτήσης πριν από την 1 Μαΐου. Εάν μπορέσουν να μας δώσουν αυτήν τη συμφωνία, τότε πιστεύω ότι θα έχουμε ένα κείμενο για το οποίο θα μπορούμε δικαίως να είμαστε περήφανοι. Οφείλω να πω ότι, εάν αποτύχουν στις προσπάθειές τους, είμαι σίγουρος ότι το Κοινοβούλιο θα θεωρήσει ότι είναι υποχρεωμένο να ενεργήσει για λογαριασμό τους.

<SPEAKER ID=239 LANGUAGE="DE" NAME="Schmitt">
Κύριε Πρόεδρε, κυρίες και κύριοι, συνάδελφε Simpson, με πολλές από τις απόψεις σας μπορεί κανείς μόνο να συμφωνήσει. Είναι σωστό, ότι το 1989 στο πλαίσιο του πακέτου ελευθέρωσης κατέστη σαφές, ότι η Ευρωπαϊκή Κοινότητα πρέπει να προσέξει όχι μόνο να υπάρχει θεμιτός ανταγωνισμός, αλλά επίσης πρέπει να βεβαιωθεί, ότι έχει κατοχυρωθεί η ασφάλεια των αερομεταφορών. Σε αυτό αποσκοπεί εξάλλου και η υποβληθείσα τροποποίηση του κανονισμού, και θεωρώ σωστό το ότι τα ευρωπαϊκά θεσμικά όργανα αντιλαμβάνονται σαφώς την ευθύνη τους. Αυτό σημαίνει: Εάν είμαστε αρμόδιοι για τη ρύθμιση της ασφάλειας των αερομεταφορών στην Ευρώπη, τότε πρέπει να δράσουμε αναλόγως.
<P>
Πρέπει ωστόσο από την άλλη πλευρά να καταστήσουμε σαφές, ότι το Κοινοβούλιο και τα πολιτικά όργανα, όπως η Επιτροπή και το Συμβούλιο, δεν θα έπρεπε να αγνοήσουν τη γνωμοδότηση των ειδικών. Για το λόγο αυτό, μπορώ να καλωσορίσω μόνο το γεγονός ότι στην επιτροπή διεξήχθη μια άκρως αντικειμενική συζήτηση, και ουσιαστικά κανείς δεν προσπάθησε να υπεισέλθει σε λεπτομέρειες τεχνικών κανόνων, με σκοπό να αποκτήσει τρόπον τινά πολιτικό πλεονέκτημα μέσω των γνώσεων των ειδικών.
<P>
Επέστησαν μάλιστα πολύ ορθά την προσοχή, κάτι που κατά την άποψή μου είναι απόλυτα σαφές, στο ότι πρέπει να υπάρξει κάποια ρύθμιση για τους χρόνους υπηρεσίας, και προσωπικά εκπλήσσομαι, ότι παρά τη μακρά αυτή διαδικασία τα εμπλεκόμενα μέρη δεν ήταν μέχρι σήμερα σε θέση να επιτύχουν κάποια ρύθμιση. Ως εκ τούτου, θεωρώ επίσης σωστό να καταστήσουμε σαφές, ως Κοινοβούλιο, ότι αναμένουμε από τα εμπλεκόμενα μέρη - τόσο τις αεροπορικές εταιρίες όσο και τους εργαζόμενους - να εκπληρώσουν το καθήκον τους. Είμαστε έτοιμοι να το συμπεριλάβουμε στον παρόντα κανονισμό, στο πλαίσιο της δεύτερης ανάγνωσης. Από την άλλη όμως πλευρά, είμαστε εξίσου έτοιμοι να υιοθετήσουμε δικές μας ρυθμίσεις, εάν τα εμπλεκόμενα μέρη δεν εκπληρώσουν το καθήκον τους, επειδή ένα είναι απολύτως βέβαιο: Η ασφάλεια των πτήσεων πρέπει να έχει απόλυτη προτεραιότητα.
<P>
Ωστόσο, η ασφάλεια των πτήσεων δεν προκύπτει μόνο από ρυθμίσεις, πολλώ δε μάλλον από σκέψεις. Για το λόγο αυτό, δηλώνω εδώ με απόλυτη σαφήνεια: Ακόμα και αν είμαστε σε θέση να συμφωνήσουμε με τα περισσότερα τμήματα της έκθεσής σας, δεν θεωρούμε σωστό να θέσει το Κοινοβούλιο σε ορισμένους τομείς - λέξεις-κλειδιά "μονομελές πλήρωμα θαλάμου επιβατών" ή διάρκεια πτητικής απασχόλησης, άρα πόσο χρόνο απασχολείται ένα μέλος του πληρώματος - τους δικούς του λεπτομερείς όρους στο συγκεκριμένο κανονισμό. Για το λόγο αυτό, δεν μπορούμε δυστυχώς να συμφωνήσουμε με τις τροπολογίες σας 9 και 10, οι οποίες επηρεάζουν το παρόν σχέδιο.
<P>
Εξεπλάγην κάπως όταν διαπίστωσα πόσο εντατικά ασχολήθηκε η Επιτροπή Μεταφορών με το θέμα των χειραποσκευών καθώς και ότι το συζήτησε. Αυτό δεν είναι κατά τη γνώμη μου θέμα του Κοινοβουλίου, και μπορώ μόνο να το επισημάνω στον κ. Simpson και τους λοιπούς συναδέλφους μου: Αφήστε τις αεροπορικές εταιρίες να ρυθμίσουν τα θέματα αυτά, αυτά δεν είναι έργο των βουλευτών!

<SPEAKER ID=240 LANGUAGE="NL" NAME="Bouwman">
Κύριε Πρόεδρε, κύριε Simpson, κυρία Επίτροπε, αφού είδα τα νέα, ήλπιζα - και έτσι φαινόταν τουλάχιστον - ότι αρχίσαμε μία συζήτηση σχετικά με το κυνήγι της αλεπούς, το οποίο σήμερα το βράδυ θα αποτελέσει χωρίς αμφιβολία αντικείμενο μιας εξαιρετικά ζωηρής συζήτησης στο αγγλικό κοινοβούλιο. Εμείς εδώ συζητάμε για ορισμένα επικίνδυνα πράγματα.
<P>
Τον τελευταίο καιρό προβάλαμε οπωσδήποτε ένα σημείο και έπ' αυτού θέσαμε διάφορα ερωτήματα σε προηγούμενο στάδιο στην Επίτροπο ιδιαιτέρως όσον αφορά τις ώρες πτήσεως των πιλότων. Χαίρομαι που στο μεσοδιάστημα δημιουργήθηκε μια κατάσταση στα πλαίσια της οποίας τονίστηκε για άλλη μια φορά στους εταίρους ότι έχουν τη δυνατότητα να πραγματοποιήσουν διαβουλεύσεις ή να συνάψουν συμφωνίες. Όπως υπεδείχθη και από άλλους, αν δεν γίνει αυτό τότε θα καλέσουμε αυτομάτως την Επιτροπή να θεσπίσει σχετικές ρυθμίσεις, οι οποίες θα έχουν οπωσδήποτε ως αποτέλεσμα να αποφύγουμε κάποτε δυστυχήματα λόγω της μακράς παραμονής στο πιλοτήριο.
<P>
Η έρευνα, για την οποία μας δόθηκε τότε απάντηση, διαρκεί προς το παρόν πάρα πολύ και οι εν λόγω διαπραγματεύσεις θα μπορούσαν να την επισπεύσουν. Παράλληλα, ίσως εν καιρώ να μπορέσουμε να κατανοήσουμε καλύτερα τι μπορεί να συμβεί.
<P>
Ένα σημείο το οποίο δεν θίξαμε κατά τις συνομιλίες, επειδή παρουσιάστηκε αργότερα, αφορά τις πτήσεις μεγάλων αποστάσεων για τις οποίες καταθέσαμε τροπολογία. Καθίσταται ολοένα και περισσότερο σαφές, και έχουμε τώρα μηνύσεις όχι μόνο στην Αυστραλία, αλλά και στην Αγγλία, στην British Airways, ότι οι πολύωρες πτήσεις μπορούν σε ορισμένες περιπτώσεις να επιφέρουν θρόμβωση. Δεν γνωρίζουμε ακόμη τα πάντα για το θέμα αυτό, είναι όμως αλήθεια ότι διακρίνουμε τη σοβαρότητα της κατάστασης και διερωτώμεθα αν θα ήταν σκόπιμο να καλέσουμε στην περίπτωση αυτή την Επιτροπή, μέσω τροπολογίας ή με διαφορετικό τρόπο, να αναλάβει σχετικές πρωτοβουλίες.
<P>
Τελειώνοντας θα ήθελα να αναφερθώ σε ένα σημείο, στο οποίο δεν δώσαμε σημασία μέχρι στιγμής, που είναι το γεγονός ότι ορισμένοι αερομεταφορείς πετούν σε μεγαλύτερο ύψος με μεγάλα αεροσκάφη πράξη η οποία οδηγεί στην εμφάνιση συμπτωμάτων. Σ' αυτό θα επανέλθουμε αργότερα.

<SPEAKER ID=241 LANGUAGE="IT" NAME="Speroni">
Κύριε Πρόεδρε, η έκθεση του κ. Simpson είναι πραγματικά εξαίρετη και μπορώ να το πω επειδή πιστεύω πως είμαι από τους λίγους που γνωρίζουν τον τομέα όχι μόνο από πολιτική άποψη, αλλά και από τεχνική, καθώς έχω πετάξει περίπου δέκα χιλιάδες ώρες ακριβώς ως μέλος του πληρώματος πτήσης, πριν αφοσιωθώ στη δραστηριότητα που με φέρνει σ' αυτήν την Αίθουσα.
<P>
Σας υπενθυμίζω ότι η ασφάλεια είναι ο πρωταρχικός παράγοντας που επιζητούν οι εναέριες μεταφορές και η ασφάλεια αυτή μπορούμε να θεωρήσουμε ότι βασίζεται σε δύο πτυχές: την τεχνική πτυχή, δηλαδή τα μέσα, τα αεροσκάφη, τα αεροδρόμια, τα ραδιοβοηθήματα, τον έλεγχο της εναέριας κυκλοφορίας και ούτω καθεξής, και τη σημαντικότατη ανθρώπινη πτυχή, η οποία, χωρίς να είναι καθοριστική, συμβάλει σε πολύ υψηλό ποσοστό στα αεροπορικά δυστυχήματα. Ο ανθρώπινος παράγοντας, προφανώς, είναι κάτι πολύ περίπλοκο, που, για να το απλοποιήσουμε, μπορούμε να το υποδιαιρέσουμε σε δύο κύριες κατηγορίες: η μία είναι η εκπαίδευση, και έπ' αυτής γίνονται οι κατάλληλοι έλεγχοι και όλες οι επαληθεύσεις που απαιτούνται σε κάθε περίπτωση: ακριβώς λόγω πείρας μπορώ να πω ότι τα πληρώματα είναι εκπαιδευμένα, αν μη τι άλλο επειδή δεν υπάρχουν ημιμαθείς πιλότοι: οι ημιμαθείς πιλότοι κατά κανόνα δεν πετούν, βρίσκονται κάτω από τη γη· η άλλη είναι ο φόρτος εργασίας.
<P>
Εδώ τα προβλήματα είναι τεράστια: από τη μία πλευρά, υπάρχει η απαίτηση να πετούν τα μηχανήματα και το προσωπικό όσο το δυνατόν περισσότερο· από την άλλη, υπάρχει η απαίτηση να αποφευχθεί η χρησιμοποίηση του ανθρώπινου προπαντός δυναμικού πέρα από τα σωματικά και ψυχικά του όρια. Ας σκεφθούμε τον ύπνο, ας σκεφθούμε τη διαταραχή των εικοσιτετράωρων ρυθμών και λοιπά, που επηρεάζουν φυσικά και την ασφάλεια της πτήσης, εκτός από την προσωπική υγεία των μελών του πληρώματος πτήσης και θαλάμου.
<P>
Να, λοιπόν, το κενό του κανονισμού, ο οποίος εξετάζει κυρίως την τεχνική πτυχή των μέσων, τους συντελεστές φορτίου των αεροπλάνων, τις διαδικασίες φόρτωσης, το μήκος των διαδρόμων, τη διέλευση πάνω από το εμπόδιο στην άκρη του διαδρόμου και ούτω καθεξής, μα όσον αφορά τον φόρτο εργασίας του προσωπικού έχει πράγματι ελλείψεις. Δεν μιλάω εδώ σαν συνδικαλιστής, μιλάω ακριβώς σαν ένας χρήστης των εναέριων μεταφορών που πραγματικά θα επιθυμούσε να υπάρχει κάποια εγγύηση, δυστυχώς όχι απόλυτη, αλλά η υψηλότερη δυνατή, και να αποφεύγονται ορισμένες εξοργιστικές εκμεταλλεύσεις του ανθρώπινου παράγοντα, που ενδέχεται να έχουν, ούτε λίγο ούτε πολύ, μοιραίες επιπτώσεις.
<P>
Έπειτα πρέπει να εξεταστεί ένας άλλος παράγοντας: ο ανταγωνισμός. Αν δεν υπάρχει ομοιομορφία στους κανόνες, είναι προφανές ότι κάποιος από τους αερομεταφορείς, χρησιμοποιώντας το προσωπικό πέρα από το μέτρο, μπορεί να ρίξει το κόστος και, επομένως, να εφαρμόσει πιο ανταγωνιστικές τιμές και να στρεβλώσει τον ανταγωνισμό που θα έπρεπε να υπάρχει κανονικά σε έναν σχεδόν πλήρως ελευθερωμένο πλέον τομέα. Θα μπορούσαμε, όμως, να μιλάμε για καθεαυτό αθέμιτο ή ανέντιμο ανταγωνισμό, αν δεν είχε ληφθεί υπόψη αυτός ο παράγοντας και απορώ που ούτε η Ένωση γενικά ούτε το Κοινοβούλιο ειδικότερα δεν έχουν καταφέρει ακόμη να ρυθμίσουν με ακρίβεια το θέμα. Πιστεύω ότι το Κοινοβούλιο θα πρέπει να αισθάνεται απογοητευμένο που δεν έχει καταφέρει ακόμα, μετά από δεκαετίες, να εκφρασθεί σαφώς, να δώσει έναν αποτελεσματικό ορισμό του θέματος από όλες τις απόψεις.

<SPEAKER ID=242 LANGUAGE="DE" NAME="Jarzembowski">
Κύριε Πρόεδρε, αξιότιμη κυρία Αντιπρόεδρε, θεωρώ τον παρόντα κανονισμό εξαιρετικά σημαντικό, και εμείς, ως Ευρωπαϊκό Κοινοβούλιο, έχουμε ταχθεί ήδη από το 1987 υπέρ της βελτίωσης της ασφάλειας των αερομεταφορών. Σε αυτή περιλαμβάνεται η ανάγκη ρύθμισης του χρόνου πτήσεως και ανάπαυσης, τόσο για το πλήρωμα πτήσεως όσο και για το πλήρωμα θαλάμου. Συμμερίζομαι την άποψη του προλαλήσαντα, ότι θα πρέπει να δώσουμε στις συνδικαλιστικές οργανώσεις και τις αεροπορικές εταιρίες για τελευταία φορά την ευκαιρία, να ρυθμίσουν το θέμα αυτό μεταξύ τους ομόφωνα και αντικειμενικά.
<P>
Ωστόσο, καταλήξαμε στο συμπέρασμα ότι πρέπει να έχουν συμφωνήσει μέχρι του χρόνου το Μάιο. Κυρία Αντιπρόεδρε, ενημερώστε τις υπηρεσίες σας ότι, όταν παρέλθει ο Μάιος, τότε δεν πρόκειται να συνεχίσουμε πλέον το παιχνίδι που διήρκεσε έξι ολόκληρα χρόνια, να περιμένει δηλαδή η Επιτροπή από τα εμπλεκόμενα μέρη να καταλήξουν σε συμφωνία. Τα εμπλεκόμενα μέρη δεν κατέληξαν σε συμφωνία. Η Επιτροπή ήταν εξαιρετικά ευγενική και δεν κατέθεσε δικές της προτάσεις. Είτε τα εμπλεκόμενα μέρη θα συμφωνήσουν μέχρι το Μάιο, είτε θα περιμένουμε από την Επιτροπή να καταθέσει πρόταση, την οποία θα έχουμε τη δυνατότητα να επεξεργαστούμε κατά τη δεύτερη ανάγνωση, επειδή δεν είναι δυνατόν να μην ρυθμιστεί το κρίσιμο θέμα της ασφάλειας των επιβατών, δηλαδή, εάν οι πιλότοι, τα πληρώματα, είναι ξεκούραστα ώστε να μπορούν να ανταποκριθούν στις υποχρεώσεις τους. Τα θέματα αυτά πρέπει να ρυθμιστούν.
<P>
Επιτρέψτε μου να θίξω ένα δεύτερο θέμα, το οποίο μου έκανε εντύπωση στο Συμβούλιο το Δεκέμβριο. Εάν λάβουμε θέση κατά την πρώτη ανάγνωση, και μάλιστα αύριο με την τελική ψήφο του Κοινοβουλίου, τότε επιμένω - οι συνάδελφοί μου σίγουρα επίσης - να αποφασίσει το Συμβούλιο κάποια κοινή θέση. Μπορεί να περιμένει μέχρι το Μάιο, έως ότου συμφωνήσουν τα δύο εμπλεκόμενα μέρη. Ωστόσο, για την ασφάλεια των επιβατών στην Ευρώπη δεν μπορούμε να αποδεχθούμε, ότι στις αερομεταφορές μέχρι και την υποτιθέμενη επίλυση της διένεξης για το Γιβραλτάρ δεν έχει αποφασιστεί τίποτα! Αυτό οφείλει να ληφθεί υπόψη από την Επιτροπή και από εμάς.
<P>
(Χειροκροτήματα)

<SPEAKER ID=243 LANGUAGE="EN" NAME="Foster">
Κύριε Πρόεδρε, όπως αναφέρθηκε, το 1989 το Συμβούλιο και η Επιτροπή συμφώνησαν ότι πρέπει να ασχοληθούν με την εναρμόνιση του κανονιστικού ρυθμιστικού πλαισίου που εφαρμόζεται στην πολιτική αεροπορία για να διατηρήσουν ένα υψηλό επίπεδο ασφάλειας και να εξασφαλίσουν συνθήκες δίκαιου ανταγωνισμού στην εσωτερική αγορά. Εξ' ου και η υιοθέτηση του Κανονισμού 3922/91 του Συμβουλίου της Κοινότητας.
<P>
Ο κανονισμός αυτός περιέχει μια σειρά τεχνικών απαιτήσεων - τις JARs - οι οποίες εκδόθηκαν από τον Σύνδεσμο Αρχών Πολιτικής Αεροπορίας. Ο σκοπός αυτού του κανονισμού δεν ήταν να ξανανοίξει τη συζήτηση επί της ουσίας για τις JAR: ο σκοπός ήταν να διασφαλιστεί η εναρμόνιση. Επιπλέον, πρέπει να αναγνωρισθεί ότι οι JAR-OPS έχουν εφαρμοστεί σε εθνική βάση και ισχύουν στις ευρωπαϊκές χώρες εκτός της ΕΕ. Γι αυτό, οι αλλαγές πρέπει να είναι όσο το δυνατόν λιγότερες αφού δεν είναι δυνατόν να ισχύουν δύο διαφορετικά συστήματα λειτουργικών κανονισμών στην Ευρώπη.
<P>
Η αρχική πρόταση της Επιτροπής τόνιζε τέσσερις τομείς οι οποίοι διαπιστώθηκε ότι ήταν ασύμβατοι με το δίκαιο της ΕΕ: τις εξαιρέσεις, τη μίσθωση, τη νηολόγηση και την εκπαίδευση του πληρώματος θαλάμου. Δυστυχώς, η συζήτηση μέχρι τώρα επικεντρώθηκε στις χειραποσκευές θαλάμου και στους περιορισμούς του χρόνου πτήσης για το πλήρωμα του αεροσκάφους.
<P>
Όσο αφορά στο πρώτο σημείο - τις χειραποσκευές θαλάμου - οι τροπολογίες αντιβαίνουν στον ανταγωνισμό και δεν μπορούν να ισχύσουν σε αερομεταφορείς τρίτων χωρών. Υπάρχουν ήδη αρκετοί κανόνες, σύμφωνα με τους οποίους απαγορεύονται οι χειραποσκευές, όταν δεν μπορούν να αποθηκευτούν με ασφάλεια - αυτό το υπογράφω ως μέλος πληρώματος θαλάμου επί 26 χρόνια.
<P>
Όσο αφορά στο δεύτερο σημείο που ανέφερα - τους περιορισμούς του χρόνου πτήσης, για τους οποίους υπάρχουν ήδη πολλοί κανόνες που έχουν συμφωνηθεί με τις εθνικές κυβερνήσεις - η πολιτική αεροπορία περιλαμβάνεται τώρα στον κανονισμό για το χρόνο εργασίας.
<P>
Ανεξάρτητα από την απόφαση που θα ληφθεί την 1η Μαΐου, αυτό το θέμα πρέπει να παραπεμφθεί στις εθνικές κυβερνήσεις για περαιτέρω συζήτηση. Δεν είναι δουλειά του Κοινοβουλίου να νομοθετεί για τους περιορισμούς του χρόνου πτήσης.
<P>
Τέλος, πιστεύω ότι στο μέλλον οι πολύ τεχνικές εκθέσεις για θέματα ασφάλειας σαν κι αυτήν πρέπει να ακολουθούν μία απλουστευμένη διαδικασία έτσι ώστε να επεξεργαζόμαστε τις απαραίτητες αλλαγές πιο γρήγορα.

<SPEAKER ID=244 LANGUAGE="DE" NAME="Rack">
Κύριε Πρόεδρε, κυρία Επίτροπε, στις ευρωπαϊκές αερομεταφορές ορισμένα πράγματα δεν είναι όπως όλοι μας θα θέλαμε. Κυρίως κατά το παρελθόν έτος καταδείχθηκε επανειλημμένα, ότι είναι πλέον καιρός, να φροντίσουμε με περισσότερες κοινές ευρωπαϊκές λύσεις, οι πτήσεις στον ευρωπαϊκό εναέριο χώρο να διεξάγονται και πάλι σε συντεταγμένους αεροδιάδρομους. Ούτε λόγος να γίνεται για το όμορφο όνειρο της απεριόριστης ελευθερίας πάνω από τα σύννεφα που τραγούδησε ο Reinhard Mey.
<P>
Οι πτήσεις πρέπει να είναι πάνω από όλα ασφαλείς. Το να εξακολουθήσουν οι πτήσεις να είναι ασφαλείς, το να υπάρξουν περαιτέρω βελτιώσεις, το θέλουμε όλοι, πρώτα και κύρια ο εισηγητής Simpson, τον οποίο πρέπει να ευχαριστήσουμε για την εξαιρετική έκθεση.
<P>
Για το πώς ωστόσο θα επιτευχθεί μεγαλύτερη ασφάλεια υπάρχουν διαφορετικές γνώμες. Προσωπικά - και ευτυχώς δεν είμαι ο μόνος που έχει αυτή τη γνώμη - θα ήθελα, να αναθέσουμε το πρακτικό καθήκον ρύθμισης των προδιαγραφών ασφαλείας - ιδιαίτερα για το πλήρωμα θαλάμου επιβατών και τις σχετικές προδιαγραφές για την εκπαίδευση του προσωπικού - στην Ευρωπαϊκή Αρχή Ασφάλειας της Αεροπορίας. Θα αρκούσε άλλωστε, εάν ο ευρωπαίος νομοθέτης καθόριζε τους στόχους και δεν χανόταν σε τόσες πολλές λεπτομέρειες. Δυστυχώς, η θέση αυτή στην επιτροπή δεν κατέστη πλειοψηφική με όλες τις συνέπειες. Ως εκ τούτου, στο κείμενο που πρόκειται να ψηφιστεί αύριο, υπάρχουν ορισμένα ιδιαίτερα λεπτομερή στοιχεία, όπως σχετικά με τη διαμόρφωση του εκπαιδευτικού σεμιναρίου και άλλα πολλά. Όσο λιγότερα αναφέρονταν εδώ τόσο το καλύτερο!
<P>
Όπως και να έχουν όμως τα πράγματα, στο θέμα των αερομεταφορών η Ευρώπη έχει να κάνει ακόμα πολλά. Όπως ίσχυε γενικά μετά τη Νίκαια, στην προκειμένη περίπτωση θα μπορούσε κανείς να ταχθεί ειδικότερα κατά των εθνικών λύσεων. Η έκθεση Simpson αποτελεί ένα βήμα προς αυτή την κατεύθυνση. Ας την ακολουθήσουμε αύριο και ας την υποστηρίξουμε στο εξής, όντας πολιτικά πεπεισμένοι!

<SPEAKER ID=245 LANGUAGE="ES" NAME="Ripoll y Martνnez de Bedoya">
Κύριε Πρόεδρε, κυρία Αντιπρόεδρε της Επιτροπής, κατά το παρελθόν το Κοινοβούλιο πάντα επέδειξε την δέσμευσή του για την εναρμόνιση των προτύπων ασφαλείας στο πιο υψηλό δυνατό επίπεδο για την Ένωση. Τώρα πρέπει να συνεχίσουμε να το αποδεικνύουμε και είναι επείγον να μπορεί να το διαπιστώσει και ο πολίτης, ο οποίος κάθε χρόνο συνεχίζει να υφίσταται τα προβλήματα του ευρωπαϊκού χώρου.
<P>
Όλοι συμφωνούμε ότι ο σκοπός είναι να επιτύχουμε την εξάλειψη των εθνικών παραμέτρων ενόψει της καθιέρωσης ορισμένων κοινών προτύπων ασφάλειας όσο το δυνατόν υψηλότερου επιπέδου. Η αεροπορική ασφάλεια δεν περιορίζεται στα σύνορα της Ένωσης και είναι σημαντικό οι ευρωπαίοι πολίτες που ταξιδεύουν ή ζουν κοντά σε αεροδρόμια να είναι σίγουροι ότι τα αεροπλάνα των τρίτων χωρών πληρούν όλα τα αναγκαία κριτήρια. Γι' αυτό, η Ένωση πρέπει να εξοπλιστεί με μεθόδους ελέγχουν που διασφαλίζουν ότι, στο πλαίσιο της τήρησης των διεθνών κανόνων, τα αεροπλάνα των τρίτων χωρών που προσγειώνονται στα αεροδρόμιά μας σέβονται τα διεθνή πρότυπα ασφάλειας. Αυτό σημαίνει κοινές μεθόδους ελέγχου και μια διοικητική και τεχνική οργάνωση και υποστήριξη.
<P>
Είναι επομένως, αναπόφευκτο το γεγονός ότι η ασφάλεια σ' αυτόν τον τομέα μετατρέπεται σε ένα ζήτημα διεθνούς συνεργασίας στο πλαίσιο των διαφορετικών μέσων τεχνικής υποστήριξης και στήριξης των επενδύσεων στις τρίτες χώρες.
<P>
Θα ολοκληρώσω, κύριε Πρόεδρε, εκφράζοντας την ανάγκη να βοηθήσουμε την Επιτροπή στην εργασία της σ' αυτό τον τόσο περίπλοκο τομέα και στην προτεραιότητα που πρέπει να δοθεί στην δημιουργία της Ευρωπαϊκής Υπηρεσίας για την Ασφάλεια της Αεροπορίας, όπως επίσης και στην αναγκαιότητα μίας ανεξάρτητης νομοθεσίας, την οποία επεξεργαζόμαστε επί του παρόντος, σχετικά με τα θέματα που επηρεάζουν την ανάπαυση των πληρωμάτων.

<SPEAKER ID=246 LANGUAGE="ES" NAME="De Palacio">
. (ES) Κύριε Πρόεδρε, καταρχάς θέλω να συγχαρώ τον κ. Simpson για το εξαίρετο έργο του ως εισηγητή αυτής της έκθεσης. Πιστεύω ότι η εργασία του συνέβαλε σημαντικά στο να κατανοήσει η Συνέλευση μία πολύ τεχνική και πολύπλοκη πρόταση, η οποία, φυσικά, δεν είναι εύκολο να μεταφραστεί σε ένα οικείο για τον κοινό πολίτη λεξιλόγιο. Από αυτή την άποψη πιστεύω ότι είχε μεγάλη επιτυχία.
<P>
Με αυτή τη βάση η τροπολογία που προτείνουμε επί του ισχύοντα κανονισμού έχει διπλό στόχο: πρώτον, φιλοδοξεί να προωθήσει την εναρμόνιση του ρυθμιστικού συστήματος στο πεδίο της ασφάλειας την πολιτικής αεροπορίας μέσω της διεύρυνσής της στην εναρμόνιση των λειτουργικών απαιτήσεων των αεροσκαφών· δεύτερον, να καθιερώσει τις διαδικασίες εκείνες που θα επιτρέψουν στην Κοινότητα να διαχειριστεί τις παραμέτρους και τις εξαιρέσεις που τα κράτη μέλη είναι υποχρεωμένα να υιοθετήσουν ενίοτε λόγω λειτουργικών απαιτήσεων.
<P>
Όσον αφορά τις τεχνικές απαιτήσεις, η έκθεση εξετάζει κυρίως δύο πλευρές. Σύμφωνα με τους κανόνες του Συνδέσμου Αρχών Πολιτικής Αεροπορίας (JAA) ο οποίος καθορίζει τις απαιτήσεις, η πρόταση της Επιτροπής δεν περιέχει καμία περιγραφή σχετικά με τους χρόνους πτήσεως και υπηρεσίας και τις περιόδους ανάπαυσης. Αυτό το θέμα είναι ιδιαίτερα ακανθώδες και η αλήθεια είναι ότι, μέσω του κανονισμού JAA, δεν κατέστη δυνατό να επιτευχθεί συμφωνία.
<P>
Βέβαια, η Επιτροπή ελπίζει ότι θα έχουν επιτυχία οι διαπραγματεύσεις των κοινωνικών εταίρων που εκπροσωπούν τις εταιρείες και τα πληρώματα, τους οποίους ο κ. Simpson παρότρυνε να καταλήξουν σε μία οικειοθελή συμφωνία για τα συστήματα σχετικά με τον χρόνο πτήσης και υπηρεσίας και τις περιόδους ανάπαυσης. Αν δεν μπορέσουν να καταλήξουν σε συμφωνία μέχρι τον Μάιο, τότε θα πρέπει να σκεφτούμε μήπως δεν πρέπει να δράσουμε.
<P>
Σε οποιαδήποτε περίπτωση, ανάμεσα στις αντίστοιχες τροπολογίες, η Επιτροπή δέχεται το πνεύμα των τροπολογιών 12, 13 και 17, αλλά με διαφορετική διατύπωση.
<P>
Όσον αφορά την τροπολογία 1, η Επιτροπή συμμερίζεται την επιθυμία του Κοινοβουλίου να ρυθμιστεί η ασφάλεια του χρόνου πτήσης και υπηρεσίας και των περιόδων ανάπαυσης, αλλά προτιμά η επίτευξη του σκοπού αυτού να μην επιδιωχθεί μόνο μέσω της συγκεκριμένης πρότασης που συζητάμε σήμερα. Υπάρχουν και άλλες δυνατότητες, όπως η τροποποίηση του κανονισμού μέσω της έγκρισης της παρούσας πρότασης. Θα ήθελα να προσθέσω επίσης ότι οποιαδήποτε πρόταση παρουσιάσει η Επιτροπή στο μέλλον θα πρέπει να εγγυάται το υψηλό επίπεδο ασφάλειας που όλοι επιθυμούμε. Επομένως, αν η Επιτροπή χρησιμοποιούσε την εκούσια συμφωνία μεταξύ των κοινωνικών εταίρων - στη οποία αναφέρθηκα προ ολίγου - για να κάνει μία πρόταση, θα τροποποιούσε τη συμφωνία κατά την διαδικασία για την επίτευξη του αναγκαίου υψηλού επιπέδου ασφάλειας. Με αυτή την επιφύλαξη, επαναλαμβάνω, η Επιτροπή δέχεται το πνεύμα της τροπολογίας 1.
<P>
Υιοθετήθηκαν, επίσης, διάφορες τροπολογίες σχετικά με τις απαιτήσεις που αφορούν τα πληρώματα θαλάμου επιβατών. Ενώ η πρόταση αυτή εξετάζει τις λειτουργικές απαιτήσεις του πληρώματος θαλάμου επιβατών, οι απαιτήσεις της εκπαίδευσης και των πιστοποιητικών επαγγελματικής ικανότητας αποτελούν αντικείμενο χωριστής και συμπληρωματικής πρότασης της Επιτροπής. Πρέπει να προσέξουμε να διατηρηθεί η συμφωνία και η συμβατότητα των δύο κειμένων.
<P>
Οι τροπολογίες 9 και 10 μπορούν να γίνουν δεκτές χωρίς αλλαγές, αλλά θα πρέπει να τροποποιηθεί η σύνταξη των τροπολογιών 6, 7, 8 και 11, που τώρα - όπως και τις τροπολογίες 12, 13 και 17 - δεχόμαστε μόνο κατ' αρχήν, με τροποποίηση της σύνταξής τους.
<P>
Τέλος, οι τροπολογίες σχετικά με τις τεχνικές απαιτήσεις, συγκεκριμένα οι τροπολογίες 4, 5 και 16, γίνονται δεκτές, αν και το τελικό κείμενο της τροπολογίας 4 θα αντικατοπτρίζει την λύση του εν λόγω προβλήματος που πρότεινε το Συμβούλιο.
<P>
Σχετικά με τις διαδικασίες για την έγκριση των παραμέτρων και των προσωρινών εξαιρέσεων, η Επιτροπή δεν δέχεται τις τροπολογίες 2, 14 και 15. Οι διαβουλεύσεις που προτείνονται στις τροπολογίες αυτές αποτελούν ήδη θεσμική υποχρέωση της Επιτροπής.
<P>
Ομοίως, απορρίπτεται η τροπολογία 3, εφόσον προβλέπεται η κατάργηση του κανονισμού μόλις δημιουργηθεί η Ευρωπαϊκή Υπηρεσία Ασφάλειας της Αεροπορίας.
<P>
Εν κατακλείδι, όσον αφορά την τροπολογία 18, τα δύο θέματα που εξετάζονται σ' αυτήν αφορούν περισσότερο την υγεία των επιβατών και όχι τη λειτουργική ασφάλεια των πτήσεων. Όπως ήδη αναφέρθηκε στην ανακοίνωση σχετικά με την προστασία των επιβατών των εναέριων μεταφορών, η Επιτροπή προτίθεται να συστήσει ομάδες εμπειρογνωμόνων με σκοπό τη μελέτη των κινδύνων για την υγεία των επιβατών, όπως αυτών που οφείλονται στην κοσμική ακτινοβολία, ώστε να μπορέσουν να προσδιοριστούν αυτοί οι κίνδυνοι και να προταθούν τα απαραίτητα μέτρα.
<P>
Όσον αφορά το συγκεκριμένο θέμα της αρτηριακής θρόμβωσης - το οποίο τέθηκε από ορισμένους από εσάς - η Επιτροπή ζήτησε γραπτώς από τις αεροπορικές εταιρείες να ενημερώνουν τους επιβάτες, ιδιαίτερα εκείνους με προβλήματα θρόμβωσης και προβλήματα υγείας γενικότερα, για τους κινδύνους, τους παράγοντες προδιάθεσης και το τι μπορούν να κάνουν για να ελαχιστοποιήσουν αυτούς τους κινδύνους. Η Επιτροπή εκτιμά ότι η εν λόγω ενημέρωση θα αποτελούσε ένα πολύ χρήσιμο μέτρο πρόληψης και, στο πλαίσιο της ενίσχυσης των δικαιωμάτων των επιβατών, θα ήταν ιδιαίτερα ενδεδειγμένη.

<SPEAKER ID=247 NAME="Πρόεδρος">
Ευχαριστώ, κυρία Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο το μεσημέρι.

<CHAPTER ID=9>
Προτεραιότητες στην οδική ασφάλεια
<SPEAKER ID=249 NAME="Hedkvist Petersen">
, εισηγήτρια. (SV) Κύριε Πρόεδρε, θα ήθελα καταρχήν να ευχαριστήσω όλους τους συναδέλφους στο Κοινοβούλιο και την επιτροπή για την υποστήριξη που μου έδωσαν κατά την εργασία εκπόνησης αυτής της έκθεσης.
<P>
Η ασφάλεια στους δρόμους μας είναι ένα πρόβλημα που μας αφορά όλους, είτε είμαστε εμείς οι εποχούμενοι είτε ένα μέλος της οικογένειάς μας είτε εάν ένα μέλος της οικογένειάς μας ή ένας φίλος μας έχασε τη ζωή του ή τραυματίστηκε σε δυστύχημα. Οι οδικές μεταφορές αποτελούν το φιλικότερο και ταχύτερα αναπτυσσόμενο μέσο μεταφοράς ανθρώπων, προϊόντων και αγαθών, είναι ωστόσο συγχρόνως και το πλέον επικίνδυνο. Κάθε χρόνο τουλάχιστον 42 000 άνθρωποι χάνουν τη ζωή τους στους δρόμους της Ευρώπης. Αυτό σημαίνει περισσότερα από 800 άτομα την εβδομάδα και περισσότερα από 115 άτομα σε μία μόλις ημέρα. Τα αυτοκινητιστικά δυστυχήματα αποτελούν τη συνηθέστερη αιτία θανάτου για παιδιά και νέους - ναι, για όλα τα άτομα κάτω των 45 ετών - σήμερα στην ΕΕ. Εκατομμύρια άνθρωποι τραυματίζονται επίσης σοβαρά κάθε χρόνο, και πολλοί παραμένουν δια βίου ανάπηροι. Τα δυστυχήματα αυτά προξενούν φοβερό ανθρώπινο πόνο και σημαντικό κόστος στην κοινωνία.
<P>
Δεν θα ανεχόμαστε σε καμία περίπτωση αυτούς τους υψηλούς αριθμούς θανάτων στις αεροπορικές ή σιδηροδρομικές μεταφορές, στις οποίες λαμβάνουμε πολύ πιο σοβαρά υπόψη την έννοια της ασφάλειας. Προκειμένου να μειωθεί ο αριθμός των θυμάτων των αυτοκινητιστικών δυστυχημάτων θα πρέπει επομένως να αντιμετωπίσουμε με τον ίδιο τρόπο το ζήτημα της ασφάλειας στο οδικό δίκτυο, διότι και αυτό αποτελεί ένα περίπλοκο σύστημα στο οποίο υπάρχει αλληλεξάρτηση ανθρώπου και μηχανής, ένα σύστημα το οποίο θα πρέπει να λαμβάνει υπόψη τις πιθανότητες ανθρώπινου λάθους.
<P>
Ο μακροπρόθεσμος στόχος μας θα πρέπει να είναι να μην χάνει τη ζωή του ούτε να τραυματίζεται σοβαρά κανένας άνθρωπος. Προκειμένου να επιτύχουμε το στόχο αυτό θα πρέπει να ακολουθήσουμε μία συνολική προσέγγιση αποδίδοντας την τελική ευθύνη σε αυτούς που διαμορφώνουν το οδικό σύστημα και την περιβάλλουσα υποδομή. Οι εποχούμενοι φέρουν την ευθύνη συμμόρφωσης προς τους κανόνες και την ισχύουσα νομοθεσία.
<P>
Η ανακοίνωση της Επιτροπής περιλαμβάνει συγκεκριμένες προτεραιότητες μέτρων για την απομένουσα περίοδο του προγράμματος. Συμφωνώ με την Επιτροπή σχετικά με τη σημασία πολλών από αυτά τα μέτρα, όπως για παράδειγμα την υποστήριξη προς την EuroNCAP, τις εκστρατείες ενημέρωσης, τη νομοθεσία περί ρυθμιστών ταχύτητας σε ελαφρά φορτηγά οχήματα και κυρίως τη νομοθεσία περί ασφαλέστερων μετώπων στα οχήματα.
<P>
Στην έκθεσή μου επικεντρώθηκα στη συνέχεια στην επόμενη περίοδο του προγράμματος, η οποία οφείλει να καλύπτει μία μακρύτερη περίοδο - προτείνεται η περίοδος 2002-2010 - προκειμένου να είναι δυνατή μία πιο μακρόπνοη στρατηγική. Εφόσον όμως η Επιτροπή παίρνει στα σοβαρά το στόχο της για τη μείωση του αριθμού των θυμάτων, θα πρέπει στις εργασίες μας να δώσουμε πρώτα από όλα προτεραιότητα στο συνολικό ζήτημα της ασφάλειας στην οδική κυκλοφορία, γιατί εδώ απαιτούνται αυστηρά μέτρα.
<P>
Μία αξιόπιστη στρατηγική κατά των θανάτων στα αυτοκινητιστικά δυστυχήματα κατά την επόμενη δεκαετία θα πρέπει πρώτα από όλα να περιλαμβάνει συγκεκριμένους αριθμητικούς στόχους για τη μείωση του αριθμού των θανάτων. Η επιτροπή προτείνει τον στόχο που καθόρισε το Κοινοβούλιο πριν από 3 κιόλας χρόνια. Ωστόσο οι στόχοι σε επίπεδο ΕΕ δεν είναι επαρκώς συγκεκριμένοι για τα κράτη μέλη, εκεί δηλαδή ακριβώς όπου πραγματοποιείται ένα μεγάλο μέρος των σχετικών εργασιών. Για αυτό κάθε κράτος μέλος οφείλει να εκπονήσει το ίδιο το δικό του πρόγραμμα οδικής ασφάλειας, κάτι που δεν διαθέτουν όλα τα κράτη μέλη σήμερα, με συγκεκριμένες στρατηγικές για την επίτευξη των εθνικών στόχων. Μπορεί φυσικά να υπάρχουν διαφορές μεταξύ διαφόρων κρατών, ανάλογα με τις παραδόσεις και τις συνήθειές τους. Ωστόσο στη συνέχεια θα πρέπει η Επιτροπή να παρακολουθεί πώς εφαρμόζουν τα κράτη μέλη τις στρατηγικές τους και να συνεργασθεί στην ανταλλαγή εμπειριών και βέλτιστων πρακτικών.
<P>
Χρειαζόμαστε επίσης ευρωπαϊκή νομοθεσία σε ορισμένους σημαντικούς τομείς. Οι θάνατοι από οδήγηση μετά από κατανάλωση αλκοόλ ανέρχονται περίπου σε 9.000 κάθε χρόνο. Οι εξελίξεις δείχνουν εξάλλου ότι όλο και περισσότεροι νέοι οδηγούν μετά από κατανάλωση αλκοόλ. Υπολογίζεται ότι θα μπορούσαν να σωθούν περίπου 1.000 άνθρωποι με την υιοθέτηση οδηγίας η οποία να προβλέπει ανώτατο όριο 0,5Promille αλκοολαιμίας. Δυστυχώς η Ευρωπαϊκή Επιτροπή απέσυρε την παλαιά της πρόταση οδηγίας - αυτήν την οποία είχε υποστηρίξει το Κοινοβούλιο το 1997 και την οποία εξακολουθεί να υποστηρίζει η επιτροπή. Η Ευρωπαϊκή Επιτροπή ανέφερε ότι η οδήγηση μετά από κατανάλωση αλκοόλ αποτελεί ζήτημα επικουρικότητας. Πώς είναι όμως δυνατόν κάτι τέτοιο; Δεν είναι βέβαια δυνατό να είναι λιγότερο επικίνδυνη η οδήγηση μετά από κατανάλωση αλκοόλ στη Μεγάλη Βρετανία, την Ιταλία, την Ιρλανδία και το Λουξεμβούργο, όπου ισχύει το όριο του 0,8Promille, από ό,τι στην υπόλοιπη Ευρώπη. Πιστεύω ότι μπορούμε να χρησιμοποιούμε τέτοιους κανονισμούς στους τομείς ακριβώς όπου έχουν πραγματικά αποτέλεσμα, όπως ακριβώς συμβαίνει στο ζήτημα του αλκοόλ κατά την οδήγηση. Στο σημείο αυτό αναμένω να αναλάβει πρωτοβουλία το Συμβούλιο και η σουηδική Προεδρία.
<P>
Δεν καταλαβαίνω πώς μπορούμε να είμαστε αξιόπιστοι ως ευρωπαίοι πολιτικοί εφόσον διατεινόμαστε αφενός ότι η ασφάλεια στην κυκλοφορία είναι σημαντική και αφετέρου δεν είμαστε διατεθειμένοι να λάβουμε τις αναγκαίες αποφάσεις. Πληροφορήθηκα ότι η Επιτροπή υπέβαλε σήμερα πρόταση όπου συστήνεται το όριο του 0,5Promille, θα πρέπει ωστόσο να πω ότι θεωρώ περίεργο το γεγονός ότι η σύσταση αυτή υποβάλλεται σήμερα, ακριβώς την ημέρα που το Κοινοβούλιο προγραμμάτισε τη συζήτηση του ζητήματος και πριν το Κοινοβούλιο ψηφίσει σχετικά. Η Επιτροπή θα έπρεπε δηλαδή να είχε περιμένει τη συζήτηση στο Κοινοβούλιο.
<P>
Πέρα από το ζήτημα αυτό και τα ασφαλέστερα μέτωπα αυτοκινήτων, η έκθεση περιλαμβάνει και διάφορες άλλες σημαντικές προτάσεις περί μέτρων για την ασφάλεια στην κυκλοφορία. Αναφέρομαι για παράδειγμα σε ζητήματα όπως το χαμήλωμα των φώτων την ημέρα, την εκπαίδευση για χορήγηση άδειας οδηγήσεως και τα τηλεματικά συστήματα.
<P>
Τέλος: Ένα ζήτημα που θεωρώ εξαιρετικά σημαντικό, αν και δεν έγινε δυστυχώς δεκτό στην επιτροπή, είναι η ανάγκη βελτίωσης των συνθηκών εργασίας των επαγγελματιών οδηγών.
<P>
Κύριε Πρόεδρε, το Ευρωπαϊκό Κοινοβούλιο προωθούσε πάντοτε τα ζητήματα που αφορούσαν την αύξηση της ασφάλειας στην κυκλοφορία, και θα πρέπει να συνεχίσουμε τις προσπάθειές μας αυτές προς όφελος της ζωής και της υγείας πολλών πολιτών, κυρίως των νέων Ευρωπαίων.

<SPEAKER ID=250 LANGUAGE="FI" NAME="Vatanen">
Κύριε Πρόεδρε, 40.000 θύματα από τροχαία στους δρόμους της Ευρώπης είναι υπερβολικά μεγάλος αριθμός. Το Σώμα ευαισθητοποιείται και αντιδρά σε όλα τα φαινόμενα ανά τον κόσμο, όμως δεν δίνουμε την απαιτούμενη προσοχή στον δρεπανηφόρο που κάνει καλά τη δουλειά του στους δρόμους της Ευρώπης. Χωρίς να θέλω να υποτιμήσω καθόλου τη νόσο των τρελών αγελάδων, επιζητώ το αίσθημα του μέτρου. Στην κίνηση των δρόμων, εν συγκρίσει προς τη νόσο ΣΕΒ, πεθαίνουν χίλιες φορές περισσότεροι συνάνθρωποί μας. Στο θέμα αυτό θα ήταν δικαιολογημένος ο πανικός.
<P>
Ευχαριστώ την Επιτροπή για την εκτεταμένη ανάλυσή της. Η συνεργασία σε επίπεδο ΕΕ είναι κάτι περισσότερο από αναγκαία, διότι είναι δραματικές οι διαφορές στην οδική ασφάλεια μέσα στην Κοινότητά μας. Στην Πορτογαλία πεθαίνουν, κατ' αναλογία, τέσσερις φορές περισσότεροι άνθρωποι από ό,τι στη Μεγάλη Βρετανία. Ωστόσο, στην καθεμία χώρα υπάρχουν αρκετά περιθώρια βελτίωσης. Το περιβάλλον της οδικής κυκλοφορίας πρέπει να εξελιχθεί και να γίνει όσο το δυνατόν πιο ασφαλές, όμως ο οδηγός είναι πάντοτε υπεύθυνος για την ασφάλεια τη δική του και των συνεπιβατών. Το σταθμευμένο αυτοκίνητο είναι εντελώς ακίνδυνο, όμως με λάθος χρήση του είναι σαν όπλο. Οι κανόνες της οδικής κυκλοφορίας δεν είναι συνταγές μαγειρικής, τις οποίες μπορεί να εφαρμόσει ο καθένας σύμφωνα με την όρεξή του. Ο καιρός του ατομικισμού στους εθνικούς μας δρόμους έχει παρέλθει, χρειαζόμαστε στους δρόμους μας την ίδια κατηγορηματική τήρηση των κανόνων όπως και στην αεροπορία.
<P>
Προτείνω τρία σημαντικά μέτρα για τη μείωση του αριθμού των οδικών θανάτων. Καταρχάς, τη συμμόρφωση προς τα όρια ταχύτητας: οδηγώ συχνά στις κοντινές μου μεσογειακές χώρες και, πιστέψτε το αν θέλετε, σχεδόν εντός των ορίων ταχύτητας και διαρκώς με προσπερνούν. Διόλου περίεργο βέβαια, διότι σπανίως συναντώ έλεγχο ταχύτητας. Και, πραγματικά, οι στατιστικές ατυχημάτων στις περιοχές αυτές μαρτυρούν τη σκληρή αλήθεια. Η απειθαρχία πληρώνεται με ανθρώπινες ζωές και με τα δάκρυα αυτών που μένουν πίσω. Στην Ευρώπη, περίπου δύο στους τρεις οδηγούς υπερβαίνουν το όριο ταχύτητας στις κατοικημένες περιοχές, ενώ οι μισοί παραβιάζουν τα όρια ταχύτητας στους επαρχιακούς δρόμους. Εάν θα πρέπει να αποσυρθούν οι τρελές αγελάδες από τα βοσκοτόπια, θα πρέπει να εκλείψουν και από τους δρόμους οι τρελοί με την ταχύτητα οδηγοί. Αποτελεσματικό μέτρο, αν και όχι ιδιαίτερα δημοφιλές, είναι ο αυτόματος έλεγχος ταχύτητας και οι αισθητές κυρώσεις. Είναι γεγονός, όμως, ότι στην πατρίδα μου, τη Φινλανδία, τα πρόστιμα των 100.000 ευρώ που έχουν πληρώσει ορισμένοι είναι καθαρή αισχροκέρδεια.
<P>
Δεύτερον, in vino veritas, δηλαδή η αλήθεια βρίσκεται στο κρασί. Αλήθεια είναι επίσης ότι η κατανάλωση οινοπνεύματος ευθύνεται για συνολικά 9.000 περιπτώσεις θανατηφόρων ατυχημάτων. Θεωρώ σημαντικό να θεσπιστεί από όλα τα κράτη μέλη ο περιορισμός του ανώτατου ορίου αλκοολαιμίας σε 0,5mg/ml, το οποίο επίσης θα ελέγχεται. Σε περίπτωση που από τα κράτη μέλη λείπει το θάρρος να υλοποιήσουν αυτό το μέτρο, πρέπει να επιληφθούμε του θέματος με λήψη απόφασης σε ευρωπαϊκό επίπεδο. Κάποτε οι πολίτες πρέπει να προστατεύονται από τις ίδιες τις κυβερνήσεις τους. Σε κατ' επανάληψη και κατάφωρες περιπτώσεις οδήγησης υπό την επήρεια οινοπνεύματος θα πρέπει να επιβάλλεται μακράς διάρκειας απαγόρευση της οδήγησης και να κατάσχεται το αυτοκίνητο από το κράτος.
<P>
Το τρίτο σημείο αφορά τη φορολόγηση. Οι υψηλοί φόροι των αυτοκινήτων έχουν ως αποτέλεσμα ένα γηρασμένο και μη ασφαλές πλήθος αυτοκινήτων. Στο θέμα αυτό η πατρίδα μου αποτελεί λυπηρό παράδειγμα. Η Φινλανδία είναι η Κούβα της Ευρώπης ως προς την ηλικία των αυτοκινήτων της. Τα αυτοκίνητα που πληρούν αυστηρές προδιαγραφές ασφαλείας θα πρέπει επίσης να απολαμβάνουν μειωμένου φόρου. Και, κατά κανόνα, η φορολόγηση θα πρέπει να εφαρμόζεται στη χρήση του αυτοκινήτου και όχι στην αγορά του. Κύριοι συνάδελφοι, σας εύχομαι ένα ασφαλές ταξίδι. Και θυμηθείτε να δέσετε τη ζώνη ασφαλείας και στο πίσω κάθισμα!

<SPEAKER ID=251 LANGUAGE="EN" NAME="Watts">
Κύριε Πρόεδρε, πρώτα απ' όλα ευχαριστώ την εισηγήτρια για τη εξαίρετη δουλειά που έκανε για λογαριασμό όλων μας και επίσης ευχαριστώ τον κ. Vatanen για τη συμβολή του, εξ ονόματος της Ομάδας του ΕΛΚ. Υποστηρίζω πλήρως πολλά από τα σημεία που έθιξε, ιδιαίτερα σε σχέση με τα όρια της αλκοολαιμίας. Στην ουσία, μόνο δύο σημεία θέλω να θίξω απόψε. Έχουν να κάνουν με τα ασφαλέστερα εμπρόσθια τμήματα αυτοκινήτων και το πολύ σημαντικό ζήτημα της αλκοολαιμίας.
<P>
Σχετικά με τα ασφαλέστερα εμπρόσθια τμήματα αυτοκινήτων, νομίζω ότι αξίζει να επισημάνουμε με πόση σαφήνεια η εισηγήτρια απέδειξε την ανάγκη να προταθεί μία οδηγία από την Επίτροπο. Στην ουσία, η Επίτροπος υποσχέθηκε σε τούτο εδώ το Σώμα τον Ιανουάριο του περασμένου έτους, πριν από ένα χρόνο, ότι θα είχαμε μία οδηγία σχετικά με ασφαλέστερα εμπρόσθια τμήματα αυτοκινήτων. Ένας χρόνος πέρασε και δεν υπάρχει οδηγία. Το μόνο που υπάρχει είναι μία ακρόαση το Φεβρουάριο. Λόγια και πάλι λόγια. Καμία δράση. Στο μεταξύ, δύο χιλιάδες άνθρωποι έχασαν τη ζωή τους τον περασμένο χρόνο άδικα, χωρίς λόγο, επειδή η Επιτροπή προτιμάει τα λόγια από τη δράση. Ελπίζω ότι απόψε και αύριο η Επιτροπή θα ακούσει την ψήφο αυτού του Σώματος και θα αποφασίσει να εκπληρώσει την υπόσχεσή της για μία οδηγία σχετικά με ασφαλέστερα εμπρόσθια τμήματα αυτοκινήτων. Όχι άλλα λόγια, παρακαλώ. Ας δούμε λίγη δράση.
<P>
Το ίδιο ισχύει και για την αλκοολαιμία. Χρόνος μπαίνει, χρόνος βγαίνει, συζητούμε για αυτό το θέμα. Όλοι γνωρίζουμε ότι δέκα χιλιάδες άνθρωποι το χρόνο σκοτώνονται στην Ευρώπη σε ατυχήματα που σχετίζονται με το ποτό. Πρέπει να λύσουμε αυτό το συγκεκριμένο πρόβλημα. Αλλά μου φαίνεται φοβερή ειρωνεία, και είμαι σίγουρος ότι η επιλογή της χρονικής στιγμής δεν είναι σύμπτωση, ότι την ίδια ημέρα που συζητούμε για την αλκοολαιμία, την οδήγηση σε κατάσταση μέθης, την οδική ασφάλεια, μία ημέρα πριν ψηφίσει το Κοινοβούλιο για την οδήγηση σε κατάσταση μέθης, η Επίτροπος ήδη αποφάσισε. Εξέδωσε μία σύσταση για την οδήγηση σε κατάσταση μέθης. Δεν θα ήταν ωραία εάν η Επίτροπος είχε ακούσει τουλάχιστον τη συζήτηση, εάν είχε μάθει το αποτέλεσμα της ψηφοφορίας αύριο πριν αποφασίσει να προκαταλάβει τις κοινοβουλευτικές διαδικασίες και να εκδώσει τη σύσταση; Ξέρουμε, αλίμονο, ότι η σύσταση δεν αξίζει ούτε το χαρτί επάνω στο οποίο είναι γραμμένη. Τα κράτη μέλη χρειάζονται και στηρίζουν μία σαφή καθοδήγηση. Πιστεύουμε ότι ήρθε η ώρα η Επίτροπος να επιδείξει σκληρή στάση απέναντι στους μεθυσμένους οδηγούς και την οδήγηση σε κατάσταση μέθης και να παρουσιάσει μία οδηγία για τον περιορισμό του ορίου στα 50 mg.
<P>
Στο Ηνωμένο Βασίλειο, το οποίο έχει καλή παράδοση, είδαμε δυστυχώς κατά την περίοδο των Χριστουγέννων μία αύξηση του αριθμού των ανθρώπων που πίνουν και οδηγούν. Στη δική μου περιοχή, το 17% των οδηγών που ελέγχθηκαν βρέθηκαν επάνω από το νόμιμο όριο του ΗΒ που είναι 80 mg. Είναι απολύτως σαφές ότι απαιτείται δράση. Μάλιστα, η βρετανική κυβέρνηση επιζητεί μία λύση σε ευρωπαϊκό επίπεδο, σε ευρωπαϊκό πλαίσιο. Γι' αυτό, ζητώ πολύ απλά από την Επίτροπο να ακούσει τη συζήτηση απόψε και να προσέξει την ψηφοφορία αύριο.

<SPEAKER ID=252 LANGUAGE="NL" NAME="Sanders-ten Holte">
Κύριε Πρόεδρε, κυρία Επίτροπε, καταρχάς θα ήθελα να ευχαριστήσω την εισηγήτρια για την έξοχη έκθεση που κατάρτισε για ένα θέμα το οποίο απασχολεί καθημερινά όλους τους πολίτες της Ευρώπης που δεν είναι άλλο από την ασφάλεια αυτών και των παιδιών μας στο δρόμο. Θα ήθελα να υπεισέλθω σε τρία σημεία.
<P>
Καταρχάς θα ήθελα να προτείνω τη θέσπιση ευρωπαϊκής νομοθεσίας για την καθιέρωση τεστ πεζών και για τα τέσσερα συναφή τεστ σύγκρουσης. Μετά από 22 χρόνια επιχορηγούμενων ερευνών στην Ευρώπη είναι απόλυτα σαφές ότι οι δοκιμές αυτές είναι χρήσιμες και μπορούν να οδηγήσουν στη διάσωση εκατοντάδων ζωών κάθε χρόνο. Αυτό έχει εξαιρετική σημασία οπωσδήποτε για μια πυκνοκατοικημένη χώρα όπως η Ολλανδία, αλλά και αλλού, για πολλούς πεζούς και ποδηλάτες.
<P>
Είναι βεβαίως συμπαθητική η ενέργεια του Επιτρόπου Liikanen να δώσει περισσότερο χρόνο στην αυτοκινητοβιομηχανία για να επιτύχει συμφωνία στους κόλπους της, η προσέγγιση από τη βάση προς τα πάνω, και μάλιστα έως τον Ιούνιο του 2001. Ωστόσο, για μένα το διάστημα αυτό είναι πολύ μεγάλο. Διοίκηση σημαίνει επιλογή. Είναι πλέον καιρός να γίνει αυτό.
<P>
Ένα δεύτερο σημείο που θέλω να θίξω είναι το όριο αλκοολαιμίας. Ορισμένα μέλη της πολιτικής μου ομάδας θα υποστηρίξουν την πρόταση της εισηγήτριας για τη θέσπιση ευρωπαϊκού κανονισμού με τον οποίο θα ορίζεται ως ανώτατο όριο το 0,5 τοις χιλίοις. Δεν θέλουμε να επεκτείνουμε το όριο αυτό, πιστεύουμε όμως ότι η εναρμόνισή του θα αυξήσει τη νομική εξασφάλιση των πολιτών σε μια Ευρωπαϊκή Ένωση στην οποία πολλοί διασχίζουν καθημερινά τα εσωτερικά σύνορα όπου θέλουμε να προαγάγουμε την κινητικότητα των εργαζομένων. Παρεμπιπτόντως, δεν είμαι υπέρ της καθιέρωσης χαμηλότερων ορίων για ορισμένες κατηγορίες νέων οδηγών. Το μήνυμα πρέπει να είναι σαφές. Ένα πρότυπο είτε είναι είτε δεν είναι ασφαλές. Κατά τη γνώμη μου, το όριο του 0,5 τοις χιλίοις είναι ένα κοινωνικά υπεύθυνο, μετρήσιμο και εφαρμόσιμο όριο.
<P>
Στη συνέχεια, κυρία Επίτροπε, θα ήθελα να πω ότι θεωρώ εξαιρετικά άκομψο έναντι του Κοινοβουλίου το γεγονός ότι, πριν από τη συζήτηση που θα πραγματοποιηθεί απόψε το βράδυ όπου θα προταθεί η έκδοση κανονισμού για το όριο της αλκοολαιμίας, η Επίτροπος αποφάσισε προφανώς ήδη ότι αρκεί να γίνει μία σύσταση στα κράτη μέλη. Η πράξη αυτή προωθεί τον εθελοντισμό και δεν πρόκειται να προσφέρει περισσότερη σαφήνεια στους πολίτες.
<P>
Το τελευταίο σημείο στο οποίο θέλω να αναφερθώ είναι ο μακροπρόθεσμος στόχος. Εδώ έχω κάποια προβλήματα. Ο στόχος που θέτουμε πρέπει να είναι ρεαλιστικός, εφικτός, για να επιδρά προωθητικά. Βεβαίως και μπορούμε να περιορίσουμε τον αριθμό των θυμάτων, όχι όμως και να τον μηδενίσουμε. Αυτό παραμένει ευσεβής πόθος.

<SPEAKER ID=253 LANGUAGE="ES" NAME="Bautista Ojeda">
Κύριε Πρόεδρε, κυρία Επίτροπε, καταρχάς θα ήθελα να ευχαριστήσω την κ. Hedkvist Petersen για το θαυμάσιο έργο που επιτέλεσε. Τα ατυχήματα και ο υπερβολικά υψηλός αριθμός θυμάτων στους ευρωπαϊκούς αυτοκινητόδρομους έχουν πολλαπλή προέλευση. Είναι πολλές και διάφορες οι αιτίες και η έκθεση κατάφερε να συγκεντρώσει και να συνοψίσει τις πιο σημαντικές. Ομοίως, η ανακοίνωση της Επιτροπής σχετικά με τις προτεραιότητες της οδικής ασφάλειας στην Ευρωπαϊκή Ένωση συνοψίζει σε έξι σημεία τις πτυχές στις οποίες πρέπει να επιμείνουμε περισσότερο για να επιτύχουμε καλύτερα αποτελέσματα.
<P>
Θα επικεντρωθώ στις πτυχές που αφορούν τη διαχείριση των "επικίνδυνων σημείων" των αυτοκινητόδρομων και τη μείωση των αρνητικών συνεπειών τους στις οδικές υποδομές. Ιδιαίτερα υψηλό ποσοστό των θυμάτων των ατυχημάτων είναι οι χρήστες δίτροχων οχημάτων, μοτοσικλετών και ποδηλάτων, οι οποίοι επίσης δικαιούνται να χρησιμοποιούν τους αυτοκινητόδρομους. Και οι οποίοι λόγω κουλτούρας ή κλιματικών συνθηκών, είναι εξαιρετικά πολυάριθμοι σε ορισμένα κράτη μέλη. Έγκυρες μελέτες καταλήγουν στο συμπέρασμα ότι η πλειοψηφία των σοβαρών ατυχημάτων, με νεκρούς και καταστροφικές συνέπειες, οφείλονται σε συγκρούσεις με τις μπάρες, δηλαδή τα προστατευτικά στηθαία ή τις κάθετες σηματοδοτήσεις, μέτρα προστασίας που έχουν σχεδιαστεί και δημιουργηθεί για τα οχήματα με τέσσερις τροχούς.
<P>
Μεγάλο ποσοστό αυτών των ατυχημάτων προκαλούνται σε αυτά τα "επικίνδυνα σημεία" , τα οποία επισημαίνονται και προσδιορίζονται σήμερα από ορισμένα κράτη μέλη. Η τροπολογία μου στη νομοθετική πρόταση σχετικά με τον σχεδιασμό και την τοποθέτηση ελαστικών προστατευτικών στα "επικίνδυνα σημεία" δεν είναι, συνεπώς, περιττή. Δεν θα πρέπει να αρκεστούμε σε μία ελαφρά σύσταση προς τα κράτη ή να το αφήσουμε απλά στο πεδίο της επικουρικότητας που θα δυσχεράνει πολύ την εφαρμογής του.
<P>
Ας είμαστε θαρραλέοι τώρα. Ας νομοθετήσουμε, ας αναζητήσουμε μεγαλύτερο βαθμό εναρμόνισης, ας προωθήσουμε μέτρα για τη λογική και ασφαλή χρήση της κυκλοφορίας πεζών και ποδηλατών και ας αναζητήσουμε τρόπους για να μειώσουμε την πυκνή κυκλοφορία, τουλάχιστον στις αστικές περιοχές. Ας εναρμονίσουμε τα όρια ταχύτητας μέσω ενός φιλόδοξου νομοθετικού πλαισίου, όπως ακριβώς συνέστησε η Επιτροπή το 1986, ξεφεύγοντας από την αδράνεια των κρατών μελών. Ας μεριμνήσουμε για τις περιβαλλοντικές συνέπειες της κυκλοφορίας όπως ο θόρυβος και η ρύπανση του περιβάλλοντος. Επιμένω εξίσου στην σημασία να νομοθετηθούν τα μέγιστα επιτρεπόμενα επίπεδα αλκοολαιμίας.
<P>
Εν κατακλείδι, θέλω τα ευχαριστήσω την κ. Επίτροπο για την εξαιρετική της ανταπόκριση στις προτάσεις μας.

<SPEAKER ID=254 LANGUAGE="DE" NAME="Markov">
Κύριε Πρόεδρε, κυρία Επίτροπε αξιότιμοι συνάδελφοι, ο τρομερός αριθμός των 42 000 νεκρών που θρηνούμε κάθε χρόνο στους δρόμους της Ευρωπαϊκής Ένωσης, καθώς και οι περίπου 1,7 εκατομμύρια τραυματίες, μας υπενθυμίζουν διαρκώς, ότι το ζήτημα της οδικής ασφάλειας πρέπει να θεωρηθεί πρόβλημα υψίστης σημασίας και προτεραιότητας. Οι αριθμοί αυτοί δεν κρύβουν μόνο απέραντο πόνο, αλλά υποδηλώνουν και τεράστιες απώλειες ή/και κόστος για την εθνική οικονομία. Σύμφωνα με τις εκτιμήσεις, το κόστος ανέρχεται σε 100 δις ευρώ, το οποίο αντιστοιχεί περίπου στο 2% του Ακαθάριστου Εγχώριου Προϊόντος όλων των κρατών μελών της ΕΕ. Είναι μάλιστα μεγαλύτερο από το ποσοστό που δαπανάται από όλα τα κράτη μέλη της Ευρωπαϊκής Ένωσης για τον πολιτισμό.
<P>
Θα ήθελα να ευχαριστήσω θερμά την εισηγήτρια, και να χαιρετίσω ιδιαίτερα το γεγονός ότι επικεντρώθηκε σε τρεις βασικούς τομείς: πρόληψη ατυχημάτων, πρόληψη τραυματισμών και στρατηγική περίθαλψης και αποκατάστασης. Από αυτά καθίσταται, κατά την άποψή μου, σαφές, ότι δεν είναι δυνατόν να επιτευχθεί ο απαιτούμενος βαθμός οδικής ασφάλειας με επιλεγμένα μεμονωμένα μέτρα, αλλά ότι αυτό θα καταστεί εφικτό μόνο μέσω μιας πλήρους δέσμης μέτρων, όπως η κυκλοφοριακή αγωγή, τα όρια ταχύτητας, το ανώτατο όριο αλκοολαιμίας, η βελτίωση του οδικού δικτύου, τα συστήματα οδικής κυκλοφορίας, οι υψηλότερες προδιαγραφές ασφάλειας των οχημάτων, οι εντατικότεροι έλεγχοι για την τήρηση του κώδικα οδικής κυκλοφορίας και ο διαρκής έλεγχος των οχημάτων που είναι σε κυκλοφορία.
<P>
Για το λόγο αυτό, λυπούμε ιδιαίτερα για το ότι δεν έγινε αποδεκτή η τροπολογία σχετικά με την εναρμόνιση του καθεστώτος επανέκδοσης άδειας κυκλοφορίας για οχήματα που έχουν εμπλακεί σε ατύχημα εντός Ευρωπαϊκής Ένωσης, μολονότι ανεξάρτητες γνωμοδοτήσεις αποδεικνύουν σαφέστατα ουσιαστική συνάρτηση μεταξύ οχημάτων που ενεπλάκησαν κάποτε σε ατύχημα και νέας εμπλοκής τους σε ατυχήματα με αυξημένη πιθανότητα θανάτου.
<P>
Θα ήθελα επίσης να αναφερθώ εν συντομία στον προλαλήσαντα. Γνωρίζετε ότι κατέθεσα τροπολογία, στην οποία θίγεται κυρίως το πρόβλημα των μοτοσικλετιστών και των προστατευτικών κιγκλιδωμάτων. Θα χαιρόμουν ιδιαίτερα, εάν θα μπορούσατε εσείς και η κοινοβουλευτική σας ομάδα να την υπερψηφίσετε αύριο, επειδή ο ίδιος είμαι μοτοσικλετιστής και ως εκ τούτου γνωρίζω, όπως είναι φυσικό, το πρόβλημα πολύ καλά.

<SPEAKER ID=255 LANGUAGE="DE" NAME="Jarzembowski">
Κύριε Πρόεδρε, δεν μπορώ παρά να υποστηρίξω την πρόθεση της Επιτροπής να μην υποβάλει κοινοτική ρύθμιση κανονισμού για το ποσοστό αλκοολαιμίας. Πρόκειται για μια υποκριτική συζήτηση που διεξάγουν οι συνάδελφοί μου, μια άκρως υποκριτική συζήτηση! Οι Σοσιαλιστές και εμείς αποφασίσαμε από κοινού, προ ενός έτους, κατά την εκ νέου αποδοχή των προτάσεων της τελευταίας περιόδου, ότι δεν επιθυμούμε οποιαδήποτε κοινοτική νομοθεσία. Η θέση μας είναι: Ζητούμε τη διενέργεια ελέγχων! Αυτό είναι το κρίσιμο ζήτημα, όχι τι αναφέρει ο νόμος! Το καθοριστικό είναι, εάν διενεργούνται επιτόπιοι έλεγχοι. Στον άγγλο συνάδελφό μου λοιπόν μπορώ να απαντήσω μόνο τούτο: Εάν η αγγλική αστυνομία διενεργούσε ελέγχους κατά τη διάρκεια των Χριστουγέννων, τότε θα αποσύρατε τον κόσμο από το δρόμο και θα αποφεύγονταν τα ατυχήματα.
<P>
Για το λόγο αυτό, μπορώ μόνο να επαναλάβω, ότι το καθοριστικό είναι ο έλεγχος αλκοολαιμίας και όχι ο κοινοτικός κανονισμός. Κατά συνέπεια, απορρίπτουμε επίσης το πρώτο σκέλος της τροπολογίας 4. Εάν παρ' όλα αυτά γίνει αποδεκτή, η κοινοβουλευτική μου ομάδα σκοπεύει να καταψηφίσει ολόκληρη την έκθεση της κ. Petersen, επειδή είναι υποκριτικό, να απαιτείται κοινοτική νομοθεσία, η οποία δεν είναι καν απαραίτητη. Συζητήστε με τις χώρες σας. Οι περισσότερες από αυτές τάσσονται, όπως και η πλειονότητα σε αυτό το Σώμα, υπέρ των 0,5 mg/ml. Το ποσοστό αυτό επαρκεί πλήρως, όπως δικαίως υποστηρίζει η Επιτροπή. Το συνιστούμε σε όλες τις χώρες. Όσες δεν θα το υιοθετήσουν, αγαπητέ κύριε συνάδελφε, με εκείνες θα έπρεπε να συζητήσετε!
<P>
Συνεπώς, το ζήτημα δεν είναι η υποκριτική συζήτηση, ή τι αναφέρει ο νόμος, αλλά να διενεργεί η αστυνομία επιτόπιους ελέγχους και να συλλαμβάνει όποιον οδηγεί μεθυσμένος. Μόνο τότε θα επιτύχουμε τη μεγαλύτερη δυνατή ασφάλεια στην οδική κυκλοφορία.
<P>
Κατά δεύτερον, δεν αποδεχόμαστε ούτε την τροπολογία 6, με την οποία οι Πράσινοι επιχειρούν εκ νέου να ξεκινήσουν μια άλλη υποκριτική συζήτηση, δηλαδή για ένα γενικό όριο ταχύτητας στα 120 χλμ./ώρα. Στους περισσότερους ευρωπαϊκούς δρόμους ισχύουν ήδη όρια ταχύτητας. Στη χώρα μου ισχύουν όρια ταχύτητας στο 95% του συνολικού οδικού δικτύου. Πού συμβαίνουν λοιπόν τα ατυχήματα; Στο 95% του οδικού δικτύου, επειδή και σε αυτό δεν ελέγχεται επαρκώς η ταχύτητα. Επομένως, λιγότεροι νόμοι και περισσότεροι έλεγχοι, μόνο έτσι θα επιτύχουμε μεγαλύτερη οδική ασφάλεια!

<SPEAKER ID=256 NAME="Μαστοράκης">
Κύριε Πρόεδρε, κυρία Επίτροπε, αγαπητοί συνάδελφοι, είναι γνωστό ότι, εάν οι θάνατοι από ραδιενεργά όπλα οφείλονται στην ανθρώπινη αναισθησία, οι θάνατοι από τροχαία δυστυχήματα οφείλονται κυρίως στην ανθρώπινη ανοησία. Η οργανωμένη πολιτεία όμως οφείλει όχι μόνο να μην είναι ανόητη σε πράξεις ή παραλείψεις της, αλλά και να προστατεύει τους πολίτες της ακόμα και από τα αποτελέσματα της δικής τους ανοησίας.
<P>
Στην κατεύθυνση αυτής της προσπάθειας, η πολύ καλή δουλειά της συναδέλφου κ. Hedkvist Petersen σχετικά με την ανακοίνωση της Επιτροπής για τις προτεραιότητες στην οδική ασφάλεια προσδιορίζει την ακολουθητέα πορεία. Σε τρεις λοιπόν άξονες θα πρέπει να κινηθούν οι δράσεις μας: πρώτον, νομοθετικές κανονιστικές παρεμβάσεις, δεύτερον προώθηση νέων τεχνολογιών στο όχημα και στην οδική υποδομή, τρίτον διοικητικά μέτρα και εκστρατεία ενημέρωσης.
<P>
Βέβαια, χρειάζεται ιδιαίτερη προσοχή ώστε να γίνονται ευρύτερα αποδεκτά τα όποια μέτρα, για να είναι και αποτελεσματικότερα, ενώ πρέπει να λαμβάνονται υπόψη οι εμπειρίες των κρατών μελών σε τέτοια θέματα ώστε να βρίσκεται πάντα η χρυσή τομή χωρίς υπερβολές. Θα μπορούσε, ας πούμε, να γίνει από όλους αποδεκτή μια δραστική μείωση του ποσοστού αλκοόλ για ειδικές κατηγορίες οδηγών, π.χ. αυτών που μεταφέρουν επικίνδυνα φορτία. Ακόμα, η μοντέρνα τεχνολογία μπορεί και πρέπει να χρησιμοποιηθεί στην πρακτική επιβολή των αποφασιζόμενων μέτρων, αλλά και στον έλεγχο εφαρμογής των ισχυουσών διατάξεων. Και βέβαια θα πρέπει να ενεργοποιήσουμε και να εμπλέξουμε περισσότερο τις τοπικές κοινωνίες και τα περιφερειακά όργανα στα θέματα οδικής ασφάλειας, πλησιάζοντας τον πολίτη, ενώ είναι βέβαιο πως η εκστρατεία ενημέρωσης θα πρέπει να συνεχιστεί με πιο έξυπνες, θα έλεγα, μεθόδους προσέγγισης του κοινού, ιδίως των νέων.
<P>
Δεν θα ήταν επίσης άστοχο να εξεταστεί η δυνατότητα πριμοδότησης των ασφαλέστερων αυτοκινήτων μέσω των τελών κυκλοφορίας, αλλά και απαίτησης ελάχιστων προδιαγραφών ασφαλείας, κατά κατηγορία δρόμου, προκειμένου η μελέτη και η κατασκευή του να εντάσσεται σε προγράμματα που επιδοτεί η Ευρωπαϊκή Ένωση. Τέλος, παρακαλούμε την Επιτροπή να μην "τρέχει" τόσο γρήγορα σε περιπτώσεις όπως η σημερινή. Αυτό επιβάλλει η οδική ασφάλεια.

<SPEAKER ID=257 LANGUAGE="IT" NAME="Costa, Paolo">
Κύριε Πρόεδρε, το δράμα των τροχαίων δυστυχημάτων είναι τέτοιου μεγέθους και τόσο υποτιμημένο ώστε δικαιολογείται οποιαδήποτε πρωτοβουλία υιοθετηθεί το συντομότερο δυνατό σε οποιοδήποτε επίπεδο διακυβέρνησης και προς οποιαδήποτε κατεύθυνση, είτε αυτή αφορά την ανθρώπινη συμπεριφορά είτε τις υποδομές είτε τα μεταφορικά μέσα. Το μόνο κριτήριο επιλογής που θα πρέπει να έχουμε - αλλά μου φαίνεται δύσκολο να το έχουμε, δεδομένης της συζήτησης που είχαμε μέχρι τώρα - είναι να προσδιορίσουμε τις παρεμβάσεις που μπορούν να παράσχουν τη μέγιστη απόδοση, ακριβώς επειδή είναι εύκολο να εφαρμοστούν.
<P>
Πιστεύω ότι οι τομείς της ανθρώπινης συμπεριφοράς και των υποδομών είναι εκείνοι όπου μπορούμε να αναμένουμε πιο γρήγορα αποτελέσματα: η καθιέρωση της υποχρεωτικής χρήσης του κράνους και των ζωνών ασφαλείας έδωσε, παραδείγματος χάρη στη χώρα μου, εξαιρετικά αποτελέσματα. Το υποχρεωτικό κράνος, που καθιερώθηκε πέρυσι, μείωσε κατά 45% τη θνησιμότητα των μοτοσικλετιστών, χωρίς διάκριση ηλικίας. Καταλαβαίνω ότι αυτά τα μέτρα - ζώνες, κράνος - παρουσιάζουν μετά το πρόβλημα του enforcement, της εφαρμογής τους, διότι, αν δεν εφαρμοσθούν, παραμένουν νεκρό γράμμα, μέτρα μόνο στο χαρτί. Δεν πιστεύω όμως ότι για αυτόν το λόγο πρέπει να παραβλέψουμε τη σχέση μεταξύ οινοπνεύματος και δρόμου, λόγω της οποίας δεν θα ήμουν αντίθετος σε ένα πιο γενικευμένο όριο, παρότι η χώρα μου ίσως να υπέφερε λίγο από αυτό.

<SPEAKER ID=258 LANGUAGE="FR" NAME="Cauquil">
Κύριε Πρόεδρε, θα υπερψηφίσουμε την έκθεση για τις προτεραιότητες στην οδική ασφάλεια στη Ευρωπαϊκή Ένωση, διότι περιλαμβάνει μια σειρά συγκεκριμένα μέτρα που μπορούν να περιορίσουν, έστω και λίγο, τα θανατηφόρα τροχαία ατυχήματα. Είναι πραγματικά εξωφρενικό να αποτελούν τα εν λόγω ατυχήματα την πρώτη αιτία θανάτου παιδιών και ενηλίκων κάτω των 45 ετών. Τα περισσότερα μέτρα όμως, αν και θετικά, απευθύνονται αποκλειστικά στους οδηγούς, απαλλάσσοντας έτσι τις εταιρείες παραγωγής αυτοκινήτων, το κράτος και την κοινωνική οργάνωση γενικότερα από τις ευθύνες τους.
<P>
Τι αξία έχουν οι προτροπές, δεσμευτικές ή μη, προς τους οδηγούς να περιορίσουν την ταχύτητά τους, όταν οι κατασκευαστές αυτοκινήτων όχι μόνον παράγουν αυτοκίνητα που υπερβαίνουν κατά πολύ τα επιτρεπόμενα όρια ταχύτητας, αλλά επιπλέον προβάλλουν το συγκεκριμένο στοιχείο ως πλεονέκτημα για την αγορά τους; Τι αξία έχουν οι εκκλήσεις για προσοχή και περιορισμό του χρόνου οδήγησης, όταν η επιδίωξη της αποδοτικότητας από πλευράς εργοδοσίας των οδικών μεταφορών και οι μεγάλες εμπορικές εταιρείες αναγκάζουν τους οδηγούς φορτηγών να οδηγούν έως ότου καταρρεύσουν από την κούραση; Τι νόημα έχει να θλιβόμαστε που, επί του συνόλου των μεταφορών, το 95% των ατυχημάτων οφείλεται στην οδική κυκλοφορία, οπότε δεν υπάρχει, φυσικά, μέτρο σύγκρισης με τους σιδηροδρόμους ή τα αεροπλάνα, αν η πολιτική όλων των κυβερνήσεων συνίσταται στην ανοικτή ή εκ των πραγμάτων ενθάρρυνση των οδικών μεταφορών σε σχέση με οποιαδήποτε άλλη μορφή μεταφορών, ατόμων και εμπορευμάτων. Ακόμα και στις πιο πλούσιες χώρες της Ευρώπης, οι μαζικές μεταφορές υπολειτουργούν και για πολλούς ανθρώπους η μετακίνηση με το αυτοκίνητο δεν αποτελεί επιλογή αλλά ανάγκη, λόγω της έλλειψης των κατάλληλων μέσων μαζικής μεταφοράς.
<P>
Το κυνήγι της αποδοτικότητας, η επιδίωξη του μηδενισμού των αποθεμάτων, εξαιτίας των οποίων οι μεγάλες εταιρείες θεωρούν τις οδικές μεταφορές μέρος της παραγωγικής τους αλυσίδας, όλα αυτά μετατρέπουν ορισμένους αυτοκινητόδρομους σε μια ατελείωτη, συνεχή σχεδόν γραμμή φορτηγών. Ακόμα και στο ειδικό ζήτημα των κυλιόμενων οδών, τα όσα γίνονται έρχονται σε αντίθεση με τις επίσημες δηλώσεις. Και ακόμα γενικότερα, μια ορθολογική οργάνωση των μεταφορών θα απαιτούσε ορθολογική οργάνωση της ίδιας της παραγωγής, μια οργάνωση δηλαδή που δεν θα επιζητεί το κέρδος πάση θυσία. Αυτό όμως καμία σχέση δεν έχει με τα γελοία μέτρα που προτείνει τόσο η Επιτροπή, όσο και η συγκεκριμένη έκθεση.
<P>
(Χειροκροτήματα)

<SPEAKER ID=259 NAME="Χατζηδάκης">
Κύριε Πρόεδρε, κυρία Αντιπρόεδρε της Επιτροπής, κοίταζα τα στατιστικά στοιχεία προετοιμάζοντας αυτή τη σύντομη ομιλία και πραγματικά συγκλονίστηκα διαπιστώνοντας ότι από το πρωί που συνεδριάζουμε έχουν σκοτωθεί στους δρόμους της Ευρωπαϊκής Ένωσης, στατιστικά τουλάχιστον, πάνω από 55 άνθρωποι. Η Ευρωπαϊκή Ένωση χάνει κάθε ώρα 4 ανθρώπους. Τα οδικά ατυχήματα είναι η συνηθέστερη αιτία θανάτου παιδιών και νέων. Κάθε χρόνο χάνουμε ούτε λίγο ούτε πολύ ένα πανεπιστήμιο ή ένα μεγάλο σχολείο από νέους ανθρώπους γιατί 15.000 νέοι πεθαίνουν κάθε χρόνο στους δρόμους μας. Προσθέσθε σα αυτά ότι εγώ προσωπικά έχω το θλιβερό προνόμιο να προέρχομαι από το κράτος μέλος με το δεύτερο υψηλότερο αριθμό θανατηφόρων ατυχημάτων στην Ευρώπη. Ακόμη, η Ελλάδα είναι η μόνη χώρα στην Ευρώπη στην οποία δυστυχώς δεν έχει παρατηρηθεί καμία πτωτική τάση την τελευταία δεκαετία. Οικογένειες ολόκληρες θυσιάζονται στον βωμό της ασφάλτου.
<P>
Κύριε Πρόεδρε, η οδική ασφάλεια μπορεί και πρέπει να αποτελέσει προτεραιότητα και για την Ευρώπη στο σύνολό της, αλλά και για κάθε χώρα ξεχωριστά. Για αυτό και θα συμφωνήσω με την πρόταση της συναδέλφου κ. Hedkvist Petersen, την οποία θα μου επιτρέψετε και να συγχαρώ για την έκθεσή της, ότι πρέπει να καταλήξουμε σε ένα στρατηγικό σχεδιασμό για την οδική ασφάλεια και να καθορίσουμε μια σειρά από αυστηρούς, αλλά και ρεαλιστικούς αριθμητικούς στόχους. Έτσι θα ενισχυθεί η προσοχή των πολιτικών και θα παρασχεθεί ένας αποτελεσματικός πόλος εστίασης. Η δικιά μας ευθύνη, κυρίες και κύριοι συνάδελφοι, εδώ και στις Βρυξέλλες, είναι τεράστια. Είναι, νομίζω, αρνητικό ότι δεν έχει κατατεθεί, για παράδειγμα, νομοθετική πρόταση για την υποχρεωτική υιοθέτηση των τεσσάρων κατηγοριών δοκιμής με στόχο ασφαλέστερα για τους πεζούς πρόσθια τμήματα οχημάτων, ένα πρόγραμμα έρευνας που σημειωτέον χρηματοδοτεί η Ευρωπαϊκή Ένωση επί 22 ολόκληρα χρόνια.
<P>
Επιπλέον, η περαιτέρω στήριξη του ευρωπαϊκού προγράμματος αξιολόγησης νέων οδηγών, η υποστήριξη των εκστρατειών υπέρ της χρήσης των ζωνών ασφαλείας, η ανάπτυξη συστημάτων τηλεματικής, ο υποχρεωτικός εξοπλισμός μοτοσυκλετών και αυτοκινήτων με φώτα πορείας και άλλες προτάσεις της έκθεσης μπορούν, με σχετικά μικρό κόστος, να προσκομίσουν μεγάλα οφέλη για την οδική ασφάλεια και την δημόσια υγεία.

<SPEAKER ID=260 LANGUAGE="IT" NAME="Fava">
Κυρία De Palacio, πιστεύω ότι δεν θα σας έχει διαφύγει ένα απόσπασμα της ανακοίνωσής σας που φωτογραφίζει μια ανησυχητική διαφορά μεταξύ των κρατών μελών όσον αφορά την ποιότητα των δρόμων, αλλά και την ασφάλειά τους και τον αριθμό των θυμάτων. Το λυπηρό είναι ότι αυτή η διαφορά αντανακλά με συμμετρικό τρόπο την ανισότητα που υπάρχει ανάμεσα στα διάφορα κράτη μέλη της Ευρωπαϊκής Ένωσης όσον αφορά την ποιότητα και την ταχύτητα της οικονομικής ανάπτυξης: από τη μία πλευρά, η πιο ασφαλής χώρα είναι η Σουηδία· από την άλλη, οι λιγότερο ασφαλείς είναι η Ελλάδα και η Πορτογαλία. Τι σημαίνει αυτό; Προσπαθώ να απαντήσω με θετικό τρόπο: σημαίνει ότι μπορούν να γίνουν επενδύσεις στην ασφάλεια, μόνο αν γίνουν επενδύσεις με κοινοτικές δράσεις.
<P>
Πιστεύω ότι το Ευρωπαϊκό Κοινοβούλιο, με ορισμένες θεμιτές εξαιρέσεις, ζητά από την Επιτροπή περισσότερο θάρρος και ευχαριστώ τη συνάδελφο για την έκθεσή της, που καθιστά απόλυτα σαφή και χρησιμότερη την ανακοίνωση της Επιτροπής. Περισσότερο θάρρος - πράγμα, επιτρέψτε μου να πω, ουσιώδες - σημαίνει δύο πράγματα: καταρχάς, μια προσπάθεια να προσδιορισθούν όρια και κανόνες των πολιτικών πρόληψης, διαφορετικά - να με συγχωρεί ο συνάδελφος Jarzembowski - ο έλεγχος είναι άχρηστος. Αν πρέπει να ελέγχουμε το όριο ταχύτητας, είναι αρκετά διαφορετικά αν το όριο είναι εκατό ή διακόσια χιλιόμετρα.
<P>
Το ίδιο ισχύει και για το αλκοόλ. Εμείς πιστεύουμε ότι η Επιτροπή πρέπει να παρουσιάσει μία οδηγία που να καθορίζει για όλα τα κράτη μέλη το ανώτατο όριο αλκοολαιμίας στο 0,5 τοις χιλίοις. Το λέω αυτό όντας πολίτης μιας χώρας που έχει θεσπίσει υψηλότερο όριο, ακριβώς για να αποφύγω οποιαδήποτε υποψία τοπικισμού στη συλλογιστική που αναπτύσσουμε. Εντάξει η αρχή της επικουρικότητας - πιστεύω ωστόσο πως είναι εντελώς παράλογο να αφαιρείται το δίπλωμα όλων των μεθυσμένων - αλλά το πρόβλημα είναι να καταλαβαίνουμε πότε, σύμφωνα με τον κώδικα οδικής κυκλοφορίας μας, πρέπει να θεωρούνται οι οδηγοί μεθυσμένοι.
<P>
Αυτό το θάρρος, κυρία Επίτροπε, πιστεύω πως είναι ο πιο απλός και ο πιο αποτελεσματικός, αλλά νομίζω και ο μοναδικός τρόπος να μπορέσουμε να τηρήσουμε τον φιλόδοξο στόχο που έχουμε θέσει, να μειώσουμε δηλαδή κατά 40%, εντός των προσεχών ετών, τον αριθμό των θυμάτων στους δρόμους της Ευρωπαϊκής Ένωσης.

<SPEAKER ID=261 NAME="Stenmarck">
Κύριε Πρόεδρε, θα ήθελα να ευχαριστήσω την εισηγήτρια για τις σημαντικές προσπάθειες που κατέβαλε στο ζήτημα αυτό.
<P>
Πέρυσι έχασαν τη ζωή τους περίπου 43 000 άνθρωποι στους δρόμους της ΕΕ. Ένας από τους σημαντικότερους λόγους αυτών των τροχαίων ατυχημάτων ήταν η κατανάλωση αλκοόλ. Είναι αδύνατο να παραβλέψουμε τον παράγοντα αυτό. Έξι χρόνια στο Ευρωκοινοβούλιο με έκαναν να σέβομαι τις διιστάμενες απόψεις που έχουμε σε διάφορα ζητήματα, ωστόσο θα πρέπει όλοι να συμφωνήσουμε ότι το αλκοόλ και η οδήγηση δεν πάνε ποτέ μαζί. Ακόμη χάνουν τη ζωή τους καθημερινά άνθρωποι στους δρόμους της Ένωσης ακριβώς εξαιτίας αυτού του θανάσιμου συνδυασμού.
<P>
Μπορεί να έχουμε και έντονα διιστάμενες απόψεις σχετικά με τους κανόνες που χρειάζονται στην ΕΕ ή σε κάθε κράτος ξεχωριστά προκειμένου να αντιμετωπισθεί το πρόβλημα αυτό. Επιτρέψτε μου να υπογραμμίσω δύο ζητήματα υπόψη εκείνων οι οποίοι έχουν δισταγμούς σχετικά με αυτό το ζήτημα:
<P>
Πρώτον, ότι καμία χώρα μέλος της ΕΕ δεν θα δεχόταν ποτέ να ανεχθεί ένα άλλο κράτος μέλος έναν κυβερνήτη αεροπλάνου που μεταφέρει 300 επιβάτες ή έναν καπετάνιο σε πλοίο ο οποίος είναι υπεύθυνος για την ασφάλεια 1 000 επιβατών ή έναν οδηγό αμαξοστοιχίας, οι οποίοι καταναλώνουν αλκοόλ πριν αναλάβουν τα καθήκοντά τους. Γιατί δεν θέτουμε τότε τους ίδιους όρους και στους οδηγούς αυτοκινήτων;
<P>
Δεύτερον, 95% των θανάσιμων ατυχημάτων στα μέσα μεταφοράς είναι τροχαία. Το μόνο που θα ήθελα είναι να δώσουμε την ίδια σημασία στο πρόβλημα αυτού του 95% με τη σημασία που δίνουμε στο πρόβλημα του 5% των ατυχημάτων τα οποία συμβαίνουν στα άλλα μέσα μεταφοράς. Για αυτόν ακριβώς το λόγο θεωρώ ότι η έκθεση αποτελεί μία καλή βάση για τη συνέχιση των εργασιών μας και γι' αυτό θα την υπερψηφίσω αύριο.

<SPEAKER ID=262 LANGUAGE="DE" NAME="Schierhuber">
Κύριε Πρόεδρε, κυρία Επίτροπε, κυρίες και κύριοι, η ασφάλεια στους ευρωπαϊκούς δρόμους αποτελεί κεφάλαιο ζωτικής σημασίας, Οι αριθμοί μιλούν από μόνοι τους: 42 000 νεκροί ετησίως και 1,7 εκατομμύρια τραυματίες. Κάτι πρέπει να κάνουμε. Πρέπει να ενεργοποιηθούμε, ούτως ώστε οι δρόμοι μας να γίνουν ασφαλέστεροι. Η οδύνη των οικογενειών που χάνουν κάποιο μέλος τους σε αυτοκινητικό ατύχημα είναι μεγάλη. Η κοινωνία μας κινητοποιείται όλο και περισσότερο, κάτι το οποίο στηρίζω. Για αυτόν ακριβώς το λόγο, έχουμε καθήκον να αντιμετωπίσουμε τους κινδύνους. Από εμάς τους πολιτικούς απαιτείται εδώ, σε ευρωπαϊκό αλλά και σε εθνικό και περιφερειακό επίπεδο, να αναλάβουμε την ευθύνη έναντι της κοινωνίας και να επιδιώξουμε καλύτερα και καταλληλότερα μέτρα για την οδική ασφάλεια.
<P>
Καθοριστικής σημασίας είναι η ανάλυση των οδικών ατυχημάτων. Το περιεχόμενο των δραστηριοτήτων που έχουν σχέση με τη στατιστική των ατυχημάτων είναι η καταγραφή, η αξιολόγηση και η ερμηνεία των στατιστικών στοιχείων. Η συστηματική έρευνα των κυκλοφοριακών συμβάντων μπορεί να προσφέρει σημαντικά στοιχεία, ούτως ώστε να επιτευχθεί μεγαλύτερη ασφάλεια και να προληφθούν ατυχήματα. Τόσο ο τρόπος κατασκευής των μέσων μεταφοράς όσο και ο σχεδιασμός των δρόμων, αλλά και οι ίδιοι οι άνθρωποι εμφανίζουν αδύνατα σημεία. Πρέπει να τα συνειδητοποιήσουμε και να προσπαθήσουμε να τα απαλείψουμε στο μέτρο του δυνατού. Κατά τη γνώμη μου, αυτό είναι ένα εξαιρετικά σημαντικό σημείο. Θεωρώ λοιπόν την κυκλοφοριακή αγωγή ιδιαίτερα ουσιαστική.
<P>
Η συνειδητοποίηση εκ μέρους του πληθυσμού των κινδύνων που σχετίζονται με την οδική κυκλοφορία, είναι προϋπόθεση για την αποδοχή των μέτρων. Ήδη στα παιδιά, τα οποία αποτελούν ομάδα υψηλού κινδύνου σε ό,τι αφορά την οδική κυκλοφορία, πρέπει να διδαχθεί με το παιχνίδι η σωστή οδική συμπεριφορά. Οι νέοι πρέπει να ενημερωθούν σχετικά με τους κινδύνους για τους ίδιους και τους άλλους εποχούμενους και πεζούς, τους οποίους θα συναντήσουν μετά την απόκτηση του διπλώματος οδήγησης.
<P>
Ένα ακόμα σημείο το θεωρώ ιδιαίτερα σημαντικό: Τα μέτρα κατά της κατανάλωσης αλκοόλ, όπως επίσης και κατά της λήψης φαρμάκων και ναρκωτικών ουσιών κατά την οδήγηση. Κατά του αλκοόλ στην οδήγηση έχουν ήδη ληφθεί πολλά μέτρα και έχει πραγματοποιηθεί σημαντική ενημέρωση. Εντούτοις, συχνά δεν υπάρχει επίγνωση ότι η κατανάλωση ναρκωτικών ουσιών και φαρμάκων μπορεί να επιφέρει σύγχυση και ανικανότητα οδήγησης.
<P>
Στο πρόγραμμα της ΕΕ για την οδική ασφάλεια οφείλουν να καθοριστούν με σαφήνεια οι βασικές προτεραιότητες. Προπάντων, είναι σημαντική η συστηματική προσέγγιση του εν λόγω προβλήματος. Η συνεργασία μεταξύ Επιτροπής και κρατών μελών πρέπει οπωσδήποτε να είναι το ζητούμενο!

<SPEAKER ID=263 LANGUAGE="DE" NAME="Koch">
Κύριε Πρόεδρε, αξιότιμη κυρία Επίτροπε, η συχνότερη αιτία θανάτων και σοβαρών τραυματισμών των παιδιών και των νέων, στην ουσία των ευρωπαίων πολιτών κάτω των 45 ετών εν γένει, είναι τα οδικά ατυχήματα. Το γεγονός αυτό δεν επιτρέπεται να γίνεται αποδεκτό ως μια αναπόδραστη πραγματικότητα, αλλά πρέπει να αντιμετωπιστεί με κάποιο τρόπο. Υπό την προϋπόθεση, ωστόσο, ότι δεν εξακολουθούμε να θεωρούμε ότι η οδική ασφάλεια εξαρτάται κατά κύριο λόγο από το πώς συμπεριφέρονται ή πόσο προσεκτικοί είναι οι οδηγοί και οι πεζοί.
<P>
Τα άρθρα 41 και 94 της Συνθήκης της ΕΚ μας παρέχουν, πέραν σαφών υποχρεώσεων, την αμφιλεγόμενη, κατά πολλούς στο Σώμα, νομική βάση για μια σειρά δραστικών μέτρων στον τομέα της οδικής ασφάλειας. Έγκειται σε εμάς, να προσδώσουμε εντέλει ανάλογη πολιτική βαρύτητα στο εν λόγω πρόβλημα. Σχετικά με το θέμα αυτό, δεν υπάρχει πολιτικό πεδίο, για το οποίο να υφίσταται ανεγνωρισμένα κοινή ευθύνη της ΕΕ, των κρατών μελών, των περιφερειακών, τοπικών αρχών καθώς και των αρμόδιων οργανισμών. Στην προκειμένη περίπτωση λοιπόν ισχύει η αρχή της επικουρικότητας σε ιδιαίτερο βαθμό.
<P>
Για αυτόν ακριβώς το λόγο, οφείλουμε να μην παραγνωρίζουμε την προστιθέμενη αξία των μέτρων της ΕΕ έναντι των προσπαθειών των κρατών μελών. Υπολογισμοί για το οικονομικό κόστος που προκαλείται από τα οδικά ατυχήματα αποκάλυψαν, ότι είναι σημαντικά υψηλότερο από το κόστος πρόληψής τους. Ως εκ τούτου, μπορεί να θεωρηθεί δικαιολογημένη, ακόμα και σε καιρούς δημοσιονομικής λιτότητας, η έκκληση για αξιοποίηση μεγαλύτερων κονδυλίων. Προσέξτε όμως, μην ξεγελασθούμε. Δεν ισχύει παντού, ότι όσο υψηλότερη είναι η επένδυση τόσο μεγαλύτερο είναι το επίπεδο ασφαλείας που επιτυγχάνεται.
<P>
Αυτό αποδεικνύεται από τις εκστρατείες ενημέρωσης για τις βέλτιστες πρακτικές στα κράτη της ΕΕ καθώς και από τα υποχρεωτικά μέτρα για τη μείωση των αιτιών που προκαλούν ατυχήματα, όπως το αλκοόλ, η λήψη ναρκωτικών ουσιών και φαρμάκων, αλλά και από τη σχετική οδηγία που προάγει τη δημιουργικότητα των αυτοκινητοβιομηχανιών, με σκοπό την επέκταση των δοκιμών ασφαλείας ή την προώθηση του Προγράμματος Αξιολόγησης των Νέων Αυτοκινήτων, Euro-NCAP. Συγχαίρω την εισηγήτρια, κ. Hedkvist Petersen, για την εξαιρετική έκθεσή της και προτείνω την υπερψήφισή της.

<SPEAKER ID=264 NAME="Hedkvist Petersen">
SV) Κύριε Πρόεδρε, κυρία Επίτροπε, θεωρώ ενδιαφέρουσα τη συζήτηση και θα είναι σίγουρα ενδιαφέρουσα και η συνέχιση των εργασιών για την οδική ασφάλεια στο Κοινοβούλιο μετά από τη σημερινή συζήτηση και μετά από την απόφαση που θα λάβουμε αύριο. Οι περισσότερες πολιτικές ομάδες ανέφεραν ότι προτιμούν να ρυθμιστεί το ποσοστό αλκοόλ στο αίμα σε ευρωπαϊκό επίπεδο, καθώς αποτελεί μία αποκλειστική αρμοδιότητα την οποία μπορούμε να αξιοποιήσουμε σύμφωνα με τη Συνθήκη. Συμφωνώ με τον συνάδελφο Stenmarck ο οποίος ανέφερε ότι εμείς - όπως έδειξε και η προηγούμενη συζήτηση - δεν θα αποδεχθούμε ποτέ χαμηλότερα επίπεδα ασφάλειας από αυτά που έχουμε τη δυνατότητα να θεσπίσουμε. Αυτό το δικαίωμα το έχουμε στο οδικό δίκτυο, όχι όμως στις αεροπορικές μεταφορές. Θεωρώ ότι είναι σημαντικό να υπάρξει μία τέτοια ρύθμιση σε ευρωπαϊκό επίπεδο για το ποσοστό αλκοολαιμίας.
<P>
Ο κ. Jarzembowski εξέφρασε ενδιαφέρουσες απόψεις, αλλά αντίθετα από αυτόν, πιστεύω ότι θα πρέπει να χρησιμοποιήσουμε τόσο τη δυνατότητα οδηγίας, όσο και τους αστυνομικούς ελέγχους καθώς και άλλες δυνατότητες. Θα πρέπει να χρησιμοποιήσουμε κάθε δυνατότητα, και αυτό ακριβώς θα κάνουμε. Κατά το παρελθόν δεν είχαμε πει όχι σε μία οδηγία. Τώρα μπορούμε να αναλάβουμε μία πολιτική πρωτοβουλία, λοιπόν ας την αναλάβουμε!
<P>
Κατόπιν, όσον αφορά αυτά που ανέφεραν οι Πράσινοι για τα "επικίνδυνα σημεία" , κ. Bautista, θεωρώ ότι είναι σημαντικό να παρακολουθούμε όσα συμβαίνουν. Ήταν ενδιαφέρον να δούμε μία έκθεση για το πώς έχει η κατάσταση στην Ένωση σχετικά. Γνωρίζω ότι αποτελεί ένα σημαντικό ζήτημα αυτό για τους οδηγούς ποδηλάτων και μοτοποδηλάτων.
<P>
Τέλος, όσον αφορά την εκπαίδευση και την κατάσταση των παιδιών. Όπως ακριβώς υπογράμμισε η κα Schierhuber, χρειαζόμαστε κυκλοφοριακή αγωγή. Θα πρέπει να χρησιμοποιήσουμε αυτή τη δυνατότητα, καθώς και όλα τα άλλα μέτρα που μπορεί να υιοθετηθούν σε εθνικό, τοπικό, περιφερειακό και ευρωπαϊκό επίπεδο. Θα πρέπει όλοι μας να υιοθετήσουμε αποφασιστικά μέτρα.

<SPEAKER ID=265 LANGUAGE="ES" NAME="De Palacio">
Κύριε Πρόεδρε, κατ' αρχάς θέλω να ευχαριστήσω ειλικρινά την κ. Hedkvist Petersen για την ολοκληρωμένη πρόταση ψηφίσματος που εκπόνησε σχετικά με την οδική ασφάλεια, η οποία εκφράζει το ενδιαφέρον του Ευρωπαϊκού Κοινοβουλίου - και σήμερα το είδαμε στις παρεμβάσεις σας - να καταρτιστεί μια φιλόδοξη πολιτική για την καταπολέμηση της μάστιγας των οδικών ατυχημάτων. Θέλω να εκφράσω επίσης τις ευχαριστίες μου σε όλους όσους μίλησαν, εξέφρασαν την άποψή τους και εμπλούτισαν με τις παρεμβάσεις τους αυτή τη συζήτηση.
<P>
Απαντώντας σε αίτημα του Ευρωπαϊκού Κοινοβουλίου, σας υπενθυμίζω ότι η Επιτροπή παρουσίασε τον περασμένο Μάρτιο μία ανακοίνωση για την οδική ασφάλεια, η οποία απαριθμούσε μια σειρά συγκεκριμένων μέτρων που έπρεπε να εφαρμοστούν εντός των προσεχών ετών και, συγκεκριμένα, κατά τα δύο τελευταία έτη εκτέλεσης του δεύτερου προγράμματος δράσης σχετικά με την οδική ασφάλεια.
<P>
Θέλω να τονίσω ότι, σε γενικές γραμμές, συμφωνώ απόλυτα με τις προτάσεις της έκθεσης, καθώς και με το ψήφισμα που αποτελεί το επιστέγασμά της, τόσο όσον αφορά το ισχύον πρόγραμμα δράσης, η εκτέλεση του οποίου θα ολοκληρωθεί σύντομα, όσο και το μελλοντικό πρόγραμμα οδικής ασφάλειας, το οποίο προτίθεται να παρουσιάσει η Επιτροπή κατά τους επόμενους μήνες.
<P>
Συμμερίζομαι και εγώ την επιθυμία να διαθέτει η Ευρωπαϊκή Ένωση μια αποτελεσματική και βιώσιμη πολιτική για να μειωθεί ο αριθμός των ατυχημάτων, που κρίνεται εντελώς απαράδεκτος. Σε μία πρώτη φάση θα πρέπει να τεθούν σε πρακτική εφαρμογή τα τελευταία μέτρα άμεσης προτεραιότητας που έχουν καθοριστεί στο πλαίσιο του προγράμματος οδικής ασφάλειας, το οποίο ισχύει επί του παρόντος, και συγκεκριμένα προτείνουμε να εφαρμοστεί η υποχρέωση καθορισμού ορίων ταχύτητας σε μεγαλύτερο αριθμό φορτηγών, και συγκεκριμένα κατεβάζοντας το όριο χωρητικότητας των επαγγελματικών οχημάτων τα οποία απαιτούν αυτό το είδος αντιμετώπισης. Ομοίως θα πρέπει αν ενθαρρυνθεί η ανταλλαγή πληροφοριών σχετικά με τα "επικίνδυνα σημεία" και τις τεχνικές για να τα περιορίσουμε, να αυξήσουμε γενικά την ασφάλεια των οδικών υποδομών και να υιοθετήσουμε μέτρα για την βελτίωση των μετώπων των οχημάτων σε περίπτωση σύγκρουσης με ευάλωτους χρήστες του οδικού δικτύου. Και στο πλαίσιο των οδικών βελτιώσεων θα πρέπει να σχεδιαστούν ξανά με διαφορετικό τρόπο οι προστατευτικές μπάρες, οι οποίες είναι ιδιαίτερα επικίνδυνες για τους ποδηλάτες και τους μοτοσικλετιστές.
<P>
Σε μία δεύτερη φάση, θα πρέπει να υιοθετηθεί μία πιο συστηματική πρακτική ενόψει του μελλοντικού προγράμματος δράσης, καθορίζοντας γι' αυτό αριθμητικούς στόχους σε ευρωπαϊκή κλίμακα, που θα καταρτιστούν με τη συνεργασία των κρατών μελών, ώστε να επιτευχθεί μεγαλύτερη αποτελεσματικότητα και συμπληρωματικότητα μεταξύ των μέτρων που υιοθετούνται στις Βρυξέλλες και εκείνων που θεσπίζονται σε εθνική κλίμακα. Διότι είναι σαφές ότι ο καθορισμός συγκεκριμένων στόχων - το διαπιστώσαμε στις χώρες εκείνες που έχει εφαρμοστεί - αποτελεί ένα κίνητρο και έχει ένα ψυχολογικό αντίκτυπο ωθώντας τις αρχές να διεξάγουν καλύτερο έλεγχο, με αποτέλεσμα τη μείωση του αριθμού των ατυχημάτων.
<P>
Ωστόσο, δεν φιλοδοξώ στην περίσταση αυτή να θέσω τις πτυχές για τις οποίες συμφωνούμε - τις γνωρίζετε μέσω της ανακοίνωσης - αλλά ήθελα να επεκταθώ λίγο περισσότερο στις αιτίες των σημείων διαφωνίας. Το πρώτο είναι η αλκοολαιμία. Κυρίες και κύριοι, πραγματικά, έχετε απόλυτο δίκιο. Εχθές ή προχθές ολοκληρώθηκε η γραπτή διαδικασία σχετικά με τη σύσταση του 0,5 ως ανώτατο όριο αλκοολαιμίας και την έγκρισή του εκ μέρους της Επιτροπής. Η ημερομηνία είναι καθαρή τύχη. Υπήρχε στην ανακοίνωση του Μαρτίου. Κυρίες και κύριοι, δεν υπήρξε καμία μηχανορραφία από κανένα. Νόμιζα ότι θα ήταν πολύ αργότερα. Λυπάμαι. Μη νομίσετε ότι η ημερομηνία επιλέχθηκε σε σχέση με τη συζήτηση αυτή, σε καμία περίπτωση. Όμως θα ήθελα να σας εξηγήσω γιατί δεν υποβάλλεται πρόταση οδηγίας. Δεν γίνεται για βασικούς λόγους. Πρώτον, πρέπει να πω ότι η Μεγάλη Βρετανία, μία από τις χώρες όπου το όριο της αλκοολαιμίας είναι υψηλότερο του 0,5 που προτείνουμε - όπως ανέφερε ο κ. Watts προ ολίγου - είναι η δεύτερη χώρα με τον χαμηλότερο αριθμό ατυχημάτων στην Ευρωπαϊκή Ένωση μετά τη Σουηδία. Αν στη Μεγάλη Βρετανία είχαν ως μέγιστο όριο αλκοολαιμίας το 0,2 αντί του 0,8, τότε αντί να είναι η δεύτερη χώρα ίσως να ήταν η πρώτη ή ίσως να είχε πολύ λιγότερα ατυχήματα. Δεν το ξέρω. Αυτό που θέλω να πω είναι ότι είναι γεγονός, αντικειμενικό γεγονός, ότι με 0,8 η Μεγάλη Βρετανία είναι η δεύτερη χώρα με τον μικρότερο αριθμό ατυχημάτων στην Ένωση.
<P>
Προσωπικά δεν προτείνω το 0,8, αλλά το 0,5. Αυτό που συμβαίνει είναι ότι δεν αρκεί να κάνουμε συστάσεις ή να υποχρεώνουμε την τήρηση ενός ορίου αλκοολαιμίας, αν στη συνέχεια οι εθνικές αρχές δεν ελέγχουν επαρκώς επαληθεύοντας αυτό το ποσοστό αλκοολαιμίας. Και θέλω να σας πω, κυρίες και κύριοι, ότι αν ορισμένα κράτη μέλη δεν ελέγχουν σήμερα το ποσοστό αλκοολαιμίας, αμφιβάλλω ότι θα έχουμε καλύτερα αποτελέσματα επειδή το μειώνουμε στο 0,5. Χρειαζόμαστε καλύτερο έλεγχο από την πλευρά των αρχών.
<P>
Δεύτερον, υπάρχουν έθιμα, συνήθειες, λόγοι που με ωθούν να σκεφτώ ότι αυτό είναι ένα κλασικό θέμα, το οποίο πρέπει να αφήσουμε στο πεδίο της επικουρικότητας και γι' αυτό κάνουμε μόνο μία σύσταση για το 0,5. Καταλαβαίνω ότι έχετε διαφορετική άποψη - το έχω ήδη διαπιστώσει - και, βέβαια η αλήθεια είναι ότι μέχρι στιγμής δεν υπήρχε επαρκής πλειοψηφία στο Συμβούλιο για να προωθηθεί μία τέτοια πρωτοβουλία. Αν, ξαφνικά, όλα τα κράτη μέλη συμφωνήσουν, είναι πολύ εύκολο μεταξύ άλλων να επιβάλουν το 0,5 στις χώρες τους. Μην μου λέτε ότι το Ηνωμένο Βασίλειο απαιτεί μία ευρωπαϊκή οδηγία για να λύσει ένα πρόβλημα στην Μεγάλη Βρετανία. Ας εφαρμόσουν λοιπόν το 0,5 στην Μεγάλη Βρετανία. Γιατί πρέπει να τους υποχρεώσουμε εμείς; Αν το Ηνωμένο Βασίλειο θέλει να το κάνει και έχουμε ήδη μία σύσταση, ας την εφαρμόσει.
<P>
Όσον αφορά τα μέτωπα των αυτοκινήτων, άκουσα ξεκάθαρα την κριτική του κ. Watts: η Επιτροπή προτιμά να μιλάει και να μην δρα. Δεν μπορώ να δεχτώ αυτή την κριτική. Η Επιτροπή θέλει να δράσει με τον πιο αποτελεσματικό τρόπο και συχνά η αναβολή μιας πρωτοβουλίας για μερικούς μήνες μπορεί, στην πραγματικότητα, να αποδειχθεί πολύ πιο γρήγορη μέθοδος όσον αφορά την υλοποίησή της. Και δώσαμε έξι μήνες στις αυτοκινητοβιομηχανίες για να καταλήξουμε σε μια συμφωνία. Δεν είναι το 2002, κύριε βουλευτή, είναι τον Ιούνιο του 2001. Και από την άποψη αυτή, θέλω να πω ότι αυτή η πρωτοβουλία δεν εξαρτάται μόνο από μένα, αλλά και από τον αρμόδιο για την βιομηχανία Επίτροπο, τον κ. Liikanen, και αυτό είναι που έχουμε συμφωνήσει.
<P>
Με αυτό θέλω να πω ότι δεν έχουμε απορρίψει και πολύ λιγότερο ότι έχουμε θεσπίσει ένα κανονισμό σχετικά με τα ασφαλέστερα μέτωπα αυτοκινήτων στα ατυχήματα με τους πεζούς, με τα απροστάτευτα σώματα, αλλά απλά φιλοδοξούμε να γίνουμε ακόμη πιο αποτελεσματικοί, επιτυγχάνοντας τη στήριξη του αυτοκινητοβιομηχανικού τομέα.
<P>
Όσον αφορά το μελλοντικό πρόγραμμα δράσης για την περίοδο 2002-2010, είμαστε εκ των προτέρων ανοικτοί σε όλες τις ιδέες που συμπεριλαμβάνονται στην πρόταση ψηφίσματος. Και εγώ, κύριοι, είμαι διατεθειμένη να επανεξετάσω και το θέμα του 0,5. Θέλω να σας πω ότι δεν πρόκειται να τηρήσω άκαμπτη στάση στο θέμα αυτό. Πιστεύω ότι δεν είναι αυτό το μεγάλο πρόβλημα. Το πρόβλημα του ελέγχου είναι πολύ σημαντικότερο. Σε κάθε περίπτωση, υπολογίζω στη συνεργασία σας, στη βοήθειά σας, στην υποστήριξή σας και συγχαίρω ακόμη μια φορά την εισηγήτρια.

<SPEAKER ID=266 LANGUAGE="EN" NAME="Watts">
Κύριε Πρόεδρε, αναφέρθηκε το όνομά μου. Είναι σημαντικό να ξεκαθαρίσω την κατάσταση στο ΗΒ σε σχέση με την άποψη της κυβέρνησης του ΗΒ για την αλκοολαιμία. Είμαι σίγουρος ότι η ΓΔ Μεταφορών και Ενέργειας διαθέτει ένα αντίτυπο της στρατηγικής του ΗΒ για την οδική ασφάλεια, η οποία δημοσιεύτηκε τον Μάρτιο του 2000. Φαίνεται σαφέστατα ότι η νέα κυβέρνηση στο Ηνωμένο Βασίλειο είναι υπέρ μίας λύσης σε ευρωπαϊκό πλαίσιο. Πιστεύω ότι τώρα θα βρείτε μία πολύ θετικότερη απάντηση στην πρόταση για μια οδηγία από ό,τι ίσως με την προηγούμενη κυβέρνηση.

<SPEAKER ID=267 LANGUAGE="EN" NAME="Jarzembowski">
Κύριε Πρόεδρε, επί της διαδικασίας. Εάν κατάλαβα τον συνάδελφο σωστά, αρκεί να έχουμε μία σύσταση προς την κυβέρνηση του ΗΒ για να μειώσει το επίπεδο αλκοολαιμίας.

<SPEAKER ID=268 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο το μεσημέρι.

<CHAPTER ID=10>
Διατροπικότητα και διατροπικές εμπορευματικές μεταφορές
<SPEAKER ID=269 NAME="Πρόεδρος">
Η ημερήσια διάταξη προβλέπει τη συζήτηση της έκθεσης της κ. Poli Bortone (A5-0358/2000), εξ ονόματος της Επιτροπής Περιφερειακής Πολιτικής, Μεταφορών και Τουρισμού, επί της ανακοίνωσης της Επιτροπής στο Ευρωπαϊκό Κοινοβούλιο, το Συμβούλιο και την Οικονομική και Κοινωνική Επιτροπή για την πρόοδο εφαρμογής του προγράμματος δράσης της Ανακοίνωσης για τη "Διατροπικότητα και τις διατροπικές μεταφορές στην Ευρωπαϊκή Ένωση" .

<SPEAKER ID=270 NAME="Poli Bortone">
. (ΙΤ) Κύριε Πρόεδρε, κυρία Επίτροπε, θα παρακάμψω τον ορισμό της διατροπικότητας θεωρώντας κεκτημένο τον ορισμό που η ίδια η Επιτροπή είχε συμφωνήσει να δοθεί κατά το παρελθόν. Μου φαίνεται, όμως, ότι σήμερα πρέπει να οριστούν οι παρεμβάσεις υπέρ της διατροπικότητας, που καθίστανται όλο και πιο επιτακτικές εξαιτίας μιας σειράς απαιτήσεων: απαιτήσεων εξορθολογισμού της κυκλοφορίας, βελτιστοποίησης των χρόνων μεταφοράς των εμπορευμάτων· απαιτήσεων οικονομικού, αλλά και περιβαλλοντικού χαρακτήρα, αφού η διατροπικότητα αποτελεί στοιχείο κλειδί της βιώσιμης κινητικότητας.
<P>
Η διατροπικότητα παρουσιάζει σήΰερα ένα σύνολο κριτηρίων που συνδέονται ΰε την έλλειψη ολοκλήρωσης των διαφόρων τρόπων μεταφοράς, καθώς και ΰε συγκεκριμένες ανεπάρκειες ορισμένων από αυτούς τους τρόπους. Πρωταρχική σημασία για την ανάπτυξη της διατροπικότητας είναι το επίπεδο αποτελεσματικότητας των προσφερόμενων σιδηροδρομικών υπηρεσιών, που αντίθετα χαρακτηρίζονται, σε πολλά κράτη μέλη, από ελλιπή ποιότητα και αποτελεσματικότητα, καθώς και από υψηλή σχέση κόστους/αποτελεσματικότητας.
<P>
Εξάλλου, όπως κατ' επανάληψη κατέδειξε η Επιτροπή, οι υποδομές εξακολουθούν να αναπτύσσονται κυρίως σε μονοτροπική βάση, ενώ η διατροπική μεταφορά απαιτεί μια προσέγγιση δικτύου βασισμένη στη συμπληρωματικότητα και την αλληλοσύνδεση μεταξύ των διαφόρων τρόπων .
<P>
Τέλος, δεν υφίστανται ακόμη ανοικτά διατροπικά συστήματα ενημέρωσης ικανά να διαχειρίζονται αποτελεσματικά τη διατροπική μεταφορά και τις υπηρεσίες δικτύου και να εξασφαλίζουν μια ορθολογική και διαρκή ροή πληροφοριών και επικοινωνιών σε πραγματικό χρόνο.
<P>
Αναλύοντας στη συγκεκριμένη περίπτωση το κόστος τριβής που συνδέεται με τη διατροπική μεταφορά εμπορευμάτων καταδεικνύεται ότι τα στοιχεία μεγαλύτερης κριτικότητας, σε σχέση με την παραδοσιακή μονοτροπική μεταφορά, μπορούν να εντοπισθούν στις υψηλές τιμές και στον μεγαλύτερο χρόνο, στην αύξηση της μέσης διαδρομής, στη μείωση της ποιότητας, στους μεγαλύτερους κινδύνους βλάβης του φορτίου, σε περιορισμούς σχετικά με την τυπολογία των μεταφερόμενων εμπορευμάτων και στις πολυπλοκότερες διοικητικές διαδικασίες. Αυτό το κόστος τριβής καταλογίζεται κατ' αρχήν στην έλλειψη συνεπών δικτύων συστήματος και αλληλοσυνδέσεων μεταξύ τους, γεγονός που δημιουργεί απώλεια αποτελεσματικότητας και αύξηση των δαπανών .
<P>
Εξάλλου, οι διάφοροι τρόποι μεταφοράς έχουν διαφορετικά επίπεδα απόδοσης και ποιότητας της υπηρεσίας που δύσκολα προσαρμόζονται σε μια λογική ικανοποίησης του πελάτη και μεταφοράς των εμπορευμάτων σε πραγματικό χρόνο. Τα αίτια καταλογίζονται στην ανυπαρξία διαδεδομένων συστημάτων ηλεκτρονικής επικοινωνίας μεταξύ των διαφόρων εταίρων της διατροπικής αλυσίδας και στην έλλειψη συστημάτων εντοπισμού και ενημέρωσης για τα εμπορεύματα οργανωμένων σε διατροπική βάση.
<P>
Τέλος, μια σειρά στρεβλώσεων, που συνδέονται με την έλλειψη εναρμόνισης των χρόνων και ωραρίων μεταξύ των διαφόρων τρόπων μεταφοράς, χαρακτηρίζει το όλο σύστημα προκαλώντας ασυνέπειες μεταξύ των αναγκών που συνδέονται με την αλυσίδα μεταφοράς των εμπορευμάτων και λειτουργικές ανάγκες των πόρων που χρησιμοποιούνται στη διαδικασία (π.χ. ωράρια εργασίας οδηγών και πληρωμάτων που δεν προσαρμόζονται στις διατροπικές ενέργειες· οι τερματικοί σταθμοί δεν μπορούν να προσαρμοσθούν σε ωράρια τραίνων και πλοίων σε υπηρεσίες επί 24 βάσεως).
<P>
Είναι προφανές ότι, σε ευρωπαϊκό πλαίσιο, το πλαίσιο της διατροπικής μεταφοράς διαφοροποιείται με συνθήκες εντελώς διαφορετικές στα διάφορα κράτη μέλη. Χρειάζεται, επομένως, κατ' αρχάς να ελεγχθούν οι διάφορες αυτές συνθήκες με την υποστήριξη της task force για τη διατροπικότητα, προκειμένου να εντοπισθούν συγκεκριμένες γραμμές δράσης που θα εξυπηρετήσουν τις προτεραιότητες που εμφανίζονται στα μεμονωμένα κράτη μέλη.
<P>
Οι στόχοι που προτίθεται να θίξει η ΕΕ για την ανάπτυξη της διατροπικότητας συνδέονται με την ανάγκη δημιουργίας ενός ολοκληρωμένου συστήματος των διαφόρων τρόπων μεταφοράς που θα προσφέρει υπηρεσίες από πόρτα σε πόρτα προσανατολισμένες προς τον πελάτη, θα επιτρέπει μιαν αποτελεσματική και αποδοτική χρήση του συστήματος μεταφοράς και θα ευνοεί τον ανταγωνισμό μεταξύ των διαφόρων παραγόντων του κλάδου. Στην έκθεσή της για τη διατροπικότητα και τις διατροπικές εμπορευματικές μεταφορές στην Ευρωπαϊκή Ένωση, η Επιτροπή είχε καταδείξει τους στόχους που πρέπει να επιδιωχθούν στον τομέα των διατροπικών μεταφορών, υποδιαιρώντας τους σε τομείς προτεραιότητας των παρεμβάσεων, προσανατολισμένους προς συγκεκριμένες κριτικότητες, τις οποίες αποκαλούσε "δράσεις-κλειδιά" . Η πρώτη δράση-κλειδί αφορούσε τις υποδομές και τα ολοκληρωμένα μέσα μεταφοράς, η δεύτερη τη διαλειτουργικότητα και την αλληλοσύνδεση στις ενέργειες κυκλοφορίας και η τρίτη τις κοινές υπηρεσίες και ρυθμίσεις για όλους τους τρόπους μεταφοράς.
<P>
Στόχος είναι η υλοποίηση ενός συστήματος πληροφοριών που θα επιτρέπει τη διαχείριση σε πραγματικό χρόνο της μεταφοράς, καθώς και τη χρήση των ηλεκτρονικών συναλλαγών στις μεταφορές μέσω της ανάπτυξης διατροπικών συστημάτων συναλλαγής και ηλεκτρονικής ενημέρωσης σε πραγματικό χρόνο, της εναρμόνισης των προδιαγραφών επικοινωνίας των διαδικασιών και των εγγράφων μεταφοράς βάσει ΕDI, της εναρμόνισης του καθεστώτος ευθύνης έτσι ώστε να προσφέρεται στον τελικό χρήστη ένα σαφές σύνολο όρων και διαδικασιών διαφανών όσον αφορά την ευθύνη για τα φορτία που ενδεχομένως υφίστανται ζημίες ή χάνονται κατά τη διάρκεια της διαδρομής, της ανάπτυξης των τεχνολογιών της κοινωνίας των πληροφοριών υπέρ της διατροπικής μεταφοράς μέσω της δημιουργίας μιας ανοικτής δομής που θα επιτρέπει την παρακολούθηση της κίνησης των προϊόντων κατά μήκος της διατροπικής διαδρομής και της παροχής της δυνατότητας μεταφοράς χωρίς υποστήριξη εγγράφων με την εναρμόνιση των κανόνων σχετικά με το υλικό τεκμηρίωσης και τη δημιουργία ενός ενιαίου ηλεκτρονικού παραθύρου.
<P>
Η Επιτροπή προέβλεψε επίσης ένα σύνολο οριζόντιων δραστηριοτήτων μέσω προγραμμάτων έρευνας και τεχνολογικής ανάπτυξης που αποσκοπούν στην καθιέρωση καινοτομιών με στόχο τη χρήση των νέων τεχνολογιών για την ανάπτυξη καινοτόμων υπηρεσιών και για την αύξηση της παραγωγικότητας. Είναι προφανές ότι το να μιλάμε για διατροπικότητα απαιτεί ταυτόχρονα μια έντονη αλλαγή του επιχειρηματικού πνεύματος. Η παγκοσμιοποίηση και η ελευθέρωση των αγορών δημιουργούν ήδη σημαντική αύξηση της ζήτησης για κινητικότητα εμπορευμάτων και αγαθών. Οι υψηλοί ρυθμοί ανάπτυξης οδηγούν σε έναν ανταγωνισμό που θα στηρίζεται όλο και περισσότερο στους μεταφερόμενους όγκους και, κατά συνέπεια, η διαδικασία συσπείρωσης των παραγόντων του τομέα θα είναι απολύτως αναπόφευκτη.
<P>
Τέλος, θέλω να ευχαριστήσω τους συναδέλφους που συμμετείχαν ενεργά για να καταστήσουν δυνατή την επεξεργασία ενός ψηφίσματος, για το οποίο υπάρχει ουσιαστικά συμφωνία.
<P>
Θέλω επίσης να προαναγγείλω πως, όσον αφορά τις - ελάχιστες στην πραγματικότητα - τροπολογίες που παρουσιάστηκαν, συμφωνώ ουσιαστικά με όλες, με εξαίρεση την τροπολογία αριθ. 3, για την οποία έχω κάποια αβεβαιότητα σχετικά με τις κρατικές ενισχύσεις.

<SPEAKER ID=271 LANGUAGE="NL" NAME="Peijs">
Κύριε Πρόεδρε, οι διατροπικές μεταφορές εξακολουθούν να βρίσκονται στα σπάργανα. Ούτε καν το 8% των φορτίων μας μετακινείται από περισσότερα μέσα μεταφοράς. Παρόλα αυτά, οι αποστάσεις αυξάνονται ήδη από το 1970, γεγονός το οποίο έχει ευνοϊκές επιδράσεις αν θέλουμε να χρησιμοποιήσουμε περισσότερα μέσα μεταφοράς. Επίσης, τα φορτία αυξάνουν πάρα πολύ και αναμένεται ότι την προσεχή δεκαετία θα αυξηθούν κατά 70%. Το γεγονός ότι δεν σημειώνεται σημαντική πρόοδος στον τομέα των διατροπικών μεταφορών προξενεί έκπληξη. Ίσως η πίεση που δέχονται οι μεταφορείς και οι φορτωτές να μην είναι ακόμη αρκετή για να γίνει ένα μεγάλο βήμα. Ωστόσο, στην περίπτωση αυτή θα πρέπει να απευθύνουμε ορισμένες προειδοποιήσεις στους ενδιαφερόμενους κλάδους.
<P>
Καταρχάς, το οδικό δίκτυο δεν θα μπορέσει να αντεπεξέλθει στην αύξηση κατά 70%, ούτε στις αστικές και τις περιφερειακές διανομές, ούτε στις μεταφορές μεγάλων αποστάσεων. Η αποκλειστική συγκέντρωση στις οδικές μεταφορές θα πρέπει να εκληφθεί ως ένδειξη υπερβολικής εμπιστοσύνης, που παλαιότερα αποτελούσε θανάσιμο αμάρτημα.
<P>
Κατά δεύτερον, οι περιβαλλοντικές προϋποθέσεις θα διαδραματίσουν ολοένα και πιο σημαντικό ρόλο την προσεχή δεκαετία. Οι μεταφορές με φορτηγά οχήματα θα προσκρούσουν σε ολοένα και μεγαλύτερη αντίσταση σε ορισμένες περιοχές της Ευρώπης. Οι πολίτες θα αντισταθούν ολοένα και περισσότερο στις παραβιάσεις του περιβάλλοντος διαβίωσής τους. Το είδαμε αυτό να συμβαίνει ήδη στην αποτυχία της οδηγίας για την εναρμόνιση της απαγόρευσης της κυκλοφορίας το Σαββατοκύριακο. Κατά συνέπεια, δεν μπορούμε σε καμία περίπτωση να πούμε ότι επιλέγουμε τη διατροπικότητα. Είμαστε υποχρεωμένοι να το κάνουμε. Όταν λοιπόν αυτή είναι η αφετηρία μας, οπωσδήποτε τα πράγματα δεν προχωρούν και τόσο εύκολα.
<P>
Βεβαίως, οι ενδιαφερόμενοι τομείς πρέπει να καταβάλουν κάθε δυνατή προσπάθεια και να πρωτοτυπήσουν κάπως, το ίδιο όμως ισχύει και για το δημόσιο το οποίο πρέπει, για παράδειγμα, να απλουστεύσει και να προσαρμόσει τις διοικητικές διαδικασίες. Πρέπει να δοθεί προτεραιότητα στην ταχεία υλοποίηση των διευρωπαϊκών υδάτινων δικτύων. Όλοι μιλούν για το τραίνο, αλλά τα ύδατα, όπου εξακολουθούν να υπάρχουν περιθώρια, δεν περιλαμβάνονται πλέον στους ευρωπαϊκούς ή τους εθνικούς καταλόγους προτεραιοτήτων.
<P>
Κανείς δεν συντονίζει τις προσπάθειες των κρατών μελών, ενώ αυτό αποτελεί ουσιαστικό καθήκον της Ευρωπαϊκής Επιτροπής. Είναι κρίμα, γιατί στη Βόρεια και τη Βορειοανατολική Ευρώπη, ο συνδυασμός των οδικών μεταφορών με την εσωτερική ναυσιπλοΐα θα μπορούσε να αλλάξει ριζικά την κατάσταση. Πριν όμως φθάσουμε στο σημείο αυτό πρέπει να υπερβληθούν ορισμένα εμπόδια στο χώρο των νομοθεσιών, καθώς και ορισμένα τεχνικά και πρακτικά εμπόδια. Το ίδιο ισχύει παρεμπιπτόντως και για την ακτοπλοΐα, η οποία επέτρεψε για μεγάλο διάστημα να περάσει στο περιθώριο, για να επανέλθει όμως δυναμικά με τις θαλάσσιες μεταφορές μικρών αποστάσεων, τουλάχιστον εφόσον όλοι συνεργαστούν.
<P>
Εάν κοιτάξουμε την πρόοδο που έχει σημειωθεί από την έναρξη της εκτέλεσης του άριστου προγράμματος δράσης του 1997 βλέπουμε ορισμένα θετικά σημεία, όπως για παράδειγμα την ομάδα δράσης για τις διατροπικές μεταφορές. Θετική είναι και η απήχηση που έχει η παράταση του προγράμματος PACΤ, πιλοτικές δράσεις στις συνδυασμένες μεταφορές.
<P>
Δεδομένου ότι η Ευρωπαϊκή Ένωση θα διευρυνθεί σύντομα με την προσχώρηση μερικών κρατών, η νέα κατάσταση συνεκτιμάται ήδη στις ενταξιακές διαπραγματεύσεις. Δυστυχώς όμως, οι συνδυασμένες μεταφορές εξακολουθούν να είναι πολύ ακριβές. Αυτό είναι αποτέλεσμα των ελλείψεων που υπάρχουν στο χώρο των υποδομών, της αναποτελεσματικής διαχείρισης και πληροφόρησης και ελλείψεων που παρουσιάζονται στο χώρο της καινοτομίας.
<P>
Παρόλα αυτά εμείς πρέπει να αναπτύξουμε ένα διευρωπαϊκό δίκτυο μεταφορών με τη μορφή ενός δικτύου πολλαπλών υποδομών. Για να γίνει αυτό πρέπει να υπάρξει μία συνεργασία των επιχειρήσεων και του δημοσίου σε όλα τα επίπεδα.

<SPEAKER ID=272 LANGUAGE="DE" NAME="Stockmann">
Κύριε Πρόεδρε, κυρία Επίτροπε, αγαπητοί συνάδελφοι, στο πλαίσιο της πολιτικής μεταφορών δεν αποδίδεται ακόμη η δέουσα σημασία στη διατροπική μεταφορά. Σήμερα η διατροπικότητα αντιπροσωπεύει μόνο το 8% των εμπορευματικών μεταφορών της ΕΕ, όπως προείπε η συνάδελφός μου. Για το λόγο αυτό, δεν λαμβάνεται συχνά σοβαρά υπόψη. Ωστόσο, οι διατροπικές εμπορευματικές μεταφορές αποτελούν ταυτόχρονα έκφραση και θεμέλια λίθο της ευρωπαϊκής στρατηγικής ενοποίησης, η οποία αποσκοπεί στην ενσωμάτωση όχι μόνο των επιμέρους εθνικών μεταφορικών αγορών, αλλά και των διαφόρων τρόπων μεταφοράς.
<P>
Μετά τη στρατηγική ελευθέρωσης, η οποία δεν έχει ακόμα ολοκληρωθεί, και την εναρμόνιση που μόλις άρχισε, η εσωτερική αγορά χρειάζεται αυτή τη στρατηγική ενοποίησης για τη μελλοντική της ύπαρξη. Συνεπώς, στις εκθέσεις προόδου μπορεί κανείς να διαβάσει για την εφαρμογή του προγράμματος δράσης σε σχέση με τη διατροπικότητα καθώς επίσης και για την πρόοδο της ευρωπαϊκής πολιτικής μεταφορών.
<P>
Η ανακοίνωση της Επιτροπής και η έκθεση θίγουν πολλά προβλήματα, στην ουσία όλα όσα είναι σημαντικά. Η επανεξέταση των διευρωπαϊκών δικτύων μεταφορών προς την κατεύθυνση ενός πραγματικά διατροπικού δικτύου, μέτρα για τη δημιουργία προστιθέμενης αξίας στην επιμελητεία, εναρμονίσεις που είναι αναγκαίες για τις μονάδες φόρτωσης και άλλα πολλά, πραγματικά διατροπικές πληροφορίες, τυποποιημένες ανακοινώσεις και έγγραφα, εκπόνηση ρυθμίσεων περί ευθύνης στον τομέα των διατροπικών μεταφορών και άλλα πολλά. Για όλα αυτά - αυτό το γνωρίζουμε όλοι - είναι απαραίτητη μια ολόκληρη σειρά από πολιτικά μέτρα, ούτως ώστε η διατροπική μεταφορά να καταστεί πραγματικά βιώσιμη.
<P>
Επειδή η γενική κατάσταση είναι εξαιρετικά περίπλοκη και επειδή η ανάπτυξη της διατροπικής μεταφοράς πόρρω απέχει από το να είναι μια αυτόνομη διαδικασία, χρειαζόμαστε πολλά επιτυχημένα προγράμματα επίδειξης. Ελπίζω λοιπόν, ότι θα καταρτιστεί ένα νέο πλήρες πρόγραμμα PACT, το οποίο θα είναι επίσης αξιοποιήσιμο και από τις υποψήφιες για ένταξη χώρες, επειδή εκεί κρίνονται πολλά για το μέλλον μας. Στο θέμα αυτό η πορεία δεν είναι εντελώς λάθος. Ελπίζω επίσης, ότι θα εντάξουμε καταλλήλως τη διατροπική μεταφορά στο έκτο ερευνητικό πρόγραμμα-πλαίσιο.
<P>
Κατά την άποψή μας, στο μέλλον τα πιλοτικά προγράμματα θα έπρεπε να έχουν μεγαλύτερη σχέση με στρατηγικές παραμέτρους, δηλαδή για τη δικτύωση των υφιστάμενων επιμέρους διατροπικών δικτύων. Μια επιπλέον παράμετρος, η οποία δεν έχει ακόμα συζητηθεί, είναι η εξής: Ίσως να κατορθώσει κανείς να ερευνήσει τις προϋποθέσεις για τη δημιουργία νέων ευρωπαϊκών διατροπικών φορέων. Επειδή εξακολουθεί να υπάρχει έλλειμμα πραγματικών φορέων στον τομέα αυτό. Ίσως μια διεθνής επιχείρηση θα μπορούσε να διαχειριστεί με υποδειγματικό τρόπο τη διαμετακόμιση μέσω των Αλπεων με διάφορα μέσα, τουλάχιστον θεωρητικά.
<P>
Φυσικά και εγκρίνουμε το Ευρωπαϊκό Κέντρο Αναφοράς, το οποίο εξαγγελλόταν διαρκώς, και ελπίζουμε, ότι σύντομα θα δημιουργηθεί.

<SPEAKER ID=273 LANGUAGE="FI" NAME="Pohjamo">
Κύριε Πρόεδρε, κυρία Επίτροπε, θέλω να ευχαριστήσω την εισηγήτρια της έκθεσης για το καλό της έργο. Η Ομάδα μας υποστηρίζει την έγκριση της έκθεσης με τις τροπολογίες της.
<P>
Αυτή τη στιγμή η διατροπικότητα είναι ακριβή, εξαιτίας του κόστους τριβής, της αναποτελεσματικότητας, των ελλείψεων υποδομών, καθώς επίσης, εν μέρει, λόγω της προτίμησης στις οδικές μεταφορές. Στην έκθεση και στην ανακοίνωση της Επιτροπής επίσης, προτείνονται πολλά υποστηρίξιμα μέτρα, με τα οποία μπορούμε να αυξήσουμε την ποσότητα των διατροπικών μεταφορών. Πρέπει να εκμεταλλευθούμε αποτελεσματικά τις νέες τεχνολογίες, καθώς, μεταξύ άλλων, αυξάνεται το ηλεκτρονικό εμπόριο, έτσι ώστε να εντοπίζουμε στις διάφορες περιπτώσεις τη βέλτιστη διαδρομή και υπηρεσίες.
<P>
Θέλω επίσης να τονίσω ότι αυτός ο τρόπος μεταφοράς συνιστά το αποτελεσματικότερο σύστημα εμπορευματικών μεταφορών μεγάλων αποστάσεων. Κατά την ανάπτυξη των μεταφορών πρέπει να δοθεί προτεραιότητα στις απομακρυσμένες περιοχές και περιφέρειες, οι οποίες παρουσιάζουν σοβαρές ελλείψεις στον τομέα του διευρωπαϊκού δικτύου μεταφορών. Στις περιοχές που παρουσιάζουν συμφόρηση, έχει πρωτεύοντα ρόλο η ανάπτυξη συστημάτων συλλογής και διανομής.

<SPEAKER ID=274 LANGUAGE="NL" NAME="Bouwman">
Κύριε Πρόεδρε, κυρία Επίτροπε, καταρχάς θα ήθελα να εκφράσω τις ευχαριστίες μου προς την Επιτροπή καθώς και στον εισηγητή μας για το έργο τους. Για το θέμα αυτό έχουμε μιλήσει με πολλούς και διάφορους τρόπους. Συνεπώς, θα είμαι πολύ σύντομος. Μπορέσαμε να διαπιστώσουμε ότι τα τελευταία χρόνια υπήρξε μία μετατόπιση των μεταφορών, ωστόσο, σε πολύ περιορισμένο βαθμό ως προς τον τρόπο και ως προς την έκτασή της. Θα θέλαμε ωστόσο να προωθήσουμε σημαντικά αυτή την εξέλιξη. Κατ' αυτή την έννοια έχει ιδιαίτερη σημασία το γεγονός ότι αναπτύσσεται μία ιδιαίτερη δυναμική από τα ίδια τα μέσα μεταφοράς, κυρίως τους σιδηροδρόμους, την εσωτερική ναυσιπλοΐα και την ακτοπλοΐα, καθώς και ότι θεσπίζονται πολιτικές ελευθερίες με τη μορφή της ελευθέρωσης, της διαλειτουργικότητας και ορισμένων άλλων ενεργειών οι οποίες προσφέρουν διάφορες ευκαιρίες στον κλάδο.
<P>
Παρόλα αυτά αυτό που θέλουμε εμείς είναι να προσφέρουμε περισσότερες ευκαιρίες στις μικρομεσαίες επιχειρήσεις, οι οποίες καμιά φορά χρειάζονται υποστήριξη. Αυτός είναι και ο λόγος για τον οποίο καταθέσαμε τροπολογία για την καθιέρωση διαφόρων μορφών κρατικών ενισχύσεων προς τις μικρομεσαίες επιχειρήσεις, εκτός άλλων, και για την υλοποίηση περιβαλλοντικών στόχων.
<P>
Παρεμπιπτόντως, διαφωνώ με το πλεονέκτημα του προγράμματος Galileo, γι' αυτό το θέμα όμως θα πρέπει να μιλήσουμε μια άλλη φορά. Θα ήθελα να επισημάνω ότι η ανησυχητική αύξηση των μεταφορών, εκτός άλλων και λόγω του eεμπορίου, κάνει δυστυχώς τις διατροπικές μεταφορές να μοιάζουν σήμερα με σταγόνα στον ωκεανό. Ωστόσο, θα πρέπει να σημειωθεί πρόοδος.

<SPEAKER ID=275 NAME="Caveri">
Κύριε Πρόεδρε, κυρία Επίτροπε, κυρίες και κύριοι συνάδελφοι, οδική ασφάλεια, διατροπικότητα, κόστος των υποδομών των μεταφορών: βλέπω αυτά τα θέματα, κατά σειρά στη σημερινή ημερήσια διάταξη, με την οπτική κάποιου που ασχολείται με τα προβλήματα των βουνών και ιδιαίτερα των Αλπεων. Η οδική ασφάλεια θυμίζει, δυστυχώς, την τραγωδία της σήραγγας του Λευκού Όρους, παραδειγματική της ανάγκης να προβούμε σε έναν ευρωπαϊκό συντονισμό που να εγγυάται την ασφάλεια στα τούνελ εν χρήσει και υπό κατασκευή.
<P>
Υπάρχει έπειτα το θέμα της διατροπικότητας στη διέλευση των Αλπεων, όπου, εκτός από την ελβετική επιλογή των εκτενών επενδύσεων στους σιδηροδρόμους, υπάρχει σοβαρή καθυστέρηση στην κατασκευή των άλλων αξόνων και των άλλων νέων σιδηροδρομικών τούνελ που έχουν ήδη προβλεφθεί σε κοινοτικά έγγραφα, όπως το Τορίνο-Λιόνε-Μπρένερο, ή που βρίσκονται στο στάδιο της συζήτησης, όπως το Αόστα-Μαρτινί. Είναι σαφές ότι, αν το θέμα του κόστους των δρόμων θυμίζει τη σωστή ρήση "ο παραβαίνων πληρώνει" ή "ο ρυπαίνων πληρώνει" , οι μεταφορές στην αλπική ζώνη έχουν επίσης ανάγκη, μακροπρόθεσμα, λιγότερες νταλίκες και περισσότερα τρένα. Βραχυπρόθεσμα, στο μεταξύ, θα μας χρειαστεί ένας σοβαρός περιορισμός των φορτηγών σε διαμετακομιστική διέλευση, όπως θα πρέπει να γίνει για τη σήραγγα του Λευκού Όρους όταν ξανανοίξει, πράγμα που θα γίνει στα τέλη του τρέχοντος έτους.

<SPEAKER ID=276 LANGUAGE="ES" NAME="De Palacio">
. (ES) Κύριε Πρόεδρε, κυρίες και κύριοι, καταρχάς θα ήθελα να ευχαριστήσω την κ. Poli Bortone γι' αυτή την φιλόδοξη και εποικοδομητική έκθεση και επίσης για την παρέμβασή της, που αποτελεί μεγάλη στήριξη των δραστηριοτήτων της Επιτροπής στον τομέα αυτό. Επίσης θα ήθελα να ευχαριστήσω όλους τους βουλευτές που μίλησαν σήμερα στη συζήτηση αυτή για τη συμμετοχή τους.
<P>
Η Επιτροπή συμφωνεί ότι ένα αποτελεσματικό σύστημα για τις διατροπικές εμπορευματικές μεταφορές είναι αναγκαίο για την Ένωση και για τις υποψήφιες προς ένταξη χώρες, και βέβαια είναι ουσιαστικό αν θέλουμε να εγγυηθούμε μία κινητικότητα τα επόμενα χρόνια. Πιστεύω ότι από αυτό εξαρτάται η αποτελεσματικότητα μία διευρυμένης ενιαίας αγοράς, η ανταγωνιστικότητα των βιομηχανιών μας και η αειφόρος ανάπτυξη της Ένωσης.
<P>
Η Επιτροπή θα αξιολογήσει τις υποδομές των διατροπικών μεταφορών στις χώρες της Κεντρικής και Ανατολικής Ευρώπης, ώστε με τον τρόπο αυτό, να διευκολύνει την αναθεώρηση των προσανατολισμών στο διευρωπαϊκό δίκτυο μεταφορών. Το ευρωπαϊκό κέντρο αναφοράς των διατροπικών μεταφορών, με έδρα το Στρασβούργο, θα λειτουργήσει αυτόν τον χρόνο παρέχοντας τις πληροφορίες που χρειάζεται η διατροπική βιομηχανία τις οποίες θα μπορεί να χρησιμοποιήσει στην επεξεργασία νέων πολιτικών.
<P>
Η Επιτροπή σκοπεύει να συνεχίσει να στηρίζει τις διατροπικές μεταφορές μέσα από την έρευνα και τα προγράμματα πλαίσιο έρευνας και τεχνολογικής ανάπτυξης και επίσης, παρατείνοντας και διευρύνοντας τις πιλοτικές ενέργειες υπέρ των συνδυασμένων μεταφορών, τις λεγόμενες PACT. Όπως επισημαίνει η έκθεση, πρέπει να επενδύσουμε στις απαραίτητες υποδομές και στη διαχείρισή τους. Από την άποψη αυτή, υπάρχουν πολλές παρεμβάσεις - του κ. Caveri, για παράδειγμα - οι οποίες ζητούν να αναπτυχθούν οι μεγάλοι οδικοί άξονες που ανήκουν ήδη στα διευρωπαϊκά δίκτυα TEN.
<P>
Θέλουμε να μελετήσουμε την χρησιμοποίηση των υπαρχόντων δημοσιονομικών πόρων, επανασχεδιάζοντας τον προορισμό τους για να προωθήσουμε την αφομοίωση των διατροπικών μεταφορών από τη βιομηχανία. Και οφείλω να σας πω, κυρίες και κύριοι, ότι ελπίζω, από το βαθμό ανάπτυξης και βελτίωσης, ότι είμαστε ήδη στις τελευταίες λεπτομέρειες.
<P>
Όσον αφορά τη Λευκή Βίβλο σχετικά με την κοινή πολιτική μεταφορών, καθώς και την αναθεώρηση των διευρωπαϊκών δικτύων, την οποία σας έχω υποσχεθεί, ελπίζω ότι τις επόμενες εβδομάδες η Επιτροπή θα μπορέσει να εγκρίνει οριστικά το σχετικό κείμενο. Οι διατροπικές μεταφορές είναι ένα από τα βασικά στοιχεία σ' αυτό.
<P>
Βρισκόμαστε σε μία σημαντική φάση της ανάπτυξης των διατροπικών μεταφορών και πρέπει ήδη να περάσουμε από την προώθηση δράσεων και πιλοτικών προγραμμάτων στην επίτευξη της ενσωμάτωσής τους στην βιομηχανία με γενικευμένο τρόπο. Η εργασία που έχουμε ξεκινήσει μας επιβεβαιώνει ότι η Ευρώπη διαθέτει τις γνώσεις, τα συστήματα και τις τεχνολογίες που επιτρέπουν αυτού του είδους τις δραστηριότητες που διευκολύνουν τις ασφαλείς και βιώσιμες εμπορευματικές μεταφορές. Οι πολιτικές τιμολόγησης που παρουσιάζουμε να στηρίξουν την ανταγωνιστικότητα των διατροπικών μεταφορών.
<P>
Τέλος, θα ήθελα να πω ότι είμαι απολύτως σύμφωνη με τις προτάσεις για την ανάπτυξη συμβατών ηλεκτρονικών συστημάτων, που διατύπωσαν ορισμένοι ομιλητές, μεταξύ άλλων η εισηγήτρια, ο κ. Stockmann και ο κ. Pohjamo. Συμβατά ηλεκτρονικά συστήματα που στηρίζουν ειδικά τις διατροπικές μεταφορές. Αυτά τα μέσα στήριξης αποτελούν απαραίτητη προϋπόθεση για την επίτευξη αποτελεσματικών ευρωπαϊκών μεταφορών, με καλή απόδοση κόστους-αποτελεσματικότητας και σεβασμό του περιβάλλοντος.
<P>
Χαίρομαι επίσης, για τη συμφωνία του Κοινοβουλίου και της Επιτροπής στο θέμα αυτό και μπορώ να διαβεβαιώσω ότι οι υπηρεσίες της Γενικής Διεύθυνσης Μεταφορών και Ενέργειας θα συνεχίσουν να διαδραματίζουν ενεργό ρόλο στην προώθηση των διατροπικών μεταφορών.
<P>
Θέλω να κλείσω ευχαριστώντας την εισηγήτρια και όλους τους ομιλητές και ελπίζω ότι μπορώ να συνεχίσω να υπολογίζω στο έργο και την συνεργασία τους σχετικά με το θέμα αυτό, έπ' ευκαιρίας της συζήτησης της Λευκής Βίβλου για τις μεταφορές.

<SPEAKER ID=277 NAME="Πρόεδρος">
Ευχαριστώ, κυρία Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο το μεσημέρι.

<CHAPTER ID=11>
Χρέωση του κόστους της υποδομής των μεταφορών
<SPEAKER ID=278 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Costa Paolo (A5-0345/2000), εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την τιμολόγηση των υποδομών των μεταφορών.

<SPEAKER ID=279 NAME="Costa, Paolo">
. (ΙΤ) Κύριε Πρόεδρε, κυρία Επίτροπε, έχω την ευχαρίστηση να παρουσιάσω αυτήν την έκθεση πρωτοβουλίας που κατήρτισε η Επιτροπή Περιφερειακής Πολιτικής, Μεταφορών και Τουρισμού, για να γίνει ένα βήμα μπροστά σε ένα θέμα που ελπίζω να φανεί κάπως λιγότερο περίπλοκο μετά το συγκεκριμένο έργο μας.
<P>
Η έκθεση γεννήθηκε, ως γνωστόν, από ένα Πράσινο Βιβλίο της Επιτροπής, του 1995, το οποίο ζητούσε μέτρα εσωτερίκευσης των εξωτερικών στοιχείων κόστους που συνδέονται με το περιβάλλον, την ασφάλεια και την κυκλοφοριακή συμφόρηση, για να καταστεί πιο δίκαια και πιο αποδοτική η χρέωση του κόστους της υποδομής των μεταφορών στους χρήστες. Ζητεί ουσιαστικά από την Επιτροπή να παρέμβει εναρμονίζοντας τους ορισμούς για τα εσωτερικά και τα εξωτερικά κόστη, εναρμονίζοντας ή καθορίζοντας μεθοδολογίες υπολογισμού και μέτρησής τους και αφήνοντας έπειτα φυσικά την εφαρμογή αυτών των μέτρων στην επικουρικότητα και στην παρέμβαση των αποφάσεων που θα λάβουν τα κράτη μέλη.
<P>
Ο πυρήνας της έκθεσης, κατά τη γνώμη μου, είναι ότι εντάσσει αυτήν την υπόδειξη της εφαρμογής της αρχής "ο ρυπαίνων πληρώνει" στην ευρύτερη αρχή της πληρωμής από τον χρήστη. Αυτή είναι η συμβολή που παρέχεται, με δύο συνέπειες, τις οποίες θέλω να υπογραμμίσω σε τούτη την παρουσίαση: η πρώτη είναι ότι αν, χάρη στη μεθοδολογία που ελπίζουμε να μπορέσουμε να λάβουμε από την Επιτροπή και να μπορέσουμε να εγκρίνουμε, καταφέρουμε να αποκτήσουμε σαφέστερο ορισμό και καταλογισμό του εσωτερικού και εξωτερικού κόστους στους χρήστες, θα δημιουργήσουμε τις προϋποθέσεις για να μπορέσει να μετατεθεί το πρόβλημα της χρηματοδότησης των υποδομών από τους δημόσιους αποκλειστικά πόρους, από τη γενική φορολογία, στους χρήστες ως χρήστες. Μπορούμε να φανταστούμε, λοιπόν τη μεγάλη προσπάθεια που έχει ενώπιόν της η Ευρώπη - η σημερινή και η αυριανή - στη διαδικασία ανανέωσης των υποδομών των δυνατοτήτων της, την προσπάθεια να εξασφαλίσει τη συμμετοχή και του ιδιωτικού κεφαλαίου σ' αυτό το εγχείρημα, που διαφορετικά δεν θα ήταν δυνατό, αν δεν καταφέρναμε να εντοπίσουμε αυτήν την κατάσταση.
<P>
Το επόμενο βήμα που πρέπει να κάνουμε είναι να σκεφθούμε ότι, στις περιπτώσεις όπου η χρέωση ορισμένων από αυτά τα κόστη δεν έχει πια καμία σημασία - για παράδειγμα στους ιταλικούς αυτοκινητόδρομους, που έχουν σε μεγάλο βαθμό αποσβεστεί - αυτά τα κόστη που υπάρχουν σήμερα θα μπορούσαν να αποτελέσουν πόρους που θα χρησιμοποιηθούν σε μια υπόθεση διασταυρούμενης επιδότησης, έτσι ώστε ορισμένα κόστη που χρεώνονται στους χρήστες του δρόμου να χρησιμεύουν για τη βελτίωση των υποδομών με ανταγωνιστικούς τρόπους και ασφαλώς με περισσότερο σεβασμό στο περιβάλλον.
<P>
Όλο αυτό το σύστημα, επιμένω, που μεταθέτει το βάρος της χρηματοδότησης από το κράτος στους χρήστες, πρέπει να έχει μια διασφάλιση και αυτή είναι η τελευταία αρχή που καθιερώνεται, σύμφωνα με την οποία εκείνοι που βρίσκονται σε πιο δύσκολες συνθήκες, είναι φορείς κάποιου μειονεκτήματος ή ζουν σε αγροτικές ή απόκεντρες περιοχές με δυσκολίες, μπορούν να απαλλαχθούν σε κάποιο βαθμό από αυτή την υποχρέωση και μπορεί, συνεπώς, να επανεξετασθεί ένα σύστημα παρεμβάσεων, ακόμη και κρατικών, προς αυτή την κατεύθυνση.
<P>
Η φιλοδοξία που προσπαθήσαμε να προωθήσουμε με αυτή την έκθεση είναι η συγκέντρωση ορισμένων θεμελιωδών αρχών, τις οποίες έχω ήδη υπενθυμίσει: της αρχής ότι πληρώνει ο χρήστης, της αρχής ότι πληρώνει ο ρυπαίνων, της δυνατότητας διασταυρούμενων επιδοτήσεων και ούτω καθεξής. Πώς θα το επιτύχουμε αυτό; Η μεθοδολογική υπόδειξη που παρέχεται εδώ είναι ότι υπάρχει τώρα πια στην Ευρώπη μια σειρά ορθών πρακτικών, τις οποίες προσπαθήσαμε να διερευνήσουμε και να συγκεντρώσουμε σε ένα σεμινάριο, τα πρακτικά του οποίου θα τα θέσουμε στη διάθεση οποιουδήποτε θελήσει να εμβαθύνει στο πρόβλημα και το οποίο μπορέσαμε να χρηματοδοτήσουμε και με τη βοήθεια της Επιτροπής. Ε λοιπόν, οι πρακτικές αυτές μπορούν σήμερα, κατά τη γνώμη μου, να γενικευθούν και να τεθούν στη διάθεση των πάντων. Το αποτέλεσμα θα ήταν - πιστεύω ότι η στιγμή είναι πια ώριμη - η δυνατότητα να έχουμε ορισμένες λειτουργικές ενδείξεις για να προωθήσουμε συγκεκριμένα την ευρωπαϊκή πολιτική προς αυτή την κατεύθυνση.

<SPEAKER ID=280 LANGUAGE="DE" NAME="Jarzembowski">
Κύριε Πρόεδρε, κυρία Αντιπρόεδρε, αγαπητέ εισηγητή, αγαπητοί συνάδελφοι, θα ήθελα να συγχαρώ θερμά το συνάδελφο Paolo Costa, επειδή παρά το γεγονός ότι επί πολλά έτη υπήρχαν στο Σώμα έντονες διαφωνίες σχετικά με το ζήτημα του ποιος είναι ο σωστός τρόπος για τον καταλογισμό του κόστους των υποδομών μεταφοράς, εκείνος κατόρθωσε να επιτύχει με την έκθεσή του ευρεία συναίνεση.
<P>
Κυρία Επίτροπε, κυρία Αντιπρόεδρε, ελπίζω ότι αύριο, μετά την ψηφοφορία, θα εξετάσετε και θα ελέγξετε ακόμα μια φορά όλα τα σχέδια σχετικά με τη Λευκή Βίβλο της πολιτικής μεταφορών, εάν δηλαδή ανταποκρίνονται σε αυτά που πρότεινε το παρόν Σώμα. Επειδή η Επιτροπή καταθέτει συνήθως προτάσεις λαμβάνοντας υπόψη τα κράτη μέλη, και ίσως στο μέλλον λαμβάνοντας περισσότερο υπόψη το Κοινοβούλιο.
<P>
Νομίζω ότι η έκθεση Costa δίνει την αφορμή, να επανεξεταστούν ορισμένες αγαπημένες συνήθειες των υπηρεσιών. Ελπίζω επίσης, ότι δεν πρόκειται να συγχέουμε το θέμα της Λευκής Βίβλου με το θέμα των διευρωπαϊκών δικτύων. Επίκειται η επανεξέταση των διευρωπαϊκών δικτύων. Και τα δύο είναι σημαντικά θέματα. Θα ήταν κατά τη γνώμη μου εξαιρετικά άφρον να κατατεθούν υπό μορφή πακέτου στο Κοινοβούλιο, επειδή πρόκειται σαφώς για διαφορετικά θέματα.
<P>
Επιτρέψτε μου να προβώ μόνο σε κάποιες παρατηρήσεις σχετικά με την έκθεση Costa. Στην τροπολογία αρ. 1 διατυπώνεται σαφώς, ότι θέλουμε να αποκτήσουμε τρόπους καταλογισμού του κόστους των υποδομών μεταφοράς σε σχέση με τη χρησιμοποίηση των υποδομών, οι οποίοι θα μπορέσουν να τεκμηριωθούν με βάση τα κόστη κατασκευής, επέκτασης και βελτίωσης. Αυτή είναι η άμεση προτεραιότητα. Κατά την εναρμόνιση του καταλογισμού του κόστους των υποδομών μεταφοράς τίθενται δύο στόχοι, οι οποίοι δεν επιτρέπεται να αγνοηθούν.
<P>
Πρώτον, επιτέλους υλοποιείται η εσωτερική αγορά στον εν λόγω τομέα. Εάν δηλαδή θεωρείτε, ότι εξακολουθούν να υφίστανται ακόμη τρομερές στρεβλώσεις του ανταγωνισμού εξαιτίας των διαφορετικών δημοσιονομικών και λοιπών επιβαρύνσεων μεταξύ των κρατών μελών, και τούτο 8 - 9 χρόνια μετά την ολοκλήρωση της εσωτερικής αγοράς στις 31.12.1992, τότε τίθεται αναπόφευκτα ζήτημα όρων ανταγωνισμού.
<P>
Δεύτερον, είμαστε όλοι τελικά της άποψης, ότι μετά τις εκρηκτικές αυξήσεις των τιμών του πετρελαίου το προηγούμενο έτος, θέλουμε όπως πάντα να προσαρμοστούμε, ούτως ώστε να αποκτήσουμε ένα δίκαιο και φιλικό προς το περιβάλλον σύστημα, μιας και δεν επιτρέπεται να αυξηθεί το συνολικό κόστος για τις επιχειρήσεις. Δεν θέλουμε έπ' ουδενί ανεξέλεγκτες ανατιμήσεις.
<P>
Το τελευταίο θέμα: Σε ό,τι αφορά τo εξωτερικό κόστος, επιτρέψτε μου να ζητήσω δύο πράγματα. Πρώτον, το Κοινοβούλιο αποφάσισε περίπου προ τριετίας, να επεξεργαστεί σε επιστημονική βάση, τι ακριβώς είναι το εξωτερικό κόστος. Με ποιον τρόπο υπολογίζεται και πώς καταλογίζεται; Την έκθεση αυτή δεν τη λάβαμε ποτέ. Δεύτερον, υπάρχει διαφοροποίηση όσον αφορά τον υπολογισμό για το εξωτερικό κόστος. Μόνο ένα παράδειγμα: το κόστος που συνδέονται με την κυκλοφοριακή συμφόρηση. Θα ήταν παράλογο, εάν μια επιχείρηση επιβαρύνονταν, όταν οι οδηγοί είναι ακινητοποιημένοι λόγω κυκλοφοριακής συμφόρησης, επειδή τα κράτη μέλη δεν φρόντισαν να επεκτείνουν τους δρόμους, και κατά συνέπεια η επιχείρηση που έχει υψηλότερο κόστος καυσίμων και εργασίας, οφείλει να καταβάλει πρόσθετες εισφορές στο κράτος, το οποίο προκάλεσε την κυκλοφοριακή συμφόρηση.

<SPEAKER ID=281 LANGUAGE="EN" NAME="Watts">
Κύριε Πρόεδρε, θα ήθελα να ευχαριστήσω τον εισηγητή, τον κ. Costa, για την εξαιρετική δουλειά που έκανε σχετικά με ένα πολύ δύσκολο, λεπτομερειακό αλλά σημαντικό φάκελο.
<P>
Μποτιλιάρισμα, ρύπανση, αδιέξοδο, θέρμανση του πλανήτη, πλημμύρες, αλλόκοτος καιρός. Ήρθε το τέλος του κόσμου; Όχι, είναι απλώς η ώρα αιχμής στην περιοχή μου. Τα ίδια προβλήματα ανακύπτουν σε περιοχές και κράτη-μέλη σε ολόκληρη την Ευρωπαϊκή Ένωση. Όλοι έχουμε την ίδια κρίση στις μεταφορές και μπορούν να υπάρξουν κοινές λύσεις γι' αυτά τα κοινά προβλήματα. Πρέπει όλοι να αποδεχτούμε το γεγονός, για παράδειγμα, ότι η ταχύτερα αναπτυσσόμενη πηγή αερίων του θερμοκηπίου ανά τον πλανήτη είναι ο τομέας των μεταφορών. Οπωσδήποτε κάτι πρέπει να γίνει, συνάδελφοι.
<P>
Ωστόσο, όπως ξέρουμε όλοι, όλοι θέλουν να το αναλάβει κάποιος άλλος. Αυτή είναι η πρόκλησή μας. Ελπίζω το έργο του κ. Costa, η έκθεσή του και τα συμπεράσματα στα οποία θα καταλήξουμε αύριο να μας δώσουν ένα πλαίσιο μέσα στο οποίο θα μπορέσουμε να αρχίσουμε να αντιμετωπίζουμε αυτά τα προβλήματα. Πρέπει να προάγουμε την καλύτερη κατανόηση των κοινών μας προβλημάτων και να βρούμε κοινές λύσεις για αυτά σε όλη την Ευρωπαϊκή Ένωση, αλλά με βάση τη συναίνεση και την αμοιβαία κατανόηση.
<P>
Δεύτερον, πρέπει να προάγουμε μία ανταλλαγή ιδεών. Πολλές τοπικές και περιφερειακές αρχές έχουν εξαιρετικές ιδέες και αυτή η γνώση και οι πληροφορίες πρέπει να διαδοθούν σε ολόκληρη την Ευρωπαϊκή Ένωση.
<P>
Πράγματι, αυτό είναι το τρίτο μου σχόλιο: η Ευρώπη έχει να παίξει εδώ ένα ρόλο-κλειδί στη διάδοση των βέλτιστων πρακτικών για να ανταποκριθούμε με τον καλύτερο τρόπο στην πρόκληση των μεταφορών.
<P>
Τέταρτον και τελευταίο, σχετικά με το ποια μπορεί να είναι η συμβολή της Ευρώπης στο πλαίσιο αυτής της συγκεκριμένης πρωτοβουλίας, ελπίζω πως οι κυβερνήσεις, οι τοπικές αρχές και οι αρμόδιοι φορείς για την επιβολή φόρων και τελών θα μπορέσουν να δράσουν σε ένα πλαίσιο που θα έχει αναπτυχθεί και ολοκληρωθεί σε ευρωπαϊκό επίπεδο και πως θα δράσουν από κοινού.
<P>
Ωστόσο, θέλω να πω ότι υπάρχει μεγάλη ανησυχία και αγωνία για αυτήν τη συγκεκριμένη πρωτοβουλία της Επιτροπής και, ιδίως, για την έκθεση του κ. Costa, αν και εγώ προσωπικά πιστεύω ότι πολλές από αυτές τις ανησυχίες διαλύθηκαν πλήρως στην επιτροπή όπου γνωρίζω ότι υπήρξε ευρεία υποστήριξη του έργου του κ. Costa από όλα τα κόμματα. Υπήρχαν ανησυχίες, για παράδειγμα, για την επικουρικότητα. Αλλά αυτό επιλύθηκε με τρόπο περισσότερο από ικανοποιητικό όταν είπαμε στην Επιτροπή: έχετε να παίξετε ένα ρόλο-κλειδί στην προσπάθεια ολοκλήρωσης αυτής της έρευνας. Αλλά, σαφώς, τα κράτη μέλη και ο ρόλος τους θα γίνουν πλήρως σεβαστά όσο αφορά το δικαίωμά τους να καθορίζουν τα επίπεδα φορολογίας τους.
<P>
Πράγματι, το έργο μας κέρδισε ήδη και εξασφάλισε ευρεία υποστήριξη. Μπορώ να αναφέρω μία επιστολή από την οργάνωση που εκπροσωπεί τις αυτοκινητιστικές λέσχες από όλη την Ευρώπη, συμπεριλαμβάνοντας, για παράδειγμα, την ΑΑ και τη RAC, οι οποίες βλέπουν γενικά με καλό μάτι και στηρίζουν τη δουλειά μας διότι ξέρουν ότι αν η Ευρώπη δεν αναλάβει ηγετικό ρόλο σε αυτό το θέμα, αν δεν αρχίσουμε να συγκεντρώνουμε τις καλύτερες ιδέες από όλη την Ευρωπαϊκή Ένωση τότε οι πόλεις, οι κωμοπόλεις και οι αγροτικές περιοχές θα συνεχίσουν να βασανίζονται από ανυπόφορα επίπεδα κυκλοφοριακής συμφόρησης και ρύπανσης.
<P>
Συγχαίρω την έκθεση του κ. Costa, το έργο του και, επάνω από όλα, την ικανότητά του να μας συγκεντρώσει όλους γύρω από έναν ενιαίο στόχο για να προσπαθήσουμε να αντιμετωπίσουμε αυτή την κρίση των μεταφορών.

<SPEAKER ID=282 LANGUAGE="FI" NAME="Pohjamo">
Κύριε Πρόεδρε, κυρία Επίτροπε, θέλω να ευχαριστήσω τον εισηγητή της έκθεσης κ. Costa για την πραγματικά εξαίρετη εργασία του. Ευχαριστώ επίσης για το ενδιαφέρον σεμινάριο, στο οποίο εξετάσαμε το θέμα με διαφωτιστικά παραδείγματα.
<P>
Θεωρώ σημαντικό το γεγονός ότι το θέμα εξετάζεται σήμερα από το Κοινοβούλιο. Η έκθεση έχει ως αφετηρία την αρχή της πληρωμής του κόστους της κατασκευής και συντήρησης των υποδομών των μεταφορών από τους χρήστες. Στην τιμολόγηση των μεταφορικών υποδομών πρέπει να λαμβάνεται υπόψη το κοινωνικό κόστος, αλλά και η αρχή της ικανότητας προς πληρωμή, καθώς και η ανάγκη ενίσχυσης των απομακρυσμένων περιοχών. Η σημασία της τιμολόγησης των μεταφορικών υποδομών ως μέσου κατεύθυνσης πρόκειται να αυξηθεί περαιτέρω. Το σύστημα τιμολόγησης θα πρέπει μάλιστα να είναι αρκετά ελαστικό και δυναμικό ώστε να παρέχει κίνητρα για την εφαρμογή υπηρεσιών νέας τεχνολογίας. Κατά τον σχεδιασμό συνδυασμών φόρων και τελών πρέπει ωστόσο να προσέξουμε ώστε να μην καταλήξουμε σε διπλή φορολόγηση.
<P>
Πολλά προβλήματα ακόμη συνδέονται με την τιμολόγηση. Η κάλυψη του συνολικού κόστους μέσω τελών επιτυγχάνεται στις περιοχές που παρουσιάζουν μεγάλη κινητικότητα. Ωστόσο, οι συνθήκες διαφέρουν σημαντικά κατά περιοχές, με αποτέλεσμα να μην είναι παντού εφαρμόσιμη η ίδια τιμολογιακή βάση. Κατά τον καθορισμό των τιμολογιακών μέσων πρέπει να λαμβάνονται υπόψη οι μεγάλες αποστάσεις, η αραιοκατοίκηση και οι δυσμενείς γεωφυσικές συνθήκες, όπως ακριβώς επισημαίνεται στην έκθεση. Κατά τη γνώμη μου, είναι σημαντικό να διεξάγονται μελέτες αποτελέσματος πριν από την εφαρμογή των τιμολογιακών μέσων στην πράξη.

<SPEAKER ID=283 LANGUAGE="NL" NAME="Bouwman">
Κύριε Πρόεδρε, κυρία Επίτροπε, καταρχάς θα ήθελα να ευχαριστήσω τον κ. Costa, ο οποίος έκανε πάρα πολύ δουλειά. Πρώτα-πρώτα, για το αποτέλεσμα των εργασιών, διότι πρόκειται για μια έκθεση πρωτοβουλίας, της ομάδας εργασίας υψηλού επιπέδου για το θέμα αυτό. Το αποτέλεσμα ήταν μια έκθεση με την οποία εμείς θα θέλαμε οπωσδήποτε να δώσουμε ένα άλλο μήνυμα όσον αφορά την Επιτροπή. Εμείς προσδοκούμε από την Επιτροπή περισσότερα πράγματα από αυτά που εναπέμειναν κατά κάποιο τρόπο στο μήνυμα της έκθεσης Costa.
<P>
Επιτρέψτε μου να το επεξηγήσω αυτό που είπα. Τα λόγια μου αντανακλούν και ένα ορισμένο εκνευρισμό. Καμιά φορά έχω την ελπίδα ότι θα είμαστε αρκετά έξυπνοι για να αποκτήσουμε τις απαραίτητες γνώσεις σε μια ορισμένη περίοδο και να κάνουμε αυτό που πρέπει. Επί μακρόν διάστημα είχα την προσδοκία ότι η συζήτηση για την δίκαιη τιμολόγηση θα ήταν μια λογική συζήτηση που θα απέφερε μέτρα. Βλέποντας πόσο διαρκεί, αρχίζω να εκνευρίζομαι. Εάν κάνω μια σύγκριση του τρόπου με τον οποίο πραγματοποιείται σήμερα στη Γερμανία, αλλά και σε ορισμένες άλλες χώρες, συμπεριλαμβανομένης και της δικής μου, η συζήτηση σχετικά με τη μεταρρύθμιση της γεωργικής πολιτικής ενόψει των προβλημάτων στον τομέα της ασφάλειας των τροφίμων, προβλέπω ότι θα συμβεί κάτι παρόμοιο όταν θα αναφερθούμε στην πολιτική μεταφορών και στα προβλήματα που αντιμετωπίζουμε στον τομέα του περιβάλλοντος, ανεξάρτητα από τις αποτυχημένες διασκέψεις για το κλίμα κλπ. κλπ.
<P>
Η δυσαρέσκειά μου απορρέει επίσης από το γεγονός ότι σχεδόν όλοι εξακολουθούν να κρύβονται πίσω από διάφορα πράγματα τα οποία έχουν σχέση με την δήθεν αδυναμία να δοθούν επιστημονικές αποδείξεις για το κόστος, τη στιγμή που αυτό μπορεί να γίνει για τα δυστυχήματα. Με προβληματίζει η κατάσταση αυτή. Επαναλαμβάνω, υπάρχουν υπεραρκετά στοιχεία για να προβούμε σε ορισμένα βήματα στον τομέα αυτό. Ελπίζω λοιπόν ότι στην Πράσινη Βίβλο θα συμπεριληφθούν συγκεκριμένα μέτρα, όπως συνέβη καταρχάς με την έκθεση του κ. Costa η οποία περιλάμβανε επίσης ορισμένα μέτρα που εμείς καταθέσαμε εκ νέου συνειδητά, χωρίς να περιμένουμε ότι όλοι θα συμφωνήσουν. Αναφέρομαι κυρίως σε προτάσεις οι οποίες θα αποτελέσουν μήνυμα προς την Επιτροπή να φροντίσει επιτέλους να συντονίσει λίγο έως πολύ, αν όχι να εναρμονίσει, σε ευρωπαϊκή κλίμακα τα μέτρα αυτά, συμπεριλαμβανομένης της χιλιομετρικής εισφοράς, έτσι ώστε να μην εφαρμόζονται από τη μία χώρα και να αγνοούνται από την άλλη. Η μια χώρα λέει σήμερα ότι αυτό είναι επιστημονικά αδύνατο, ενώ η άλλη εφαρμόζει απλώς τα μέτρα, γεγονός το οποίο προξενεί εντύπωση.
<P>
Για τους λόγους αυτούς επαναφέραμε στον πίνακα ορισμένα θέματα και ελπίζουμε ότι ορισμένα από αυτά θα εγκριθούν. Κατά τα άλλα, θα ήθελα να ευχηθώ σε όλους καλή επιτυχία με την επεξεργασία.

<SPEAKER ID=284 LANGUAGE="FR" NAME="Ainardi">
Κύριε Πρόεδρε, θα ήθελα και εγώ να εξάρω, μετά τους συναδέλφους μου, τη σημαντική δουλειά του εισηγητή και της επιτροπής μεταφορών, οι οποίοι ενσωμάτωσαν πολλές τροπολογίες.
<P>
Θα ήθελα ωστόσο να επανέλθω σε ορισμένα σημεία, τα οποία θεωρώ απαραίτητο να υπογραμμίσω, ώστε να είναι η εν λόγω έκθεση όσο αποτελεσματική χρειάζεται.
<P>
Πρώτον, θεωρώ απαραίτητο να υπενθυμίσω ότι πρώτον και κύριον, οφείλουμε να προάγουμε τη βιωσιμότητα των μεταφορών, απαραίτητο μέσο, μακροπρόθεσμα, για την προστασία του περιβάλλοντός μας και την αποφυγή συμφόρησης. Για το λόγο αυτό, εκτιμώ ότι δεν είναι δυνατόν να αντιμετωπίζουμε με τον ίδιο τρόπο τις μεταφορές φορτίων και τις ατομικές μεταφορές. Οι μεταφορές φορτίων ευνοούνται ιδιαιτέρως σήμερα, ως οικονομική δραστηριότητα, ενώ οι ατομικές μεταφορές αποτελούν μια θεμελιώδη ελευθερία, τη δυνατότητα ελεύθερης κυκλοφορίας. Θα πρέπει να αναπτύξουμε την προσφορά επιλογών ποιότητας στα διάφορα μέσα μεταφοράς. Και γι' αυτό, θα πρέπει να σκεφθούμε την αναγκαιότητα προαγωγής των ποιοτικών υπηρεσιών κοινής ωφελείας στους συγκεκριμένους τομείς, που είναι τόσο σημαντικοί για τον λαό και την οικονομία.
<P>
Δεύτερον, θεωρώ εξίσου αναγκαίο να εντοπίσουμε κάποια προβλήματα προτεραιότητας. Επίσης δεν μπορούμε να αντιμετωπίζουμε το ίδιο τους επιβάτες των σιδηροδρόμων και τους εργοδότες των οδικών μεταφορών. Έτσι, οι οδικές μεταφορές επιβαρύνουν συνολικά το κόστος που υφίσταται η κοινωνία: κόστος περιβαλλοντικό και σε επίπεδο ατυχημάτων. Αυτό καθίσταται σαφές σε όλες τις μελέτες. Είναι ένα δεδομένο που πρέπει να λάβουμε κατεξοχήν υπόψη μας για την κοινοτική δράση.
<P>
Τέλος, σχετικά με την τροποποίηση των τιμολογήσεων, νομίζω ότι οι τιμολογήσεις αυτές δεν θα πρέπει να επιβαρύνουν περαιτέρω το κόστος, και κυρίως το κόστος που υφίστανται οι επιβάτες. Όλα τα συστήματα τιμολόγησης, όπως προτείνει μια τροπολογία που υπέβαλε η ομάδα μου, θα πρέπει να ευνοούν την προαγωγή των υπηρεσιών κοινής ωφελείας που παρέχουν ορισμένες υπηρεσίες μεταφορών, ώστε να διασφαλίζεται η ποιότητα, η ασφάλεια, η ισότητα πρόσβασης, με λογικό κόστος, όλων των πολιτών στις συγκεκριμένες υπηρεσίες.

<SPEAKER ID=285 LANGUAGE="NL" NAME="Van Dam">
Κύριε Πρόεδρε, κυρία Επίτροπε, είναι γνωστό ότι η πολιτική μας ομάδα δεν είναι πεπεισμένη για την αναγκαιότητα των σημερινών αρμοδιοτήτων. Στον τομέα της ευρωπαϊκής πολιτικής μεταφορών οι αρμοδιότητες αυτές είναι αδιαφιλονίκητες. Όντως, η διασυνοριακή προβληματική απαιτεί μία διασυνοριακή απάντηση. Στο σημείο αυτό συμφωνούμε όλοι στο Σώμα.
<P>
Γι' αυτό και εκπλήσσομαι βλέποντας τη διάσταση απόψεων που επικρατεί για το θέμα αυτό. Σε τελευταία ανάλυση, συμφωνήσαμε ότι πρέπει να προσπαθήσουμε να χαράξουμε μια βιώσιμη πολιτική μεταφορών, στα πλαίσια της οποίας πρέπει να εξασφαλίζεται η κινητικότητα, όχι μόνο εδώ και τώρα αλλά και στο μέλλον.
<P>
Από την άποψη αυτή, οι χρήστες μέσων μεταφοράς πρέπει να φέρουν το κόστος το οποίο προκαλούν, ούτως ώστε να προλαμβάνεται ή να αποκαθίσταται η ζημιά που προκαλούν. Αυτό αφορά τόσο το εσωτερικό όσο και το εξωτερικό κόστος των υποδομών, το οποίο είναι δύσκολο να αναλυθεί και να καταλογιστεί.
<P>
Στο ψήφισμα που έχει κατατεθεί η προσοχή επικεντρώνεται σε μεγάλο βαθμό στο εσωτερικό κόστος το οποίο στο παρόν στάδιο μπορεί να εκφραστεί ποσοτικά με μεγάλη ακρίβεια. Παρόλο που το κόστος αυτό αποτελεί ουσιαστικό τμήμα του συνολικού κόστους, δεν είναι σωστό να υποθέτουμε ότι κατ' αυτό τον τρόπο καλύπτεται όλο το κόστος. Η ανεπαρκής γνώση του μεγέθους μιας συγκεκριμένης δαπάνης δεν αποτελεί λόγο για την απομάκρυνση της δαπάνης αυτής από τη μέθοδο που θα χαραχθεί. Στο σημείο αυτό συμφωνώ απολύτως με τις τροπολογίες του συναδέλφου Bouwman, όπως επίσης και με την παρέμβασή του.
<P>
Συμφωνώ με τους συναδέλφους που πιστεύουν ότι, με τον καταλογισμό όλου του κόστους, τα περιθώρια των μεταφορέων δεν πρέπει να γίνουν τόσο στενά ώστε να κινδυνεύσει η ύπαρξή τους. Για να προληφθεί το ενδεχόμενο αυτό, δεν πρέπει ωστόσο να προσπαθήσουμε να κρατήσουμε τις τιμές των μεταφορών όσο το δυνατόν σε χαμηλότερο επίπεδο, για να καταλογίζουμε όσο το δυνατόν λιγότερο κόστος, αλλά πρέπει να τους προσφέρουμε νομική υποστήριξη, ούτως ώστε το κόστος να καταλογίζεται στην ομάδα στην οποία αναλογεί, δηλαδή στους τελικούς χρήστες.
<P>
Τέλος, θα ήθελα να παρατηρήσω ότι, από την άποψη του ανταγωνισμού, το καλύτερο που μπορεί να συμβεί είναι η ίση μεταχείριση όλων των μέσων μεταφοράς. Αυτό όμως δεν πρέπει να είναι το μοναδικό σημείο αναφοράς για εμάς. Στην προσπάθειά μας να προωθήσουμε την βιώσιμη κινητικότητα, πρέπει να επικεντρώσουμε το ενδιαφέρον μας στα μέσα μεταφοράς τα οποία επιφέρουν τη λιγότερη ζημιά στην κοινωνία και το περιβάλλον διαβίωσης. Η ενίσχυση της ανάπτυξης των εν λόγω μέσων μεταφοράς μπορεί να μην είναι ιδανική από την άποψη του ανταγωνισμού, εάν όμως ληφθεί υπόψη ο στόχος που επιδιώκουμε και στον πολιτικό χώρο, μπορεί κάλλιστα να αιτιολογηθεί.
<P>
Αντιλαμβάνεστε βεβαίως ότι δεν μπορώ να υποστηρίξω χωρίς άλλο το ψήφισμα που έχει κατατεθεί.

<SPEAKER ID=286 NAME="Lisi">
Κύριε Πρόεδρε, κυρία Επίτροπε, και εγώ αρχικά θέλω να ευχαριστήσω τον εισηγητή όχι μόνο για το μέγεθος του έργου που επιτέλεσε, το οποίο είναι αληθινά σημαντικό, αλλά επίσης και προπαντός για τη διαθεσιμότητα που επέδειξε δεχόμενος τις υποδείξεις, τις τροπολογίες, τις προτάσεις που υπέβαλε όλη η επιτροπή, σε σημείο που πιστεύω ότι μπορούμε να πούμε ότι πρόκειται για μια έντονα συλλογική έκθεση όλης της επιτροπής. Από την άλλη πλευρά, η πραγματική κατάσταση μας είναι ξεκάθαρη, το Λευκό Βιβλίο και το Πράσινο Βιβλίο την έχουν φωτογραφίσει: υπάρχει μια μεγάλη δυσκολία για το περιβαλλοντικό κόστος που πρέπει να υποστούμε και επίσης για το κοινωνικό κόστος, την προσβολή κατά του ελεύθερου ανταγωνισμού που εισάγει στο οικονομικό σύστημα των χωρών μας η διαφορά των φορολογικών συστημάτων, η διαφορά φορολόγησης, που υπάρχει σ' αυτές.
<P>
Με την έκθεση αυτή προσδιορίσαμε, συνεπώς, ένα δυνατό σενάριο, ένα μακρύ δρόμο που πρέπει να διανύσουμε, και εναπόκειται τώρα στην Επιτροπή να τον ξεκινήσει. Υπενθυμίζω τα θεμέλια που όλοι συμμεριζόμαστε: μεγαλύτερη αναλογικότητα προς τη χρήση στον καταμερισμό του κόστους, προσοχή στο κοινωνικό κόστος, αλλά και προστασία των μειονεκτικών γεωγραφικών περιοχών και ομάδων του πληθυσμού, "ναι" στην περιβαλλοντική βιωσιμότητα, αλλά, ταυτόχρονα, και επιβεβαίωση του δικαιώματος για κινητικότητα ως καθολικού δικαιώματος.
<P>
Η μόνη σύσταση που θα μου επιτρέψετε να διατυπώσω, κυρία Επίτροπε, είναι πως εντάξει όλα αυτά· εντάξει, ιδιαίτερα, και η μετάβαση στην αρχή της πληρωμής από τον χρήστη - "ο χρήστης πληρώνει" - αλλά με μία προειδοποίηση: δεν μπορούμε να επιτρέψουμε να γίνει η αρχή αυτή τιμωρία για τους πολίτες ή για τις επιχειρήσεις. Μετάβαση στην αρχή της πληρωμής από τον χρήστη σημαίνει ότι μπαίνουμε στη λογική της παροχής μιας υπηρεσίας στην οποία αντιστοιχεί μια τιμή και για αυτόν το λόγο πρέπει να εξασφαλίζουμε στον πολίτη και στις επιχειρήσεις αυτό που θέλουν και που είναι διατεθειμένοι να πληρώσουν: την ποιότητα. Ποιότητα στις μεταφορές σημαίνει, κατά τη γνώμη μου, προπαντός ασφάλεια, προσιτότητα, διασύνδεση των υποδομών. Αν το εξασφαλίσουμε αυτό, θα έχουμε, ταυτόχρονα, υπερβεί ένα χάσμα όπου βρισκόμασταν και ξεκινήσει μια νέα προοπτική.

<SPEAKER ID=287 LANGUAGE="FR" NAME="Savary">
Κύριε Πρόεδρε, θα ήθελα να συμφωνήσω και εγώ με τα εγκωμιαστικά σχόλια των συναδέλφων για τον εισηγητή κ. Paolo Costa, διότι πρόκειται για ένα εξαιρετικά δύσκολο ζήτημα, σχετικά με το οποίο οι γνώμες διίσταντο. Εκτός αυτού, είχε να επεξεργαστεί πολλές τροπολογίες. Νομίζω ότι το κείμενο που μας παρουσίασε τελικά είναι ένα κείμενο λογικό και σαφές, και χρειάστηκε πολλή δουλειά για να επιτευχθεί αυτό. Θεωρώ ότι η συμβολή αυτή του Ευρωπαϊκού Κοινοβουλίου θα χρησιμεύσει για την προαγωγή των μεταγενέστερων εργασιών της Επιτροπής.
<P>
Το ζήτημα της τιμολόγησης των υποδομών είναι προφανώς ένα από τα πιο δύσκολα ζητήματα, όσον αφορά την κατανόησή τους από το ευρύ κοινό· παράλληλα όμως είναι θεμελιώδες όσον αφορά το στόχο της διαρκούς κινητικότητας τον οποίο θέτουμε, δεδομένων των προβλέψεων για σημαντική αύξηση της διακίνησης τόσο των εμπορευμάτων, όσο και των ατόμων στο πλαίσιο της Ένωσης. Γνωρίζουμε ότι ο πλέον ρυπαντικός τρόπος μεταφοράς σήμερα, οι οδικές μεταφορές, έχει ένα πλεονέκτημα σε επίπεδο τιμολόγησης, όσον αφορά τόσο τη χρηματοδότηση των υποδομών, την οποία αναλαμβάνει συνήθως η πολιτεία, όσο και την εκμετάλλευση. Θα πρέπει λοιπόν οπωσδήποτε να εξισορροπήσουμε τις τιμολογήσεις, την καταβολή δηλαδή αντιτίμου στα διάφορα μέσα μεταφοράς με βάση το πραγματικό κόστος, αν θέλουμε να επιτύχουμε μετακινήσεις που θα σέβονται περισσότερο το περιβάλλον.
<P>
Παρ' όλα αυτά, νομίζω ότι θα πρέπει να έχουμε σαφή συνείδηση ότι ο σιδηρόδρομος, σήμερα αλλά και για πολλά χρόνια ακόμα όπως φαίνεται, δεν είναι σε θέση να ανταγωνιστεί αποτελεσματικά τις οδικές μεταφορές, ειδικά σε επίπεδο μεταφορών φορτίων ή διατροπικών μεταφορών, που αποτελούν απόλυτες προτεραιότητες. Το κόστος των υποδομών και οι ανάγκες για υποδομές και επενδύσεις παραμένουν σημαντικά και δεν καλύπτονται επαρκώς από τις εισπράξεις των σιδηροδρομικών εταιρειών. Όσον αφορά την εκμετάλλευση, εξακολουθεί να επιβαρύνεται από διόδια που παραμένουν πολύ υψηλά σε σχέση με τα ανάλογα οδικά διόδια.
<P>
Το ζήτημα της τιμολόγησης λοιπόν είναι πράγματι ένα θεμελιώδες ζήτημα και θα πρέπει, αν πραγματικά θέλουμε να επιτύχουμε τη διατροπικότητα στις μεταφορές, να έχουμε το θάρρος να προχωρήσουμε σε ενσωμάτωση του εξωτερικού κόστους, όπως λέμε, να πληρώνουν δηλαδή οι οδικές μεταφορές ανάλογα με το κόστος τους, να πληρώνει ο σιδηρόδρομος ανάλογα με το κόστος του και αφενός να επικρατεί διαφάνεια όσον αφορά το κόστος όπως επίσης και οι τιμές να είναι αληθινές.
<P>
Υπάρχει όμως ένα πολιτικό πρόσκομμα σε όλα αυτά, δεν πρέπει να το κρύβουμε και αυτό. Το πολιτικό πρόσκομμα είναι ότι οι συμπολίτες μας επιθυμούν την κινητικότητα. Θεωρούν ότι η κινητικότητα αποτελεί δικαίωμα, δεν θα πρέπει να το ξεχνάμε νομίζω, και πολλές φορές συγχέουν τις μεταφορές των εμπορευμάτων με το ατομικό όχημα. Το διαπιστώσαμε αυτό τον περασμένο Σεπτέμβριο.
<P>
Η προσέγγιση μας λοιπόν θα πρέπει να είναι προσεκτική, σε πολιτικό επίπεδο, και να είναι σταδιακή αφενός, επιλεκτική αφετέρου. Θα πρέπει να είναι σταδιακή, δεν θα πρέπει δηλαδή να επιβαρύνουμε τις οδικές μεταφορές με επιπλέον χρεώσεις εφόσον ο σιδηρόδρομος δεν θα είναι έτοιμος να τις υποκαταστήσει, και ο σιδηρόδρομος σήμερα δεν είναι έτοιμος να τις υποκαταστήσει. Θα πρέπει να είναι επιλεκτική, διότι νομίζω ότι θα πρέπει να διακρίνουμε μεταξύ ατομικής μετακίνησης και μεταφοράς εμπορευμάτων και θα πρέπει επίσης, ίσως, να αρχίσουμε σιγά-σιγά να φορολογούμε τις νταλίκες, αν θέλουμε πραγματικά να ανακουφιστούν σημαντικά κάποιες περιφέρειες-σταυροδρόμια, όπως οι δικές μας, από την όχληση που προκαλούν.

<SPEAKER ID=288 LANGUAGE="EN" NAME="Lynne">
Κύριε Πρόεδρε, πρέπει να διασαφηνιστεί απόλυτα ότι δεν πρόκειται εδώ για μία αύξηση των φόρων από την ΕΕ ή για την επιβολή ενός νέου φόρου πέρα και πάνω από τους υφιστάμενους εθνικούς φόρους. Πρόκειται για μία προσπάθεια να βρούμε ένα κοινό σύνολο κριτηρίων, συντελεστών κόστους, για την υποδομή των μεταφορών και την ελαχιστοποίηση των μεγάλων ανισοτήτων σε όλη την ΕΕ.
<P>
Ωστόσο, από τα κράτη μέλη εξαρτάται το εάν θα θεσπίσουν και θα εισπράττουν τέλη, αλλά σε ένα κοινό πλαίσιο. Προς το παρόν, τα έσοδα αυτά δεν προορίζονται για τις υποδομές των μεταφορών. Πολύ συχνά, το ξέρω από το ΗΒ, τα χρήματα αυτά χρησιμοποιούνται για να ενισχύσουν τον κυβερνητικό κορβανά. Είμαι σίγουρη ότι το ίδιο συμβαίνει σε άλλα κράτη μέλη της ΕΕ. Το κόστος των μεταφορών πρέπει να βαρύνει το χρήστη αλλά οι κυβερνήσεις δεν πρέπει να χρεώνουν τους χρήστες της υπαίθρου εάν δεν υπάρχουν δημόσιες μεταφορές και αυτή η έκθεση το λέει ξεκάθαρα.
<P>
Αυτή η έκθεση αφορά τη θέσπιση ενός ισότιμου πεδίου: όχι να χρεώνουμε περισσότερο αλλά να χρεώνουμε πιο αποτελεσματικά. Οι εργαζόμενοι των μεταφορών στο ΗΒ παραπονούνται ότι βρίσκονται σε μειονεκτική θέση ανταγωνισμού και αυτό αληθεύει. Οι οδηγοί φορτηγών που δεν είναι Βρετανοί υπήκοοι δεν καταβάλλουν οδικά τέλη στο ΗΒ. Ο μέσος όρος στις άλλες χώρες της ΕΕ είναι δέκα φορές χαμηλότερος από τους φόρους HTV. Το ίδιο ισχύει για το πετρέλαιο κίνησης: κοστίζει τριπλάσια στο ΗΒ. Αυτό οδηγεί σε στρέβλωση του ανταγωνισμού στην ΕΕ. Αντί να επικρίνουν αυτήν την έκθεση, οι ευρωσκεπτικιστές θα έπρεπε να τη χαιρετίσουν γιατί θα συμβάλει πολύ στο να βοηθήσει τους εργαζόμενους των μεταφορών μας που βρίσκονται κάτω από μεγάλη πίεση.

<SPEAKER ID=289 LANGUAGE="NL" NAME="Peijs">
Κύριε Πρόεδρε, δεν έχω φθάσει ακόμα στο σημείο που έχουν φθάσει ορισμένοι άλλοι συνάδελφοι που άκουσα να μιλάνε απόψε. Όπως έχουν τα πράγματα, έχουμε γνώση των επενδύσεων σε υποδομές, για παράδειγμα σε υδάτινους και άλλους διαύλους. Κανείς δεν ξέρει για ποιο ποσό πρόκειται. Από την άλλη πλευρά, υπάρχουν τα δημόσια έσοδα από τις μεταφορές, όπως για παράδειγμα από το φόρο κυκλοφορίας. Κανείς δεν ξέρει περί ποιου ποσού πρόκειται, ένα πράγμα ξέρουμε όμως σίγουρα και αυτό είναι ότι δεν επανεπενδύονται αμέσως στην κατασκευή οδών και άλλων υποδομών.
<P>
Η παρούσα έκθεση αφορά την ισορροπία μεταξύ εσόδων και δαπανών, συμπεριλαμβανομένων και των άυλων δαπανών, όπως είναι αυτές για το περιβάλλον και το θόρυβο. Υπάρχουν ορισμένοι που θέλουν να καταλογίσουν το κόστος της κυκλοφοριακής συμφόρησης στους πολίτες που καθηλώνονται στα μποτιλιαρίσματα με βάση την αρχή "ο ρυπαίνων πληρώνει" . Πιστεύω ότι πρόκειται για μια πάρα πολύ ωραία αρχή, την οποία θα ήθελα να εφαρμόσω καθολικά, όχι όμως στην περίπτωση της κυκλοφοριακής συμφόρησης. Η κατάσταση αυτή αντανακλά την αποτυχία της κρατικής πολιτικής στον τομέα των υποδομών και για το λόγο αυτό πρέπει να θεωρηθεί ότι και το ίδιο το δημόσιο, οπωσδήποτε στην Ολλανδία, είναι υπεύθυνο για τη ρύπανση.
<P>
Στην παρούσα έκθεση αναφερόμαστε στον ισόρροπο επιμερισμό του κοινωνικού κόστους μεταξύ των διαφόρων μέσων μεταφοράς. Ας εξετάσουμε λοιπόν την περίπτωση των σιδηροδρόμων. Είχαμε την εντύπωση ότι οι οδικές μεταφορές ρύπαιναν πολύ περισσότερο απ' ό,τι οι σιδηροδρομικές. Όπως προκύπτει από έρευνες, αυτό δεν ισχύει. Το ερώτημα τώρα είναι τι θέλουμε στην ουσία με την προβολή του κοινωνικού κόστους. Θέλουμε μία αντικειμενική, ορθολογική στάθμιση του κόστους που επιφέρουν τα διάφορα μέσα μεταφοράς ή κάνουμε μια πολιτική αξιολόγηση, σε περίπτωση που κάποιο αποτέλεσμα δεν μας αρέσει, για παράδειγμα εάν το τραίνο θα γίνει πάρα πολύ ακριβό; Θέλουμε να παίρνουν οι άνθρωποι το τραίνο, γι' αυτό και πρέπει να φθηνύνει. Για μένα αυτό επιτρέπεται, όχι όμως με βάση αυτή τη μέθοδο. Δεν πρέπει να χρησιμοποιήσουμε ένα θεωρητικό πρότυπο για να επιβάλουμε βαρείς φόρους στις μεταφορές δια των υδάτων και δια του οδικού δικτύου για να απαλλάξουμε στη συνέχεια τους σιδηροδρόμους. Οι οδικές και προσωπικές μεταφορές πληρώνουν ήδη πολύ περισσότερα απ' ό,τι αντιστοιχεί στο κοινωνικό τους μερίδιο. Πρέπει λοιπόν να κατονομάσουμε τα πράγματα, ούτως ώστε να γνωρίζουν όλοι που είναι υπέρ και που είναι κατά, ή διαφορετικά πρέπει να εφαρμόσουμε ένα αναλογικό σύστημα με εγγυήσεις για τα άτομα με ειδικές ανάγκες, τους κατοίκους των αγροτικών περιοχών που δεν έχουν άλλη επιλογή και την ανταγωνιστικότητα της Ευρωπαϊκής Ένωσης.
<P>
Κυρία Επίτροπε, πρέπει να πω ότι βρισκόσαστε σε μία σφηκοφωλιά. Γιατί διαφορετικά γιατί θα έπρεπε να εφαρμοστεί ένα τέτοιο σύστημα μόνο στον τομέα των μεταφορών; Γιατί να μην εφαρμοστεί και στα εργοστάσια αλουμινίου, στα νοσοκομεία, στις πίστες σκι, στα καταστήματα της υπαίθρου, στα κτίρια του Κοινοβουλίου και στα δίκτυα υψηλής τάσεως;

<SPEAKER ID=290 LANGUAGE="ES" NAME="Izquierdo Collado">
Κύριε Πρόεδρε, συγχαίρω και εγώ με τη σειρά μου τον εισηγητή κ. Costa, όμως θέλω να επισημάνω ότι τα συγχαρητήρια αυτά δε οφείλονται στην ψυχολογική του ικανότητα να ενώσει τη βούλησή μας, αλλά στο γεγονός ότι συμπεριέλαβε στην έκθεσή του ορισμένους παράγοντες που μας επιτρέπουν να είμαστε όλοι ενωμένοι.
<P>
Θέλω να αναφέρω δύο, για τους οποίους πρόκειται να στηρίξω και τις υπόλοιπες προτάσεις. Ο πρώτος είναι ότι η έκθεση, "τονίζει ότι μία τέτοια μεθοδολογία πρέπει να εφαρμοστεί σταδιακά, βήμα προς βήμα, με γνώμονα την διαφάνεια και την επαρκή πληροφόρηση" .
<P>
Ο δεύτερος παράγοντας που διευκολύνει την έγκριση αυτής της έκθεσης είναι αυτός της επικουρικότητας, διότι, αναμφίβολα, από την έκθεση του κ. Costa συνεπάγεται ξεκάθαρα - το δήλωσε με απόλυτη διαφάνεια - ότι θα υπάρξει αύξηση του κόστους για τους χρήστες, που θα μετατοπίσει το κόστος χρηματοδότησης από τα κράτη μέλη στους χρήστες. Αυτό δεν μπορούμε να το αποφύγουμε. Επομένως χρειάζεται αυτή η διαβάθμιση, και προσωπικά τη θεωρώ απολύτως αναγκαία διότι, όταν μιλάμε για τιμολόγηση εσωτερικού και εξωτερικού κόστους, με όλη την σημασία της λέξης, που είναι δύσκολο να αντιληφθούμε αυτή τη στιγμή, μιλάμε για αύξηση του κόστους για τον χρήστη.
<P>
Επομένως, εκ των πραγμάτων, μιλάμε για ενθάρρυνση των σιδηροδρομικών μεταφορών. Πιστεύω ότι αυτή είναι μία από τις βάσεις που δικαιολογούν την τιμολόγηση. Το γεγονός ότι οι οδικές μεταφορές - τα αυτοκίνητα - έχουν καθαρό και σοβαρότατο περιβαλλοντικό κόστος, μέχρι του σημείου να ευθύνονται αποκλειστικά για την αναπλήρωση και, κατά συνέπεια, την αύξηση των αερίων που προκαλούν το φαινόμενο του θερμοκηπίου, που περιορίζουμε στους υπόλοιπους βιομηχανικούς τομείς.
<P>
Επομένως, έχει έρθει η ώρα για να "εξημερώσουμε" το αυτοκίνητο. Κανείς δεν θέλει να στερηθεί το αυτοκίνητο, αλλά πρέπει να το εξημερώσουμε. Από την μια πλευρά μέσω της έρευνας, περιορίζοντας την κατανάλωση. Όμως από την άλλη, επιβαρύνοντας επίσης τους οδηγούς. Είναι προφανές ότι η τιμολόγηση αυτή θα οδηγήσει σε μία αύξηση του κόστους για τον χρήστη ώστε να εξετάσει την πιθανότητα να χρησιμοποιήσει τις δημόσιες συγκοινωνίες ή την πιθανότητα μίας πιο λογικής χρήσης - τόσο για τα εμπορεύματα όσο και για την κυκλοφορία των ατόμων - του σιδηρόδρομου. Πιστεύω ότι αυτό είναι το στοιχείο κλειδί που δικαιολογεί πραγματικά το σχέδιο τιμολόγησης της Επιτροπής και του κ. Costa. Γι' αυτό και θα το υποστηρίξουμε, όμως αναμφίβολα, η διαβάθμιση αυτή ούτως ώστε να μπορέσει ο καταναλωτής να αποδεχτεί και να υιοθετήσει αυτή τη διαδικασία, θεωρώ ότι είναι θεμελιώδης.

<SPEAKER ID=291 LANGUAGE="NL" NAME="Sanders-ten Holte">
Κύριε Πρόεδρε, κυρία Επίτροπε, καταρχάς θα ήθελα να συγχαρώ τον συνάδελφο Costa για τη δουλειά που έκανε γι' αυτό το δύσκολο θέμα. Πρόκειται για ένα επίμαχο θέμα και οι 126 τροπολογίες που κατατέθηκαν δείχνουν πόσο διαφορετικές είναι οι απόψεις που υπάρχουν, οπωσδήποτε όμως μας ωθούν σε μια περισσότερο ρεαλιστική στάση.
<P>
Συμφωνώ σε γενικές γραμμές με την πρόταση που περιλαμβάνεται στην έκθεση για τον καταλογισμό στις τιμές του οριακού κοινωνικού κόστους των μεταφορών. Στην πράξη όμως θα προκύψει ότι παρόμοια μέτρα έχουν διάφορες απρόσμενες και έμμεσες επιπτώσεις. Γι' αυτό και θα χρειαστεί να πραγματοποιηθούν ακόμη πολλές μελέτες έως ότου να μπορούν να υπολογιστούν σωστά οι τιμές. Από αυτή την άποψη δεν συμμερίζομαι τη γνώμη του κ. Bouwman.
<P>
Μία από τις ανεπιθύμητες επιπτώσεις είναι ότι θα υπάρξει μια συγκριτικά περιορισμένη αύξηση του κόστους για τις οδικές μεταφορές, γύρω στο 10% έως 15%. Αντίθετα, το κόστος για τις σιδηροδρομικές μεταφορές θα αυξηθεί περισσότερο από 100% και για την εσωτερική ναυσιπλοΐα 50%. Κατ' αυτό τον τρόπο εκτίθεται σε κίνδυνο ο στόχος της αλλαγής μέσων μεταφοράς.
<P>
Το δεύτερο θέμα που μου προξενεί ανησυχίες είναι ότι θα αυξηθεί σημαντικά το κόστος των μεταφορών. Αυτό βλάπτει την οικονομική θέση της Ευρώπης. Τέλος, διαφωνώ με την πρόταση του εισηγητή να αποκλίνουμε από την αρχή "ο χρήστης πληρώνει" με τη χορήγηση πρόσθετων ενισχύσεων, για παράδειγμα, σε απομακρυσμένες περιοχές. Πρώτα πρέπει να κοιτάξουμε στην πράξη εάν η ενέργεια αυτή δεν επιφέρει στρεβλώσεις του ανταγωνισμού και δεν οδηγεί σε αύξηση του συνολικού κόστους. Για τους ίδιους λόγους είμαι επίσης κατά των διασταυρούμενων ενισχύσεων.

<SPEAKER ID=292 LANGUAGE="DE" NAME="Stockmann">
Κύριε Πρόεδρε, κυρία Επίτροπε, αγαπητοί συνάδελφοι, η αξία της έκθεσης Costa έγκειται, στο ότι επανέφερε τη συζήτηση σχετικά με το κοινό πλαίσιο για τον καταλογισμό του κόστους των υποδομών μεταφοράς. Όποιος θέλει μια λειτουργική εσωτερική αγορά, χρειάζεται ένα λειτουργικό σύστημα μεταφορών, στο οποίο θα επικρατούν ισότιμοι ή τουλάχιστον πανομοιότυποι όροι ανταγωνισμού για όλους τους χρήστες των μεταφορών. Η σταδιακή εναρμόνιση του κόστους της υποδομής των μεταφορών αποτελεί το σημαντικότερο βήμα προς αυτή την κατεύθυνση.
<P>
Σίγουρα είναι σημαντικό για τη διατήρηση, τη λειτουργία και την επέκταση των υποδομών, με ποιον τρόπο συμφωνεί κανείς να υπολογίζει τα κόστη, εάν πρόκειται για συνολικά κόστη ή οριακά κόστη, για οριακά κοινωνικά κόστη ή καθαρά κοινωνικά κόστη. Το σημαντικότερο όμως για την ύπαρξη ισότιμων ευκαιριών ανταγωνισμού είναι να συμφωνήσει κανείς, και μάλιστα το συντομότερο δυνατόν. Μόνο ένα πρέπει να προσεχθεί κατά τη διαδικασία αυτή: Εάν δημιουργείται θεμιτός ανταγωνισμός μεταξύ των διαφόρων τρόπων μεταφοράς, τότε χρειαζόμαστε αυτό που συζητούμε πάντοτε σχετικά με την εφαρμογή για το εξωτερικό κόστος. Η παρεμπόδιση αυτής της συζήτησης, σημαίνει ταυτόχρονα παρεμπόδιση της ενσωμάτωσης των διαφόρων μέσων μεταφοράς, κάτι που σχετίζεται αμιγώς με το έργο ή την πολιτική κάποιου λόμπι χάριν του status quo. Όποιος στο σημείο αυτό διεξάγει στο Σώμα υποκριτικές συζητήσεις, αυτό θα το ξεκαθαρίσω σε κάποια άλλη ευκαιρία με τον κ. Jarzembowski, τώρα έχω στη διάθεσή μου μόνο δύο λεπτά.
<P>
Χρειαζόμαστε επειγόντως, και μάλιστα σε πανευρωπαϊκή κλίμακα, τέλη για την κυκλοφορία βαρέων οχημάτων, ανάλογα με τα χιλιόμετρα, ενώ θα ήταν επίσης εφικτή η μείωση των δασμών των οχημάτων. Αυτή είναι, εν τω μεταξύ, η άποψη πολλών ενώσεων μεταφορών. Μόνο εάν καταλογίσουμε τα κόστη των υποδομών μεταφοράς σύμφωνα με την αρχή "ο χρήστης πληρώνει" , θα αποκτήσουμε ένα όργανο προσαρμόσιμο στην αγορά για την αντιμετώπιση της διαγραφόμενης κρίσης στον τομέα των εμπορευματικών μεταφορών, μιας και όλοι γνωρίζουμε τα επόμενα άλματα στον όγκο των εμπορευματικών μεταφορών: αυξήσεις λόγω της προς ανατολάς διεύρυνσης, λόγω του ηλεκτρονικού εμπορίου, και μάλιστα επιπλέον των προηγούμενων ποσοστών αύξησης.

<SPEAKER ID=293 LANGUAGE="ES" NAME="De Palacio">
Κύριε Πρόεδρε, καταρχάς θέλω να ευχαριστήσω τον κ. Costa για την εξαιρετική του έκθεση και όλους τους ομιλητές για την συμμετοχή τους σ' αυτή τη συζήτηση. Χαίρομαι που μπορώ να πω ότι η Επιτροπή δέχεται με μεγάλη ικανοποίηση την έκθεση αυτή και τα συμπεράσματά της. Έχω επίγνωση του μεγάλου όγκου εργασίας και της τεράστιας προσπάθειας που πραγματοποίησε ο εισηγητής κ. Costa, ώστε να επιτύχει την ευρύτερη δυνατή συναίνεση, και αυτό χαιρετίστηκε από τον κ. Jarzembowski και άλλους ομιλητές. Θέλω να πω επίσης ότι, σε ένα τόσο λεπτό και ακανθώδες ζήτημα όπως είναι η τιμολόγηση των υποδομών, αποτελεί σπουδαίο κατόρθωμα - και θέλω να το εξάρω - η επίτευξη όχι του τετραγωνισμού του κύκλου, αλλά σχεδόν, διότι είναι πραγματικά δύσκολο να επιτευχθεί συναίνεση σε μία πρόταση όπως η συγκεκριμένη.
<P>
Η έκθεση αυτή βασίζεται σε μία σειρά εργασιών με μέλη της Ομάδας Υψηλού Επιπέδου για την τιμολόγηση των υποδομών της ίδιας της Επιτροπής και μία ενημερωτική συνεδρίαση σχετικά με τις βέλτιστες πρακτικές τιμολόγησης των υποδομών. Θέλω να πω μ' αυτό ότι πρόκειται για ένα δουλεμένο, εμπεριστατωμένο, επεξεργασμένο έγγραφο και αυτό το οφείλουμε κυρίως στον κ. Costa και τους άλλους ομιλητές που έδειξαν ένα ουσιαστικό ενδιαφέρον γι' αυτό το τόσο ακανθώδες και δύσκολο θέμα. Επομένως, η έκθεση είναι ολοκληρωμένη και συμβάλλει αποφασιστικά στην κατανόηση της πολιτικής τιμολόγησης των υποδομών καθώς και στην εφαρμογή της, ζήτημα κλειδί για τον προσανατολισμό μίας πολιτικής μεταφορών και για την προώθηση μία πολιτικής που εγγυάται βιώσιμες μεταφορές, κινητικότητα στο μέλλον και ανταποκρίνεται με ένα ορθολογικό τρόπο στην πρόβλημα της υπερβολικής ζήτησης που θα πρέπει να λύσουμε τα επόμενα χρόνια.
<P>
Η έκθεση συμπίπτει επίσης με την πολιτική της Επιτροπής για την τιμολόγηση των υποδομών μεταφορών. Η Επιτροπή θεωρεί ότι η έλλειψη συντονισμού των φορολογικών πολιτικών, η έλλειψη συντονισμού των συστημάτων τιμολόγησης των κρατών μελών, παρεμποδίζει την αποτελεσματικότητα των διαδικασιών μεταφορών και περιορίζει την ανάπτυξη της ενιαίας αγορά και την οικονομική ολοκλήρωση. Η διαχείριση των διαφόρων μεταφορικών μέσων είναι ίδια, συνεπάγεται πραγματικό κόστος για τις ευρωπαϊκές επιχειρήσεις και την κοινωνία γενικότερα.
<P>
Κατά συνέπεια, η Επιτροπή πρότεινε την σταδιακή εφαρμογή - και λυπούμαι που έφυγε ο κ. Izquierdo, διότι δεν είδε ότι, όχι μόνο ο κ. Costa αποδέχθηκε την τροπολογία αυτή, αλλά την επικροτεί και η Επιτροπή - σε ένα εναρμονισμένο πλαίσιο τιμολόγησης των υποδομών στην Ευρωπαϊκή Ένωση το οποίο θα μπορεί να εφαρμοστεί σε όλα τα μέσα μεταφοράς. Η πολιτική τιμολόγησης των υποδομών της Επιτροπής παρέχει ένα πλαίσιο για την μεταρρύθμιση των δασμών και των φόρων των μεταφορών, που θα αντικατοπτρίζουν το περιβαλλοντικό κόστος, το κόστος υποδομών και διαχείρισης της ζήτησης των μεταφορών.
<P>
Έχουν επιτευχθεί πρόοδοι, όπως η έγκριση των μέτρων σχετικά με τις σιδηροδρομικές υποδομές τον Δεκέμβριο μέσω της διαδικασίας συμβιβασμού. Ωστόσο, μένουν πολλά να γίνουν. Γι' αυτό, χαίρομαι που μπορώ να εγγυηθώ στο Κοινοβούλιο ότι οι προβληματισμοί που προκάλεσε η έκθεση αναφορικά με την τιμολόγηση των υποδομών θα ληφθούν σοβαρά υπόψη στην επόμενη Λευκή Βίβλο της Επιτροπής για την κοινή πολιτική των μεταφορών, στην οποία αναφέρθηκα προηγουμένως και, μολονότι με κάποια καθυστέρηση σε σχέση με τις αρχικές ημερομηνίες, θα μας επιτρέψουν να προχωρήσουμε στη επίλυση ενός από τα πιο περίπλοκα προβλήματα της πολιτικής μεταφορών: την τιμολόγηση των υποδομών. Όλα αυτά θα είναι εφικτά χάρη στην εξαιρετική δουλειά όλων σας και κυρίως του κ. Costa.

<SPEAKER ID=294 NAME="Πρόεδρος">
Σας ευχαριστούμε θερμά, κυρία De Palacio.
<P>
Η συζήτηση έληξε.
<P>
Η ψηφοφορία θα διεξαχθεί αύριο το μεσημέρι.
<P>
(Η συνεδρίαση έληξε στις 23. 40)

