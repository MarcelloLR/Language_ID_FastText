<CHAPTER ID=1>
Επανάληψη της συνόδου
<SPEAKER ID=1 NAME="Πρόεδρος">
Κηρύσσω την επανάληψη της συνόδου του Ευρωπαϊκού Κοινοβουλίου που είχε διακοπεί την Παρασκευή 14 Μαρτίου 1997.

<CHAPTER ID=2>
Έγκριση των συνοπτικών πρακτικών
<SPEAKER ID=2 NAME="Πρόεδρος">
Τα συνοπτικά πρακτικά της Παρασκευής 14 Μαρτίου έχουν διανεμηθεί.
<P>
Υπάρχουν παρατηρήσεις;

<SPEAKER ID=3 LANGUAGE="PT" NAME="Rosado Fernandes">
Κύριε Πρόεδρε, πριν την έναρξη της συνεδρίασης, θα ήθελα να αναφέρω εδώ ένα πολιτικό επεισόδιο το οποίο δεν θεωρώ ιδιαίτερα ευχάριστο, εφόσον αφορά το βουλευτή κ. Martens ο οποίος δήλωσε στη Λισσαβώνα ότι το κόμμα με το οποίο συνεργάζομαι είναι ένα κόμμα της άκρας δεξιάς.
<P>
Σε μία συνέντευξη που δημοσιεύθηκε στις 29 Μαρτίου, ο κ. Martens κατηγόρησε το CDS-Λαϊκό Κόμμα, με το οποίο συνεργάζομαι ως ανεξάρτητος και με το οποίο αγωνίζονται οι συνάδελφοί μου Girao Pereira και Celeste Cardona, ότι είναι ένα κόμμα της άκρας δεξιάς. Και γιατί; Η απάντηση είναι απλή: διότι τολμήσαμε να υποστηρίξουμε το δημοψήφισμα στην Πορτογαλία σχετικά με τη Συνθήκη του Μάαστριχτ. Το έγκλημα δεν ήταν μεγάλο.
<P>
Με αυτή την ευκαιρία το κόμμα αυτό απεβλήθη από το PPΕ και ο κ. Martens ήλθε στη Λισσαβώνα να κάνει αυτή το dirty job , απειλώντας κατά τρόπο ελάχιστα καθαρό και αποβάλλοντας λόγω διαφορετικών πεποιθήσεων...
<P>
(Ο Πρόεδρος διακόπτει τον ομιλητή)

<SPEAKER ID=4 NAME="Πρόεδρος">
Κύριε Rosado Fernandes, δεν πρόκειται για διαδικαστικό ζήτημα ούτε για προσωπικό ζήτημα, διότι είναι κάτι το οποίο συνέβη έξω από το Κοινοβούλιο. Το άρθρο 108 προβλέπει προβλήματα προσωπικών αναφορών μέσα στο Κοινοβούλιο, αλλά όχι μία συζήτηση σε σχέση με ένα πολιτικό διάλογο που έγινε έξω από το Κοινοβούλιο.
<P>
Συγγνώμη, αξιότιμε κύριε βουλευτή, δεν μπορώ να σας δώσω το λόγο αυτή τη στιγμή για τέτοιου είδους παρέμβαση. Είναι καθήκον μου να διακόψω αυτή την παρέμβαση διότι θα προκαλέσει ακριβώς άλλα προσωπικά ζητήματα, ενώ αναφέρεται σε θέματα τα οποία δεν είναι αυτή τη στιγμή στην ημερήσια διάταξη, ούτε έχουν μία διάσταση η οποία αφορά τον Κανονισμό. Συγγνώμη, αλλά έτσι πρέπει να γίνει!

<SPEAKER ID=5 LANGUAGE="PT" NAME="Rosado Fernandes">
... (χωρίς μικρόφωνο) απευθείας προσωπικά προς όλους μας. Πιστεύω ότι πάντοτε απέφυγα να κάνω προσωπικές επιθέσεις, πράγμα το οποίο δεν συνηθίζω να κάνω, και θα ήθελα...
<P>
(Χειροκροτήματα) ... πιστεύω ότι η προσωπική επίθεση χαρακτηρίζει την παρακμή της δημοκρατίας μας, χαρακτηρίσει εκείνους που θέλουν να αποκρύψουν, για παράδειγμα, τo πέρασμα της Σοσιαλδημοκρατικής Ομάδας στο PPE...
<P>
(Ο Πρόεδρος διακόπτει τον ομιλητή)
<SPEAKER ID=6 NAME="Πρόεδρος">
Συγγνώμη, κύριε Rosado Fernandes, τίποτα από αυτά δεν είναι προσωπική επίθεση. Θα είναι προσωπικές γνώμες, αλλά δεν είναι αυτή η στιγμή ούτε είναι ζήτημα που αφορά τον Κανονισμό. Συγγνώμη, δεν έχετε το λόγο.

<SPEAKER ID=7 LANGUAGE="EN" NAME="Balfe">
Κύριε Πρόεδρε, θα ήθελα να επισημάνω στα Μέλη ότι τα φύλλα παρουσίας βρίσκονται τώρα μέσα στην Αίθουσα.
<P>
Ελπίζω ότι τα Μέλη θα ενημερώσουν τους τυχόν συναδέλφους που τα ψάχνουν έξω.

<SPEAKER ID=8 NAME="Πρόεδρος">
Ευχαριστώ, κύριε Balfe. Γνωρίζετε ότι αυτή είναι μια πρωτοβουλία του Σώματος των Κοσμητόρων, η οποία δρομολογήθηκε κατάλληλα με τρόπο όσο το δυνατόν πιο άνετο.
<P>
(Τα συνοπτικά πρακτικά εγκρίνονται)

<SPEAKER ID=9 LANGUAGE="DE" NAME="Graefe zu Baringdorf">
Κύριε πρόεδρε, επί της ημερήσιας διάταξης και των εργασιών της Διάσκεψης των Προέδρων σύμφωνα με το άρθρο 28: Δυστυχώς εξακολουθεί το Κοινοβούλιο να μην έχει ορίσει επιτροπή ελέγχου για την παρακολούθηση της εφαρμογής των απαιτήσεων της Εξεταστικής Επιτροπής για τα BSE. Παρά την αποστολή αρκετών επιστολών μετά από μια απόφαση της Επιτροπής Γεωργίας δεν έχετε μέχρι τώρα δώσει απάντηση. Από την 1η Απριλίου τ.έ. πρέπει να τεθεί σε εφαρμογή κανονισμός, σύμφωνα με τον οποίο οι επιχειρήσεις που έχουν να κάνουν με κρέας ζώων θα πρέπει να εργάζονται με συγκεκριμένα κριτήρια. Αυτό όμως δεν εφαρμόζεται! Το Κοινοβούλιο θα πρέπει να επιβάλει την προϋπόθεση αυτή, που ήταν μια από τις κύριες απαιτήσεις, τώρα και στην Επιτροπή. Αυτό όμως δεν είναι δυνατό, δεδομένου ότι η επιτροπή δεν άρχισε ακόμη τις εργασίες της. Έχω την εντύπωση ότι η συγκρότηση της επιτροπής αυτής όλο και αναβάλλεται και μάλιστα από μια πολιτική ομάδα για λόγους τακτικής σε θέματα ψηφοφοριών.
<P>
Δεν είναι δυνατό το κύρος του Κοινοβουλίου να τίθεται σε δεύτερη μοίρα σε σχέση με τις τακτικές που εφαρμόζει στις ψηφοφορίες ένα κράτος μέλος! Για το λόγο αυτό θα ήθελα να σας παρακαλέσω να προωθήσετε τον ορισμό της επιτροπής αυτής ώστε το Κοινοβούλιο να μπορέσει να κάνει τη δουλειά του.

<SPEAKER ID=10 NAME="Πρόεδρος">
Κύριε Graefe zu Baringdorf, επικαλεστήκατε το άρθρο 28 του Κανονισμού. Αλλά το άρθρο 28 επιτρέπει ερωτήσεις γραπτές, και όχι προφορικές σχετικά με τη δραστηριότητα του Προεδρείου. Το Προεδρείο γνωρίζει ήδη το ζήτημα στο οποίο αναφέρεστε και θα λάβει σχετική απόφαση όταν το θεωρήσει προσήκον. Το ζήτημα υποβλήθηκε στο Προεδρείο κατά την τελευταία του συνεδρίαση, διότι προηγουμένως δεν κατέστη δυνατόν. Το Προεδρείο έχει να εξετάσει πολλά θέματα. Θα λάβει απόφαση την Πέμπτη, αν η απόφαση αυτή έχει ωριμάσει, διαφορετικά, το συντομότερο δυνατόν.

<SPEAKER ID=11 LANGUAGE="EN" NAME="Green">
Κύριε Πρόεδρε, ο κ. Graefe zu Baringdorf προέβη σε ορισμένα σχόλια. Δεν είχε το θάρρος να πει αυτά που εννοούσε και αναφέρθηκε σε κάποια συγκεκριμένη χώρα.
<P>
Ως Μέλος του Σώματος από τη Μ. Βρετανία και ως ηγέτης της Ομάδας των Σοσιαλιστών θα ήθελα να καταστήσω απολύτως σαφές ότι εντός ολίγων ημερών από την παρουσίαση της εκθέσεως της προσωρινής εξεταστικής επιτροπής για τη ΣΕΒ έστειλα επιστολή ζητώντας να ασχοληθούμε αμέσως με την επιτροπή που θα παρακολουθούσε το θέμα.
<P>
Εάν αναφέρεται στην ομάδα μου, θα πρέπει να τον πληροφορήσω ότι δεν έγινε καμία απολύτως προσπάθεια για να παραμείνει το θέμα εκτός ημερησίας διατάξεως.

<SPEAKER ID=12 NAME="Πρόεδρος">
Κυρία Green, δεν έγινε κανένας υπαινιγμός, ούτε για σας ούτε για την Ομάδα σας, γι' αυτό και δεν χρειαζόταν αυτή η διευκρίνιση.

<SPEAKER ID=13 LANGUAGE="NL" NAME="Martens">
Πρόεδρε, υποθέτω ότι, σύμφωνα με την ανακοίνωση της απόφασης της Διάσκεψης των Προέδρων, κατά την προσεχή συνεδρίαση θα ληφθεί μία απόφαση σχετικά με αυτή την ad hoc επιτροπή.

<SPEAKER ID=14 NAME="Πρόεδρος">
Αυτή είναι η πρόθεσή μου. Από εσάς, τους Προέδρους των Ομάδων, θα εξαρτηθεί αν θα ληφθεί.

<CHAPTER ID=3>
Διάταξη των εργασιών
<SPEAKER ID=15 NAME="Πρόεδρος">
Προχωρούμε στη συνέχεια στον καθορισμό της διάταξης των εργασιών.
<P>
Έχει διανεμηθεί το οριστικό σχέδιο ημερήσιας διάταξης που καθορίστηκε, σύμφωνα με το άρθρο 95 του Κανονισμού, από τη Διάσκεψη των Προέδρων, και επί του οποίου προτάθηκαν ή ενσωματώθηκαν οι εξής τροποποιήσεις:

<SPEAKER ID=16 NAME="Theato">
Κύριε πρόεδρε, θα ήθελα να επισημάνω ότι η Επιτροπή Ελέγχου του Προϋπολογισμού ενέκρινε σύμφωνα με τους κανόνες τις εκθέσεις αυτές και εκφράζω την πολύ μεγάλη λύπη μου που το Συμβούλιο δεν μπόρεσε να γνωμοδοτήσει μέσα στη νόμιμη προθεσμία επ' αυτών, εξαναγκάζοντάς μας με τον τρόπο αυτό να διαχωρίσουμε τις δύο αυτές εκθέσεις από τη γενική απαλλαγή και να τις μεταθέσουμε στη σύνοδο Απριλίου ΙΙ. Αυτή είναι εξ άλλου η τελευταία προθεσμία για να μπορέσουμε να διεξάγουμε τη συζήτηση για την απαλλαγή και να καταλήξουμε σε απόφαση, δεδομένου ότι σύμφωνα με τη δημοσιονομική τάξη υποχρεούμεθα να χορηγήσουμε την απαλλαγή ή να υποβάλουμε στην Ολομέλεια τη γνωμοδότησή μας σε σχέση με αυτήν.
<P>
Θέλω να το δηλώσω αυτό εδώ με κάθε δυνατή σαφήνεια και λυπάμαι ιδιαίτερα που χρειάστηκε να το κάνουμε αυτό τη στιγμή αυτή.

<SPEAKER ID=17 NAME="Πρόεδρος">
Ευχαριστώ πολύ, κ. Theato. Ελπίζω ότι το Συμβούλιο θα σημειώσει αυτήν την παρατήρηση.

<SPEAKER ID=18 NAME="Πρόεδρος">
Η Συνομοσπονδιακή Ομάδα της Ευρωπαϊκής Ενωτικής Αριστεράς/Βορειοευρωπαϊκή Πράσινη Αριστερά ζήτησε να περιληφθεί στην ημερήσια διάταξη μια δήλωση του Συμβουλίου και της Επιτροπής σχετικά με το κλείσιμο του εργοστασίου Renault στο Vilvoorde.
<P>
Το Συμβούλιο ανακοίνωσε ότι δεν ενδείκνυται να γίνει καμία δήλωση από πλευράς του, λαμβανομένου υπόψη ότι αυτό δεν εμπίπτει στην αρμοδιότητά του, κατά την άποψή του. Η Επιτροπή θα ήταν διατεθειμένη να προβεί σε σχετική δήλωση την Τετάρτη, αν και η Τετάρτη παρουσιάζει αρκετά προβλήματα όσον αφορά την ημερήσια διάταξη, λόγω του μεγάλου φόρτου. Βεβαίως όμως, αυτό εναπόκειται στην απόφαση των αξιότιμων κυρίων βουλευτών.
<P>
Το λόγο έχει η κ. Moreau, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/Βορειοευρωπαϊκή Πράσινη Αριστερά, προκειμένου να αιτιολογήσει την αίτηση.

<SPEAKER ID=19 LANGUAGE="FR" NAME="Moreau">
Κύριε Πρόεδρε, η απόφαση για το κλείσιμο του εργοστασίου της Renault στο Vilvorde, αποκαλυπτική του σημερινού ευρωπαϊκού οικοδομήματος, που στηρίζεται στον ανταγωνισμό μεταξύ των εργαζομένων, προκάλεσε ένα δικαιολογημένο κύμα διαμαρτυριών.
<P>
Η Συνέλευσή μας αποτέλεσε την ηχώ αυτού του γεγονότος εγκρίνοντας, στην περίοδο συνεδριάσεως του Μαρτίου, ένα ψήφισμα, που απαιτεί από το Συμβούλιο και την Επιτροπή, και αναφέρω: »να χρησιμοποιήσουν κάθε μέσο ώστε να οδηγήσουν στην ακύρωση της απόφασης της διεύθυνσης της Renault».
<P>
Έναν μήνα μετά, πού βρισκόμαστε; Η διεύθυνση της Renault, η οποία δεν προέβαλε καμία συγκεκριμένη πρόταση, διατηρεί την απόφασή της. Οι εργαζόμενοι συνεχίζουν τις ενέργειές τους καθώς και την κατάληψη της τοποθεσίας, και επωφελούνται της αλληλεγγύης των εργαζομένων των εργοστασίων Renault άλλων χωρών. Δύο δικαστικές αποφάσεις, μια βελγική και μια γαλλική, έδωσαν άδικο στην διεύθυνση της Renault. Το δικαστήριο της Nanterre απαγόρευσε της συνέχιση του κλεισίματος του εργοστασίου του Vilvorde. Η Συνέλευσή μας δεν μπορεί να αρκεστεί στην έγκριση ενός ψηφίσματος, χωρίς να ανησυχήσει για την συνέχεια που δόθηκε. Το ζήτημα είναι πολύ σοβαρό.
<P>
Αυτός είναι ο λόγος, σύμφωνα με το άρθρο 96, παράγραφος 1, του κανονισμού, που η ομάδα μου προτείνει μια τροποποίηση της διάταξης των εργασιών, με την εγγραφή, στην συνεδρίαση της Τετάρτης, των δηλώσεων του Συμβουλίου και της Επιτροπής λαμβάνοντας υπόψη τα μέτρα που λήφθηκαν μέσα στο πνεύμα και με σεβασμό του ψηφίσματος του Ευρωπαϊκού Κοινοβουλίου της 12ης Μαρτίου.

<SPEAKER ID=20 LANGUAGE="DE" NAME="Wolf">
Κύριε πρόεδρε, αγαπητοί συνάδελφοι, πιστεύω ότι αυτή είναι η χρονική στιγμή που αρχίζει να αναπτύσσεται η Ευρώπη των κοινωνικών θεμάτων μέσα από τους αγώνες των θιγομένων. Οι πρώτες δίκες δείξανε ότι υπάρχει πράγματι η δυνατότητα για περαιτέρω πρόοδο, και την ιστορική αυτή στιγμή θα έπρεπε το Κοινοβούλιο να αναλάβει να παίζει το ρόλο του ως εκφραστής της κοινής γνώμης της Ευρώπης και των ενδιαφερομένων. Για το λόγο αυτό θα έπρεπε να εξοικονομήσουμε χρόνο για το ζήτημα αυτό.
<P>
Συνάδελφοι, εντείνετε τις δυνάμεις σας και κάντετο! Εκατομμύρια άνεργοι, εκατομμύρια περιθωριοποιημένοι μας κοιτάζουν. Αν το αρνηθείτε αυτό, δείχνετε ότι επιδιώκετε ένα ευρωπαϊκό οικοδόμημα που δεν έχει καμία μα καμία σχέση με τα συμφέροντα των ενδιαφερομένων! Για το λόγο αυτό κανείς στο Σώμα δεν είναι δυνατό πράγματι να ψηφίσει κατά.

<SPEAKER ID=21 NAME="Πρόεδρος">
Το λόγο έχει ο κ. Martens προκειμένου να παρέμβει κατά της αίτησης.

<SPEAKER ID=22 LANGUAGE="NL" NAME="Martens">
Κύριε Πρόεδρε, οι εργάτες της Renault στο Vilvoorde πέτυχαν την περασμένη εβδομάδα μία σημαντική νίκη. Η παύση της λειτουργίας της επιχείρησης κηρύχθηκε παράνομη από ένα δικαστήριο των Βρυξελλών, στο Βέλγιο, και από ένα δικαστήριο στην πόλη της Rennes. Έτσι, προέκυψε μία εντελώς νέα κατάσταση. Όπως πληροφορήθηκα σήμερα το πρωί από τα μέσα ενημέρωσης στη χώρα μου, τα εργατικά συνδικάτα δέχθηκαν κατ'αρχήν να επαναλάβουν τις εργασίες επειδή έχει ληφθεί η απόφαση ότι η παύση της λειτουργίας της επιχείρησης είναι παράνομη, με αποτέλεσμα να έχει ξεκινήσει μία εντελώς νέα διαδικασία. Την Πέμπτη το πρωί έχουν την πρόθεση να διοργανώσουν δημοψήφισμα στο οποίο θα συμμετάσχουν όλοι οι εργαζόμενοι του Vilvoorde. Πρόκειται για μία εντελώς διαφορετική κατάσταση. Κάτω από αυτές τις συνθήκες πιστεύω ότι πρέπει και ότι μπορεί να εφαρμοσθεί η συνήθης και νόμιμη διαδικασία διαβούλευσης που ισχύει για την περίπτωση μαζικών απολύσεων. Από την άλλη πλευρά, πληροφορήθηκα ότι το Συμβούλιο Κοινωνικών Υποθέσεων θα συνεδριάσει στις 15 Απριλίου. Κάτω από αυτές τις συνθήκες, και δεδομένου ότι οι αποφάσεις δύο δικαστηρίων οδήγησαν στην αποκατάσταση του νόμου, πρόκειται να εφαρμοσθεί μία νέα διαδικασία και πιστεύω ότι πρέπει να προσφέρουμε κάθε δυνατότητα στην επιτυχία των διαβουλεύσεων υπέρ των οποίων τάσσονται οι εργαζόμενοι και τα συνδικάτα τους και γι'αυτό δεν πιστεύω ότι χρειάζεται να διεξαγάγουμε μία νέα συζήτηση επί του θέματος αυτού. Παραμένουμε αλληλέγγυοι προς τα συμφέροντα των εργαζομένων και αυτός είναι και ο λόγος για τον οποίο ζητώ να δοθεί η δυνατότητα επιτυχίας σε αυτή τη νέα διαδικασία.

<SPEAKER ID=23 NAME="Πρόεδρος">
Υποβάλλω σε ψηφοφορία την αίτηση της Συνομοσπονδιακής Ομάδας της Ευρωπαϊκής Ενωτικής Αριστεράς/Βορειοευρωπαϊκή Πράσινη Αριστερά.
<P>
(Το Σώμα απορρίπτει την αίτηση)
<P>
Πέμπτη και Παρασκευή:
<P>
(Δεν κατατέθηκαν προτάσεις τροποποίησης)

<SPEAKER ID=24 LANGUAGE="EN" NAME="Green">
Κύριε Πρόεδρε, θα ήθελα να θέσω ένα θέμα αναφορικά με τη δήλωση της Επιτροπής και του Συμβουλίου εν συνεχεία της εκθέσεως του κ. Αλαβάνου για τη Μέση Ανατολή και να ρωτήσω εάν οι προθεσμίες μπορούν να αλλάξουν. Όπως την καταλαβαίνω, η προθεσμία για την πρόταση ψηφίσματος έχει οριστεί γι' αυτή την Πέμπτη και πρόκειται να ψηφιστεί στην περίοδο συνόδου του Απριλίου ΙΙ, αλλά εμένα μου φαίνεται ότι εάν πρόκειται να ψηφίσουμε επί ενός τόσο λεπτού θέματος όπως η Μέση Ανατολή κατά την περίοδο συνόδου Απριλίου ΙΙ στις Βρυξέλλες, τότε θα ήταν καλύτερο να φέρουμε τη χρονική προθεσμία πιο κοντά σ' αυτή την περίοδο συνόδου. Πρόκειται για ένα πολύ λεπτό πολιτικό θέμα. Είμαι βεβαία ότι στο ενδιάμεσο χρονικό διάστημα θα συμβούν πολλά και επομένως θα πρέπει να είμαστε έτοιμοι να ψηφίσουμε για κάτι πιο επίκαιρο αντί να ορίσουμε την προθεσμία γι' αυτήν την εβδομάδα.

<SPEAKER ID=25 NAME="Πρόεδρος">
Κυρία Green, η επόμενη Διάσκεψη των Προέδρων θα καθορίσει τα χρονικά περιθώρια για την κατάθεση προτάσεων ψηφίσματος. Είναι καλύτερος αυτός ο τρόπος δεδομένου ότι μπορούμε να λάβουμε υπόψη μας πολλά πράγματα.

<SPEAKER ID=26 NAME="Lindhholm">
(SV ) Κύριε Πρόεδρε, πρόκειται για την ημερήσια διάταξη γι&#x02BC;αυτήν την εβδομάδα. Την Τετάρτη είναι προγραμματισμένο να αναφερθούμε στην έκθεση Terron i Cusi η οποία αφορά το ευρωπαϊκό πληροφορικό σύστημα. Υπήρχαν λίγα προβλήματα στην Επιτροπή κατά την επεξεργασία αυτού του θέματος, καθώς δεν υπήρχαν στα σουηδικά τα έγγραφα. Κατά την τελευταία συνεδρίαση το συζητήσαμε αυτό επί μακρόν και διεξοδικά. Τελικά αποφασίσαμε, η κα Cederschiοld και εγώ, που είμαστε και οι δύο εκεί, να μην την σταματήσουμε, ας πούμε, στην Επιτροπή. Αντ&#x02BC;αυτού απείχαμε από το να συμμετέχουμε στην ψηφοφορία ελπίζοντας ότι θα είχαν έλθει κείμενα στα σουηδικά έως αυτήν την περίοδο συνεδριάσεων.
<P>
Σήμερα υπάρχει στα σουηδικά μόνο το σκέλος της αιτιολογικής έκθεσης. Τίποτα άλλο δεν υπάρχει στα σουηδικά, ούτε τα έγγραφα από το Συμβούλιο ούτε η ίδια η έκθεση. Αυτή είναι, όπως όλοι γνωρίζουμε, μια πολύ σημαντική έκθεση, ένα σημαντικό θέμα. Όμως, από την δική μας οπτική, είναι εντελώς απαράδεκτο και δεν είναι επίσης σύμφωνο με τον κανονισμό εργασίας να μην έχουν όλοι πρόσβαση στα κείμενα στην μητρική τους γλώσσα. Θέλω να παραπέμψω στον κανονισμό εργασίας και ζητώ να αναβληθεί η έκθεση μέχρι να υπάρξουν τα έγγραφα στα σουηδικά.

<SPEAKER ID=27 NAME="Cederschiold">
(SV ) Κύριε Πρόεδρε, αφορά την ίδια ερώτηση στην οποία η κ. Lindholm μόλις αναφέρθηκε. Θέλω να υπογραμμίσω ένα μέρος αυτής, συγκεκριμένα ότι έχει συζητηθεί αν θα μπορούσε να γίνει διάλογος, παρ&#x02BC;ότι δεν υπάρχει μετάφραση, αλλά όχι ψηφοφορία. Νομίζω ότι αυτό θα ήταν λάθος. Δεν νομίζω ότι θα πρέπει να γίνει ούτε διάλογος ούτε ψηφοφορία πριν υπάρξουν τα έγγραφα στα σουηδικά. Γι&#x02BC;αυτό θεωρώ ότι όλη η υπόθεση θα πρέπει να βγεί από τον κατάλογο των εισηγήσεων έως ότου υπάρξουν οι μεταφράσεις.

<SPEAKER ID=28 NAME="Πρόεδρος">
Κυρία Cederschiφld, έτσι ορίζει ο Κανονισμός, και βεβαίως, αν το κείμενο δεν υπάρχει στα σουηδικά και τα φινλανδικά, δεν θα πραγματοποιηθεί η ψηφοφορία.

<SPEAKER ID=29 NAME="Lindhholm">
(SV ) Κύριε Πρόεδρε, με χαροποιεί ότι ο Πρόεδρος δείχνει κατανόηση σ&#x02BC;αυτό. Αλλά αν σκεφτούμε τώρα ότι οι μεταφραστές εργάζονται μέρα και νύχτα και ότι αυτά τα κείμενα εμφανίζονται το πρωί πριν την ψηφοφορία πως στην ευχή θα προλάβουμε να τα διαβάσουμε και να τοποθετηθούμε επ&#x02BC;αυτών; Αυτό δεν είναι εργασία επί ίσοις όροις. Πρέπει να έχουμε τις ίδιες δυνατότητες με τις υπόλοιπες εθνικότητες να διαβάσουμε, να συζητήσουμε και να εργαστούμε. Αυτό το βρίσκω εντελώς απαράδεκτο και προτείνω να αναβληθεί η υπόθεση, ενδεχομένως μέχρι την επόμενη περίοδο συνόδου όταν η σουηδική μετάφραση έχει ίσως έλθει.

<SPEAKER ID=30 NAME="Πρόεδρος">
Πολύ καλά, κυρία Lindholm. Υποβάλλω σε ψηφοφορία την αίτηση να αποσυρθεί από την ημερήσια διάταξη η έκθεση για την οποία δεν υπάρχουν διαθέσιμες όλες οι μεταφράσεις.
<P>
(Το Σώμα εγκρίνει την πρόταση)

<SPEAKER ID=31 NAME="Theato">
Κύριε πρόεδρε, αφαιρέσατε τις δύο εκθέσεις του κ. Kellett-Bowman σχετικά με την απαλλαγή από την ημερήσια διάταξη. Θα πρέπει τώρα όμως να τις προβλέψουμε για τη σύνοδο του Απριλίου ΙΙ. Δεν έχουν περιληφθεί, πρέπει όμως να τις προσθέσουμε χάρη των τύπων. Πότε λοιπόν θα συζητηθούν δεν το ξέρω, οπωσδήποτε όμως πρέπει οι εκθέσεις αυτές να συμπεριληφθούν στην ημερήσια διάταξη του Απριλίου.

<SPEAKER ID=32 NAME="von Wogau">
Κύριε πρόεδρε, ενδιαφέρομαι κι εγώ πάρα πολύ για τη διασαφήνιση της ημερήσιας διάταξης της συνόδου του Απριλίου ΙΙ, διότι η Επιτροπή ανακοίνωσε ότι την Τετάρτη το μεσημέρι θα λάβει την απόφαση ποιές χώρες πληρούν κατά τη γνώμη της τα κριτήρια του ελλείμματος και ποιές όχι. Πρόκειται επομένως για μια εξαιρετικά σημαντική απόφαση. Ήδη εδώ και πολύ καιρό ζητούμε από την Επιτροπή να απευθύνεται μετά από τέτοιες αποφάσεις πρώτα στο Κοινοβούλιο και ύστερα στον τύπο. Ο επίτροπος κ. Silguy ανακοίνωσε ότι προτίθεται να διευκρινήσει στις 3μμ το σημείο αυτό και ότι η συνέντευξη τύπου θα ακολουθήσει. Αυτό το θεωρώ σπουδαία πρόοδο και όσον αφορά τη σχέση μας με την Επιτροπή και για το λογο αυτό θα το θεωρούσα πάρα πολύ σημαντικό να μπορέσει - και όπως ακούω αυτό αποφασίστηκε ήδη - να πραγματοποιηθεί η ανταλλαγή αυτή απόψεων με την Επιτροπή πράγματι στις 3μμ, δηλαδή αμέσως μετά την έναρξη της συνόδου του Απριλίου ΙΙ.

<SPEAKER ID=33 NAME="Πρόεδρος">
Κύριε von Wogau, στο οριστικό σχέδιο ημερήσιας διάταξης της Τετάρτης 23 Απριλίου, προβλέπονται δύο ανακοινώσεις της Επιτροπής: μία σχετικά με την ισότητα ευκαιριών μεταξύ ανδρών και γυναικών, και μία άλλη σχετικά με τις γενικές κατευθυντήριες γραμμές της οικονομικής πολιτικής και τα υπερβολικά ελλείμματα. Σε καθεμιά θα παραχωρηθούν 45 λεπτά για ερωτήσεις και απαντήσεις. Συνεπώς, η πρότασή σας έχει ήδη περιληφθεί.
<P>
Όσον αφορά την παρατήρηση της κ. Theato, που έχει απόλυτο δίκιο, πιστεύω ότι η κατάλληλη στιγμή να προβλεφθεί σε ποια ημέρα θα μπορέσουν να περιληφθούν οι προαναφερόμενες εκθέσεις, οι οποίες εκκρεμούν ακόμη ενώπιον του Συμβουλίου, θα είναι στη συνεδρίαση της Διάσκεψης των Προέδρων την Πέμπτη. Δεν είναι απαραίτητο να καθορίσουμε αυτήν τη στιγμή την ημέρα και την ώρα, ελπίζουμε ότι την Πέμπτη θα έχουμε περισσότερα δεδομένα ώστε να μπορέσουμε να προχωρήσουμε σε αυτήν τη συμπερίληψη.
<P>
(Το Σώμα εγκρίνει τη διάταξη των εργασιών όπως τροποποιήθηκε)

<CHAPTER ID=4>
Πειράματα σε ζώα στον τομέα των καλλυντικών
<SPEAKER ID=34 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0017/97) της κ. Roth-Behrendt, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την έκθεση της Επιτροπής για την ανάπτυξη, την επικύρωση και τη νόμιμη αποδοχή των μεθόδων που μπορούν να υποκαταστήσουν τα πειράματα σε ζώα στον τομέα των καλλυντικών - 1995 (COM(96)0365 - C40662/96).

<SPEAKER ID=35 NAME="Roth-Behrendt">
Κύριε πρόεδρε, επιτρέψτε μου να πω στην αρχή κάτι που για κανένα μας δεν αποτελει έκπληξη, και που κατά βάση μόνον επαναλαμβάνω: εδώ και οκτώ χρόνια αγωνίζομαι με πολλούς συναδέλφους για την κατάργηση των πειραμάτων με ζώα όσον αφορά τα καλλυντικά.
<P>
Εν πάση περιπτώσει η επιτυχία του αγώνα αυτού είναι πολύ μικρή. Το ότι σήμερα στην παρέμβασή μου εκφράζομαι ηπιότερα απ'όσο τα περασμένα χρόνια οφείλεται μόνο στο ότι δε θέλησα να τιμωρήσω την παρευρισκόμενη επίτροπο, κ. Bonino, και τις υπηρεσίες της για κάτι που διέπραξαν οι προκάτοχοί της, διότι δυστυχώς έτσι είναι.
<P>
Το Κοινοβούλιο αποφάσισε το 1993 σαφέστατα ότι δε θα έπρεπε να γίνονται πλέον πειράματα με ζώα για καλλυντικά με την αιτιολογία ότι υπήρχαν ήδη 8000 συστατκά που έχουν δοκιμασθεί σε ζώα. Κάθε νέα ουσία που προορίζεται να χρησιμοποιηθεί για καλλυντικά προϊόντα θα πρέπει να δοκιμάζεται με εναλλακτικό τρόπο, δηλαδή in vitro και όχι σε ζώα.
<P>
Ζητήσαμε από την Επιτροπή να μας υποβάλει κάθε χρόνο έκθεση για την πρόοδο που σημειώθηκε στον τομέα αυτό. Δυστυχώς καμία σχεδόν πρόοδος δεν επιτεύχθηκε. Το ότι ομιλώ σχεδόν κάπως αργοπορημένα για το θέμα οφείλεται δυστυχώς στο ότι η έκθεση που ετοίμασα για την ετήσια έκθεση της Επιτροπής αφαιρέθηκε κατά την τελευταία συνεδρίαση από την ημερήσια διάταξη. Η Επιτροπή επέτρεψε εν τω μεταξύ στη βιασύνη της να συνεδριάσει η Επιτροπή Ανάληψης Τεχνικής Βοήθειας, η οποία έλαβε κατ' αναλογία σχετικά ήπιες αποφάσεις.
<P>
Καλώ παρόλα ταύτα και πάλι την Επιτροπή να εγκρίνει την έκθεση που ετοίμασα για την Επιτροπή Περιβάλλοντος του Κοινοβουλίου και να αποδεχτεί τη σοφία που εμπεριέχει. Τίποτα απο αυτά δηλαδή δεν έκανε η τεχνική αυτή επιτροπή.
<P>
Επιτρέψτε μου ν'αναφερθώ σε δύο από τα τρία σημεία και στη συνέχεια να θέσω δύο ερωτήσεις στην κ. Bonino.
<P>
Από τη μια καταλήξαμε το 1993 μέσω της λογικής στη διαπίστωση ότι εάν μέχρι το 1998 δε θα υπήρχε αξιολόγηση, ούτε ανάπτυξη εναλλακτικών μεθόδων, θα μπορούσε παρά ταύτα να δοθεί μια και μόνον παράταση το πολύ δύο ετών για πειράματα με ζώα.
<P>
Θα ήθελα τώρα να μας πει η κ. Bonino εάν συμφωνεί μαζί μας ότι το 2000 θα πρέπει να τεθεί τελειωτικά τέλος στα πειράματα με ζώα και ότι εκτός αυτού δε θα δοθεί περαιτέρω παράταση. Αυτό που αποφάσισε η τεχνική επιτροπή στις 20 Μαρτίου δεν είναι δυστυχώς τελείως σαφές.
<P>
Έπειτα θα ήθελα να εξασφαλίσει η Επιτροπή το να καταστεί πλέον - κάτι που δεν έχει γίνει στο παρελθόν - επί τέλους σαφές ότι κανένα από τα πειράματα με ζώα που εφαρμόσθηκαν δεν αξιολογήθηκε ποτέ. Όσα απαιτούμε και προσδοκούμε από τις εναλλακτικές μεθόδους δεν πληρούνται καθόλου από τα πειράματα με ζώα!
<P>
Κυρία Bonino, θα εξασφαλίσετε για το λόγο αυτόν ότι δε θα υπάρξουν από τις αξιολογήσεις περισσότερες απαιτήσεις απ'ότι από πειράματα με ζώα; Και θα λάβετε επίσης υπόψη ότι τα περισσότερα πειράματα με ζώα ουδέποτε αξιολογήθηκαν, δηλαδή ουδέποτε πράγματι επαληθεύτηκαν και για το λόγο αυτό δεν έχουν παρά μόνον πολύ περιορισμένη αξία; Όταν πρόκειται για την τήρηση διεθνών συμφωνιών, και ο ΟΟΣΑ αποτελεί προφανώς για την Επιτροπή μια οργάνωση εξουσίας, θα εξασφαλίσετε παρακαλώ, να προσπαθήσει ο ΟΟΣΑ να εξαλείψει και να καταργήσει όσο το δυνατόν περισσότερα πειράματα με ζώα μέσω της ανάπτυξης εναλλακτικών μεθόδων; Θα εξασφαλίσετε για το λόγο αυτόν και την υποβολή επαρκών αιτήσεων για την αναγνώριση εναλλακτικών μεθόδων από τον ΟΟΣΑ; Και, κυρία Bonino, θα υπάρξει σύντομα έβδομη τροποποίηση της οδηγίας για τα καλλυντικά; Ξέρω, η τεχνική επιτροπή και οι υπηρεσίες σας πάντα τις ανακοίνωναν στο παρελθόν. Η έκτη τροποποίηση οδήγησε, τότε με την έκθεσή μου το 1993, στο να ζητήσουμε την απαγόρευση των πειραμάτων με ζώα στην Ένωση.
<P>
Αντιλαμβάνεσθε, κ. επίτροπε, ότι μια έβδομη τροποποίηση θα λάμβανε πιο πολύ υπόψη την επιθυμία του Κοινοβουλίου, ενώ και εσείς θα είχατε όση υποστήριξη θα θέλατε. Για το λόγο αυτό θα ήθελα να μου πείτε εάν θα υποβάλετε σύντομα έβδομη τροπολογία για την οδηγία περί καλλυντικών; Και η έβδομη αυτή τροποποίηση θα καθορίζει επιτέλους με κάθε σαφήνεια ότι ούτε ένα τελικό προϊόν δε θα δοκιμάζεται πλέον σε ζώα; Πίστευα ότι με την έκτη τροποποίηση αυτό ήταν ήδη αρκετά σαφές. Προφανώς δεν ήταν έτσι. Για το λόγο αυτόν προσδοκώ κάτι τέτοιο από την έβδομη τροποποίηση. Θα ήθελα πολύ να μας πείτε πότε θα δώσετε στο Κοινοβούλιο τη δυνατότητα να γνωμοδοτήσει επ'αυτού στα πλαίσια της νομοθετικής διαδικασίας και να υποστηρίξει τα εκατομμύρια ανθρώπων στην Ευρωπαϊκή Ένωση που ζητούν να μη γίνονται πλέον πειράματα με ζώα για καλλυντικά.

<SPEAKER ID=36 LANGUAGE="EN" NAME="White">
Κύριε Πρόεδρε, βρίσκω εκπληκτική τη γενναιοδωρία της κυρίας Roth-Behrendt. Υπήρξε εξαιρετικά εφεκτική έναντι της Επιτροπής και μπορώ να κατανοήσω το γιατί. Η παρούσα δεν είναι η Επιτροπή η οποία απέτυχε τόσο παταγωδώς στο παρελθόν, είναι μια νέα Επιτροπή. Ωστόσο, υποστηρίζω ότι οι υπευθυνότητες της παλαιάς Επιτροπής μεταφέρονται στη νέα και διατηρώ έντονες ανησυχίες ότι και η παρούσα Επιτροπή υπόκειται στην επιρροή των ομάδων συμφερόντων εξ ίσου με την παλαιά. Μόνο ένα κοινοβούλιο και οι βουλευτές του είναι εκείνοι που μπορούν να ανταποκριθούν στις χιλιάδες των επιστολών που συλλογικά λαμβάνουμε επί του θέματος αυτού.
<P>
Θα πρέπει επίσης να πω ότι βρίσκω εξαιρετικά ανησυχητικό το γεγονός ότι έχουμε «χάσει το τραίνο». Εάν η παρούσα ήταν μια κατάσταση όπου θα εφαρμοζόταν η διαδικασία της συναπόφασης θα διαθέταμε πολύ μεγαλύτερη εξουσία και επιρροή επάνω στην Επιτροπή. Όπως και την τελευταία φορά, συνεργασία έχει καταλήξει να σημαίνει ότι δεν μας λαμβάνουν υπόψη τους. Διερωτώμαι εάν έχει περάσει από το μυαλό της Επιτροπής ότι ως Κοινοβούλιο ίσως μπορούμε να εξετάσουμε μέτρα που δεν θα συνδέονται απευθείας με το θέμα αυτό και να την απειλήσουμε ότι ίσως να τα καθυστερήσουμε έτσι ώστε να περάσει ο λόγος μας επί του θέματος. Αυτή είναι μια τακτική που δεν την έχουμε υλοποιήσει μέχρι τώρα.
<P>
Μου φαίνεται ότι η μόνη εναλλακτική λύση θα ήταν μια πρόταση μομφής κατά της Επιτροπής για την αποτυχία της να υλοποιήσει εκείνα που υποσχέθηκε. Αυτό το προσπαθήσαμε μόλις προ ενός μηνός και βεβαίως υπό τις συνθήκες εκείνες υποχρεωθήκαμε να υποστηρίξουμε την Επιτροπή - και ορθώς. Ωστόσο, δεν μπορούμε να υφιστάμεθα διαρκώς απόρριψη εκ μέρους της Επιτροπής ως εάν να μην είχαμε να δώσουμε λόγο στους εκλογείς μας.
<P>
Θα ήθελα να ζητήσω από την Επίτροπο κατά την απάντησή της να ανταποκριθεί σε ορισμένες από τις επόμενες συγκεκριμένες ερωτήσεις που προκύπτουν από την ενώπιον του Σώματος πρόταση ψηφίσματος. Πρώτον, θα μπορούσαμε να γνωρίζουμε τα σχέδια των μέτρων που θα μας υποβληθούν; Η έκφραση «σχέδια μέτρων» μπορεί να σημαίνει ο, τιδήποτε. Δεύτερον, θα μπορούσαμε να έχουμε κάποια ένδειξη για το τι έχει επιτευχθεί μέχρι τώρα; Στην επιτροπή δεν εδόθησαν σαφείς εξηγήσεις. Μας είπαν ότι δεν υπάρχουν διαθέσιμα αναλυτικά στατιστικά δεδομένα. Γιατί δεν υπάρχουν; Ποιός είναι εκείνος που τα συλλέγει; Από πού προέρχονται; Τι έχει κάνει η Επιτροπή για να παρακολουθήσει αυτά τα θέματα; Εάν η Επίτροπος δεν γνωρίζει τότε ποιός γνωρίζει; Εδώ έχει χαθεί η ουσία. Για μια φορά ακόμη οι ομάδες πιέσεων έχουν αποδειχθεί πιο αποτελεσματικές από ο, τιδήποτε άλλο. Η κατάσταση αυτή είναι εντελώς απαράδεκτη. Η Επιτροπή και το Κοινοβούλιο θα πρέπει να αναλάβουν από κοινού την ευθύνη και να διασφαλίσουν ότι τα ζώα θα πάψουν πλέον να υφίστανται κακομεταχείριση για χάρη του εμπορίου.

<SPEAKER ID=37 LANGUAGE="EN" NAME="Jackson">
Κύριε Πρόεδρε, η Ομάδα του ΕΛΚ θα υποστηρίξει την έκθεση της κ. Roth-Behrendt και θα ήθελε να την συγχαρεί γι' αυτή. Έχουμε έντονο ενδιαφέρον για το θέμα αυτό και αναγνωρίζουμε ότι η ευρωπαϊκή αγορά καλλυντικών είναι πολύ σημαντική. Αποτελεί το 40 % περίπου της παγκόσμιας αγοράς καλλυντικών. Έστω κι' αν ο συνολικός αριθμός των ζώων που χρησιμοποιούνται στις δοκιμές των καλλυντικών είναι σχετικά μικρός ο στόχος μας, όπως και αυτός της εισηγήτριας, είναι να μηδενιστεί. Επισημαίνουμε το γεγονός ότι στην πραγματικότητα δεν γνωρίζουμε πόσες δοκιμές για καλλυντικά στην Ευρωπαϊκή Ένωση απαιτούν τη χρήση ζώων δεδομένου ότι τα περισσότερα των κρατών μελών δεν τήρησαν την υποχρέωσή τους να συλλέξουν αυτά τα στατιστικά δεδομένα, συμπεριλαμβανομένης της Γερμανίας. Ελπίζω ότι η κ. Roth-Behrendt θα μεταφέρει αυτό το μήνυμα στην πατρίδα της.
<P>
Δεύτερον, με ενοχλεί βέβαια που στις παραμονές των εκλογών στη Μ. Βρετανία αναγκάζομαι να συμφωνήσω με τον κ. White, αλλά μου φαίνεται ότι οι μόνοι που προσεγγίζουν το θέμα με κάποιο αίσθημα επείγοντος είναι τα Μέλη του Ευρωπαϊκού Κοινοβουλίου και τα μέλη των εξωτερικών ομάδων πίεσης. Αυτό είναι πολύ περίεργο δεδομένου ότι η Ευρωπαϊκή Ένωση έχει ήδη διαθέσιμο ένα πλαίσιο για την επιβολή απαγόρευσης, δηλ. την οδηγία του 1993. Είναι επίσης περίεργο διότι η Ευρωπαϊκή Ένωση ισχυρίζεται πως είναι ένα δημοκρατικό όργανο. Θα ήθελα να ζητήσω από την Επίτροπο, όταν θα μιλήσει, να μας παρουσιάσει ένα χρονοδιάγραμμα για την κατά το δυνατόν ενωρίτερον απαγόρευση οποιασδήποτε απαίτησης δοκιμών του τελικού προϊόντος σε ζώα. Είναι επίσης πολύ σημαντικό να δείξουμε μεγαλύτερη σαφήνεια και αίσθημα επείγοντος στην ανάπτυξη και την αξιολόγηση εναλλακτικών λύσεων.
<P>
Μαζί με την κ. Roth-Behrendt και ορισμένα άλλα Μέλη του Ευρωπαϊκού Κοινοβουλίου επισκέφθηκα το Ευρωπαϊκό Κέντρο Αξιολόγησης Εναλλακτικών Μεθόδων Δοκιμών των Καλλυντικών στην Ίσπρα της βόρειας Ιταλίας. Το Κέντρο βρίσκεται μέσα σε ένα πευκοδάσος και ήταν, πιστεύω, προηγουμένως το Ιταλικό Κέντρο Πυρηνικής Ενέργειας. Το αναφέρω στις σημειώσεις μου. Σημειώνω ότι ο Δρ. Μπώλς, ο διευθυντής του Κέντρου, μας είπε τον Δεκέμβριο του 1995 πως πίστευε ότι από το 1998 θα ήταν δυνατόν να απαγορευθούν όλες οι ακόλουθες δοκιμές καλλυντικών σε ζώα: τελικού προϊόντος, διαπερατότητας του δέρματος, φωτοτοξικότητας, ερεθισμών του δέρματος, μεταλλακτικότητας, ερεθισμού των οφθαλμών και ευαισθησίας. Εδώ υπάρχει κάτι το εξαιρετικά περίεργο. Ο διευθυντής του Κέντρου έχει δηλώσει από το 1995 ότι το 1998 θα είναι δυνατή η απαγόρευση αλλά η Επιτροπή δεν έχει καταθέσει μέχρι τώρα σχετικές προτάσεις.
<P>
Διερωτώμαι εάν τα παραπάνω έχουν κάποια σχέση με τα προβλήματα που διαβλέπει η Επίτροπος με τον Παγκόσμιο Οργανισμό Εμπορίου καθώς και με το γεγονός ότι ίσως να μην είναι δυνατόν πλέον να εκπονηθεί η νομοθεσία αυτή όπως είχε αρχικά προβλεφθεί ενόψει των υποχρεώσεών μας σύμφωνα με ορισμένους κανονισμούς της ΓΣΔΕ. Εάν είναι έτσι τότε υποπτεύομαι ότι τόσο εγώ όσο και η κ. Roth-Behrendt θα πρέπει να είμαστε προετοιμασμένες για να δώσουμε μάχη γι' αυτό το θέμα. Τι οφελεί να υπάρχει κάποια ευρωπαϊκή θέση γιά το ζήτημα αυτό, το οποίο είναι πολύ σημαντικό για πάρα πολλούς ανθρώπους στην Ευρώπη, εάν δεν μπορούμε να κάνουμε τίποτα λόγω των διεθνών κανονισμών; Ασφαλώς θα πρέπει να υποβάλλουμε στη μεγαλύτερη δυνατή δοκιμή τους κανονισμούς αυτούς.

<SPEAKER ID=38 LANGUAGE="NL" NAME="Eisma">
Πρόεδρε, η απαγόρευση της διάθεσης στο εμπόριο καλλυντικών και συστατικών τα οποία έχουν δοκιμασθεί σε ζώα θα έπρεπε να έχει τεθεί σε ισχύ από την 1η Ιανουαρίου 1998. Δυστυχώς όμως, όπως ανέφεραν και άλλοι συνάδελφοι πριν από εμένα, η Επιτροπή είναι της γνώμης ότι η απαγόρευση αυτή πρέπει να αναβληθεί για δύο χρόνια.
<P>
Θα ήθελα να είμαι κάπως περισσότερο αυστηρός από την εισηγήτρια, κ. Behrendt. Στο ψήφισμα αναφέρεται μία μέγιστη περίοδος δύο ετών. Αυτό που θέλω είναι να τηρηθεί πραγματικά η προθεσμία αυτή και να ρωτήσω την Επίτροπο εάν πιστεύει ότι θα ήταν δυνατό να μειωθεί η διάρκειά της. Δεν πρέπει να λησμονείτε ότι, όταν αναφερόμαστε σε ένα μέγιστο όριο, μπορούμε πάντοτε να ορίσουμε μία προθεσμία που είναι συντομότερη από αυτό.
<P>
Πιστεύω ότι ο φάκελος παρουσιάζει μία θλιβερή εικόνα και έχουμε την πρόθεση να καταψηφίσουμε τις δύο τροπολογίες της πολιτικής ομάδας του UPE, δεδομένου ότι αυτές έχουν ως μοναδικό στόχο την εξασθένιση του ψηφίσματος της εισηγήτριας, κ. Behrendt. Θεωρώ ότι είναι αδικαιολόγητο να υποφέρουν τα ζώα για την παρασκευή νέων καλλυντικών. Πιστεύω επίσης ότι τα επιχειρήματα της Επιτροπής δεν επαρκούν για την υποβολή πρότασης αναβολής. Εάν μελετήσει κανείς την ετήσια έκθεση της Επιτροπής θα διαπιστώσει ότι δεν καταβλήθηκαν ιδιαίτερες προσπάθειες για τη θέσπιση απαγορευτικών διατάξεων το 1998 όσον αφορά τη διεξαγωγή πειραμάτων σε ζώα. Λυπούμαι ειλικρινά για το γεγονός ότι η Επιτροπή δεν σημείωσε παρά ελάχιστη πρόοδο, με αποτέλεσμα να προσπαθεί σήμερα να κρυφτεί προφασιζόμενη τον ΠΟΕ και διάφορους κινδύνους για την υγεία.
<P>
Εάν κοιτάξουμε την παράγραφο 3 του ψηφίσματος θα διαπιστώσουμε ότι η Επιτροπή δεν ανταποκρίθηκε στα καθήκοντά της δεδομένου ότι δεν είναι σε θέση να παράσχει ακριβή στατιστικά δεδομένα σχετικά με τα πειράματα που διεξάγονται στην Ένωση με στόχο την παρασκευή καλλυντικών. Θα ήθελα να προτείνω στην κ. Bonino να μελετήσει την παράγραφο 3 και να μας δώσει μία απάντηση στην οποία θα αναφέρει με ποιο τρόπο θα μπορούσε να βελτιωθεί η κατάσταση προκειμένου να αποκτήσουμε τουλάχιστον ακριβή στατιστικά δεδομένα. Θα τιμούσα την Επιτροπή εάν είχε καταβάλει περισσότερες προσπάθειες για τη διεθνή αναγνώριση εναλλακτικών μεθόδων εξέτασης. Επιπλέον, δεν πρέπει να λησμονούμε ότι υπάρχουν ήδη περί τις 8.000 συστατικά τα οποία έχουν δοκιμασθεί. Θα ήταν προτιμότερο να είχε υποχρεώσει η Επιτροπή τις επιχειρήσεις παραγωγής καλλυντικών να χρησιμοποιούν τις ουσίες αυτές και να προβεί στη συνέχεια στην απαγόρευση των πειραμάτων με ζώα. Ο συνάδελφος White αναφέρει ότι μία πιθανή αντίδραση θα ήταν η υποβολή πρότασης μομφής κατά της Επιτροπής. Πιστεύω ότι με βάση την απάντηση της Επιτρόπου θα αποφασίσουμε να τηρήσουμε ηπιότερη στάση από αυτήν που είχαμε την πρόθεση να τηρήσουμε κατά την έναρξη της συζήτησης.

<SPEAKER ID=39 NAME="Sjφstedt">
(SV ) Κύριε Πρόεδρε, πρώτα θέλω να πώ ότι η κ. Roth - Behrendt έχει εκπονήσει μία καλή έκθεση. Ωστόσο, έπειτα από την απόφαση της Επιτροπής Τεχνολογικής Ανάπτυξης της 20ης Μαρτίου, η οποία τροποποιεί τις προϋποθέσεις εκ βάθρων, έχει προκύψει μια νέα κατάσταση. Πρέπει να ειπωθεί ότι η απόφαση που ελήφθη ήταν πολύ αρνητική. αναβάλλεται πάλι η απόφαση σ&#x02BC;αυτό το θέμα επ&#x02BC;αόριστον. Η απόφαση είναι αρνητική για πολλούς και διάφορους λόγους. Πρώτον αν ληφθεί φυσικά υπόψη το συγκεκριμένο θέμα: Αυτό είναι ένα ηθικό ζήτημα και είναι απολύτως αδικαιολόγητο να χρησιμοποιούνται πειράματα σε ζώα για την παραγωγή καλλυντικών. Δεύτερον, η μορφή της απόφασης είναι εντελώς παράλογη, δηλ. ότι υπάρχει μια Επιτροπή Τεχνολογικής Ανάπτυξης η οποία στην πράξη νομοθετεί. Δεν γίνεται έτσι π.χ. σε μία δημοκρατική χώρα. Είναι επίσης ανησυχητικό ότι η Επιτροπή Τεχνολογικής Ανάπτυξης θα μπορεί σε δύο χρόνια να αναβάλλει την απόφαση άλλη μια φορά, αν δεν έχουν προκύψει ικανοποιητικές εναλλακτικές λύσεις σ&#x02BC;αυτήν την φάση. Είναι εντελώς αδύνατον να αποδεχτούμε ότι μπορεί να γίνεται κατ&#x02BC;αυτόν τον τρόπο.
<P>
Έπειτα πρέπει να ασκηθεί και στην Επιτροπή επίσης λίγη κριτική γιατί ήταν παθητική και γιατί και αυτή επίσης πήρε την πρωτοβουλία για να αναβληθεί πάλι αυτή η απαγόρευση. Εκτός αυτού η διαδικασία παραγωγής εναλλακτικών λύσεων είναι φυσικά πιο αργή όταν βλέπει κανείς ότι η απαγόρευση διαρκώς μετατίθεται στο μέλλον. αν δεν υπάρχει μια σαφής ημερομηνία διακοπής, τότε συμπράττουμε σ&#x02BC;αυτή την αργή διαδικασία.
<P>
Εκτός αυτού έχει ανακύψει τώρα ένα καινούριο επιχείρημα: λέγεται ότι η ΠΟΕ παρεμποδίζει την εφαρμογή της απαγόρευσης των πωλήσεων. Αυτό είναι ένα πολύ αμφισβητήσιμο επιχείρημα, διότι, μεταξύ άλλων, δεν μπορεί κανείς να γνωρίζει ότι ο Οργανισμός πράγματι δεν θα εγκρίνει έναν τέτοιο κανόνα πριν να γίνει προσπάθεια εφαρμογής του. Αν η ΠΟΕ δεν τον εγκρίνει, αυτό δεν μπορεί να γίνει αποδεκτό χωρίς να προσπαθήσουμε να αγωνιστούμε για την εφαρμογή της απαγόρευσης των πωλήσεων σ&#x02BC;αυτόν τον τομέα.
<P>
Υποστηρίζουμε την έκθεση και θέλουμε να υπάρξει απαγόρευση το συντομότερο δυνατόν και κατά της πώλησης και κατά των δοκιμών καθ&#x02BC;αυτών.

<SPEAKER ID=40 LANGUAGE="DE" NAME="Bloch von Blottnitz">
Κύριε πρόεδρε, αξιότιμοι συνάδελφοι, εξετάζοντας το ζήτημα από κοντά μπορεί κανείς να διαπιστώσει ότι η Επιτροπή ανέπτυξε πράγματι ένα τέλειο μηχανισμό, δηλαδή την παραβίαση εγκεκριμένων ήδη οδηγιών ή κανονισμών. Πρόκειται τω όντι για σκάνδαλο, το ότι θα πρέπει ν'αναβληθεί και πάλι μέχρι το 2000 η απαγόρευση πειραμάτων με ζώα που έπρεπε να ισχύσει από τις 1.1.1998, πράγμα που έτσι κι αλλοιώς είναι γνωστό εδώ και τέσσερα χρόνια και επανειλημμένα έχει αναβληθεί.
<P>
Δε δικαιολογείται ούτε για τεχνικούς ούτε για ηθικούς λόγους να πεθαίνουν εκατομμύρια ζώα κατά το χειρότερο τρόπο, μόνο και μόνον προκειμένου η βιομηχανία καλλυντικών να μπορέσει να παρασκευάσει λίγα ακόμη βαζάκια, παρόλο που υπάρχουν ήδη εκατομμύρια τέτοια παρασκευάσματα κλπ.
<P>
Η πλειοψηφία των κατοίκων της ΕΕ απορρίπτει την ιδέα και αυτό το αποδεικνύουν εκατομμύρια υπογραφές. Ούτε το Κοινοβούλιο το θέλει. Ούτε είναι παραδεκτή η ύπαρξη έκτακτων ρυθμίσεων. Εάν με τα πειράματα in vitro δεν μπορεί ν'αποδειχτεί η ανυπαρξία τοξικού κινδύνου, τότε θα πρέπει να παραιτηθούμε από την εν λόγω νέα ουσία. Έτσι κι αλλοιώς έχουμε ήδη αρκετές. Πρέπει πάντως να διασαφηνισθεί το εάν γενικά είναι δυνατό να ερευνηθούν τα πάντα με πειράματα σε ζώα. Ακόμη και για όσα από τα πειράματα αυτά έχει ενδεχομένως αποδειχτεί ότι δεν ενέχουν καθόλου κινδύνους μπορούν εντέλει να οδηγήσουν σε επικίνδυνες αντιδράσεις όσον αφορά τον άνθρωπο. Αυτό έχει αποδειχτεί αμέτρητες φορές.
<P>
Δεν είναι δυνατό ούτε επιτρέπεται ν'αναβάλλεται κάτι συνέχεια! Υπενθυμίζω μόνον τις leghold traps . Αυτά που εδώ στο Σώμα είχαν προ πολλού αποφασιστεί, αναβάλλονται με την επίκληση περίεργων επιχειρημάτων, τη στατιστική, το ΔΟΕ και ό, τι άλλο μας περάσει από το νου.
<P>
Στην περίπτωση αυτή ας πείτε είτε ότι δε θέλουμε καθόλου τέτοιους νόμους, είτε όσα αποφάσισε το Κοινοβούλιο είναι βέβαια πολύ όμορφα, αλλά κατά βάση κάνουμε ό, τι θέλουμε εμείς. Έτσι φαίνεται τελευταία. Αυτό όμως δεν το δέχομαι, όπως απορρίπτω και τα πειράματα με ζώα. Χρησιμοποιώ ευχαρίστως καλλυντικά, αλλ'όχι με τον τρόπο αυτό. Θα έπρεπε επί τέλους να επιμείνω με τις αποφάσεις του Σώματος. Γι'αυτό εκλεγήκαμε και αυτό απαιτεί ο λαός από μας.

<SPEAKER ID=41 LANGUAGE="FR" NAME="Fιret">
Κύριε Πρόεδρε, εκ πρώτης όψεως, η απαγόρευση των πειραμάτων σε ζώα για τη δοκιμή των καλλυντικών ή των ουσιών που εισάγονται στην σύνθεσή τους θα έπρεπε να απολαμβάνει μιας συναίνεσης, καθώς ο καθένας από εμάς αντιτίθεται φυσικά σε κάθε πράξη σκληρότητας απέναντι στα ζώα. Ωστόσο, μια σημαντική διαπίστωση επιβάλλεται κατά την εξέταση του φακέλου. Μια ευνοϊκή σε αυτήν την απαγόρευση απόφαση κινδυνεύει να αποβεί μοιραία για την ευρωπαϊκή βιομηχανία καλλυντικών, που είναι η πρώτη στον κόσμο. Πράγματι, οι περισσότερες χώρες του τρίτου κόσμου απαιτούν αυτό το είδος των πειραμάτων και οι πιο σκληροί ανταγωνιστές μας - αμερικανοί, ιάπωνες - δεν θα αποφύγουν να συνεχίσουν τις δοκιμές σε ζώα για να βγάλουν στην αγορά προϊόντα που θα πουλήσουν σε ολόκληρο τον κόσμο, συμπεριλαμβανομένων και των χωρών μας.
<P>
Από την άλλη πλευρά, είναι άραγε πράγματι σκληρό να δοκιμάζουμε ένα προϊόν εφαρμόζοντάς το πίσω από το αυτί ενός κουνελιού ή, στη χειρότερη περίπτωση, ενσταλάζοντάς το στον κερατοειδή ενός ποντικιού για να βεβαιωθούμε ότι δεν αναπτύσσει επιπεφυκίτιδα; Η έκθεση της κ. Roth-Behrendt θέλει να επιτρέψει μόνο τις εναλλακτικές μεθόδους Ποιες είναι όμως αυτές; Δεν γνωρίζω παρά μόνο μία που να είναι επιστημονικά σοβαρή, τα πειράματα σε ανθρώπους. Ως αισθητικός ιατρός, είμαι πολύ καλά πληροφορημένος σχετικά με αυτό το ζήτημα και μπορώ να σας πω ότι οι αμερικάνοι έχουν γίνει εξπέρ σε αυτές τις τεχνικές. Στην Καλιφόρνια, συγκεκριμένα, συνηθίζεται να στρατολογούν στις φυλακές εθελοντές οι οποίοι, για μια χούφτα δολάρια και μια μείωση ποινής, δέχονται να εκτεθούν στον ήλιο για δέκα ώρες, φορώντας στην πλάτη τους ένα κοκτέιλ αντηλιακών κρεμών. Αυτοί οι κρατούμενοι, εθελοντές για την επιστήμη, προέρχονται πάντα από κατώτερα κοινωνικά στρώματα και τις περισσότερες φορές είναι μετανάστες.
<P>
Θα πάμε, άραγε, στο Βέλγιο, στη Γαλλία, ή αλλού στην Ευρωπαϊκή Ένωση, να ζητάμε στις φυλακές κακοποιούς από το Μάγκρεμπ για να τους υποβάλλουμε στα πειράματα; Ως ανθρωπιστής που υπήρξα πάντοτε δεν μπορώ να αποφασίσω κάτι τέτοιο και η εισηγήτρια αυτής της έκθεσης θα δυσκολευτεί πολύ να μου εξηγήσει στο όνομα ποιών ηθικών αρχών η προστασία των αυτιών του κουνελιού και των κερατοειδών του ποντικού έχει προτεραιότητα στην υγεία των μεταναστών, ακόμα και αν είναι κακοποιοί.

<SPEAKER ID=42 LANGUAGE="ES" NAME="Valverde Lσpez">
Κύριε Πρόεδρε, όποτε διεξάγεται αυτή η συζήτηση στο Κοινοβούλιο συγχέονται πολλές έννοιες οι οποίες πρέπει να διευκρινιστούν αν θέλουμε να αποφύγουμε να γίνεται διάλογος κωφών.
<P>
Υπάρχει μια πρώτη αδιαμφισβήτητη πραγματικότητα η οποία είναι ότι οι επιστήμονες ολόκληρου του κόσμου είναι υπέρ των μεθόδων που μπορούν να υποκαταστήσουν τα πειράματα σε ζώα, όταν αυτές υπάρχουν, διότι είναι ευκολότερες. Κανείς δεν προτιμά την εναλλακτική λύση να χρησιμοποιήσει ζώα διότι, μεταξύ άλλων, η εργασία είναι δυσκολότερη και πολύ ακριβότερη. Συνεπώς, δεν συζητάμε αν είμαστε υπέρ ή κατά των μεθόδων που μπορούν να υποκαταστήσουν τα πειράματα σε ζώα. Η πραγματική συζήτηση συνίσταται στο να καθοριστεί αν μπορεί να προστατεύεται το δικαίωμα στην υγεία των προσώπων με τις μεθόδους που μπορούν να υποκαταστήσουν τα πειράματα σε ζώα οι οποίες υπάρχουν αυτήν τη στιγμή. Αυτή πρέπει να είναι η πραγματική ανησυχία αυτού του Κοινοβουλίου.
<P>
Αυτό που συμβαίνει είναι ότι στο πεδίο του Δικαίου μερικές φορές υπάρχουν κάποια καλά που είναι αντιτιθέμενα. Στις περιπτώσεις όπου το καλό στο οποίο αποσκοπούμε όλοι μας, να προστατέψουμε την υγεία των ζώων, έρχεται σε αντίθεση με το καλό να προστατέψουμε την υγεία των προσώπων, πρέπει να κλίνουμε προς αυτό το δεύτερο που είναι πολύ ανώτερο.
<P>
Επιπλέον, σε αυτό το Κοινοβούλιο, πολλές φορές επιδεικνύουμε μεγάλο πολιτικό βολονταρισμό. Σε κάποιες περιπτώσεις, δυστυχώς, δεν μπορούμε να προχωρήσουμε μπροστά από την επιστήμη. Γίνεται λόγος για το Κέντρο της Ispra και δηλώνεται ότι δεν είναι δυνατόν να γίνουν πάρα πολλά, και συγχέεται επίσης ποιες είναι οι αρμοδιότητες και ποιες οι ικανότητες του Κέντρου της Ispra. Οι μέθοδοι που μπορούν να υποκαταστήσουν τα πειράματα σε ζώα θα προκύψουν από τη διεθνή έρευνα και όχι από κάποιο βολονταριστικό ειδικό κέντρο. Μπορεί αυτό να προωθηθεί, μπορεί να γίνουν κάποια πράγματα, μπορεί να δαπανηθούν χρήματα, στο τέλος όμως θα είναι η διεθνής έρευνα που θα επιτύχει αυτές τις μεθόδους που μπορούν να υποκαταστήσουν τα πειράματα σε ζώα.

<SPEAKER ID=43 LANGUAGE="DA" NAME="Dybkjζr">
Κύριε Πρόεδρε, θα ήθελα να τονίσω ότι διαφωνώ πλήρως με τον προηγούμενο ομιλητή ως προς το ότι το θέμα στην προκειμένη περίπτωση είναι η υγεία των ανθρώπων. Το θέμα είναι η ματαιοδοξία των ανθρώπων, πράγμα που είναι μια τελείως διαφορετική υπόθεση. Θα ήθελα να ευχαριστήσω την εισηγήτρια για τη θαυμάσια έκθεσή της, η οποία στην ουσία είναι λίγο πιο ισορροπημένη, όπως ανέφεραν επίσης και άλλοι ομιλητές, από ό, τι θα έπρεπε να είναι, αυτό δε είναι βεβαίως απόλυτα φυσικό. Ωστόσο, αυτό που είναι σημαντικό στην προκειμένη περίπτωση, ελπίζω δε η Επίτροπος να το αντιλαμβάνεται, συνίσταται στο ότι είναι πράγματι τελείως απαράδεκτο να ανασταλεί η απαγόρευση, ώστε να μην αρχίσει να ισχύει το 1998. Δεν συντρέχει κανένας απολύτως λόγος για την αναστολή αυτή. Υπάρχουν αρκετά καλλυντικά προϊόντα στην αγορά. Μπορούμε να χρησιμοποιήσουμε αυτά που υπάρχουν. Έχουμε αρκετές δυνατότητες. Δεν υπάρχει κανένας λόγος να ερευνήσουμε περισσότερα, εάν αυτό δεν μπορεί να γίνει με εναλλακτικές μεθόδους.
<P>
Όπως ανέφεραν και άλλοι ομιλητές, είναι τελείως απαράδεκτο να λαμβάνονται οι αποφάσεις αυτές από τεχνικούς. Το θέμα είναι πολιτικής φύσεως και, κατά συνέπεια, οι αποφάσεις πρέπει φυσικά να ληφθούν από πολιτικούς και όχι από τεχνικούς. Η διαδικασία αυτή λήψης αποφάσεων δείχνει δυστυχώς με πλήρη σαφήνεια τη δύναμη που έχει στην Ευρωπαϊκή Κοινότητα η ομάδα συμφερόντων του τομέα των καλλυντικών. Αρκεί κανείς να σκεφτεί ότι το 40 % της αγοράς του τομέα αυτού βρίσκεται στην Ευρώπη. Όμως, αυτό ακριβώς αποτελεί λόγο που έπρεπε να μας ωθήσει να αναλάβουμε πρωτοβουλίες και να εμποδίσουμε τα πειράματα σε ζώα. Είναι λυπηρό το γεγονός ότι η Επιτροπή υφίσταται τις ενέργειες της εν λόγω ομάδας συμφερόντων. Είναι λάθος να αναβάλουμε για μια ακόμη φορά την απαγόρευση. Εάν το πράξουμε, η βιομηχανία θα σκεφτεί απλώς ότι μπορούμε να το κάνουμε και μια άλλη φορά, οπότε μπορεί στην ουσία να αδιαφορεί.

<SPEAKER ID=44 LANGUAGE="IT" NAME="Bellerι">
Κύριε Πρόεδρε, κυρία επίτροπε, στόχος της έκθεσης Roth-Behrendt είναι η παρουσίαση της προόδου που έχει επιτελεσθεί στην Ευρωπαϊκή Ένωση όσον αφορά την εξέλιξη, την επικύρωση και την αποδοχή των μεθόδων που θα μπορούσαν να υποκαταστήσουν τα πειράματα σε ζώα στον τομέα των καλλυντικών προϊόντων. Αναφέρεται επίσης στην έκθεση της Επιτροπής του 1994, που επιβεβαίωνε την έλλειψη αξιόλογων εναλλακτικών μεθόδων, οι οποίες θα μπορούσαν να υποκαταστήσουν τα πειράματα σε ζώα και επανελάμβανε τη δέσμευση της Επιτροπής να μειώσει τουλάχιστον τα χρησιμοποιούμενα ζώα.
<P>
Πρέπει να υπογραμμίσω ότι μόνο για τις δοκιμασίες του οφθαλμικού ερεθισμού και της δερματικής απορρόφησης, της φωτοτοξικότητας και του φωτοερεθισμού, και τις βασικές δοκιμασίες που αφορούν τη μεταλλαξογένεση, η έκθεση της Επιτροπής έχει επιδείξει κάποια αισιοδοξία σχετικά με τη δυνατότητα πειραματισμού αξιόλογων υποκατάστατων μεθόδων. Είμαστε της γνώμης ότι οι υπάρχουσες διαφορές μεταξύ Ευρωπαϊκού Κοινοβουλίου και Επιτροπής δεν έχουν ακόμη επιλυθεί, διότι στο σημείο αυτό πρόκειται για μία σύγκρουση μεταξύ των αρχών της ελεύθερης συναλλαγής και της εφαρμογής μη εμπορικών αξιών σχετικά με τα πειράματα σε ζώα στον τομέα των καλλυντικών.
<P>
Ο ευρωπαίος νομοθέτης μπορεί να νομοθετήσει για κάθε προϊόν που κυκλοφορεί στην Ένωση, αλλά θα πρέπει να ακολουθήσει τις υποδείξεις του διεθνούς δικαίου, διότι όταν οι ευρωπαϊκές επιχειρήσεις εξάγουν προς τρίτες χώρες που απαιτούν πειράματα σε ζώα για τα ευρωπαϊκά προϊόντα, πρέπει να συμμορφώνονται με τις νομοθετικές επιταγές αυτών των χωρών. Εξάλλου, οι κανόνες που έχει υπογράψει η Ευρωπαϊκή Ένωση στα πλαίσια των διαπραγματεύσεων ΓΣΔΕ(GATT) δεν επιτρέπουν την απαγόρευση της κυκλοφορίας στην Ευρώπη ξένων προϊόντων που έχουν δοκιμασθεί σε ζώα.
<P>
Τέλος, η επιβολή αυστηροτέρων κανόνων στους ευρωπαίους παραγωγούς έναντι των ξένων ανταγωνιστών τους θα μπορούσε να θεωρηθεί σαν μία σε βάρος τους διάκριση. Για να αντιμετωπισθεί, έστω και προσωρινά, το όλο θέμα, η Επιτροπή θα πρέπει να αναβάλει για ορισμένα χρόνια την οδηγία που απαγορεύει την εμπορία των καλλυντικών που έχουν δοκιμασθεί με πειράματα σε ζώα.

<SPEAKER ID=45 LANGUAGE="DE" NAME="Flemming">
Κύριε πρόεδρε, θεωρώ τελείως ακατανόητο το ότι η Επιτροπή θεωρεί και πάλι ότι θα πρέπει να υπάρξει αναβολή δύο ετών και θα ήθελα εδώ να επωφεληθώ της ευκαιρίας να πω σε όσες κυρίες και κυρίους πιστεύουν ότι δεν υπάρχουν εναλλακτικές μέθοδοι ότι αυτό είναι τελείως λανθασμένο. Δεν ευσταθεί το ότι π.χ. για το πείραμα για τα μάτια δεν υπάρχει εναλλακτική λύση. Αυτό είναι διεθνώς γνωστό. Εάν το ισχυρίζεστε, κ. συνάδελφε, δεν ξέρετε τι λέτε. Είναι επίσης μεγάλη ανοησία να γίνεται αναφορά σε κάποιους φτωχούς αιχμαλώτους επί των οποίων επιχειρήθηκαν κάποια πειράματα. Κάθε γυναίκα και κάθε άντρας που θα ήθελαν να χρησιμοποιήσουν κάποια αρωματική ουσία θα την εγκατέλειπαν, εάν ήξεραν ότι για την παρασκευή της ουσίας αυτής κάποιος χρειάζεται να βασανιστεί.
<P>
Έχω βέβαια στη διάθεσή μου και μια στατιστική και μάλιστα από την Ομ. Δημοκρατία της Γερμανίας όπου ισχύουν ιδιαίτερα αυστηρές διατάξεις. Η στατιστική αυτή δημοσιεύτηκε το 1997. Εκεί γίνεται λόγος και για χιλιάδες σκύλους και γάτες. Εκατομμύρια ζώα βασανίζονται κάθε χρόνο. Και όλοι εσείς, κυρίες και κύριοι, που ενδεχομένως έχετε στο σπίτι σας ένα σκύλο και σκεπτόσασθε τί θα μπορούσατε να του προσφέρετε ακόμη, θα έπρεπε να φαντασθείτε ότι θα μπορούσε να είναι ο σκύλος σας εκείνος επί του οποίου θα δοκιμαζόταν κάποιο καλλυντικό προϊόν.
<P>
Θεωρώ ότι αρκετά πειράματα έχουν γίνει και ότι υπάρχουν αρκετές εναλλακτικές μέθοδοι. Όλοι γνωρίζουμε γιατί στην πραγματικότητα υπάρχουν αυτές εδώ οι αναβολές, δηλαδή ότι γίνεται καθαρά για λόγους εμπορικής πολιτικής. Δεν έχει καμία σχέση ή έλλειψη εναλλακτικών μεθόδων.

<SPEAKER ID=46 LANGUAGE="DE" NAME="Lukas">
Κύριε πρόεδρε, ακούγοντας όσα είπε η κ. Flemming, καθίσταται πρόδηλο ότι τόσο η Επιτροπή όσο και τα κράτη μέλη αποδίδουν πολύ μικρή σημασία στην προστασία των ζώων. Η ετήσια έκθεση της Επιτροπής για το 1995 επιτρέπει να διαφανεί σαφώς ότι απουσιάζει παντελώς ο αναγκαίος ζήλος εκ μέρους της Επιτροπής για την εφαρμογή των περιορισμών και τη διακοπή των πειραμάτων με ζώα σε σχέση με τη βιομηχανία καλλυντικών. Ενώ η βιομηχανία καλλυντικών παρήγε αξιοσημείωτο ερευνητικό έργο, η Επιτροπή περιόρισε τη δραστηριότητά της λίγο ή πολύ στο συντονισμό ορισμένων προγραμμάτων αξιολόγησης.
<P>
Δυστυχώς αποτελεί γεγονός - και η επιστήμη συμφωνεί ευρέως με αυτό - ότι ερευνητικές μέθοδοι χωρίς πειράματα με ζώα δεν έχουν αναπτυχθεί ακόμη αρκετά σε ορισμένους τομείς.
<P>
Γα το λόγο αυτό θα ήθελα να υποστηρίξω ιδιαίτερα και το αίτημα της εισηγήτριας, για συμπερίληψη του ερευνητικού και αναπτυξιακού έργου που σκοπό έχει τη διερεύνηση εναλλακτικών μεθόδων για πειράματα στον τομέα των καλλυντικών στο Πέμπτο Πρόγραμμα-πλαίσιο για την Έρευνα και την Ανάπτυξη.

<SPEAKER ID=47 LANGUAGE="FR" NAME="Bonino">
Κύριε Πρόεδρε, κύριοι βουλευτές, σήμερα συζητάμε έναν πολύ ευαίσθητο φάκελο, που έχει συγκινήσει και εξακολουθεί να συγκινεί την κοινή γνώμη: απόδειξη αποτελεί και ο μεγάλος αριθμός καρτών που λαμβάνει η Επιτροπή από ευρωπαίους πολίτες. Επιτρέψτε μου, όμως, κύριοι βουλευτές, να υπογραμμίσω και να διευκρινίσω ορισμένα σημεία, όχι για να αποδραματοποιήσω ή να περιορίσω το πρόβλημα αλλά για να του προσδώσω τις πραγματικές του διαστάσεις.
<P>
Πριν από όλα, η Επιτροπή θέλει να τονίσει ότι στις πρωτοβουλίες που αναλαμβάνει στον τομέα, επιδιώκει δύο βασικούς στόχους μεταξύ των οποίων, όπως παρατήρησε ο συνάδελφος Valverde Lσpez, μπορεί να προκύψει σύγκρουση συμφερόντων: από τη μία πλευρά η ασφάλεια των καταναλωτών και από την άλλη η μείωση, και αν είναι δυνατόν, η απάλειψη της ταλαιπωρίας των ζώων. Δεν είμαι βέβαιη ότι μπορεί να γίνει λόγος για ανθρώπινη ματαιοδοξία, όταν πρόκειται για προϊόντα υγιεινής ευρείας κατανάλωσης, όπως είναι τα σαμπουάν ή οι οδοντόκρεμες. Έχω την εντύπωση ότι το πρόβλημα είναι κάπως συνθετότερο. Υπάρχει όμως και ένα άλλο στοιχείο που θα ήθελα να υπογραμμίσω -δεδομένου μάλιστα ότι είναι γνωστό στο Ευρωπαϊκό Κοινοβούλιο- το ότι δηλαδή μιλάμε -όπως βεβαίως η εισηγήτρια γνωρίζει- για το 0, 03 των πειραμάτων σε ζώα, διότι αυτό το ποσοστό αφορά τα καλλυντικά προϊόντα: όλα τα υπόλοιπα πειράματα σε ζώα αφορούν άλλα προϊόντα. Επιπλέον, από τα στοιχεία που διαθέτω δεν προκύπτει ότι διεξάγονται δοκιμασίες καλλυντικών προϊόντων σε σκύλους: το αναφέρω μόνο για να καθησυχάσω τους ενδιαφερόμενους και να ορίσω τη διάσταση του φαινομένου.
<P>
Μετά από αυτή την παρατήρηση, και επειδή έχει ιδιαίτερες ευαισθησίες στο θέμα, η Επιτροπή θα προσπαθήσει να αποσαφηνίσει τη σχέση που υπάρχει μεταξύ της προστασίας των καταναλωτών και της μείωσης ή της απάλειψης της ταλαιπωρίας των ζώων. Η Επιτροπή θεωρεί ότι η ασφάλεια των καταναλωτών αποτελεί τον κύριο στόχο: ενδεχομένως η εν λόγω άποψη να είναι αμφισβητήσιμη αλλά αυτή είναι η γραμμή της Επιτροπής. Βεβαίως, όσον αφορά την ασφάλεια ενός καλλυντικού προϊόντος, χρειάζεται να εκτιμηθεί η ασφάλεια όχι μόνο του τελικού προϊόντος αλλά και των συστατικών που το συνθέτουν.
<P>
Η οδηγία για τα καλλυντικά, όπως και άλλοι ομιλητές υπενθύμισαν, προβλέπει την παροχή εγγυήσεων σχετικά με τις βλαβερές επιπτώσεις του τελικού προϊόντος και κυρίως των συστατικών του. Η τροπολογία ενισχύει την άποψη αυτή εισάγοντας την υποχρέωση της πρόσβασης των ελεγκτικών αρχών σε μία σειρά πληροφοριών, συμπεριλαμβανομένων και των εκτιμήσεων σχετικά με την εξασφάλιση της ανθρώπινης υγείας: ο λεγόμενος φάκελος που συζητούμε.
<P>
Ακόμη και εάν περιορίζονταν η χρησιμοποίηση των σημερινών συστατικών -με αποτέλεσμα την παρεμπόδιση κάθε είδους καινοτομίας και σε βάρος της βιομηχανίας- η σταθερή εξέλιξη των επιστημονικών γνώσεων θα απαιτούσε μία σειρά δοκιμασιών. Συνεπώς, κύριοι βουλευτές, η Επιτροπή, εκφράζοντας τη λύπη της, δεν μπορεί παρά να διαπιστώσει το γεγονός, το οποίο εξάλλου είχε επιβεβαιωθεί και από την επιστημονική επιτροπή καλλυντικών προϊόντων.
<P>
Επαναλαμβάνω: η Επιτροπή εκφράζει τη λύπη της για την υπάρχουσα κατάσταση, διότι ακριβώς αποδίδει μεγάλη σημασία στο σεβασμό της ζωής και της ευημερίας των ζώων. Έχουμε πλήρη επίγνωση και είμαστε απολύτως πεπεισμένοι ότι έχουμε να κάνουμε, στην προκειμένη περίπτωση, με μία ηθική αξία, στην οποία αναφέρθηκαν πολλοί βουλευτές και η οποία απασχολεί σε μεγάλο βαθμό του ευρωπαίους πολίτες. Η Επιτροπή εντούτοις δεν συμφωνεί με όσους λέγουν ότι δεν έχουν καταβληθεί σημαντικές προσπάθειες. Σας εκθέτω, κύριοι βουλευτές, ορισμένους μόνον αριθμούς: όσον αφορά τη χρηματοδότηση, παραδείγματος χάρη, των διαφόρων ερευνητικών προγραμμάτων, το Ευρωπαϊκό Κέντρο για τη Νομιμοποίηση των Εναλλακτικών Μεθόδων κοστίζει -και χρηματοδοτείται από την Επιτροπή- 8 εκατ. Ecu; η ΧΙΙ ΓΔ έχει επιπλέον προβλέψει πιστώσεις ύψους 12 εκατ. Ecu για νέες μελέτες: συνολικά πρόκειται για 12 εκατ. Ecu που -θέλω να το επισημάνω στους κκ. βουλευτές- ισοδυναμούν με περισσότερο από το μισό προαϋπολογισμό που διατίθεται, παραδείγματος χάρη, για την πολιτική υπέρ των καταναλωτών. Συμφωνώ ότι δεν θα πρέπει να αισθανόμαστε όλοι μας, και εσείς και εμείς, ίκανοποιημένοι διότι δεν έχουμε επιτελέσει μεγάλες προόδους, αυτά όμως τα ποσά -12 εκατ. Ecu για τη χρηματοδότηση εναλλακτικών μεθόδων και νέων μελετών, που ισοδυναμούν, όπως είπα, με περισσότερο από τον μισό προϋπολογισμό της πολιτικής υπέρ των καταναλωτώνμπορούν ίσως να δώσουν μία ιδέα των διαστάσεων της χρηματοδότησης. Αναφέρω αυτά τα στοιχεία, εκφράζοντας μαζί με εσάς την πικρία μου διότι δεν μπορούμε να κάνουμε περισσότερα, αλλά θα πρέπει να αναγνωρίσουμε ότι έχουν καταβληθεί ορισμένες προσπάθειες.
<P>
Θα ήθελα τώρα να αναφερθώ σε ορισμένες παρατηρήσεις που έκαναν οι συνάδελφοι βουλευτές σχετικά με τα στατιστικά στοιχεία. Τα στατιστικά δεδομένα πρέπει να παρέχονται, όπως γνωρίζετε, από τα κράτη μέλη, διότι η Επιτροπή δεν έχει ακόμη αποκτήσει μαντικές ικανότητες. και εάν ακόμη είχε η Επιτροπή μαντικές ικανότητες, φυσικά δεν θα επρόκειτο για αξιόπιστα στοιχεία. Συνεπώς, όσον αφορά το 1985, οκτώ κράτη μέλη -η Ιταλία, η Ελλάδα, το Βέλγιο, η Ιρλανδία, η Σουηδία, η Φινλανδία, το Λουξεμβούργο και η Γερμανία- δήλωσαν ότι στην επικράτειά τους δεν είχαν πραγματοποιηθεί δοκιμασίες καλλυντικών προϊόντων σε ζώα. έξι κράτη μέλη -η Ελλάδα, η Ολλανδία, η Ιρλανδία, η Σουηδία, η Φινλανδία και το Λουξεμβούργοδήλωσαν ότι στο έδαφος τους δεν είχαν πραγματοποιηθεί δοκιμασίες σε ζώα συστατικών που προορίζονται για την παραγωγή καλλυντικών. μόνο τρεις χώρες μέλη -η Αυστρία, η Γαλλία και το Ηνωμένο Βασίλειοανακοίνωσαν τον αριθμό των ζώων που χρησιμοποιήθηκαν, διευκρινίζοντας όμως ότι οι εν λόγω αριθμοί δεν επιδέχονταν ερμηνεία και ότι πολλές ασάφειες παρέμεναν σχετικά με την πραγματοποίηση των δοκιμών.
<P>
Η Επιτροπή απέστειλε στα κράτη μέλη διάφορες και πολυάριθμες αναφορές για να της αποσταλούν τα στοιχεία. Θα αντιμετωπίσει ίσως στο άμεσο μέλλον το ενδεχόμενο δρομολόγησης διαδικασιών παράβασης, σας διαβεβαιώνω όμως ότι, εκτός από αυτό το τελευταίο, όλα τα άλλα δυνατά μέτρα έχουν ληφθεί για να μας παραδοθούν τα σχετικά μέτρα. Παραμένει το γεγονός ότι, γι αυτό το λόγο, καθυστέρησε η έκθεση του 1995, ενώ προχωρεί ταχύτερα εκείνη του 1996. Αυτά είναι τα πραγματικά γεγονότα.
<P>
Δύο ακόμη στοιχεία για να απαντήσω σε ερωτήσεις των κκ. βουλευτών. Οι υπηρεσίες της Επιτροπής ήδη επεξεργάζονται την έκθεση του 1996 για τις πραγματοποιηθείσες προόδους: βρισκόμαστε στο στάδιο της γραπτής διαδικασίας και συνεπώς το έγγραφο θα παραδοθεί στο Κοινοβούλιο λίαν προσεχώς. Από την έκθεση προκύπτει με σαφήνεια ότι συνεχίζονται οι πρσπάθειες που κατεβλήθησαν πέρυσι, πράγμα που δεν αποκλείει βεβαίως να εντήνει περαιτέρω η Επιτροπή, εξίσου με όλους όσους ενδιαφέρονται για τον τομέα, τις προσπάθειες και να συλλέξει αξιόπιστα στατιστικά στοιχεία, εφόσον βεβαίως τα κράτη μέλη α) τα έχουν και β) τα μεταβιβάσουν.
<P>
Για να διευκρινίσω τη σημερινή κατάσταση θα ήθελα να διακρίνω δύο στοιχεία βάσει των ερωτήσεων που ειδικά μου θέσατε, κυρία Roth-Behrendt. Η πρώτη αφορά τα τελικά προϊόντα. Όσον αφορά τα τελικά προϊόντα, θα είναι γενικώς δυνατό από την 1η Ιανουαρίου 1998 να εκτιμάται η ασφάλειά τους χωρίς να πρέπει να προσφεύγουμε σε μεθόδους που συνεπάγονται τη χρησιμοποίηση ζώων, εκτός από σπανιότατες περιπτώσεις και για εξαιρετικούς λόγους υγείας, με εκείνη τη μέθοδο που γνωρίζετε και που νομίζω ότι, αν και είναι πολύ περιορισμένης εμβέλειας, δεν θα πρέπει να αποκλεισθεί.
<P>
Όσον αφορά τώρα τα συστατικά και το συνδιασμό των συστατικών, πρέπει να πω ότι νέες μέθοδοι που δεν χρησιμοποιούν ζώα επιτρέπουν την εξασφάλιση ενός κάποιου screening και τη μείωση του αριθμού και του πόνου των ζώων, όπως οι συνάδελφοι γνωρίζουν. Δεν θα επαναλάβω τις εναλλακτικές μεθόδους όσον αφορά τη δερματική απορρόφηση, τον φωτοερεθισμό, όσα υπενθύμισε η συνάδελφος, αλλά μαζί με την επιστημονική επιτροπή καλλυντικών προϊόντων, η Επιτροπή έχει διαπιστώσει ότι δεν υπάρχουν ακόμη, σήμερα, έγκυρες ή εφαρμόσιμες εναλλακτικές μέθοδοι που να επιτρέπουν την εξ ολοκλήρου εγκατάλειψη των δοκιμών σε ζώα, σε κανένα τομέα της ασφάλειας. Σε αυτό το πλαίσιο επιθυμώ να επαναλάβω τις προθέσεις της Επιτροπής. Όσον αφορά τα συστατικά και το συνδιασμό των συστατικών, η Επιτροπή έχει μεταβιβάσει στο Ευρωπαϊκό Κοινοβούλιο μία πρόταση οδηγίας της Επιτροπής σχετικά με την αναστολή της ημερομηνίας ενάρξεως ισχύος της απαγόρευσης έως τις 30 Ιουνίου 2000, αναλαμβάνοντας την υποχρέωση να επανεξετάσει την κατάσταση εντός της 1ης Ιανουαρίου 2000. Η πρόταση οδηγίας, όπως γνωρίζετε και όπως και άλλοι υπενθύμισαν, υπεψηφίστηκε από την επιτροπή προσαρμογής στη τεχνική πρόοδο στις 20 του παρελθόντος Μαρτίου, και η διαδικασία της τυπικής έγκρισης εκ μέρους της Επιτροπής θα αρχίσει εντός ολίγου.
<P>
Όσον αφορά τα τελικά καλλυντικά προϊόντα, η Επιτροπή πρέπει απλά να μελετήσει δύο ενδεχόμενες υποθέσεις για να επεξεργασθεί μία πρόταση οδηγίας του Ευρωπαϊκού Κοινοβουλίου, συνεπώς με συναπόφαση, η οποία θα τροποποιεί τη βασική οδηγία για τα καλλυντικά προϊόντα επικυρώνοντας την ημερομηνία της 1ης Ιανουαρίου 1998, εκτός από τις εξαιρετικές περιπτώσεις που αναφέρθηκαν.
<P>
Στο σημείο αυτό θα ήθελα να κάνω μία τελευταία παρατήρηση: υπάρχουν, αρέσει ή δεν αρέσει στους διάφορους συναδέλφους που θεωρούν ότι πρόκειται για πρόσχημα, τα προβλήματα GATT. Δεν μπορούμε να λέμε ότι δεν υπάρχουν: υπάρχουν και συνεπώς θα πρέπει να αντιμετωπισθούν. Η Επιτροπή μελετά δύο δυνατές μεθόδους για την επίλυση αυτών των νομικών προβλημάτων. Επιπλέον υπάρχει και το πρόβλημα της μη συμόρφωσης σις ρυθμίσεις της Παγκόσμιας Οργάνωσης Εμπορίου. Το πρόβλημα της συμφωνίας με τους κανόνες του διεθνούς δικαίου, τόσο για τα τελικά προϊόντα όσο και για τα συστατικά θα πρέπει να ρυθμισθεί με αυτή την ακριβή πρόταση οδηγίας, που θα υιοθετηθεί με τη διαδικασία της συναπόφασης και επί του περιεχομένου της το Κοινοβούλιο, συμμετέχοντας πλήρως στην επεξεργασία της, θα μπορέσει να αποφασίσει. Χωρίς αμφιβολία όμως χρειάζεται μία νομική μελέτη εκ μέρους της Επιτροπής για την εξεύρεση λύσης του προβλήματος που είναι υπαρκτό: πιστεύω όντως ότι κανένας βουλευτής δεν μπορεί να αρνηθεί ότι το πρόβλημα της Παγκόσμιας Οργάνωσης Εμπορίου υπάρχει πράγματι και ότι θα πρέπει να εξευρεθούν οι κατάλληλες λύσεις. Ειδικότερα, η Επιτροπή μελετά δύο δυνατές υποθέσεις: Η πρώτη είναι -παραθέτω-
<P>
«η απαγόρευση της επίκλησης των αποτελεσμάτων των πειραμάτων στα ζώα, που πραγματοποιήθηκαν στο έδαφος της Ευρωπαϊκής Ένωσης, για να αποδείξουμε την ασφάλεια αυτών των προϊόντων», στο επίπεδο του φακέλου πληροφόρησης, κλπ. Ή, δεύτερη υπόθεση, »μια διαφοροποίηση μεταξύ ευρωπαϊκών και εισαγόμενων προϊόντων, συμπεριλαμβανομένης μιας απαγόρευσης να επικαλούμαστε αποτελέσματα πειραμάτων στα ζώα για τα ευρωπαϊκά προϊόντα» σε σχέση με την απορύθμιση. Αλλά τίποτα δεν έχει ακόμα αποφασιστεί. Σας λέω απλώς ότι η Επιτροπή εξετάζει αυτό το πρόβλημα, που υπάρχει, πριν να προτείνει στο Κοινοβούλιο, σε διαδικασία συναπόφασης, μια πρόταση για τροποποίηση και οδηγία. Κατά συνέπεια, εξαιτίας της συναπόφασης, το Κοινοβούλιο θα εμπλακεί πλήρως, φυσικά, σε αυτή την διαδικασία.

<SPEAKER ID=48 NAME="Πρόεδρος">
Ευχαριστώ πολύ, Επίτροπε κυρία Bonino.
<P>
Μου ζήτησε το λόγο η εισηγήτρια κ. Roth-Behrendt.

<SPEAKER ID=49 NAME="Roth-Behrendt">
Κυρία Bonino, επιτρέψτε μου να υποβάλω μερικές ερωτήσεις προκειμένου να βεβαιωθώ ότι σας κατάλαβα καλά. Είμαι κατά κανόνα πολύ επιεικής με τα τμήματα της Επιτροπής που εκπροσωπείτε, εάν όμως πρώτα άκουγα την ομιλία σας, ίσως σήμερα να είχα κάπως λιγότερη επιεική διάθεση. Λίγα πράγματα απ'αυτήν με ικανοποίησαν.
<P>
Είναι περιττό να επιχειρηματολογήσει κανείς ποιό ποσοστό πειραμάτων με ζώα γίνονται στην τομέα των καλλυντικών ουσιών, διότι και εσείς και εγώ γνωρίζουμε ότι πάρα πολλά πειράματα διεξάγονται για συστατικές ουσίες, οι οποίες χρησιμοποιούνται και σε καλλυντικά, ενώ δεν εμφανίζονται σε καμία στατιστική. Το θέμα δεν είναι εάν υπάρχουν αρκετά χρήματα για το Ispra, αλλά κατά τη γνώμη μου όλα εξαρτώνται από τις επιτυχίες. Οι επιτυχίες συμποσούνται στο ότι δεν υπάρχουν αξιολογημένες εναλλακτικές λύσεις.
<P>
Κατάλαβα καλά ότι είπατε ότι μετά τις 1.1.1998 δεν θα υπάρχουν πλέον πειράματα με ζώα για τελικά προϊόντα; No animal tests for finished products . Έτσι το αντελήφθην και ελπίζω ότι επ'αυτού συμφωνούμε. Έτσι μειώνονται κατά ένα τα επίμαχα σημεία.
<P>
Για τους συναδέλφους που ίσως δεν παρακολουθούν το θέμα από πολύ καιρό, ας πούμε εισαγωγικά ότι το Κοινοβούλιο το έχει ζητήσει αυτό ήδη από το 1993. Συμφωνούμε εδώ και πολύ καιρό με εκπροσώπους των επιστημών ότι αυτό θα έπρεπε να είναι δυνατό και ότι είναι αυτονόητο. Όταν έχουν δοκιμασθεί συνδυασμοί και συστατικές ουσίες σε ζώα, δεν χρειάζεται πλέον να δοκιμασθεί το τελικό προϊόν. Έχετε μήπως την ίδια γνώμη; Η 1.1.1998 είναι η ημερομηνία γι αυτό.
<P>
Αντελήφθην σωστά ότι θα υποβάλετε στο Κοινοβούλιο έβδομη τροποποίηση της οδηγίας για τα καλλυντικά στο πλαίσιο της διαδικασίας συναπόφασης και πότε θα γίνει αυτό; Η τελευταία μου ερώτηση αφορά ένα σημείο που με εξόργισε ιδιαίτερα, δηλαδή για τη GATT. Κατάλαβα πολύ καλά όσα είπατε. Συμμερίζεσθε όμως την εκτίμησή μου ότι και οι δύο προτάσεις σας αφενός να υπάρξει εξαίρεση για την περιοχή της Ευρωπαϊκής Ένωσης και αφετέρου για προϊόντα που εισάγονται στην Ένωση, δεν είναι ορθές ούτε από ηθική άποψη ούτε απ'εκείνη των Ευρωπαίων ανταγωνιστών;
<P>
Συμμερίζεσθε την άποψή μου ότι θα άρμοζε λίγο περισσότερο θάρρος στην Επιτροπή, ώστε να επικαλεσθεί το άρθρο 20 της Συμφωνίας της GATT, από το οποίο προκύπτει σαφώς ότι για λόγους ηθικής δικαιολογούνται άλλοι νόμοι; Προσπαθήσατε να επικαλεσθείτε τους κανόνες και ίσως και να αγωνισθείτε κάπως; Κυρία Bonino, είσαστε γενικά τόσο αγωνίστρια. Στην περίπτωση αυτή με βρίσκετε στο πλευρό σας, θα ευχόμουν όμως να υπήρχε εδώ λίγο περισσότερο θάρρος.

<SPEAKER ID=50 LANGUAGE="FR" NAME="Bonino">
 (FR) Καμιά φορά, δυσκολεύομαι πραγματικά όταν προσπαθώ να συζητήσω λίγο μαζί σας. Σας υπέδειξα τις ιδέες που η Επιτροπή συζητά αυτή την στιγμή για να λύσει ένα πρόβλημα σε σχέση με την GATT. Και δεν παρουσίασα παρά ορισμένες πλευρές. Δεν είπα ότι είχαμε αποφασίσει. Έτσι, με θάρρος ή χωρίς, αυτήν την άποψη, θα την δούμε μετά.
<P>
Προσπάθησα να ξεκινήσω, αν θέλετε, ένα διάλογο μαζί σας. Αλλά δεν μπορώ να πω τι θα αποφασίσει η Επιτροπή λόγω του ότι εξετάζει διάφορες δυνατότητες. Γνωρίζετε όμως ότι, εκτός από το ατομικό κουράγιο, παραμένει το γεγονός ότι σέβομαι αρκετά το σώμα για να είμαι συλλογικός, όσο το δυνατόν, μόλις είναι δυνατόν, μέχρι το τέλος.
<P>
Όσον αφορά την πρώτη ερώτηση, κυρία Roth-Behrendt, διαβεβαιώνω εκ νέου όσα έχω πει. Για να είμαι σαφής, τα διαβάζω:
<P>
«Σχετικά με τα τελικά καλλυντικά προϊόντα, η Επιτροπή έχει αρχίσει να μελετά τη νομική πλευρά που αφορά τα GATT, όπως είπα πριν από λίγο, και προτίθεται να επεξεργασθεί μία πρόταση βασικής οδηγίας για τα καλλυντικά προϊόντα, με στόχο την επικύρωση της ημερομηνίας της 1ης Ιανουαρίου 1998 για την απαγόρευση των δοκιμών, εκτός από εξαιρετικές περιπτώσεις κινδύνου της υγείας». Νομίζω ότι θα πρέπει να γραφεί στα πρακτικά και ελπίζω να διευκρίνισα ποια ακριβώς είναι η κατάσταση.

<SPEAKER ID=51 NAME="Πρόεδρος">
Ευχαριστώ πολύ, Επίτροπε κυρία Bonino.
<P>
H συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=5>
Αραβόσιτος και οργανισμοί γενετικώς 
τροποποιημένοι
<SPEAKER ID=52 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων προφορικών ερωτήσεων:
<P>
Β4-003/97 - O-008/97, των κ. Breyer και Lannoye, εξ ονόματος της Ομάδας των Πρασίνων στο Ευρωπαϊκό Κοινοβούλιο, προς την Επιτροπή, σχετικά με τη διάθεση στην αγορά του γενετικώς τροποποιημένου αραβοσίτου·-Β4-0005/97 - O-0012/97 του κ. des Places, εξ ονόματος της Ομάδας των Ανεξαρτήτων για την Ευρώπη των Εθνών, προς την Επιτροπή, σχετικά με την ΚΟΑ-διάθεση στην αγορά του γενετικώς τροποποιημένου αραβοσίτου·-Β4-0012/97 - O-0022/97, του κ. Pasty, εξ ονόματος της Ομάδας 'Ενωση για την Ευρώπη, προς την Επιτροπή, σχετικά με τους γενετικώς τροποποιημένους οργανισμούς·-Β4-0013/97 - O-0023/97, της κ. Gonzalez Alvarez, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς - Αριστερά των Πρασίνων των Βορείων Χωρών, προς την Επιτροπή, σχετικά με την αίτηση για αναστολή της απόφασης εισόδου του γενετικώς τροποποιημένου αραβοσίτου στην Ευρωπαϊκή 'Ενωση·-Β4-0014/97 - O-0024/97, των κ. Barthet-Mayer και Kouchner, εξ ονόματος της Ομάδας της Ευρωπαϊκής Ριζοσπαστικής Συμμαχίας, προς την Επιτροπή, σχετικά με τη διάθεση στην αγορά του γενετικώς τροποποιημένου αραβοσίτου·-Β4-0015/97 - O-0025/97, της κ. Roth-Behrendt, εξ ονόματος της Ομάδας του Ευρωπαϊκού Σοσιαλιστικού Κόμματος, προς την Επιτροπή, σχετικά με τη διάθεση στην αγορά του γενετικώς τροποποιημένου αραβοσίτου: διαδικασία έγκρισης·-Β4-0016/97 - O-0026/97, του κ. Grossetκte, εξ ονόματος της Ομάδας του Ευρωπαϊκού Λαϊκού Κόμματος, προς την Επιτροπή, σχετικά με τη διάθεση στην αγορά του γενετικώς τροποποιημένου αραβοσίτου·-Β4-0163/97 - O-0047/97 των κ. Olsson και Eisma, εξ ονόματος της Ομάδας του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών, προς την Επιτροπή, σχετικά με τη διάθεση στην αγορά του γενετικώς τροποποιημένου αραβοσίτου.
<SPEAKER ID=53 LANGUAGE="DE" NAME="Breyer">
Κύριε πρόεδρε, η Επιτροπή ενέκρινε την παραγωγή γενετικά τροποποιημένου αραβόσιτου παρόλο που δεν μπόρεσαν να παραμερισθούν οι ενδοιασμοί σε σχέση με την υγεία και το περιβάλλον. Υποκλίθηκε στην πίεση της βιομηχανίας και θυσίασε την προστασία των καταναλωτών και της υγείας. Η πλειοψηφία των κρατών μελών στράφηκε κατά της εμπορίας λόγω του κινδύνου της τριπλής γενετικής αλλοίωσης. Αναποτελεσματικά αντιβιοτικά, αύξηση των αλλεργιών και ριπασμένα από χημικές ουσίες εδάφη είναι η συνέπεια. Ο γενετικός αραβόσιτος αποτελεί ωρολογιακή βόμβα για την προστασία των καταναλωτών και του περιβάλλοντος. Έτσι θα πρέπει να φοβηθούμε ότι η αποκτηθείσα αντοχή στα αντιβιοτικά θα διασταυρωθεί με το ανοσοποιητικό σύστημα του ανθρώπου. Αυτό μπορεί να σημάνει ότι η αμπλικιλίνη θα πηγαίνη συνέχεια χαμένη ως θεραπευτικό μέσο. Η Επιτροπή αποδέχεται το να εκτίθενται άνθρωποι απροστάτευτοι σε νοσοποιητικούς παράγοντες.
<P>
Εν τω μεταξύ είναι και επιστημονικά τελείως παραδεκτό ότι ξένο κληρονομικό υλικό που έχει ληφθεί μέσω της τροφής μπορεί να περάσει από την οδό στομάχι-έντερο χωρίς να αποσυντεθεί πλήρως. Ξένο DNA μπόρεσε μάλιστα να ανιχνευθεί αργότερα σε σημαντικά κύτταρα. Τίθεται το ερώτημα γιατί έχουν υποτιμηθεί οι κίνδυνοι αυτοί και καθίστανται έτσι οι καταναλωτές πεδία πειραματισμών για τη βιομηχανία της γενετικής τεχνικής. Η άδεια να τεθεί στην αγορά γενετικός αραβόσιτος αποτελεί κόλαφο στο πρόσωπο των καταναλωτών και εσείς επίτροπε κ. Bjerregaard αγνοήσατε όχι μόνον τους υγειονομικούς και περιβαλλοντικούς ενδοιασμούς αλλά και την εντολή για διαφάνεια και την επιθυμία του καταναλωτή να τίθενται σημάνσεις στα προϊόντα γενετικής. Ο γενετικός αραβόσιτος προβάλλεται έμμεσα στους καταναλωτές και μια τέτοια μυστικοπάθεια αντιτίθεται στα συμφέροντα των καταναλωτών. Αυτό εξισούται με αναγκαστική διατροφή.
<P>
Με την άδεια να τεθεί στην αγορά καταντήσαμε κλητήρας της βιομηχανίας γενετικής τεχνικής. Κυρία επίτροπε αναμένουμε σήμερα απαντήσεις στα ερωτήματά μας! Γιατί ανεχθήκατε για μήνες την παράνομη εισαγωγή του γενετικού αραβόσιτου; Ευσταθεί η πληροφορία ότι αναλάβατε την υποχρέωση έναντι των ΗΠΑ να μην παρέμβετε; Παρόλο που η Επιτροπή είναι επιφορτισμένη με την αρμοδιότητα του εξωτερικού εμπορίου, παραλείψατε επίτηδες να ενεργήσετε αφότου έγιναν γνωστές οι παράνομες αυτές μεταφορές! Ευσταθούν οι κατηγορίες της συναδέλφου σας κ. Bonino ότι δόθηκε προτεραιότητα στα οικονομικά συμφέροντα έναντι εκείνων των καταναλωτών όταν χορηγήθηκε άδεια για το γενετικό αραβόσιτο; Πώς θα χειριστείτε την απαγόρευση εισαγωγής από την Αυστρία και το Λουξεμβούργο; Ευσταθούν οι φήμες ότι η Επιτροπή θα επιχειρήσει να αναδιπλωθεί μόνο ως προς τους τύπους; Γιατί δε θα υπαχθούν τα δέκα αλλοιωμένα γενετικά φυτά, για τα οποία έχει ζητηθεί να τεθούν στην αγορά, στον Κανονισμό περί νέων τροφίμων και γιατί θέλετε να αφήσετε στην κρίση της βιομηχανίας γενετικής τεχνικής την αρμοδιότητα για τα είδη σημάνσεων;
<P>
Αναμένουμε ότι θα εγκαταληφθεί η εμπορία του γενετικού αραβόσιτου μέχρι να ληφθούν υπόψη όλες οι σκέψεις. Προτεραιότητα πρέπει να έχουν η αρχή της πρόνοιας και η προστασία του περιβάλλοντος και των καταναλωτών έναντι των οικονομικών συμφερόντων και για το λόγο αυτό θέλουμε να λάβετε θέση σε σχέση με τις κατηγορίες όσον αφορά την εμπορία και τις περαιτέρω ενέργειες.

<SPEAKER ID=54 LANGUAGE="FR" NAME="Berthu">
Κύριε Πρόεδρε, στις 18 του περασμένου Δεκεμβρίου η Επιτροπή πήρε μια απόφαση την οποία θεωρούμε καταστροφική, επιτρέποντας την εισαγωγή στην ευρωπαϊκή αγορά, για όλες τις χρήσεις και χωρίς ειδική σήμανση χιλιάδων τόνων γενετικώς τροποποιημένου καλαμποκιού καθώς και υποκατάστατων των δημητριακών που προέρχονται από αυτό το καλαμπόκι, προέλευσης ΗΠΑ που βρίσκονταν αποθηκευμένα στα λιμάνια μας.
<P>
Επί της ουσίας, θεωρούμε αυτή την απόφαση πολύ σοβαρή για δύο λόγους. Καταρχήν, δεν γνωρίζουμε με βεβαιότητα τις έσχατες συνέπειες της διασποράς γενετικώς τροποποιημένων οργανισμών στο περιβάλλον ή στην τροφική αλυσίδα. Με την μεταφορά γονιδίων, παραβιάζουμε πράγματι το φράγμα των ειδών και διαταράσσουμε την ισορροπία του γενώματος, χωρίς να γνωρίζουμε πώς θα αντιδράσει η φύση. Πιστεύουμε ότι παραχωρώντας αυτήν την άδεια, η Επιτροπή παραβίασε ασύστολα τον κανόνα σύνεσης που παρόλα αυτά, ύστερα από την υπόθεση των τρελών αγελάδων, μας είχε βεβαιώσει ότι από δω και πέρα θα σεβόταν.
<P>
Η ανησυχία μας αυξήθηκε περισσότερο όταν διαπιστώσαμε την βιασύνη και την ασυνέπεια που κυριάρχησαν στην απόφαση της 18ης Δεκεμβρίου. Οι απόψεις των επιστημονικών επιτροπών, πάνω στις οποίες η Επιτροπή ισχυρίζεται ότι στηρίχθηκε, είναι ασαφείς και λακωνικές, στην προκειμένη περίπτωση μόλις λίγες γραμμές η καθεμία, μας λένε, ακόμα και αν οι κίνδυνοι του γενετικώς τροποποιημένου καλαμποκιού έχουν μια εξαιρετική σοβαρότητα: διασκορπισμός της γύρης στη φύση, κίνδυνος να δούμε ζιζάνια να γίνονται ανθεκτικά στα ζιζανιοκτόνα και ανάγκη για νέα προϊόντα πιο ακριβά για να τα καταπολεμήσουμε, κινδύνους, για τον άνθρωπο, ανθεκτικότητας και αλλεργίας σε ορισμένα αντιβιοτικά, κίνδυνος για τη ζωή των μελισσών, αφού η τοξίνη που περιέχει το γενετικώς τροποποιημένο καλαμπόκι και που αποσκοπεί στην εξόντωση του παρασίτου της πυραλίδος είναι ένα δηλητήριο που το φυτό θα συνεχίσει να παράγει διαρκώς, κτλ.
<P>
Είναι σαφές ότι, σε αυτήν την υπόθεση, οδηγούμε για μια ακόμα φορά τους πληθυσμούς της Ευρώπης σε περιπέτεια, με κλειστά τα μάτια. Αυτό είναι ακόμα πιο αληθές καθώς η απόφαση της Επιτροπής δεν εξαρτήθηκε καν από μια ειδική σήμανση.
<P>
Χωρίς αμφιβολία θα μας πουν αμέσως ότι θα υπάρξει ειδική σήμανση, αλλά τώρα δεν υπάρχει και απαντάμε ότι δεν πιστεύουμε σε αυτό, γιατί δεν θα μπορούμε ποτέ να βάζουμε ξεκάθαρη σήμανση σε όλα, κυρίως στα παράγωγα προϊόντα. Εξάλλου, μας λένε ήδη ότι αυτή η σήμανση δεν μπορεί να εφαρμοστεί στα ήδη επιτρεπόμενα γενετικώς τροποποιημένα προϊόντα ή σε αυτά για τα οποία η διαδικασία χορήγησης άδειας βρίσκεται σε εξέλιξη. Τελικά πάντως, ούτε τα κράτη μέλη, ούτε η Επιτροπή, έχουν το ηθικό δικαίωμα να αφήσουν να κυκλοφορήσει στο εμπόριο ένα προϊόν που παρουσιάζει τέτοιους κινδύνους, ακόμα και αν φέρει σήμανση.
<P>
Μπροστά σε αυτή την ευρωπαϊκή αδυναμία, ορισμένα κράτη μέλη πήραν αποφάσεις, είτε απαγόρευσης καλλιέργειας, είτε απαγόρευσης εισαγωγής.
<P>
Λέμε ότι το ένα δεν πηγαίνει χωρίς το άλλο: πράγματι, η απαγόρευση της καλλιέργειας χωρίς την απαγόρευση εισαγωγής, δεν θα ανάστειλε όλες τις πιθανότητες για την υγεία του ανθρώπου και των ζώων και θα έθετε επιπλέον τους καλλιεργητές αραβόσιτου σε μια δυσβάσταχτη θέση μπροστά στον ξένο ανταγωνισμό. Αυτός είναι ο λόγος που ζητάμε από την Επιτροπή, με σοβαρότητα, να ακυρώσει την απόφασή της 18ης Δεκεμβρίου, έστω και αν προκαλέσει μια διαμάχη ενώπιον της Παγκόσμιας Οργάνωσης Εμπορίου. Όπως και να έχει, θα πρέπει να μάθουμε κάποτε πού βρισκόμαστε σχετικά με αυτό και εάν έχουμε ή όχι το δικαίωμα να υπερασπιζόμαστε τους εαυτούς μας.

<SPEAKER ID=55 LANGUAGE="FR" NAME="Cabrol">
Αγαπητοί μου συνάδελφοι, το εμπόριο των προϊόντων που παράγονται από γενετικές τεχνικές, το οποίο αναπτύσσεται πολύ γρήγορα σε παγκόσμιο επίπεδο θέτει δύο βασικά προβλήματα. Πρώτον, αυτό της ασφάλειας των προϊόντων αυτών και δεύτερον, αυτό του ανταγωνισμού των κρατών της Ευρωπαϊκής Ένωσης προς τις τρίτες χώρες.
<P>
Το πρόβλημα της ασφάλειας, καταρχήν, το οποίο είναι διπλό: επισιτιστική ασφάλεια και ασφάλεια για το περιβάλλον. Η επισιτιστική ασφάλεια συνίσταται στο να εξασφαλίσουμε ότι τα νέα γενετικώς τροποποιημένα προϊόντα δεν είναι βλαβερά για την υγεία την δική μας και των απογόνων μας, του ανθρώπινου είδους δηλαδή. Πρέπει λοιπόν να προχωρήσουμε σε όλα τα απαραίτητα τεστ και τις πραγματογνωμοσύνες, που θα γίνουν από αρχές που θα είναι ανεξάρτητες από κάθε εμπορική και πολιτική πίεση.
<P>
Όσο για την ασφάλεια του περιβάλλοντος, πρέπει να είμαστε σίγουροι ότι τα τροποποιημένα φυτά δεν θα αποτελούν πηγή μόλυνσης, δημιουργώντας γύρω τους, παραδείγματος χάρη από υβριδοποίηση ή γονιμοποίηση με τα γειτονικά φυτά, καινούργια επικίνδυνα είδη, που αντιστέκονται σε όλα τα μέσα καταστροφής και απειλούν έτσι το φυτικό και ζωικό μας περιβάλλον. Προσωπικά, ως επιστήμονας και την ίδια στιγμή πολιτικός εκπρόσωπος, πιστεύω ότι το να απαγορεύσουμε απλούστατα αυτά τα νέα προϊόντα θέτει το δεύτερο μεγάλο ζήτημα, στην προκειμένη περίπτωση αυτό της ανταγωνιστικότητας των κρατών της Ευρωπαϊκής Ένωσης απέναντι στις τρίτες χώρες. Δεν πρέπει να κρύψουμε ότι σε παγκόσμιο επίπεδο αυτές οι νέες τεχνικές παραγωγής θα αντικαταστήσουν προοδευτικά τις παραδοσιακές τεχνικές που χρησιμοποιούνται τώρα κατά την φυτική επιλογή, και θα τις αντικαταστήσουν όχι μόνο στο τομέα της φυτικής επιλογής αλλά πιθανότατα και σε αυτόν της ζωικής.
<P>
Η παγκόσμια αγορά θα στηριχθεί συνεπώς ευρέως στα προϊόντα που προέρχονται από αυτήν την τεχνολογία. Οι ΗΠΑ εξάγουν ήδη το γενετικώς τροποποιημένο καλαμπόκι τους, η Ιαπωνία τη σόγια της, και η απαγόρευση αυτών των προϊόντων στην Ευρωπαϊκή Ένωση θα κινδύνευε να θέσει τα κράτη μέλη της σε μειονεκτική εμπορική και υγειονομική θέση.
<P>
Λόγω του διπλού προβλήματος της ανταγωνιστικότητας και της ασφάλειας πρέπει συνεπώς, καταρχήν, να αναστείλουμε την άδεια εισαγωγής στην Ευρωπαϊκή Ένωση προϊόντων γενετικώς τροποποιημένων, γιατί οι εθνικές αρχές των κρατών μελών δεν είναι όλες σύμφωνες και γιατί μια μεγάλη πλειοψηφία είναι μάλιστα αντίθετη. Εξάλλου, λόγω του ότι δεν είναι ακόμα σίγουροι για αυτά τα προϊόντα, οι καταναλωτές είναι δύσπιστοι, πράγμα που είναι κατανοητό, έπειτα από την υπόθεση της σπογγώδους εγκεφαλίτιδας στα βοοειδή. Τέλος, ο κανονισμός σχετικά με την σήμανση, που θα επέτρεπε στους καταναλωτές να διαλέξουν εν πλήρη γνώση τους μεταξύ των γενετικώς τροποποιημένων προϊόντων και αυτών που δεν είναι δεν έχει τεθεί ακόμα σε ισχύ.
<P>
Αντίθετα, για να επιτραπεί στα κράτη μέλη της Ένωσης να παραμείνουν ανταγωνιστικά σε σχέση με τον παγκόσμιο ανταγωνισμό, πρέπει να επιτρέψουμε την διάθεση στο εμπόριο μέσα στην Ευρωπαϊκή Ένωση σπόρων για την εκμετάλλευση φυτών μεγάλης καλλιέργειας, σε ορισμένα κράτη μέλη, όπως η Γαλλία συγκεκριμένα, που έχουν μια προωθημένη θέση την οποία θα κινδύνευαν να χάσουν σε βάρος της ανάπτυξης της Ευρωπαϊκής Ένωσης. Ορισμένα κράτη μέλη, πράγματι, όπως το Ηνωμένο Βασίλειο, διαθέτουν ήδη στην αγορά προϊόντα που προέρχονται από γενετικώς τροποποιημένους οργανισμούς, παίρνοντας βέβαια όλες τις αναγκαίες εγγυήσεις - όπως είπαμε - στο θέμα της τροφικής ασφάλειας και της ασφάλειας του περιβάλλοντος, ώστε να προστατεύσουν τον ευρωπαίο πολίτη διασφαλίζοντάς του την ποιότητα των προϊόντων που προέρχονται από μια απόλυτα ελεγχόμενη ευρωπαϊκή παραγωγή. Αν δεν γίνει αυτό, θα είμαστε στο έλεος των ξένων παραγωγών από τις τρίτες χώρες, που δεν θα μπορούμε να ελέγξουμε με όλη την αναγκαία ασφάλεια.
<P>
Καταλήγοντας, θα ζητούσα επίμονα από την Επιτροπή, από την μια πλευρά - το επαναλαμβάνω - να απαγορεύσει την εισαγωγή των γενετικώς τροποποιημένων προϊόντων και, από την άλλη πλευρά, να επιτρέψει την διάθεση στο εμπόριο ενός ορισμένου αριθμού προϊόντων που έχουν παραχθεί στην Ευρωπαϊκή Ένωση με όλες τις αναγκαίες εγγυήσεις, ώστε τελικά να μην τεθούμε σε ένα δραματικό επίπεδο κατωτερότητας απέναντι σε τρίτες χώρες.

<SPEAKER ID=56 LANGUAGE="ES" NAME="Gonzαlez Αlvarez">
Κύριε Πρόεδρε, δεν μας απασχολεί τόσο η οικονομία -για την οποία μίλησε ο κ. Cabrol- όσο η υγεία των Ευρωπαίων καταναλωτών. Και στην περίπτωση αυτή, μεταφέρουμε απλώς την ανησυχία των καταναλωτών, και ιδιαιτέρως των Ισπανών.
<P>
Σε ισπανικούς λιμένες έφτασαν περισσότερα από 100 πλοία με γενετικώς τροποποιημένο αραβόσιτο. Αυτό προκάλεσε τεράστια ανησυχία και μάλιστα λάβαμε σχετικές επιστολές από σωματεία εργαζομένων. Ως εκπρόσωποι που είμαστε, πιστεύουμε ότι η Ευρωπαϊκή Επιτροπή βιάστηκε να δώσει την άδεια τον Δεκέμβριο για την εμπορία αυτών των γενετικώς τροποποιημένων προϊόντων.
<P>
Θεωρούμε ότι ελήφθησαν περισσότερο υπόψη οι οικονομικές συνισταμένες, οι πιέσεις των Ηνωμένων Πολιτειών και εκείνες των πολυεθνικών, παρά η υγεία και η ασφάλεια των Ευρωπαίων. Και πιστεύουμε ότι πρέπει να γίνει μορατόριουμ της εμπορίας αυτών των προϊόντων.
<P>
Ζω σε μια περιοχή που λέγεται Αστούριας, η οποία απέκτησε αυτές τις μέρες μια κάποια διεθνή φήμη διότι υπεγράφη εκεί μια σύμβαση για τα ανθρώπινα δικαιώματα και τη βιοϊατρική. Συνοπτικά, σε αυτή τη σύμβαση υπογραμμίστηκε ότι τα ανθρώπινα δικαιώματα πρέπει να βρίσκονται πάνω ακόμη και από τα επιστημονικά συμφέροντα, ότι πρέπει να υπάρχει μια ευθύνη στην έρευνα και ότι πρέπει να υπάρχει σύνεση και προφύλαξη κατά την πρακτική εφαρμογή των επιστημονικών ανακαλύψεων.
<P>
Πιστεύω ότι στη γεωργία πρέπει να τηρούνται οι ίδιοι κανόνες όπως και στη βιοϊατρική: σύνεση, προφύλαξη, και να λαμβάνεται πάντοτε υπόψη ότι η υγεία και τα δικαιώματα του ανθρώπου βρίσκονται πάνω από οποιαδήποτε άλλη συνισταμένη, κυρίως οικονομική.
<P>
Γι' αυτό κι εμείς, κυρία Επίτροπε, ζητάμε στο ψήφισμά μας μορατόριουμ αυτών των τροφίμων, και πιστεύουμε ότι αυτός είναι ο δρόμος που πρέπει να ακολουθήσει η Επιτροπή όσο δεν υπάρχουν αυστηρές επιστημονικές μελέτες που να αποδεικνύουν ότι δεν πρόκειται να υπάρξει κανένα πρόβλημα για την ανθρώπινη υγεία και για το περιβάλλον. Και πιστεύουμε ότι αυτήν τη στιγμή αυτό δεν έχει εξασφαλιστεί.

<SPEAKER ID=57 LANGUAGE="FR" NAME="Barthet-Mayer">
Κύριε Πρόεδρε, έπειτα από όσα ζήσαμε με την ΣΕΒ, θα ελπίζαμε ότι η Επιτροπή αλλάζει μέθοδο λήψης αποφάσεων. Βγάλτε το από το μυαλό σας, η εισαγωγή του γενετικώς τροποποιημένου καλαμποκιού μας αποδεικνύει το αντίθετο.
<P>
Τον Δεκέμβριο του 1996, η Επιτροπή επιτρέπει ενάντια στην γνώμη 13 κρατών μελών, την εισαγωγή του γενετικώς τροποποιημένου καλαμποκιού. Για να δικαιολογήσει την θέση της, η Επιτροπή οχυρώνεται πίσω από τις γνώμες των επιστημονικών επιτροπών που αφήνουν, άλλωστε, να υπάρχουν αμφιβολίες, όπως το παρατήρησε ο αρμόδιος για θέματα καταναλωτών επίτροπος. Βέβαια, υπάρχει η απειλή της Παγκόσμιας Οργάνωσης Εμπορίου, που προβάλλουμε ως τον μεγάλο χωροφύλακα του εμπορικού κόσμου έτοιμη να τιμωρήσει εάν η Ευρωπαϊκή Ένωση δεν δεχτεί το γενετικώς τροποποιημένο καλαμπόκι. Αλλά, κάνοντας αυτό, η Επιτροπή παίρνει αποφάσεις αψηφώντας τους ευρωπαίους παραγωγούς, την δημόσια υγεία και την προστασία των καταναλωτών γιατί δεν προβλέπει καμία σήμανση για αυτό το καλαμπόκι.
<P>
Για να μπούμε στην ουσία της υπόθεσης, στην γεωργία, πάντοτε επιλέγαμε τα ζώα και τα φυτά: πρώτα, διατηρώντας τα πιο ωραία άτομα και έπειτα, διασταυρώνοντας τα για να πετύχουμε τα πιο εύρωστα υβρίδια. Η ίδια η φύση είναι αυτή που θέτει φραγμούς στις αδύνατες ή τερατώδεις διασταυρώσεις. Όμως, οι νέες τεχνολογίες μεταφοράς γονιδίων καταστρέφουν όλες τις φυσικές βιορυθμίσεις. Δεν υπάρχουν πλέον επιστημονικά ή τεχνικά εμπόδια στην δημιουργία γενετικών μωσαϊκών και, απαντώντας στην μοναδική λογική του κέρδους, ο άνθρωπος παίζει τον μαθητευόμενο μάγο.
<P>
Στην γεωργία, ποιοί είναι οι στόχοι των παραγωγών ΓΤΟ; Η αντίσταση στις ασθένειες, στα παράσιτα, στα ζιζανιοκτόνα, τα κριτήρια αισθητικής και διατήρησης, αλλά επίσης, ας μην το ξεχνάμε, μια παραγωγικότητα χωρίς όρια. Όμως, παραμένουν κίνδυνοι για την γεωργία και το περιβάλλον. Έτσι, η τροποποιημένη σόγια προκάλεσε αλλεργίες στα ζώα και το καλαμπόκι τρία γονίδια εκ των οποίων το ένα, τοξικό για την πυραλίδα, κινδυνεύει μια μέρα να κάνει αυτό το έντομο πιο ανθεκτικό και να οδηγήσει στον πολλαπλασιασμό του. Το άλλο γονίδιο, ανθεκτικό σε ένα ισχυρό ζιζανιοκτόνο, θα μπορούσε να οδηγήσει στην αύξηση της μόλυνσης των εδαφών και το τρίτο, τέλος, ανθεκτικό σε ένα αντιβιοτικό, θα μπορούσε να μεταδοθεί σε βακτηρίδια, ή σε ζώα, έως και στον άνθρωπο.
<P>
Ωστόσο, οι ΓΤΟ δεν αποτελούν την πανάκεια της γεωργικής ανάπτυξης! Η γεωργική διευθέτηση, ο τεχνολογικός έλεγχος των αγρών και του περιβάλλοντος, η προοδευτική αύξηση των αποδόσεων, ο αγώνας κατά των ασθενειών, είναι τόσες δυνατότητες για εκμετάλλευση με τις σύγχρονες μεθόδους και πιο φυσικές και κυρίως πιο ελεγχόμενες.
<P>
Και τι γίνεται ο καταναλωτής σε όλα αυτά; Θα συνεχίσει να δέχεται την τεχνητή μετατροπή της διατροφής του, την έλλειψη διαφάνειας στο περιεχόμενό της και στον τρόπο παραγωγής της; Και εάν ο ευρωπαίος καταναλωτής άρχιζε να αρνείται τους ΓΤΟ στην διατροφή του, τι θα γινόταν αυτή η αγορά; Ορισμένες μεγάλες βιομηχανίες τροφίμων σκέφτονται εξάλλου ήδη, στρατηγικά, σε ένα σήμα «εγγυημένο χωρίς ΓΤΟ».
<P>
Ας είναι τα πράγματα ξεκάθαρα. Δεν πρέπει, εδώ, να μπερδέψουμε τις συζητήσεις. Χρειάζεται να διευκρινίσουμε καλά ότι οι βιοτεχνολογίες για την φροντίδα των γενετικών ασθενειών αποτελούν ένα άλλο πρόβλημα, λόγω της περιορισμένης εξάπλωσης υπό ιατρικό έλεγχο, αντίθετα από την γεωργία, όπου η εξάπλωση είναι γενικευμένη μέσα στη φύση και χωρίς έλεγχο. Αυτό που, προσωπικά, αρνούμαι, με τις γνώσεις που υπάρχουν σήμερα, είναι να ξεπεράσουμε ένα ηθικό και φιλοσοφικό όριο για να παράγουμε περισσότερες, όλο και περισσότερες, μελλοντικές χίμαιρες.
<P>
Τέλος, όπως και να έχει, ότι και αν πιστεύουμε, για να επανέρθουμε στους ΓΤΟ στην γεωργία - είναι το ζήτημα που μας απασχολεί σήμερα - το λιγότερο, είναι η πληροφόρηση του καταναλωτή και, συνεπώς, μια σαφής σήμανση. Το λιγότερο, είναι επίσης μια ευρεία δημόσια συζήτηση που να προηγείται των πολιτικών αποφάσεων και, γιατί όχι, που να καταλήγει, συγκεκριμένα, κατά το παράδειγμα της Αυστρίας, στην εφαρμογή ενός μορατόριουμ για την διάθεση στο εμπόριο των γενετικώς τροποποιημένων οργανισμών.

<SPEAKER ID=58 LANGUAGE="EN" NAME="Bowe">
Κύριε Πρόεδρε, ομιλώ εξ ονόματος της ομάδας μου για να διατυπώσω την ανησυχία μας σχετικά με την πρόσφατη απόφαση της Επιτροπής να εξουσιοδοτήσει τη διάθεση στην αγορά του γενετικά τροποποιημένου αραβοσίτου της εταιρείας Ciba-Geigy, γνωστής τώρα ως Novartis.
<P>
Κατά τη διάρκεια της χρονικής περιόδου που μεσολάβησε για να ληφθεί η απόφαση της Επιτροπής, εκφράστηκαν εκ μέρους του κοινού σημαντικές ανησυχίες σχετικά με την ασφάλεια των γενετικά τροποποιημένων οργανισμών και τους νέους κινδύνους που ίσως να γενούν για τη δημόσια ασφάλεια και το περιβάλλον.
<P>
Για το νέο αραβόσιτο εγέρθηκαν ιδιαίτερα σοβαρές αντιρρήσεις τόσο εντός των κρατών μελών όσο και εντός του Ευρωπαϊκού Κοινοβουλίου.
<P>
Στο ΗΒ ένα ανεξάρτητο σώμα εμπειρογνωμόνων το οποίο συμβουλεύει την κυβέρνηση εξέφρασε σοβαρές ανησυχίες για την παρουσία στον τροποποιημένο αραβόσιτο ενός βακτηριδιακού γονιδίου που προκαλεί αντίσταση στο αντιβιοτικό αμπισιλίνη.
<P>
Το γονίδιο αυτό αδρανοποιεί ένα αριθμό αντιβιοτικών που είναι εξαιρετικώς σημαντικά στην κλινική και την κτηνιατρική ιατρική. Το γονίδιο αυτό θα ήταν άμεσα λειτουργικό εάν μεταφερόταν από τον γενετικά τροποιημένο αραβόσιτο σε ένα άλλο βακτηρίδιο, για παράδειγμα στο στομάχι ενός ζώου.
<P>
Μολονότι ο κίνδυνος αυτός είναι εξαιρετικά απομακρυσμένος, η επιτροπή έκρινε ότι δεν μπορούσε να αγνοηθεί και συνέστησε την απομάκρυνση του γονιδίου από τον αραβόσιτο πριν αυτός χρησιμοποιηθεί ως ζωοτροφή.
<P>
Παρά το γεγονός ότι η άποψη αυτή έγινε ευρέως γνωστή και παρά το γεγονός της αντίδρασης εκ μέρους των περισσοτέρων κρατών μελών, η Επιτροπή έλαβε την απόφαση να επιτρέψει τη διάθεση στην αγορά του γενετικά τροποποιημένου αραβοσίτου χωρίς κανένα περιορισμό στη χρήση του.
<P>
Επιπλέον, υφίστανται ακόμη εξαιρετικά ανησυχητικές και μέχρι τώρα μη ποσοτικοποιημένες επιφυλάξεις σχετικά με την πιθανή δημιουργία νέων μορφών τροφικών αλλεργιών προκαλούμενων από τη μεταφορά γενετικών πληροφοριών από ένα είδος σε είδη τα οποία χρησιμοποιούνται ως τρόφιμα. Το παραπάνω χρειάζεται πλήρη έρευνα και ποσοτικοποίηση πριν σημειωθούν πιθανώς θανατηφόρα ατυχήματα.
<P>
Η απόφαση αυτή είναι ακόμη πιο ακατανόητη εάν λάβουμε υπόψη μας ότι δεν υπήρχε καμιά χρονική προθεσμία που να υποχρέωνε την Επιτροπή να καταλήξει σε κάποιο συμπέρασμα, καθώς και ότι η οδηγία περί των νέων τροφίμων, η οποία ίσως να επέτρεπε την επισήμανση, επρόκειτο να τεθεί σε εφαρμογή σε πολύ σύντομο χρονικό διάστημα.
<P>
Όλα τα παραπάνω δείχνουν ότι οι οικονομικές και οι εμπορικές πιέσεις ετέθησαν σε υψηλότερη μοίρα από την προστασία του περιβάλλοντος και της δημόσιας υγείας.
<P>
Η Επιτροπή πρέπει επομένως να αιτιολογήσει την απόφασή της με πολύ μεγαλύτερη λεπτομέρεια απ' ότι στις προηγούμενες περιπτώσεις και να δώσει επαρκείς εξηγήσεις για τα κίνητρα και τις σκέψεις που την ώθησαν να καταλήξει στην απόφαση που κατέληξε.
<P>
Τέλος, δε συμφωνεί άραγε η Επιτροπή ότι η αλληλουχία των γεγονότων δείχνει σοβαρά μειονεκτήματα στη διαδικασία έγκρισης που καθορίζεται με την Οδηγία 90/220 περί του ελέγχου της εσκεμμένης απελευθέρωσης στο περιβάλλον γενετικώς τροποποιημένων οργανισμών και θα μπορούσε άραγε να μας πει ποιά μέτρα λαμβάνει για να διασφαλίσει την επείγουσα αναθεώρηση της οδηγίας;

<SPEAKER ID=59 LANGUAGE="FR" NAME="Grossetκte">
Κύριε Πρόεδρε, βρισκόμαστε εδώ, σε αυτό το Κοινοβούλιο, φυσικά, για να υπερασπιστούμε τον καταναλωτή, τον ευρωπαίο πολίτη, που υποτίθεται ότι εκπροσωπούμε. Όμως, έχω συχνά την εντύπωση ότι ξεχνούμε αυτόν τον ευρωπαίο πολίτη και, σε αυτήν την υπόθεση, μπορέσαμε να διαπιστώσουμε ότι η Ευρωπαϊκή Επιτροπή προχώρησε, για μια ακόμα φορά, με πολλή βιασύνη, χωρίς να αναφερθώ σε αυτήν την διαφάνεια που ευχόμαστε όλοι, διαφάνεια απολύτως απαραίτητη όταν πρόκειται πράγματι για ένα πρόβλημα τόσο ουσιώδες όπως αυτό της επισιτιστικής ασφάλειας.
<P>
Σήμερα, συζητάμε για το γενετικώς τροποποιημένο καλαμπόκι. Φοβάμαι ότι θα έχουμε συχνά ζητήματα αυτού του είδους προς συζήτηση, στους κόλπους αυτού του Κοινοβουλίου. Είναι λοιπόν σημαντικό να διευκρινίσουμε τις θέσεις μας και να εντοπίσουμε αυτό που πρέπει να κάνουμε όσον αφορά την προστασία του καταναλωτή, ο οποίος πρέπει να γνωρίζει απόλυτα εάν, μέσα στο πιάτο του, κάθε μέρα, μπορεί να είναι σίγουρος για αυτό που τρώει, για την ποιότητά του προϊόντος που τρώει.
<P>
Θα μπορούσαμε να προσάψουμε, πράγματι, στην Ευρωπαϊκή Επιτροπή ότι πήρε αυτήν την απόφαση της διάθεσης στην ευρωπαϊκή αγορά του γενετικώς τροποποιημένου αμερικανικού καλαμποκιού, απόφαση που λήφθηκε με υπερβολικά μεγάλη βιασύνη, όταν ένας ορισμένος αριθμός ερωτημάτων ετίθετο στις χώρες της Ευρωπαϊκής Ένωσης, ορισμένες χώρες απαγόρευσαν πράγματι, προσωρινά, την εισαγωγή αυτού του αμερικανικού καλαμποκιού, και άλλες χώρες αρνήθηκαν, όπως η Γαλλία, την παραγωγή αυτού του καλαμποκιού στο έδαφός τους.
<P>
Υπάρχουν συνεπώς εδώ πολλά ερωτήματα, τα οποία, δικαιολογημένα, αποτελούν ανάλογα ζητήματα ανησυχίας για τον ευρωπαίο καταναλωτή, σχετικά με την ανθεκτικότητα στα φυτοφάρμακα αυτού του γενετικά τροποποιημένου καλαμποκιού. Θα σταματήσουμε μια μέρα να χρησιμοποιούμαι όλο και περισσότερα φυτοφάρμακα, που είναι εξαιρετικά βλαβερά για το περιβάλλον, για την φύση καθώς και για την υγεία; Θα απαντήσουμε επίσης στα ερωτήματα που τίθενται σχετικά με την ανθεκτικότητα αυτού του καλαμποκιού στα αντιβιοτικά; Θα είναι μεταδοτικό αυτό στο ανθρώπινο είδος; Αυτά είναι όλα τα ερωτήματα που θέτουμε. Θα μπορούσαμε να απαριθμήσουμε και άλλα ακόμα, άλλοι ομιλητές όμως μίλησαν για αυτά αρκετά.
<P>
Για όλα αυτά τα ερωτήματα, για όλες αυτές τις αγωνίες, είναι που πρέπει, σήμερα, να απαντήσουμε οπωσδήποτε με την μεγαλύτερη ακρίβεια και, αναμένοντας τις απαντήσεις, πρέπει οπωσδήποτε να δεσμευτούμε να αναστείλουμε κάθε άδεια για αυτό το γενετικώς τροποποιημένο καλαμπόκι στο ευρωπαϊκό έδαφος. Πιστεύω ότι αυτό θα ήταν, τέλος, για μας, το Ευρωπαϊκό Κοινοβούλιο, το μέσο για να αποδείξουμε στους ευρωπαίους πολίτες ότι αυτό το Κοινοβούλιο, άξιο του ονόματός του, βρίσκεται εδώ, ακριβώς, για να τους στηρίζει και να προβλέπει το μέλλον των μελλοντικών γενεών.
<P>
Αυτά είναι όσα ήθελα να σας πω σχετικά με το θέμα της εισαγωγής αυτού του γενετικώς τροποποιημένου καλαμποκιού. Πιστεύω ότι είναι απολύτως απαραίτητο να είμαστε ιδιαίτερα άγρυπνοι και συνετοί, και να σκεφτούμε επίσης τους αγρότες μας, οι οποίοι ζητούν πράγματι να τους έχουμε λίγη περισσότερη εμπιστοσύνη.

<SPEAKER ID=60 NAME="Olsson">
(SV ). Αυτή η συζήτηση δεν αφορά μόνο το να επιτραπεί να βγεί στην αγορά γενετικά τροποποιημένος αραβόσιτος, αλλά επίσης το ίδιο το ζήτημα της γενετικής τροποποίησης. Πιστέψαμε ότι μετά την κρίση της ΣΕΒ το θέμα της ασφάλειας των τροφίμων και το θέμα των συμφερόντων των καταναλωτών θα βρίσκονταν πολύ ψηλά στην ημερήσια διάταξη, αλλά προφανώς αυτό το θέμα δεν βρίσκεται αρκετά ψηλά στην ημερήσια διάταξη της Επιτροπής. Στην προκειμένη περίπτωση γνωρίζουμε, κάτι που πολλοί έχουν ήδη επισημάνει, ότι υπάρχει επίσης ένα γονίδιο το οποίο είναι ανθεκτικό στα αντιβιοτικά, κάτι που μπορεί να συναπάγεται έναν κίνδυνο. Θα έπρεπε επομένως να είμαστε ιδιαίτερα προσεκτικοί με αυτόν ακριβώς τον τύπο του γενετικά τροποποιημένου αραβόσιτου.
<P>
Φυσικά επετράπη στα εμπορικά συμφέροντα, δηλ. τα οικονομικά συμφέροντα, να προηγηθούν των συμφερόντων που αφορούν την ασφάλεια των τροφίμων - νομίζω ότι υπάρχει λόγος να επαναληφθεί ο ψόγος κατά της Επιτροπής γι&#x02BC;αυτό. Κανονικά είναι ανεύθυνο από μια επιχείρηση να κυκλοφορήσει ένα προϊόν για το οποίο δεν υπάρχει απόλυτη βεβαιότητα και το οποίο δεν έχει ελεγχθεί με όλους τους τρόπους. Αλλά είναι επίσης ανεύθυνο εκ μέρους της Επιτροπής να επιτρέψει τη διάδοση ενός τέτοιου προϊόντος όσο δεν υπάρχει απόλυτη βεβαιότητα.
<P>
Αυτά που λέω δεν σημαίνουν ότι θα πρέπει να είμαστε δογματικοί και αρνητικοί ως προς τις γενετικές αλλαγές και την γενετική τεχνολογία. Πιστεύω ότι αυτή η τεχνολογία καθ&#x02BC;αυτή μπορεί να ωφελήσει την ανθρωπότητα με πολλούς τρόπους, αλλά δεν έχουμε όμως μέχρι στιγμής δημιουργήσει το ασφαλιστικό σύστημα που είναι απαραίτητο για να χρησιμοποιούμε την τεχνολογία στην έκταση στην οποία την χρησιμοποιούμε. Η ερώτησή μου προς την Επιτροπή είναι: Πως διορθώνεται αυτό; Πως μπορούν να βελτιωθούν οι έλεγχοι; Πως μπορούν να υπάρξουν εγγυήσεις ότι η σήμανση θα είναι ασφαλής, και θα διακοπεί η διάδοση γενετικά τροποποιημένου αραβοσίτου μέχρι να υλοποιηθούν αυτά τα μέτρα;

<SPEAKER ID=61 NAME="Πρόεδρος">
Πριν να δώσω το λόγο στην Επίτροπο κ. Bjerregaard για να απαντήσει, σας ανακοινώνω ότι έλαβα οκτώ προτάσεις ψηφίσματος, που υποβλήθηκαν βάσει του άρθρου 40, παράγραφος 5 του Κανονισμού.
<P>
Δίνω το λόγο στην Επίτροπο κ. Bjerregaard.

<SPEAKER ID=62 NAME="Bjerregaard">
Κύριε Πρόεδρε, αξιότιμα Μέλη, είμαι ευχαριστημένη που δίδεται στην Επιτροπή η ευκαιρία να διευκρινίσει τις ενέργειες στις οποίες έχει προβεί και το ρόλο που έχει διαδραματίσει όσον αφορά το γενετικώς τροποποιημένο αραβόστιο. Πριν να υπεισέλθω σε λεπτομέρειες σχετικά με τις εξελίξεις όσον αφορά το γενετικά τροποποιημένο αραβόσιτο, θα ήθελα να διατυπώσω ορισμένες γενικότερες παρατηρήσεις για τα θέματα που συζητάμε σήμερα στην αίθουσα αυτή.
<P>
Όπως γνωρίζουμε όλοι, το θέμα των γενετικώς τροποποιημένων προϊόντων είναι ιδιαίτερα δύσκολο· είναι επίσης ένα σημαντικό και λεπτό θέμα για τους πολίτες της Ευρώπης. Ο τομέας των γενετικώς τροποποιημένων προϊόντων παρουσιάζει εγγενείς συγκρούσεις. Διακυβεύονται μεγάλα συμφέροντα και, για το λόγο αυτό, δεν είναι δυνατόν να ικανοποιηθούν όλοι. Όμως, άσχετα από την άποψη που εσείς ή εγώ μπορούμε να έχουμε για τους γενετικώς τροποποιημένους οργανισμούς (ΓΤΟ) και την μορφή που επελέγη να δοθεί - ίσως πριν από την εκλογή σας στο Κοινοβούλιο και πριν εγώ να αναλάβω καθήκοντα Επιτρόπου - στην πολιτική της ΕΕ στον τομέα αυτό, υπάρχουν σήμερα γενετικώς τροποποιημένα προϊόντα, που πρέπει να αξιολογηθούν σύμφωνα με τους ισχύοντες κανόνες της ΕΕ, οι οποίοι περιέχονται συγκεκριμένα στην οδηγία 90/220/ΕΟΚ, υπό τη μορφή που αυτή είχε όταν εγκρίθηκε. Πρόκειται για μια διαδικαστική οδηγία, που πρέπει να διασφαλίζει την αξιολόγηση των κινδύνων που εγκυμονούν τα γενετικώς τροποποιημένα προϊόντα, ώστε να επιτρέπεται η διοχέτευση στην αγορά της ΕΕ μόνο ασφαλών προϊόντων. Η φιλοσοφία της οδηγίας βασίζεται στην πολιτική επιδίωξη να προωθηθεί, δηλαδή να μην παρεμποδιστεί αλλά να προαχθεί, η ασφαλής ανάπτυξη της βιομηχανίας γενετικώς τροποποιημένων οργανισμών. Συνεπώς, δεν ωφελεί τόσο πολύ, τη στιγμή κατά την οποία σήμερα το θέμα μας είναι η συγκεκριμένη διαχείριση της οδηγίας 90/220/ΕΟΚ, να τη συγχέουμε με το θέμα του κατά πόσο μας αρέσει ή επιθυμούμε να υπάρχουν γενετικώς τροποποιημένοι οργανισμοί στα προϊόντα μας. Έχοντας υπόψη το στόχο της οδηγίας 90/220/ΕΟΚ και το πλαίσιο στο οποίο εργαζόμεθα σήμερα, η συζήτηση αυτή θα ήταν, κατά τη γνώμη μου, περιττή. Θα ήθελα επίσης να προσθέσω ότι θεωρώ ανώτερο καθήκον μου να δώσω ιδιαίτερη σημασία και να καταβάλω προσπάθειες ώστε να ληφθεί σοβαρά υπόψη η ασφάλεια όσον αφορά την υγεία και το περιβάλλον.
<P>
Για το λόγο αυτό, θα ήθελα να αρχίσω τη σημερινή παρέμβασή μου αναφερόμενη στην τελευταία εξέλιξη όσον αφορά το θέμα του γενετικώς τροποποιημένου αραβοσίτου και, συγκεκριμένα, στην απόφαση που έλαβε η Επιτροπή την περασμένη Τετάρτη. Στην εκτενή συζήτηση που επακολούθησε μετά την απόφαση να επιτραπεί η διάθεση γενετικώς τροποποιημένου αραβοσίτου στην αγορά το Δεκέμβριο, το θέμα της σήμανσης ήταν το πλέον βασικό και εκείνο για το οποίο κατέστη δυνατή η ταύτιση των απόψεων εκείνων που τάσσονται πλήρως κατά των ΓΤΟ και εκείνων που τους θεωρούν ως σημαντική τεχνολογική πρόοδο. Οι καταναλωτές πρέπει οπωσδήποτε να γνωρίζουν τί αγοράζουν. Συμφωνώ με την άποψη αυτή και, κατά συνέπεια, κατέβαλα προσπάθειες ώστε να λάβει η Επιτροπή ανάλογη απόφαση.
<P>
Στις 2 Απριλίου, η Επιτροπή ενέκρινε μια δεύτερη προσαρμογή της οδηγίας 90/220/ΕΟΚ στην τεχνολογική πρόοδο. Στόχος της τροποποίησης αυτής είναι να καταστούν αυστηρότερες οι απαιτήσεις του παραρτήματος 3 σχετικά με την παροχή πληροφοριών, ώστε οι γνωστοποιούντες να παρέχουν στο μέλλον τις εξής πληροφορίες στις αιτήσεις τους: Πρέπει να υπάρχει ειδική σήμανση για τους ΓΤΟ που οι γνωστοποιούντες επιθυμούν να διοχετεύσουν στην αγορά, καθώς επίσης και ορισμένα στοιχεία μοριακής φύσεως, που θα καταχωρούνται σε μελλοντικά μητρώα. Το τελευταίο σημείο δεν έτυχε τόσο μεγάλης προσοχής, αλλά είναι ιδιαίτερα σημαντικό για να καταστεί δυνατή η παρακολούθηση των εξελίξεων. Όταν η αρμόδια για την οδηγία 90/220/ΕΟΚ επιτροπή ταχθεί, όπως ελπίζουμε, υπέρ της πρότασης της Επιτροπής, οι αιτούντες πρέπει στο μέλλον να επισυνάπτουν στις αιτήσεις τους μια πρόταση σήμανσης, που θα αναφέρεται μεταξύ άλλων και στην τεχνική με την οποία παράγεται το προϊόν. Στις περιπτώσεις κατά τις οποίες ένα προϊόν διατίθεται στην αγορά σε ενώσεις με μη γενετικώς τροποποιημένα προϊόντα, η σήμανση ή ένα συνοδευτικό έγγραφο πρέπει να περιέχει πληροφορίες για την τυχόν παρουσία ΓΤΟ. Θα υπάρχει δηλαδή πάντα μια σήμανση. Με λίγη βούληση συνεργασίας εκ μέρους της αρμόδιας για την οδηγία 90/220/ΕΟΚ επιτροπής, η εν λόγω οδηγία θα καταστεί πολύ γρήγορα - ελπίζουμε κατά τους δύο επόμενους μήνες - ένα νομικά δεσμευτικό έγγραφο, σύμφωνα με το οποίο τα γενετικώς τροποποιημένα προϊόντα που επιτρέπεται να διοχετευθούν στην αγορά βάσει της οδηγίας 90/220/ΕΟΚ, πρέπει να επισημαίνονται. Δεν πρόκειται δηλαδή για κατευθυντήριες γραμμές, αλλά για υποχρεωτική σήμανση, εξυπακούεται δε ότι οι κανόνες θα ισχύουν σε όλα τα κράτη μέλη.
<P>
Το νέο παράρτημα 3 δεν μπορεί φυσικά να εφαρμοστεί με αναδρομική ισχύ για προηγούμενες γνωστοποιήσεις ή για γνωστοποιήσεις που έχουν ήδη υποβληθεί στην Επιτροπή σύμφωνα με τους κανόνες της οδηγίας 90/220/ΕΟΚ. Ωστόσο, κάλεσα τους γνωστοποιούντες να κάνουν εθελοντικά άμεση χρήση των νέων απαιτήσεων και της νέας σήμανσης. Αυτό έγινε με τη μορφή επιστολών προς τις ενδιαφερόμενες εταιρείες. Θα ήθελα εν προκειμένω να παρατηρήσω ότι η Europabio, σε επιστολή της προς τον Πρόεδρο της Επιτροπής, κ. Jacques Santer, στις 25 Μαρτίου 1997, είχε γνωστοποιήσει ότι τα μέλη της θα προτείνουν τη χρησιμοποίηση πρόσθετης σήμανσης και πληροφοριών για τα προϊόντα τους, σύμφωνα με την οδηγία 90/220/ΕΟΚ.
<P>
Όσον αφορά τον αραβόσιτο από την Ciba-Geigy Novartis, είναι αξιοσημείωτο ότι η εταιρεία αυτή είναι μέλος της Europabio. Από ό, τι γνωρίζω, η Επιτροπή, μέσω του Επιτρόπου κ. Bangemann, θα θεσπίσει οπωσδήποτε ένα μέτρο σε σχέση με την οδηγία 79/112/ΕΟΚ σχετικά με την επισήμανση και την παρουσίαση των τροφίμων· σύμφωνα με το μέτρο αυτό, ο αραβόσιτος και η σόγια θα πρέπει να πληρούν, κατά τη χρησιμοποίησή τους ως τρόφιμα, τις ίδιες απαιτήσεις σήμανσης με εκείνες του κανονισμού 97/258 σχετικά με τα νέα τρόφιμα, δηλαδή του κανονισμού για τα Novel Food , όπως αποκαλείται χαρακτηριστικά. Απ' ό, τι γνωρίζω επίσης, ο Επίτροπος, κ. Fischler, καταρτίζει μια πρόταση για τα novel feed .
<P>
Κρίνω ότι η έγκριση από την Επιτροπή της πρότασής μου για τροποποίηση του παραρτήματος 3 της οδηγίας 90/220/ΕΟΚ αποτελεί ένα ουσιαστικό πρώτο βήμα και ένα πολύ σημαντικό πολιτικό μήνυμα προς το Κοινοβούλιο, αλλα κυρίως προς τους καταναλωτές και όσους άλλους επιθυμούσαν εδώ και πολύ μεγάλο χρονικό διάστημα να βελτιωθεί το επίπεδο ενημέρωσης και η διαφάνεια στον των ΓΤΟ. Ομιλώ για ένα πρώτο βήμα, επειδή το θέμα της σήμανσης εξυπακούεται ότι θα αποτελεί μέρος της πλήρους αναθεώρησης της οδηγίας 90/220/ΕΟΚ, ώστε το Κοινοβούλιο να έχει πλήρη πολιτική επίδραση στο σημαντικό αυτό θέμα. Ελπίζουμε ότι, σύμφωνα με το χρονοδιάγραμμα, η πρόταση της Επιτροπής για τροποποίηση της οδηγίας 90/220/ΕΟΚ θα υποβληθεί πριν από τις θερινές διακοπές.
<P>
Επίσης, πρόκειται για ένα πρώτο βήμα, επειδή η Επιτροπή αποφάσισε στις 2 Απριλίου 1997 να καταρτιστεί ανακοίνωση σχετικά με μια συνεκτική πολιτική σήμανσης για ολόκληρο τον τομέα των ΓΤΟ. Η ανακοίνωση αυτή θα διαβιβαστεί φυσικά τόσο στο Κοινοβούλιο όσο και στο Συμβούλιο. Συνεπώς, η σημερινή συζήτηση είναι επίσης χρήσιμη και για τις περαιτέρω εργασίες. Επομένως, ελπίζω να συμβάλουμε όλοι ώστε να μπορέσει η Επιτροπή να διεξάγει μια αποτελεσματική και εποικοδομητική συζήτηση σε όσο το δυνατόν καλύτερη βάση όσον αφορά την ανακοίνωση για την κοινή πολιτική σήμανσης στον τομέα των ΓΤΟ.
<P>
Αυτά για την υπόθεση του αραβοσίτου. Νομίζω ότι κάναμε ό, τι μπορούσαμε με τους υφιστάμενους κανόνες όσον αφορά τον αραβόσιτο της Ciba-Geigy, πράγμα στο οποίο θα αναφερθώ εν ολίγοις. Η οδηγία 90/220/ΕΟΚ προβλέπει μια ακριβή διαδικασία για την εμπορία των προϊόντων που περιέχουν ή αποτελούνται από γενετικώς τροποποιημένους οργανισμούς. Στην πράξη, η διαδικασία βασίζεται σε μια αξιολόγηση των ενδεχόμενων κινδύνων για την υγεία και το περιβάλλον από τη σκόπιμη ελευθέρωση ΓΤΟ. Από τυπική άποψη, η διαδικασία που ορίζεται στην οδηγία είναι μια διαδικασία επιτροπολογίας του τύπου 3Α. Τα πλαίσια αυτά θέτουν, όπως θα γνωρίζει το Κοινοβούλιο, ορισμένους περιορισμούς στα περιθώρια χειρισμού της Επιτροπής. Στις 15 Μαρτίου 1995, η Επιτροπή έλαβε την αίτηση της Ciba-Geigy για τον αραβόσιτο. Η αίτηση διαβιβάστηκε από τις αρμόδιες αρχές της Γαλλίας, που την ενέκριναν σύμφωνα με τις διατάξεις της οδηγίας. Αφού εξέτασε και εκτίμησε προσεκτικά όλες τις πληροφορίες τις οποίες η Ciba-Geigy και τα κράτη μέλη είχαν γνωστοποιήσει, η Επιτροπή υπέβαλε στις 11 Απριλίου 1996 στην αρμόδια για την οδηγία 90/220/220/ΕΟΚ επιτροπή, όπως είναι υποχρεωμένη βάσει της διαδικασίας που ορίζεται στην οδηγία, ένα σχέδιο απόφασης για έκδοση άδειας εμπορίας του εν λόγω αραβόσιτου ως οποιουδήποτε άλλου παραδοσιακού είδους αραβοσίτου.
<P>
Η πρότασης απόφασης δεν έλαβε τον απαιτούμενο αριθμό ψήφων, δηλαδή δεν συγκέντρωσε ειδική πλειοψηφία στην επιτροπή και, για το λόγο αυτό, σύμφωνα με τη διαδικασία που ορίζεται στην οδηγία, η Επιτροπή υπέβαλε στο Συμβούλιο πρόταση απόφασης. Το Συμβούλιο (των Υπουργών Περιβάλλοντος) δεν κατόρθωσε να λάβει απόφαση για την υπόθεση αυτή στις 25 Ιουνίου 1996, δηλαδή δεν μπόρεσε ούτε να απορρίψει ούτε να εγκρίνει την πρόταση. Η Γαλλία ήταν η χώρα η οποία είχε ζητήσει την έγκριση και, παρά την ανεπαρκή υποστήριξη, δεν απέσυρε την πρόταση.
<P>
Έχοντας υπόψη το γεγονός ότι η Αυστρία υπέβαλε περαιτέρω πληροφορίες για την υποστήριξη των αντιρρήσεών της κατά του προϊόντος αυτού, συνέστησα στην Επιτροπή να εκτιμηθεί εκ νέου η επιστημονική βάση του προτεινόμενου μέτρου. Συνεπώς, η Επιτροπή προτίμησε συνειδητά να δώσει μεγαλύτερη προτεραιότητα στην ασφάλεια της υγείας και του περιβάλλοντος παρά στην αυστηρή εφαρμογή των διοικητικών της υποχρεώσεων που απορρέουν από την οδηγία. Επρόκειτο με άλλα λόγια για μια καινοτομία όσον αφορά την αξιολόγηση του προϊόντος από άποψη ασφάλειας. Στη συνέχεια, η Επιτροπή παρέσχε στις επιστημονικές επιτροπές τροφίμων, ζωοτροφών και φυτοφαρμάκων, τρεις συνολικά, όλες τις πληροφορίες που είχαν κοινοποιήσει η Ciby-Geigy, τα κράτη μέλη και, φυσικά, η Αυστρία. Ζητήσαμε από τις επιτροπές αυτές να αποφανθούν για τα θέματα που αποτελούσαν πηγή ανησυχιών. Στις εν λόγω επιτροπές κοινοποιήθηκαν επίσης οι πληροφορίες που είχε παράσχει σε μεταγενέστερο χρονικό σημείο η Μεγάλη Βρετανία.
<P>
Όπως προαναφέρθηκε, η Επιτροπή, μολονότι όφειλε, σύμφωνα με τη διαδικασία της οδηγίας, να είχε εγκρίνει χωρίς χρονοτριβή την απόφαση για την εμπορία του εν λόγω αραβοσίτου, πριν λάβει την απόφασή της για το θέμα ανέμενε τις γνώμες των τριών επιστημονικών επιτροπών, λόγω της απραξίας του Συμβουλίου και παρά τις εμπορικές πιέσεις που της ασκήθηκαν για να μην αναβάλει τη λήψη απόφασης. Οι γνώμες αυτές, που εκδόθηκαν στις 9 και 13 Δεκεμβρίου, επιβεβαίωσαν την προηγούμενη άποψη, δηλαδή ότι δεν υπήρχαν λόγοι να πιστεύει κανείς ότι ο γενετικά τροποποιημένος αραβόσιτος της Ciba-Geigy θα είχε επιβλαβείς επιδράσεις στην υγεία και το περιβάλλον.
<P>
Η Επιτροπή απεφάσισε να εγκρίνει την εμπορία του εν λόγω αραβοσίτου βάσει των γνωμών αυτών και όχι για οικονομικούς ή άλλους λόγους. Οι γνώμες αυτές δεν παρείχαν δηλαδή στην Επιτροπή μια επαρκή επιστημονική βάση ή αιτιολογία για να μην επιτρέψει την εμπορία του αραβοσίτου με ΓΤΟ.
<P>
Όσον αφορά το θέμα των πιθανών επιβλαβών επιδράσεων του γονιδίου για την ανθεκτικότητα κατά της αμπισιλλίνης, η Επιτροπή μπορεί να σας πληροφορήσει ότι το θέμα αυτό εξετάστηκε εμπεριστατωμένα από τις επιστημονικές επιτροπές τροφίμων και ζωοτροφών. Εκτός από τις δικές τους αξιολογήσεις, οι εν λόγω επιτροπές διοργάνωσαν στις 6 Δεκεμβρίου 1996, ακρόαση με εξωτερικούς εμπειρογνώμονες για το θέμα αυτό της οποίας κύριο θέμα ήταν η δυνατότητα μετάδοσης του γονιδίου στους ανθρώπους και τα ζώα, καθώς επίσης και οι επιδράσεις που μια παρόμοια μετάδοση θα μπορούσε να έχει στην υγεία των ανθρώπων και των ζώων. Μετά από την ακρόαση αυτή, οι εν λόγω επιτροπές κατέληξαν στο συμπέρασμα ότι δεν υπήρχε κανένας λόγος να πιστεύει κανείς ότι το γονίδιο του αραβοσίτου για την ανθεκτικότητα κατά της αμπισιλλίνης θα μπορούσε να έχει επιβλαβείς επιδράσεις στην υγεία των ανθρώπων ή των ζώων.
<P>
Ορισμένα από τα αξιότιμα μέλη ανέφεραν ότι είχαν τεκμήρια πως τα γονίδια που προστίθενται στον αραβόσιτο συνεπάγονται μακροπρόθεσμα κινδύνους για την υγεία και το περιβάλλον. Ωστόσο, καμία από τις επιστημονικές επιτροπές που εξέτασαν την αίτηση και όλες τις υφιστάμενες πληροφορίες, δεν μπόρεσε να εντοπίσει καμία επιστημονική αιτία για παρόμοιες επιδράσεις. Όταν η Επιτροπή έλαβε την απόφαση να επιτρέψει τη διάθεση στην αγορά του γενετικά τροποποιημένου αραβοσίτου της Ciba-Geigy, απεφάσισε επίσης να δημοσιεύσει τις γνώμες των τριών επιστημονικών επιτροπών. Για το λόγο αυτό, η Γραμματεία της Επιτροπής φρόντισε να διαβιβαστούν επίσημα στο Ευρωπαϊκό Κοινοβούλιο οι εν λόγω γνώμες. Συνεπώς, στις 18 Δεκεμβρίου η Επιτροπή έλαβε απόφαση βάσει των γνωμών των τριών επιστημονικών επιτροπών, που ήταν ως γνωστόν ομόφωνες.
<P>
Η απόφαση τέθηκε σε ισχύ στις 23 Ιανουαρίου 1997 και μετά από την έκδοση της απαιτούμενης άδειας εκ μέρους των γαλλικών αρχών στις αρχές Φεβρουαρίου, το προϊόν αυτό έτυχε εγκρίσεως από άποψη ενδεχόμενων επιδράσεων στην υγεία και το περιβάλλον. Συνεπώς, ο εν λόγω αραβόσιτος μπορεί να χρησιμοποιηθεί ως οποιοδήποτε άλλο είδος αραβοσίτου, αλλά η απόφαση δεν αποκλείει φυσικά την εφαρμογή άλλης κοινοτικής νομοθεσίας.
<P>
Όσον αφορά τη στάση της Γαλλίας, η Επιτροπή μπορεί απλώς να γνωστοποιήσει στο Κοινοβούλιο ότι η χώρα αυτή εξέδωσε στις 5 Φεβρουαρίου 1997 και σύμφωνα με την οδηγία, άδεια εμπορίας του αραβοσίτου Bt της Ciba-Geigy που θα μπορεί να χρησιμοποιείται ως οποιοδήποτε άλλο παραδοσιακό είδος αραβοσίτου.
<P>
Ωστόσο, για να μπορεί ο αραβόσιτος αυτός να καλλιεργείται στα κράτη μέλη, πρέπει προηγουμένως να καταχωρηθεί στον κοινό κατάλογο φυτικών ποικιλιών, σύμφωνα με την οδηγία του Συμβουλίου 70/457, που τροποποιήθηκε από την οδηγία 90/654. Η οδηγία αυτή δεν αφορά περιβαλλοντικά ή υγειονομικά θέματα. Ορίζει τους κανόνες τους οποίους τα φυτικά είδη πρέπει να πληρούν για να θεωρούνται ως νέα είδη. Τα κράτη μέλη μπορούν να απορρίψουν αιτήσεις καταχώρησης φυτικών ειδών ως νέων ειδών, εάν κρίνουν ότι δεν πληρούν τις αναγκαίες απαιτήσεις. Σύμφωνα με τις πλέον πρόσφατες πληροφορίες της Επιτροπής, ο αραβόσιτος δεν έχει ακόμη καταχωρηθεί σε κατάλογο φυτικών ποικιλιών, δηλαδή ο αραβόσιτος δεν μπορεί ακόμη να καλλιεργηθεί σε καμία χώρα της ΕΕ.
<P>
Στις 14 Φεβρουαρίου του 1997 - και είναι οι τελευταίες παρατηρήσεις που θα διατυπώσω - οι αυστριακές αρχές ανακοίνωσαν στην Επιτροπή ότι η εμπορία του αραβοσίτου της Ciba-Geigy είχε απαγορευθεί στην Αυστρία με αιτιολογημένη απόφαση που τέθηκε σε ισχύ την ίδια ημέρα. Το μέτρο αυτό λήφθηκε σύμφωνα με το άρθρο 16 της οδηγίας. Η Αυστρία κοινοποίησε επιστημονική αιτιολόγηση για την εφαρμογή του άρθρου 16. Οι πληροφορίες τις οποίες διαβίβασε η Αυστρία υποβλήθηκαν φυσικά για γνώμη στις τρεις επιστημονικές επιτροπές, που είχαν εξετάσει αρχικά την αίτηση αυτή· η Επιτροπή δεν έχει λάβει ακόμη την αξιολόγηση των εν λόγω επιτροπών. Στο πλαίσιο αυτό, το Λουξεμβούργο προέβη σε παρόμοιο διάβημα, καθώς επίσης και η Ιταλία.
<P>
Ελπίζω, μετά από τη λεπτομερή, όπως πρέπει να παραδεχθώ, ανάλυσή μου, να έχει κατατοπιστεί το Κοινοβούλιο όσον αφορά το ρόλο της Επιτροπής και τα κίνητρα που την ώθησαν να εγκρίνει τον αραβόσιτο της Ciba-Geigy σύμφωνα με την οδηγία. Ελπίζω επίσης να σας απέδειξα ότι η Επιτροπή ενήργησε όσο το δυνατόν πιό προσεκτικά και χρησιμοποίησε όλες τις δυνατότητες που είχε στη διάθεσή της σύμφωνα με την ισχύουσα νομοθεσία, για να είναι όσο το δυνατόν πιό κατοχυρωμένη. Λάβαμε μια απόφαση αφού προηγουμένως βεβαιωθήκαμε ότι είχαν εξεταστεί εμπεριστατωμένα όλες οι πτυχές ασφάλειας. Με την τελευταία απόφασή μας για τη σήμανση όλων των ΓΤΟ που εμπίπτουν στο πεδίο εφαρμογής της οδηγίας 90/220 διασφαλίσαμε ότι οι καταναλωτές θα γνωρίζουν τι αγοράζουν.

<SPEAKER ID=63 LANGUAGE="DE" NAME="Breyer">
Κύριε πρόεδρε, ζητήσαμε τη συζήτηση αυτή προκειμένου να συζητήσουμε με την Επιτροπή πώς θα είναι η συνέχεια, μετά από τη δημοσίευση από το Λουξεμβούργο και την Αυστρία της απαγόρευσης εισαγωγής. Κατάλαβα ότι η κ. επίτροπος δεν είναι διατεθειμένη να εξετάσει λεπτομερώς τις νέες επιστημονικές διαπιστώσεις που υπέβαλαν οι δύο αυτές χώρες και ότι ούτε είναι διατεθειμένη να εξετάσει την πρόταση του Κοινοβουλίου - επί της οποίας ελπίζουμε να ψηφίσουμε αύριο -, δηλαδή την αναβολή της λήψης απόφασης μέχρι να παραμερισθούν όλοι οι δισταγμοί, και εκείνοι π.χ. που δεν έχουν καθόλου εξετασθεί, ότι δηλαδή η ξένη αυτή γενετική ουσία μπορεί να ληφθεί από την οδό στομάχου-εντέρου.
<P>
Αυτό το πρόβλημα που αντιμετωπίζουμε αποτελεί μεγάλο ζήτημα από άποψη δημοκρατικής πολιτικής και πολιτικής των καταναλωτών. Θα ήθελα να ρωτήσω την επίτροπο, ποιά είναι η θέση της σχετικά με το ότι αναβάλλεται η λήψη απόφασης μέχρι να πραγματοποιηθεί εξέταση. Θα ήθελα να ξέρω πως αξιολογεί τις μελέτες και τις διαπιστώσεις που υπέβαλε η Αυστρία και θα ήθελα να ξέρω - την ερώτηση αυτή την έθεσα και πριν - γιατί αυτό δεν υπάγεται στον Κανονισμό περί νέων τροφίμων .
<P>
Δεν αντιλαμβάνομαι την αναταραχή. Εδώ είμαστε ακριβώς για να διεξάγουμε μια συζήτηση. Και εφόσον η επίτροπος δεν απάντησε στα ερωτήματα αυτά αποτελεί καθήκον δικό μας να ενεργοποιηθούμε στο θέμα. Κύριε πρόεδρε, θα σας παρακαλούσα να ασχοληθεί η επίτροπος με τα συγκεκριμένα αυτά ερωτήματα που δεν έχουν ακόμη απαντηθεί.

<SPEAKER ID=64 NAME="Πρόεδρος">
Κύριε Bowe, δεν μπορείτε να λάβετε το λόγο ενώ ομιλεί ένα άλλο μέλος του Κοινοβουλίου. Δεν σας έδωσα ακόμη το λόγο, και σε κάθε περίπτωση δεν μπορείτε να ζητάτε το λόγο επί της διαδικασίας ενώ ομιλεί ένας άλλος βουλευτής. Μόνο ο Πρόεδρος δίνει το λόγο!

<SPEAKER ID=65 LANGUAGE="EN" NAME="Bowe">
Κύριε Πρόεδρε, επί διαδικαστικού. Τα έχω κάπως χαμένα. Νόμισα ότι έχουμε ήδη αρχίσει την Ώρα των Ερωτήσεων προς την Επιτροπή μολονότι είναι ακόμη Δευτέρα. Έμεινα έκπληκτος διότι νόμισα ότι επρόκειτο να απαντήσει στη συζήτηση η Επίτροπος και ότι θα ακούγαμε τις ομιλίες και άλλων συναδέλφων. Έμεινα έκπληκτος που άκουσα να μιλάει ξανά η κ. Breyer και να υποβάλλει ερωτήσεις. Μπορείτε να μας διαβεβαιώσετε, κύριε Πρόεδρε, ότι στο μέλλον θα ακολουθείται ο κατάλογος των ομιλητών και δεν θα επιτρέπεται στα Μέλη να παρεμβαίνουν με εκτός σειράς μακροσκελή ερωτήματα;

<SPEAKER ID=66 NAME="Πρόεδρος">
Σας ευχαριστώ, σύμφωνα όμως με τον Κανονισμό μπορούσα να δώσω το λόγο στην κ. Breyer, όπως και έκανα. Κανονικά, κανένας βουλευτής δεν μπορεί να παρέμβει δύο φορές για το ίδιο θέμα αλλά όταν πρόκειται για το βουλευτή που έχει υποβάλει την ερώτηση, όπως στην παρούσα περίπτωση, ο Πρόεδρος μπορεί να του δώσει το λόγο και δεύτερη φορά.

<SPEAKER ID=67 LANGUAGE="DE" NAME="Roth-Behrendt">
Κύριε πρόεδρε, κυρία επίτροπε, σας άκουσα με προσοχή και από τις πολύ ορθές και λεπτομερείς περιγραφές σας κατάλαβα ότι ως άτομο καταβάλατε μεγάλη προσπάθεια για την εξασφάλιση τόσο της ασφάλειας όσο και της ενημέρωσης των καταναλωτών στην Ευρωπαϊκή Ένωση. Επ'αυτού λίγο αμφέβαλαν έτσι κι αλλοιώς οι περισσότεροι από μας εδώ στην Ολομέλεια του Ευρωπαϊκού Κοινοβουλίου.
<P>
Δυστυχώς η επίτροπος, η οποία μίλησε πριν από σας, επεσήμανε ήδη ότι η Επιτροπή αποφασίζει ως συλλογικό όργανο. Μπορούμε να ενθυμηθούμε επακριβώς ποιό μέλος της Επιτροπής ήταν στο παρελθόν υπέρ των σημάνσεων ή υπέρ της ενημέρωσης των καταναλωτών.
<P>
Τις εξηγήσεις σας επί της τροποποίησης του παραρτήματος της οδηγίας για την απελευθέρωση όσον αφορά τις σημάνσεις όλων των αλλοιωμένων γενετικά προϊόντων - όλων σημειώστε, και άλλων επίσης εκτός των νέων τροφίμων - τις έλαβα, όπως μπορείτε να φαντασθείτε, με ικανοποίηση υπόψη.
<P>
Το Κοινοβούλιο αγωνίζεται ήδη από πολύ καιρό υπέρ της σήμανσης των σπόρων, των γενετικά τροποποιημένων τροφίμων ή και άλλων προϊόντων. Μέχρι τώρα τα περισσότερα μέλη της Επιτροπής δε συμφωνούσαν με αυτό, αλλά ακόμη και αν η πρόοδος προχωρά με βήμα σαλιγκαριού, κάποτε φθάνει μέχρι την Επιτροπή.
<P>
Δε συμφωνώ και τόσο με τις εξηγήσεις σας στο θέμα της άδειας για γενετικά τροποποιημένο αραβόσιτο. Η κύρια αιτία για τις προφορικές μας ερωτήσεις δεν ήταν η σήμανση αλλά κατά κύριο λόγο η πεποίθηση πολλών από εμάς ότι η άδεια για αυτόν το γενετικά τροποποιημένο αραβόσιτο ήρθε πολύ πρώιμα και ίσως να μην έπρεπε καθόλου να δοθεί. Ήρθε πάντως σε μια στιγμή, που οι αμφιβολίες όσον αφορά την ασφάλεια δεν είχαν ακόμη τελείως παραμερισθεί. Οφείλω να ομολογήσω, κυρία επίτροπε, ότι οι ενδοιασμοί μου δε διαλύθηκαν ούτε με τις εξηγήσεις σας.
<P>
Σε κάθε περίπτωση οι εξηγήσεις σας κατέστησαν και πάλι σαφές ότι η διαδικασία της επιτροπολογίας που εφαρμόζεται στην Ευρωπαϊκή Ένωση όχι μόνον ειναι ελλιπής αλλά οδηγεί προφανώς και σε εμφανέστατες λανθασμένες αποφάσεις.
<P>
Δε γίνεται να υπάρχουν επιστημονικές επιτροπές που δεν υπάγονται σε κανένα δημοκρατικό έλεγχο και λαμβάνουν για όλους μας αποφάσεις. Για το λόγο αυτό θα σας παρακαλούσα, κ. Bjerregaard, για μια διασάφηση. Δώσατε μεν στις επιστημονικές επιτροπές όλες τις πληροφορίες, θέσατε όμως και συγκεκριμένες ερωτήσεις; Έχετε π.χ. ερωτήσει συγκεκριμένα τις επιστημονικές επιτροπές τί σημαίνει η ανθεκτικότητα της αμπλικιλίνης ή μήπως πώς μπορεί να λειτουργήσει ένα γονίδιο αντιβιοτικού ως γονίδιο-μαρκαδόρο; Ή μήπως κοιτάξατε επακριβώς τα αποτελέσματα των σχετικών ακροάσεων; Ρωτήσατε γιατί ο τροποποιημένος αυτός γενετικά αραβόσιτος δεν επιτρέπεται σε όλες τις ομόσπονδες πολιτείες των Ηνωμένων Πολιτειών; Και συμμερίζεσθε την εκτίμησή μου και την εκτίμηση της πολιτικής μου ομάδας ότι η διαδικασία επιτροπολογίας δεν ανταποκρίνεται στο πνεύμα της ασφάλειας των καταναλωτών και ότι για το λόγο αυτό πρέπει να την τροποποιήσουμε κατά την Κυβερνητική Διάσκεψη;

<SPEAKER ID=68 LANGUAGE="ES" NAME="Valverde Lσpez">
Κύριε Πρόεδρε, θα πρέπει να ευχαριστήσουμε την κυρία Επίτροπο για την ενημέρωση που μας παρείχε.
<P>
Στην πραγματικότητα όμως δεν μας καθησύχασε και πολύ, εφόσον υπάρχουν εδώ δύο βασικές πτυχές: Η πρώτη αφορά τον αραβόσιτο ως τελικό προϊόν, ως τρόφιμο, που θα μπορούσε κάλλιστα να περιληφθεί στις ρυθμίσεις που έχουν εγκριθεί, όπως ο τελευταίος κανονισμός για τα νέα τρόφιμα. Θα πρέπει να μας διαβεβαιώσετε αν πράγματι αυτές οι επιστημονικές επιτροπές, με τα κριτήρια που έχουν εγκριθεί σε αυτόν τον κανονισμό, μπόρεσαν να δώσουν αυτήν την, ας πούμε, σύμφωνη γνώμη. Δεν μπορούμε να δεχτούμε να δηλώνεται ότι αυτός ο κανονισμός εγκρίθηκε λίγο αργότερα, διότι εδώ δεν πρόκειται για μια διαδικασία καθαρά διοικητικού χαρακτήρα. Πρόκειται για το να διαβεβαιώσουμε όλους τους πολίτες ότι το νέο τρόφιμο είναι ασφαλές και όχι επιβλαβές για την υγεία ή για το περιβάλλον.
<P>
Η δεύτερη πτυχή αφορά αυτόν το σπόρο ως φυτική ποικιλία, που δημιουργεί επίσης, σύμφωνα με τα όσα ακούστηκαν εδώ, πολλά προβλήματα. Πρόκειται για δύο ζητήματα εντελώς διαφορετικά. Τελικά, και φταίμε αρκετά εμείς τα μέλη αυτού του Κοινοβουλίου, επιμείναμε περισσότερο στη σήμανση παρά στις πραγματικές εγγυήσεις ασφάλειας των προϊόντων. Και τώρα εσείς και η Επιτροπή επιλύετε το όλο πρόβλημα δηλώνοντας ότι θα υπάρχει σήμανση στα πάντα.
<P>
Κυρία Επίτροπε, η σήμανση αποτελεί μια απαίτηση των καταναλωτών, αλλά δεν επιλύει το πρόβλημα της ασφάλειας. Συνεπώς, θα σας ζητήσουμε να επιμείνετε περισσότερο στα θέματα ασφάλειας, δεδομένου ότι, παρά την επιμονή πολλών συναδέλφων μου τα τελευταία δύο χρόνια, η σήμανση είναι κάτι αρκετά δευτερεύον και όχι βασικό.

<SPEAKER ID=69 LANGUAGE="IT" NAME="Santini">
Κύριε Πρόεδρε, όπως συμβαίνει πάντοτε, όταν αντιμετωπίζονται τόσο πλύπλοκα θέματα, τόσο το Κοινοβούλιο όσο και η κοινή γνώμη στο τέλος διχάζονται, διότι προφανώς κινούνται από διαφορετικά συμφέροντα και συχνά αντιφατικά. Οι καταναλωτές, που ειλικρινά μέχρι στιγμής έχουν ελάχιστα ενημερωθεί, αλλά και έχουν «καεί» από προηγούμενες κακές εμπειρίες, όπως εκείνη των τρελών αγελάδων και των ορμονών, κλείνονται στο καβούκι τους, απορρίπτουν κάθε είδους καινοτομία και, στο φως των όσων έχουμε ακούσει, ειλικρινά κάνουν πολύ καλά! Έχει λεχθεί ότι θα πρέπει να προστατεύονται ως ευρωπαίοι πολίτες. αλλά και οι αγρότες είναι ευρωπαίοι πολίτες και συνεπώς και αυτοί δικαιούνται να λαμβάνονται υπόψη και, γιατί όχι, να προστατεύονται. Έχουμε μάλιστα την αόριστη εντύπωση ότι, όπως συνέβη συχνά, οι αγρότες, μία ανίσχυρη κατηγορία που δεν αντιπροσωπεύεται επαρκώς και στο Ευρωπαϊκό Κοινοβούλιο, υφίστανται τις επιπτώσεις της ανεπαρκούς διαφάνειας των ευρωπαϊκών και των εθνικών νομοθεσιών, της ελειπούς ενημέρωσης εκ μέρους των ευρωπαϊκών επιστημονικών κύκλων που ερευνούν στο τομέα και κυρίως των αντιθέσεων μεταξύ της Επιτροπής και του Συμβουλίου και όλων όσων δρουν γύρω από αυτά τα θεσμικά όργανα.
<P>
Υπάρχει συνεπώς σύγχυση, αποπροσανατολισμός και ανησυχία. Σύγχυση, και εξαιτίας της βιασύνης με την οποία το Λουξεμβούργο και η Αυστρία έκλεισαν τα σύνορά τους στις αγορές του γενετικώς τροποποιημένου αραβοσίτου. Έλαβαν αμέσως την απόφασή τους, διότι το προϊόν αυτού του είδους, δεν είναι αποφασιστικής σημασίας γι αυτά τα δύο κράτη. Εκπλήσσει το γεγονός ότι η Γαλλία είπε ναι, και μετά ξαφνικά όχι, χρησιμοποιώντας επιχειρήματα που δεν πείθουν. Και η Ιταλία, εξάλλου, είπε όχι, χωρίς να βασίζεται σε βέβαιη ενημέρωση αλλά λόγω των διαδεδομένων ανησυχιών. Λέγοντας όχι, θα σκέφθηκαν ορισμένοι, δεν κινδυνεύουμε σε καμία πείπτωση να κάνουμε λάθος: πριν από όλα η υγεία, η προστασία της δημόσιας υγείας και κατόπιν η προστασία και η προώθηση των αγορών. Γιατί όμως δεν προσπαθούμε να πετύχουμε με μεγαλύτερη συνέπεια και τους δύο στόχους; Ας αποφύγουμε να επαναλάβουμε την καταστροφική εμπειρία των τρελών αγελάδων, όταν αναγκασθήκαμε να καταβάλουμε ένα υψηλό τίμημα -που εξακολουθούμε ακόμη να καταβάλουμε- εξαιτίας σφαλμάτων που θα μπορούσαν να είχαν αποφευχθεί.
<P>
Πράγματι, όπως φαίνεται υπέρ του γενετικώς τροποποιημένου αραβόσιτου υπάρχουν πιστοποιητικά που εξέδωσαν μονομερώς οι Ηνωμένες Πολιτείες. πρόκειται όμως για οργανισμούς που είναι αξιόπιστοι. Κυρίως, ο Οργανισμός για την Προστασία του περιβάλλοντος, το Υπουργείο Γεωργίας, τέλος η Food and Drugs Administration , έστω κι αν σε αυτή την περίπτωση υπάρχει λιγότερη διαφάνεια, διότι, τις τελευταίες ακριβώς ημέρες ο οργανισμός αυτός υπήρξε αντικείμενο επαληθεύσεων και αναθεωρήσεων.
<P>
Για να αποφύγουμε όσα ακριβώς συνέβησαν με τις τρελές αγελάδες, όταν χρειάστηκε να εξετάσει σέ έξι μήνες το Ευρωπαϊκό Κοινοβούλιο χιλιάδες πληροφορίες και επιστημονικές ειδήσεις, αναρωτιέμαι γιατί δεν μπορούν οι αμερικανικές έρευνες να αντιπαραβληθούν, για να μη χάσουμε χρόνο, με τις ευρωπαϊκές έρευνες. Μία αντιπαραβολή θα μας επέτρεπε να αποφύγουμε και το ενδεχόμενο να αποκαλυφθεί, ίσως μετά μόνο από μερικούς μήνες, ότι οι φόβοι των καταναλωτών ήταν δικαιολογημένοι. Από την άλλη πλευρά, θα ήταν εξίσου άδικο και δυσάρεστο να προκύψει το αντίθετο, ότι δηλαδή υιοθετήθηκαν αδικαιολόγητα μέτρα που γονάτισαν το ευρωπαϊκό εμπόριο σε σχέση με το αμερικανικό.
<P>
Θα έλεγα ότι θα επρόκειτο για την κλασσική περίπτωση όπου κλείνει κανείς το στάβλο, όπως λένε οι χωρικοί, όταν τα βόδια το έχουν σκάσει. Σε κάθε περίπτωση, από τη σημερινή συζήτηση, όπως και από τις δηλώσεις της επιτρόπου, προέκυψε η ανάγκη δρομολόγησης μιας συνεπούς δράσης. ή μπορούμε να παραγάγουμε γενετικά τροποποιημένο αραβόσιτο και στην Ευρώπη, ή θα πρέπει να απαγορευθεί η εισαγωγή του. Φαίνεται μία τόσο εύκολη, τόσο απλή λύση. Αναρωτιέται κανείς γιατί δεν υιοθετήθηκε προηγουμένως.

<SPEAKER ID=70 LANGUAGE="FR" NAME="Moreau">
Κύριε Πρόεδρε, χωρίς να έχει καθόλου στο νου της να αντλήσει δίδαγμα από την κρίση της τρελής αγελάδας, από μια καταστροφή δηλαδή της οποίας δεν μπορούμε ακόμα να υπολογίσουμε τις συνέπειες, η Επιτροπή επιμένει και υπογράφει επιτρέποντας την εισαγωγή, χωρίς κανέναν περιορισμό, και την διάθεση του γενετικώς τροποποιημένου καλαμποκιού. Αυτή η απόφαση λήφθηκε από την Επιτροπή αψηφώντας την αρνητική γνώμη δεκατριών χωρών μελών και την αρνητική γνώμη του Κοινοβουλίου. Λήφθηκε υπό την πίεση των αμερικανών εξαγωγέων και των πολυεθνικών της χημείας.
<P>
Το συμβιβαστικό ψήφισμα που υπογράφηκε από την ομάδα μας καταδικάζει την ανευθυνότητα την οποία υπέδειξε η Επιτροπή και προβάλλει το γεγονός ότι οικονομικές και εμπορικές πιέσεις υπερίσχυσαν πάνω στις σκέψεις για την δημόσια υγεία και για την προστασία του περιβάλλοντος. Μέχρι την τελευταία λέξη, είναι τα συμπεράσματα της ερευνητικής επιτροπής για την σπογγώδη εγκεφαλίτιδα στα βοοειδή. Η Επιτροπή δεν έμαθε τίποτα λοιπόν. Ύστερα από το βοδινό κρέας, είναι έτοιμη να αφήσει να διατρέξουν και νέους κινδύνους οι ευρωπαίοι καταναλωτές ευνοώντας την αγορά και τον ελεύθερο ανταγωνισμό, αψηφώντας την δημόσια υγεία.
<P>
Η ομάδα μας επιβεβαιώνει εκ νέου ότι η διατροφική ασφάλεια πρέπει να είναι η απόλυτα πρωταρχική φροντίδα κάθε απόφασης που αφορά τα προϊόντα διατροφής. Η διαφάνεια πρέπει να είναι εγγυημένη, και η γνώμη των επιστημόνων πρέπει να λαμβάνεται υπόψη. Κανένας δεν μπορεί να διαβεβαιώσει ότι δεν υπάρχει κανένας κίνδυνος για την ανθρώπινη υγεία, κανένας κίνδυνος για το περιβάλλον. Τα συμπεράσματα των επιστημονικών σας επιτροπών, κυρία Επίτροπε, δεν με πείθουν. Ποιος θα μπορούσε να αποδείξει, πριν την κρίση της τρελής αγελάδας, ότι το πρίον είναι μεταδοτικό στον άνθρωπο; Παρόλα αυτά, η απλή λογική θα μπορούσε να υποδείξει ότι η κατάποση μολυσμένων αλεύρων δεν μπορούσε να μην περικλείει κινδύνους. Η ζωή το απέδειξε, αλλά δυστυχώς, ήταν πάρα πολύ αργά.
<P>
Χρειάζεται να επαναλάβουμε αυτήν την καταστροφική εμπειρία; Δεν είναι αλήθεια ότι διαθέτουμε όλη την αναγκαία ασφάλεια. Αυτός είναι ο λόγος που ζητάμε από την Επιτροπή να αναιρέσει την απόφασή της να δημοσιεύσει ένα μορατόριουμ σχετικά με την εισαγωγή στην αγορά γενετικώς τροποποιημένων προϊόντων, όσο δεν υπάρχουν οι επιστημονικές εγγυήσεις. Η Επιτροπή πρέπει ν σεβαστεί την γνώμη του Κοινοβουλίου, του οποίου το μεγαλύτερο μέρος των ομιλητών εξέφρασε μια έντονη ανησυχία. Προτείνουμε επίσης, δεδομένης της πολυπλοκότητας των προβλημάτων που τίθενται, να συσταθεί μια επιτροπή ηθικής, σε ευρωπαϊκό επίπεδο, σχετικά με τα ζητήματα που αφορούν την διατροφή, την δημόσια υγεία και το περιβάλλον.

<SPEAKER ID=71 LANGUAGE="IT" NAME="Dell'Alba">
Κύριε Πρόεδρε, συνάδελφοι, νομίζω ότι η απόφαση της Επιτροπής και τα θεσμικά ζητήματα που η απόφαση συνεπάγεται αποτελούν μία από τις σοβαρότερες πλευρές της υπόθεσης του γενετικώς τροποποιημένου αραβοσίτου. Πρόκειται για μία νεφελώδη απόφαση που, όπως υπογράμμισαν πολλοί συνάδελφοι, αποδεικνύει με σαφήνεια ότι, τουλάχιστον τότε, η Επιτροπή δεν είχε εξαγάγει κανένα δίδαγμα από την πολύ πιο σοβαρή υπόθεση του ΣΕΒ.
<P>
Πρόκειται, συνεπώς, για μία απόφαση που θέλουμε σήμερα να αμφισβητήσουμε, όπως είχαμε κάνει και προηγουμένως, όπως έκανε και μία ευρεία πλειοψηφία των κρατών μελών. Η Επιτροπή όμως φαίνεται ότι αλλαζονικά αγνόησε τις διαμαρτυρίες, στο όνομα ίσως συμφερόντων της αγοράς που δεν είχαν τίποτε να κάνουν με την προστασία των καταναλωτών και της δημόσιας υγείας.
<P>
Απευθύνομαι συνεπώς στην αρμόδια για το περιβάλλον επίτροπο για να ρωτήσω τι ακριβώς έχει κάνει στο μεταξύ η Επιτροπή, χάρη ίσως και στη δράση του Κοινοβουλίου. Γνωρίζω ότι θα θεσπισθεί μία επιστημονική επιτροπή για τους γενετικώς τροποποιημένους οργανισμούς και σημειώνω με ικανοποίηση τις προτάσεις που έγιναν στις 2 Απριλίου. αλλά ερωτώ την επίτροπο κ. Bjerregaard: τι προτίθεται να κάνει η Επιτροπή μετά από την απόφαση που έλαβαν η Αυστρία και το Λουξεμβούργο σύμφωνα με το άρθρο 16 της οδηγίας 90/220/ΕΟΚ της Ευρωπαϊκής Ένωσης, το οποίο επιτρέπει σε ένα κράτος μέλος να απαγορεύσει για λόγους δημόσιας υγείας και προστασίας του περιβάλλοντος την εμπορία γενετικώς τροποποιημένων οργανισμών; Μετά από μία απόφαση που έρχεται σε αντίθεση με τη δική σας προσέγγιση αλλά που βασίζεται σε πολύ σοβαρά επιστημονικά στοιχεία -διότι εάν σε αυτά τα δύο κράτη αποφάσισαν προς αυτή την κατεύθυνση θα πρέπει να υπάρχουν λόγοι- η Επιτροπή δεν αντιμετωπίζει το ενδεχόμενο να αναστήλει ή και να απαγορεύσει την άδεια εμπορίας γενετικώς τροποποιημένου αραβοσίτου, όπως ζητά το Ευρωπαϊκό Κοινοβούλιο;

<SPEAKER ID=72 LANGUAGE="DA" NAME="Sandbζk">
Κύριε Πρόεδρε, ακούσαμε την πολύ λεπτομερή ανάλυση της Επιτροπής και είναι βέβαια πιθανό να μην μπορεί κανείς να προσάψει κάτι στην Επιτροπή από τυπική άποψη· ωστόσο, κρίνω ταυτόχρονα ότι η συζήτηση αυτή, όπως άλλωστε ανέφερε και η κ. Roth-Behrendt, δείχνει ότι πρέπει να εξετάσουμε τη διαδικασία του τύπου 3Α, και πρέπει να δούμε ποιά κριτήρια χρειάζονται να οριστούν για να επιτρέπεται καν η καλλιέργεια γενετικώς τροποποιημένων φυτών. Είναι βέβαια παράλογο να υπάρχουν 13 κράτη μέλη που να επιθυμούν την απαγόρευση της σκόπιμης ελευθέρωσης, και δύο κράτη μέλη, που συν τοις άλλοις μετάνοιωσαν αργότερα, να μπορούν να επιβάλλουν τη θέλησή τους. Πρέπει κανείς να παραδεχτεί ότι είναι όντως παράλογο να μπορεί καν κανείς να αναπτύσει φυτά ανθεκτικά σε συγκεκριμένα ζιζανιοκτόνα, τη στιγμή κατά την οποία γνωρίζουμε ότι τα κατάλοιπα σπόρων από τη σπορά που περιέχουν το ανθεκτικό γονίδιο δεν είναι δυνατόν να εξαλειφθούν και, για το λόγο αυτό, είναι κανείς υποχρεωμένος να χρησιμοποιήσει ένα ακόμη φυτοφάρμακο. Είναι βέβαια τελείως απαράδεκτο να χορηγείται καν άδεια χρησιμοποίησης γενετικώς τροποποιημένων φυτών του είδους αυτού. Συνεπώς, είμαι της γνώμης ότι εάν αποφασιστεί τελικά να γίνει γενετική τροποποίηση, πρέπει να εξεταστεί κατά πόσο αυτό μπορεί να γίνει με τρόπο βιώσιμο και κοινωνικά ασφαλή και όχι με τρόπο ώστε οι μεγάλες επιχειρήσεις, οι οποίες άλλωστε αντλούν τα έσοδά τους από την πώληση ζιζανιοκτόνων, να κερδίζουν ακόμη μεγαλύτερα ποσά απ' ό, τι παλαιότερα.
<P>
Θα ήθελα επίσης να αναφέρω ότι πληροφορήθηκα, και αυτό είναι ένα ερώτημα προς την κ. Ritt Bjerregaard, ότι η Επιτροπή δήλωσε την προηγούμενη εβδομάδα ότι θα υποβάλει ορισμένες νέες προτάσεις τροποποίησης της οδηγίας 90/220/ΕΟΚ, τη στιγμή κατά την οποία το Κοινοβούλιο εξετάζει τις προτάσεις που μόλις υποβλήθηκαν. Αληθεύει όντως ότι η Επιτροπή καταρτίζει τη στιγμή αυτή ορισμένες νέες προτάσεις τροποποίησης της οδηγίας;

<SPEAKER ID=73 LANGUAGE="DE" NAME="Kronberger">
Κύριε πρόεδρε, η Αυστρία όπως και το Λουξεμβούργο εφαρμόζει απαγόρευση εξαγωγών του γενετικά αλλοιωμένου αραβόσιτου και μάλιστα τόσο λόγω οικολογικών δισταγμών όσο και λόγω ενδοιασμών για την υγεία. Εκτός αυτού υφίσταται στην Αυστρία ενστιγκτώδης απόρριψη εκ μέρους του πληθυσμού για τον αλλοιωμένο αυτόν αραβόσιτο. Πιστεύω ότι είμαστε υποχρεωμένοι να συνυπολογίσουμε τις μύχιες επιθυμίες των ανθρώπων που εκπροσωπούμε εδώ.
<P>
Τη στιγμή αυτή διεξάγεται στην Αυστρία λαϊκό δημοψήφισμα κατά της γενετικής αλλοίωσης και υπολογίζεται ότι θα υπάρξει μεγίστη συμμετοχή.
<P>
Εάν ισχυρίζεσθε ότι επιστήμονες διαπίστωσαν ότι δεν υπάρχουν αμφιβολίες σε σχέση με τα γενετικά αλλοιωμένα φυτά, αυτό δε σημαίνει τίποτα για τους πραγματικούς κινδύνους, παρά μόνον για τους μηχανισμούς της επιστήμης. Και στον τομέα αυτόν ακριβώς έχουμε κάθε λόγο να έχουμε σκεπτικισμό, δεδομένου ότι γνωρίζουμε ότι ένα σημαντικό τμήμα της επιστημονικής έρευνας αποτελεί προ πολλού έρευνα κατ'εντολήν πολυεθνικών τραστ, τα οποία για οικονομικούς λόγους λαμβάνουν δυστυχώς υπόψη μόνον τον τομέα της ειδικότητάς τους.

<SPEAKER ID=74 LANGUAGE="DE" NAME="Graenitz">
Κύριε πρόεδρε, κυρία επίτροπε, αγαπητοί συνάδελφοι, η Επιτροπή ως συλλογικό όργανο οφείλει να επιβάλει και να εφαρμόζει βάσει της παραγράφου 130 της Συνθήκης της Ένωσης τις αρχές της πρόνοιας και της πρόληψης για την προστασία του περιβάλλοντος και της υγείας. Οι αρχές αυτές της πρόνοιας και της πρόβλεψης δε συζητήθηκαν κατά την απόφαση να επιτραπεί η εμπορία γενετικά τροποποιημένου αραβόσιτου στις 18 Δεκεμβρίου, όπως προκύπτει από τη δημοσίευση των συνοπτικών πρακτικών της Επιτροπής σε μια γαλλική εφημερίδα. Μόνον ορισμένα μέλη της Επιτροπής εξέφρασαν τις απόψεις των Ευρωπαίων πολιτών και τάχθηκαν υπέρ του να ληφθεί υπόψη η υγεία και το περιβάλλον. Πολύ ισχυρότεροι ήταν εκείνοι για τους οποίους σημαντικότερες ήταν οι σχέσεις με τις ΗΠΑ. Αυτό είναι πολύ λυπηρό. Οι επιστημονικές επιτροπές εξέδωσαν τις πραγματογνωμοσύνες τους και μάλιστα έλαβε χώρα και μια ακρόαση.
<P>
Θα ήταν όμως ενδιαφέρον να ξέρουμε - και τα ερωτήματα αυτά παραμένουν ανοικτά - γιατί η Συμβουλευτική Επιτροπή για τα Νέα Τρόφιμα από τη Μεγάλη Βρετανία, την οποία ανέφερε ήδη ο συνάδελφος κ. Bowe, δεν προσκλήθηκε ούτε αναμείχθηκε. Το όργανο αυτό ακριβώς διετύπωσε ως γνωστόν επακριβώς τους ενδοιασμούς σε σχέση με την ανθεκτικότητα που θα μπορούσε ν'αναπτυχθεί εναντίον των αντιβιοτικών.
<P>
Ούτε έχει διευκρινισθεί γιατί δεν προσκλήθηκαν επιστήμονες από τις ΗΠΑ, οι οποίοι όχι μόνο θα μπορούσαν να επιβεβαιώσουν όσα είπε ήδη η συνάδελφος Roth-Behrendt, δηλαδή ότι ο γενετικός αραβόσιτος δεν επιτρέπεται σε όλες τις Πολιτείες, ειδικά σε εκείνες, όπου επιτρέπεται ήδη ο γενετικός βάμβακας, αλλά και ότι το ΙΡΕ έχει απαγορεύσει τη χρησιμοποίηση του γενετικού αραβόσιτου στην παρασκευή ποπκορν. Τί σημαίνει για την ευρωπαϊκή γεωργία, για τον Ευρωπαίο καταναλωτή, το ότι από την Επιτροπή προέρχονται μόνον πολύ ατελείς πληροφορίες;
<P>
Πρώτα απ'όλα πιστεύω ότι δεν ειναι δυνατό να κάνει κανείς προβλέψεις για τη μακροπρόθεσμη επίδραση είτε σε σχέση με άλλα φυτά, διότι μπορούν ν'αναπτύξουν ανθεκτικότητα εναντίον αυτού του φάρμακου φυτικής προστασίας, είτε να υπάρξει ανθεκτικότητα έναντι των αντιβιοτικών, δεδομένου ότι ο γενετικά τροποποιημένος αυτός αραβόσιτος δεν υφίσταται εδώ και πολύ καιρό, ώστε να μπορέσει να γίνει μελέτη που θα μπορούσε ν' αποδείξει τη μακροπρόθεσμη επίδραση σε ανθρώπους, ζώα και το περιβάλλον.
<P>
Πιστεύω ότι λόγω όλων αυτών των δεδομένων θα ήταν εξυπνότερο να μη ληφθεί γρήγορα η απόφαση, αλλά να βεβαιωθούμε προηγουμένως τί συμβαίνει σε άλλες χώρες σε άλλα μέρη της γής, όσο σημαντικό και καλό και να είναι, κ. επίτροπε, που προτείνετε τώρα μια τροποποίηση σε σχέση με τη σήμανση κατά την άδεια κυκλοφορίας νέων γενετικά τροποποιημένων προϊόντων στην Ένωση. Για τη σήμανση αυτή έρχεται πολύ αργοπορημένη. Μιλάμε για χυμένο γάλα που δεν μπορούμε πια να μαζέψουμε.

<SPEAKER ID=75 LANGUAGE="EN" NAME="Gillis">
Κύριε Πρόεδρε, από καιρού τώρα η βιομηχανία της βιοτεχνολογίας έχει προσδιοριστεί ως το κλειδί της μελλοντικής επιτυχίας της ευρωπαϊκής επιχειρηματικότητας. Αποτελεί έναν από τους τομείς οι οποίοι αναμένεται να αναπτυχθούν ουσιαστικά σε οικονομική βαρύτητα κατά τα επόμενα 20 έτη. Ελπίζω ότι ο τομέας αυτός θα αποτελέσει πηγή πολλών αναγκαίων θέσεων εργασίας στα κράτη μέλη μας. Ωστόσο, μέχρι σήμερα πολύ λίγα έχουν γίνει για να ενθαρρυνθούν οι επενδύσεις στη βιομηχανία έρευνας της Ευρώπης. Ακόμη και στο Κοινοβούλιο τούτο οι συζητήσεις μας συχνά υποβαθμίζονται σε αστήρικτα και αρνητικά σχόλια τα οποία μπερδεύουν τη κοινή γνώμη.
<P>
Η νομική βάση επάνω στην οποία μπορεί να στηριχθεί η άδεια διάθεσης νέων τροφίμων ή συστατικών τροφίμων, που αναπτύχθηκαν από τη βιομηχανία της βιοτεχνολογίας, στην αγορά της Ευρωπαϊκής Ένωσης είναι, για να μην πω τίποτα παραπάνω, πολύ ασαφής. Χρειαζόμαστε επειγόντως ένα σαφές και πλήρες σύνολο κανονισμών σχετικά με τους γενετικούς χειρισμούς, που να περιγράφουν τις δοκιμές ασφαλείας οι οποίες θα πρέπει να εκτελεστούν πριν από τη διάθεση στην αγορά των νέων προϊόντων. Στο σημείο αυτό θα ήθελα να καλωσορίσω τα σχόλια που έκανε η Επίτροπος σήμερα το απόγευμα.
<P>
Εν τη απουσία μιας πλήρους νομικής βάσης, οι επιχειρήσεις βιοτεχνολογίας επενδύουν στις ΗΠΑ και την Ιαπωνία όπου υφίσταται πολύ μεγαλύτερη νομική βεβαιότητα σχετικά με τη θέση των νέων εφευρέσεων στην αγορά. Μέχρι τώρα εμείς στην Ευρώπη, μη θέλοντας να αποδεχθούμε τις ενδείξεις από τις ΗΠΑ ή την Ιαπωνία και χωρίς, ταυτόχρονα, να έχουμε αναπτύξει μια ολοκληρωμένη νομική βάση που να ασχολείται με την ασφάλεια των καταναλωτών, δεν έχουμε βρεθεί σε θέση να εγγυηθούμε την ασφάλεια αυτών των νέων προϊόντων.
<P>
Τρεις ξεχωριστές επιστημονικές επιτροπές τις οποίες συμβουλεύθηκε η Επιτροπή πριν εξουσιοδοτήσει τη διάθεση στην αγορά του γενετικά τροποποιημένου αραβοσίτου ανέφεραν ότι δεν υπήρχε καμία βάση για απαγόρευση, για λόγους ασφαλείας, διάθεσης στην ευρωπαϊκή αγορά του αραβοσίτου αυτού. Ίσως να μπορούμε να απορρίψουμε αυτή τη συμβουλή. Ίσως να μπορούμε να πούμε ότι οι επιστημονικές αυτές επιτροπές δεν ήταν αντιπροσωπευτικές.
<P>
Ωστόσο, εάν δεν μας ικανοποιεί το σύστημα των επιστημονικών επιτροπών, θα πρέπει να υιοθετήσουμε κάποιο άλλο. Υποστηρίζω σθεναρά το σύστημα που έχει καθιερωθεί στις Ηνωμένες Πολιτείες και το οποίο έχει αποδείξει την αξία του εδώ και πολύ καιρό. Η Υπηρεσία Τροφίμων και Φαρμάκων των ΗΠΑ έχει ένα πολύ καλό ιστορικό σχετικά με την ασφάλεια των τροφίμων. Συμφωνώ απόλυτα, όπως αναφέρεται στην ενώπιόν μας πρόταση ψηφίσματος, για το ότι η δημόσια υγεία και η ασφάλεια των τροφίμων πρέπει να βρίσκονται στην κορυφή των προτεραιοτήτων μας. Παράλληλα με την εγγύηση της ασφάλειας, θα πρέπει επίσης να θεσπίσουμε ένα σύστημα για τον έλεγχο των γενετικά τροποποιημένων οργανισμών πριν απελευθερωθούν στο περιβάλλον.
<P>
Συμπερασματικά, το εμπόριο τροφίμων και συστατικών τροφίμων είναι παγκόσμιο και διέπεται από τις συμφωνίες της ΓΣΔΕ/ΠΟΕ. Εάν επιζητούμε την ευημερία της βιομηχανίας μας και της γεωργίας μας θα πρέπει να τις υποστηρίξουμε πλήρως με σαφείς και ολοκληρωμένους κανονισμούς προστασίας των καταναλωτών διότι αλλιώς θα κινδυνεύσουν από αθέμιτο ανταγωνισμό, κυρίως εκ μέρους των Ηνωμένων Πολιτειών.

<SPEAKER ID=76 LANGUAGE="PT" NAME="Novo">
Κύριε Πρόεδρε, κύριοι βουλευτές, αν πρέπει να αναφέρω ότι δεν έχουμε τίποτα να αντιτάξουμε εναντίον της έρευνας και της χρησιμοποίησης της βιοτεχνολογίας στη γεωργία, οφείλω επίσης να υπογραμμίσω και να τονίσω ότι αυτός είναι ένας τομέας όπου η ασφάλεια και οι κίνδυνοι για τη διατροφή, η προστασία της δημόσιας υγείας και η προστασία του περιβάλλοντος θα πρέπει να έχουν προτεραιότητα όσον αφορά τις αποφάσεις που θα ληφθούν.
<P>
Επομένως, είναι σαφές για μένα ότι η μονομερής έγκριση της Επιτροπής για να επιτραπεί η εισαγωγή γενετικώς τροποποιημένου αραβοσίτου υποδεικνύει, για άλλη μία φορά, μία απόφαση η οποία θέτει τα οικονομικά συμφέροντα μεγάλων πολυεθνικών και των μεγάλων εισαγωγέων πάνω από τα αυτά τα θεμελιώδη κριτήρια και προτεραιότητες.
<P>
'Οπως θα ήταν αναμενόμενο, όπως ήταν αναμενόμενο - για μένα δεν αποτελεί κάτι νέο - η Επιτροπή - και δεν έχω τίποτα προσωπικό σε σχέση με την Επίτροπο κ. Bonino - δεν διδάχθηκε τίποτε από την κρίση των «τρελών αγελάδων» για την οποία, επιπλέον, ήταν υπεύθυνη.
<P>
Η Επιτροπή θα πρέπει, λοιπόν, να επανεξετάσει αμέσως αυτή την έγκριση και να λάβει, μαζί με τα κράτη μέλη, μέτρα ώστε πριν από οποιαδήποτε απόφαση σχετικά με προϊόντα γενετικώς τροποποιημένα να προηγούνται, επιμένω, να προηγούνται αυστηρές και ανεξάρτητες επιστημονικές αξιολογήσεις και κάθε τέτοια απόφαση να συνοδεύεται από λεπτομερή δημόσια πληροφόρηση σχετικά με τους τρόπους κατασκευής και με την αντίστοιχη σύνθεση. Μόνο έτσι να μπρέσουμε να συμβάλουμε στην αποκατάσταση της εμπιστοσύνης των καταναλωτών και σε μία αποτελεσματική προστασία της δημόσιας υγείας.

<SPEAKER ID=77 LANGUAGE="NL" NAME="Blokland">
Πρόεδρε, με την αύξηση των γνώσεων που διαθέτουμε σχετικά με τη βιοτεχνολογία αυξάνονται και οι αντιρρήσεις μας.
<P>
Ευρισκόμαστε στα πρόθυρα μίας βιοτεχνολογικής επανάστασης. Από τη στιγμή που αρχίζουν να καθίστανται γνωστές οι αρχές στις οποίες στηρίζεται η ανάπτυξη του γενετικού υλικού, πρόκειται να επέλθει ένα κύμα ερευνών με αντικείμενο τον άνθρωπο, τα ζώα και τα φυτά, το οποίο θα μας υποχρεώσει να λάβουμε μία θέση. Χωρίς να αναφερθώ σε όλες τις διαδικασίες και να υπεισέλθω σε λεπτομέρειες θα ήθελα να δηλώσω το εξής: ως άνθρωποι δεν θα πρέπει ποτέ να πιστέψουμε ότι, μέσω της γνώσης που αποκτούμε σχετικά με τη σύσταση των οργανισμών, θα είμαστε ποτέ σε θέση να υπερνικήσουμε τις αρρώστιες, τις αναπηρίες και το θάνατο. Οι γνώσεις μας θα παραμείνουν πάντοτε ελλιπείς. Για το λόγο αυτό, η ανακάλυψη κάποιου γονιδίου το οποίο μπορεί να χρησιμοποιηθεί για την καταπολέμηση μίας ασθένειας ή κάποιου ιού δεν αποτελεί παρά μερική λύση. Ωστόσο, το πραγματικό πρόβλημα, η προσωρινότητα της ύπαρξης, εξακολουθεί να υφίσταται. Πρέπει να κάνουμε οτιδήποτε μπορούμε για να περιορίσουμε τα δεινά, ωστόσο, δεν πρόκειται ποτέ να απαλλαγούμε από το πραγματικό πρόβλημα.
<P>
Πρόκειται για πράγματα τα οποία πρέπει να διαπιστωθούν ευθύς εξαρχής. Έρχομαι τώρα στην περίπτωση του γενετικά τροποποιημένου αραβόσιτου.
<P>
Είναι σαφές ότι το Συμβούλιο δεν είχε την πρόθεση να χορηγήσει άδεια. Αυτό σημαίνει ότι το θέμα είναι σημαντικό, πράγμα το οποίο θα έπρεπε να έχει ωθήσει την Επιτροπή να τηρήσει περισσότερο συγκρατημένη στάση.
<P>
Η Αυστρία και το Λουξεμβούργο είναι ενάντια στη χορήγηση άδειας για τον τροποποιημένο αραβόσιτο. Η άποψη αυτή πρέπει να γίνει σεβαστή. Καμία χώρα δεν μπορεί να υποχρεωθεί να αποδεχθεί τέτοιου είδους αποφάσεις. Συμφωνώ με το περιεχόμενο της παραγράφου 8 του κοινού σχεδίου ψηφίσματος: η απόφαση για τη χορήγηση αδείας για τον αραβόσιτο πρέπει να αναθεωρηθεί.
<P>
Εάν έχουμε την πρόθεση να πάρουμε στα σοβαρά την αρχή της μέριμνας, πρέπει να πραγματοποιηθούν περισσότερες ανεξάρτητες επιστημονικές μελέτες. Δεν είναι ντροπή να παραδεχθούμε ότι οι γνώσεις μας όσον αφορά τις συνέπειες της γενετικής τροποποίησης δεν είναι επαρκείς.

<SPEAKER ID=78 LANGUAGE="DA" NAME="Kirsten Jensen">
Κύριε Πρόεδρε, η νέα πρόταση της Επιτροπής για τη σήμανση των γενετικώς τροποποιημένων προϊόντων είναι αυτή καθεαυτή σωστή, επειδή μπορεί να διαφωτίσει ένα από τα σκοτεινά σημεία που είχαν απομείνει μετά από την οδηγία για τα novel food . Μπορεί να διερωτηθεί κανείς για ποιό λόγο η κοινή λογική, την οποία είχε εκφράσει η πλειοψηφία του Κοινοβουλίου πριν από μερικούς μήνες, δεν έκανε τότε εντύπωση στην Επιτροπή, η οποία τώρα υποχωρεί ξαφνικά ενώπιον έντονων πιέσεων από τα μέσα μαζικής ενημέρωσης. Η Επιτροπή δεν συμμετέχει καθόλου στο συμβιβασμό που έγινε τα novel food .
<P>
Αν και η Επίτροπος αναφέρει ότι δεν πρέπει να βλέπουμε με γενικό τρόπο το θέμα της γενετικής τροποποίησης, υπάρχει ο κίνδυνος να στραφεί η γεωργία της ΕΕ προς λανθασμένη κατεύθυνση. Κινδυνεύουμε να έχουμε μονοκαλλιέργειες που εξαρτώνται από συγκεκριμένα φυτοφάρμακα και οι οποίες, ακριβώς εξαιτίας του μονοπωλιακού τους χαρακτήρα και της εξάπλωσής τους, αυξάνουν τον κίνδυνο φυσικών καταστροφών, πράγμα το οποίο μπορεί να έχει επίσης ως αποτέλεσμα την έλλειψη τροφίμων. Που είναι άραγε η βιολογική ποικιλομορφία την οποία αναλάβαμε την υποχρέωση να προωθήσουμε;
<P>
Η Επιτροπή δεν πρέπει φυσικά να υποστηρίζει μόνο την οδηγία 220. Η Επιτροπή πρέπει να υποστηρίζει ολόκληρο το acquis , είναι δε σαφές ότι από όλες τις πλευρές του Κοινοβουλίου εκφράζεται η άποψη ότι δεν τηρείται επαρκώς η αρχή της φρόνησης και, ίσως, ούτε άλλες αρχές, όπως έχει ήδη προαναφερθεί. Για παράδειγμα, πολλοί ομιλητές εξέφρασαν την ανησυχία τους για την αμπισιλλίνη και τη διαφωνία τους για την άποψη ότι η αξιολόγηση των κινδύνων δείχνει ότι δεν υπάρχει λόγος ανησυχίας, αν και ζητήθηκε εκ νέου η γνώμη των επιτροπών.
<P>
Όσον αφορά τη διαδικασία λήψης αποφάσεων, είναι δύσκολο να εξηγηθεί πως είναι δυνατό να αποτελεί μέρος ενός δημοκρατικού συστήματος μια διαδικασία, στα πλαίσια της οποίας η Επιτροπή και ένα κράτος μέλος 13 αγνοούν άλλα κράτη μέλη. Μια παρόμοια διαδικασία πρέπει να τροποποιηθεί, θα ήθελα δε να ρωτήσω ποιά πρωτοβουλία ανέλαβε η Επιτροπή προς την κατεύθυνση αυτή. Θα ήθελα επίσης να ρωτήσω την Επίτροπο ποιά διαδικασία πρέπει να ακολουθείται για την καταχώρηση ειδών στον κατάλογο ποικιλιών. Εάν ένα μεμονωμένο κράτος μέλος διαμαρτύρεται κατά της συμπερίληψης ενός είδους στον κατάλογο ποικιλιών, ποιά διαδικασία της ΕΕ ισχύει και ποιά κριτήρια πρέπει να λαμβάνονται υπόψη; Θα απορρίπτεται το εν λόγω είδος ή το μεμονωμένο κράτος μέλος θα υποχρεώνεται απλώς να αποδεχθεί μια απόφαση της ΕΕ;

<SPEAKER ID=79 LANGUAGE="DE" NAME="Liese">
Κύριε πρόεδρε, η σύγχυση των ανθρώπων στην Ευρώπη πρέπει να είναι πλήρης. Έχουμε εδώ μια απόφαση των ευρωπαϊκών οργάνων για τη σήμανση γενετικά τροποποιημένων τροφίμων και ταυτόχρονα, δεδομένου ότι γίνεται αναφορά για την απόφαση αυτή, επιτρέπει η Επιτροπή την εισαγωγή αραβόσιτου και σόγιας, τα οποία προβλέπονται και για την παραγωγή τροφίμων χωρίς να έχει ληφθεί πρόνοια για σήμανση.
<P>
Ποιός φέρει την ευθύνη για τη σύγχυση αυτή, η οποία αφενός δυσφημίζει τη γενετική, αφετέρου εξασθενεί την εμπιστοσύνη στις ευρωπαϊκές διαδικασίες λήψης απόφασης; Την ευθύνη φέρει σαφέστατα η Ευρωπαϊκή Επιτροπή.
<P>
Η Επιτροπή μπλοκάρισε τον Κανονισμό για τα νέα τρόφιμα, τον οποίο εγκρίναμε την περασμένη άνοιξη εδώ στο Κοινοβούλιο. Και εάν ο κ. Bangemann και ολόκληρη η Επιτροπή είχαν εγκρίνει τις τροπολογίες του Κοινοβουλίου, θα είχαμε ήδη το καλοκαίρι του 1996 έναν ισχύοντα κανονισμό για τις σημάνσεις. Η Επιτροπή άργησε πάρα πολύ στην τροποποίηση της οδηγίας 220/90. Διότι είναι παράλογο να θέλουμε να προβούμε στη σήμανση των τροφίμων και όχι των αρχικών προϊόντων. Με ποιό τρόπο θα πρέπει ο παραγωγός να προβεί στη σήμανση;
<P>
Πιστεύω όμως ακόμη ότι για τη σύγχυση των πολιτών είναι συνυπεύθυνοι οι φουνταμενταλιστές. Υποδαυλίζεται ο φόβος ότι κάθε τρόφιμο που έχει σχέση με τη γενετική επιφέρει τεράστιους κινδύνους για τους καταναλωτές. Η κ. Breyer ομιλεί για μαζική επίθεση στην υγεία. Συμφωνώ εν προκειμένω περισσότερο με το συνάδελφό σας από τη Γερμανική Βουλή που λέει ότι στα χωράφια δε μεγαλώνουν φρικιαστικά φυτά. Ούτε η ανθεκτικότητα στην αμπλικιλίνη αποτελεί κατά τη γνώμη μου κίνδυνο. Με την ίδια όμως επιμονή λέω ότι ούτε μας χρειάζεται, διότι είναι δυνατό να επιτύχουμε όσα κάναμε με την ανθεκτικότητα στην αμπλικιλίνη και με άλλο τρόπο, πράγμα που πρέπει να γίνει το ταχύτερο δυνατό.
<P>
Θέλουμε τη γενετική, δεν επιτρέπεται όμως να εισαχθεί κρυφά και το παιχνίδι αυτό της σύγχυσης πρέπει επιτέλους να τελειώσει. Εσείς, κ. Bjerregaard, και ολόκληρη η Ευρωπαϊκή Επιτροπή έχετε τη δυνατότητα να θέσετε τέλος στο παιχνίδι αυτό. Πρέπει να συγκαλέσετε ήδη προ της 15ης Μαΐου, πριν να τεθεί σε ισχύ ο κανονισμός για τα νέα τρόφιμα, την Επιτροπή Τροφίμων και πρέπει να διευκρινισθεί ότι υπάρχει πρόβλεψη γενικής σήμανσης για όλα τα προϊόντα, προκειμένου να παύσει επιτέλους αυτό το κρυφτούλι.

<SPEAKER ID=80 NAME="Εφραιμίδης">
Κύριε Πρόεδρε, ήταν αναλυτική αλλά όχι πειστική η υπεράσπιση από πλευράς της κυρίας Επιτρόπου του τροποποιημένου αραβοσίτου.
<P>
Μου δημιούργησε την εντύπωση ότι ξανάκουγα τα λεγόμενα για την ασθένεια των αγελάδων: κάτι τέτοια μας έλεγαν για να προκύψει τελικά ό, τι προέκυψε και εγώ άγομαι στο συμπέρασμα ότι πρόκειται για μία απόφαση που έχει τα στοιχεία του εγκλήματος κατά της υγείας του ευρωπαϊκού πληθυσμού.
<P>
Η Επιτροπή πρέπει να καταλάβει ότι συλλαμβάνεται ξανά επ'αυτοφόρω υπότροπος για έγκλημα κατά των ευρωπαίων πολιτών και πρέπει να πάψει να υπηρετεί τον Μαμμωνά -δηλαδή την Ciba-Geigy και την Monsanto, γιατί και αυτή προωθεί τέτοιο προϊόν και ζητάει άδεια- και να υπηρετήσει τα συμφέροντα και την υγεία των ευρωπαϊκών λαών. Και ήταν λάθος, κύριε Πρόεδρε, που σε προηγούμενη Ολομέλεια ματαιώσαμε την απόφαση που λάβαμε με αφορμή τις αγελάδες για πρόταση μομφής κατά της Επιτροπής: φαίνεται ότι αυτό την ενθαρρύνει να προχωρεί συνέχεια και εκ συστήματος σε τέτοια εγκλήματα.

<SPEAKER ID=81 LANGUAGE="IT" NAME="Fantuzzi">
Κύριε Πρόεδρε, κύριοι συνάδελφοι η ομάδα μας δεν ισχυρίζεται ότι κατέχει την απόλυτη αλήθεια, ούτε ριψοκινδυνεύουμε να χαρακτηρίσουμε ως ανεύθυνη την Επιτροπή. Εξάλλου, όσα είπε η κ. επίτροπος, υπενθυμίζοντας τις αποφάσεις της 2ας Απριλίου, αποδεικνύουν ότι υπάρχει επίγνωση του προβλήματος και ότι καταβάλλονται προσπάθειες, έστω και με καθυστέρηση, για τη διευθέτηση μιας κατάστασης όπου η νομική αβεβαιότητα έχει καταστεί μόνιμη πλέον. Στο σχέδιο ψηφίσματος υπάρχουν δύο σημαντικά στοιχεία, ένα από τα οποία είναι ουσιαστικό και αφορά εκείνες τις πλευρές που προκαλούν επιπτώσεις σε μία γεωργία συμβατή με το περιβάλλον. Στο σημείο αυτό αναφέρθηκε ο συλλογικός χαρακτήρας της Επιτροπής. μας δημιουργείται όμως η εντύπωση πως υπάρχουν πολλά στεγανά. Στο Cork συνεκλήθη μία διάσκεψη για τη γεωργία, τον αγροτικό κόσμο και τη συμβατή με το περιβάλλον γεωργία, στη διάρκεια της οποίας ελέχθη ότι τα περιβαλλοντικά θέματα που άπτονται της γεωργίας θα πρέπει να αποτελέσουν κεντρικό σημείο αναφοράς της νέας ΚΑΠ, και όμως προχωρούμε σε αποφάσεις που επιτρέπουν τη μεγάλη αύξηση των δόσεων μιας τοξίνης, τοξίνης που συνεπάγεται τον κίνδυνο ανάπτυξης μιας νέας γενιάς εντόμων ανθεκτικών σε εντομοκτόνα που είναι φιλικά προς το περιβάλλον. Ή, αντιθέτως, θα πρέπει να ριψοκινδυνεύσουμε να χρησιμοποιήσουμε σε μεγάλη κλίμακα ένα ζιζανιοκτόνο, με όλες τις επιπτώσεις που θα προκαλέσει στα ύδατα, διότι το εν λόγω ζιζανιοκτόνο είναι διαλυτό στο νερό.
<P>
Και σε αυτή την περίπτωση θα ήταν σκόπιμη μία πιο προσεκτική συμπεριφορά, που θα εκμεταλλευόταν την εμπειρία του ΣΕΒ. Εμείς δεν έχουμε προκαταλήψεις κατά των βιοτεχνολογιών. Στην ανακοίνωση της Επιτροπής του Ιουνίου του 1994 σχετικά με το μέλλον των βιοτεχνολογιών τονίζεται ότι το μέλλον αυτού του τομέα εξαρτάται από τον έλεγχο των κινδύνων, διότι μόνο έτσι θα δημιουργηθεί ένα νέο κλίμα εμπιστοσύνης στην κοινή γνώμη. Αυτό θα πρέπει να είναι το σημείο αναφοράς μας, διότι μόνο έτσι θα αποφύγουμε να αρχίσει να αναρωτιέται ο πολίτης τι είδους Ευρώπη θέλουμε να δημιουργήσουμε, και εάν η Ευρώπη δεν είναι γενετικώς ανίκανη να δώσει απαντήσεις στις αγωνίες και τις ανησυχίες του.

<SPEAKER ID=82 LANGUAGE="DE" NAME="Flemming">
Κύριε πρόεδρε, κυρία επίτροπε, είμαι υπέρ της απλούστευσης της συζήτησης για τη χρησιμοποίηση της γενετικής. Πιστεύω ότι η γενετική αυτή είναι μια τεχνική του πνεύματος, μια τεχνολογία του μέλλοντος με ιδιαίτερη σημασία για την ιατρική. Φάρμακα παρασκευασμένα με μεθόδους βιοτεχνολογίας χρησιμοποιούνται πλέον ήδη εναντίον του καρκίνου, του διαβήτη, του εμφράγματος και της σκλήρυνσης κατά πλάκας.
<P>
Η αντικειμενικότητα έχει όμως δύο πλευρές. Για το λόγο αυτόν, κ. επίτροπε, εξακολουθεί να μου είναι αντικειμενικά ακατανόητο, γιατί η Επιτροπή επέτρεψε την εισαγωγή του αραβόσιτου αυτού, παρόλο που 13 από τα 15 κράτη μέλη ήταν αντίθετα.
<P>
Επιπλέον μου είναι αντικειμενικά ακατανόητο το ότι αγνοήθηκαν οι προειδοποιήσεις της Επιστημονικής Επιτροπής Τροφίμων. Δεν υπήρξε ήδη κάτι παρόμοιο σε σχέση με το BSE; Η επιτροπή ήταν μεν της γνώμης ότι η πιθανότητα μετάδοσης της ανθεκτικότητας στα αντιβιοτικά ήταν πολύ μικρή, δεν ακούσαμε όμως ήδη παρόμοια πράγματα και με το BSE; Και περιστασιακές επιπτώσεις στον τομέα της υγείας είναι δυνατές, αν και αμελητέες. Δεν το ακούσαμε και αυτό ήδη κάπου τον τελευταίο καιρό;
<P>
Όπως και νάχει το πράγμα, κυρίες και κύριοι, η Αυστρία απαγόρευσε προσωρινά τη διάθεση στην αγορά του εν λόγω προϊόντος. Επειδή εντούτοις δεν έχουν ακόμη διευκρινισθεί οριστικά, βάσει νέων επιστημονικών δεδομένων, κυρίως τα ζητήματα της πιθανότητας μετάδοσης ανθεκτικότητας ως προς τα αντιβιοτικά, αλλά και το πρόβλημα της πιθανότητας ανάπτυξης ανθεκτικότητας κατά της τοξίνης Β+, και επειδή για τον ασφαλή αποκλεισμό των κινδύνων αυτών χρειάζονται κι άλλες ακόμη επιστημονικές έρευνες, η Αυστρία αποφάσισε την απαγόρευση αυτή.
<P>
Σας παρακαλώ, αξιότιμες κυρίες και κύριοι, αλλά και όλως ιδιαιτέρως εσάς, κυρία επίτροπε, να ταχθείτε υπέρ της υπαγωγής της άδειας ενός τόσο αμφισβητούμενου προϊόντος για άλλη μια φορά σε διεξοδική αντικειμενική εξέταση!

<SPEAKER ID=83 LANGUAGE="EN" NAME="Ford">
Κύριε Πρόεδρε, συμμετέχω στην παρούσα συζήτηση ως άτομο που είναι ταυτόχρονα και πολιτικός και επιστήμων. Φοβούμαι ότι η επιστήμη και η τεχνολογία γενικά στερούνται της απόλυτης βεβαιότητας των μαθηματικών. Δύο και δύο κάνουν πάντα τέσσερα. Η επιστήμη και η τεχνολογία δεν είναι πάντοτε βέβαιες γι' αυτό. Σπανίως είναι απόλυτες. Η επιστήμη ασχολείται με κρίσεις, με αξιολόγηση ενδείξεων και με κατάληξη στα κατάλληλα συμπεράσματα. Επί τη βάσει των ενδείξεων που έχω δει και έχω διαβάσει, η κρίση μου είναι ότι ο γενετικά τροποποιημένος αραβόσιτος είναι ασφαλής για τους καταναλωτές. Αλλά - και αυτό είναι ένα πολύ σημαντικό αλλά - εγώ και οι επιστήμονες (οι εμπειρογνώμονες) μπορεί κάλλιστα να κάνουμε λάθος. Μπορεί να μην γνωρίζουμε αρκετά. Υπάρχουν πολλά παραδείγματα που επιστήμονες και τεχνολόγοι έκαναν λάθος. Η γέφυρα στα στενά της Τακόμα κατέρρευσε παρά τους μηχανικούς. Το Τσάλεντζερ διαλύθηκε παρά τους τεχνολόγους. Η σπογγώδης εγκεφαλοπάθεια των βοοειδών φαίνεται ότι μεταβιβάζεται στον άνθρωπο παρά τις περί του αντιθέτου απόψεις των επιστημόνων και των εμπειρογνωμόνων. Συνεπώς, ως πολιτικός, πιστεύω ότι είναι αναγκαίο να παράσχουμε στους καταναλωτές τα εργαλεία για να κάνουν, επί τη βάσει της δικής τους ενήμερης κρίσης, επιλογές διαφορετικές από τις δικές μου ή από εκείνες των εμπειρογνωμόνων. Αυτό σημαίνει ότι σαφώς η επισήμανση είναι αναγκαία για εκείνα τα προϊόντα που περιέχουν γενετικά τροποποιημένους οργανισμούς - ορισμένοι θα έλεγαν για τα προϊόντα που είναι μολυσμένα με γενετικά τροποποιημένους οργανισμούς.
<P>
Κατά συνέπεια καλωσορίζω την από 2 Απριλίου απόφαση της Επιτροπής. Αυτό που δεν καταλαβαίνω ωστόσο είναι γιατί αναφέρονται σε αναδρομική νομοθεσία για τον γενετικά τροποποιημένο αραβόσιτο και τους άλλους οργανισμούς για τους οποίους έχουν ήδη υποβληθεί αιτήσεις παροχής αδείας. Εάν στηριζόταν κάποιος στην ιδια βάση δεν θα μπορούσε να προσθέσει επισημάνσεις για την υγεία στα τσιγάρα επειδή ήδη κυκλοφορούν στην αγορά ή να απαιτήσει όπως αυτοκίνητα που έχουν ήδη αγοραστεί από καταναλωτές να μπορούν να τηρήσουν τα νέα όρια ταχύτητας. Δεν θέλω αναδρομικές απαγορεύσεις. Αυτό που θέλω και αυτό που τώρα απαιτώ είναι μελλοντικά να υπάρχει επισήμανση για όλους τους γενετικά τροποποιημένους οργανισμούς που χρησιμοποιούνται στα τρόφιμα.

<SPEAKER ID=84 LANGUAGE="PT" NAME="Pimenta">
Κύριε Πρόεδρε, κυρία Επίτροπε, αγαπητοί συνάδελφοι, θα ήθελα να υπογραμμίσω τέσερα ζητήματα που, για μένα, είναι δομικά στη συζήτηση αυτή:
<P>
Πρώτον: όταν μιλάμε για προϊόντα γενετικώς τροποποιημένα, κατά τη γνώμη μου, πρέπει να τα εξετάζουμε μάλλον όπως σήμερα εξετάζονται τα φάρμακα παρά όπως εξετάζονται σήμερα τα τρόφιμα που όλοι γνωρίζουμε και που συνηθίζουμε να καταναλώνουμε. Επομένως, όπως είπε και ένας προηγούμενος ομιλητής, πρέπει να θεσπίσουμε με σαφήνεια διαδικασίες, dossiers ασφαλείας, ελέγχους, πιστοποίηση, διάθεση στην αγορά που, κατά τη γνώμη μου, έχουν περισσότερη σχέση με τις διαδικασίες που υπάρχουν σήμερα για τα φάρμακα παρά με εκείνες που υπάρχουν για τα τρόφιμα. Μέχρι τώρα, δεν έχω πειστεί ότι η Ευρώπη έχει συνεκτικούς μηχανισμούς εξέτασης αυτών των dossiers , που να συμπεριλαμβάνουν τις επιπτώσεις για το περιβάλλον, τις επιπτώσεις για τις φυτείες και τις πιθανές αλληλοδράσειςμε άλλες μορφές καλλιεργειών ή με ζώα. Τίποτα από αυτά δεν έγινε. Επομένως, επιβάλλεται μία πλήρης αναθεώρηση των συστημάτων χορήγησης αδειών.
<P>
Δεύτερον: το ζήτημα της σήμανσης. Δεν θα πω περισσότερα, συμφωνώ πλήρως με αυτά που είπε πριν λίγο ο συνάδελφος κ. Ford σχετικά με το ζήτημα αυτό.
<P>
Τρίτον: το ζήτημα της GATT. Κυρία Επίτροπε, δεν πρέπει να παρασυρθείτε στη συζήτηση του επιτρόπου κ. Leon Brittan. H GATT, σχετικά με τα ζητήματα αυτά, βασίζεται στο SPS, τον υγειονομικό και φυτοϋγειονομικό κώδικα, που είναι ένας επιστημονικός κώδικας. Ελλείψει θεωρίας, θα αναζητήσει ό, τι μπορεί στα πρότυπα ISO ή στον Codex alimentarius . Τα πρότυπα αυτά είναι πολλές φορές ακατάλληλα διότι έχουν θεσπιστεί με τον ελάχιστο κοινό παρονομαστή. 'Οταν δεν υπάρχει εδραιωμένη επιστημονική γνώση, όπως συμβαίνει με τις ορμόνες, η GATT έχει πρόβλημα, έχει δυσκολίες. Ως εισηγητής της GATT και του περιβάλλοντος, γνωρίζω κάπως τη σχετική νομοθεσία και δεν βλέπω πώς μπορούμε να λέμε συγκεκριμένα ότι η GATT μας εμποδίζει να λάβουμε μέτρα προφύλαξης που επιβάλλονται στον τομέα αυτό.
<P>
Θα ήθελα να ολοκληρώσω, κύριε Πρόεδρε, με μία τελική παρατήρηση σχετικά με την αγροτική πολιτική, θέμα που έθιξε η κ. Jansen. Αυτό είναι ένα βασικό ζήτημα. Πέρα από το γεγονός ότι υποστηρίζουμε όλους τους μηχανισμούς πιστοποίησης, πρέπει να εγγυηθούμε ότι υπάρχει θέση για μία γεωργία με κυκλώματα διανομής που θα φθάνουν στις υπεραγορές, στα «σούπερ-μάρκετ»: μία εναλλακτική λύση η οποία δεν θα βασίζεται σε αυτό τον τύπο προϊόντων γενετικώς τροποποιημένων ή εντατικής χημείας. Διαφορετικά, ο καταναλωτής δεν θα έχει πραγματική επιλογή.

<SPEAKER ID=85 LANGUAGE="FR" NAME="Happart">
Κύριε Πρόεδρε, κυρία Επίτροπε, κατά την γνώμη μου, η δυνατότητα περιγραφής και η σήμανση είναι, προφανώς, και περισσότερο από ποτέ, πασίγνωστες και, εν πάση περιπτώσει, επίκαιρες.
<P>
Η πιο απλή μέθοδος διάκρισης, όσον αφορά τα φυτά, θα ήταν προφανώς να βάψουμε τα γενετικώς τροποποιημένα προϊόντα, με κόκκινο ή με μπλε, με χρωστικές ουσίες φυτικής προέλευσης, ακίνδυνες για την υγεία. Πράγμα που θα σήμαινε, τουλάχιστον, ότι δεν θα μπορούσαμε πια να εξαπατούμε την κοινωνία και τους πολίτες.
<P>
Δεν θα ήθελα να καταστεί δυνατόν να ερμηνευτούν κακώς τα όσα λέγω εδώ, και να πουν: »Αυτοί οι βουλευτές είναι κατά της εξέλιξης και κατά της έρευνας». Όχι, εντελώς το αντίθετο. Αλλά υπάρχει έρευνα και έρευνα. Υπάρχουν, στον γεωργικό και στον διατροφικό τομέα, αρκετά προϊόντα στην διάθεση του καταναλωτή, τουλάχιστον για αυτούς που έχουν τα μέσα να τα πληρώσουν, αφού, είναι γνωστό, αυτοί που δεν έχουν τα μέσα να πληρώσουν, δεν λαμβάνονται υπόψη, έτσι δεν είναι; Την επιστήμη, την έχουμε ανάγκη, αλλά η επιστήμη πρέπει να βοηθά την ανθρωπότητα και όχι να την ταϊζει προϊόντα που περιέχουν τον θάνατο.
<P>
Η ανταγωνιστικότητα, την οποία επικαλεστήκαμε πριν από λίγο, έχει το βάρος της, και έχει επίσης το τίμημά της στο θέμα της ανθρώπινης υγείας. Έτσι, ανταγωνιστικότητα συν ανταγωνισμός, νομισματικά συν οικονομικά, όλα αυτά δεν έχουν καμία σχέση με την υγεία. Και όμως, για μένα, η οικονομία, είναι η υγεία, αφού δεν θα χρησίμευε σε τίποτα να τρέφουμε τους ανθρώπους φτηνά αν έπρεπε να κάνουμε τεράστιες δαπάνες στον τομέα της υγείας.
<P>
Κυρία Επίτροπε, δεν σας παρακολουθώ όταν προσφέρετε εγγυήσεις για το άγνωστο: ενεργείτε σαν να κατέχετε την αλάνθαστη αλήθεια. Οι παρεμβάσεις των συναδέλφων μας δίνουν για την Επιτροπή την εικόνα περισσότερο ενός ανεύθυνου πολιτικού οργάνου, αν όχι αναρμόδιου.
<P>
H Επιτροπή δεν κατάλαβε τίποτα, θα πουν μερικοί. Εγώ, πιστεύω αντίθετα ότι κατάλαβε καλά ότι το Ευρωπαϊκό Κοινοβούλιο είναι μια συνέλευση που στερείται θάρρους σε τέτοιο σημείο που μπορούμε να του επιβάλλουμε, και μάλιστα να το κάνουμε να επιτελέσει πολιτικές πράξεις πολύ πιο σημαντικές που είναι σε απόσταση σε σχέση με τα λόγια του.
<P>
Θα κλείσω, κύριε Πρόεδρε, λέγοντας ότι τον Φεβρουάριο, σχετικά με την μομφή, το Ευρωπαϊκό Κοινοβούλιο φοβήθηκε. Σήμερα, λυπάται για την ασυνέπειά του. Συνεπώς, ας συνεχίσει να το εκμεταλλεύεται αυτό η Επιτροπή, αφού την ημέρα που το Κοινοβούλιό μας θα έχει βρει τον δρόμο του θάρρους και της υπερηφάνειας, το διάλειμμα θα έχει τελειώσει!

<SPEAKER ID=86 LANGUAGE="DE" NAME="Keppelhoff-Wiechert">
Κύριε πρόεδρε, κυρία επίτροπε, ειπώθηκαν πολλά. Επιτρέψτε μου για το λόγο αυτό να θέσω πρώτα-πρώτα ένα ερώτημα. Δεν έχει κατά τη γνώμη μου κανένα απολύτως νόημα από τη μια πλευρά να απαγορεύουμε την παραγωγή του γενετικά τροποιημένου αραβόσιτου στην ΕΕ, αλλ' από την άλλη, και αυτή είναι η ερώτησή μου προς εσάς, κ. Bjerregaard, να εισάγονται παράγωγά του, ποπκορν κλπ στην ΕΕ. Με τον τρόπο αυτό δε θα έχει νόημα ούτε η μεγάλη ψήφος των χωρών που είναι τελείως εναντίον των προϊόντων αυτών. Έτσι αυτό αποτελεί στάχτη στα μάτια των καταναλωτών.
<P>
Δεν έχει δηλαδή επιτευχθεί μέχρι τώρα η αφύπνιση βαθύτερης κατανόησης στον κόσμο για την «πράσινη» γενετική, δηλαδή την ανάπτυξη και την καλλιέργεια γενετικά τροποποιημένων φυτών. Για την καλύτερη κατανόηση δεν αρκούν δημοσιοσχεσίστικες δραστηριότητες. Πολύ περισσότερο πρέπει να καταστούν πιο κατανοητές η επιστήμη και η οικονομία, όπου θα πρέπει να ληφθούν υπόψη τα ερωτήματα και οι ανησυχίες του κοινού καταναλωτή. Οι πιθανότητες κινδύνου από την «πράσινη» γενετική υπερεκτιμώνται σύμφωνα με δήλωση του Συμβουλίου Τεχνολογίας π.χ. στη χώρα μου. Ο κίνδυνος ανεπιθύμητων εξελίξεων είναι μικρότερος σε σχέση με την καλλιέργεια φυτών ανθεκτικών στα φυτοφάρμακα από τη συμβατική καλλιέργεια, δεδομένου ότι κάθε φορά μεταβιβάζεται με ελεγχόμενο τρόπο μόνον ένα γονίδιο και όχι μεγάλος αριθμός διαφόρων γονιδίων. Ούτε διευκολύνεται το έργο των υπερασπιστών της χωρίς προκαταλήψεις χρήσης της γενετικής, όταν οι νέες δυνατότητες καλλιέργειας χρησιμοποιούνται π.χ. για την προσαρμογή των φυτών σε ένα φυτοφάρμακο και όχι αντίστροφα. Ολόκληρη η συζήτηση, και για το γενετικά τροποποιημένο αραβόσιτο έχει ανάγκη μεγαλύτερης αντικειμενικότητας.
<P>
Γενετικά τροποποιημένος αραβόσιτος ή όχι, δεν αποτελεί κατά τη γνώμη μου θέμα σε σχέση με τη γεωργία αλλά με τον ανταγωνισμό. Ούτε η γενετική αποτελεί λύση όλων των προβλημάτων ως προς την καλλιέργεια, ούτε όμως αποτελεί μυσαρό έργο του σατανά, το οποίο εάν κάποτε εκφύγει του ελέγχου, θα θέσει σε κίνδυνο τη βάση ανθρώπινης ζωής.
<P>
Επιτρέψτε μου να πω ανακεφαλαιώνοντας ως προς τη συζήτηση, ότι αποτελεί μεγάλη πλάνη το να νομίζουμε ότι, εάν δεν επιτρέψουμε τίποτα νέο, όλα θα παραμείνουν ως έχουν.

<SPEAKER ID=87 NAME="Bjerregaard">
Κύριε Πρόεδρε, δυστυχώς ο χρόνος δεν μου επιτρέπει να υπεισέλθω σε λεπτομέρειες για τα πολλά ερωτήματα που μου υποβλήθηκαν. Είναι λίγο ενοχλητικό, διότι πρόκειται για σημαντική συζήτηση και θα ήταν πολλά τα θέματα στα οποία θα μπορούσε να δοθεί μια χρήσιμη απάντηση.
<P>
Θα ήθελα να αρχίσω με μια πιό γενική θεώρηση του θέματος. Ένα βασικό χαρακτηριστικό των πολλών σημερινών παρεμβάσεων είναι ότι έγινε αναφορά στη γενική πολιτική ανησυχία και στην έντονη ανησυχία που εξέφρασαν οι λαοί της Ευρώπης. Νομίζω ότι είναι τόσο εγώ όσο και εσείς ως μέλη του Κοινοβουλίου έχουμε καθήκον, όταν διαπιστώνουμε μια παρόμοια ανησυχία, να εντοπίζουμε ποιές δυνατότητες και ποιά πλαίσια υπάρχουν για την αντιμετώπιση της ανησυχίας αυτής. Πρέπει δηλαδή να εξετάσουμε ποιές δυνατότητες έχουμε να εξασφαλισθούμε όσον αφορά την ανησυχία αυτή. Αυτό προσπαθήσαμε να κάνουμε τόσο στην περίπτωση του αραβοσίτου όσο και, αργότερα, για τη σήμανση. Το δύσκολο είναι βέβαια, όπως άλλωστε ανέφεραν πολλοί ομιλητές, ότι ούτε εσείς ως μέλη του Κοινοβουλίου ούτε εγώ ως Επίτροπος μπορούμε να έχουμε την επιστημονική κατάρτιση για να λάβουμε θέση σχετικά με όλα τα θέματα. Αυτό που πρέπει να κάνουμε σε σε παρόμοιες περιπτώσεις είναι να απευθυνόμεθα σε ειδικούς. Αυτό δεν σημαίνει ότι δεν έχουμε οι ίδιοι ευθύνη. Δεν σημαίνει ότι δεν θα καταλήξουμε σε μια πολιτική απόφαση, διότι αυτό θα κάνουμε. Το κάνετε εσείς στο Κοινοβούλιο, το κάνουμε εμείς στην Επιτροπή, αλλά έχουμε φυσικά την υποχρέωση να εξασφαλιστούμε όσο το δυνατόν περισσότερο.
<P>
Νομίζω δε ότι το έχουμε πράξει. Συνεπώς, δεν κρίνω ότι είναι απόλυτα σωστό όταν πολλοί από σας τόνισαν σήμερα στην αίθουσα αυτή ότι δεν λάβαμε υπόψη πως πολλά κράτη μέλη τάχθηκαν κατά της σύστασης να επιτραπεί η χρησιμοποίηση αραβοσίτου. Διότι εμείς νομίζουμε ότι το κάναμε. Λάβαμε ακριβώς υπόψη το γεγονός αυτό. Δεν ακολουθήσαμε μόνο τις διαδικασίες, όπως θα έπρεπε να είχαμε κάνει βάσει της οδηγίας 90/220/ΕΟΚ, και χορηγήσαμε σχετική έγκριση. Ρωτήσαμε τις τρεις επιστημονικές επιτροπές, πράγμα που στην ουσία εντάσσεται στα πλαίσια της οδηγίας 90/220/ΕΟΚ. Επιθυμία μας ήταν ακριβώς να είμαστε πιό εξασφαλισμένοι. Οι τρεις αυτές επιστημονικές επιτροπές εξέθεσαν το θέμα και διοργάνωσαν μια ακρόαση, στην οποία προσκάλεσαν επίσης και εμπειρογνώμονες από, μεταξύ άλλων, τις ΗΠΑ, ακριβώς για να είμεθα βέβαιοι, ακόμη και για το θέμα της αμπισιλλίνης. Συνεπώς, πρέπει να παραδεχτεί κανείς ότι στην προκειμένη περίπτωση προσπαθήσαμε να ενισχύσουμε όσο το δυνατόν περισσότερο τις δυνατότητες που είχαμε βάσει της ισχύουσας νομοθεσίας.
<P>
Αυτό θέτει φυσικά το θέμα της διαδικασίας επιτροπολογίας, στην οποία αναφέρθηκαν η κ. Roth-Behrendt και πολλοί άλλοι ομιλητές. Συμφωνώ ότι πρόκειται φυσικά για θέμα που έχει μεν σχέση με τη Διακυβερνητική Διάσκεψη, αλλά και με την αναθεώρηση της οδηγίας 90/220/ΕΟΚ. Δεν πρέπει να αμφιβάλει κανείς καθόλου ότι δεν νομίζω πως είναι κατάλληλη η διαδικασία επιτροπολογίας στην οποία βασίζεται η οδηγία 90/220/ΕΟΚ, που είμαι βέβαιη ότι πρέπει να τροποποιηθεί στα πλαίσια της αναθεώρησης· ελπίζουμε δηλαδή να υποβληθεί μια πρόταση στο Κοινοβούλιο πριν από τις θερινές διακοπές.
<P>
Υπάρχει ένα άλλο πράγμα που αφορά σε μεγαλύτερο βαθμό την ουσία της σημερινής μας συζήτησης και αυτό είναι το θέμα των γενωμικών δεικτών. Είναι σημαντικό στην περίπτωση αυτή να χαραχθούν ορισμένες κατευθυντήριες γραμμές για το μέλλον. Συμφωνώ με τις αμφιβολίες που πολλοί ομιλητές εξέφρασαν σήμερα στην αίθουσα αυτή. Νομίζω δηλαδή ότι πρέπει να παραδεχθεί κανείς ότι κάναμε πολλές ενέργειες για να καλυφθούμε όσο το δυνατόν περισσότερο. Συμφωνώ επίσης με τα όσα ανέφερε ο κ. Ford, δηλαδή ότι δεν μπορούμε φυσικά να κάνουμε τίποτα άλλο από το ενεργούμε βάσει των στοιχείων που διαθέτει σήμερα η επιστήμη. Δεν έχουμε άλλες δυνατότητες και πρέπει να λάβουμε τις πολιτικές αποφάσεις βάσει των στοιχείων που να διαθέτουμε.
<P>
Ευχαριστώ πολύ για τις καλές σας συμβουλές, τις οποίες μπορώ να μεταβιβάσω περαιτέρω στη νομική υπηρεσία για αποφάσεις σε άλλους τομείς, ελπίζω δε ότι αυτό θα φέρει κάποια αποτελέσματα. Νομίζω ότι το καθοριστικό στοιχείο στη συζήτηση αυτή είναι ότι προσπαθήσαμε να εξασφαλιστούμε όσο το δυνατόν περισσότερο. Προσπαθήσαμε, όπως ζήτησαν πολλοί ομιλητές, να παράσχουμε στους καταναλωτές την καλύτερη ενημέρωση που θα μπορούσαν να έχουν, με την εξασφάλιση μιας σήμανσης, προσπαθούμε δε να επανορθώσουμε την παράδοξη κατάσταση να καθιερώνεται η σήμανση τη στιγμή κατά την οποία υπάρχουν εταιρείες που έχουν ήδη ζητήσει έγκριση. Πρέπει επίσης να αναφέρω ότι με τις πληροφορίες που έχουμε ήδη λάβει, τρέφω τις καλύτερες ελπίδες.
<P>
Τέλος, πολλοί βουλευτές, ιδίως αυστριακοί, τόνισαν ότι πρέπει να εξετάσουμε τα νέα επιστημονικά πορίσματα που υποβλήθηκαν από την Αυστρία. Συμφωνώ σχετικά. Πρέπει φυσικά να το πράξουμε και, για το λόγο αυτό, φροντίσαμε ώστε το υλικό που υπέβαλε η Αυστρία να αποσταλεί περαιτέρω στις επιστημονικές επιτροπές, ώστε να είναι δυνατή η διενέργεια μιας ανεξάρτητης αξιολόγησης των πορισμάτων αυτών.
<P>
Ελπίζω λοιπόν με τη συζήτηση αυτή να διευκρινίσαμε ορισμένα από τα ασαφή σημεία, θα ήθελα δε επίσης να αναφέρω ότι, κατά τη γνώμη μου, η συζήτηση ήταν εποικοδομητική και κατοτοπιστική, καθώς επίσης και ιδιαίτερα χρήσιμη για την επικοινωνία σε ολόκληρο τον τομέα, όπως άλλωστε ζήτησαν σήμερα πολλά μέλη του Κοινοβουλίου.

<SPEAKER ID=88 NAME="Πρόεδρος">
Η κοινή συζήτηση έληξε.
<P>
Η ψηφοφορία θα διεχαχθεί αύριο, στις 12 το μεσημέρι.

<CHAPTER ID=6>
6.Προστασία των εργαζομένων που εκτίθενται σε 
καρκινιγόνους παράγοντες
<SPEAKER ID=89 NAME="Πρόεδρος">
Η Ημερήσια διάταξη προβλέπει τη σύσταση για τη δεύτερη ανάγνωση της Επιτροπής Κοινωνικών Υποθέσεων και Απασχόλησης (A4-0072/97), σχετικά με την κοινή θέση που καθόρισε το Συμβούλιο εν όψει της εγκρίσεως οδηγίας του Συμβουλίου που τροποποιεί για πρώτη φορά την οδηγία 90/394/ΕΟΚ που αφορά την προστασία των εργαζομένων από τους κινδύνους που συνδέονται με την έκθεση σε καρκινογόνους παράγοντες κατά την εργασία (C4-0637/96-95/229(SYN) (Εισηγήτρια: η κ. Ojala)

<SPEAKER ID=90 NAME="Ojala">
Αξιότιμε κύριε Πρόεδρε, σύμφωνα με υπολογισμούς κάθε χρόνο περίπου 10 εκατομμύρια εργαζόμενοι είτε υποφέρουν από κάποια επαγγελματική ασθένεια είτε τραυματίζονται στον χώρο εργασίας στην Ευρωπαϊκή Ένωση. Ως εκ τούτου προκαλείται τεράστιος ανθρώπινος πόνος για την ανακούφιση του οποίου απαιτούνται σημαντικά χρηματικά ποσά. Σύμφωνα με σχετική έρευνα, το 1992 κατεβλήθησαν συνολικά 27 δισ. Ecu για το λόγο αυτό.
<P>
Το άρθρο 118α της Συνθήκης για την ίδρυση της Ευρωπαϊκής Κοινότητας ορίζει ότι τα κράτη μέλη πρέπει να αποδίδουν ιδιαίτερη προσοχή στην προώθηση της βελτίωσης του χώρου εργασίας για να προστατεύσουν την ασφάλεια και την υγεία των εργαζομένων. Αυτό αποτελεί σημαντική πρόκληση για την Ένωση. Στους πολίτες έχει δημιουργηθεί η εντύπωση ότι οι δραστηριότητες της ΕΕ δεν τους αφορούν άμεσα δεδομένου ότι οι επιδράσεις και τα θετικά αποτελέσματά τους δεν γίνονται αντιληπτά στην καθημερινή ζωή. Οι δράσεις της ΕΕ, οι οποίες αποβλέπουν στη βελτίωση του χώρου εργασίας, πρέπει να είναι αξιόπιστες. Μόνο με μέσα όπως οι δράσεις αυτές θα κερδίσει η Ένωση την συμπάθεια των πολιτών και θα τους πείσει για την ανάγκη ύπαρξής της. Οι πολίτες πρέπει να συνειδητοποιήσουν ότι η προώθηση της προστασίας της ασφάλειας και της υγείας των εργαζομένων δεν γίνεται χάριν εντυπωσιασμού αλλά αποδεικνύει ότι η Ένωση ενδιαφέρεται πραγματικά για τους εργαζόμενους πολίτες και την υγεία τους.
<P>
Η πρόταση τροποποίησης της ευρισκομένης στο στάδιο της δεύτερης ανάγνωσης στο Κοινοβούλιο οδηγίας σχετικά με την προστασία των εργαζομένων που εκτίθενται σε καρκινογόνους παράγοντες, είναι ιδιαίτερως σημαντική. Στόχος της είναι να αποτραπεί και να μειωθεί η έκθεση των εργαζομένων σε ουσίες οι οποίες προκαλούν καρκίνο. Ο καρκίνος ο οποίος προκαλείται λόγω της εργασίας εξακολουθεί να αποτελεί, στο σύνολό του, τεράστια πρόκληση, ενώ οποιαδήποτε περίπτωση τέτοιου καρκίνου θεωρείται, από ανθρωπιστική άποψη, εντελώς απαράδεκτη. Στην πρόταση αυτή οδηγίας θεσπίζεται, για πρώτη φορά, οριακή τιμή για το βενζόλιο η έκθεση στο οποίο προκαλεί αποδεδειγμένα καρκίνο. Ταυτοχρόνως, μάλιστα, το πεδίο εφαρμογής της οδηγίας διευρύνεται σε τομείς όπως αυτοί της παρασκευής φαρμακευτικών ουσιών, της βιομηχανίας καλλυντικών και της παραγωγής ειδών διατροφής.
<P>
Σύμφωνα με τα αποτελέσματα πρόσφατων ερευνών ειδικών επιστημόνων, το 4 % περίπου των θανάτων λόγω καρκίνου οφείλεται σε έκθεση σε καρκινογόνους παράγοντες στον χώρο εργασίας. Στη Φινλανδία, της οποίας ο πληθυσμός ανέρχεται σε 5 εκατομμύρια, εμφανίζονται 18.000 νέες περιπτώσεις καρκίνου ετησίως. Εάν αναλογισθούμε ότι το 4 % περίπου από τις περιπτώσεις αυτές οφείλεται στις συνθήκες που επικρατούν στο χώρο εργασίας, τότε στη Φινλανδία προσβάλλονται από καρκίνο ο οποίος οφείλεται σε έκθεση σε καρκινογόνους παράγοντες κατά την εργασία περίπου 700 εργαζόμενοι ετησίως. Αυτό σημαίνει ότι σε ολόκληρη την ΕΕ δεκάδες χιλιάδες εργαζόμενοι προσβάλλονται ετησίως από καρκίνο ο οποίος οφείλεται στις συνθήκες οι οποίες επικρατούν στο χώρο εργασίας.
<P>
Κατά το στάδιο της πρώτης ανάγνωσης εν σχέσει με την τροποποίηση της οδηγίας αυτής, το Ευρωπαϊκό Κοινοβούλιο εξέφρασε, σαφώς, την πρόθεσή του και υπογράμμισε την ευθύνη του όσον αφορά την προστασία της υγείας των εργαζομένων από ουσίες οι οποίες προκαλούν καρκίνο. Το Κοινοβούλιο επιθυμούσε, από μέρους του, να επιβεβαιώσει ότι τάσσεται, και αυτό, υπέρ της γραμμής που υιοθετήθηκε στην σχετική πρόταση της Επιτροπής εν σχέσει με τη βελτίωση του περιβάλλοντος εργασίας. Το Ευρωπαϊκό Κοινοβούλιο κατέθεσε 16 τροπολογίες στην αρχική πρόταση της Επιτροπής από τις οποίες η Επιτροπή συμπεριέλαβε αρκετές στην πρότασή της τροποποίησης. Παρ' όλα αυτά, το Συμβούλιο ενέκρινε μόνο πέντε από αυτές. Οφείλω να ομολογήσω ότι δεν είμαι καθόλου ικανοποιημένη από την απόφαση του Συμβουλίου. Το Κοινοβούλιο συνέταξε τις τροπολογίες του με υπευθυνότητα, λαμβάνοντας υπόψη τόσο την βελτίωση της προστασίας των εργαζομένων όσο και τους τεχνικούς περιορισμούς εν σχέσει με αυτήν κατά τρόπο ώστε να μην καταστεί ιδιαίτερη δυσχερής η οικονομική και παραγωγική δραστηριότητα, μεταξύ άλλων, των μικρομεσαίων επιχειρήσεων.
<P>
Το γεγονός, αυτό καθ' εαυτό, ότι το Συμβούλιο αποφάσισε να θεσπίσει ως οριακή τιμή για το βενζόλιο το 1 ppm είναι ιδιαίτερα ενθαρρυντικό. Δυστυχώς, όμως, η τήρηση της οριακής αυτής τιμής θα καταστεί υποχρεωτική με μεγάλη χρονική καθυστέρηση δεδομένου ότι θα πρέπει να περάσουν έξι έτη από την έγκριση της οδηγίας. Το βενζόλιο είναι ουσία για την οποία δεν μπορεί να θεσπισθούν οριακές τιμές ασφαλείας. Πάντα θα υπάρχει κίνδυνος. Η έκθεση σε βενζόλιο περιεκτικότητας ενός ppm κατά τη διάρκεια της εργασίας προκαλεί από 0, 5 έως και 6, 5 επιπλέον περιπτώσεις λευχαιμίας ανά 1000 εργαζόμενους.
<P>
Ακόμη, με λυπεί το γεγονός ότι στη θέση του Συμβουλίου δεν αναφέρονται καθόλου οι βιολογικές οριακές τιμές και οι μέθοδοι μέτρησης. Όσον αφορά το βενζόλιο, ο καθορισμός βιολογικής οριακής τιμής θα ήταν επιβεβλημένος δεδομένου ότι σύμφωνα με τα αποτελέσματα πρόσφατων ερευνών η έκθεση σε βενζόλιο π.χ. κατά την εργασία σε συνεργεία αυτοκινήτων είναι ιδιαίτερα σοβαρή λόγω της διήθησης μέσω του δέρματος
<P>
Παρ' όλα αυτά η πρόταση τροποποίησης της οδηγίας αυτής αποτελεί ένα θετικό βήμα εν σχέσει με την βελτίωση της προστασίας της υγείας των εργαζομένων. Γι' αυτό και τάσσομαι υπέρ της έγκρισης της κοινής αυτής θέσης. Ωστόσο, θα ήθελα, ως εισηγήτρια, να ανανεώσω, βάσει των ανωτέρω, τις τροπολογίες που ενέκρινε, κατά το στάδιο της πρώτης ανάγνωσης το Κοινοβούλιο, τις οποίες, εν συνεχεία ενέκρινε ομόφωνα και η επιτροπή. Η Ομάδα, επίσης, των Πρασίνων έχει καταθέσει πρόταση τροποποίησης στην οποία θα αναφερθώ αύριο. Εάν επρόκειτο για διαδικασία συναπόφασης, τα αποτελέσματα για τους εργαζομένους θα ήταν αναμφίβολα ακόμη πιο θετικά. Δυστυχώς, όμως, αυτό δεν συμβαίνει.
<P>
Τελειώνοντας, θα ήθελα να ευχαριστήσω θερμά τα μέλη της Επιτροπής για τον εποικοδομητικό διάλογο και για το πνεύμα συνεργασίας που επέδειξαν κατά την εξέταση του θέματος με το Κοινοβούλιο. Ελπίζω, πραγματικά, ότι κατά την διάρκεια της προεδρίας της Ολλανδίας θα εγκριθεί, επιτέλους, η οδηγία αυτή.

<SPEAKER ID=91 LANGUAGE="DA" NAME="Blak">
Κύριε Πρόεδρε, οι Δανοί Σοσιαλοδημοκράτες τάσσονται υπέρ της σύστασης του εισηγητή για την προστασία των εργαζόμενων από τον κίνδυνο έκθεσης σε καρκινογόνες ουσίες στο χώρο εργασίας. Ωστόσο, θα ήθελα στο πλαίσιο αυτό να εκθέσω ορισμένες από τις απόψεις της Ένωσης Εργαστηριακών Βοηθών Δανίας για το θέμα αυτό, και συμφωνώ με τον εν λόγω οργανισμό ότι η νομοθεσία πρέπει να καταστεί αυστηρότερη. Διαχωρίζω επίσης τη θέση μου από τον καθορισμό οριακών τιμών για τις καρκινογόνες ουσίες, επειδή είναι διεθνώς και επιστημονικώς αποδεκτό ότι δεν μπορούν να καθοριστούν ασφαλή κατώτατα όρια για το πότε μια καρκινογόνος ουσία παύει να προκαλεί καρκίνο σε έναν άνθρωπο. Όπως προτείνει η Ένωση Εργαστηριακών Βοηθών Δανίας, πρέπει να καταβληθούν προσπάθειες ώστε να είναι η έκθεση σε καρκινογόνες ουσίες όσο το δυνατό πιό μικρή και, μάλλον, ανύπαρκτη, προκειμένου με τον τρόπο αυτό να μην υπάρχει κανένας κίνδυνος στο εργασιακό περιβάλλον. Όταν καθορίζονται συγκεκριμένες οριακές τιμές για τις καρκινογόνες ουσίες, ο καθημερινός αγώνας για όσο το δυνατόν μεγαλύτερη προστασία των εργαζόμενων γίνεται δυσκολότερος. Αυτό οφείλεται φυσικά στο γεγονός ότι είναι δύσκολο να διατυπώσει κανείς πειστικά επιχειρήματα για τις λογικές και αντικειμενικές συνέπειες των τεκμηριωμένων κινδύνων, όταν χρησιμοποιεί παράλληλα την έννοια των οριακών τιμών για τις καρκινογόνες ουσίες.
<P>
Τα άτομα που με συμβούλευσαν από την Ένωση Εργαστηριακών Βοηθών Δανίας γνωρίζουν ποιά είναι τα προβλήματα. Είναι η καθημερινή τους ασχολία και πρέπει πραγματικά να εισακουστεί η γνώμη τους. Αλλωστε, οι πολιτικές στάσεις και το πολιτικό αισθητήριο σπάνια υπερτερούν των επαγγελματικών ικανοτήτων.

<SPEAKER ID=92 LANGUAGE="NL" NAME="Pronk">
Πρόεδρε, θα ήθελα κατ'αρχάς να συγχαρώ την εισηγήτρια για την έκθεση που εκπόνησε. Πιστεύω, χωρίς να είμαι βέβαιος, ότι είναι η πρώτη της έκθεση την οποία κατόρθωσε να φέρει σε αίσιο τέλος, παρότι είχε ένα δύσκολο και περίπλοκο τεχνικό χαρακτήρα. Ελπίζω λοιπόν - και αυτό το λέω και εξ ονόματος της πολιτικής μου ομάδας - ότι η Επιτροπή θα εγκρίνει τις τροπολογίες που κατέθεσε από κοινού με την Επιτροπή Κοινωνικών Υποθέσεων. Το θέμα που μας ενδιαφέρει σήμερα το βράδυ είναι στην ουσία ποιες τροπολογίες θα υιοθετήσει η Επιτροπή. Σε περίπτωση που η Επιτροπή δεν συμπεριλάβει τίποτα στη διαδικασία συνεργασίας, η δουλειά μας στερείται αντικειμένου. Αναμένω λοιπόν με μεγάλο ενδιαφέρον την εξέλιξη της κατάστασης.
<P>
Όπως περιγράφει η εισηγήτρια, ο καρκίνος είναι μία από τις σοβαρότερες ασθένειες στην Ευρωπαϊκή Ένωση. Γνωρίζουμε ότι παρόμοιες ουσίες μπορεί να συμβάλουν σημαντικά στις καρκινογενέσεις και ότι εξετάζουμε ένα πάρα πολύ σοβαρό θέμα. Πιστεύω ότι είναι παράλληλα σαφές ότι το θέμα των οδηγιών σε σχέση με το άρθρο 118 Α είναι ιδιαίτερα σημαντικό. Δεν πρόκειται για ένα από τα θέματα για τα οποία οι άνθρωποι κατεβαίνουν στους δρόμους, αλλά για ένα πρόβλημα το οποίο υποχρεώνει τους ανθρώπους να συνειδητοποιήσουν μετά από χρόνια ότι, εφόσον υπάρχει υπέρβαση των ορίων των οδηγιών, έχουν υποστεί σοβαρές ζημιές, επειδή υποχρεώνονται να καταβάλουν τεράστια ποσά στα δικαστήρια. Αυτή είναι και η ουσία του άρθρου το οποίο πρέπει για το λόγο αυτό να διατηρηθεί. Συμφωνώ όμως απολύτως με την άποψη της εισηγήτριας ότι, στο μέλλον, το άρθρο αυτό δεν πρέπει να παραμείνει όπως έχει αλλά να γίνει ένα άρθρο συναπόφασης.
<P>
Όπως συμβαίνει συχνά σε παρόμοιες περιπτώσεις, το Συμβούλιο έκανε καλά τη δουλειά του. Είναι καλό να επαινούμε το Συμβούλιο, πιστεύω όμως ότι οι τροπολογίες, και ιδιαίτερα οι τροπολογίες οι οποίες έχουν ως στόχο τον περαιτέρω προσδιορισμό και την κατάργηση της μεταβατικής περιόδου πρέπει να διατηρηθούν γιατί έχουν ουσιαστική σημασία. Υπάρχουν βέβαια πάντοτε ορισμένες τροπολογίες οι οποίες μπορούν εύκολα να υιοθετηθούν, χωρίς να προσθέτουν στην ουσία κάτι το ιδιαίτερο, ωστόσο οι τροπολογίες που ενδιαφέρουν είναι αυτές που προανέφερα.
<P>
Πιστεύω ότι το Κοινοβούλιο συμφωνεί. Αναμένει λοιπόν να δούμε εάν η Επιτροπή συμφωνεί μαζί μας, και επ'αυτού θα ήθελα αργότερα να ακούσω τη γνώμη του Επιτρόπου.

<SPEAKER ID=93 LANGUAGE="NL" NAME="Boogerd-Quaak">
Κύριε Πρόεδρε, συνάδελφοι, η οδηγία αυτή ισοδυναμεί με πρόοδο επειδή για πρώτη φορά καθορίζονται ανώτατα όρια για το βενζόλιο. Η πολιτική μου ομάδα υποστηρίζει την άποψη της εισηγήτριας ότι πρέπει να κατατεθούν εκ νέου οι δέκα τροπολογίες από την πρώτη ανάγνωση και, ιδιαιτέρως, η τροπολογία για τη διαγραφή της μεταβατικής περιόδου καθώς επίσης και οι τροπολογίες που ανέφερε μόλις πριν από λίγο ο κ. Pronk σχετικά με τον ορισμό.
<P>
Ωστόσο, η οδηγία αυτή έχει απλώς προληπτικό χαρακτήρα ορίζοντας ανώτατες τιμές για τις καρκινογόνες ουσίες. Θεωρώ όμως υποχρέωσή μου να επιστήσω σήμερα το βράδυ την προσοχή του Σώματος σε άλλες ασθένειες που είναι αποτέλεσμα ενός άλλου διαλυτικού μέσου όπως είναι το τολουόλιο, που ευθύνεται σε μεγάλο βαθμό για το οργανικό-ψυχικό σύνδρομο.
<P>
Το σύνδρομο αυτό προσβάλλει το νευρικό σύστημα και μπορεί να οδηγήσει σε σοβαρές εγκεφαλικές βλάβες. Η ασθένεια είναι αποτέλεσμα της έκθεσης σε χημικές διαλυτικές ουσίες και μπορεί να οδηγήσει σε απώλεια της μνήμης και, σε ορισμένες περιπτώσεις, σε παράλυση.
<P>
Συνάδελφε, Επιτροπή, δεν μπορεί να βρίσκουμε λύσεις για μία ασθένεια και να μην κάνουμε το ίδιο για μία άλλη. Λόγω των διαφορών που υφίστανται μεταξύ των κρατών μελών της Ευρωπαϊκής Ένωσης όσον αφορά τη χρήση διαλυτικών στις κόλλες και τις μπογιές, η προστασία των εργαζομένων δεν έχει ενιαίο χαρακτήρα. Γι'αυτού του είδους τις βλαβερές ουσίες έχουν θεσπισθεί εδώ και καιρό συγκεκριμένοι κανόνες, για παράδειγμα, στις Ηνωμένες Πολιτείες και στις Σκανδικαναβικές χώρες. Πιστεύω ότι, σε ευρωπαϊκό επίπεδο, πρέπει να υπάρχει ίση μεταχείριση των εργαζομένων, όχι μόνο όσον αφορά τις καρκινογόνες ουσίες, αλλά και όσον αφορά όλες τις βλαβερές ουσίες στις οποίες εκτίθενται οι άνθρωποι.
<P>
Πρόεδρε, ελπίζω, και επ'αυτού συνέλεξα πληροφορίες από το Συμβούλιο στη χώρα μου, ότι από την πλευρά σας θα αναλάβετε πρωτοβουλίες επί του θέματος αυτού και ότι δεν θα περιοριστούμε μόνον σε αυτή την οδηγία.

<SPEAKER ID=94 LANGUAGE="FR" NAME="Lannoye">
Κύριε Πρόεδρε, η πρόταση οδηγίας που μας υποβλήθηκε σήμερα σε δεύτερη ανάγνωση ανταποκρίνεται, κανονικά, σε δύο στόχους. Ο πρώτος είναι να διευρύνει το πεδίο της αρχικής οδηγίας του 1990, με τρόπο ώστε να συμπεριλάβει σε αυτήν όλους τους καρκινογόνους παράγοντες που είναι παρόντες στους χώρους εργασίας και να λάβει υπόψη όλους τους πιθανούς τρόπους έκθεσης. Πιστεύω ότι μπορώ να πω ότι αυτός ο στόχος επετεύχθη. Όλοι οι συνάδελφοι είναι βέβαια ικανοποιημένοι.
<P>
Ο δεύτερος στόχος συνίσταται στον καθορισμό των οριακών τιμών επαγγελματικής έκθεσης για έναν πολύ γνωστό καρκινογόνο παράγοντα, που είναι το βενζόλιο. Και εδώ, ισχυρίζομαι ότι ο στόχος δεν επετεύχθη καθόλου. Πράγματι, το βενζόλιο είναι γνωστό εδώ και πολύ καιρό ως ένα ισχυρό καρκινογόνο. Δεν υπάρχουν πια επιστημονικές διαμάχες για αυτό το θέμα. Και γνωρίζουμε ότι δεν υπάρχει όριο για την μη βλαπτικότητα της ουσίας. Κατά συνέπεια, είναι σημαντικό να καθορίσουμε μια οριακή τιμή για να περιορίσουμε τις βλάβες.
<P>
Πολλοί ειδικοί πιστεύουν ότι θα έπρεπε να υιοθετήσουμε μια οριακή τιμή της τάξης του 0, 1ppm. Δεν έχει σημασία αν μιλάμε για ppm ή για κάτι άλλο, αυτό που έχει σημασία είναι να συγκρίνουμε τα όρια. Η Επιτροπή πρότεινε 1 ppm, δέκα φορές δηλαδή περισσότερο. Σήμερα, φαίνεται ότι, στις περισσότερες συνθήκες εργασίας, η επαγγελματική έκθεση δεν ξεπερνά το 1 ppm. Κατά συνέπεια, η πρόταση της Επιτροπής επικυρώνει απλά μια υπάρχουσα κατάσταση. Αλλά, εκεί όπου τα πράγματα μπερδεύονται, είναι ότι, στην αρχική πρόταση, προτείνει μια παρέκκλιση για τον πετρελαϊκό τομέα στα 3 ppm. Το γεγονός είναι ήδη απαράδεκτο από μόνο του και, κατά την πρώτη ανάγνωση, αρνηθήκαμε αυτήν την παρέκκλιση, παρότι είχαμε δεχθεί το 1 ppm.
<P>
Τι συμβαίνει σήμερα; Βρισκόμαστε, κατά την δεύτερη ανάγνωση, μπροστά σε μια κοινή θέση του Συμβουλίου την οποία χαρακτηρίζω σκανδαλώδη, αφού διευρύνει την παρέκκλιση των 3 ppm σε όλους τους τομείς δραστηριότητας και μεταθέτει, επιπλέον, την μέγιστη διάρκεια μεταφοράς της οδηγίας κατά δύο χρόνια. Θα χρειαζόντουσαν λοιπόν έξι χρόνια για να φτάσουμε να σεβόμαστε το όριο του 1 ppm.
<P>
Κατά συνέπεια, αυτό το μέτρο δίνει την ψευδαίσθηση ότι προστατεύει τους εργαζομένους, ενώ δεν κάνει τίποτα, και στην πραγματικότητα ακολουθούμε από μακριά τις διεκδικήσεις και τις απαιτήσεις των βιομηχανικών τομέων. Είναι ανάγκη λοιπόν να εγκρίνουμε οπωσδήποτε τις τροποποιήσεις και ελπίζω ότι η κ. Επίτροπος θα μας καθησυχάσει λέγοντας ότι και η ίδια θα τις στηρίξει.

<SPEAKER ID=95 NAME="Lindqvist">
(SV ) Κύριε Πρόεδρε, αυτή η οδηγία αναφέρεται στην εργασία μας και στους κανόνες που θα έχουμε γι&#x02BC;αυτήν. Ήδη σήμερα υπάρχουν χώρες, π.χ. η Δανία και η Σουηδία, οι οποίες έχουν σημαντικά αυστηρότερες προϋποθέσεις από τις προτάσεις που υποβάλλει η Επιτροπή. Αυτό δείχνει ότι είναι δυνατόν να τεθούν αυστηρές προϋποθέσεις στην βιομηχανία και ότι αυτές οι προϋποθέσεις μπορούν επίσης να ικανοποιηθούν. Όλες οι οριακές τιμές πρέπει να είναι τέτοιες ώστε να μπορεί να εφαρμοστεί η λεγόμενη αρχή της προσεκτικότητας, δηλ. πρέπει να υπάρχει αρκετό περιθώριο μέχρι εκεί όπου η οριακή τιμή γίνεται επικίνδυνη. Είναι ακριβώς αυτό που είναι σχεδόν αδύνατον να καθοριστεί, διότι πρόκειται για τόσα πολλά και διαφορετικά είδη εισπνεομένων ουσιών και περιβαλλοντικών προβλημάτων. Ως εκ τούτου η οριακή τιμή της Επιτροπής στο 1 ppm, π.χ. για το βενζόλιο, δεν μπορεί να γίνει αποδεκτή. Κατά τον ίδιο τρόπο δεν είναι δυνατόν να γίνουν αποδεκτές οι περιγραφόμενες προθεσμίες οι οποίες θα μπορούσαν τότε να φτάσουν τα έξι χρόνια. είναι πάρα πολλά.
<P>
Ωστόσο η οδηγία πηγαίνει προς τη σωστή κατεύθυνση, κάτι που είναι καλό, διότι αφορά την υγεία και την ασφάλεια που θα έχουμε στην εργασία μας. Θεωρώ όμως ότι θα πρέπει να είναι ένα αυτονόητο δικαίωμα για όλες τις χώρες που επιθυμούν να προηγηθούν να μπορούν επίσης να το κάνουν.

<SPEAKER ID=96 NAME="Bjerregaard">
Κύριε Πρόεδρε, θα ήθελα κατ΄αρχάς να ευχαριστώσω την εισηγήτρια, κ. Ojala, για το αξιόλογο έργο που επιτέλεσε με την πρόταση αυτή, υποστηρίζοντας συνεχώς την Επιτροπή στις προσπάθειές της για την καταπολέμηση των επαγγελματικών μορφών καρκίνου. Τόσο η Επιτροπή όσο και ο Επίτροπος, κ. Flynn, και εγώ η ίδια εκτιμούμε την πρσπάθεια αυτή.
<P>
Ας μου επιτραπεί κατ' αρχάς να επιστήσω την προσοχή σας στην πολιτική σημασία της κοινής στάσης του Συμβουλίου. Πρόκειται για μια σαφή και ουσιαστική αναγνώριση της μεγάλης σημασίας που έχουν σε κοινοτικό επίπεδο οι αποτελεσματικές διατάξεις στον τομέα της υγείας και της ασφάλειας. Οι σημαντικότεροι στόχοι των προτάσεων της Επιτροπής έχουν επιτευχθεί. Οι στόχοι αυτοί αφορούν κατά πρώτο και κύριο λόγο τη διεύρυνση του πεδίου εφαρμογής της οδηγίας, ώστε να συμπεριλάβει μια μεγάλη σειρά σκευασμάτων τα οποία δεν καλύπτονταν παλαιότερα, επιτυγχάνοντας με τον τρόπο αυτό για πρώτη φορά τον καθορισμό οριακών τιμών όσον αφορά την έκθεση στο χώρο εργασίας σε μια ουσία που είναι γνωστό ότι προκαλεί καρκίνο, δηλαδή το βενζόλιο. Η οδηγία θα μπορέσει να εγκριθεί στο άμεσο μέλλον με τη βοήθειά σας.
<P>
Η Επιτροπή θα προτιμούσε φυσικά μια συντομότερη μεταβατική περίοδο για την πλήρη ενσωμάτωση της οδηγίας στο εθνικό δίκαιο. Όμως, οι διάφοροι τομείς δραστηριότητας χρειάζονται μεταβατικά μέτρα για να μπορέσουν να συμμορωθούν στις διατάξεις της οδηγίας. Δεδομένου ότι οι σημερινές οριακές τιμές στα περισσότερα κράτη μέλη είναι πολύ υψηλότερες από 3 ppm, η προθεσμία δεν είναι τόσο παράλογη.
<P>
Έχοντας υπόψη τα όσα ανέφερα προηγουμένως, βρίσκομαι στη δυσάρεστη θέση να αναφέρω ότι καμία από τις τροπολογίες που πρότεινε το Κοινοβούλιο δεν μπορεί να γίνει αποδεκτή τη στιγμή αυτή. Ενθυμείστε ασφαλώς ότι η Επιτροπή ενσωμάτωσε τις τροπολογίες 1, 4, 6, 7, 8 και 10 στην τροποποιημένη πρόταση που υποβάλλεται τώρα στο Κοινοβούλιο. Όμως, το Συμβούλιο τις απέρριψε για λόγους που η Επιτροπή κατανοεί μέχρι ενός ορισμένου σημείου. Μολονότι διαφωνώ σήμερα να τροποποιηθεί το κείμενο της κοινής της κοινής θέσης, μπορώ να διαβεβαιώσω την εισηγήτρια και τα λοιπά μέλη του Κοινοβουλίου ότι η Επιτροπή θα λάβει υπόψη πολλές από τις προτεινόμενες τροποποιήσεις, αν και τη στιγή αυτή δεν μπορούμε να τις ενσωματώσουμε στη νομοθεσία. Εννοώ συγκεκριμένα τις τροπολογίες αριθ. 3, 4, 5, 8 και 10.
<P>
Όσον αφορά τις τροπολογίες, θα ήθελα να σας υπενθυμίσω ότι η Επιτροπή, στα πλαίσια της έγκρισης της κοινής θέσης, επιφυλάχθηκε του δικαιώματός της να επανέλθει στο θέμα αργότερα, όταν η τροποποιημένη πρόταση εγκριθεί, με συγκεκριμένες λεπτομερείς προτάσεις βάσει επιστημονικών πορισμάτων, ιδίως όσον αφορά την παρακολούθηση με βιολογικές μεθόδους και τις μεθόδους μέτρησης. Όσον αφορά τις βιολογικές οριακές τιμές, εννοώ δε τις τροπολογίες αριθ. 4 και 8, η Επιτροπή προτίθεται να υποβάλει περαιτέρω προτάσεις για τον καθορισμό συγκεκριμένων οριακών τιμών όσον αφορά ορισμένες καρκινογόνες ουσίες, όταν θα είναι διαθέσιμα τα απαραίτητα στοιχεία.
<P>
Κατά τον ίδιο τρόπο, η Επιτροπή προτίθεται να υποβάλει λεπτομερείς προτάσεις για ομοιόμορφες διαδικασίες μέτρησης. Σκοπεύω επίσης να διευκρινίσω πλήρως τις προθέσεις της Επιτροπής στο Συμβούλιο όσον αφορά την τροπολογία αριθ. 10, όταν η τροποποιημένη πρόταση υποβληθεί σε εξέταση. Η Επιτροπή υποστηρίζει επίσης την άποψη να καταρτιστεί ένας κατάλογος προτεραιοτήτων για τις οριακές τιμές, όπως προτείνεται στην τροπολογία 3, δεδομένου ότι δεν υπάρχουν τη στιγμή αυτή επιστημονικά στοιχεία για όλες τις καρκινογόνες ουσίες. Ο κατάλογος αυτός δεν προσιδιάζει σε ένα νομικό κείμενο, αλλά όταν τα διαθέσιμα στοιχεία θα επιτρέπουν την ανάληψη μιας νομοθετικής πρωτοβουλίας, η Επιτροπή δεν θα διστάσει να λάβει τα απαιτούμενα μέτρα. Θα ήθελα να επωφεληθώ της ευκαιρίας για να διαβεβαιώσω την εισηγήτρια ότι η συμπερίληψη του αρσενικού και των ενώσεων αρσενικού στον κατάλογο θα εξεταστεί επειγόντως, όπως αναφέρεται στην τροπολογία αριθ. 5.
<P>
Ελπίζω ότι με τα ανωτέρω κατάφερα να πείσω το Κοινοβούλιο για τη βούληση της Επιτροπής να ακολουθήσει στην πράξη τα αιτήματά του, και ας μου επιτραπεί τέλος να επαναλάβω ότι το κείμενο, στη μορφή που έχει σήμερα, συνιστά σημαντικό βήμα προόδου, το δε Κοινοβούλιο συνέβαλε σημαντικά στο αξιόλογο αυτό αποτέλεσμα.

<SPEAKER ID=97 LANGUAGE="EN" NAME="Pronk">
Κύριε Πρόεδρε, κατανοώ άραγε ορθώς ότι η Επίτροπος δεν αποδέχεται καμία από τις τροπολογίες που πρότεινε το Κοινοβούλιο; Θέλει μεν να τις μελετήσει και τα τοιαύτα αλλά δεν θέλει να αποδεχθεί καμία από τις δώδεκα τροπολογίες που κατέθεσε το Κοινοβούλιο; Το κατάλαβα καλά;

<SPEAKER ID=98 NAME="Πρόεδρος">
Εγώ είχα καταλάβει διαφορετικά, κύριε Pronk, αλλά σε κάθε περίπτωση δεν είμαι αρμόδιος να απαντήσω.

<SPEAKER ID=99 NAME="Ojala">
Αξιότιμε κύριε Πρόεδρε, παρακολούθησα, και εγώ, με μεγάλο ενδιαφέρον την απάντηση της κυρίας Επιτρόπου, αλλά οφείλω να ομολογήσω ότι δεν με ικανοποίησε πλήρως. Παρ' όλο ότι η κυρία Μπιέρεγκοορντ μας υποσχέθηκε ότι, στο μέλλον, η Επιτροπή θα λάβει υπόψη της πολλές από τις παρατηρήσεις μας, φαίνεται ότι η Επιτροπή δεν είναι διατεθειμένη ακόμη να ασκήσει πίεση, στο Συμβούλιο παρ' ότι η άμεση λήψη αποφάσεων εν σχέσει με το υπό εξέτασιν θέμα είναι επιβεβλημένη. Το Συμβούλιο δεν είναι, ακόμη, έτοιμο να συμφωνήσει έστω και με την αρχική πρόταση της Επιτροπής στην οποία, κατά τη γνώμη μου, λαμβάνονται επαρκώς υπόψη οι ανάγκες τόσο της βιομηχανίας όσο και των άλλων ενδιαφερομένων μερών. Το γεγονός αυτό με λυπεί ιδιαιτέρως δεδομένου ότι έτσι επιβεβαιώνεται η πρόθεση του Συμβουλίου να καθυστερήσει την λήψη αποφάσεων εν σχέσει με το θέμα αυτό. Βεβαίως γνωρίζω ότι μία δεύτερη - ενδεχομένως πολλά υποσχομένη - οδηγία βρίσκεται ήδη στο προπαρασκευαστικό στάδιο. Όσον αφορά, π.χ., το αρσενικό και τις ενώσεις του που αναφέρθηκαν από την κυρία Επίτροπο, πληροφορήθηκα μόλις ότι η σχετική πρόταση ενδέχεται να είναι έτοιμη λίαν συντόμως.
<P>
Παρ' όλα αυτά με απογοητεύει ιδιαιτέρως το γεγονός ότι το θέμα εξετάζεται στο πλαίσιο της διαδικασίας συνεργασίας. Μας προκαλεί ιδιαίτερη αμηχανία το γεγονός ότι φαίνεται ότι η κυρία Επίτροπος - και γενικά η Επιτροπή - δίδουν, στην περίπτωση αυτή, σαφώς μεγαλύτερη σημασία στις απόψεις του Συμβουλίου σε σύγκριση με αυτές του Κοινοβουλίου. Και αυτό θα συνεχισθεί όσο διαρκεί η διαδικασία συνεργασίας. Γι' αυτό και πιστεύω ότι πρέπει να μεταβούμε στη διαδικασία συναπόφασης.

<SPEAKER ID=100 NAME="Bjerregaard">
Κύριε Πρόεδρε, θα ήθελα να απαντήσω εν συντομία αναφέροντας τόσο στον κ. Pronk όσο και στην κ. Ojala ότι υπήρχαν μεν πληροφορίες ότι η Επιτροπή δεν μπορούσε να κάνει αποδεκτές τις κατατεθείσες τροπολογίες, αλλά ότι η Επιτροπή συμφωνούσε με το περιεχόμενο πολλών από τις τροπολογίες αυτές και επιθυμούσε να ασχοληθεί περαιτέρω με το θέμα.

<SPEAKER ID=101 LANGUAGE="NL" NAME="Boogerd-Quaak">
Πρόεδρε, η απάντηση αυτή μου φαίνεται τόσο ασαφής ώστε πιστεύω ότι οι συνάδελφοι πρέπει να συνεννοηθούν προκειμένου να εξετάσουν το ενδεχόμενο να επιστρέψουν την έκθεση στην Επιτροπή Κοινωνικών Υποθέσεων για διασαφήνιση. Έτσι, αύριο δεν μπορούμε να ψηφίσουμε.

<SPEAKER ID=102 NAME="Bjerregaard">
 - (DA) Κύριε Πρόεδρε, πρέπει να σημειώσω πως, μολονότι κατανοώ απόλυτα ότι η εισηγήτρια και ο κ. Pronk δεν ευχαριστήθηκαν ιδιαίτερα από την απάντηση που μπόρεσα να δώσω σήμερα στην αίθουσα αυτή, δεν νομίζω ότι μπορεί να ισχυριστεί κανείς ότι η απάντηση αυτή δεν ήταν απόλυτα σαφής. Νομίζω ότι οι πληροφορίες όσον αφορά το τι μπορούσε να αποδεχθεί η Επιτροπή ήταν απόλυτα σαφείς· συνεπώς, πρέπει να αναφέρω ότι δεν υπήρξε θέμα ασάφειας.

<SPEAKER ID=103 NAME="Πρόεδρος">
Η συζήτηση έληξε.
<P>
Η ψηφοφρία θα διεξαχθεί αύριο, στις 12 το μεσημέρι.
<P>
(Η συνεδρίαση λήγει στις 20.41)

