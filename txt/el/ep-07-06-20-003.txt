<CHAPTER ID="003">
Βελτίωση της μεθόδου διαβούλευσης με το Ευρωπαϊκό Κοινοβούλιο για τις διαδικασίες διεύρυνσης της ζώνης του Ευρώ - Υιοθέτηση του ενιαίου νομίσματος από την Κύπρο την 1η Ιανουαρίου 2008 - Υιοθέτηση του ενιαίου νομίσματος από την Μάλτα την 1η Ιανουαρίου 2008 (συζήτηση) 
<SPEAKER ID="050" NAME="Πρόεδρος">
" ημερήσια διάταξη προβλέπει την κοινή συζήτηση:
<P>
των δηλώσεων του Συμβουλίου και της Επιτροπής σχετικά με τη βελτίωση της μεθόδου διαβούλευσης με το Ευρωπαϊκό Κοινοβούλιο για τις διαδικασίες διεύρυνσης της ζώνης του ευρώ,
<P>
της έκθεσης του κ. Werner Langen, εξ ονόματος της Επιτροπής Οικονομικών και Νομισματικών Θεμάτων, σχετικά με την πρόταση απόφασης του Συμβουλίου σύμφωνα με το άρθρο 122, παράγραφος 2 της Συνθήκης για την υιοθέτηση του ενιαίου νομίσματος από την Κύπρο την 1η Ιανουαρίου 2008 - C6-0151/2007 -, και
<P>
της έκθεσης του κ. Werner Langen, εξ ονόματος της Επιτροπής Οικονομικών και Νομισματικών Θεμάτων, σχετικά με την πρόταση απόφασης του Συμβουλίου σύμφωνα με το άρθρο 122, παράγραφος 2 της Συνθήκης για την υιοθέτηση του ενιαίου νομίσματος από τη Μάλτα την 1η Ιανουαρίου 2008 - C6-0150/2007 -.
<SPEAKER ID="051" NAME="Günter Gloser">
Προεδρεύων του Συμβουλίου. (DE) Κυρία Πρόεδρε, κύριε Επίτροπε, κυρίες και κύριοι, στο θέμα αυτό που αφορά διαδικαστικά ζητήματα πρέπει καταρχάς να μην ξεχάσουμε το ευχάριστο αποτέλεσμα των εκθέσεων σύγκλισης της Επιτροπής και της Ευρωπαϊκής Κεντρικής Τράπεζας για την Κύπρο και τη Μάλτα. " Προεδρία επιδοκιμάζει θερμά το γεγονός ότι η Επιτροπή μπόρεσε να διαπιστώσει πως η Κύπρος και η Μάλτα έφθασαν σε υψηλό επίπεδο διαρκούς σύγκλισης και να παρουσιάσει προτάσεις για την εισαγωγή του ευρώ στις δύο αυτές χώρες.
<P>
Στη συνεδρίαση του Συμβουλίου στις 5 Ιουνίου 2007 οι Υπουργοί Οικονομίας και Οικονομικών συμφώνησαν με την εκτίμηση της Επιτροπής ότι η Κύπρος και η Μάλτα πληρούν τις προϋποθέσεις για την καθιέρωση του ευρώ.
<P>
Ως εκ τούτου, η Προεδρία θα θεωρούσε πολύ καλό να μην επισκιαστεί η επιτυχία της Κύπρου και της Μάλτας από διαδικαστικά ζητήματα και να καταλήξουν σε μία συναινετική λύση το Κοινοβούλιο, η Επιτροπή και το Συμβούλιο.
<P>
Είναι προς το συμφέρον όλων μας να αποφύγουμε αβεβαιότητες και καθυστερήσεις σχετικά με τις τεχνικές και νομικές προετοιμασίες της Κύπρου και της Μάλτας για την καθιέρωση του ευρώ. Ευχαριστώ θερμά το Ευρωπαϊκό Κοινοβούλιο για τη διάθεσή του για συνεργασία.
<P>
" Προεδρία κατανοεί τις ανησυχίες του Ευρωπαϊκού Κοινοβουλίου και την επιθυμία του να έχει στη διάθεσή του περισσότερο χρόνο για την εξέταση των εκθέσεων σύγκλισης και των προτάσεων της Επιτροπής για αποφάσεις του Συμβουλίου σχετικά με την καθιέρωση του ευρώ.
<P>
Ωστόσο, το Συμβούλιο και η Προεδρία δεσμεύονται από τη διαδικασία που καθορίζεται στη Συνθήκη ΕΚ. Το χρονοδιάγραμμα ορίζεται βασικά από τους κανόνες του Συμφώνου Σταθερότητας και Ανάπτυξης και του κανονισμού του Μάαστριχτ για τις αναφορές.
<P>
" υποχρέωση του Συμβουλίου για διαβούλευση με το Ευρωπαϊκό Κοινοβούλιο σχετικά με προτάσεις για την εισαγωγή του ευρώ σε κράτη μέλη θεσπίζεται στο άρθρο 122 παράγραφος 2 της Συνθήκης ΕΚ. " Προεδρία θεωρεί ότι το Συμβούλιο τήρησε στην περίπτωση της Κύπρου και της Μάλτας αυτή τη διάταξη της Συνθήκης ΕΚ.
<P>
Το Συμβούλιο έλαβε τις δύο προτάσεις της Επιτροπής για αποφάσεις του Συμβουλίου στις 21 και 22 Μαΐου 2007 σε τρεις γλώσσες. Οι υπόλοιπες γλωσσικές εκδοχές διαβιβάστηκαν στο Συμβούλιο κατά τη διάρκεια των δύο επόμενων εβδομάδων. Στις 25 Μαΐου το Συμβούλιο διεξήγαγε διαβουλεύσεις με το Ευρωπαϊκό Κοινοβούλιο για τις δύο προτάσεις της Επιτροπής.
<P>
Στο αίτημά του για διαβούλευση, το Συμβούλιο επεσήμανε ότι θα ήταν καλό να μπορούσε να εγκρίνει το Ευρωπαϊκό Κοινοβούλιο τις γνωμοδοτήσεις του για τις προτάσεις της Επιτροπής στην Ολομέλεια στις 18-21 Ιουνίου. Έτσι οι δύο αυτές γνωμοδοτήσεις θα ήταν στη διάθεση του Συμβουλίου των αρχηγών κρατών και κυβερνήσεων στις 21 Ιουνίου 2007.
<P>
Μολονότι αυτό δεν αποτελεί νομική προϋπόθεση, η Προεδρία θα χαιρόταν πολύ εάν μπορούσε να ληφθεί υπόψη και η θέση του Ευρωπαϊκού Κοινοβουλίου στη συζήτηση των αρχηγών κρατών και κυβερνήσεων. Οπωσδήποτε οι γνωμοδοτήσεις του Ευρωπαϊκού Κοινοβουλίου είναι προϋπόθεση για να μπορέσει να εγκρίνει το Συμβούλιο τις δύο του αποφάσεις για την υιοθέτηση του ευρώ.
<P>
" Προεδρία υποστηρίζει καταρχήν τις προτάσεις που παρουσίασε ο πρόεδρος Barroso στην απάντησή του της 13ης Ιουνίου 2007 στην επιστολή του προέδρου Pöttering. Όπως εξήγησε η πρόεδρος του Συμβουλίου κ. Angela Merkel σε επιστολή της προς τον πρόεδρο του Ευρωπαϊκού Κοινοβουλίου στις 19 Ιουνίου, η Προεδρία θεωρεί ότι αυτή η υπόθεση αφορά πρωτίστως την Επιτροπή και το Ευρωπαϊκό Κοινοβούλιο.
<SPEAKER ID="052" NAME="Joaquín Almunia">
Μέλος της Επιτροπής. (ES) Κυρία Πρόεδρε, κυρίες και κύριοι, θέλω να ξεκινήσω ευχαριστώντας την Επιτροπή Οικονομικών και Νομισματικών Θεμάτων αυτού του Κοινοβουλίου και τον εισηγητή, κ. Langen, για την ταχύτητα με την οποία εξέτασαν τις εκθέσεις σύγκλισης για την Κύπρο και τη Μάλτα που εγκρίθηκαν στις 16 Μαΐου από την Ευρωπαϊκή Επιτροπή και από την Ευρωπαϊκή Κεντρική Τράπεζα.
<P>
Αύριο στις Βρυξέλλες, το Ευρωπαϊκό Συμβούλιο θα συζητήσει τη διεύρυνση της ευρωζώνης με την ένταξη αυτών των δύο χωρών και πιστεύουμε όλοι ότι στις 10 Ιουλίου, μετά τη θετική συμφωνία του Ευρωπαϊκού Συμβουλίου αύριο, το Ecofin θα λάβει την τελική νομική απόφαση να διευρύνει την ευρωζώνη με αυτές τις δύο χώρες.
<P>
Τόσο αυτό το Κοινοβούλιο όσο και το Συμβούλιο Ecofin της 5ης Ιουνίου συμφωνούν με την ανάλυση της Επιτροπής και της Κεντρικής Τράπεζας αναφορικά με την εκπλήρωση εκ μέρους της Κύπρου και της Μάλτας των κριτηρίων σύγκλισης που θεσπίζονται στη Συνθήκη.
<P>
Στη συνάντηση που διεξήχθη με τους συντονιστές της Επιτροπής Οικονομικών και Νομισματικών Θεμάτων του Κοινοβουλίου στις 7 Ιουνίου, είχα την ευκαιρία να σας εξηγήσω ότι εμείς, στην Επιτροπή, διαθέταμε πλήρεις και αξιόπιστες πληροφορίες σχετικά με αυτές τις δύο χώρες προκειμένου να εκπονήσουμε τις εκθέσεις σύγκλισης.
<P>
Υπάρχει σύγχυση σε ορισμένα έγγραφα που συνοδεύουν το σχέδιο ψηφίσματος μεταξύ των στοιχείων που αφορούν τους τριμηνιαίους χρηματοοικονομικούς λογαριασμούς και των στοιχείων που κοινοποιούνται δύο φορές τον χρόνο από τις χώρες που βρίσκονται σε διαδικασία υπερβολικού ελλείμματος, στοιχεία σχετικά με το έλλειμμα και το χρέος. Πρέπει να πω άλλη μια φορά σε αυτή την Ολομέλεια του Κοινοβουλίου ότι, αναφορικά με τις απαραίτητες πληροφορίες προκειμένου να ληφθούν αποφάσεις σχετικά με διαδικασίες υπερβολικού ελλείμματος, η Επιτροπή δεν έχει καμία επιφύλαξη όσον αφορά την ποιότητα των στοιχείων που παρέχονται από τη Μάλτα και την Κύπρο. Καμία επιφύλαξη κανενός είδους.
<P>
Όσον αφορά τη Μάλτα, η Επιτροπή εξέδωσε μια γνώμη σχετικά με το κριτήριο της μακροπρόθεσμης σταθερότητας των δημόσιων οικονομικών, η οποία εξαρτάται από την έγκριση του Συμβουλίου Ecofin της ανάκλησης της διαδικασίας υπερβολικού ελλείμματος η οποία είχε ανοίξει για αυτή τη χώρα το 2004 και το Ecofin της 5ης Ιουνίου επιβεβαίωσε αυτό το σημείο, βάζοντας τέλος στη διαδικασία υπερβολικού ελλείμματος αναφορικά με τη Μάλτα.
<P>
Υπάρχουν επίσης προηγούμενα αναφορικά με την εξάρτηση μιας έγκρισης στην έκθεση σύγκλισης από την εκπλήρωση των προϋποθέσεων, είτε όσον αφορά τη σταθερότητα των συναλλαγματικών ισοτιμιών είτε τη δήλωση υπερβολικού ελλείμματος. Αναφορικά με την εκπλήρωση αυτού του κριτηρίου από τη Μάλτα, επομένως, δεν υπάρχει κανενός είδους ιδιαίτερη κατάσταση ή εξαίρεση. " γενική διαδικασία που εφαρμόζεται είναι η διαδικασία που εφαρμόστηκε σε πολλές άλλες προηγούμενες περιπτώσεις σε πολλές άλλες χώρες.
<P>
Τις ερχόμενες εβδομάδες και μόλις επιβεβαιωθεί η θετική απόφαση του Συμβουλίου σχετικά με τη διεύρυνση της ευρωζώνης με την Κύπρο και τη Μάλτα, η Επιτροπή θα δημοσιεύσει τις δύο εκθέσεις σχετικά με τον βαθμό ετοιμότητας της κάθε χώρας για την ένταξη στο ευρώ. Έχω επίσης επίγνωση των ανησυχιών ορισμένων αξιότιμων βουλευτών σχετικά με αυτό το θέμα. Αυτή η έκθεση σχετικά με τον βαθμό ετοιμότητας για την αλλαγή χαρτονομισμάτων και κερμάτων δεν είναι η ίδια με τις εκθέσεις σύγκλισης. Δεν είναι κριτήριο σύγκλισης και η Επιτροπή δημοσιεύει τακτικά, όπως θα κάνει τις επόμενες εβδομάδες, εκθέσεις και ανακοινώσεις εστιασμένες σε αυτό το θέμα.
<P>
Υπό αυτές τις συνθήκες, κυρίες και κύριοι, είμαστε σε θέση να προβλέψουμε ότι την 1η Ιανουαρίου 2008 η ευρωζώνη θα έχει δεκαπέντε κράτη μέλη με την ένταξη της Κύπρου και της Μάλτας. Πρόκειται για ένα εξαιρετικά θετικό βήμα για αυτές τις δύο χώρες, για την ευρωζώνη και για το σύνολο της Ευρωπαϊκής Ένωσης. Το ευρώ είναι αναμφίβολα ένα από τα μεγαλύτερα επιτεύγματα της ευρωπαϊκής ολοκλήρωσης και όσο μεγαλύτερος είναι ο αριθμός των πολιτών που απολαμβάνουν τα πλεονεκτήματά του, τόσο περισσότερο αναγνωρίζεται η ικανότητα της Ένωσης να προσφέρει σε όλους τους πολίτες της μεγαλύτερες εγγυήσεις ευημερίας και κοινωνικής προόδου.
<P>
Κυρίες και κύριοι, με αυτή τη συζήτηση σχετικά με το αίτημα της Κύπρου και της Μάλτας να ενταχθούν στη ζώνη του ευρώ, αυτή είναι η τέταρτη φορά που τα ευρωπαϊκά θεσμικά όργανα δίνουν την γνωμοδότησή τους σχετικά με τη σύνθεση της ευρωζώνης. " πρώτη από αυτές ήταν το 1998 και αποσκοπούσε στο να προσδιορίσει ποιες χώρες θα αποτελούσαν αρχικά την ευρωζώνη την 1η Ιανουαρίου 1999. Τότε αποφασίστηκε ότι έντεκα κράτη μέλη θα εντάσσονταν στην ευρωζώνη. Δύο χρόνια αργότερα, το 2000, εξετάστηκε το αίτημα της Ελλάδας και συμφωνήθηκε ότι η Ελλάδα μπορούσε να ενταχθεί στην ευρωζώνη την 1η Ιανουαρίου 2001. Πέρυσι, όλα τα ευρωπαϊκά θεσμικά όργανα συζήτησαν και συμφώνησαν ότι η Σλοβενία θα εντασσόταν στην ευρωζώνη την 1η Ιανουαρίου 2007. Τέλος, έχουμε αυτό το αίτημα της Κύπρου και της Μάλτας, το οποίο ελπίζω ότι θα εγκριθεί οριστικά από το Ευρωπαϊκό Συμβούλιο και το Ecofin στις 10 Ιουλίου.
<P>
Σε καμία περίπτωση δεν μπορεί να λεχθεί, επομένως, ότι η ευρωζώνη είναι μια κλειστή λέσχη, όπως έχει υποστηριχθεί μερικές φορές. Είναι μια λέσχη που είναι εντελώς ανοιχτή σε όλα τα μέλη που επιθυμούν να ενταχθούν σε αυτή και τα οποία είναι προετοιμασμένα και πληρούν τις προϋποθέσεις για να φτάσουν σε αυτό το στάδιο.
<P>
Μετά από αυτές τις τέσσερις διαδικασίες για τη δημιουργία και τη διεύρυνση της ευρωζώνης, από το επόμενο έτος η ευρωζώνη θα αριθμεί δεκαπέντε κράτη μέλη, άλλα δύο έχουν μια ρήτρα εξαίρεσης (το "νωμένο Βασίλειο και η Δανία) και άλλα δέκα κράτη μέλη δεν ανήκουν ακόμη στην ευρωζώνη και ελπίζω ότι θα ενταχθούν σε αυτή μέσα στα επόμενα λίγα χρόνια.
<P>
Χωρίς να κάνω καμία πρόβλεψη για το πότε μπορεί να εκπληρωθούν όλες οι προϋποθέσεις για την ένταξη στην ευρωζώνη, πιστεύω ότι κατά τα επόμενα χρόνια, σχεδόν κάθε χρόνο, εμείς τα ευρωπαϊκά θεσμικά όργανα θα πρέπει να αποφαινόμαστε σχετικά με νέες υποψηφιότητες για την ευρωζώνη σύμφωνα με τη Συνθήκη, που ορίζει ότι το ευρώ είναι το επίσημο νόμισμα των κρατών μελών της Ένωσης.
<P>
Στα άρθρα 121 και 122 της Συνθήκης ορίζεται επίσης ποια κριτήρια καθορίζουν αν ένα κράτος μέλος πληροί τις προϋποθέσεις για την υιοθέτηση του ενιαίου νομίσματος και θεσπίζεται η διαδικασία που πρέπει να ακολουθούν τα ευρωπαϊκά θεσμικά όργανα. Αναφορικά με την πρόταση ψηφίσματος που έχουν εκπονήσει οι αξιότιμοι βουλευτές σχετικά με αυτές τις διαδικασίες διαβούλευσης με το Κοινοβούλιο για τη διεύρυνση της ευρωζώνης, θέλω να αναφερθώ σε αυτή την πτυχή στο δεύτερο μέρος της ομιλίας μου.
<P>
Σύμφωνα με τη Συνθήκη, στη διαδικασία πρέπει να συμμετέχουν πέντε φορείς: η Επιτροπή, η Ευρωπαϊκή Κεντρική Τράπεζα, το Κοινοβούλιο, το Ευρωπαϊκό Συμβούλιο και το Συμβούλιο Ecofin. Ωστόσο, η Συνθήκη δεν περιέχει συγκεκριμένες προβλέψεις σχετικά με τις χρονικές προθεσμίες στις οποίες πρέπει να εκδώσει τη γνωμοδότησή του καθένα από τα θεσμικά όργανα.
<P>
Στις τέσσερις περιπτώσεις στις οποίες έχουμε δώσει τη γνωμοδότησή μας, ακολουθήθηκε παρόμοιο χρονοδιάγραμμα: πρώτον, το αίτημα για ένταξη στην ευρωζώνη από το κράτος μέλος ή τα κράτη μέλη, το οποίο υποβάλλεται συνήθως στις αρχές του προηγούμενου έτους από το έτος που επιθυμούν να ενταχθούν στην ευρωζώνη· δεύτερον, η αξιολόγηση της Επιτροπής και της Ευρωπαϊκής Κεντρικής Τράπεζας για το αν πληρούνται ή όχι οι προϋποθέσεις, η οποία διενεργείται την άνοιξη· τρίτον, η οριστική απόφαση του Συμβουλίου, η οποία λαμβάνει υπόψη τη γνώμη του Κοινοβουλίου και τη συζήτηση στο Ευρωπαϊκό Συμβούλιο, η οποία διεξάγεται συνήθως στα μισά του έτους πριν από την εισαγωγή· και τέλος η υιοθέτηση του ευρώ από το κράτος μέλος ή τα κράτη μέλη την 1η Ιανουαρίου του επόμενου έτους.
<P>
Υπάρχει μια σειρά καθοριστικών παραγόντων σε αυτά τα στάδια, και θέλω να αναφερθώ σε αυτούς επειδή αφορούν όλα τα θεσμικά όργανα. Καταρχάς, γιατί το ευρώ εισάγεται την 1η Ιανουαρίου; Λόγω των τεράστιων νομικών, οικονομικών, φορολογικών, λογιστικών και πρακτικών επιπτώσεων της αλλαγής νομίσματος θα ήταν εξαιρετικά ασύνετο να εξεταστεί μία άλλη ημερομηνία από την 1η Ιανουαρίου για την υιοθέτηση του ευρώ και πιστεύω ότι υπάρχει γενική συμφωνία μεταξύ όλων σε αυτό το θέμα.
<P>
Δεύτερον, το κράτος μέλος πρέπει να έχει στη διάθεσή του μία χρονική περίοδο για να ολοκληρώσει τις προετοιμασίες για την ένταξή του στην ευρωζώνη μεθοδικά και αποτελεσματικά και, βάσει της εμπειρίας μας από τις προηγούμενες διευρύνσεις, μπορούμε να δηλώσουμε ότι, προς το συμφέρον των πολιτών της εν λόγω χώρας, οι οποίοι θα πλήττονταν περισσότερο από τις συνέπειες μιας κακώς προετοιμασμένης υιοθέτησης του ευρώ, είναι ευκταίο η διαδικασία λήψης αποφάσεων από τα ευρωπαϊκά θεσμικά όργανα να ολοκληρώνεται αρκετούς μήνες πριν από την 1η Ιανουαρίου του έτους κατά το οποίο θα εισαχθούν τα χαρτονομίσματα και τα κέρματα και θα τεθεί σε ισχύ η οριστική συναλλαγματική ισοτιμία στη χώρα που υιοθετεί το ευρώ.
<P>
Αυτοί είναι οι καθοριστικοί παράγοντες στην πράξη και κανείς τους δεν είναι στα χέρια της Επιτροπής, φυσικά. Αυτό που εμπίπτει στην αρμοδιότητα της Επιτροπής, ωστόσο, σε συνεργασία με την Ευρωπαϊκή Κεντρική Τράπεζα, είναι η υιοθέτηση της έκθεσης σύγκλισης για το αν έχουν εκπληρωθεί τα κριτήρια ή όχι. " ημερομηνία στην οποία πρέπει να εγκρίνει η Επιτροπή την έκθεση σύγκλισης καθορίζεται, καταρχάς, από τη χρονική στιγμή που το κράτος μέλος υποβάλλει το αίτημά του -η Επιτροπή δεν μπορεί να αποφασίσει πότε θα υποβάλλει ένα κράτος μέλος αυτό το αίτημα- και, δεύτερον, από τη χρονική στιγμή που η Επιτροπή διαθέτει τα αξιόπιστα και ακριβή στοιχεία που χρειάζεται προκειμένου να διενεργήσει μία ενδεδειγμένη, σχολαστική και ακριβή αξιολόγηση σχετικά με το αν τα κριτήρια σύγκλισης έχουν εκπληρωθεί ή όχι.
<P>
Επομένως, η ημερομηνία της έκθεσης σύγκλισης της Επιτροπής εξαρτάται, αφενός, από τη χρονική στιγμή που υποβάλλει το κράτος μέλος το αίτημα και, αφετέρου, από τη χρονική στιγμή που η Επιτροπή μπορεί να έχει στη διάθεσή της τα ενδεδειγμένα, εμπεριστατωμένα και ακριβή στοιχεία που απαιτούνται προκειμένου να διενεργήσει την αξιολόγησή της.
<P>
Το 1998 και το 2000, η Επιτροπή ενέκρινε τις εκθέσεις σύγκλισης γενικά στις αρχές του Μαΐου. Το 2006 και 2007, η έγκριση έγινε στα μέσα του Μαΐου επειδή, από το 2005, η χρονική προθεσμία για να υποβάλλουν τα κράτη μέλη τα στοιχεία σχετικά με τη δημοσιονομική τους κατάσταση μετατέθηκε κατά ένα μήνα, από την 1η Μαρτίου στην 1η Απριλίου. Αυτό έγινε προκειμένου να λαμβάνονται ακριβείς και λεπτομερείς πληροφορίες σχετικά με την εκτέλεση του προϋπολογισμού του προηγούμενου έτους από το κράτος μέλος που υποβάλει αίτηση ένταξης στη ευρωζώνη. " εμπειρία έδειξε ότι οι κοινοποιήσεις της 1ης Μαρτίου δεν περιλάμβαναν όλα τα απαιτούμενα ακριβή στοιχεία προκειμένου να υπάρχει μια επαρκής εικόνα για το πώς είχε ολοκληρωθεί το προηγούμενο δημοσιονομικό έτος.
<P>
Υπό αυτές τις συνθήκες, αν λάβουμε υπόψη ότι η Κύπρος και η Μάλτα πληρούσαν το κριτήριο σταθερότητας της συναλλαγματικής ισοτιμίας στις 2 Μαΐου του τρέχοντος έτους, η Επιτροπή είχε δύο εβδομάδες, όπως συνέβη πέρυσι στην περίπτωση της Σλοβενίας, για να εκπονήσει και να υιοθετήσει τις εκθέσεις σύγκλισης. Αυτό που θέλω να πω μέσω αυτής της ίσως υπερβολικά αναλυτικής εξήγησης, είναι ότι όλα τα θεσμικά όργανα έχουν μικρές χρονικές προθεσμίες για να λάβουν αποφάσεις σε αυτή τη διαδικασία.
<P>
" χρονική προθεσμία που έχει στη διάθεσή του το Κοινοβούλιο καθορίζεται, αφενός, από την έγκριση της έκθεσης σύγκλισης από την Επιτροπή και την Κεντρική Τράπεζα, αλλά επίσης, αφετέρου, από τις ημερομηνίες που αποφασίζονται από το Συμβούλιο για τη διαδικασία του λήψης αποφάσεων, τόσο στο Ευρωπαϊκό Συμβούλιο όσο και στη συνεδρίαση του Συμβουλίου Ecofin, και αυτό προφανώς δεν εξαρτάται από την Επιτροπή.
<P>
Εν πάση περιπτώσει, ο Πρόεδρος της Επιτροπής, κ. Barroso, έστειλε επιστολή στον Πρόεδρο Poettering στην οποία δήλωνε ότι η Επιτροπή είναι πρόθυμη να διερευνήσει τρόπους που θα επιτρέψουν σε κάθε θεσμικό όργανο να ασκεί τις αρμοδιότητες που του ανατίθενται από τη Συνθήκη με τον καλύτερο δυνατό τρόπο στο πλαίσιο αυτής της διαδικασίας, και η Επιτροπή και εγώ προσωπικά θέλω να επαναλάβω για άλλη μια φορά, σε απάντηση στην πρόταση ψηφίσματος αυτού του Κοινοβουλίου, ότι είμαστε πρόθυμοι να αναζητήσουμε μια συμφωνία μεταξύ των τριών θεσμικών οργάνων σχετικά με μια διαδικασία που θα βελτιώσει τον τρόπο εργασίας μας, δεδομένων των αντικειμενικών περιορισμών που αντιμετωπίζουμε κατά τη λήψη αποφάσεων σε αυτόν τον τομέα.
<P>
Κυρίες και κύριοι, η Επιτροπή Οικονομικών και Νομισματικών Θεμάτων γνωρίζει απόλυτα, και όλοι εσείς θα πρέπει να γνωρίζετε, ότι η Επιτροπή και εγώ προσωπικά είμαστε ασφαλώς απολύτως στη διάθεσή σας για την παροχή οιασδήποτε διαθέσιμης πληροφορίας πριν από το πέρας αυτών των χρονικών προθεσμιών -αναφορικά με την οικονομική κατάσταση των υποψηφίων χωρών και τον βαθμό εκπλήρωσης των κριτηρίων σύγκλισης- ακόμη και πριν από την υποβολή των αιτημάτων των κρατών μελών.
<SPEAKER ID="053" NAME="Werner Langen " AFFILIATION="PPE-DE">
εισηγητής. - (DE) Κυρία Πρόεδρε, κύριε Υπουργέ, κύριε Επίτροπε, επιτρέψτε μου να κάνω μερικές προκαταρκτικές παρατηρήσεις για το ευρώ πριν περάσω στη Μάλτα, την Κύπρο και τη διαδικασία. Το ευρώ είναι αναμφισβήτητα ένα πολύ επιτυχημένο σχέδιο. Διαθέτει εσωτερική και εξωτερική σταθερότητα κι αυτό δεν πρέπει να το ξεχνάμε στη σημερινή συζήτηση: εσωτερικά, έχουμε χαμηλά ποσοστά πληθωρισμού και εξωτερικά το ευρώ έγινε το δεύτερο σημαντικότερο νόμισμα στον κόσμο και είναι πολύ σταθερό έναντι του δολαρίου. Όλα αυτά δεν έγιναν από μόνα τους, αλλά είναι αποτέλεσμα μίας δομής για την οποία την κύρια ευθύνη φέρουν τα κράτη μέλη και η Επιτροπή: πρόκειται για τα κριτήρια του Μάαστριχτ στο Σύμφωνο Σταθερότητας και Ανάπτυξης -που αποδυναμώθηκε ήδη μια φορά υπό την ηγεσία του Επιτρόπου Almunia- για τη διαδικασία υπερβολικού ελλείμματος και για τα σαφή στατιστικά στοιχεία και την ανεξαρτησία της Ευρωπαϊκής Κεντρικής Τράπεζας. Μόνον αν όλα αυτά υπάρχουν ταυτόχρονα, θα παραμείνει το ευρώ μακροπρόθεσμα ένα σταθερό νόμισμα. Αυτό το λέω ως προκαταρκτική παρατήρηση γιατί πρέπει να σχολιάσω ακόμα τη διαδικασία.
<P>
Ασφαλώς, η Συνθήκη είναι σαφής. Όμως στη Συνθήκη αναφέρεται και ότι πρέπει να γίνεται διαβούλευση με το Ευρωπαϊκό Κοινοβούλιο. Κύριε Επίτροπε, λέω ανοιχτά ότι δεν θα επιτρέψουμε να μειωθεί ο ρόλος μας σε κάτι έκτακτο και προαιρετικό! Μόλις άκουσα ότι η Επιτροπή τα έκανε όλα σωστά και το Κοινοβούλιο πρέπει να δημιουργήσει το δικό του χρονικό πλαίσιο. Τότε -αυτό είναι και το περιεχόμενο της πρότασης ψηφίσματος- αν δεν υπάρξει διοργανική συμφωνία που να περιλαμβάνει τα σημεία που θα εγκρίνουμε αργότερα με μεγάλη πλειοψηφία, την επόμενη φορά θα διακόψουμε τις διαβουλεύσεις μας, όπως κάνουμε και για τη γεωργική πολιτική. Δεν θα εγκρίνουμε τόσο γρήγορα αυτές τις γνωμοδοτήσεις όσο μας ζητείται τώρα για τρίτη φορά. Λέγω ξεκάθαρα ότι το Κοινοβούλιο δεν θα αφήσει κανέναν να το αντιμετωπίζει σαν προαιρετικό!
<P>
Τώρα για την Κύπρο και τη Μάλτα: χαίρομαι διότι μπορούμε να συνηγορήσουμε σε μία διεύρυνση των χωρών που συμμετέχουν από 13 σε 15. " Μάλτα και η Κύπρος ζήτησαν τον Φεβρουάριο έκθεση σύγκλισης βάσει του άρθρου 121 με σκοπό τη συμμετοχή τους. Εξετάζοντας τα υπάρχοντα στοιχεία -ο Επίτροπος περιέγραψε τα προβλήματα που αναμφίβολα υπάρχουν σχετικά με τα στοιχεία- είμαστε υποχρεωμένοι να διαπιστώσουμε τα εξής: η Κύπρος, που συμμετέχει εδώ και καιρό στον ΜΣΙ ΙΙ, ικανοποιεί από τις 5 Μαΐου τις απαιτήσεις όσον αφορά τα μακροπρόθεσμα επιτόκια, έχει καλό κατά κεφαλήν εισόδημα, 85% του κοινοτικού μέσου όρου, και η οικονομίας της επιδεικνύει σημαντική σύγκλιση, παρουσίασε παρ' όλ' αυτά πρόβλημα με τα στοιχεία και συγκεκριμένα με τους τριμηνιαίους χρηματοοικονομικούς λογαριασμούς. Αυτό συζητήθηκε επίσης στις 3 Μαΐου.
<P>
Θα πρέπει επίσης να εξετάσουμε τη σαφήνεια των στοιχείων και από τη σκοπιά της ευθύνης της Επιτροπής. Δεν αρκεί να λέει η Επιτροπή ότι χρειαζόμαστε δεδομένα και τα κράτη μέλη να τα διαβιβάζουν. " Επιτροπή είναι υπεύθυνη και για την ορθότητα των δεδομένων αυτών. Αυτό το είδαμε στην περίπτωση της Ελλάδας: η Επιτροπή δεν είχε κάνει επαρκή έλεγχο στην περίπτωση αυτή και έξι μήνες μετά αντιμετωπίσαμε μία δυσάρεστη έκπληξη.
<P>
" Κύπρος πληροί τις προϋποθέσεις και προσάρμοσε και τη νομοθεσία της Κεντρικής Τράπεζάς της -αυτό ήταν ένα σημείο κριτικής- έστω και πολύ μετά από την αίτηση για έκθεση σύγκλισης, συγκεκριμένα στις 15 Μαρτίου, δηλαδή μετά από παραπάνω από ένα μήνα. Τώρα όμως έγινε τροποποίηση του νόμου, ο πληθωρισμός είναι χαμηλός, το δημόσιο χρέος εξακολουθεί βέβαια να ξεπερνά το 60%, αλλά κινείται προς τη σωστή κατεύθυνση. Έτσι, σήμερα μπορούμε να πούμε ότι υποστηρίζουμε χωρίς επιφυλάξεις την προσχώρηση της Κύπρου. Είμαι βέβαιος ότι το Ευρωπαϊκό Κοινοβούλιο θα κάνει το ίδιο.
<P>
Για τη Μάλτα ισχύουν παρόμοια πράγματα, αν και με μία εξαίρεση. Είμαστε υπέρ της προσχώρησης της Μάλτας. " Επιτροπή Οικονομικών και Νομισματικών Θεμάτων αποφάσισε τη Δευτέρα με μεγάλη πλειοψηφία, σχεδόν ομόφωνα -με 39 θετικές ψήφους για τη Μάλτα και 38 και μία αποχή για την Κύπρο- την προσχώρηση των δύο χωρών. Με τη Μάλτα όμως είχαμε το πρόβλημα ότι όταν παρουσιάστηκε η έκθεση σύγκλισης δεν είχε ακόμα ολοκληρωθεί η διαδικασία ελλείμματος. Έτσι η Επιτροπή παρουσίασε έκθεση σύγκλισης που δεν είναι σύμφωνη με το άρθρο 2 του πρωτοκόλλου για τα κριτήρια σύγκλισης που απαιτεί να έχει ολοκληρωθεί η διαδικασία ελλείμματος όταν γίνεται ο έλεγχος. Αυτό είναι γεγονός, παρ' όλ' αυτά όμως εγκρίναμε την έκθεση, αλλά η Επιτροπή δεν θα πρέπει να λέει εδώ ότι έκανε τα πάντα σωστά και μόνο το ενοχλητικό Κοινοβούλιο διακόπτει τις διαβουλεύσεις της με το Συμβούλιο.
<P>
Όσον αφορά την πρόταση ψηφίσματός μας, λάβαμε τις εκθέσεις και τις επιστολές του προέδρου Barroso και της κ. Merkel. " κ. Merkel πρέπει να ολοκληρώσει μία δύσκολη διαδικασία: να ακούσει και τα 26 άλλα κράτη μέλη, ενώ ο κ. Barroso χρειάζεται μόνο μία απόφαση της Επιτροπής. Συμφωνώ πως πρέπει να αποφασίσουμε μολονότι δεν έχουν σε καμία περίπτωση εκπληρωθεί όλες μας οι επιθυμίες. Άλλωστε, γι' αυτό ζητάμε διοργανική συμφωνία, η οποία θα πρέπει να έχει εγκριθεί μέχρι το τέλος του 2007. Εκεί ζητάμε από το Συμβούλιο και την Επιτροπή να είναι πιο συνεργάσιμοι σχετικά με το χρονοδιάγραμμα, γιατί διαφορετικά, την επόμενη φορά -που προφανώς θα αφορά τη Σλοβακία- θα εμμείνουμε στο δικαίωμά μας για χρόνο διαβούλευσης τουλάχιστον δύο μηνών. Την επόμενη φορά δεν πρόκειται να δεχτούμε το χρονοδιάγραμμα που δεχτήκαμε τώρα για τρίτη φορά.
<P>
Με αυτό το πνεύμα επικροτούμε το γεγονός ότι η Κύπρος και η Μάλτα μπορούν να γίνουν μέλη, αλλά ζητάμε από την Επιτροπή και το Συμβούλιο τις κατάλληλες συνθήκες διαβούλευσης για το Ευρωπαϊκό Κοινοβούλιο.
<SPEAKER ID="055" NAME="David Casa">
εξ ονόματος της Ομάδας PPE-DE. - (MT) Κύριε Πρόεδρε, δεν έχω λόγια να εκφράσω την ευγνωμοσύνη μου προς τον πληθυσμό της Μάλτας και του Γκότσο για τα τεράστια άλματα που έχουν πραγματοποιήσει τα τελευταία τρία χρόνια, μετά την προσχώρηση της Μάλτας στην Ευρωπαϊκή Ένωση. " περίοδος των τριών αυτών ετών υπήρξε δύσκολη και αντιμετωπίστηκαν πολυάριθμες προκλήσεις. Στην περίοδο αυτή οι Μαλτέζοι απέδειξαν την ικανότητά τους να προσαρμοστούν στις ανάγκες του μέλλοντος. Ήταν μια εξαιρετικά ενδιαφέρουσα περίοδος για τη χώρα μου, ενώ μπορώ να δηλώσω ευθαρσώς ότι τα αποτελέσματα έχουν αρχίσει να γίνονται εμφανή. Αυτό επιβεβαιώνεται, άλλωστε, από την εισαγωγή του ευρώ τον προσεχή Ιανουάριο.
<P>
" Μάλτα απέδειξε σαφώς ότι μπορεί να εκπληρώσει όλα τα αναγκαία κριτήρια τα οποία θα διασφαλίσουν την ομαλή εξέλιξη αυτής της σημαντικής διαδικασίας μετάβασης η οποία θα ενισχύσει την οικονομία της χώρας και, συνακόλουθα, την ανταγωνιστικότητά της. " αλλαγή δεν είναι ποτέ εύκολη. Ωστόσο, θεωρώ ότι η Μάλτα είναι πλήρως προετοιμασμένη για να ανταποκριθεί σε αυτή τη νέα πρόκληση τον Ιανουάριο. Δεν πρέπει να λησμονούμε ότι τα χρονικά περιθώρια που δόθηκαν στη Μάλτα για τη συμμόρφωση και την υιοθέτηση των αναγκαίων μέτρων υλοποίησης αυτής της μετάβασης ήταν περιορισμένα. Σε λιγότερα από τρία χρόνια, η Μάλτα μείωσε τον πληθωρισμό της στο 2,2%, ενώ ο λόγος του εθνικού χρέους προς το Ακαθάριστο Εγχώριο Προϊόν μειώνεται, προσεγγίζοντας το ποσοστό αναφοράς του 60%. Έχει επιτευχθεί σημαντική μείωση του δημοσιονομικού ελλείμματος, το οποίο κυμαίνεται τώρα σε ποσοστό κάτω του 3%, ενώ πρέπει επίσης να ληφθεί υπόψη το γεγονός ότι, μετά την ένταξη της Μάλτας στον μηχανισμό συναλλαγματικών ισοτιμιών II, η μαλτέζικη λίρα δεν υπέστη καμία υποτίμηση και σε κανένα στάδιο της διαδικασίας δεν παρατηρήθηκε η παραμικρή εντύπωση αβεβαιότητας στη χώρα. Όπως δήλωσε ο Επίτροπος Almunia, η Μάλτα έχει επιτύχει υψηλό επίπεδο βιωσιμότητας και σύγκλισης. " Μάλτα και οι Μαλτέζοι έχουν συνηθίσει στην αντιμετώπιση και υπέρβαση των προκλήσεων που τους παρουσιάζονται, προκλήσεων οι οποίες, στο παρελθόν, δεν ήταν καθόλου ασήμαντες, πλην όμως οδήγησαν σε μια σειρά επιτυχιών καθ' όλη την ιστορία μας. " στιγμή αυτή είναι ιστορική για την Ευρωπαϊκή Ένωση διότι θα οδηγήσει στη διεύρυνση της ευρωζώνης, η οποία θα περιλαμβάνει πλέον περισσότερες χώρες και κατοίκους. Είναι επίσης ιστορική για τη Μάλτα διότι θα συμβάλει στην περαιτέρω ενσωμάτωση των πολιτών της στην Ευρωπαϊκή Ένωση.
<P>
Θέλω, τέλος, να ευχαριστήσω τον εισηγητή για το έργο του σε αυτόν τον τομέα, το οποίο αποδείχθηκε πολύ χρήσιμο.
<SPEAKER ID="056" NAME="Dariusz Rosati">
εξ ονόματος της Ομάδας PSE. - (PL) Κύριε Πρόεδρε, καταρχάς, θέλω να δηλώσω ότι χαιρετίζω το γεγονός ότι, την 1η Ιανουαρίου 2008, η ευρωζώνη θα αποκτήσει δύο νέα κράτη μέλη, την Κύπρο και τη Μάλτα. Και οι δύο χώρες έχουν εκπληρώσει τα κριτήρια σύγκλισης που ορίζονται στη Συνθήκη. Θέλω, λοιπόν, να συγχαρώ θερμά τους συναδέλφους μας από την Κύπρο και τη Μάλτα.
<P>
" διεύρυνση της ευρωζώνης είναι μια σημαντική διαδικασία η οποία προάγει την περαιτέρω ολοκλήρωση της Ευρωπαϊκής Ένωσης. " διαδικασία αυτή έχει επίσης θετικό αντίκτυπο στις υποψήφιες χώρες και στην οικονομική κατάσταση της ευρωζώνης. Οι χώρες που προετοιμάζονται για την προσχώρησή τους στην ευρωζώνη αναπτύσσονται με πολύ ταχύτερους ρυθμούς από ό,τι οι χώρες που βρίσκονται ήδη εντός της ζώνης. " μακροοικονομική τους κατάσταση είναι επίσης καλύτερη, ιδίως όσον αφορά το δημόσιο χρέος και τα δημοσιονομικά ελλείμματα. Τα νέα μέλη θα ενισχύσουν το σύνολο της ζώνης και το κοινό νόμισμα.
<P>
Συγχρόνως, θέλω να δηλώσω επίσης ότι δεν χαιρετίζω το γεγονός ότι επιβάλλονται πολύ στενά χρονικά περιθώρια στο Κοινοβούλιο όσον αφορά τη διαδικασία αξιολόγησης της συμμετοχής των χωρών αυτών στην ευρωζώνη. Το τρέχον πρόγραμμα εργασίας μας δεν επιτρέπει στο Κοινοβούλιο να καταρτίσει μια ολοκληρωμένη γνωμοδότηση. Γι' αυτό το ψήφισμα το οποίο ευελπιστώ ότι θα εγκρίνουμε σήμερα επιδιώκει την έναρξη διαλόγου για μια διοργανική συμφωνία η οποία θα διευκολύνει στο μέλλον την αποτελεσματική και ουσιαστική ανάλυση των εκθέσεων σύγκλισης.
<P>
Χαιρετίζω την ανοικτή και εποικοδομητική στάση που μόλις δήλωσαν ότι θα τηρήσουν ο Πρόεδρος Barroso και ο Επίτροπος Almunia εξ ονόματος της Επιτροπής. Υπουργέ Gloser, ευελπιστώ ότι η στάση του Συμβουλίου θα είναι εξίσου εποικοδομητική. Προσβλέπω στη δημιουργία ενός αποτελεσματικού μηχανισμού ο οποίος θα εξασφαλίζει τη χωρίς προβλήματα διεύρυνση της ευρωζώνης στο μέλλον.
<P>
Στη συζήτηση σχετικά με τη διεύρυνση της ευρωζώνης, πρέπει να υπογραμμιστεί ότι ορισμένα από τα υποχρεωτικά κριτήρια σύγκλισης του Μάαστριχτ δεν ισχύουν στην τρέχουσα κατάσταση. Αυτό ισχύει κυρίως για τον πληθωρισμό. Καταρχάς, δεν νομίζω ότι είναι σωστό τα κριτήρια ένταξης στην ευρωζώνη να καθορίζονται με βάση τον μέσο ρυθμό πληθωρισμού σε χώρες οι οποίες δεν ανήκουν στην ευρωζώνη.
<P>
Δεύτερον, στο τρέχον κριτήριο δεν λαμβάνεται υπόψη το γεγονός ότι η ταχεία οικονομική ανάπτυξη στα νέα κράτη μέλη οδηγεί φυσικά σε αύξηση του πληθωρισμού, η οποία δεν αποτελεί σε καμία περίπτωση ένδειξη οικονομικής αδυναμίας. Απεναντίας, ισχύει το ακριβώς αντίθετο· αντικατοπτρίζει το γεγονός ότι τα νέα κράτη μέλη ανακτούν το χαμένο έδαφος έναντι των ανεπτυγμένων οικονομιών της παλαιάς Ένωσης.
<P>
Τρίτον, θέλω να επιστήσω την προσοχή σας στο γεγονός ότι ο ορισμός της σταθερότητας τον οποίο εφαρμόζουν η Επιτροπή και η Ευρωπαϊκή Κεντρική Τράπεζα στις εκθέσεις σύγκλισης διαφέρει από τον ορισμό της σταθερότητας των τιμών τον οποίο χρησιμοποιεί η Ευρωπαϊκή Κεντρική Τράπεζα στο πεδίο της νομισματικής πολιτικής. Εν τω μεταξύ, το κείμενο της Συνθήκης περιλαμβάνει έναν μόνο ορισμό της σταθερότητας των τιμών και δεν μπορούμε να εφαρμόζουμε δύο διαφορετικούς ορισμούς για τον ίδιο όρο.
<P>
Το κριτήριο του πληθωρισμού σημαίνει επί του παρόντος ότι ορισμένα από τα νέα κράτη μέλη ενδέχεται να μην μπορέσουν να ενταχθούν στη ζώνη του ευρώ για αρκετά ακόμη χρόνια. Κατ' αυτόν τον τρόπο, τα κράτη μέλη χωρίζονται μονίμως σε δύο κατηγορίες, ήτοι στα κράτη της ευρωζώνης και στα κράτη τα οποία παραμένουν εκτός της ευρωζώνης. Αυτή η κατάσταση απειλεί τη συνοχή της Ένωσης και έρχεται σε αντίθεση με το πνεύμα της Συνθήκης. Τα κριτήρια σύγκλισης καταρτίστηκαν πριν από 16 χρόνια, όταν επικρατούσαν εντελώς διαφορετικές συνθήκες. Πρέπει, λοιπόν, να προσαρμοστούν στην τρέχουσα κατάσταση. Απευθύνω έκκληση να διεξαχθεί εις βάθος διάλογος για το θέμα αυτό.
<SPEAKER ID="057" NAME="Donato Tommaso Veraldi">
εξ ονόματος της Ομάδας ALDE. - (IT) Κύριε Πρόεδρε, κυρίες και κύριοι, θέλω καταρχάς να ευχαριστήσω τον εισηγητή κ. Langen για το εξαιρετικό έργο που επιτέλεσε, παρά το μικρό χρονικό διάστημα που είχε στη διάθεσή του.
<P>
Πράγματι, στις 16 Μαΐου 2007 η Επιτροπή ενέκρινε την έκθεση σύγκλισης σχετικά με τα κριτήρια για την ένταξη της Μάλτας και της Κύπρου στο ενιαίο νόμισμα και στις 25 Μαΐου το Ευρωπαϊκό Κοινοβούλιο κλήθηκε να αποφανθεί όσον αφορά την πρόταση απόφασης του Συμβουλίου σχετικά με την υιοθέτηση του ενιαίου νομίσματος από την Κύπρο και τη Μάλτα την 1η Ιανουαρίου 2008. Το μικρό χρονικό περιθώριο δεν επέτρεψε στο Κοινοβούλιο να εξετάσει σε βάθος την κατάσταση αυτών των χωρών και τις εκθέσεις που πρότεινε η Επιτροπή.
<P>
Εκφράζω, ωστόσο, θετική άποψη για την υιοθέτηση του ενιαίου νομίσματος από την Κύπρο και τη Μάλτα, καθώς τα κριτήρια σύγκλισης έχουν εκπληρωθεί. Πράγματι, όσον αφορά τη Μάλτα, τους τελευταίους δώδεκα μήνες ο πληθωρισμός ήταν 2,2%, δηλαδή κατώτερος της τιμής αναφοράς του 3%. Το υπερβολικό έλλειμμα διορθώθηκε με τη σταθερή μείωση του δημοσιονομικού ελλείμματος κάτω από το όριο του 3% του ΑΕγχΠ και η δανειακή εξάρτηση μειώνεται πλησιάζοντας στην τιμή αναφοράς του 60% του ΑΕγχΠ. Έως τον Μάρτιο του 2007 το μέσο μακροπρόθεσμο επιτόκιο στη Μάλτα ήταν 4,3%, δηλαδή κατώτερο της τιμής αναφοράς του 6,4%. " οικονομία της Μάλτας είναι στενά συνδεδεμένη με την Ευρωπαϊκή Ένωση και το έλλειμμα του ισοζυγίου τρεχουσών συναλλαγών μειώθηκε στο 6,3% το 2006, εν μέρει ως αποτέλεσμα και των άμεσων ξένων επενδύσεων.
<P>
Όσον αφορά την Κύπρο, τους τελευταίους δώδεκα μήνες ο πληθωρισμός ήταν 2%, δηλαδή κατώτερος της τιμής αναφοράς του 3%. Για το 2007 σύμφωνα με τις προβλέψεις στις οποίες προέβη την άνοιξη του τρέχοντος έτους η Επιτροπή, το έλλειμμα θα παραμείνει αμετάβλητο στο 1,4% του ΑΕγχΠ. Μετά την ένταξή της στον ευρωπαϊκό μηχανισμό συναλλαγματικών ισοτιμιών II, η κυπριακή λίρα διατηρεί σταθερά μια ικανοποιητική συναλλαγματική ισοτιμία. Τους τελευταίους δώδεκα μήνες το μέσο μακροπρόθεσμο επιτόκιο ήταν 4,2%, ήτοι κατώτερο της τιμής αναφοράς του 6,4%. " κυπριακή οικονομία είναι στενά συνδεδεμένη με την οικονομία της Ευρωπαϊκής Ένωσης. " Επιτροπή θεωρεί ότι η οικονομική ολοκλήρωση έχει συντελεσθεί, παρά την αύξηση του ελλείμματος του ισοζυγίου τρεχουσών συναλλαγών.
<P>
Για να αποφευχθούν στο μέλλον νέα προβλήματα όσον αφορά τα διαδικαστικά χρονοδιαγράμματα, θα πρέπει να βελτιώσουμε τη μέθοδο διαβούλευσης με το Ευρωπαϊκό Κοινοβούλιο, επιδιώκοντας μια διοργανική συνεργασία μεταξύ Κοινοβουλίου και Επιτροπής. Αυτό θα μας παράσχει τον αναγκαίο χρόνο για να αξιολογήσουμε δεόντως τις προτάσεις της Επιτροπής και της Ευρωπαϊκής Κεντρικής Τράπεζας. Για τον σκοπό αυτόν, φρονώ πως ήταν πολύ θετική η ανταλλαγή απόψεων με τον Επίτροπο Almunia και η απάντηση του Προέδρου της Επιτροπής Barroso στην επιστολή του Προέδρου του Ευρωπαϊκού Κοινοβουλίου κ. Pöttering. " Επιτροπή θα πρέπει να κοινοποιεί εγκαίρως στο Κοινοβούλιο όλα τα αιτήματα για εκθέσεις σύγκλισης που υποβάλλουν τα κράτη μέλη και να αποφασίζει από κοινού με το Κοινοβούλιο και το Συμβούλιο το χρονοδιάγραμμα της διαδικασίας.
<SPEAKER ID="058" NAME="Zbigniew Krzysztof Kuźmiuk">
εξ ονόματος της Ομάδας UEN. - (PL) Κύριε Πρόεδρε, λαμβάνω τον λόγο σε αυτή τη συζήτηση για τη διεύρυνση της ευρωζώνης, με την προσχώρηση της Κύπρου και της Μάλτας, για να επιστήσω την προσοχή σας στα ακόλουθα ζητήματα. Καταρχάς, η Επιτροπή μας υπενθυμίζει για μια ακόμη φορά την ανάγκη να εκπληρώσουν τα νέα κράτη μέλη τα κριτήρια του Μάαστριχτ προκειμένου να μπορέσουν να ενταχθούν στην ευρωζώνη. Συγχρόνως, επιμένει να αγνοεί το γεγονός ότι, κατά την εισαγωγή του ευρώ, πολλά από τα παλαιά κράτη μέλη δεν πληρούσαν αυτά τα κριτήρια.
<P>
Δεύτερον, παρά την αναθεώρηση του Συμφώνου Σταθερότητας και Ανάπτυξης, η Επιτροπή εξακολουθεί να αντιμετωπίζει με επιείκεια τα μεγαλύτερα κράτη μέλη όσον αφορά την προσήλωσή τους στα κριτήρια του Μάαστριχτ. Στο παρελθόν, η Επιτροπή είχε ανεχθεί, και φαίνεται ότι συνεχίζει να ανέχεται, σοβαρά δημοσιονομικά ελλείμματα και επίπεδα δημοσίου χρέους, ειδικότερα, τα οποία συχνά υπερέβαιναν το 60% του ΑΕγχΠ. Αυτό επιβεβαιώνεται από τα στατιστικά στοιχεία. Το 2006, το δημόσιο χρέος στις χώρες της παλαιάς Ευρωπαϊκής Ένωσης είχε αγγίξει το 63,3% του ΑΕγχΠ, ενώ στις μισές περίπου από τις χώρες της ευρωζώνης το δημόσιο χρέος υπερέβαινε το 60% του ΑΕγχΠ.
<P>
Τρίτον, η στάση της Επιτροπής έναντι των χωρών οι οποίες επιθυμούν να προσχωρήσουν στη ζώνη του ευρώ παρουσιάζει σημαντικές αποκλίσεις. Πολύ πρόσφατα, η αίτηση της Λιθουανίας να ενταχθεί στη ζώνη του ευρώ απορρίφθηκε, παρά το γεγονός ότι πληρούσε τα κριτήρια του Μάαστριχτ, ενώ ο ρυθμός πληθωρισμού της υπερέβαινε μόλις κατά 0,1% την τιμή αναφοράς.
<P>
Συνεπώς, η ταχεία έγκριση από την Επιτροπή των αιτήσεων της Κύπρου και της Μάλτας για ένταξή τους στην ευρωζώνη προξενεί ενδεχομένως έκπληξη ενόψει του γεγονότος ότι το δημόσιο χρέος και των δύο αυτών χωρών υπερβαίνει σαφώς το 60% του ΑΕγχΠ. Το 2006, το δημόσιο χρέος της Κύπρου έφτανε το 65,3%, ενώ το χρέος της Μάλτας ανερχόταν στο 66,5% του ΑΕγχΠ. Επιπλέον, και οι δύο χώρες δυσκολεύονται να παράσχουν στη Eurostat τα στατιστικά στοιχεία που περιγράφουν την οικονομική τους κατάσταση.
<P>
Παρά τις αμφιβολίες που μόλις εξέφρασα, θέλω να συγχαρώ τόσο την Κύπρο όσο και τη Μάλτα για την ένταξή τους στην ευρωζώνη.
<SPEAKER ID="059" NAME="Cem Özdemir">
εξ ονόματος της Ομάδας Verts/ALE. - (DE) Κύριε Πρόεδρε, κύριε Προεδρεύων του Συμβουλίου, κύριε Επίτροπε, κυρίες και κύριοι, τόσο η Μάλτα όσο και το ελληνικό τμήμα της Κύπρου πληρούν τα κριτήρια του Μάαστριχτ και, ως εκ τούτου, είναι σωστό να γίνουν δεκτές στην ευρωζώνη. Εγώ θα ήθελα να προσχωρήσουν στην ευρωζώνη και άλλα κράτη μέλη εφόσον πληρούν τα κριτήρια, γιατί αυτό μόνο καλό μπορεί να είναι για την Ευρωπαϊκή Ένωση.
<P>
Υπάρχει όμως και ένα λυπηρό σημείο που θέλω να θίξω: δυστυχώς, στην Κύπρο χάθηκε η ευκαιρία να συμπεριληφθούν στην ευρωζώνη και τα δύο τμήματα του νησιού και να δοθεί έτσι ένα μήνυμα για την επανένωση της Κύπρου με βάση μία δικοινοτική, διζωνική λύση. Αυτό είναι πολύ λυπηρό γιατί έτσι, δυστυχώς, το τείχος της Κύπρου δεν θα αποδυναμωθεί παρά θα ισχυροποιηθεί.
<SPEAKER ID="060" NAME="Andreas Mölzer">
εξ ονόματος της Ομάδας ITS. - (DE) Κύριε Πρόεδρε, κυρίες και κύριοι, οι οικονομολόγοι φαίνεται να συμφωνούν ότι στη ζώνη του ευρώ παρατηρείται γενική οικονομική ανάκαμψη, μιλούν μάλιστα για διαρκή θετική τάση ως προς την απασχόληση. Κατά τη γνώμη μου όμως, πολλές φορές σημειώνεται μόνο αύξηση της μερικής απασχόλησης -ή των νέων μορφών απασχόλησης, όπως αποκαλούνται κατ' ευφημισμό- που δύσκολα μπορεί να αντισταθμίσει τις χαμένες θέσεις εργασίας πλήρους απασχόλησης. Υπό αυτές τις συνθήκες δεν υπάρχει λόγος να απορούμε για τα φθίνοντα ποσοστά γεννήσεων. Δεν μπορεί κανείς να θρέψει μια οικογένεια με μια κακοπληρωμένη θέση εργασίας. Ο ενθουσιασμός για την ανάκαμψη είναι χαστούκι για κάθε έναν από τα εκατομμύρια των ανέργων στην ΕΕ και ειρωνεία για όλα εκείνα τα εκατομμύρια των ανθρώπων που πρέπει να δεχτούν τον χαρακτηρισμό του "εργαζόμενου φτωχού".
<P>
Στη ζώνη του ευρώ έχουμε πρόβλημα αύξησης των υφισταμένων διαφορών που δεν πρέπει να το υποτιμήσουμε - ένα παράδειγμα είναι η διαρκής επιδείνωση της κατάστασης στις χώρες της νότιας Ευρώπης όσον αφορά τον ανταγωνισμό. Το παράδειγμα του "νωμένου Βασιλείου αποδεικνύει ότι το ευρώ δεν είναι πανάκεια. Γνωρίζουμε πως η βρετανική οικονομία είναι καλή και χωρίς το ευρώ. Το "νωμένο Βασίλειο κατέχει την έκτη θέση παγκοσμίως στον μεταποιητικό τομέα και την όγδοη στην παροχή υπηρεσιών. Αυτό αρκεί ήδη κατά τη γνώμη μου για να μην πιέσουμε κανένα κράτος μέλος της ΕΕ να υιοθετήσει το ευρώ. Πρέπει να ληφθούν υπόψη ανησυχίες όπως εκείνη που αφορά την εκχώρηση κυριαρχικών δικαιωμάτων προς την Ευρωπαϊκή Κεντρική Τράπεζα, αλλά και ο φόβος του πληθυσμού για αύξηση των τιμών. Πολλά εκατομμύρια πολιτών θεωρούν ότι το ευρώ φέρνει πληθωρισμό, καθώς κατά κανόνα φέρνει αυξήσεις των τιμών των καθημερινών αγαθών. Αυτό δεν πρόκειται να το αλλάξουν ούτε επίσημες στατιστικές που δείχνουν το αντίθετο ούτε ενημερωτικές εκστρατείες. Όταν επίκειται σε μία χώρα η υιοθέτηση του ευρώ, θεωρώ ότι γενικά πρέπει πάντα να αποφασίζει ο κυρίαρχος λαός.
<SPEAKER ID="061" NAME="Παναγιώτης Δημητρίου" AFFILIATION="PPE-DE">
Κύριε Πρόεδρε, κύριε Επίτροπε, κυρίες και κύριοι συνάδελφοι, πρώτα απ' όλα επιθυμώ να ευχαριστήσω τον εισηγητή, τον κ. Langen και τα μέλη της Επιτροπής Οικονομικών και Νομισματικών Υποθέσεων, για τη θετική έκθεσή τους όσον αφορά την ένταξη της πατρίδας μου, της Κύπρου, και βεβαίως της Μάλτας στην ευρωζώνη. Επίσης, θέλω να ευχαριστήσω τον κ. Almunia για τη βοήθεια που έχει προσφέρει στην Κύπρο -όλον αυτόν τον καιρό- για την επίτευξη αυτού του στόχου. Παρά τα στενά χρονικά περιθώρια που παρασχέθηκαν από την Επιτροπή στο Κοινοβούλιο, και παρά τις αντιδράσεις που υπήρξαν, ο κ. Langen επέδειξε υψηλό αίσθημα ευθύνης, παρέκαμψε τα διαδικαστικά θέματα και, επαναλαμβάνω, επέδειξε επάρκεια ώστε να καταλήξει επί της ουσίας στη θετική του έκθεση. Ευχαριστώ και πάλι κ. Langen.
<P>
Το Ευρωπαϊκό Κοινοβούλιο κυρίες και κύριοι συνάδελφοι, επιβραβεύει σήμερα μακροχρόνιες προσπάθειες της Κύπρου, για εξυγίανση και σύγκλιση της οικονομίας της με τους δείκτες της Ευρωπαϊκής Ένωσης. Το Ευρωπαϊκό Κοινοβούλιο ανάβει το τρίτο θεσμικό "πράσινο" φως για την υιοθέτηση του ευρώ από την Κύπρο. " εισαγωγή του ευρώ στην Κύπρο φέρνει το ευρώ στον Μεσανατολικό χώρο. Συνδέει νομισματικά, μέσω της Κύπρου, την Ευρώπη με τις Αραβικές χώρες. Ο νομισματικός χώρος της Ευρωπαϊκής Ένωσης επεκτείνεται από τις Βρυξέλλες στο τελευταίο σημείο της Ανατολικής Μεσογείου. " Κύπρος είχε πάντοτε ισχυρή οικονομία ακόμη δε και στα δύσκολα χρόνια μετά τη στρατιωτική εισβολή και την κατοχή του βορείου τμήματός της από την Τουρκία καθώς και την απώλεια βασικών της οικονομικών πόρων, μπόρεσε να αναπτύξει ισχυρή οικονομία. Έτσι, ότι χρειάζεται να γίνει μέχρι την 1η Ιανουαρίου 2008 από πλευράς Κύπρου, για πλήρη οικονομική ολοκλήρωση και σύγκλιση, θα πρέπει να γίνει και να είστε βέβαιοι ότι θα γίνει. Όσον αφορά την παρατήρηση της Eurostat για παροχή ελλιπών στοιχείων, η διευκρίνιση του κ. Almunia μας ικανοποιεί.
<P>
Εύχομαι μέχρι την 1/1/2008 να υπάρξει η απαραίτητη βάση για σωστή λύση του κυπριακού προβλήματος και επανένωση της Κύπρου πολιτικά, κοινωνικά και οικονομικά, ώστε το ευρώ να γίνει το νόμισμα όλων των Κυπρίων, Τουρκοκυπρίων και Ελληνοκυπρίων. " Ευρωπαϊκή Ένωση έχει υποχρέωση να αναλάβει πρωτοβουλία προς αυτήν την κατεύθυνση.
<SPEAKER ID="062" NAME="Pervenche Berès" AFFILIATION="PSE">
(FR) Κύριε Πρόεδρε, κύριε Gloser, κύριε Επίτροπε, αυτή είναι για την ακρίβεια η τέταρτη φορά που το Ευρωπαϊκό Κοινοβούλιο καλείται να λάβει απόφαση σχετικά με τη ζώνη του ευρώ, για την αρχική δημιουργία της ή με την ευκαιρία των διευρύνσεών της. Το θέμα του ευρώ δεν είναι ένα θέμα ασήμαντο για τους συμπολίτες μας: είναι, στα χέρια τους, ένα από τα πολυτιμότερα ατού της Ευρωπαϊκής Ένωσης.
<P>
Ωστόσο, από το περασμένο έτος, από την έναρξη της συζήτησης σχετικά με την ένταξη της Λιθουανίας, είχαμε την εντύπωση ότι έχει καταστεί μια συζήτηση από την οποία οιοδήποτε πολιτικό ζήτημα πρέπει να αφαιρεθεί και όπου μόνον καθαρά τεχνικά επιχειρήματα μπορούν να εγείρονται.
<P>
Σε αυτή τη συζήτηση, το Ευρωπαϊκό Κοινοβούλιο ζητεί να έχει τη δυνατότητα να καταλήγει σε απόφαση αυτού του είδους με τον κανονικό τρόπο. Για να συμβεί αυτό, όπως και για οιοδήποτε άλλο θεσμικό όργανο, χρειάζεται χρόνο. Αυτό είναι το πνεύμα της επιστολής που ο Πρόεδρός μας απέστειλε στους Προέδρους των άλλων δύο θεσμικών οργάνων. " απάντηση που λάβαμε από τον Πρόεδρο της Επιτροπής διαπνέεται από πνεύμα συνεργασίας και συνδιαλλαγής, το εκτιμούμε αυτό. Από την πλευρά του Συμβουλίου, είναι ένα έργο σε εξέλιξη. Χρειάζεται να προχωρήσουμε πέραν αυτού, κύριε Gloser. Χρειάζεται να μας επιδείξετε το ίδιο πνεύμα διαβούλευσης και συνδιαλλαγής όπως η Επιτροπή, διαφορετικά θα έχουμε δυσκολία να συνεχίσουμε με αυτόν τον τρόπο.
<P>
Πέρα από τα τεχνικά επιχειρήματα, δεν θα ήθελα ολόκληρη η συζήτηση να διεξαχθεί χωρίς να εγείρουμε σε κάποια στιγμή τα προβλήματα διακυβέρνησης της ζώνης του ευρώ. Σε τι κατάσταση είμαστε σήμερα, τελικά, με δύο χώρες να έχουν μόνιμη ρήτρα εξαίρεσης και χώρες που πρέπει να υπογράψουν την ένταξή τους και να ανήκουν σε αυτόν τον χώρο, χωρίς σε καμία στιγμή να θέτουμε ερωτήματα για τη διακυβέρνηση του χώρου αυτού;
<P>
Προσεγγίζουμε τη στιγμή που θα λάβει χώρα η εκ περιτροπής επιλογή της ηγεσίας της Ευρωπαϊκής Κεντρικής Τράπεζας (ΕΚΤ). Είναι ένας μηχανισμός που έχουμε επικρίνει εδώ, σε αυτό το Κοινοβούλιο, και τον οποίο, πιστεύω, εξακολουθούμε να επικρίνουμε. Εκτιμούμε επίσης ότι η λειτουργία της Ευρωομάδας δεν είναι απολύτως ικανοποιητική και ότι πρέπει να παρουσιάσουμε ακόμη καλύτερα αποτελέσματα.
<P>
Αύριο θα έχουμε την ένταξη στη ζώνη του ευρώ της Σλοβακίας και στη συνέχεια, έως το 2012, το χρονοδιάγραμμά μας θα είναι αισθητά ελαφρότερο. Ας επωφεληθούμε αυτού του χρονικού διαστήματος για να βελτιώσουμε τη διακυβέρνηση της ζώνης του ευρώ, διαφορετικά οι συμπολίτες μας δεν θα έχουν πλέον εμπιστοσύνη στο ίδιο τους το νόμισμα, η γεωγραφική επέκταση του οποίου διευρύνεται χωρίς πρώτα απ' όλα να βελτιώνουμε τη λειτουργία του.
<P>
Με την άδειά σας, κύριε Πρόεδρε, θα ολοκληρώσω λέγοντας δυο λόγια για το κριτήριο του πληθωρισμού. Γνωρίζω ότι το κριτήριο αυτό ορίστηκε το 1992, σε μια εποχή όπου η Ευρώπη ήταν πολύ διαφορετική απ' ό,τι σήμερα. Αν, ωστόσο, θέλουμε να αναθεωρήσουμε τα κριτήρια του Μάαστριχτ σε αυστηρά οικονομική βάση, ανεξάρτητα από οιεσδήποτε πολιτικές προϋποθέσεις οι οποίες θα επέτρεπαν να ξανανοίξει αυτή η συζήτηση, τότε υπάρχουν και άλλες πτυχές των κριτηρίων του Μάαστριχτ που θα πρέπει να αναθεωρηθούν.
<SPEAKER ID="063" NAME="Μάριος Ματσάκης" AFFILIATION="ALDE">
(EN) Κύριε Πρόεδρε, η ευρωζώνη είναι ένας ακόμη σημαντικός θεσμός, ο οποίος φέρνει τα ευρωπαϊκά κράτη πιο κοντά το ένα στο άλλο ενώ συνδέει περαιτέρω την ευημερία των πολιτών μας και τις προοπτικές για το κοινό μέλλον της ενωμένης Ευρώπης.
<P>
Για τον λόγο αυτόν, οι πολίτες τους οποίους εκπροσωπώ ως κύπριος βουλευτής του ΕΚ αισθάνονται ικανοποίηση για την απόφαση της Επιτροπής Οικονομικών και Νομισματικών Θεμάτων να εγκρίνει την πρόταση της Επιτροπής να προχωρήσει η υιοθέτηση του ευρώ από την Κύπρο την 1η Ιανουαρίου 2008.
<P>
Βεβαίως, διαπιστώνω με λύπη ότι στην παράγραφο 7β της αιτιολογικής έκθεσης αναφέρεται, μάλλον ανακριβώς, ότι η κυπριακή κυβέρνηση έχει παραβιάσει τις διατάξεις του κανονισμού (ΕΚ) αριθ. 501/2004, της 10ης Μαρτίου 2004, σχετικά με την παροχή ολοκληρωμένης πληροφόρησης στη Eurostat όσον αφορά τους τριμηνιαίους χρηματοοικονομικούς λογαριασμούς του Δημοσίου.
<P>
Εχθές, απηύθυνα επιστολή στον κύπριο Υπουργό Οικονομικών και στην Επιτροπή για το θέμα αυτό. Χαιρετίζω την ταχεία διόρθωση στην οποία προέβη ο Επίτροπος Almunia, γραπτώς σε εμένα τον ίδιο αλλά και ενώπιον του Σώματος σήμερα το πρωί. Αναρωτιέμαι αν θα ήταν δυνατόν να πραγματοποιηθεί η αντίστοιχη διόρθωση και διευκρίνιση στο κείμενο της έκθεσης, έστω και σε αυτό το προχωρημένο στάδιο. Θα εκτιμούσα τη συνδρομή του εισηγητή για την πραγματοποίηση αυτής της τροποποίησης.
<P>
" υιοθέτηση του ευρώ από την Κύπρο θα έχει, εκτός από όλα τα υπόλοιπα, τις ακόλουθες δύο επωφελείς συνέπειες. Πρώτον, θα φέρει την Τουρκία πιο κοντά στην Ευρώπη καθώς, σε πρακτικό επίπεδο, το ευρώ θα αντικαταστήσει την τουρκική λίρα ως το νόμισμα που θα χρησιμοποιείται στο κατεχόμενο από την Τουρκία βόρειο τμήμα της Κύπρου.
<P>
Δεύτερον, θα φέρει την Ευρώπη πιο κοντά στο "νωμένο Βασίλειο, καθόσον το ευρώ θα είναι το νόμισμα που θα χρησιμοποιεί το πολιτικό προσωπικό που υπηρετεί στις δύο βρετανικές αποικίες της Κύπρου, στο Ακρωτήρι και τη Δεκέλεια. Στις περιοχές αυτές, η λίρα -συγκεκριμένα η κυπριακή λίρα, η αποικιακή εκδοχή της πανίσχυρης βρετανικής λίρας- θα αντικατασταθεί από το ευρώ. Οι αποικίες αυτές θα είναι το πρώτο επίσημο τμήμα της βρετανικής επικράτειας στο οποίο το ευρώ θα είναι το νόμισμα γενικής χρήσης. Στο μέλλον, το ευρώ δεν αποκλείεται να ξεπεράσει σταδιακά τα όρια των αποικιών και να φτάσει στο κυρίως τμήμα της Βρετανίας, αναμφίβολα προς μεγάλη ικανοποίηση όλων των βρετανών βουλευτών του Σώματος, εκ των οποίων, παρεμπιπτόντως, δεν βλέπω να παρίστανται πολλοί σε αυτή τη συζήτηση.
<P>
Εν κατακλείδι, καλώ όλες και όλους τους συναδέλφους μου να στηρίξουν αυτή την έκθεση και εκμεταλλεύομαι την ευκαιρία να σας προσκαλέσω να επισκεφθείτε την Κύπρο το 2008, για να απολαύσετε την κυπριακή φιλοξενία και να ξοδέψετε τα ευρώ σας ελεύθερα κάτω από τον ήλιο.
<SPEAKER ID="064" NAME="Alexander Radwan" AFFILIATION="PPE-DE">
(DE) Κύριε Πρόεδρε, κυρίες και κύριοι, σήμερα θα περιοριστώ στη διαδικασία και δεν θα αναφερθώ στα πολλά άλλα σημεία που εθίγησαν. Επί της ουσίας μπορώ να συμφωνήσω απόλυτα με την εκτίμηση του κ. Langen για τη Μάλτα και την Κύπρο, καθώς και για την έγκριση του Κοινοβουλίου.
<P>
Θα επικεντρωθώ λοιπόν στη διαδικασία και θα ξεκινήσω από αυτό που είπε ο κ. Gloser, δηλαδή ότι δεν πρέπει να εξετάζει κανείς κυρίως τη διαδικασία. Έγινε λόγος για κατανόηση, αιτήματα και εξέταση. Θέλω να πω σχετικά με την επόμενη διαδικασία ότι θα εξετάσουμε με κατανόηση τα αιτήματα του Συμβουλίου και της Επιτροπής να λάβουμε γρήγορα τις αποφάσεις μας, όμως την επόμενη φορά θα χρησιμοποιήσουμε και τη διαδικασία που προβλέπει το Κοινοβούλιο για τέτοια θέματα. Καταλαβαίνουμε απόλυτα τους περιορισμούς που έχει το Συμβούλιο με το πρόγραμμα των συνεδριάσεών του, καθώς και τους περιορισμούς της Επιτροπής και την προθεσμία της 1ης Ιανουαρίου. Όλα αυτά τα καταλαβαίνει πολύ καλά το Κοινοβούλιο. Όταν όμως δεν γίνεται κατανοητό από την άλλη πλευρά ότι κι εμείς στο Κοινοβούλιο έχουμε μία συγκεκριμένη διαδικασία και τώρα είναι η πολλοστή φορά που δεν μπορούμε να τηρήσουμε όπως πρέπει κάποιον από τους βασικούς κανόνες της διαδικασίας αυτής, π.χ. σχετικά με τις προθεσμίες για τις μεταφράσεις, αυτό θα έχει την επόμενη φορά τις ανάλογες συνέπειες.
<P>
Επομένως, το μόνο που μπορεί κανείς να ζητήσει είναι να εγκριθεί μια κατάλληλη συμφωνία μεταξύ των θεσμικών οργάνων, αλλιώς θα πρέπει το Συμβούλιο να φροντίσει ώστε μελλοντικά να μην γίνεται πλέον διαβούλευση με το Κοινοβούλιο. Αναφέρθηκε ήδη πως αυτό θεσπίζεται στην αντίστοιχη Συνθήκη και εφόσον είναι έτσι, πρέπει και να τηρείται. Το γερμανικό υπουργείο Εξωτερικών και όλα τα άλλα ευρωπαϊκά υπουργεία Εξωτερικών επιδίωξαν επανειλημμένα να μην αφήσουν το Κοινοβούλιο να αποκτήσει πολύ μεγάλη δύναμη, αυτό όμως αφορά άλλους τομείς.
<P>
Ένας άλλος τομέας που έχει μεγάλη σημασία για μένα είναι η συγκέντρωση των δεδομένων, και γι' αυτό θέλουμε να έχουμε αρκετόν καιρό για να ασχοληθούμε με αυτά. Είδαμε τι έγινε με την Ελλάδα και την Ουγγαρία. Καθιστούμε υπεύθυνη την Επιτροπή να εγγυηθεί ότι τα δεδομένα, στα οποία βασίζεται η απόφαση προσχώρησης, θα εξετάζονται αρκετά καλά ώστε να μπορούμε να θεωρούμε δεδομένο ότι είναι σωστά. Παραπέμπω στο παράδειγμα του ούγγρου Υπουργού Οικονομικών που μετά από όσα συνέβησαν στην Ουγγαρία, φιλοσοφούσε δημόσια για τις διάφορες δυνατότητες που έχει ένας Υπουργός Οικονομικών σχετικά με τα στοιχεία που διαβιβάζονται στις Βρυξέλλες. Και ο πρόεδρος της ΕΚΤ κ. Trichet επεσήμανε ότι η συγκέντρωση δεδομένων στην ΕΕ είναι προβληματική.
<P>
Για εμάς είναι αποφασιστικής σημασίας να μην παραπέμπει η Επιτροπή για τέτοια προβλήματα στην Eurostat αλλά να αναλαμβάνει η ίδια την ευθύνη. Θέλουμε όμως επίσης να ενισχύσουμε την Επιτροπή έναντι των κρατών μελών, γιατί είναι απαράδεκτο να πρέπει η Επιτροπή να ικανοποιήσει ανάλογες απαιτήσεις, τα κράτη μέλη όμως να εξακολουθούν να περιορίζουν με κάθε δυνατό τρόπο τις εξουσίες ελέγχου της Επιτροπής εκεί όπου είναι πραγματικά απαραίτητο να τις ασκήσει.
<SPEAKER ID="065" NAME="Joseph Muscat" AFFILIATION="PSE">
(MT) Σας ευχαριστώ, κύριε Πρόεδρε. " σημερινή ψηφοφορία είναι σημαντική για τη Μάλτα, διότι, εκτός από τα σημαντικά και εύλογα επιχειρήματα που έχουν διατυπωθεί όσον αφορά το ποια θα ήταν η πιο ενδεδειγμένη χρονική στιγμή για την υιοθέτηση του ευρώ, επικρατεί, παρ' όλα αυτά, πολιτική συναίνεση και προσήλωση στον στόχο να πραγματοποιηθεί η μετάβαση την 1η Ιανουαρίου 2008. Όταν η Ευρωπαϊκή Επιτροπή δεχτεί τα στατιστικά στοιχεία και τη μεθοδολογία που θα παρουσιάσουν οι αρχές της Μάλτας, τότε αυτά θα γίνουν δεκτά από όλες τις ευρωπαϊκές αρχές όταν η ίδια βάση χρησιμοποιείται από διαδοχικές κυβερνήσεις.
<P>
Τα επόμενα χρόνια θα χρειαστεί να καταβληθούν σημαντικές προσπάθειες για την εξασφάλιση της βιωσιμότητας των δημοσίων οικονομικών, προκειμένου να συμμορφωθούμε με τα κριτήρια του Μάαστριχτ. Όπως έχουν δηλώσει τόσο η Επιτροπή όσο και η Ευρωπαϊκή Κεντρική Τράπεζα, η κυβέρνηση της Μάλτας χρησιμοποίησε μέχρι στιγμής το μέσο της πώλησης περιουσιακών στοιχείων του δημοσίου, ενώ συνέχισε την άσκηση φορολογικής πίεσης, κυρίως στους εργαζόμενους και τη μεσαία τάξη. Αυτή η κατάσταση δεν είναι βιώσιμη. " Εθνική Επιτροπή προετοιμάζει πολύ αποτελεσματικά τη μετάβαση στο ευρώ, όμως πρέπει να επιδιωχθεί πιο δυναμικά η άμεση συμμετοχή εκπροσώπων των καταναλωτών στην προσπάθεια καταπολέμησης της αντίληψης ότι το ευρώ θα επιφέρει αύξηση του κόστους ζωής. Πρέπει να παρασχεθεί περισσότερη βασική πληροφόρηση, περιλαμβανομένων πληροφοριών σχετικά με τα επιτόκια. " πρωτοβουλία "FAIR", η οποία επιτρέπει σε επιμέρους επιχειρήσεις να συνάπτουν συμφωνίες σχετικά με την εφαρμογή καθεστώτος διπλής τιμής, είναι αξιέπαινη. Εντούτοις, επί του παρόντος μόνο οι μισοί περίπου από τους επιχειρηματίες της Μάλτας και του Γκότσο μετέχουν σε αυτό το εγχείρημα. Απευθύνω θερμή έκκληση στις υπόλοιπες επιχειρήσεις που δεν έχουν ακόμη μετάσχει σε αυτή την πρωτοβουλία να το πράξουν το ταχύτερο δυνατόν.
<P>
Πρέπει να προσπαθήσουμε να είναι επιτυχημένη η μετάβαση στο ευρώ, αν και δεν πρέπει να έχει κανείς την αυταπάτη ότι αυτό θα λύσει τα οικονομικά προβλήματα της χώρας. " επίλυση αυτών των προβλημάτων εναπόκειται σε εμάς τους ίδιους. Τα τελευταία χρόνια, το Ακαθάριστο Εγχώριο Προϊόν της Μάλτας μειώθηκε από το 78% στο 71% του κοινοτικού μέσου όρου. " πρόοδος που καταγράφεται για την τρέχουσα περίοδο οφείλεται κυρίως στα κέρδη των μεγάλων τραπεζικών ομίλων και σε κυβερνητικά έργα με άμεσες δαπάνες. Οι πολιτικές αυτού του είδους θα περιοριστούν σημαντικά ενόψει των κριτηρίων σύγκλισης. Εν τω μεταξύ, οι τομείς που έπρεπε να αποτελούν τις ατμομηχανές της οικονομίας, όπως ο τουρισμός και η μεταποιητική βιομηχανία, ακολουθούν πτωτική πορεία. Αυτό αποδεικνύεται σαφώς από το οικονομικό και κοινωνικό πλήγμα που υπέστη εχθές η χώρα μας, όταν 570 άτομα έχασαν τις θέσεις εργασίας τους σε μία μόνο ημέρα, λόγω του κλεισίματος του εργοστασίου της VF. Γι' αυτό απαιτείται εθνική προσπάθεια η οποία θα ευνοεί πραγματικά τον ανταγωνισμό σε αυτούς τους τομείς.
<SPEAKER ID="066" NAME="Ieke van den Burg" AFFILIATION="PSE">
(EN) Κύριε Πρόεδρε, ζητώ και εγώ συγγνώμη από τους κύπριους και μαλτέζους συναδέλφους μου διότι τους χαλάσαμε αυτή την ιστορική στιγμή της προσχώρησής τους στην ευρωζώνη με τη συζήτηση για τα θεσμικά μας προβλήματα που αφορούν τον χειρισμό των θεμάτων που άπτονται της προσχώρησης. Εντούτοις, αυτό δεν υποβαθμίζει καθόλου το γεγονός ότι στηρίζουμε την υιοθέτηση του ευρώ από τις χώρες αυτές και τις δύο εκθέσεις του κ. Langen.
<P>
Δεν επιθυμούσαμε να επιβαρύνουμε την προσχώρηση των δύο αυτών χωρών με το θέμα της μελλοντικής διαδικασίας, όμως ευελπιστώ ότι θα μπορέσουμε να καταλήξουμε σε συμφωνία με την Επιτροπή και το Συμβούλιο σήμερα, προκειμένου να διασφαλιστεί ότι, στο μέλλον, θα βελτιωθεί η εφαρμοζόμενη διαδικασία και θα ενισχυθούν οι εξουσίες γνωμοδότησης του Κοινοβουλίου επί του θέματος.
<P>
Γι' αυτό καταρτίσαμε αυτή την πρόταση ψηφίσματος μη νομοθετικού περιεχομένου σχετικά με τη διαδικασία. Θέλουμε να κληθούμε σε συνάντηση με εκπροσώπους των δύο άλλων θεσμικών οργάνων με σκοπό την αναζήτηση διοργανικής συμφωνίας σχετικά με πολλά θέματα, τα οποία περιγράφονται στην πρόταση ψηφίσματός μας. Στο κείμενο αυτό ζητείται η εφαρμογή ενός συστήματος για την περίοδο που προηγείται της ανακοίνωσης, βάσει του οποίου τα κράτη μέλη που επιθυμούν να προσχωρήσουν στην ευρωζώνη θα μας ενημερώνουν εκ των προτέρων έτσι ώστε να μπορούμε να ξεκινήσουμε τη μελέτη της κατάστασης, και αφορά την αξιολόγηση της ποιότητας των παρεχόμενων δεδομένων και στατιστικών στοιχείων.
<P>
" τελευταία μου επισήμανση αφορά το χρονοδιάγραμμα που ακολουθείται στην τυπική διαδικασία. Αναγνωρίζουμε ότι όλα πρέπει να γίνουν σε περιορισμένα χρονικά περιθώρια. Εντούτοις, αν είμαστε καλύτερα προετοιμασμένοι, θα έχουμε περισσότερες δυνατότητες διεξαγωγής σοβαρού διαλόγου.
<P>
Ο κ. Επίτροπος δήλωσε ότι είναι πρόθυμος να συνεργαστεί μαζί μας για την επίτευξη μιας τέτοιας διοργανικής συμφωνίας. Καλώ τον κ. Gloser να αναλάβει αντίστοιχη δέσμευση απέναντί μας, εξ ονόματος του Συμβουλίου, της γερμανικής Προεδρίας και των μελλοντικών προεδριών.
<SPEAKER ID="067" NAME="Antolín Sánchez Presedo" AFFILIATION="PSE">
(ES) Κύριε Πρόεδρε, κύριε Επίτροπε, κυρίες και κύριοι, το αίτημα της Κύπρου και της Μάλτας να αξιολογηθεί ο βαθμός σύγκλισής τους υποβλήθηκε λιγότερο από δύο χρόνια μετά την ένταξή τους στον μηχανισμό συναλλαγματικών ισοτιμιών, στις 2 Μαΐου 2005, και οι εκθέσεις της Ευρωπαϊκής Κεντρικής Τράπεζας και της Επιτροπής εκπονήθηκαν σύμφωνα με το παράδειγμα των εκθέσεων που ζήτησαν η Ελλάδα, η Λιθουανία και η Σλοβενία.
<P>
Μολονότι είναι πάντα χρήσιμο να βελτιώνουμε τις διαδικασίες για τη διεύρυνση της ευρωζώνης και να βελτιώνουμε τη συμμετοχή του Ευρωπαϊκού Κοινοβουλίου, το βασικό μου μήνυμα απευθύνεται στους συμπολίτες μας από την Κύπρο και τη Μάλτα, ούτως ώστε να μάθουν την άποψή μας ότι η Κύπρος και η Μάλτα μπορούν να ενταχθούν στην ευρωζώνη και πρέπει να είναι σε θέση να απολαμβάνουν όλα τα πλεονεκτήματα της νομισματικής ένωσης από τις αρχές του επόμενου έτους.
<P>
Αυτή η διεύρυνση της ευρωζώνης θα είναι ένα σημαντικό βήμα στη διαδικασία της ευρωπαϊκής ολοκλήρωσης. Για πρώτη φορά από την επανένωση, η πλειονότητα των κρατών μελών της Ευρωπαϊκής Ένωσης θα αποτελούν μέρος της ευρωζώνης.
<SPEAKER ID="068" NAME="Günter Gloser">
Προεδρεύων του Συμβουλίου. (DE) Κύριε Πρόεδρε, κύριε Επίτροπε, κυρίες και κύριοι, θα ήθελα να ευχαριστήσω θερμά τον εισηγητή κ. Langen και για τα δύο μέρη της αγόρευσής του. Συνηγορήσατε υπέρ της προσχώρησης της Μάλτας και της Κύπρου στην ευρωζώνη παρά τις αμφιβολίες που εκφράσατε στο δεύτερο μέρος για το θέμα του χρόνου. Είναι σημαντικό να μπορέσουμε να το πραγματοποιήσουμε αυτό εντός των διαφόρων προθεσμιών, όπως είπε προηγουμένως και ο Επίτροπος Almunia. Και οι δύο χώρες χρειάζονται κάποιο χρόνο για να προετοιμάσουν αυτά τα βήματα προκειμένου να εξασφαλιστεί ότι οι πολίτες της Μάλτας και της Κύπρου δεν θα πληρώσουν τελικά για μια υπερβολικά αργή προπαρασκευαστική διαδικασία.
<P>
Θα ήθελα να αναφέρω κατηγορηματικά άλλη μια φορά ότι το Συμβούλιο είχε πει στον πρόεδρο του Κοινοβουλίου ότι η κατάσταση ήταν δύσκολη και πιθανόν να μην υπήρχε αρκετός χρόνος. Θα ήθελα επίσης να αναφερθώ και πάλι στο θέμα του εφικτού. Τι είναι εφικτό πριν από τη λήξη ορισμένων επίσημων προθεσμιών; Τα χρονοδιαγράμματα είναι καθορισμένα και δεν μπορούμε να παρεκκλίνουμε από αυτά επειδή υπάρχουν σχετικές διατάξεις στη Συνθήκη ΕΚ. Το άλλο θέμα είναι κατά πόσον στις διαβουλεύσεις μεταξύ του ECOFIN και της επιτροπής σας λαμβάνετε τις απαραίτητες πληροφορίες για τη διαρκή παρακολούθηση της κατάστασης και για να είσαστε προετοιμασμένοι, καθώς και εάν έχετε εκ των προτέρων αντίγραφα των εκθέσεων των εκάστοτε χωρών που έχουν κάνει αίτηση εισδοχής.
<P>
Με αφορμή ορισμένα ερωτήματα που τέθηκαν στη σημερινή συζήτηση θα ήθελα να επαναλάβω ότι, αφενός, πολλά σημεία είναι προκαθορισμένα. Όμως όπου υπάρχουν ίσως δυνατότητες για αλλαγές -αυτό το ανέφερε η κ. Merkel στην επιστολή της προς τον κ. Poettering και το έθιξε και ο πρόεδρος της Επιτροπής- πρέπει να συνεχίσουμε τη συζήτηση με ανάλογες προτάσεις της Επιτροπής για να διαπιστώσουμε τις δυνατότητες αυτές. Για όλα τα άλλα πρέπει να περιμένουμε. Ως εκ τούτου, ζητώ την κατανόησή σας διότι δεν μπορώ να υποσχεθώ σήμερα τίποτα γι' αυτό εξ ονόματος του Συμβουλίου.
<SPEAKER ID="069" NAME="Joaquín Almunia">
Μέλος της Επιτροπής. (ES) Κύριε Πρόεδρε, κύριε Προεδρεύων του Συμβουλίου, κυρίες και κύριοι, σε αυτή την τελευταία παρέμβασή μου στη συζήτηση θέλω να συγχαρώ για άλλη μια φορά, προσωπικά και εξ ονόματος της Επιτροπής, την Κύπρο και τη Μάλτα για τις προσπάθειες που έχουν καταβάλλει για να φτάσουμε ως εδώ και για τις προσπάθειες που καταβάλλουν για να εισαγάγουν το ευρώ επιτυχώς, τόσο για την οικονομία τους όσο και για τους πολίτες τους.
<P>
Πιστεύω ότι αυτό αποδεικνύει για άλλη μια φορά ότι η ευρωζώνη δεν είναι μια κλειστή λέσχη και ότι η υιοθέτηση του ευρώ δεν είναι μόνο υποχρέωση για τα κράτη μέλη, αλλά μια εξαιρετική ευκαιρία για εκείνους που επιθυμούν να μοιραστούν το ενιαίο νόμισμα με άλλα 318 εκατομμύρια Ευρωπαίους και για τις χώρες που ανήκουν ήδη στην Οικονομική και Νομισματική Ένωση.
<P>
Επομένως, πιστεύω ότι είναι καλή απόφαση να υποστηρίξουμε την είσοδο της Κύπρου και της Μάλτας στο ευρώ, όπως προτείνει η έκθεση του κ. Langen.
<P>
Θέλω να κάνω δύο σχόλια σχετικά με την εκπλήρωση των κριτηρίων. Στην παρέμβασή του, ο κ. Langen αμφισβήτησε τον τρόπο με τον οποίο πληρούν τα κριτήρια η Κύπρος και η Μάλτα ή τον τρόπο με τον οποίο έχει αξιολογήσει η έκθεση σύγκλισης της Επιτροπής την εκπλήρωση αυτών των κριτηρίων.
<P>
Πρέπει να πω ότι η ανάκληση της διαδικασίας υπερβολικού ελλείμματος για τη Μάλτα, η οποία συνέβη στο τελευταίο Συμβούλιο Ecofin κατόπιν πρότασης της Επιτροπής, είναι αναγκαία προϋπόθεση προκειμένου να εκπληρώσει η Μάλτα το κριτήριο του Μάαστριχτ σε αυτό το σημείο και η έκθεση σύγκλισης της Επιτροπής της 16ης Μαΐου έλεγε ότι, αν το Συμβούλιο Ecofin ενέκρινε την ανάκληση της διαδικασίας υπερβολικού ελλείμματος, η Μάλτα θα πληρούσε το κριτήριο. Το κάναμε αυτό προκειμένου να μην καθυστερήσει η έκθεση σύγκλισης, διότι διαφορετικά θα έπρεπε να περιμένουμε ως τις 5 Ιουνίου για να δημοσιεύσουμε την έκθεση σύγκλισης και εσείς θα είχατε ακόμη λιγότερο χρόνο για να τη συζητήσετε.
<P>
Συνεπώς, η αξιολόγηση της εκπλήρωσης των κριτηρίων που εξαρτάται από την οριστική έγκριση αποσκοπεί να βοηθήσει το έργο του Κοινοβουλίου και του Συμβουλίου, όχι να το παρεμποδίσει.
<P>
Ας δούμε τους αριθμούς λοιπόν: τα στοιχεία για το έλλειμμα και το χρέος που ανακοίνωσαν η Κύπρος και η Μάλτα στο πλαίσιο των διαδικασιών κοινοποίησης του υπερβολικού ελλείμματος που διεξάγονται δύο φορές τον χρόνο, την 1η Απριλίου και την 1η Οκτωβρίου, είναι τόσο αξιόπιστα -έχοντας αναλυθεί από τη Eurostat, η οποία δημοσίευσε τη γνωμοδότησή της στις 23 Απριλίου- όσο και εκείνα των άλλων κρατών μελών. " Eurostat δεν έχει καμία επιφύλαξη σχετικά με τα ποσοστά ελλείμματος και χρέους που ανακοινώθηκαν.
<P>
Δεν υπάρχει καμία βάση για να αμφισβητηθούν τα στοιχεία της Κύπρου και της Μάλτας και να μην αμφισβητηθούν τα στοιχεία της Γαλλίας, της Ιταλίας, της Ισπανίας, της Πορτογαλίας, της Γερμανίας, της Σουηδίας, της Δανίας, ή οποιουδήποτε άλλου κράτους μέλους. Καμία απολύτως.
<P>
Υπάρχουν δυσκολίες με άλλα στοιχεία: υπάρχουν δυσκολίες με τα νούμερα των τριμηνιαίων χρηματοοικονομικών λογαριασμών στους εθνικούς λογαριασμούς, με τα ποσοστά ανεργίας αυτή τη στιγμή της έρευνας για το γερμανικό εργατικό δυναμικό και με τα γαλλικά νούμερα, αλλά αυτό είναι το καθημερινό στατιστικό έργο, και αν το Κοινοβούλιο θέλει να δώσει στην Eurostat περισσότερους πόρους, θα είναι ευπρόσδεκτοι. Αν το Κοινοβούλιο θέλει να στηρίξει το έργο της Eurostat, οι αξιότιμοι βουλευτές γνωρίζουν ότι προσωπικά, ως αρμόδιος Επίτροπος για τη Eurostat, είμαι πάντα ευγνώμων για την υποστήριξη του Κοινοβουλίου προς την Επιτροπή και τη Eurostat, αλλά δεν θέλω να υπάρχει καμία αμφιβολία για την εγκυρότητα και την ποιότητα των στοιχείων βάσει των οποίων αξιολογούμε αν η Κύπρος και η Μάλτα πληρούν τα κριτήρια σύγκλισης.
<P>
Αναφορικά με τις διαδικασίες, επιθυμώ να απευθυνθώ προσωπικά σ' εσάς, κύριε Langen. " Επιτροπή δεν περιθωριοποιεί το Κοινοβούλιο ούτε παρεμποδίζει το έργο του σε αυτή τη συζήτηση σε καμία περίπτωση, και δεν έχει καμία επιθυμία ούτε κανένα λόγο να το κάνει. Ακριβώς το αντίθετο, και έχω εκφράσει, όπως και ο Πρόεδρος Barroso στην επιστολή του, την απόλυτη προθυμία της Επιτροπής και του Επιτρόπου για τα Οικονομικά και Νομισματικά Θέματα να συνεργαστεί μαζί σας.
<P>
Θέλω να με ακούσετε, κύριε Langen, επειδή σας λέω και επαναλαμβάνω αυτό που είπε ο Πρόεδρος της Επιτροπής στην επιστολή του στον κ. Poettering και αυτό που είπα στις 7 Ιουνίου στην Επιτροπή Οικονομικών και Νομισματικών Θεμάτων παρουσία σας- ότι είμαστε απολύτως πρόθυμοι να μοιραστούμε μαζί σας πληροφορίες και να προωθήσουμε τυχόν διαθέσιμες πληροφορίες. Αλλά αυτό που δεν μπορείτε να ζητάτε από την Επιτροπή είναι να υιοθετήσει την άποψη ότι μια χώρα έχει εκπληρώσει οριστικά το κριτήριο του ελλείμματος όταν το Συμβούλιο δεν έχει ανακαλέσει ακόμη τη διαδικασία υπερβολικού ελλείμματος. Το επόμενο έτος, αν η Σλοβακία υποβάλλει αίτημα, θα έχουμε και πάλι αυτό το πρόβλημα, διότι η Σλοβακία βρίσκεται αυτή τη στιγμή σε μια διαδικασία υπερβολικού ελλείμματος που μπορεί να ανακληθεί μόνο -σε περίπτωση που ενδείκνυται αυτή η ανάκληση μόλις επικυρωθούν τα οριστικά στοιχεία για τον προϋπολογισμό του 2007 από τη Eurostat.
<P>
Επομένως, δεν θα είμαστε σε θέση να επισπεύσουμε, και ούτε το Συμβούλιο Ecofin, τις αποφάσεις σχετικά με την ανάκληση της διαδικασίας υπερβολικού ελλείμματος για τη Σλοβακία πριν από τη χρονική στιγμή του τρέχοντος έτους που θα ανακληθεί η διαδικασία υπερβολικού ελλείμματος της Μάλτας.
<P>
Μπορούμε να προβλέψουμε την έκθεση σύγκλισης λέγοντας ότι, αν το Συμβούλιο Ecofin εγκρίνει την ανάκληση, η Σλοβακία θα εκπληρώσει το κριτήριο. Αυτό είναι μία υπόθεση. Ωστόσο, δεν μπορούμε να πούμε τον Φεβρουάριο ότι η Σλοβακία πληροί το κριτήριο του ελλείμματος, όταν η ανάκληση μπορεί να εγκριθεί μόνο τον Μάιο ή τον Ιούνιο του επόμενου έτους. Παρομοίως, δεν μπορούμε να διενεργήσουμε ακριβή αξιολόγηση -και έχετε δίκιο να ζητάτε να διενεργήσουμε ακριβή αξιολόγηση- σχετικά με το αν οι χώρες πληρούν τα κριτήρια του Μάαστριχτ, τα κριτήρια σύγκλισης, πριν μάθουμε τις εαρινές οικονομικές προβλέψεις τον Μάιο του 2008, οι οποίες δεν μπορούν να εγκριθούν ή να δημοσιευτούν εκ των προτέρων από την Επιτροπή και τις υπηρεσίες της, διότι αν επισπεύσουμε τις εαρινές προβλέψεις θα είναι χειμερινές προβλέψεις και δεν θα προσφέρουν μια άποψη της οικονομικής κατάστασης και των οικονομικών στοιχείων για την άνοιξη.
<P>
Επομένως, επιθυμώ να καταστήσω σαφές σε αυτό το Κοινοβούλιο ότι η έκθεση σύγκλισης του επόμενου έτους δεν μπορεί να αναμένεται πριν από τον Μάιο. " Επιτροπή, το Κοινοβούλιο και το Συμβούλιο πρέπει, συνεπώς, να μιλήσουν και να συμφωνήσουν για τον τρόπο με τον οποίο μπορούμε να εργαστούμε με ακρίβεια, με συνέπεια και με πνεύμα συνεργασίας προκειμένου να καταλήξουμε σε ορθές αποφάσεις που θα μας διευκολύνουν όλους να εργαζόμαστε μεθοδικά και να λαμβάνουμε αποφάσεις την κατάλληλη στιγμή ούτως ώστε οι πολίτες των επόμενων χωρών που θα ενωθούν με τα 13 σημερινά μέλη της ευρωζώνης να μην υφίστανται τις συνέπειες μιας καθυστερημένης απόφασης και της έλλειψης προετοιμασίας για την εισαγωγή χαρτονομισμάτων και κερμάτων του ευρώ.
<P>
Αυτή είναι η στάση και η πεποίθηση της Επιτροπής. Πρέπει να υπάρχει συμφωνία μεταξύ των τριών θεσμικών οργάνων. Αυτό είναι επιθυμητό. Δεν είναι λογικό, σε κάθε διεύρυνση της ευρωζώνης, να συζητάμε για τις διαδικασίες αντί για τις χώρες που εισέρχονται και τις ωφέλιμες συνέπειες για τους πολίτες τους. Πρέπει να επιλύσουμε αυτό το πρόβλημα, αλλά θα το επιλύσουμε μόνο διατηρώντας μια στάση συνεργασίας μεταξύ των τριών θεσμικών οργάνων και λαμβάνοντας υπόψη τους αντικειμενικούς περιορισμούς με τους οποίους πρέπει να λάβουν τα θεσμικά όργανα αυτή την απόφαση.
<SPEAKER ID="070" NAME="Werner Langen " AFFILIATION="PPE-DE">
εισηγητής. - (DE) Κύριε Πρόεδρε, είμαι υποχρεωμένος να αναφερθώ στις τελευταίες δηλώσεις του κ. Almunia. Αισθάνομαι αρκετά απογοητευμένος από τον τρόπο με τον οποίο ερμήνευσε τα λόγια μου αντί να τα επαναλάβει πιστά.
<P>
Πρώτον, εγώ δεν είπα ότι τα στοιχεία για την Κύπρο και τη Μάλτα είναι χειρότερα από των άλλων κρατών. Ωστόσο, η Επιτροπή μας παρουσίασε κακά στοιχεία για καλά όσον αφορά την Πορτογαλία, την Ουγγαρία και την Ελλάδα. Αυτό είναι γεγονός. Δεύτερον, το ζητούμενο δεν είναι να επιτεθούμε σε συγκεκριμένες χώρες, αλλά να αναλάβει την ευθύνη της η Επιτροπή. Τρίτον, η Επιτροπή παρουσίασε στις 3 Μαΐου 2007 στο Ευρωπαϊκό Κοινοβούλιο και το Συμβούλιο το έγγραφο, την έκθεση για την ποιότητα σχετικά με τους τριμηνιαίους χρηματοοικονομικούς λογαριασμούς του Δημοσίου, όπου εκφράζονται αντιρρήσεις για τη Σλοβενία, τη Μάλτα και την Κύπρο. Αυτά περιλαμβάνει η αιτιολογική σκέψη της έκθεσής μου, τίποτα παραπάνω και τίποτα λιγότερο.
<SPEAKER ID="071" NAME="Joaquín Almunia">
Μέλος της Επιτροπής. (ES) Κύριε Πρόεδρε, κύριε Langen, αναφορικά με την τελευταία πτυχή, θέλω να πω για άλλη μια φορά πως είναι σαφές ότι, αναφορικά με αυτούς τους τριμηνιαίους λογαριασμούς, η Επιτροπή και η Eurostat ζητούν από μια σειρά χωρών, μεταξύ των οποίων η Κύπρος και η Μάλτα, να παρέχουν ενημέρωση, να τη βελτιώσουν και να τη συμπληρώσουν. Επαναλαμβάνω, ωστόσο, ότι αυτές οι στατιστικές δεν είναι σχετικές από την άποψη της αξιολόγησης για το αν μια χώρα πληροί ή όχι τα κριτήρια σύγκλισης. Υπάρχουν χιλιάδες στατιστικές, πολλές σειρές στατιστικών που οι χώρες πρέπει να στέλνουν στη Eurostat, οι οποίες αποτελούν τον στατιστικό μηχανισμό του ευρωπαϊκού συστήματος στατιστικών. Αυτές οι στατιστικές, ωστόσο, που είναι ατελείς και ελλιπείς στην περίπτωση της Κύπρου και της Μάλτας, δεν είναι οι στατιστικές που έχουμε χρησιμοποιήσει και τις οποίες πρέπει να χρησιμοποιήσουμε προκειμένου να αξιολογήσουμε τα κριτήρια σύγκλισης. Είναι διαφορετικές στατιστικές.
<P>
Αναφορικά με το προηγούμενο σχόλιό σας, η Πορτογαλία, η Ιταλία, η Γαλλία, η Ελλάδα, η Ουγγαρία και πολλές άλλες χώρες έχουν λάβει αναθεωρήσεις από τη Eurostat για τα στοιχεία του ΑΕγχΠ, του ελλείμματος, του χρέους και πολλών άλλων παραγόντων. Ωστόσο, μιλάμε σαφώς για έλλειμμα και χρέος.
<P>
Εσείς, κύριε Langen, και όλοι οι αξιότιμοι βουλευτές, γνωρίζετε ότι έχουν γίνει αυτές οι αναθεωρήσεις και γνωρίζετε ότι τα νούμερα που χρησιμοποιούμε χάρη στο έργο της Eurostat και της Επιτροπής, έργο που έχει βελτιωθεί σημαντικά τα τελευταία τρία χρόνια, είναι τώρα πιο ρεαλιστικά και πιο εναρμονισμένα με την πραγματικότητα. Μαζί με το Συμβούλιο έχετε εγκρίνει έναν κανονισμό που προβλέπει καλύτερα μέσα και περισσότερες δυνατότητες για την αναθεώρηση των στοιχείων που λαμβάνει η Eurostat από κάθε κράτος μέλος. Σας ευχαριστούμε για τη στήριξη που έχει δοθεί στη Eurostat και η οποία μας διευκολύνει να παράγουμε έργο υψηλότερης ποιότητας σε σχέση με το παρελθόν, και αν εγώ, ως Επίτροπος αρμόδιος για τη Eurostat, χρειαστώ νέα νομοθετικά μέσα για τη βελτίωση της ποιότητας του έργου της, θα σας τα ζητήσω.
<P>
Μπορώ να σας πω σήμερα ότι, αν συγκρίνω την αξιοπιστία και την ποιότητα των στοιχείων του προϋπολογισμού, του ελλείμματος και του χρέους των κρατών μελών με τα οποία έπρεπε να εργαστώ τρία χρόνια πριν, τότε τα πράγματα έχουν σαφώς βελτιωθεί από αυτή την άποψη, και αυτό είναι κάτι που πρέπει όλοι να χαιρετίσουμε. Παρακαλώ μην κατηγορείτε την Επιτροπή που κάνει σωστά τη δουλειά της προσφέροντας σ' εσάς και σε όλους τους άλλους καλύτερα στοιχεία για το έλλειμμα και το χρέος.
<SPEAKER ID="072" NAME="Pervenche Berès" AFFILIATION="PSE">
(FR) Κύριε Πρόεδρε, καλώ τον κ. Langen και όλους τους συναδέλφους του να συμμετάσχουν τόσο ενεργά όσο σήμερα στη συζήτηση στην Επιτροπή Οικονομικών και Νομισματικών Θεμάτων, όταν καταβάλλουμε έντονες προσπάθειες για τη βελτίωση, στο πλαίσιο της συζήτησης που είναι αυτή τη στιγμή σε εξέλιξη, για παράδειγμα, του τρόπου με τον οποίο λειτουργεί η Eurostat, και όταν εγκρίνουμε κείμενα για τα οποία μίλησε μόλις ο Επίτροπος, που θα καθιστούν δυνατή τη βελτίωση της διακυβέρνησης της Eurostat. Εκείνες τις ώρες δεν σας βλέπω.
<P>
Θα ήθελα να ρωτήσω τον κ. Gloser αν έχει τη βούληση να δεσμευτεί, εξ ονόματος του Συμβουλίου και στο πνεύμα της απάντησης του κ. Barroso προς τον κ. Poettering, να παρακαθίσει μαζί μας γύρω από ένα τραπέζι προκειμένου να καταλήξουμε σε μια συμφωνία για ένα κοινό χρονοδιάγραμμα και για τα τρία θεσμικά όργανα όταν έλθει η στιγμή να εξετάσουμε ένα νέο αίτημα ένταξης στη ζώνη του ευρώ.
<SPEAKER ID="073" NAME="Günter Gloser">
Προεδρεύων του Συμβουλίου. (DE) Ακούσαμε στη συζήτηση ποιες δυνατότητες υπάρχουν. Ο Επίτροπος και ο κ. Barroso υπέβαλαν προτάσεις. Τώρα πρέπει να καθίσουμε και να ξεκαθαρίσουμε ποιες δυνατότητες υπάρχουν ακόμα με τις διατάξεις της υπάρχουσας Συνθήκης. Πρέπει να χρησιμοποιήσουμε τον διαθέσιμο χρόνο για τον σκοπό αυτόν.
<SPEAKER ID="074" NAME="Πρόεδρος">
Σύμφωνα με το άρθρο 103, παράγραφος 2, του Κανονισμού, έλαβα πρόταση ψηφίσματος για περάτωση της συζήτησης.
<P>
" συζήτηση έληξε.
<P>
" ψηφοφορία θα διεξαχθεί αύριο, Πέμπτη 21 Ιουνίου 2007.
<P>
Γραπτές δηλώσεις (Άρθρο 142 του Κανονισμού)
<SPEAKER ID="075" NAME="Louis Grech " AFFILIATION="PSE">
γραπτώς. - (EN) " υποστήριξη των πολιτών της Μάλτας θα επηρεαστεί, μεταξύ άλλων, από τον αντίκτυπο που θα έχει η προσχώρηση στην ευρωζώνη στη ζωή των απλών πολιτών, στην επιχειρηματική κοινότητα και στην ίδια την οικονομία. Τρεις βασικοί παράγοντες ξεχωρίζουν. Ο πρώτος είναι η επιτυχία της μετάβασης. Μετά από μια μάλλον υποτονική αρχή, ο ρυθμός των προετοιμασιών φαίνεται να επιταχύνεται ενώ, αναμφίβολα, οι καταναλωτές και οι υπεύθυνοι φορείς επιβάλλεται να θέσουν υπό στενή παρακολούθηση την όλη διαδικασία.
<P>
Μέχρι στιγμής τείναμε να ακούμε μόνο τις απόψεις των ειδημόνων σχετικά με τα οφέλη που θα απολαμβάνουν οι μαλτέζοι καταναλωτές στα ταξίδια τους στο εξωτερικό, τη βελτίωση της ανταγωνιστικότητας της Μάλτας ως τουριστικού προορισμού, τη μείωση του κόστους των συναλλαγών για επιχειρήσεις που αναπτύσσουν εμπορική δραστηριότητα εκτός των συνόρων της ΕΕ κ.ο.κ. Ακούσαμε, όμως, ελάχιστα σχετικά με τα πιθανά μειονεκτήματα.
<P>
Αφενός, η Μάλτα θα χρειαστεί να προσαρμοστεί στις πολιτικές, στους μηχανισμούς προσαρμογής και στα μέτρα που λαμβάνει η Ευρωπαϊκή Κεντρική Τράπεζα, όπως αυτά που αφορούν τα επιτόκια και τα συνολικά νομισματικά μεγέθη, τα οποία θα επηρεάσουν σε πολύ μεγάλο βαθμό το μέλλον μας. Αφετέρου, η εκπλήρωση των κριτηρίων προσχώρησης από τη χώρα μας δεν μπορεί να στηρίζεται στα αποτελέσματα μιας ταχύρυθμης οικονομικής δίαιτας, αλλά πρέπει να στηρίζεται σε διατηρήσιμες οικονομικές πολιτικές οι οποίες θα διασφαλίζουν ότι δεν θα παραβιάσουμε τους κανόνες.
<SPEAKER ID="076" NAME="Richard Corbett " AFFILIATION="PSE">
γραπτώς. - (EN) Με ενδιαφέρον παρατηρώ ότι ακόμη περισσότερες χώρες, με πιο πρόσφατα παραδείγματα την Κύπρο και τη Μάλτα, επιλέγουν να προσχωρήσουν στη ζώνη του ευρώ, γεγονός που κάνει τη Βρετανία να ξεχωρίζει όλο και περισσότερο.
<P>
Δεδομένου ότι το ευρώ καθιερώνεται ταχύτατα ως το ισχυρότερο νόμισμα παγκοσμίως και έχει πλέον αντικαταστήσει το δολάριο "ΠΑ ως κύριο νόμισμα αναφοράς στο διεθνές εμπόριο, καθώς αντιστοιχεί στο 45% της διεθνούς αγοράς έναντι 37% για το δολάριο, καθίσταται όλο και πιο σαφές ότι, για το "νωμένο Βασίλειο, η αποχή σημαίνει απώλειες.
