<CHAPTER ID=1>
Επανάληψη της συνόδου
<SPEAKER ID=1 NAME="Πρόεδρος">
Κηρύσσω την επανάληψη της συνόδου του Ευρωπαϊκού Κοινοβουλίου που είχε διακοπεί στις 26 Ιουνίου 1997.

<CHAPTER ID=2>
Δήλωση του Προέδρου
<SPEAKER ID=2 NAME="Πρόεδρος">
Αξιότιμοι κύριοι βουλευτές, πριν από 48 μόλις ώρες, η βίαιη δολοφονία του Miguel Αngel Blanco, δημοτικού συμβούλου στο Δήμο της Ermua, συγκλόνισε τα βαθύτερα αισθήματα και τις πεποιθήσεις των σωστών ανδρών και γυναικών στη Χώρα των Βάσκων και σε ολόκληρη την Ισπανία. Αυτές τις μέρες, εκατομμύρια από αυτούς τους άντρες και τις γυναίκες βγήκαν στο δρόμο, σε μια εντυπωσιακή διαδήλωση αλληλεγγύης, φωνάζοντας «Όχι άλλη βία» και λέγοντας «Ναι στην ελευθερία, στην ειρήνη και την ανοχή».
<P>
Το Ευρωπαϊκό Κοινοβούλιο, συνεπές με την πορεία του, καταδικάζει με τον εντονότερο τρόπο όχι μόνον αυτήν την απεχθή επίθεση κατά της συνύπαρξης, αλλά και την ίδια την προσπάθεια να επιβληθεί η βούληση μιας μειοψηφίας επί της δημοκρατικώς εκλεγμένης πλειοψηφίας. Και δεν μπορούμε επίσης να ανεχθούμε ότι το γεγονός και μόνο να κατέχει κανείς ένα αξίωμα μετά από εκλογή των πολιτών αποτελεί λόγο να χάσει τη ζωή του. Έχουμε δει πάρα πολλές φορές στην Ευρώπη το σκοτεινό πρόσωπο της δικτατορίας και της αδιαλλαξίας για να μην μπορούμε να το αναγνωρίσουμε σε εκείνους που δολοφόνησαν το Σάββατο έναν συμπολίτη μας. Στην οικογένεια του Miguel Αngel Blanco απευθύνουμε θερμότατα συλλυπητήρια καθώς και την υποστήριξή μας σε αυτές τις δύσκολες στιγμές.
<P>
Στις δημοκρατικές πολιτικές δυνάμεις που ζήτησαν ομόφωνα την απομόνωση του ΕΤΑ και του Herri Batasuna στην Ισπανία και έξω από αυτήν, προσφέρουμε την αμέριστη υποστήριξή μας. Ως εκπρόσωποι των Ευρωπαίων πολιτών, σας ζητώ να ενωθούμε τηρώντας ενός λεπτού σιγή με αυτήν την κραυγή θλίψης, αλλά και ελπίδας, που βγήκε αυθόρμητα από το λαό. Και εμείς επίσης, κύριοι βουλευτές, είμαστε Miguel Αngel.
<P>
(Το Σώμα τηρεί ενός λεπτού σιγή)

<CHAPTER ID=3>
Έγκριση των συνοπτικών πρακτικών
<SPEAKER ID=3 NAME="Πρόεδρος">
Τα συνοπτικά πρακτικά της συνεδρίασης της 26ης Ιουνίου 1997 έχουν διανεμηθεί.
<P>
Υπάρχουν παρατηρήσεις;

<SPEAKER ID=4 LANGUAGE="NL" NAME="Van Bladel">
Πρόεδρε, στα πρακτικά της 25ης Ιουνίου έχει γίνει κάποιο λάθος. Τη βραδυά εκείνη συζητήσαμε σχετικά με τη διάθεση των κονδυλίων του προγράμματος PHARE. Στα πλαίσια αυτά ανέφερα ότι θα ήταν προτιμότερο να ενισχυθεί το προσωπικό της Επιτροπής προκειμένου να διατεθούν με καλύτερο τρόπο τα κονδύλια του PHARE. Η λέξη που χρησιμοποίησα ήταν «bestaffing» (ενίσχυση του προσωπικού), δυστυχώς όμως στα πρακτικά αναφέρεται η λέξη «bestraffing» (τιμωρία). Πρόκειται για σημαντική ανακρίβεια. Ανακριβής είναι επίσης ο ισχυρισμός ότι τα κονδύλια του προγράμματος PHARE χρησιμοποιούνται για τη συγγραφή βιβλίων ιστορίας στη Σλοβακία στα οποία περιλαμβάνονται ξενόφοβες παρατηρήσεις, ενώ θα ήθελα να ολοκληρώσω παρατηρώντας ότι θεωρώ αξιοθρήνητο το γεγονός ότι το Συμβούλιο δεν μπαίνει καν στον κόπο να απαντήσει στα ερωτήματά μου.

<SPEAKER ID=5 NAME="Πρόεδρος">
Ευχαριστώ πολύ, κυρία van Bladel, αν και σας επισημαίνω ότι αυτό δεν αφορά τα συνοπτικά πρακτικά της συνεδρίασης, αλλά τα πλήρη πρακτικά, δηλαδή αυτά που περιλαμβάνουν αυτολεξεί όλες τις παρεμβάσεις. Το σημειώνω πάντως.
<P>
Το λόγο έχει η κ. Bloch von Blottnitz.

<SPEAKER ID=6 LANGUAGE="DE" NAME="Bloch von Blottnitz">
Κύριε Πρόεδρε, παρακαλώ επιτρέψτε τη διαπίστωση, πώς ήταν δυνατό να πει στη Ζιμπάμπουε ο εκπρόσωπος της ολλανδικής προεδρίας του Συμβουλίου, απαντώντας σε ερώτηση των εκεί ΜΚΟ και εκπροσώπων της κυβέρνησης, ποιά είναι η γνώμη του Ευρωπαϊκού Κοινοβουλίου για τη CITES. Το Ευρωπαϊκό Κοινοβούλιο είχε ακριβώς οκτώ μέρες νωρίτερα εκδώσει ψήφισμα κατά τη συζήτηση με τη διαδικασία του κατεπείγοντος, που είχε έκταση περίπου τριών σελίδων. Ισχυρίστηκε κυριολεκτικά ότι το Ευρωπαϊκό Κοινοβούλιο δεν είχε γι' αυτό καμία γνώμη! Βρίσκω πως αυτό είναι σκάνδαλο! Δεν παίζουμε εδώ το Κοινοβούλιο, είμαστε το Κοινοβούλιο. Αυτό πρέπει κάποτε να το λάβουν επιτέλους υπόψη οι εκπρόσωποι του Συμβουλίου! Ο εκπρόσωπος του Συμβουλίου δεν μπορεί να λέει ότι το Κοινοβούλιο δεν έχει καμία γνώμη για το ζήτημα, όταν το Κοινοβούλιο οκτώ μέρες νωρίτερα εξέδωσε τρισέλιδο ψήφισμα κατά τη συζήτηση με τη διαδικασία του κατεπείγοντος.

<SPEAKER ID=7 NAME="Πρόεδρος">
Ευχαριστώ πολύ, κυρία Bloch von Blottnitz, σας διαβεβαιώ ότι θα εξακριβώσουμε τι ακριβώς συνέβη και τι είπε η ολλανδική Προεδρία, και αν παραστεί ανάγκη, θα απευθυνθώ στην ίδια προκειμένου να της επιστήσω την προσοχή.
<P>
(Τα συνοπτικά πρακτικά εγκρίνονται)

<SPEAKER ID=8 LANGUAGE="NL" NAME="Plooij-Van Gorsel">
Πρόεδρε, στις 12 Μαΐου υπέβαλα μία ερώτηση στο Σώμα σχετικά με την προκήρυξη δημόσιων διαγωνισμών για μία περίπτωση που αφορούσε την αγορά επίπλων για το Κοινοβούλιο. Η απάντησή σας ήταν ότι έπρεπε να υποβάλω την ερώτησή μου γραπτώς. Αυτό το έκανα στις 14 Μαΐου. Μετά από εννέα εβδομάδες δεν έχω λάβει ακόμα απάντηση. Στις 26 Ιουνίου, κατά τη σύνοδο ολομέλειας των Βρυξελλών, σας ερώτησα πότε θα μου δοθεί μία απάντηση και τότε μου είπατε ότι αυτό θα γίνει πριν από την προσεχή περίοδο Συνόδου στο Στρασβούργο. Διαπιστώνω ότι η Σύνοδος άρχισε σήμερα και ότι εξακολουθώ να μην έχω λάβει απάντηση. Δεν μπορώ να κατανοήσω πως είναι δυνατό να αντιμετωπίζετε με τέτοιο τρόπο τις επιχειρήσεις της Ευρωπαϊκής Ένωσης και επί του θέματος αυτού θα ήθελα να υποβάλω ένα ερώτημα: αυτή είναι η περίφημη διαφάνεια του Κοινοβουλίου; Το αργότερο μέχρι αύριο θα ήθελα να λάβω απάντηση από το Προεδρείο σας επί του ερωτήματος που υπέβαλα.

<SPEAKER ID=9 NAME="Πρόεδρος">
Κυρία Plooij-van Gorsel, έχετε δίκιο στο ότι σας είπα πως θα έχετε την απάντηση πριν από αυτήν την εβδομάδα, υπάρχουν όμως πολλές ερωτήσεις προς απάντηση και οι υπηρεσίες ετοιμάζουν τις απαντήσεις τη στιγμή που μπορούν. Οι απαντήσεις αυτές πρέπει να περάσουν επιπλέον από το Προεδρείο, δεν τις συντάσσω εγώ προσωπικά. Εν πάση περιπτώσει, καθώς το Προεδρείο θα συνέλθει απόψε και την Πέμπτη, ελπίζω ότι αυτή την εβδομάδα θα έχετε την απάντηση.
<P>
Το λόγο έχει ο κ. Gallagher.

<SPEAKER ID=10 LANGUAGE="EN" NAME="Gallagher">
Κύριε Πρόεδρε, θα ήθελα να αναφερθώ σε ένα εξαιρετικά σημαντικό γεγονός, το οποίο συνέβη το περασμένο Σαββατοκύριακο στην εκλογική μου περιφέρεια στην κομητεία του Mayo. Στα χωριά Glencullen, Glenamoy και Bangor Erris πολλές οικογένειες έμειναν άστεγες, όταν οι χείμαρροι σάρωσαν τις κατοικίες τους, τα ποτάμια ξεχείλισαν, οι πλημμύρες προκάλεσαν κατολισθήσεις, έκλεισαν τους δρόμους και κατέστρεψαν αγροτικά κτίσματα και κατοικίες. Χάθηκαν πρόβατα και γελάδια, καταστράφηκαν σοδειές και μόνο από θαύμα δεν χάθηκαν ανθρώπινες ζωές.
<P>
Η καταστροφή αυτή θα έχει σοβαρές οικονομικές και κοινωνικές επιπτώσεις σε ολόκληρη την περιοχή. Θα ήθελα να ζητήσω από το Σώμα να απευθυνθεί προς την Επιτροπή για την αποδέσμευση πιστώσεων, προκειμένου να δοθεί βοήθεια στους ανθρώπους αυτούς που υπήρξαν θύματα μιας τέτοιας φυσικής καταστροφής. Γνωρίζω ότι αυτή δεν είναι η μόνη περιφέρεια στην Ευρώπη που έχει πληγεί -και άλλες περιοχές έχουν γνωρίσει καταστροφές- και ελπίζω ότι το Σώμα θα στηρίξει την αίτησή μας προς την Επιτροπή για την αποδέσμευση των αναγκαίων πιστώσεων προς την περιοχή του Mayo.

<SPEAKER ID=11 NAME="Πρόεδρος">
Ευχαριστώ, κύριε Gallagher, αυτό όμως δεν είναι κάτι σχετικό με την ημερήσια διάταξη. Κανονικά, ο δίαυλος για αυτά τα ζητήματα είναι η συζήτηση επικαίρων και επειγόντων θεμάτων.
<P>
Το λόγο έχει ο κ. Titley.

<SPEAKER ID=12 NAME="Titley">
Κύριε Πρόεδρε, πριν από μία εβδομάδα ένα λεωφορείο που μετέφερε μαθητές της Σχολής του St James του Bolton, που ανήκει στην εκλογική μου περιφέρεια, είχε ένα σοβαρό ατύχημα στις γαλλικές Αλπεις. Στο ατύχημα αυτό έχασαν τη ζωή τους τρεις νεαροί μαθητές. Είμαι βέβαιος ότι το Σώμα μοιράζεται τη βαθιά λύπη μου για αυτή την τραγική απώλεια ζωών και θα σας ήμουν ευγνώμων, κύριε Πρόεδρε, εάν θα θέλατε να διαβιβάσετε στο σχολείο τα συλλυπητήρια του Σώματος.
<P>
Το ατύχημα αυτό φέρνει για άλλη μια φορά στην επιφάνεια το θέμα των ζωνών ασφαλείας στα λεωφορεία και κυρίως στα λεωφορεία, που μεταφέρουν παιδιά. Το συμβάν είναι ακόμα τραγικότερο γιατί η Σχολή του St James έχει αρχή της να χρησιμοποιεί πάντα λεωφορεία με ζώνες ασφαλείας. Δυστυχώς, το λεωφορείο τους παρουσίασε βλάβη και ήταν υποχρεωμένοι να νοικιάσουν ένα γαλλικό λεωφορείο χωρίς ζώνες ασφαλείας.
<P>
Η τραγωδία αυτή αποτελεί απόδειξη της ανάγκης για αποτελεσματική νομοθεσία σε επίπεδο Ευρωπαϊκής Ένωσης που θα επιτρέψει στους πολίτες να ταξιδεύουν με ασφάλεια ανάμεσα στα κράτη μέλη. Ως εκ τούτου, κύριε Πρόεδρε, θα ήθελα να ζητήσω να απευθύνετε επιστολή προς τον Πρόεδρο της Επιτροπής και τον ασκούντα την προεδρία του Συμβουλίου για να γνωστοποιήσετε την τραγική αυτή ανθρώπινη απώλεια και για να ζητήσετε την περαιτέρω βελτίωση της Ευρωπαϊκής νομοθεσίας σε σχέση με τις ζώνες ασφαλείας στα λεωφορεία.
<P>
Τέλος, θα ήθελα να εκφράσω την ευγνωμοσύνη μου προς τον επίτροπο κύριο Kinnock, υπεύθυνο για θέματα μεταφοράς, για την ταχύτητα και την ευγένεια με την οποία μου απάντησε σε σχέση με το παραπάνω θέμα.

<SPEAKER ID=13 LANGUAGE="NL" NAME="Plooij-Van Gorsel">
Πρόεδρε, λυπούμαι αλλά πρέπει να σας πω ότι δεν μπορώ να αρκεστώ στην απάντηση που μου δώσατε μόλις πριν λίγο. Μου είπατε ήδη δύο φορές ότι θα μου δινόταν απάντηση το συντομότερο δυνατό. Ο προϊστάμενος της υπηρεσίας ανάθεσης έργων μπορεί πολύ απλά να απαντήσει την ερώτηση αυτή. Εάν είναι τόσο δύσκολο να διαπιστωθεί κατά πόσον προσφέρονται ίσες ευκαιρίες στις επιχειρήσεις των διαφόρων κρατών μελών της Ένωσης, διερωτώμαι πόσο διαφανής είναι η λειτουργία του Κοινοβουλίου.

<SPEAKER ID=14 NAME="Πρόεδρος">
Κυρία Plooij-van Gorsel, επαναλάβατε ήδη την άποψή σας δύο φορές. Αυτό δεν είναι ζήτημα επί της διαδικασίας. Υπάρχει δίαυλος για να το θέσετε και για να σας δοθεί απάντηση. Δεν θα σας ξαναδώσω το λόγο σχετικά με αυτό το θέμα.

<CHAPTER ID=4>
Σύνθεση του Κοινοβουλίου
<SPEAKER ID=15 NAME="Πρόεδρος">
Αξιότιμοι κύριοι βουλευτές, σας ανακοινώνω ότι η κ. Pιry μού κοινοποίησε γραπτώς την παραίτησή της από τα καθήκοντα του Αντιπροέδρου, με ισχύ από την Τρίτη 15 Ιουλίου 1997, και από βουλευτής του Ευρωπαϊκού Κοινοβουλίου, με ισχύ από την Τετάρτη 16 Ιουλίου 1997.
<P>
Σύμφωνα με το άρθρο 12 της Πράξης σχετικά με την εκλογή των εκπροσώπων στο Ευρωπαϊκό Κοινοβούλιο με άμεση καθολική ψηφοφορία, το Σώμα διαπιστώνει τη χηρεία της θέσης και θα ενημερώσει σχετικά το ενδιαφερόμενο Κράτος μέλος.
<P>
Προσωπικά, αλλά νομίζω εκφράζοντας και το αίσθημα του Σώματος, πιστεύω ότι πρέπει να εκφράσουμε την ευγνωμοσύνη μας στην κ. Pιry για τις υπηρεσίες που προσέφερε ως Αντιπρόεδρος του Κοινοβουλίου επί σειράν ετών, με πλήρη αποτελεσματικότητα και με την συγκατάθεση όλων των μελών του Σώματος.
<P>
(Χειροκροτήματα) Οι γαλλικές αρχές μού ανακοίνωσαν την αντικατάσταση του κ. Philippe de Villiers από τον κ. Eric Pinel, με ισχύ από 17ης Ιουνίου 1997.
<P>
Καλωσορίζω τον νέο αυτόν συνάδελφο και υπενθυμίζω ότι, δυνάμει του άρθρου 7 του Κανονισμού, κάθε βουλευτής κατέχει το έδρανό του στο Κοινοβούλιο και τα όργανά του με πλήρη δικαιώματα, όσο δεν έχει γίνει έλεγχος της εντολής του και εφόσον δεν έχει ληφθεί απόφαση επί ενδεχόμενης αμφισβήτησής της.

<CHAPTER ID=5>
Διάταξη των εργασιών
<SPEAKER ID=16 NAME="Πρόεδρος">
Προχωρούμε στη συνέχεια στον καθορισμό της διάταξης των εργασιών.
<P>
Έχει διανεμηθεί το τελικό σχέδιο ημερήσιας διάταξης που καταρτίστηκε, σύμφωνα με το άρθρο 95 του Κανονισμού, από τη Διάσκεψη των Προέδρων στη συνεδρίασή της της Πέμπτης 10 Ιουλίου 1997, επί του οποίου έχουν προταθεί ή ενσωματωθεί οι ακόλουθες τροποποιήσεις:
<P>
Δευτέρα, Τρίτη και Τετάρτη : (καμία τροποποίηση). Μου ζητά το λόγο η κ. Baldi.

<SPEAKER ID=17 LANGUAGE="IT" NAME="Baldi">
Κύριε Πρόεδρε, έχω ένα αίτημα που αφορά τη συνεδρίαση της Τετάρτης, και ειδικότερα τη δήλωση της Επιτροπής για τη Διάσκεψη Κορυφής «Πλανήτης Γη», δηλαδή τη Διάσκεψη Κορυφής της Νέας Υόρκης. Επειδή μία τόσο σημαντική δώλωση κινδυνεύει να συζητηθεί πολύ αργά, τα μεσάνυχτα, διότι η ημερήσια διάταξη προβλέπει ένα μεγάλο αριθμό θεμάτων, θα ήθελα να ζητήσω εάν είναι δυνατό, είτε να προταχθεί και να εγγραφεί στη συνεδρίαση της Τρίτης, είτε να αναβληθεί γαι τη συνεδρίαση της Πέμπτης. Διαφορετικά, κινδυνεύει να αγνοηθεί τελείως, ενώ βεβαίως η Ευρώπη θα πρέπει να έχει τη δυνατότητα να εκφρασθεί σχετικά με τη δήλωση.

<SPEAKER ID=18 NAME="Πρόεδρος">
Κυρία Baldi, σας υπενθυμίζω ότι προτάσεις τροποποίησης μπορούν να κατατεθούν ως μία πριν από την έναρξη της συνεδρίασης. Η πρόταση που υποβάλλετε τώρα δεν έφτασε μία ώρα πριν. Συνεπώς, δεν είναι δυνατό να ληφθεί υπόψη, αν και λυπάμαι πολύ γι' αυτό.
<P>
Το λόγο έχει ο κ. Blot.

<SPEAKER ID=19 LANGUAGE="FR" NAME="Blot">
Κύριε Πρόεδρε, θα ήθελα να σας θέσω ένα ερώτημα σχετικά με την ημερήσια διάταξη.
<P>
Σήμερα, όπως γνωρίζετε, είναι 14 Ιουλίου, εθνική εορτή και αργία για τους Γάλλους. Η προεδρία έχει την πρόθεση να απευθύνει ένα ευγενικό μήνυμα στους βουλευτές, το προσωπικό των ομάδων, στο προσωπικό του Κοινοβουλίου ή σε όσους βρίσκονται στην υπηρεσία του και έχουν γαλλική εθνικότητα - εκ μέρους, εννοείται, όλων. Θεωρώ ότι οι φίλοι μας θα ήταν πολύ ευγνώμονες, όπως κι εμείς, εφόσον άλλωστε η ευγένεια είναι ένα από τα σημαντικότερα κοινοβουλευτικά έθιμα που συντείνει στην καλή λειτουργία ενός οργάνου όπως το δικό μας.
<P>
Κύριε Πρόεδρε, σας ευχαριστώ για ό, τι θα κάνετε ως προς αυτό.

<SPEAKER ID=20 NAME="Πρόεδρος">
Κύριε Blot, γνωρίζετε ότι κάθε αίτημα, το οποίο αναφέρεται στην ευγένεια, βρίσκει πάντοτε τη θετική απόκριση του Προέδρου του Ευρωπαϊκού Κοινοβουλίου. Ο ίδιος διατυπώσατε το περιεχόμενο του αιτουμένου μηνύματος. Το ενστερνίζομαι και παρακαλώ όλους τους Γάλλους, βουλευτές και μέλη, να το αποδεχθούν. Σας ευχαριστώ.
<P>
(Χειροκροτήματα)

<SPEAKER ID=21 NAME="Green">
Κύριε Πρόεδρε, θα ήθελα να σας ζητήσω να επιβεβαιώσετε στην ολομέλεια ότι το ψήφισμα για την έκθεση Rothley θα γίνει την Τετάρτη. Έτσι αναγράφεται βέβαια και στην ημερήσια διάταξη, αλλά επικρατεί μεγάλη σύγχυση σχετικά με το θέμα, και δεδομένης της σημασίας του ζητήματος, καλό θα ήταν όλοι να ακούσουν από τα χείλη σας πότε το ψήφισμα πρόκειται να γίνει.

<SPEAKER ID=22 NAME="Πρόεδρος">
Το ψήφισμα θα γίνει την Τετάρτη στις 12 το μεσημέρι.
<P>
Πέμπτη:

<SPEAKER ID=23 NAME="Πρόεδρος">
Η Συνομοσπονδιακή Ομάδα της Ευρωπαϊκής Ενωτικής Αριστεράς/Βορειοευρωπαϊκή Πράσινη Αριστερά ζητά την εγγραφή μιας δήλωσης της Επιτροπής επί του θέματος των λαθραίων εξαγωγών βοείου κρέατος με προέλευση το Ηνωμένο Βασίλειο.
<P>
Το λόγο έχει ο κ. Novo προκειμένου να υποστηρίξει την αίτηση.

<SPEAKER ID=24 LANGUAGE="PT" NAME="Novo">
Κύριε Πρόεδρε, αγαπητοί συνάδελφοι, όπως ξέρετε, πρiν μερικές ημέρες η Επίτροπος κ. Emma Bonino, σε συνέντευξη τύπου, πληροφόρησε ότι υπήρχαν περιπτώσεις παράνομης εξαγωγής βοείου κρέατoς με προέλευση το Ηνωμένο Βασίλειο.
<P>
Πιστεύω ότι υπάρχουν πολλοί λόγοι για να συζητήσουμε το θέμα αυτό στην ολομέλεια. Καταρxή, οι πληροφορίες της κυρίας Επιτρόπου ήταν ασαφείς και ελλειπείς, γεγονός που συνέβαλε στην επιδείνωση των πληροφοριακών διαδόσεων και, επίσης, στη γενικευμένη αύξηση της ανησυχίας μεταξύ του πληθυσμού. Εξάλλου, η ίδια η Ευρωπαϊκή 'Ενωση Προστασίας των Καταναλωτών αντέδρασε σε αυτό.
<P>
Από την άλλη, δεύτερο, οι πληροφορίες της Επιτροπής ήταν καθυστερημένες, εφόσον, δύο μήνες πριν τη συνέντευξη τύπου, η ίδια η Μόνιμη Κτηνιατρική Επιτροπή είχε ήδη ενημερώσει την Επιτροπή για τα γεγονότα που αποκαλύφθηκαν.
<P>
Τρίτο, εάν η κυρία Επίτροπος παρέχει πληροφορίες στα όργανα μαζικής επικοινωνίας, ελλιπείς και ελάχιστα λεπτομερείς, κατά μείζονα λόγο πρέπει να το πράξει ενώπιον αυτού του Σώματος. Εδώ κατά τρόπο πλήρη, εάν είναι δυνατό.
<P>
Τέταρτο, υπήρξαν καταστάσεις αυτού του είδους που συνέβαλαν ώστε η κρίση των τρελών αγελάδων να λάβει τις σοβαρές διστάσεις που έλαβε. Δεν πρέπει να επαναλάβουμε τα λάθη του παρελθόντος και πρέπει να συζητήσουμε έγκαιρα την κατάσταση αυτή.
<P>
Πέμπτο, θεωρώ ότι το θέμα αυτό, το οποίο ανέφερε η Επίτροπος κ. Emma Bonino, δεν εμπίπτει στο πλαίσιο των αρμοδιοτήτων της επιτροπής παρακολούθησης της κρίσης της ΣΕΒ. Δεν υπάρχει σχέση ανάμεσα στα δύο!
<P>
Για όλους αυτούς τους λόγους, ζήτησα από όλους τους συναδέλφους να δεχτούν την πρότασή μας να εγγραφεί, στην ημερήσια διάταξη της Πέμπτης, μία δήλωση της Επιτροπής σχετικά με την παράνομη εξαγωγή βοείου κρέατος από το Ηνωμένο Βασίλειο.

<SPEAKER ID=25 NAME="Πρόεδρος">
Το λόγο έχει η κ. Roth-Behrendt προκειμένου να επιχειρηματολογήσει κατά της αίτησης.

<SPEAKER ID=26 LANGUAGE="DE" NAME="Roth-Behrendt">
Κύριε Πρόεδρε, άκουσα προσεκτικά τον συνάδελφο. Καταλήγοντας είπε πως η δήλωση της κ. Bonino δεν είχε τίποτε να κάνει με τη σπογγώδη εγκεφαλοπάθεια των βοοειδών. Αυτό με εξέπληξε, αφού είχα ακούσει τις αρχικές του παρατηρήσεις. Η ομάδα μου κι εγώ είμαστε εναντίον της εγγραφής μιας δήλωσης της κ. Bonino στην ημερήσια διάταξη αυτήν την εβδομάδα, για τον εξής λόγο: Το Κοινοβούλιο διόρισε μια μη μόνιμη επιτροπή με σκοπό τον έλεγχο των δραστηριοτήτων της Επιτροπής σχετικά με την εξεταστική επιτροπή για τη σπογγώδη εγκεφαλοπάθεια των βοοειδών. Αυτή η μη μόνιμη επιτροπή συνεδριάζει δημόσια, συνεδριάζει αυτήν την εβδομάδα σήμερα, αύριο και την Πέμπτη. Όλα τα μέλη αυτού του Κοινοβουλίου είναι ελεύθερα να συμμετάσχουν και να ακούσουν την Επιτροπή να εκθέτει τις διευκρινήσεις της. Σήμερα θα είναι ο Επίτροπος κ. Fischler. Η κ. Bonino και ο συνάδελφος προσκαλούνται εγκάρδια να λάβουν σήμερα, στη μη μόνιμη επιτροπή, τη διευκρίνηση της Επιτροπής, την οποία ο συνάδελφος επιθυμεί για την Πέμπτη.
<P>
Όταν ο συνάδελφος διαπιστώνει ότι η Επιτροπή ενημέρωσε πολύ αργοπορημένα, έχει άλλες πληροφορίες από εμένα. Όχι πως η επιστημονική επιτροπή ήταν αυτή που συμβούλεψε την Επιτροπή, ήταν η υπηρεσία της Επιτροπής αρμόδια για την καταπολέμηση της απάτης. Όταν η Επιτροπή ενεργεί υπεύθυνα, τότε ενημερώνει αφού όλοι - η εισαγγελία, η αστυνομία και το τελωνείο - έχουν λάβει τα μέτρα τους. Μέχρι τώρα δεν έχω καμία αφορμή για να αμφιβάλλω ότι η Επιτροπή έκανε αυτό το πράγμα. Θα ακούσουμε απόψε τον κ. Fischler και την κ. Bonino. Θα ακούσουμε αύριο τον κ. Cunningham, το Βρετανό υπουργό γεωργίας, και την Πέμπτη τον κ. Boden, τον υπουργό γεωργίας του Λουξεμβούργου και Πρόεδρο του Συμβουλίου. Έτσι θα μπορούσε το Κοινοβούλιο στην επιτροπή του να ενημερωθεί συνολικά. Για το λόγο αυτό δεν υπάρχει ανάγκη να τοποθετηθεί η Επιτροπή ενώπιον της ολομέλειας.
<P>
(Χειροκροτήματα)
<P>
(Το Σώμα απορρίπτει την αίτηση)

<SPEAKER ID=27 LANGUAGE="ES" NAME="Gutiιrrez Dνaz">
Κύριε Πρόεδρε, λυπάμαι που σας ζητώ να επανέλθουμε στην ημερήσια διάταξη της Τετάρτης. Εσείς, κύριε Πρόεδρε, είπατε ότι δεν υπάρχει καμία μεταβολή στην ημερήσια διάταξη της Τετάρτης. Θα πρέπει να εννοήσω ότι, ως συνήθως, η ώρα των ερωτήσεων προς το Συμβούλιο θα διεξαχθεί από τις 5.30 ως τις 7 μ.μ.;

<SPEAKER ID=28 NAME="Πρόεδρος">
Μάλιστα, έτσι είναι. Και σας ευχαριστώ που μου δίνετε την ευκαιρία να διευκρινίσω το ζήτημα. Η Διάσκεψη των Προέδρων συντόμευσε κατά μισή ώρα την ώρα των ερωτήσεων προς το Συμβούλιο ώστε να καταστεί δυνατή η εγγραφή μιας συμπληρωματικής δήλωσης του Συμβουλίου. Το θέμα είναι ότι στην ισπανική έκδοση έγινε ένα erratum , και αναφέρεται η ώρα από τις 5.30 ως τις 7 μ.μ. αντί από τις 6 ως τις 7 μ.μ., που είναι και η σωστή.

<SPEAKER ID=29 LANGUAGE="ES" NAME="Gutiιrrez Dνaz">
Κύριε Πρόεδρε, με όλο τον οφειλόμενο κοινοβουλευτικό σεβασμό, όχι μόνο προς εσάς αλλά και προς τη Διάσκεψη των Προέδρων, θα ήθελα να υπενθυμίσω πως υπάρχει ένα καθιερωμένο δικαίωμα που έγκειται στο ότι κάθε Τετάρτη το Συμβούλιο απαντά στις ερωτήσεις των αξιότιμων κυρίων βουλευτών για μιάμιση ώρα. Στην προκειμένη περίπτωση, σύμφωνα με τις πληροφορίες μου, υπάρχουν 37 ερωτήσεις που έχουν διατυπωθεί από τους αξιότιμους κυρίους βουλευτές, οι οποίοι και αναμένουν να λάβουν απάντηση από το Συμβούλιο. Δεν θεωρώ ότι η συντόμευση ή αναβολή αυτού του χρόνου συμβάλλει στο να υπογραμμίσει τη μεγάλη σημασία που έχει ο διάλογος μεταξύ των βουλευτών αυτού του Σώματος και των εκπροσώπων του Συμβουλίου. Κατά συνέπεια, θα ήθελα να εκφράσω, με όλο το σεβασμό, την ασυμφωνία μου απέναντι σε αυτήν την τροποποίηση του ωραρίου και σε αυτήν τη συντόμευση του χρόνου.

<SPEAKER ID=30 NAME="Πρόεδρος">
Ευχαριστώ πολύ, κύριε Gutiιrrez Dνaz. Αυτή την εβδομάδα έχουμε υπερβολικά φορτωμένη ημερήσια διάταξη. Οι Ομάδες θεώρησαν ότι πρέπει να γίνουν τρεις δηλώσεις του Συμβουλίου, κάτι που επίσης αποτελεί μια μορφή κοινοβουλευτικού διαλόγου, γι' αυτό και εισήχθη κατ' εξαίρεση η τροποποίηση αυτή στην ημερήσια διάταξη.
<P>
Το λόγο έχει ο κ. Posselt.

<SPEAKER ID=31 LANGUAGE="DE" NAME="Posselt">
Κύριε Πρόεδρε, θα ήθελα να υποστηρίξω κι εγώ αυτές τις αντιρρήσεις. Αυτό έχει συμβεί πολύ συχνά και μάλιστα για τον απλούστατο λόγο ότι η ώρα των ερωτήσεων, που για χρόνια ήταν από τις 21.00 έως τις 22.30, μετατέθηκε στο απόγευμα. Κάποτε ανακαλύψαμε ότι το Συμβούλιο είναι πολύ κουρασμένο το βράδυ και μεταφέραμε την ώρα των ερωτήσεων στο απόγευμα. Από τότε κάθε δεύτερη ή τρίτη φορά η ώρα των ερωτήσεων περικόπτεται ή αναβάλλεται. Εγώ βρίσκω ότι θα έπρεπε να οριστεί ξανά για τις 21.00. Τότε θα λυνόταν το πρόβλημα.

<SPEAKER ID=32 NAME="Πρόεδρος">
Ευχαριστώ πολύ, κύριε Posselt. Εξήγησα ήδη τους λόγους για τους οποίους τροποποιήθηκε η ημερήσια διάταξη. Την ασυμφωνία θα έπρεπε να την εκφράσετε καθένας στην κοινοβουλευτική σας Ομάδα, δεδομένου ότι οι Ομάδες έδωσαν τη συγκατάθεσή τους σχετικά με αυτήν την αλλαγή.

<CHAPTER ID=6>
Ετήσια έκθεση του Ευρωπαίου Διαμεσολαβητή για το 1996 (παρουσίαση)
<SPEAKER ID=33 NAME="Πρόεδρος">
Η ημερήσια διάταξη προβλέπει τη συζήτηση της ετήσιας έκθεσης του Ευρωπαίου Διαμεσολαβητή (1996).

<SPEAKER ID=34 NAME="Sφderman">
Κύριε Πρόεδρε, κυρίες και κύριοι, θα ήθελα κατ'αρχάς να σας ευχαριστήσω που βρήκατε χρόνο μέσα στο τόσο γεμάτο πρόγραμμα της συνεδρίας του Ιουλίου για την παρουσίαση της ετήσιας έκθεσης του Διαμεσολαβητή. Η πρακτική που επιβάλει την παρουσίαση της έκθεσής του από τον ίδιο το Διαμεσολαβητή δηλώνει ότι το Ευρωπαϊκό Κοινοβούλιο ασπάζεται τις βέλτιστες κοινοβουλευτικές συνήθειες των κρατών μελών που έχουν υιοθετήσει το θεσμό του Διαμεσολαβητή.
<P>
Είμαι πεπεισμένος ότι αυτό θα αποβεί προς όφελος των κοινών ιδεωδών μας για μία ανοικτή και δημοκρατική Ευρωπαϊκή Ένωση. Η ετήσια έκθεση του 1996 είναι η πρώτη που καλύπτει ένα πλήρες έτος δραστηριότητας για τον Ευρωπαίο Διαμεσολαβητή. Η έκθεση έχει ως επίκεντρο την εργασία διαχείρισης υποθέσεων, αν και σημαντικές διοικητικές προσπάθειες απαιτούνται ακόμα για την ολοκλήρωση της δημιουργίας ενός γραφείου Διαμεσολαβητή και για την οργάνωση μιας εκστρατείας πληροφόρησης. Στο μέλλον θα υπάρχει η δυνατότητα να αναλωθεί περισσότερος χρόνος για τη διαχείριση παραπόνων και πρωτοβουλιών. Είμαι σίγουρος ότι τα οφέλη που θα προκύπτουν από την άποψη των καταγγελόντων θα είναι όλο και μεγαλύτερα.
<P>
Κατά το 1996, το γραφείο του Διαμεσολαβητή χειρίστηκε 1014 υποθέσεις. Από αυτές οι 842 ήταν νέες καταγγελίες που είχαν γίνει το 1996. Οι περισσότερες από αυτές προέρχονταν από ιδιώτες, και μόνο 86 ήταν καταγγελίες εταιρειών και συνδέσμων. 29 καταγγελίες είχαν γίνει από μέλη του Ευρωπαϊκού Κοινοβουλίου. Τρείς έρευνες εξ ιδίας πρωτοβουλίας έγιναν κατά τη διάρκεια του έτους. Συνολικά 210 έρευνες ξεκίνησαν μέσα στο ίδιο έτος.
<P>
Οι θεσμοί στους οποίους αναφέρονταν ήταν η Ευρωπαϊκή Επιτροπή σε 187 περιπτώσεις, το Ευρωπαϊκό Κοινοβούλιο σε 19 και το Συμβούλιο της Ευρωπαϊκής Ένωσης σε 4 περιπτώσεις. Οι αριθμοί αυτοί αντικατοπτρίζουν το γεγονός ότι η Επιτροπή είναι ο θεσμός, ο οποίος έρχεται συχνότερα σε άμεση επαφή με τους Ευρωπαίους πολίτες σε επίπεδο διοίκησης.
<P>
Οι έρευνες ολοκληρώθηκαν για 102 περιπτώσεις. Οι 82 από αυτές απέδειξαν ότι δεν υπήρξε θέμα κακής διοίκησης. Δύο καταγγέλοντες απέσυραν τις μηνύσεις τους και σε 12 περιπτώσεις οι καταγγέλοντες ικανοποιήθηκαν από τη λύση που δόθηκε από το θεσμό.
<P>
Υπήρξαν 34 περιπτώσεις για τις οποίες διαπιστώθηκε θέμα κακής διοίκησης και οι 32 από αυτές έκλεισαν με σοβαρές επιπλήξεις προς το σχετικό θεσμό ή όργανο. Μία καταγγελία και μία πρωτοβουλία κατέληξαν σε δύο σχέδια συστάσεων προς τους εν λόγω θεσμούς ή όργανα. Το πρώτο σχέδιο σύστασης έγινε άμεσα δεκτό από το εν λόγω όργανο, το άλλο, προϊόν της έρευνας εξ ιδίας πρωτοβουλίας σε σχέση με τους κανόνες για την πρόσβαση του κοινού στα έγγραφα, αντιμετωπίζεται με θετικό πνεύμα.
<P>
Μέχρι σήμερα δεν έχει υπάρξει ευκαιρία να γίνει παρουσίαση ειδικής έκθεσης με θέμα την κακή διοίκηση ενώπιον του Ευρωπαϊκού Κοινοβουλίου. Αυτό οφείλεται εν μέρει στο γεγονός ότι οι θεσμοί και τα όργανα της Κοινότητας συνεργάζονται με το Διαμεσολαβητή, φροντίζοντας κυρίως για μία συναινετική λύση με τον καταγγέλοντα. Επιπλέον, οι ισχύουσες διαδικασίες για το χειρισμό των υποθέσεων απαιτούν οπωσδήποτε πολύ χρόνο για την ολοκλήρωσή τους και πολλές έρευνες δεν έχουν ακόμα φτάσει σε στάδιο που να επιτρέπει τη σύνταξη ειδικής έκθεσης. Η πρώτη ευκαιρία για την παρουσίαση μιας ειδικής έκθεσης θα παρουσιαστεί μάλλον αργότερα μέσα στο τρέχον έτος.
<P>
Στη συζήτηση που είχαμε πέρυσι, σχολίασα το γεγονός ότι πολλές καταγγελίες ξεπερνούν τις αρμοδιότητες του Διαμεσολαβητή, όπως αυτές ορίζονται από τη Συνθήκη. Κατά το πρώτο έτος φαίνεται ότι το 35 % των καταγγελιών ενέπιπταν στο πλαίσιο της εντολής του. Αν και πολλοί εθνικοί διαμεσολαβητές έχουν το ίδιο πρόβλημα, η αναλογία των καταγγελιών που δεν εμπίπτουν στο πλαίσιο της εντολής του Διαμεσολαβητή συνεχίζει να μου φαίνεται υψηλή. Θα μπορούσε, επίσης, κάποιος να ισχυριστεί ότι το υψηλό ποσοστό των καταγγελιών που δεν εμπίπτουν στο πλαίσιο της εντολής του Διαμεσολαβητή δείχνει ότι έχει ερμηνεύσει πολύ στενά τον όρο κακή διοίκηση.
<P>
Σύμφωνα με την έκθεση του 1995, »θέμα κακής διοίκησης τίθεται όταν ο κοινοτικός θεσμός ή το όργανο δεν ενεργούν σύμφωνα με τις Συνθήκες και σύμφωνα με τις πράξεις της Κοινότητας, οι οποίες είναι δεσμευτικές για τον σχετικό θεσμό ή το όργανο, ή δεν τηρεί τους κανονισμούς και τις νομικές αρχές που έχουν καθοριστεί από το Ευρωπαϊκό Δικαστήριο ή το Πρωτοδικείο». Επιπλέον, σημειωνόταν ότι «ο Ευρωπαίος Διαμεσολαβητής θα πρέπει να λαμβάνει υπόψη τις απαιτήσεις του Αρθρου F της Συνθήκης για την Ευρωπαϊκή Ένωση, ότι δηλαδή οι κοινοτικοί θεσμοί και τα όργανα οφείλουν να σέβονται τα θεμελιώδη δικαιώματα». Ένας κατάλογος παραδειγμάτων κακής διοίκησης είχε προστεθεί στον ορισμό αυτό.
<P>
Ταυτόχρονα σημειωνόταν ότι η εμπειρία εθνικών διαμεσολαβητών δείχνει πως καλύτερο είναι να μην επιχειρούνται τόσο αυστηροί ορισμοί της κακής διοίκησης. Η έκθεση της Επιτροπής Αναφορών στην ετήσια έκθεση του Διαμεσολαβητή για το 1995, εισηγήτρια της οποίας ήταν η κυρία Ahern, σημείωνε ότι θα ήταν σώφρον και πρέπον να αποφευχθεί στο στάδιο αυτό ένας τόσο αυστηρός ορισμός της κακής διοίκησης. Σήμερα έχουμε πλουσιότερη εμπειρία σχετικά με την εφαρμογή των διατάξεων που αφορούν τον Ευρωπαίο Διαμεσολαβητή.
<P>
Καθώς το ζήτημα ή ο ορισμός της κακής διοίκησης έχει τεθεί, στην ετήσια έκθεσή μου για το 1997 προσπαθώ να δώσω έναν ακριβέστερο ορισμό. Έτσι το Ευρωπαϊκό Κοινοβούλιο και οι αρμόδιες επιτροπές του θα έχουν τη δυνατότητα να κάνουν παρατηρήσεις σχετικά με το ζήτημα και να φωτίσουν περαιτέρω την κατάσταση.
<P>
Πέρυσι προέκυψε άλλο ένα σημαντικό ερώτημα κατά τη συζήτηση της ετήσιας έκθεσης για το 1995. Αφορούσε το δικαίωμα του Διαμεσολαβητή να ξεκινάει έρευνες εξ ιδίας πρωτοβουλίας. Υποστήριζα ότι πρωταρχικό καθήκον του Διαμεσολαβητή είναι να διαχειρίζεται καταγγελίες και τόνισα ότι το δικαίωμα της έρευνας εξ ιδίας πρωτοβουλίας δεν θα έπρεπε να χρησιμοποιείται τόσο ελαφρά. Θα μπορούσε να χρησιμοποιηθεί όταν μία σειρά καταγγελιών επικεντρώνονται σε ένα συγκεκριμένο όργανο ή μία συγκεκριμένη διοικητική δραστηριότητα. Η έκθεση Ahern υποστήριζε ότι οι έρευνες εξ ιδίας πρωτοβουλίας αποτελούν σημαντικό εργαλείο για το έργο του Διαμεσολαβητή. Σημείωνε ότι «αυτή η μορφή έρευνας μπορεί να αποκτήσει με το πέρασμα των ετών πολύ μεγαλύτερη σημασία προς όφελος της δημοκρατικής λειτουργίας της Ένωσης και, συνακόλουθα, του Κοινοβουλίου και των πολιτών».
<P>
Στην περυσινή δημόσια συζήτηση χρειάστηκε συχνότερη χρήση ερευνών εξ ιδίας πρωτοβουλίας από αυτή που είχα αναγγείλει. Υπήρχε η γενική άποψη ότι οι δραστηριότητες του Διαμεσολαβητή πρέπει να έχουν μεγαλύτερο κύρος.
<P>
Κατά το 1996, το ένα τρίτο των καταγγελιών που οδήγησαν σε έρευνες αφορούσαν τον τρόπο με τον οποίο η Ευρωπαϊκή Επιτροπή εξασκεί το ρόλο της ως φρουρός των Συνθηκών. Αυτό αφορούσε την επίβλεψη της τήρησης από τα κράτη μέλη των υποχρεώσεών τους, οι οποίες προκύπτουν από το κοινοτικό δίκαιο. Όπως εξηγείται στις σελίδες 67 και 68 της ετήσιας έκθεσης, προκύπτει, βάσει των καταγγελιών αυτών, ότι οι διαδικασίες της Επιτροπής έχουν προκαλέσει σημαντική δυσαρέσκεια μεταξύ των Ευρωπαίων πολιτών. Έτσι κι εγώ ξεκίνησα μία έρευνα εξ ιδίας πρωτοβουλίας για το ζήτημα αυτό. Το αποτέλεσμα είναι ότι η ίδια η Επιτροπή θα έπρεπε να θεωρήσει το ενδεχόμενο βελτίωσης της θέσης των ιδιωτών καταγγελόντων στη διαδικασία ως απόδειξη καλής διοικητικής συμπεριφοράς. Η πρωτοβουλία δεν ασχολείται με τη διακριτική ευχέρεια της Επιτροπής να αποφασίζει πότε θα παρουσιάσει μία παραβίαση στο Ευρωπαϊκό Δικαστήριο και πότε όχι.
<P>
Η έλλειψη διαφάνειας ήταν επίσης ένα άλλο συχνό αντικείμενο καταγγελιών που οδήγησαν σε έρευνα. Όπως εξηγείται στη σελίδα 82 της ετήσιας έκθεσης, οι καταγγελίες αυτές συνέβαλαν σημαντικά στην απόφαση να ξεκινήσει έρευνα εξ ιδίας πρωτοβουλίας σε σχέση με τους κανόνες πρόσβασης του κοινού στα έγγραφα. Η έρευνα αφορούσε 15 κοινοτικούς θεσμούς και όργανα. Κατέληγε σε σύσταση, σύμφωνα με την οποία έπρεπε, μέσα σε τρεις μήνες, να υπάρχουν κανόνες σχετικά με την πρόσβαση του κοινού στα έγγραφα. Αν και γενικά οι θεσμοί και τα όργανα δέχτηκαν με ικανοποίηση τη σύσταση αυτή, τα χρονικά όρια αποδείχτηκαν εκτός πραγματικότητας. Συνεπώς οι διαδικασίες παρατάθηκαν μέχρι το τέλος Ιουλίου 1997. Δεδομένης της σοβαρότητας του, το εν λόγω ζήτημα θα μπορούσε να αποτελέσει μια ξεχωριστή περίπτωση για παρουσίαση στο Σώμα ως η πρώτη ειδική έκθεση, κάποια στιγμή αργότερα μέσα στο χρόνο.
<P>
Η ίδια πολιτική για την χρήση ερευνών εξ ιδίας πρωτοβουλίας αποτελεί τη βάση της επόμενης έρευνας εξ ιδίας πρωτοβουλίας του Διαμεσολαβητή. Η έρευνα αυτή αφορά τα συνήθη όρια ηλικίας ως προϋπόθεση για την πρόσληψη από τους θεσμούς ή τα όργανα της Κοινότητας. Το θέμα αυτό έχει αποτελέσει αντικείμενο πολλών καταγγελιών προς το Διαμεσολαβητή. Πολλές από αυτές τις καταγγελίες προέρχονται από τα κράτη μέλη που εντάχθηκαν στην Κοινότητα το 1996 και ισχυρίζονται ότι η επιβολή ορίων ηλικίας αποτελεί αδικαιολόγητη διάκριση.
<P>
Η χρήση των ερευνών εξ ιδίας πρωτοβουλίας σε καλά μελετημένα ζητήματα προσφέρει μία καλή ευκαιρία τόσο στο θεσμό και το σχετικό όργανο όσο και στο Διαμεσολαβητή να προσεγγίσουν το πρόβλημα με σφαιρικό και ικανοποιητικό τρόπο.
<P>
Δράττομαι επίσης της ευκαιρίας για να ευχαριστήσω όλους τους θεσμούς και τα όργανα της Κοινότητας για αυτή τη χρονιά συνεργασίας μέσα σε τόσο εποικοδομητική ατμόσφαιρα. Ειδικότερα, θα ήθελα να ευχαριστήσω εσάς κύριε Πρόεδρε, και τον προκάτοχό σας κύριο Hansch, για τη στήριξη και την κατανόηση που δείξατε στο έργο του Διαμεσολαβητή, καθώς επίσης και σε πολλά μέλη και αξιωματούχους του Σώματος που βοήθησαν στο έργο αυτό. Θα ήθελα επίσης να ευχαριστήσω την Επιτροπή και το υπεύθυνο μέλος της, την κυρία Gradin, για την σαφή δέσμευσή της για μία ανοιχτή και υπεύθυνη διοίκηση. Ειδική μνεία αξίζει στον Γενικό Γραμματέα της Επιτροπής, τον κύριο David Williamson, για τη συμβολή του στον καθορισμό των βασικών αρχών συνεργασίας με το γραφείο του Διαμεσολαβητή. Επειδή σύντομα πρόκειται να φύγει από την υπηρεσία αυτή, θα ήθελα να τονίσω πόσο σημαντικός υπήρξε ο ρόλος του για την εγγύηση ενός καλού αποτελέσματος στο κοινό έργο μας για τον Ευρωπαίο πολίτη.
<P>
Θα ήθελα, επίσης, να εκφράσω την ευγνωμοσύνη μου στον πρόεδρο της Επιτροπής Αναφορών, κύριο Fontana, στον προκάτοχό του κύριο Newman, και σε όλα τα μέλη της επιτροπής για το ενδιαφέρον που εξέφρασαν, καθώς και για τη συνεργάσιμη στάση που τήρησαν κατά τις επαφές τους με το γραφείο του Διαμεσολαβητή.
<P>
Ιδιαίτερες ευχαριστίες, επίσης, στον κύριο Παπακυριαζή για τη σοβαρή και επιμελή στάση που έδειξε κατά τη σύνταξη μιας σφαιρικής και λεπτομερειακής έκθεσης που έχουμε σήμερα στη διάθεσή μας και η οποία περιλαμβάνει πολλές χρήσιμες παρατηρήσεις και προτάσεις για την ανάπτυξη συνεργασίας μεταξύ της Επιτροπής Αναφορών και του Διαμεσολαβητή διαφυλάσσοντας ταυτόχρονα την ανεξαρτησία και των δύο οργάνων.
<P>
Το δικαίωμα άσκησης αναφοράς στο Ευρωπαϊκό Κοινοβούλιο και το δικαίωμα προσφυγής στον Ευρωπαίο Διαμεσολαβητή αποτελούν και τα δύο μαζί μία μοναδική δυνατότητα για την προώθηση των δικαιωμάτων των Ευρωπαίων πολιτών. Οι παρατηρήσεις και οι προτάσεις της έκθεσης Παπακυριαζή αποτελούν τη βάση στην προσπάθειά μας για εξεύρεση αποτελεσματικών τρόπων που θα εξυπηρετούν τον ευγενή αυτό σκοπό. Όσο με αφορά, ελπίζω ότι στο εγγύς μέλλον θα υπάρξει η ευκαιρία οι ιδέες αυτές να γίνουν πραγματικότητα και πρακτικά μέσα τα οποία θα αποτελέσουν τη βάση μιας καλής σχέσης εργασίας.
<P>
(Χειροκροτήματα)

<SPEAKER ID=35 NAME="Πρόεδρος">
Ευχαριστώ, κύριε Sφderman.

<CHAPTER ID=7>
Ετήσια έκθεση δραστηριοτήτων (1996) του Ευρωπαίου Διαμεσολαβητή
<SPEAKER ID=36 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0211/97) του κ. Παπακυριαζή, εξ ονόματος της Επιτροπής Αναφορών, σχετικά με την ετήσια έκθεση δραστηριοτήτων (1996) του Διαμεσολαβητή της Ευρωπαϊκής Ένωσης (Ευρωπαίου Διαμεσολαβητή).

<SPEAKER ID=37 NAME="Παπακυριαζής">
Κύριε Πρόεδρε, κυρία Επίτροπε, κύριε Sφderman, αγαπητοί κύριοι συνάδελφοι, έχω απόψε τη μεγάλη τιμή να παρουσιάσω στο Σώμα την έκθεση της Επιτροπής Αναφορών του Ευρωπαϊκού Κοινοβουλίου με θέμα την ετήσια έκθεση δραστηριοτήτων του Ευρωπαίου Διαμεσολαβητή για το 1996. Είναι ουσιαστικά η πρώτη έκθεση που καλύπτει τις δραστηριότητες του Ευρωπαίου Διαμεσολαβητή για ένα ολόκληρο ημερολογιακό έτος και μας δίνει έτσι, πιστεύω, τη δυνατότητα να δούμε πιο ώριμα και εμπεριστατωμένα το νέο αυτό όργανο. Διότι ο Ευρωπαίος Διαμεσολαβητής είναι ένα όργανο νέο, το οποίο όμως έχει μακρά ιστορία σ'αυτήν εδώ την αίθουσα. Σε αυτή την αίθουσα διαμορφώθηκε, πήρε την τελική του μορφή ο Ευρωπαίος Διαμεσολαβητής και εδώ μέσα βέβαια ψηφίσθηκε το 1995 ο πρώτος Ευρωπαίος Διαμεσολαβητής.
<P>
Μια Ευρώπη κοντά στους πολίτες δεν θα μπορούσε να είναι εφικτή, δεν θα μπορούσε να γίνει πραγματικότητα εάν οι μηχανισμοί της ήταν άγνωστοι, εάν η ίδια ήταν εχθρική και απροσπέλαστη στους ευρωπαίους πολίτες, για τους οποίους και υπάρχει η Ευρωπαϊκή 'Ενωση. Ο Διαμεσολαβητής είναι ένας από αυτούς που καλούνται να εργασθούν με υπομονή, με επιμονή και σθένος και ενδεχομένως να συγκρουσθούν για να εξουδετερώσουν περιστατικά που αλλοιώνουν ή παραβιάζουν την έννοια της χρηστής διοίκησης από πλευράς των Ευρωπαϊκών Οργάνων κατά τη λειτουργία τους.
<P>
Παρουσιάζω σήμερα, και ομιλώ πάντα εξ ονόματος της καθ'ύλην αρμόδιας επιτροπής του Ευρωπαϊκού Κοινοβουλίου, μια έκθεση που είχε την τύχη να εγκριθεί ομόφωνα, με καμία ψήφο κατά και καμία αποχή. Θέλω, λοιπόν, εξ ονόματος της επιτροπής, να συγχαρώ τον Ευρωπαίο Διαμεσολαβητή πρώτα για τη λεπτομερειακή, διεξοδική, κατατοπιστική έκθεσή του. Αλλά και επί της ουσίας τον συγχαίρουμε για το έργο του, για τα αποτελέσματα του έργου του το 1996. Ο θεσμός του Διαμεσολαβητή αποτελεί μια ιστορική ευρωπαϊκή παράδοση, ο Διαμεσολαβητής της Ευρωπαϊκής 'Ενωσης ωστόσο είναι ένα νέο όργανο με νέα δυναμική και νέες απαιτήσεις. Θέλουμε να συγχαρούμε τον Διαμεσολαβητή και για τα συγκεκριμένα αποτελέσματα που είχε η διερεύνηση και διευθέτηση των καταγγελιών σε ορισμένες συγκεκριμένες περιπτώσεις. Η μέχρι στιγμής συνεργασία των εμπλεκόμενων οργάνων της Ευρωπαϊκής 'Ενωσης μας επιτρέπει, πιστεύω, να είμαστε αισιόδοξοι για το μέλλον. Βεβαίως, υπήρξαν και περιπτώσεις όπου ο Διαμεσολαβητής συνάντησε κάποιες αντιδράσεις, όπως υπάρχουν και περιπτώσεις που περιμένουν ακόμη την ολοκλήρωσή τους.
<P>
Πιστεύουμε ότι το Ευρωπαϊκό Κοινοβούλιο είναι το θεσμικό όργανο που μπορεί και πρέπει να παράσχει την αλληλεγγύη του και να προσδώσει το ιδιαίτερο πολιτικό βάρος που συνεπάγεται η άσκηση του κοινοβουλευτικού ελέγχου όταν ο Διαμεσολαβητής διαπιστώνει μη ανταπόκριση από τα θεσμικά όργανα της Ευρωπαϊκής Κοινότητας. Αυτό δεν σημαίνει σε καμία περίπτωση ότι το Ευρωπαϊκό Κοινοβούλιο επηρεάζει ή συζητεί την αυτονομία και την ανεξαρτησία του οργάνου που λέγεται Ευρωπαίος Διαμεσολαβητής. Είναι όμως αναγκαία η συνεχής εμβάθυνση της συνεργασίας μεταξύ μας, μια εξ ορισμού αντίληψη που μας φέρνει, το Ευρωπαϊκό Κοινοβούλιο με τον Ευρωπαίο Διαμεσολαβητή, παράλληλα και κάθε μέρα μαζί στον κοινό στόχο.
<P>
Στην έκθεση μέσα διαλαμβάνονται συγκεκριμένες προτάσεις μέσα σε δώδεκα άρθρα του τελικού ψηφίσματος. Δεν θα σταθώ σ'αυτά αναφέροντας συγκεκριμένες πρακτικές υποδείξεις για την πληρέστερη συνεργασία και τον συντονισμό των δραστηριοτήτων μας. Επιθυμώ να πω μόνον ότι απαιτείται μια εμβάθυνση, μια προσπάθεια μεγαλύτερη για την ενημέρωση των πολιτών, γιατί υπάρχει στους πολίτες μας σε όλες τις ευρωπαϊκές χώρες μια κάπως συγκεχυμένη εικόνα για το ποιές είναι οι αρμοδιότητες και οι δυνατότητες αφενός του Ευρωπαϊκού Κοινοβουλίου και αφετέρου του Ευρωπαίου Διαμεσολαβητή.
<P>
Στα ζητήματα που έθιξε πριν από λίγο ο κ. Sφderman δεν θα επανέλθω. Συμφωνούμε απολύτως ότι η πραγματιστική προσέγγιση της κακής διοίκησης είναι αυτή η οποία προσφέρει τη βοήθεια. 'Ομως, η ανάγκη να προσπαθήσουμε όλοι να δώσουμε ακριβέστερο περιεχόμενο σ'αυτή τη χρηστή διοίκηση πιστεύω ότι είναι κοινή. Συμφωνούμε απολύτως στην ανάγκη και την προοπτική των ερευνών ιδίας πρωτοβουλίας.
<P>
Τελειώνω λέγοντας ότι βρισκόμαστε όλοι μαζί μπροστά σε ένα νέα θεσμό κι αυτό μετά το Μάαστριχτ, που καθιέρωσε επίσημα τον Διαμεσολαβητή, και σήμερα μετά το 'Αμστερνταμ, που δίνει νέα διάσταση και νέα προοπτική στον Ευρωπαίο Διαμεσολαβητή. Πιστεύω ότι εδώ θα είμαστε όλοι μαζί για να παρακολουθήσουμε και να δυναμώσουμε τον ρόλο του, πάντα προς όφελος των πολιτών τους οποίους εμείς, το Ευρωπαϊκό Κοινοβούλιο, εκπροσωπούμε.

<SPEAKER ID=38 NAME="Νewman">
Kύριε Πρόεδρε, εξ ονόματος της Ομάδας του Ευρωπαϊκού Σοσιαλιστικού Κόμματος, θα ήθελα να συγχαρώ τον Ευρωπαίο Διαμεσολαβητή, κύριο Sodermann, για την εξαίρετη ετήσια έκθεσή του για το 1996. Συνιστώ σε όλα τα μέλη του Κοινοβουλίου να την διαβάσουν. Έμαθα ότι θα είναι διαθέσιμη σε όλες τις γλώσσες αυτή την εβδομάδα. Όσοι από εμάς είχαν την ευκαιρία να διαβάσουν την έκθεση νωρίτερα γνωρίζουν ότι έχει γραφεί με μεγάλη σοβαρότητα. Στην έκθεση αυτή ο κύριος Sodermann παρουσιάζει το έργο του κατά το πρώτο πλήρες έτος των εργασιών του καθώς και τις περιπτώσεις για τις οποίες καταγγέλθηκε κακή διοίκηση και για τις οποίες διεξήγε έρευνες.
<P>
Το γεγονός ότι ο κύριος Sφdermann τόνισε κατά την ομιλία του τις έρευνες εξ ιδίας πρωτοβουλίας που διεξάγει είναι σημαντικό, διότι οι έρευνες αυτές διενεργούνται για σοβαρά ζητήματα. Δεν γίνονται γιατί έτσι αποφάσισε ο Διαμεσολαβητής, αλλά είναι απόρροια των καταγγελιών που έχει μελετήσει και των καταγγελιών που έχουν επισύρει την προσοχή του σε γενικά προβλήματα τα οποία απαιτούν την παρέμβασή του. Όπως ακούσαμε, καταγγελίες που αφορούν περιβαλλοντικά ζητήματα σε σχέση με την παρακαμπτήριο του Newbury και τον αυτοκινητόδρομο Μ 40, έργα που αφορούν και τα δύο την πατρίδα μου, το Ηνωμένο Βασίλειο, οδήγησαν το Διαμεσολαβητή στο συμπέρασμα ότι η Επιτροπή έσφαλε σε κάποιο σημείο και ότι θα ήταν πρέπον να εξεταστούν οι καταγγελίες των ιδιωτών σύμφωνα με τη διαδικασία που προβλέπεται από το Αρθρο 169, καθώς επίσης να ξεκινήσει μία έρευνα εξ ιδίας πρωτοβουλίας ωθούμενος από τις καταγγελίες για την προώθηση της πρόσβασης του κοινού στα έγγραφα των κοινοτικών θεσμών. Πρόκειται για ενέργειες τις οποίες καλωσορίζουμε θερμά.
<P>
Είναι σημαντικό το δικαίωμα που έχει ο πολίτης να προσφεύγει στο Διαμεσολαβητή για την καταγγελία περιπτώσεων κακής διοίκησης να γίνει ευρύτερα γνωστό, καθώς επίσης και το δικαίωμα του πολίτη και του μόνιμου κατοίκου να υποβάλλει αναφορά στο Ευρωπαϊκό Κοινοβούλιο για άλλα ζητήματα που ανήκουν στη σφαίρα ευθυνών των Ευρωπαϊκών Κοινοτήτων και αφορούν τις αντίστοιχες ευθύνες και υποχρεώσεις του Διαμεσολαβητή και της Επιτροπής Αναφορών.
<P>
Τελειώνοντας θα ήθελα να ευχαριστήσω τον εισηγητή μας από την Επιτροπή Αναφορών, κύριο Παπακυριαζή, που παρουσίασε μία τόσο ισορροπημένη έκθεση η οποία εξετάζει από πολύ κοντά το έργο του Διαμεσολαβητή, κυρίου Sφdermann, τον συγχαίρει δικαίως για το έργο του, τον στηρίζει περαιτέρω και προτείνει θετικά μέτρα για το μέλλον.

<SPEAKER ID=39 NAME="Fontana">
Κύριε Πρόεδρε, με την έκθεση της κ. Perry για τη δραστηριότητα της Επιτροπής Αναφορών που συζητήσαμε στην Ολομέλεια τον Ιούνιο και με την έκθεση του κ. Παπακυριαζή σχετικά με τη δραστηριότητα του Διαμεσολαβητή, το Κοινοβούλιο εξετάζει ένα σημαντικό ζήτημα και συμφωνώ και εγώ με τον κ. Newman που καλεί όλους τους βουλευτές να διαβάσουν την ωραία έκθεση του κ. Sφdermann. Με αυτές τις δύο εκθέσεις το Ευρωπαϊκό Κοινοβούλιο επιδιώκει να αντιμετωπίσει με συγκεκριμένο, και όχι αφηρημένο, τρόπο το θεμελιώδες και αποφασιστικό ζήτημα της ευρωπαϊκής ιθαγένειας. Μία ιθαγένεια που γεννήθηκε από την επίγνωση όλων των ευρωπαίων πολιτών ότι ανήκουν σε μία Κοινότητα όπου η κυριαρχία δεν έχει ανατεθεί στους σύγχρονους τυράννους, τους γραφειοκράτες, αλλά στο νόμο, ένα νόμο στην επεξεργασία του οποίου συμμετέχουν οι ίδιοι οι πολίτες με τους εκπροσώπους τους στα εθνικά κοινοβούλια και στο Ευρωπαϊκό Κοινοβούλιο. Δυστυχώς το Ευρωπαϊκό Κοινοβούλιο δεν διαθέτει, αλοίμονο, πλήρη εξουσία νομοθετικής πρωτοβουλίας, αλλά μόνο συναπόφασης, έστω κι αν αυτή έχει διευρυνθεί μετά την τελευταία συνάντηση του Αμστερνταμ. Πρόκειται, εντούτοις, για ένα σοβαρό μειονέκτημα, ένα διαρθρωτικό μειονέκτημα για ένα κοινοβούλιο: η βασική αποστολή ενός κοινοβουλίου θα πρέπει να είναι η θέσπιση νόμων, αλλά αυτό δεν είναι δυνατό στο Ευρωπαϊκό Κοινοβούλιο.
<P>
Αυτή η ανεπάρκεια έχει δύο συνέπειες: η πρώτη είναι ότι επειδή οι πολίτες δεν συμμετέχουν στη διαδικασία επεξεργασίας των νόμων, δημιουργείται στη σχέση μεταξύ των ίδιων των πολιτών και του Ευρωπαϊκού Κοινοβουλίου ένα σοβαρό έλλειμα δημοκρατίας. Η δεύτερη συνέπεια είναι ότι η ευρωπαϊκή ολοκλήρωση δεν έχει ανατεθεί σε μία επαγωγική διαδικασία: από το γεγονός στο νόμο, από το ειδικό στο οικουμενικό, αλλά σε μία αφηρημένη και παραγωγική διαδικασία: από το νόμο στην οδηγία και στην ιδιαίτερη πραγματικότητα, από το γενικό στο ειδικό και όποιος γνωρίζει την ιστορία της ηπείρου μας γνωρίζει την πολλαπλότητα των ιστοριών, πολιτισμών, γλωσσών που την χαρακτηρίζει.
<P>
Από αυτή την πολλαπλότητα προκαλούνται η κρίση απόρριψης, οι παραβιάσεις, οι δυσκολίες εκ μέρους των εθνικών κοινοτήτων να ενσωματώσουν στη νομοθεσία τους τις κοινοτικές οδηγίες. Με άλλα λόγια, η Ένωση κινδυνεύει να αποτύχει διότι οι πολίτες δεν αισθάνονται υποκείμενα, αλλά αντικείμενο των αποφάσεων των κοινοτικών θεσμικών οργάνων ή, μάλιστα, σε μερικές περιπτώσεις, θύματα των αποφάσεων που λαμβάνονται σε κοινοτικό επίπεδο. Από την άλλη πλευρά, η Επιτροπή πρέπει να επαγρυπνά ώστε να εφαρμόζεται ο νόμος, πρέπει δηλαδή να καταστεί ο φύλακας της ευρωπαϊκής οικοδόμησης. οι αρχαίοι όμως έλεγαν: Quis custodiat custodes? Ποιος θα εποπτεύει τους επόπτες; Οι ίδιοι οι πολίτες, οι ευρωπαίοι δηλαδή πολίτες στις περιπτώσεις μη τήρησης του νόμου έχουν, βάσει της Συνθήκης του Μάαστριχτ, δύο μόνο πρακτικές δυνατότητες, δύο οδούς: η μία είναι να απευθυνθούν στο Ευρωπαϊκό Κοινοβούλιο μέσω της Επιτροπής Αναφορών, το περίφημο δικαίωμα αναφοράς. η άλλη είναι να προσφύγουν, στην περίπτωση κακοδιοίκησης των κοινοτικών οργάνων κατά την άσκηση των καθηκόντων τους, στον Ευρωπαίο Διαμεσολαβητή, τη δραστηριότητα του οποίου μας ανέλυσε η έκθεση του κ. Παπακυριαζή. Η διαφορετική δράση, πολιτική η μία και διοικητική η άλλη, αλλά συγκλίνουσα και σε πλαίσιο συνεργασίας, των δύο αυτών οργανισμών στοχεύει, από τη μία πλευρά, να δημιουργήσει ένα σύστημα προστασίας των ευρωπαίων πολιτών που να μην είναι δικαστικού χαρακτήρα αλλά απλό, αποτελεσματικό και δωρεάν και, από την άλλη, να γνωστοποιήσει και να καλύψει όλα τα κενά, και είναι πολλά, που παρεμποδίζουν το πέρασμα από τον αφηρημένο, γενικό και συχνά απόμακρο κανόνα στη συγκεκριμένη εφαρμογή του, ώστε να επιτευχθεί η πλήρης υλοποίηση της ευρωπαϊκής ιθαγένειας όπως όλοι ευχόμαστε.

<SPEAKER ID=40 LANGUAGE="SV" NAME="Thors">
Κύριε Πρόεδρε, αγαπητοί βουλευτές, αγαπητέ κε συνήγορε του πολίτη! Είμαι Σκανδιναβός. Γι&#x02BC;αυτό συνηθίζω να λέω μόνο αυτό που εννοώ. Λέω ότι έχουμε μια καλή αναφορά από τον Διαμεσολαβητή που ελπίζω ότι θα δημιουργήσει σχολή όσον αφορά τις μελλοντικές αναφορές. Θίγει τις ουσιαστικές και κεντρικές παρατηρήσεις, όχι όλες τις λεπτομέρειες. Νομίζω ότι αυτή η αναφορά μας βοηθά να αποσαφηνήσουμε τι είναι καλή διοίκηση, ότι έχουμε δικαίωμα καλύτερου και λογικότερου χρόνου επεξεργασίας, καλύτερων αιτιολογήσεων των αποφάσεων, και όσον αφορά την μη - διάκριση στην όποία ό ίδιος ο Διαμεσολαβητής επίσης αναφέρθηκε. Πέραν τούτου ελπίζουμε σε μεγαλύτερη διαφάνεια στο μέλλον στην βάση της δικής του έκθεσης πρωτοβουλίας.
<P>
Νομίζω επίσης ότι αυτή η περίοδος του ενάμισυ έτους κατέδειξε ότι ο Διαμεσολαβητής χρειάζεται ως θεματοφύλακας των φυλάκων όπως είπε για το άρθρο 169. Υποστηρίζουμε αυτά που αναφέρονται στην έκθεση, αλλά υπάρχουν πράγματα στα σχόλια της Επιτροπής Παρουσιάσεων στα οποία θα αναφερθούν οι συνάδελφοί μου της Ομάδας και με τα οποία δεν μπορούμε να συμφωνήσουμε πλήρως.

<SPEAKER ID=41 LANGUAGE="ES" NAME="Gutiιrrez Dνaz">
Κύριε Πρόεδρε, η έκθεση του κ. Παπακυριαζή, στο πρώτο σημείο της -και δεν πρόκειται για τυπικότητα- συγχαίρει τον Ευρωπαίο Διαμεσολαβητή για τη μακροσκελή και ορθώς συντεταγμένη ετήσια έκθεσή του για το 1996. Πιστεύω ότι τα συγχαρητήρια είναι δίκαια, και ότι θα πρέπει να τα επεκτείνουμε αναδρομικά και στην ευτυχή ιδέα για τη δημιουργία αυτού του θεσμού στο πλαίσιο του Ευρωπαϊκού Κοινοβουλίου με τις συμφωνίες του Μάαστριχτ, και θα πρέπει επίσης να εκφράσουμε την ικανοποίησή μας για την καλή συνεργασία μεταξύ του Διαμεσολαβητή και της Επιτροπής Αναφορών. Θα πρέπει να πούμε εδώ ότι την καλή αυτή συνεργασία επηρεάζει και η προσωπικότητα τόσο του κ. Sφderman όσο και των δύο Προέδρων που κατ' αυτήν την περίοδο υπήρξαν επικεφαλείς της Επιτροπής Αναφορών μας, των κ.κ. Newman και Fontana.
<P>
Στην παρέμβασή σας μας είπατε ότι διαδίδεται μια αντίληψη μεταξύ των Ευρωπαίων πολιτών η οποία προϋποθέτει τη γνώση ότι, μπροστά στην κακή διοίκηση, μπορεί κανείς να προσφύγει στον Διαμεσολαβητή· έναν Διαμεσολαβητή που απέδειξε ότι διαθέτει πρωτοβουλία και τον οποίο θα πρέπει να συγχαρούμε διότι ανέλαβε την πρωτοβουλία να εποπτεύει αυτήν τη βασική λειτουργία της Επιτροπής που συνίσταται στην επαγρύπνηση για την τήρηση των Συνθηκών. Θα πρέπει επίσης να τον συγχαρούμε διότι ανταποκρίθηκε -με δική του πρωτοβουλία, αλλά και με μεγάλο αίσθημα του γενικού συμφέροντος- σε αυτήν την ανησυχία σχετικά με τη διαφάνεια των θεσμών μας.
<P>
Για όλους αυτούς τους λόγους λοιπόν, πιστεύω ότι θα πρέπει να συγχαρούμε τον κ. Sφderman για την έκθεσή του και για το έργο του, καθώς και τον κ. Παπακυριαζή διότι την ερμήνευσε με τέτοιο τρόπο που επέτρεψε να εγκριθεί ομόφωνα η έκθεση από την Επιτροπή Αναφορών, και έχω την εντύπωση ότι αυτός είναι ο δρόμος που πρόκειται να ακολουθήσει η έκθεση και σε αυτήν την Ολομέλεια.

<SPEAKER ID=42 NAME="Hautala">
(FI ) Αξιότιμε κύριε Πρόεδρε, κύριε Διαμεσολαβητή, αγαπητοί συνάδελφοι, με ιδιαίτερη χαρά, και εκ μέρους της Ομάδας των Πρασίνων, συγχαίρω τον Ευρωπαίο Διαμεσολαβητή για το σύνολο των ιδιαίτερα επιτυχών προσπαθειών τις οποίες κατέβαλε κατά τη διάρκεια του πρώτου έτους της θητείας του. Στο χρονικό αυτό διάστημα, ο κύριος Σόντερμαν επέτυχε να ανυυψώσει και το γόητρο του Ευρωπαϊκού Κοινοβουλίου.
<P>
Θα ήθελα να τον συγχαρώ ιδιαιτέρως για τις πρωτοβουλίες του. Η κυριότερη, ενδεχομένως, από αυτές αφορά τις καταγγελίες που έχουν γίνει εν σχέσει την κοινοτική νομοθεσία. Έπρεπε, οπωσδήποτε, να βελτιωθεί η θέση του καταγγέλλοντος προκειμένου να του δίδεται, στο εξής, η δυνατότητα να παρακολουθεί ανελλειπώς τη διαδικασία εξέτασης της καταγγελίας του. Ο καταγγέλλων πολίτης πρέπει να έχει το δικαίωμα να ενημερώνεται για το διάλογο ο οποίος διεξάγεται μεταξύ του κράτους μέλους όπου βρίσκονται τα ενδιαφέροντά του και της Επιτροπής. Ο πολίτης πρέπει, επίσης, να έχει τη δυνατότητα να συμπληρώνει, βάσει νεωτέρων στοιχείων που έχει ενδεχομένως συγκεντρώσει, την καταγγελία του. Αξια συγχαρητηρίων είναι και η πρωτοβουλία του Διαμεσολαβητή σχετικά με τη βελτίωση της διαφάνειας εν σχέσει με τη λειτουργία των θεσμικών οργάνων. Η διαφάνεια αποτελεί σημαντική προϋπόθεση για τη δημιουργία στερεής βάσης για τη δημοκρατία στην Ευρωπαϊκή Ένωση. Αναμένουμε με ιδιαίτερο ενδιαφέρον την πρώτη ειδική έκθεση του Ευρωπαίου Διαμεσολαβητή σε ό, τι αφορά το θέμα αυτό. Παρόλο που η συμφωνία η οποία συνήφθη στο Αμστερνταμ αναμένεται να αυξήσει τη διαφάνεια, είμαι πεπεισμένη ότι και ο κύριος Σόντερμαν έχει συμβάλει, με την παρουσία του και μόνο, στη χάραξη μιας νέας γραμμής προς την κατεύθυνση αυτή.
<P>
Αξιότιμε κύριε Πρόεδρε, την προηγούμενη εβδομάδα το Προεδρείο του Ευρωπαϊκού Κοινοβουλίου ενέκρινε την πρόταση του Κοινοβουλίου σχετικά με τους κανόνες διαφάνειας. Δυστυχώς, όμως, η σχετική διαδικασία έλαβε χώρα κεκλεισμένων των θυρών. Ακόμη και τα μέλη του οργάνου αυτού στερείθηκαν τη δυνατότητα να συμμετάσχουν στην εκπόνηση των διατάξεων αυτών. Με λύπη μου σας επισημαίνω ότι οι διατάξεις αυτές είναι κατά πολύ ελαστικότερες από τις αντίστοιχες του Συμβουλίου. Δεδομένου ότι Ευρωπαϊκό Κοινοβούλιο επιθυμεί να διαδραματίζει στον πολιτικό χώρο ρόλο πρωτοπόρου σε ό, τι αφορά τη διαφάνεια, η ελαστικότητα των διατάξεων αυτών αποτελεί για μας ένα ιδιαίτερα σοβαρό πλήγμα. Δεδομένου, λοιπόν, ότι στην περίπτωση αυτή πρόκειται κυρίως για την διαφάνεια διοικητικών εγγράφων, το Κοινοβούλιο οφείλει να ενεργήσει με τρόπο ο οποίος αρμόζει σε θεσμικό όργανο το οποίο επιθυμεί να αποτελεί υπόδειγμα για τους άλλους.

<SPEAKER ID=43 LANGUAGE="FR" NAME="Dupuis">
Κύριε Πρόεδρε, θα ήθελα και εγώ να συγχαρώ όχι μόνο τον εισηγητή για την εξαιρετική του εισήγηση, αλλά κυρίως το Διαμεσολαβητή για την εξαιρετική εργασία του και την αποστολή του αυτή, η οποία είναι θεμελιώδης για την Ευρωπαϊκή Ένωση και στην οποία κατόρθωσε να προσδώσει βαρύνουσα σημασία. Είναι θεμελιώδης για ένα λόγο που ίσως δεν υπογραμμίσθηκε αρκετά, αποστερεί από ορισμένα άλλοθι τις εθνικές κυβερνήσεις, οι οποίες προσπαθούν να απαλλαγούν από μύρια δεινά επιρρίπτοντάς τα στα κοινοτικά όργανα και, συνεπώς, μεταφέρουν τα ανεπίλυτα προβλήματα από εθνικό σε ευρωπαϊκό επίπεδο.
<P>
Ασφαλώς, γνωρίζουμε ότι δεν θα επιλυθεί χάρη στο Διαμεσολαβητή ένα πολύ πιο θεμελιώδες πρόβλημα, το πρόβλημα της δημοκρατίας στην Ευρωπαϊκή Ένωση, μια δημοκρατία η οποία γίνεται τόσο λίγο σεβαστή που, εάν η Ευρωπαϊκή Ένωση έπρεπε να προσχωρήσει με τα ίδια κριτήρια με τις υποψήφιες χώρες στην Ευρωπαϊκή Ένωση, δεν θα είχε γίνει δεκτή. Βεβαίως, δεν αναμένουμε από την πλευρά του Διαμεσολαβητή αποτελέσματα στο επίπεδο αυτό, αλλά, σε κάθε περίπτωση, θα εξαλείψει ορισμένα άλλοθι και τα ευρωπαϊκά όργανα θα παύσουν να αποτελούν στον παρόντα βαθμό το εξιλαστήριο θύμα των εθνικών κυβερνήσεων.
<P>
Τα θέματα, επί των οποίων η ομάδα μου θα επιθυμούσε να εργασθεί λίγο εντονότερα ο Διαμεσολαβητής, είναι εν ολίγοις: η περαιτέρω ενίσχυση της χρήσης του Internet, αν και τούτο το έπραξε, δίνοντας τη δυνατότητα στους πολίτες να υποβάλλουν καταγγελίες μέσω του Internet, μεριμνώντας επίσης ώστε να καταστεί ευρύτερα γνωστός, χρησιμοποιώντας ιδίως περισσότερο παραδοσιακά μέσα πληροφόρησης, έχω κατά νου τις εθνικές και περιφερειακές εφημερίδες. Θα μπορούσαμε ίσως να του προτείνουμε να εξετάσει τις δυνατότητες διάδοσης της ύπαρξης του Internet, του ρόλου του και της θεμελιώδους αποστολής του, με τη συνδρομή της Επιτροπής Περιφερειών, μέχρι τις πιο απομακρυσμένες περιφέρειες της Ευρωπαϊκής Ένωσης.

<SPEAKER ID=44 LANGUAGE="NL" NAME="Chanterie">
Κύριε Πρόεδρε, αξιότιμοι κύριοι συνάδελφοι, ο διαμεσολαβητής ασκεί τα καθήκοντά του εντελώς ανεξάρτητα. Αυτό αναφέρεται στο άρθρο 138 Ε της Συνθήκης, όπου αναφέρεται επίσης ότι ο διαμεσολαβητής υποβάλλει ετησίως στο Ευρωπαϊκό Κοινοβούλιο έκθεση σχετικά με τα αποτελέσματα των ερευνών του.
<P>
Θα ήθελα να αναφερθώ σε τέσσερις μικρές περιπτώσεις με αφορμή την έκθεση του κ. Παπακυριαζή, για την ποιότητα της οποίας θα ήθελα και να τον συγχαρώ. Στην επεξήγηση που προσέφερε μόλις πριν λίγο, ο διαμεσολαβητής ανέφερε ότι δεν υπάρχει ακριβής ορισμός της έννοιας της κακοδιαχείρισης. Θα αισθανόμουν ιδιαίτερη ικανοποίηση σε περίπτωση που ο διαμεσολαβητής θα υπεισερχόταν σε βάθος στο θέμα αυτό στην προσεχή ετήσια έκθεσή του, ούτως ώστε να μπορέσουμε να ορίσουμε με ακριβέστερο τρόπο την έννοια.
<P>
Το δεύτερο στοιχείο στο οποίο θα ήθελα να αναφερθώ αφορά τις ίδιες πρωτοβουλίες. Όπως είναι φυσικό, οι πρωτοβουλίες του διαμεσολαβητή πρέπει να αναφέρονταν σε παράπονα που έχουν υποβληθεί επανειλημμένως. Για την άσκηση των καθηκόντων του ο διαμεσολαβητής πρέπει να συνάπτει επαφές με όλα τα άλλα κοινοτικά όργανα, πράγμα το οποίο κάνει. Παρ'ότι συνεχάρη όλα τα άλλα Όργανα, θα ήθελα να επισημάνω ότι δεν πρέπει να αντιμετωπίσουμε με απλοϊκότητα την παρούσα έρευνα όσον αφορά αυτά. Το γεγονός ότι η Ευρωπαϊκή Επιτροπή θα παράσχει γραπτώς όλες τις απαιτούμενες πληροφορίες δεν σημαίνει ότι τα προβλήματα έχουν επιλυθεί. Ας πάρουμε για παράδειγμα την περίπτωση της BSE, της αρρώστιας των τρελών αγελάδων. Σε περίπτωση που το θέμα αυτό είχε τεθεί μέσω προσφυγής στο διαμεσολαβητή διερωτώμαι τι θα είχε συμβεί. Πιστεύω λοιπόν ότι πρέπει και μπορεί να ασκείται καλύτερος έλεγχος στις περιπτώσεις κακοδιαχείρισης καθώς επίσης και ότι το Κοινοβούλιο μπορεί να διαδραματίσει ένα κάποιο ρόλο στην περίπτωση αυτή.
<P>
Κύριε διαμεσολαβητή, στην έκθεσή σας αναφέρετε ότι 65 % περίπου των προσφυγών που έχουν κατατεθεί δεν εμπίπτουν στα πλαίσια της εντολής σας. Θα ήταν ιδιαίτερα χρήσιμο για εμάς και για το κοινό να πληροφορηθούμε τι συμβαίνει με αυτό το 65 % των περιπτώσεων. Έλαβαν οι ενδιαφερόμενοι επιστολή στην οποία αναφέρεται ότι η προσφυγή τους δεν μπορεί να ληφθεί υπόψη και ότι δεν πρόκειται να δοθεί συνέχεια στο θέμα; Διερωτώμαι επίσης κατά πόσον οι καταγγελίες αυτές μπορούν να διαβιβασθούν στην Επιτροπή Αναφορών έτσι ώστε οι πολίτες να μην λαμβάνουν απλώς μία αρνητική απάντηση αλλά να αναζητείται μία πιθανή λύση. Συνεπώς, μας ενδιαφέρει ιδιαιτέρως να διαβάσουμε στην ετήσια έκθεση όχι μόνο τι συνέβη με τις 32 περιπτώσεις που εξετάσθηκαν φέτος, αλλά και με όλες τις άλλες, καθώς επίσης και για ποιο λόγο οι καταγγελίες αυτές δεν ελήφθησαν υπόψη.
<P>
Το τελευταίο στοιχείο στο οποίο θα ήθελα να αναφερθώ είναι το ακόλουθο: διάφοροι συνάδελφοι έθιξαν ήδη το θέμα της ενημέρωσης των ευρωπαίων πολιτών, οι οποίοι απέκτησαν ένα νέο δικαίωμα χωρίς να το γνωρίζουν ακόμη. Γι'αυτό δεν είναι υπεύθυνοι οι ίδιοι. Εμείς διαθέτουμε γραφεία πληροφοριών. Το Ευρωπαϊκό Κοινοβούλιο και η Επιτροπή διαθέτουν γραφεία πληροφοριών σε όλες τις πρωτεύουσες. Τι κάνουν τα γραφεία αυτά προκειμένου να ενημερώσουν τον πληθυσμό σχετικά με ένα σημαντικό δικαίωμα που διαθέτουν να υποβάλουν καταγγελίες; Πιστεύω ότι το θέμα θα πρέπει να εξετασθεί περαιτέρω.

<SPEAKER ID=45 LANGUAGE="NL" NAME="Bertens">
Κύριε Πρόεδρε, έχουμε στη διάθεσή μας την πρώτη ετήσια έκθεση του ευρωπαίου διαμεσολαβητή. Παρά το γεγονός ότι η στάση που τηρεί είναι κάπως επιφυλακτική, πιστεύω ότι η πρόσφατη καταγγελία του όσον αφορά την αδιαφάνεια των πράξεων του Συμβουλίου αποτελεί θετικό βήμα. Πιστεύω ότι ο διαμεσολαβητής πρέπει να αναπτύξει σταδιακά το ρόλο του και ότι το Ευρωπαϊκό Κοινοβούλιο πρέπει να του προσφέρει τα περιθώρια προς τούτο. Η σχέση μας με το διαμεσολαβητή είναι δύσκολη τόσο από νομική, όσο και από κανονιστική άποψη. Είναι ανεξάρτητος, αλλά αναφέρει στο Κοινοβούλιο. Προκειμένου να επιτρέψουμε να αναπτυχθεί πλήρως αυτό το μέσο που αποσκοπεί στην πραγμάτωση της Ευρώπης των πολιτών, δεν θα πρέπει να τηρούμε σπασμωδική στάση και δεν θα πρέπει να αντιμετωπίζουμε τον διαμεσολαβητή ως ανταγωνιστή του έργου μας.
<P>
Η έκθεση του κ. Παπακυριαζή περιλαμβάνει πάρα πολλές παραγράφους όπου ασκείται άσκοπη κριτική στο έργο του διαμεσολαβητή, στον οποίο αποδίδονται καθήκοντα που δεν έχει. Ο διαμεσολαβητής δεν είναι υπεύθυνος για τη διασφάλιση της θεσμικής ισορροπίας. Κρίνω επίσης ότι είναι υπερβολικό να συμπεριλαμβάνεται στην ετήσια έκθεσή του κάθε καταγγελία που υποβάλλεται.
<P>
Για το σκοπό αυτό η Ομάδα των Φιλελευθέρων κατέθεσε ορισμένες τροπολογίες και θα επιχειρήσει να επιτύχει τη διαγραφή ορισμένων παραγράφων, προκειμένου να δοθούν στο διαμεσολαβητή τα περιθώρια που χρειάζεται, όχι ως πτωχός συγγενής της Επιτροπής Αναφορών, αλλά ως πρόσωπο το οποίο εξετάζει με ανεξάρτητο τρόπο τις καταγγελίες των πολιτών που αφορούν τα θεσμικά όργανα της Κοινότητας.
<P>
Ολοκληρώνοντας θα ήθελα να δηλώσω ότι συμφωνώ πλήρως με τα όσα ανέφερα ο συνάδελφος Chanterie.

<SPEAKER ID=46 LANGUAGE="NL" NAME="Aelvoet">
Προκειμένου να ακολουθήσω με συνέπεια τη γραμμή του συνάδελφου Bertens, πιστεύω ότι το Ευρωπαϊκό Κοινοβούλιο θα πρέπει στα πλαίσια της πρώτης πλήρους ετήσιας έκθεσης να δώσει το κατάλληλο πολιτικό μήνυμα. Αυτό δεν μπορεί να είναι ότι ο διαμεσολαβητής πρέπει να προσέχει και να φροντίσει ώστε να μην διαταραχθούν οι ισορροπίες που υφίστανται μεταξύ των διαφόρων θεσμικών οργάνων. Από την άποψη αυτή, συνάδελφοι, πιστεύω ότι το χειρότερο σημείο της έκθεσης αυτής είναι η παράγραφος 4, η οποία πρέπει να διαγραφεί οπωσδήποτε, γιατί διαφορετικά θα δώσουμε στους πολίτες ένα εντελώς λανθασμένο μήνυμα. Το λειτούργημα του διαμεσολαβητή πρέπει να αναπτυχθεί και πρέπει να κρίνεται με βάση τα πεπραγμένα. Από την άποψη αυτή, θεωρώ ότι είναι εντελώς παράλογο να θέλουμε να δοθεί ένας ακριβής ορισμός σε έννοιες όπως κακοδιαχείριση, κακοδιοίκηση και άλλα παρόμοια. Οι έννοιες αυτές θα πρέπει να καθοριστούν στην πράξη και δεν θα πρέπει να διαστρεβλώνουμε τα πράγματα.
<P>
Συνεπώς, το πρώτο σημείο το οποίο θα ήθελα να υπογραμμίσω είναι ότι θα πρέπει κατά κύριο λόγο να μεριμνήσουμε ώστε οι πολίτες να πληροφορηθούν ότι το Ευρωπαϊκό Κοινοβούλιο υποστηρίζει και δεν υπονομεύει το λειτούργημα του διαμεσολαβητή. Κατά δεύτερον, πρέπει να διευκρινισθεί ότι η διεύρυνση των αρμοδιοτήτων της Ένωσης, εκτός άλλων στα πλαίσια του τρίτου πυλώνα τα οποία αφορούν θεμελιώδη δικαιώματα των πολιτών, θα πρέπει να έχει ως αποτέλεσμα τη διεύρυνση των αρμοδιοτήτων του διαμεσολαβητή. Για το σκοπό αυτό καταθέσαμε ορισμένες τροπολογίες οι οποίες ελπίζω ότι θα υποστηριχθούν από την πλειοψηφία των μελών του Κοινοβουλίου.

<SPEAKER ID=47 NAME="Perry">
Κύριε Πρόεδρε, θα ήθελα και εγώ να συγχαρώ τον εισηγητή κύριο Παπακυριαζή και τον κύριο Sodermann, τον Ευρωπαίο Διαμεσολαβητή. Όσοι από εμάς είχαν σχέση με τον αρχικό διορισμό του Διαμεσολαβητή, θα γνωρίζουμε ότι ο διορισμός αυτός δεν ήταν κάτι το οποίο προέκυψε εύκολα, αλλά, όπως λέμε στα αγγλικά, ο θεσμός του Διαμεσολαβητή εξελίσσεται τώρα ικανοποιητικά. Οι ευρωπαϊκοί θεσμοί δεν δέχονται πάντα καλά σχόλια από τον Τύπο, και, βέβαια, δεν τους αξίζουν και πάντα - αυτό ισχύει και για το Κοινοβούλιο. Αλλά θα πρέπει να αναγνωρίσουμε ότι οι γραφειοκρατικές διαδικασίες και η διοίκηση δεν αποτελούν εύκολα καθήκοντα. Για το λόγο αυτό η ύπαρξη του Διαμεσολαβητή είναι σημαντική, ώστε να βοηθούνται οι πολίτες στην επίλυση ειδικών προβλημάτων, τα οποία ενδεχομένως αντιμετωπίζουν όταν έρχονται σε επαφή με την ευρωπαϊκή γραφειοκρατία.
<P>
Οι Ευρωπαίοι πολίτες που έχουν αμφιβολίες και επιφυλάξεις ως προς τη διοίκηση πρέπει να γνωρίζουν ότι ο Διαμεσολαβητής είναι έτοιμος να τους ακούσει και ότι είναι ο άνθρωπος του λαού. Συχνά μιλάμε για την Ευρώπη των πολιτών και αυτό είναι κάτι το οποίο όλοι εκλαμβάνουν με διαφορετικούς τρόπους. Για μένα όμως, η Ευρώπη των πολιτών είναι η Ευρώπη όπου μετράει το άτομο. Ο ρόλος του Διαμεσολαβητή και, για τον ίδιο λόγο, ο ρόλος της Επιτροπής Αναφορών είναι σημαντικά θεσμικά μέσα που δίνουν πρωταρχική θέση στο άτομο και διασφαλίζουν την προστασία των δικαιωμάτων του. Και θα έπρεπε να φροντίσουμε ως κοινοβούλιο -και στο σημείο αυτό συμφωνώ με τους συναδέλφους μου- να βοηθήσουμε το Διαμεσολαβητή στην εκτέλεση των καθηκόντων του και δεν θα έπρεπε να επιβάλλουμε τόσο στενό ορισμό στην ερμηνεία του Διαμεσολαβητή σχετικά με το πλαίσιο της εντολής του.
<P>
Τέλος, θα ήθελα να επισημάνω δύο σημεία. Αναζητούμε σταθερά πιο καθαρή πληροφόρηση και περισσότερη δημοσιότητα γύρω από το θεσμό. Το σημείο αυτό επισημαίνει και η έκθεση του κυρίου Παπακυριαζή και με βρίσκει σύμφωνο. Ποιο είναι το ποσοστό των πολιτών που γνωρίζει την ύπαρξη του Διαμεσολαβητή; Το 1 % ή το 100 %; Φοβάμαι ότι οι αριθμοί πλησιάζουν τον πρώτο και όχι το δεύτερο. Αλλά θα ήθελα, επίσης, να συγχαρώ το Διαμεσολαβητή για τον τρόπο με τον οποίο εκμεταλλεύεται την νέα τεχνολογία. Ειλικρινά, προηγείται σε σχέση με εμάς. Χρησιμοποιεί καλύτερα τις βάσεις δεδομένων, το ηλεκτρονικό ταχυδρομείο και το Internet κατά την εκτέλεση του έργου του, και η Επιτροπή Αναφορών καλό θα ήταν να ακολουθήσει το παράδειγμά του. Τέλος, αν δεν έχει ήδη ειπωθεί, θα ήθελα να ευχαριστήσω τον κύριο Sodermann για το έργο που επιτελεί προς όφελος των πολιτών της Ευρώπης.
<P>
(Χειροκροτήματα)

<SPEAKER ID=48 LANGUAGE="DA" NAME="Dybkjζr">
Κύριε Πρόεδρε, θα ήθελα και εγώ να συγχαρώ το Διαμεσολαβητή για την πρώτη πλήρη ετήσια έκθεσή του. Το γεγονός ότι τέσσερα μέλη της Φιλελεύθερης Ομάδας επιθυμούν να λάβουν σήμερα το λόγο δείχνει τη σημασία την οποία αποδίδουμε στο θεσμό του Διαμεσολαβητή. Διότι ο Διαμεσολαβητής και η Επιτροπή Αναφορών αποτελούν μαζί ένα πολύ σημαντικό, ίσως το σημαντικότερο - εκτός του Κοινοβουλίου - δημοκρατικό όργανο σε ολόκληρη την Ένωση. Αποτελούν το δρόμο που οδηγεί απευθείας τους πολίτες στην τροποποίηση λανθασμένων αποφάσεων. Αυτό όμως απαιτεί φυσικά να μπορούν οι πολίτες να γνωρίζουν τι συμβαίνει και, για το λόγο αυτό, είμαι ιδιαίτερα ικανοποιημένη, επειδή μία από τις πρωτοβουλίες που ανέλαβε ο Διαμεσολαβητής ήταν να εξετάσει πως έχει πραγματικά η κατάσταση όσον αφορά την πρόσβαση των πολιτών σε δημόσια έγγραφα. Ο Διαμεσολαβητής πρέπει να διαπίστωσε μετά λύπης του ότι η πρόσβαση αυτή δεν είναι ικανοποιητική, οπότε είμαι επίσης άκρως ικανοποιημένη που προτείνει στα όργανα να θεσπίσουν κανόνες για την πρόσβαση του κοινού σε δημόσια έγγραφα, διότι διαφορετικά οι πολίτες δεν μπορούν, όπως ανέφερα, να καταλάβουν τι συμβαίνει.
<P>
Νομίζω ότι η πρώτη αυτή έκθεση δείχνει ότι ο θεσμός του Διαμεσολαβητή βρίσκεται στο σωστό δρόμο, και ότι έχει επιτευχθεί ένα θετικό αποτέλεσμα σε σχέση με τους πόρους που διατέθηκαν σχετικά. Συνεπώς, θα ήθελα να συγχαρώ τον κ. Jacob Sφderman για την έκθεσή του.

<SPEAKER ID=49 LANGUAGE="DE" NAME="Frischenschlager">
Κύριε Πρόεδρε, θα ήθελα πρώτα, αναφορικά με όσα είπε ο συνάδελφός μου στην ομάδα κ. Bertens, να πω ξεκάθαρα: Ο διαμεσολαβητής είναι σύμμαχος του Κοινοβουλίου ενάντια στο αίσθημα της εγκατάλειψης που έχουν πολλοί Ευρωπαίοι απέναντι στους ευρωπαϊκούς φορείς. Αυτό είναι πολύ σημαντικό.
<P>
Δεύτερον, είναι επίσης σημαντικό να μην μπορεί να βοηθηθεί μόνο ο μεμονωμένος πολίτης, αλλά να έχουν όλοι οι Ευρωπαίοι υπάλληλοι και όλοι οι ευρωπαϊκοί φορείς την εντύπωση: Ένας ισχυρός διαμεσολαβητής με ελέγχει και δείχνει δημόσια την παράλειψή μου ως γενική παρατυπία. Αυτή είναι η προληπτική δράση του διαμεσολαβητή.
<P>
Τρίτον το αποτέλεσμα αυτού του θεσμού συνδέεται με την αποτελεσματικότητα όσον αφορά τη δημοσιότητα. Γι' αυτό θα ήθελα να σας ζητήσω να χρησιμοποιήσετε όλα τα μέσα της δημοσιοποίησης για να κάνετε μεμονωμένες περιπτώσεις γνωστές σε όλη την Ευρώπη, όταν είναι ιδιαίτερα σοβαρές.
<P>
Το τελευταίο σημείο είναι για εμένα πολύ σημαντικό. Στη χώρα μου την Αυστρία - είμαστε εδώ και λίγο μόλις καιρό στην Ευρωπαϊκή Ένωση - δεν ξέρει σχεδόν κανείς το θεσμό του διαμεσολαβητή. Αυτό πρέπει να αλλάξει και γι' αυτό θα ήθελα να σας παρακαλέσω να πάτε στα διάφορα κράτη, να θέσετε εκεί τον εαυτό σας στη διάθεση των πολιτών και να ενεργήσετε κατά το δυνατόν με τρόπο που να έχει απήχηση στην κοινή γνώμη. Με αυτόν τον τρόπο θα αποκτήσει τούτος ο τόσο σημαντικός για την ευρωπαϊκή δημοκρατία θεσμός πολύ περισσότερη προσοχή και αποτελεσματικότητα.

<SPEAKER ID=50 LANGUAGE="DA" NAME="Blak">
Κύριε Πρόεδρε, ο θεσμός του Ευρωπαίου Διαμεσολαβητή έγινε πραγματικότητα μετά από έντονες προσπάθειες της Δανίας στα πλαίσια της Συνθήκης του Μάαστριχτ και κατόπιν πρωτοβουλίας του Ευρωπαϊκού Κοινοβουλίου. Για το λόγο αυτό, αναμέναμε με μεγάλο ενδιαφέρον την πρώτη πλήρη ετήσια έκθεση του Διαμεσολαβητή, που εξετάζεται στην έκθεση του κ. Παπακυριαζή. Όπως τονίστηκε επανειλημμένα, είναι ιδιαίτερα σημαντικό να επισυρθεί περισσότερο η προσοχή των πολιτών της ΕΕ στα καθήκοντα και τις αρμοδιότητες του Διαμεσολαβητή της ΕΕ. Δεν έχουν παρασχεθεί μέχρι σήμερα επαρκείς πληροφορίες για τις δυνατότητες προσφυγής στο Διαμεσολαβητή που έχουν τόσο τα μεμονωμένα άτομα όσο και οι επιχειρήσεις. Συνεπώς, είναι σημαντικό το ότι ο Διαμεσολαβητής αποτελεί θεματοφύλακα της διαφάνειας των Οργάνων της ΕΕ έναντι των πολιτών.
<P>
Είναι επίσης σημαντικό να εξασφαλιστεί η πρόσβαση του Διαμεσολαβητή σε πληροφορίες διάφορων οργάνων της ΕΕ, όταν εξετάζει καταγγελίες. Οι πολυάριθμες καταγγελίες που έχει λάβει μέχρι σήμερα ο Διαμεσολαβητής αφορούν σε μεγάλο βαθμό την πρόσβαση σε δημόσια έγγραφα. Αυτό δείχνει ότι είναι δύσκολο να μετατραπούν σε πράξη οι στόχοι της Συνθήκης του Μάαστριχτ όσον αφορά τη διαφάνεια. Ο θεσμός του Ευρωπαίου Διαμεσολαβητή αποτελεί σαφή βελτίωση της δημοκρατίας στην ΕΕ και θα μπορούσε να συμβάλει στην αύξηση της διαφάνειας του συστήματος της ΕΕ, παρέχοντας στους ευρωπαίους πολίτες τη δυνατότητα να προβαίνουν σε καταγγελίες όταν αισθάνονται ότι έχουν υποστεί άδικη μεταχείριση. Συνεπώς, είναι σημαντικό να επισυρθεί η προσοχή των πολιτών της ΕΕ στο γεγονός ότι υπάρχει ένας Διαμεσολαβητής, υποδεικνύοντάς τους τρόπους υποβολής καταγγελιών. Αυτός είναι ο μόνος τρόπος με τον οποίο μπορούμε να δημιουργήσουμε μια ΕΕ που να μην αντιστρατεύεται αλλά να συνεπικουρεί τους πολίτες και να συμβάλλει στη συνθεώρηση των δικαιωμάτων τους.
<P>
Νομίζω ότι η παρούσα έκθεση είναι εξαιρετική και θα ήθελα να συγχαρώ το Διαμεσολαβητή για τα θετικά αποτελέσματα που είχε η πρώτη περίοδος της θητείας του.

<SPEAKER ID=51 NAME="Gradin">
 - (SV) Κύριε Πρόεδρε, επιτρέψτε μου να αρχίσω ευχαριστώντας τόσο τον Διαμεσολαβητή κ. Jacob Sοderman, όσο και τον βουλευτή κ. Παπακυριαζή για την αναφορά και την έκθεση αντίστοιχα. Τις διάβασα και τις δύο με μεγάλο ενδιαφέρον.
<P>
Ο Ευρωπαίος Διαμεσολαβητής ανέλαβε το 1995 και είχε επομένως το πρώτο ολόκληρο έτος λειτουργίας κατά το 1996. Αυτό καθιστά τόσο την αναφορά όσο και αυτήν την συζήτηση ιδιαίτερα σημαντικές. Το καθήκον του Διαμεσολαβητή είναι να εξετάζει το αν οι ευρωπαϊκοί θεσμοί μας λειτουργούν σωστά, να διερευνά, εκ μέρους των πολιτών, τις διοικητικές παρατυπίες.
<P>
Περισσότερο από 80 % όλων των παραπόνων αφορούν εμάς στην Ευρωπαϊκή Επιτροπή. Αυτό είναι φυσιολογικό αν ληφθεί υπόψη ότι είναι κυρίως η Επιτροπή που λαμβάνει αποφάσεις που αφορούν άμεσα τους πολίτες. Επιτρέψτε μου να υπογραμμίσω ότι για εμάς είναι πολύ σημαντικό το έργο που επιτελεί ο Διαμεσολαβητής. Βοηθά εμάς στην Επιτροπή να βελτιώσουμε τις διαδικασίες και τον τρόπο που δουλεύουμε. Κάνει καλό σε κάθε διοίκηση να γνωρίζει ότι εξετάζεται. Τελικά αφορά βέβαια το δικαίωμα των πολιτών της ΕΕ να γνωρίζουν ότι οι θεσμοί τους λειτουργούν και τα χρήματα των φορολογουμένων χρησιμοποιούνται σωστά και συνετά.
<P>
Προσωπικά εκτιμώ το να είμαι αυτή στην Επιτροπή που έχει την ευθύνη για τις σχέσεις με τον Διαμεσολαβητή κ. Sοderman και θέλω να τον ευχαριστήσω για την καλή συνεργασία. Από πλευράς Επιτροπής επιδιώκουμε ακριβώς μια καλή συνεργασία με τον Διαμεσολαβητή. Κάνουμε ότι μπορούμε για να είμαστε εντός των χρονικών ορίων και να του δώσουμε όσο το δυνατόν πληρέστερες απαντήσεις. Γι&#x02BC;αυτό χαιρόμαστε φυσικά για το ότι ο ίδιος ο Διαμεσολαβητής παρατηρεί στην έκθεσή του ότι η Επιτροπή έχει επιδείξει μια θετική στάση στο έργο του. Πέρισυ εργαζόμαστε με την εξεύρεση καλών μορφών συνεργασίας. Είχαμε φυσικά ορισμένα προβλήματα ομαλοποίησης της δουλειάς τον πρώτο χρόνο και κάποιες συζητήσεις για την ερμηνεία του ρόλου του Διαμεσολαβητή σύμφωνα με την συνθήκη και τα καταστατικά. Νομίζω όμως ότι σε γενικές γραμμές λύσαμε τα προβλήματα καλά.
<P>
Κύριε Πρόεδρε, η έκθεση Παπακυριαζή θίγει δύο ζητήματα και στην πρόταση ψηφίσματος και στην αιτιολόγηση, που θα ήθελα να σχολιάσω: Το άρθρο 4 στην πρόταση ψηφίσματος και τα άρθρα 13-16 στο σκέλος αιτιολόγησης θίγουν το ζήτημα των ερευνών σε σχέση με τις διακριτικές αρμοδιότητες των θεσμικών οργάνων. Σ&#x02BC;αυτήν την περίπτωση σκέφτομαι ιδιαίτερα την αρμοδιότητα της Επιτροπής να ανοίγει ή να κλείνει υποθέσεις παραβίασης, δηλαδή infringement cases , σύμφωνα με το άρθρο 169. Το κείμενο του ψηφίσματος υπογραμμίζει εδώ ότι, παραθέτω, »ο ρόλος του Διαμεσολαβητή πρέπει να είναι η στήριξη της εξισορρόπησης των θεσμικών οργάνων που καθορίζεται στην Συνθήκη και ειδικά η σωστή άσκηση (............) των διακριτικών αρμοδιοτήτων (.............) της Ευρωπαϊκής Επιτροπής».
<P>
Η πρόταση ψηφίσματος λέει περαιτέρω ότι είναι απαραίτητο να οριστεί σαφώς ποιές είναι οι παρατυπίες στην λειτουργία. Αυτό υποδηλώνει ότι αυτή η ισορροπία κατά κάποιον τρόπο απειλείται. Κατά την διάρκεια του 1996 είχαμε έναν αριθμό υποθέσεων που αφορούσαν ακριβώς το άρθρο 169 και εκεί υπήρχαν κάποιες ασάφειες. Είχαμε μια γερή συζήτηση στην Επιτροπή γι&#x02BC;αυτό το θέμα και καταλήξαμε σε μια σαφή τοποθέτηση. Δεν μπορώ σήμερα να δώ κάποια προβλήματα όσον αφορά τις σχέσεις μας με τον Διαμεσολαβητή σε συνάφεια μ΄αυτό ακριβώς. Κατά την γνώμη μου τόσο η Επιτροπή όσο και ο Διαμεσολαβητής χειρίστηκαν αυτά τα θέματα με έναν ισορροπημένο και υπεύθυνο τρόπο. Θέλω επίσης να καλωσορίσω την έρευνα για την οποία είχε την πρωτοβουλία ο ίδιος ο Διαμεσολαβητής όσον αφορά τον χειρισμό αυτών των θεμάτων, ιδιαίτερα όσον αφορά την πληροφόρηση προς, και διαβουλεύσεις με, τους ενάγοντες. Σκοπεύουμε να δώσουμε στον Διαμεσολαβητή τις απόψεις και τις προτάσεις μας πριν από το τέλος αυτού του μήνα.
<P>
Ο Διαμεσολαβητής είχε επίσης την πρωτοβουλία μιας άλλης έρευνας. Αφορά την διαφάνεια και πρόσβαση στα έγγραφα. Καλωσορίζω επίσης και αυτήν την πρωτοβουλία. Ενθαρρύνει τα θεσμικά όργανα να φθάσουν όσο το δυνατόν μακρύτερα όσον αφορά την διαφάνεια. Η Διάσκεψη του Αμστερνταμ που έληξε πρόσφατα δείχνει επίσης ότι αυτός είναι ένας τομέας όπου η εξέλιξη προχωρά γρήγορα, και ότι υπάρχουν μεγάλες προσδοκίες για όλα τα θεσμικά όργανα στην ΕΕ.
<P>
Τέλος, κύριε Πρόεδρε, συμμερίζομαι επίσης την άποψη των άρθρων 8 και 10 στην πρόταση ψηφίσματος ότι οι πολίτες πρέπει να ενημερωθούν για το δικαίωμά τους να κάνουν παραστάσεις τόσο στο Ευρωκοινοβούλιο όσο και στον Ευρωπαίο Διαμεσολαβητή.

<SPEAKER ID=52 NAME="Πρόεδρος">
Η συζήτηση έληξε.
<P>
Η ψηφοφρία θα διεξαχθεί αύριο, στις 12 το μεσημέρι.

<CHAPTER ID=8>
Αλιεία στα ανοικτά των ακτών της Σενεγάλης και
στα ύδατα της νήσου του Μαυρικίου
<SPEAKER ID=53 NAME="Πρόεδρος">
Η ημερήσια διάταξη προβλέπει την κοινή συζήτηση των ακολούθων εκθέσεων:
<P>
Α4-0220/97 της κ. Pιry, εξ ονόματος της Επιτροπής Αλιείας, σχετικά με την πρόταση απόφασης του Συμβουλίου που αφορά τη σύναψη συμφωνίας υπό μορφήν ανταλλαγής επιστολών για την προσωρινή παράταση του πρωτοκόλλου που προσαρτάται στη συμφωνία μεταξύ της Ευρωπαϊκής Κοινότητας και της κυβέρνησης της Δημοκρατίας της Σενεγάλης όσον αφορά την αλιεία στα ανοιχτά των ακτών της Σενεγάλης για την περίοδο από 2 Οκτωβρίου 1996 έως την 1η Νοεμβρίου 1996 (COM(96)0611 - C4-0032/97-96/287(CNS))-A4-0224/97 της κ. Pιry, εξ ονόματος της Επιτροπής Αλιείας, σχετικά με την πρόταση κανονισμού του Συμβουλίου που αφορά τη σύναψη πρωτοκόλλου για τον καθορισμό των αλιευτικών δυνατοτήτων και της χρηματικής αντιστάθμισης που προβλέπονται από τη Συμφωνία της Ευρωπαϊκής Κοινότητας με την κυβέρνηση της Δημοκρατίας της Σενεγάλης για την αλιεία στα ανοικτά των σενεγαλικών ακτών για την περίοδο από 1ης Μαϊου 1997 έως 30 Απριλίου 2001 (COM(97)0324 - C4-0322/97-97/0179(CNS))-A4-0229/97 του κ. Gallagher, εξ ονόματος της Επιτροπής Αλιείας, σχετικά με την πρόταση κανονισμού του Συμβουλίου για την σύναψη του πρωτοκόλλου που καθορίζει τις δυνατότητες αλιείας και τη χρηματοδοτική συνεισφορά που προβλέπει η συμφωνία μεταξύ της Ευρωπαϊκής Κοινότητας και της κυβέρνησης της Νήσου του Μαυρικίου όσον αφορά την αλιεία στα ύδατα του Μαυρικίου για την περίοδο από 1ης Δεκεμβρίου 1996 έως 30 Νοεμβρίου 1999 (COM(97)0043 - C4-0136/97-97/0035(CNS)).
<SPEAKER ID=54 NAME="Pιry">
Κύριε Πρόεδρε, είμαι πολύ ευτυχής που μπορώ να παρουσιάσω μια αλιευτική συμφωνία διαπνεόμενη από ένα νέο πνεύμα, η οποία λαμβάνει υπόψη όχι μόνο τα συμφέροντα της Ευρωπαϊκής Ένωσης, αλλά εξίσου εκείνα των αυτόχθονων αλιέων της Σενεγάλης και του κράτους που κατέχει τους αλιευτικούς πόρους.
<P>
Εν συντομία υπενθυμίζω τα γεγονότα. Το προηγούμενο πρωτόκολλο, το οποίο ήταν διάρκειας δύο ετών, έληξε την 1η Οκτωβρίου 1996, τη στιγμή που οι διαπραγματεύσεις για την ανανέωσή του δεν είχαν ολοκληρωθεί. Το πρωτόκολλο αυτό παρατάθηκε για ένα μήνα, ώστε να αποφευχθεί η διακοπή των αλιευτικών δραστηριοτητων. Στη συνέχεια, οι διαπραγματεύσεις διακόπηκαν και οι δραστηριότητες των πλοίων μας σταμάτησαν. Υπενθυμίζω ότι διοργανώθηκε μια συζήτηση εδώ κατά την περίοδο της ολομέλειας του Νοεμβρίου 1996 και η συνέλευσή μας ενέκρινε ένα ψήφισμα υπογραμμίζοντας τη διακοπή των διαπραγματεύσεων και προσδιορίζοντας τους όρους επανέναρξης του διαλόγου.
<P>
Η μείωση των πόρων εντός των υδάτων της Σενεγάλης, οι δυσχέρειες στις σχέσεις μεταξύ βιοτεχνικής και βιομηχανικής αλιείας και η ανάπτυξη της αυτόχθονης αλιείας θεωρούσαμε ότι έπρεπε να ληφθούν υπόψη σε μεγαλύτερο βαθμό. Το Δεκέμβριο 1996 πήγα αυτοπροσώπως στο Ντακάρ εκ μέρους του Ευρωπαϊκού Κοινοβουλίου με σκοπό όχι την επανάληψη των διαπραγματεύσεων, γιατί δεν διαθέτουμε την αναγκαία προς τούτο αρμοδιότητα, αλλά την επανάληψη του πολιτικού διαλόγου.
<P>
Το μήνυμα ελήφθη, εφόσον συνήφθη μια νέα συμφωνία, την οποία θεωρώ θετική. Η διάρκειά της είναι τεσσάρων, αντί δύο ετών, και καλύπτει τη χρονική περίοδο από την 1η Μαϊου 1997 έως την 30ή Απριλίου 2001. Συνεπώς η σταθερότητά της είναι αυξημένη και τα δύο μέρη. Είναι ένα μικτό πρωτόκολλο, το οποίο επιτρέπει τρία είδη αλιείας, την αλιεία με συρόμενα δίκτυα, την αλιεία ανοικτής θάλασσας και την αλιεία τόνου, η οποία, υπενθυμίζω, τροφοδοτεί τις εγχώριες μεταποιητικές βιομηχανίες.
<P>
Οι ζώνες αλιείας εξελίχθηκαν, ώστε να ληφθούν υπόψη οι ανησυχίες της εγχώριας βιοτεχνικής αλιείας. Ως εκ τούτου, τα πλοία μας με εκτόπισμα άνω των 150 τόνων ολικής χωρητικότητας, τα οποία αντιπροσωπεύουν το βασικό μέρος του αλιευτικού στόλου μας στη Σενεγάλη, ασκούν τη δραστηριότητά τους πέραν των 12 μιλίων, αντί των 6 μιλίων. Το πρωτόκολλο μπορεί να χρησιμοποιηθεί με μεγαλύτερη ευελιξία από τους ευρωπαϊους εφοπλιστές, εφόσον οι άδειες μπορούν να έχουν διάρκεια τριών ή έξι μηνών με αυστηρό σεβασμό των ημερομηνιών. Αντίθετα, τα τέλη που θα καταβάλλουν οι εφοπλιστές στη Σενεγάλη θα προσαυξάνονται κατά 10 % κατ' έτος επί τέσσερα έτη. Ο έλεγχος και οι τεχνικές επιθεωρήσεις των ευρωπαϊκών αλιευτικών πλοίων θα είναι περισσότερο αυστηροί.
<P>
Η βιολογική ανάπαυση έχει ζητηθεί για πρώτη φορά από τις αρχές της Σενεγάλης. Έχει χρονική διάρκεια δύο μηνών, αφορά τη βύθια, την παράκτια και τη μεγάλου βάθους αλιεία με συρόμενα δίκτυα χωρίς διάκριση και συνεπώς περιλαμβάνει το σύνολο των πλοίων: σενεγαλέζικα, ευρωπαϊκά και λοιπά. Το αίτημα αυτό έγινε αποδεκτό από την Ευρωπαϊκή Ένωση. Τα μάτια των δικτυών αυξήθηκαν, ιδίως για τα κεφαλόποδα, από 65 σε 70 εκατοστά. Το κόστος της συμφωνία ανέρχεται σε 18 εκατομμύρια Ecu κατ' έτος, 48 εκατομμύρια Ecu για το σύνολο της συμφωνίας. Συνεπώς, αυτό που θεωρώ θετικό είναι το σύνολο.
<P>
Θα επιθυμούσα να υπενθυμίσω μια δήλωση της κυβέρνησης της Δημοκρατίας της Σενεγάλης, η οποία προσαρτήθηκε στο πρωτόκολλο και καθορίζει «ότι ένα σημαντικό ποσοστό του ποσού του οικονομικού ανταλλάγματος θα διατεθεί στον κλάδο «αλιεία» σύμφωνα με τους στόχους της διαρκούς ανάπτυξης του αλιευτικού τομέα και ιδίως της βιοτεχνικής αλιείας». Η ανωτέρω δέσμευση των αρχών της Σενεγάλης συγκεκριμενοποιήθηκε υπό μορφή μιας επιστολής του Υπουργού Αλιείας προς την Επίτροπο κυρία Emma Bonino, με την οποία οι αρχές της Σενεγάλης αποφασίζουν να διαθέσουν το 50 % του συνολικού ανταλλάγματος στο Δημόσιο Ταμείο και το υπόλοιπο 50 % στον αλιευτικό τομέα, βάσει των στόχων της διαρκούς ανάπτυξης που επιδιώκουν οι βασικές κατευθύνσεις του πρωτοκόλλου. Στο σημείο ακριβώς αυτό μπορούμε να μιλήσουμε για ένα νέο πνεύμα και ένα προκεχωρημένο σημείο εντός του πλαισίου της ισορροπίας συμφερόντων των δύο μερών.
<P>
Θα ολοκληρώσω επισημαίνοντας ότι ορισμένοι συνάδελφοί μου, ιδίως από την Επιτροπή Προϋπολογισμών, θα ευχόντουσαν να προβούμε σε μία ενδιάμεση αξιολόγηση της παρούσας συμφωνίας. Θεωρώ ότι το αίτημα τούτο είναι αποδεκτό και δεν μπορεί παρά να δεσμεύσει τα δύο μέρη να σεβαστούν το πνεύμα της νέας αυτής συμφωνίας.

<SPEAKER ID=55 NAME="Gallagher">
Κύριε Πρόεδρε, η αλιευτική συμφωνία μεταξύ Κοινότητας και νήσου του Μαυρικίου συνήφθη το 1989. Το πρώτο πρωτόκολλο της συμφωνίας αυτής ίσχυσε από το 1990 έως το 1993, και το δεύτερο μεταξύ 1993 και 30ης Νοεμβρίου 1996. Ένα νέο πρωτόκολλο, για την περίοδο από το Δεκέμβριο 1996 έως το Νοέμβριο 1999, έχει μονογραφηθεί και για το θέμα αυτό ζητήθηκε η γνώμη του Σώματος. Αναμένοντας την απόφαση του Σώματος αυτή την εβδομάδα και γνωμοδότησή του, καθώς και την υπογραφή του Συμβουλίου και της νήσου του Μαυρικίου, η συμφωνία εφαρμόζεται σε προσωρινή βάση, κατόπιν σχετικής συμφωνίας υπό μορφή ανταλλαγής επιστολών. Η πρώτη πληρωμή της χρηματοδοτικής αντιστάθμισης στη νήσο του Μαυρικίου έγινε στα τέλη Μαϊου 1997.
<P>
Πρόκειται για ένα μάλλον τυπικό πρωτόκολλο σχετικά με την πρόσβαση σε πόρους και την χρηματοδοτική αντιστάθμιση. Το πρωτόκολλο προσφέρει δυνατότητες αλίευσης σε 43 αλιευτικά. Ο αριθμός έχει αυξηθεί πάνω από το διπλάσιο και, βέβαια, αυτό έγινε για να μπορέσουν οι Ισπανοί πλοιοκτήτες να επωφεληθούν από τη συμφωνία. Το όριο της χωρητικότητας των σκαφών έχει οριστεί σε 100 ΚΟΧ.
<P>
Η χρηματοδοτική συνεισφορά είναι συνολικά 1.746.750 ECU, δηλαδή 582.250 ECU κατά μέσο όρο και ανά έτος. Υπάρχει αύξηση σε σχέση με το προηγούμενο πρωτόκολλο, το οποίο προέβλεπε συνεισφορά 1.455.000 ECU, δηλαδή 485.000 ECU ανά έτος. Η σημαντική αύξηση των δυνατοτήτων αλιείας εξηγεί την αύξηση της τιμής. Μέρος της χρηματοδοτικής συνεισφοράς προορίζεται για επιστημονικά και τεχνικά προγράμματα, και για την προώθηση των δεξιοτήτων των Μαυρικιανών, που ασχολούνται με τη θαλάσσια αλιεία.
<P>
Την άνοιξη του 1996, η Επιτροπή ανέφερε τα κάτωθι ποσοστά χρησιμοποίησης των αλιευτικών δυνατοτήτων που εξασφαλίστηκαν από τη νήσο του Μαυρικίου: σκάφη αλιείας τόνου: 85 % και σκάφη που αλιεύουν με παραγάδι: 10 %.
<P>
Η Επιτροπή Αλιείας σκιαγράφησε μία σειρά κατευθυντήριων γραμμών, που θα πρέπει να εφαρμόζονται στις αλιευτικές συμφωνίες και τα πρωτόκολλα. Οι κατευθυντήριες αυτές γραμμές επιτρέπουν την κατάρτιση ενός καταλόγου ελέγχου της συμβατότητας κάθε συμφωνίας και κάθε πρωτοκόλλου με τους στόχους της κοινής αλιευτικής πολιτικής, τη συνάφειά τους με τους ανάλογους στόχους της περιφερειακής κοινοτικής πολιτικής και πολιτικής ανάπτυξης της συνεργασίας, καθώς και το σύμφωνό τους με τις υποχρεώσεις και τις επιχειρήσεις της Κοινότητας σύμφωνα με τις συνθήκες, τους κώδικες συμπεριφοράς και τις διακηρύξεις που έχουν υιοθετηθεί σε διεθνές επίπεδο.
<P>
Δεν υπάρχει ακόμα σταθερό πλαίσιο για τις αλιευτικές συμφωνίες και η εκτίμησή τους γίνεται ακόμα δυσκολότερη από την έλλειψη συγκεκριμένων τρόπων συλλογής και κοινοποίησης στο Σώμα όλων των σχετικών πληροφοριών. Οι πρόσφατες βελτιώσεις στην έκθεση από μέρους της Επιτροπής σχετικά με την εκμετάλλευση των αλιευτικών δυνατοτήτων και την εκτέλεση των σχετικών κονδυλίων, καθώς και η διαβίβαση των νέων πρωτοκόλλων που έχει επιταχυνθεί, θα πρέπει να μας γεννούν εμπιστοσύνη, αλλά οι βελτιώσεις αυτές σίγουρα δεν είναι επαρκείς. Δεν μπορούν να καλύψουν τη διαρκή απουσία ενός ολοκληρωμένου συστήματος αξιολόγησης το οποίο απαιτείται για να βελτιωθεί η βάση των ενεργειών της Επιτροπής, των γνωμοδοτήσεων του Κοινοβουλίου και των αποφάσεων του Συμβουλίου.
<P>
Θα ήθελα να αναφερθώ στις τοπικές αλιευτικές κοινότητες, οι οποίες δεν φαίνεται να έχουν υποστεί αρνητικές επιπτώσεις από τις δραστηριότητες του κοινοτικού στόλου. Οι κοινότητες αυτές έχουν δηλώσει ότι δεν πρόκειται να ασχοληθούν με τη αλιεία τόνου. Τα κοινοτικά πλοία δεν θα μπορούν να ψαρεύουν μέσα στη ζώνη των 12 μιλίων της νήσου του Μαυρικίου.
<P>
Τα αποτελέσματα του πρωτοκόλλου για την οικονομία της νήσου θα πρέπει να αναμένονται θετικά. Στο πλαίσιο αυτό, αξίζει να σημειώσουμε ότι το κατά κεφαλή ΑΕΠ στη νήσο του Μαυρικίου είναι πράγματι υψηλότερο από αυτό της Πορτογαλίας και λίγο χαμηλότερο από αυτό της Ισπανίας.
<P>
Το νέο πρωτόκολλο με τη νήσο του Μαυρικίου θα πρέπει να γίνει δεκτό. Η Επιτροπή θα πρέπει, ωστόσο, να προσπαθήσει να βελτιώσει τη συλλογή σχετικών πληροφοριών και να διαθέσει τις πληροφορίες αυτές στο Σώμα. Για το λόγο αυτό, θα πρέπει να υιοθετήσει μίαν ομοιόμορφη διαδικασία που θα έχει μορφή όπως αυτή που περιγράφεται στην έκθεση της Επιτροπής Αλιείας που έγινε εξ ιδίας πρωτοβουλίας σχετικά με την αλιευτική συμφωνία του 1997.
<P>
Εν κατακλείδι, το Σώμα δεν θα πρέπει να ερωτάται για την αναδρομική έγκριση οποιουδήποτε πρωτοκόλλου. Εάν η πληροφόρηση είχε γίνει στην ώρα της, τότε η Επιτροπή Αλιείας και το Σώμα θα είχαν επισπεύσει την έκθεση και θα την είχαν έτοιμη μαζί με την έγκρισή της, ει δυνατόν, πριν να γίνει οποιαδήποτε πληρωμή.
<P>
Θα ήθελα να αναφερθώ σε μία τροπολογία που προτείνει ότι εξ αιτίας της σημασίας του ψαρέματος τόνου στην περιοχή και του γεγονότος ότι πολλές χώρες βρέχονται από τον Ινδικό Ωκεανό, το ζήτημα θα πρέπει να μελετηθεί σε περιφερειακή βάση.

<SPEAKER ID=56 NAME="Sandbζk">
Κύριε Πρόεδρε, η ΕΕ «εξαγοράζει» αλιευτικά δικαιώματα σε τρίτες χώρες, επειδή τα αποθέματα ιχθύων στα δικά της χωρικά ύδατα μειώνονται συνεχώς και επειδή ο στόλος της έχει υπερβολική αλιευτική ικανότητα. Δελεάζεται όμως κανείς να ρωτήσει κατά πόσο η ΕΕ δεν έχει στην πραγματικότητα αρχίσει απλώς να «εξάγει» την υπερβολική αλιεία των σκαφών της στα ύδατα φτωχών χωρών, άσχετα από το κόστος που αυτό έχει. Είναι απαραίτητο να εξασφαλιστεί μια βιώσιμη αλιευτική δραστηριότητα στην ΕΕ, αυτό όμως ισχύει κυρίως για τις αναπτυσσόμενες χώρες, διότι σε αυτές οι ιχθύες είναι ένας από τους ελάχιστους πόρους στους οποίους έχουν πρόσβαση οι φτωχότεροι. Στον αλιευτικό τομέα της Σενεγάλης απασχολούνται 250.000 περίπου άτομα, ενώ η μη βιομηχανοποιημένη αλιεία στις παράκτιες περιοχές είναι ιδιαίτερα ευάλωτη. Οι Σενεγαλέζοι αλιείς ανησυχούν για τις αλιευτικές δραστηριότητες της ΕΕ στα χωρικά τους ύδατα. Πρόκειται για τους ιχθύες τους, για την επιβίωσή τους και για τα προς το ζην τους, πράγμα που άλλωστε τόνισαν οι εκπρόσωποι των αλιέων της Σενεγάλης κατά την εξέταση του θέματος στην Επιτροπή Ανάπτυξης. Πρόκειται για μια ανησυχία την οποία είναι αφάνταστα δύσκολο να παραβλέψει κανείς, οι δε αλιείς της Σενεγάλης ζήτησαν από την Επιτροπή Ανάπτυξης να καταψηφίσει τη συμφωνία.
<P>
Συνεπώς, είναι δύσκολο να συμμερισθεί κανείς τη μεγάλη ικανοποίηση την οποία δείχνει η κ. Pery για τη νέα συμφωνία με τη Σενεγάλη. Πρέπει να παραδεχτώ ότι έχουν επέλθει βελτιώσεις στην αλιευτική συμφωνία με τη Σενεγάλη, οι οποίες όμως είναι απλώς ανεπαρκείς, μπορώ δε μόνο να εκφράσω τη λύπη μου για το ότι δεν λήφθηκε περισσότερο υπόψη η γνωμοδότηση της Επιτροπής Ανάπτυξης. Το γεγονός ότι προτιμήσαμε να μην απορρίψουμε τη συμφωνία με τη Σενεγάλη, αλλά αντίθετα να ζητήσουμε μια ενδιάμεση αναθεώρηση οφείλεται μεταξύ άλλων στο ότι η συμφωνία έχει ήδη τεθεί σε ισχύ. Αυτό που προκαλεί ιδιαίτερες ανησυχίες είναι ότι, παρόλο που η αλιευτική ζώνη επεκτείνεται καταρχήν από 6 σε 12 ναυτικά μίλια, μικρός αριθμός αλιευτικών σκαφών εξακολουθεί να έχει πρόσβαση στα παράκτια ύδατα εις βάρος των αλιέων της Σενεγάλης. Μολονότι έχει μειωθεί η πρόσβαση της ΕΕ σε είδη που ζούν κοντά στις ακτές, η πρόσβαση αυτή εξακολουθεί να αποτελεί σημαντικό πρόβλημα για τους τοπικούς αλιείς. Το Κέντρο Θαλάσσιων Ερευνών έχει διαπιστώσει συγκεκριμένα μια μείωση τόσο των αποθεμάτων όσο και του μέσου μεγέθους των εμπορεύσιμων ειδών ιχθύων που αλιεύονται. Επομένως, είναι απαράδεκτο τόσο για την ανάπτυξη της μη βιομηχανοποιημένης αλιείας όσο και για την καταπολέμηση της φτώχειας να μπορούν καν τα σκάφη της ΕΕ να αλιεύουν βαθύβια είδη κοντά στις ακτές.
<P>
Επιπλέον, το πρωτόκολλο επιτρέπει για πρώτη φορά την αλίευση πελάγιων ειδών που ζούν κοντά στις ακτές. Τα πελάγια είδη και ειδικότερα οι σαρδέλες αποτελούν σημαντική πηγή φθηνών πρωτεϊνών, ιδίως για το φτωχό πληθυσμό. Συνεπώς, τα σκάφη της ΕΕ αποτελούν το αντικείμενο ανησυχιών. Η αλιευτική συμφωνία δεν βοηθάει καθόλου τους φτωχούς αλιείς της Σενεγάλης. Αντίθετα. Ένα μεγάλο μέρος της οικονομικής αποζημίωσης της ΕΕ φαίνεται ότι θα διατεθεί για την ανάπτυξη του τοπικού αλιευτικού τομέα, αυτό όμως δεν είναι και τόσο παρηγορητικό, εάν δεν υπάρχουν ιχθύες για αλίευση.
<P>
Θα ήθελα να απευθύνω έντονη έκκληση να υπερψηφισθούν οι τροπολογίες 6 και 7, και ιδίως η τροπολογία 5, που ζητεί μια ενδιάμεση αξιολόγηση. Αυτό αποτελεί προϋπόθεση για να ψηφίσω υπέρ της πρότασης.

<SPEAKER ID=57 LANGUAGE="PT" NAME="Cunha">
Κύριε Πρόεδρε, θα ήθελα να επικεντρωθώ σε τρία θεμελιώδη σημεία της έκεθσης της συναδέλφου κ. Pery σχετικά με την αλιευτική συμφωνία με τη Σενεγάλη. Πρώτο, να τονίσω ότι, για πρώτη φορά, η συμφωνία αυτή αναφέρεται σε μία τετραετή περίοδο, που είναι μία λίγο-πολύ σταθερή περίοδος για τους πλοιοκτήτες, τους αλιείς και τους επιχειρηματίες που σχετίζονται με τον τομέα, εφόσον τους παρέχει δυνατότητες μεσοπρόθεσμου σχεδιασμού.
<P>
Δεύτερο, θα ήθελα να αναφέρω ότι το κείμενο αυτό είναι μία συμφωνία με κάποια διάσταση, που επιτρέπει την αλιεία περίπου 150 αλιευτικών σκαφών, πελαγικής αλιείας και αλιείας τόνου, και περιλαμβάνει 48 εκατομμύρια ECU για αντισταθμίσεις. Παρόλο που είναι μία συμφωνία μεσαίας διάστασης, αναγνωρίζουμε ότι έχει κάποια σημασία για το στόλο της Ευρωπαϊκής 'Ενωσης.
<P>
Τρίτο, θα ήθελα να υπογραμμίσω - για μένα, αυτό είναι το σημαντικότερο σημείο - ότι παρά το γεγονός πως οι αλιευτικές συμφωνίες είναι βασικά εμπορικού χαρακτήρα, το κείμενο αυτό αποτελεί απόδειξη ότι αυτές οι αλιευτικές συμφωνίες, εάν αποτελέσουν αντικείμενο καλής διαπραγμάτευσης, μπορούν επίσης να είναι ένα σημαντικό μέσο στήριξης στην ανάπτυξη αυτών των χωρών και του αλιευτικού τομέα.
<P>
Στην πραγματικότητα, σε αυτή τη συγκεκριμένη περίπτωση, περίπου το ήμισυ της κοινοτικής πληρωμής πηγαίνει για την ανάπτυξη του τομέα, από την έρευνα ως την παρακολούθηση, την αλιεία μικρής κλίμακας, την αναδιάρθρωση του τομέα στο σύνολό του, την ίδια τη βιολογική προστασία των πόρων. Πιστεύω ότι αυτό είναι κάτι το ενδιαφέρον, το καινοτόμο και μπορεί πράγματινα μας δώσει κάποια ιδέα ώστε, στο μέλλον, να μπορέσουμε να διαπραγματευτούμε και άλλες αλιευτικές συμφωνίες με όλη αυτή τη διάσταση και όλη αυτή την ισορροπία.
<P>
Τέλος, θα ήθελα να συγχαρώ τη συνάδελφο κ. Nicole Pery για αυτή την έξοχη εργασία, εκφράζοντας τη λύπη μου για το γεγονός ότι οι βουλευτές του Ευρωπαϊκού Κοινοβουλίου θα χάσουν μία συνάδελφο τόσο υψηλής ποιότητας. Σας εύχομαι καλή επιτυχία για το μέλλον!

<SPEAKER ID=58 LANGUAGE="EN" NAME="Teverson">
Kύριε Πρόεδρε, φαίνεται ότι ακολουθώ πάντα τον κύριο Cunha σε αυτές τις συζητήσεις. Oι απόψεις μας επί πολλών θεμάτων συμφωνούν, αλλά έχουμε συχνά μικρές διαφορές όταν πρόκειται για θέματα διεθνών αλιευτικών συμφωνιών. Tο Φιλελεύθερο Kόμμα έχει υποβάλει δύο τροποποιήσεις για τη συμφωνία με τη Σενεγάλη και μία για τη συμφωνία με τη νήσο του Mαυρικίου. Η τροπολογία που προτείνουμε για τη συμφωνία με τη νήσο του Mαυρικίου είναι παρόμοια με αυτές που έχουμε ήδη καταθέσει παλαιότερα σε σχέση με διεθνείς συμφωνίες και αφορά το χαρακτήρα τους, διότι κρίνουμε ότι δεν είναι συμφωνίες εμπορικού χαρακτήρα. Πράγματι πρόκειται για συμφωνίες που δέχονται υψηλές χρηματοδοτήσεις, γεγονός το οποίο δεν μπορούμε εύκολα να δικαιολογήσουμε, εκτός και αν πούμε ότι εάν δεν πληρώσουμε χρήματα ως φορολογούμενοι, θα μας συναγωνιστούν ισχυρά αλιευτικά κράτη, όπως η Kορέα, η Iαπωνία και όπως συνέβαινε παλαιότερα η Oμοσπονδία της Pωσίας. Aλλά πρόκειται για λανθασμένο και δύσκολο επιχείρημα.
<P>
Tις αλιευτικές αυτές συμφωνίες θα έπρεπε να διαπραγματεύεται πρώτα η ίδια η αλιευτική βιομηχανία. Δεν υπάρχουν λόγοι για τους οποίους να απαιτείται κρατική παρέμβαση. Kαι ακόμα περισσότερο, χρηματοδοτώντας τις συμφωνίες αυτές ενθαρρύνουμε το παγκόσμιο πρόβλημα υπερπαραγωγής και υπερβάλλουσας παραγωγικής ικανότητας της διεθνούς αλιείας, η οποία δικαιολογημένα και υποχρεωτικά από οικονομική πλευρά, προκαλεί αυξημένη μείωση των αποθεμάτων σε παγκόσμιο επίπεδο.
<P>
Kαι πώς θα αντιμετωπίζαμε κάτι τέτοιο; Ένας από τους τρόπους που έχουν προταθεί στις συζητήσεις της Διεθνούς Oργάνωσης Tροφίμων και του Παγκόσμιου Tαμείου για τη Φύση είναι η ανάληψη της ευθύνης για παρόμοια θέματα από την Παγκόσμια Oργάνωση Eμπορίου. Διαθέτει την ανάλογη εξουσία και κατά τα επόμενα έτη θα αποπειραθεί να αποκλείσει τις κρατικές χρηματοδοτήσεις από τον τομέα της αλιείας, όπως προσπαθεί να επιτύχει σε άλλους τομείς οικονομικών δραστηριοτήτων. Aυτός θα ήταν λοιπόν ο τρόπος. Kαι γι' αυτό καταθέσαμε τις εν λόγω τροποποιήσεις.
<P>
Eπιπλέον, ο συνάδελφος κύριος Eisma ο οποίος ασχολείται σοβαρά με θέματα περιβάλλοντος έχει καταθέσει τροπολογία, η οποία προτείνει την επανεξέταση της συμφωνίας με τη Σενεγάλη, όταν αυτή θα έχει διανύσει το ήμισυ του χρόνου ισχύος της, ώστε να εξεταστεί εάν αυτή λειτουργεί σωστά σε ό, τι αφορά τον αντίκτυπο στην τοπική αλιεία και την κατάσταση των αποθεμάτων. Eμείς ως ομάδα στηρίζουμε θερμά την τροπολογία αυτή.

<SPEAKER ID=59 LANGUAGE="PT" NAME="Novo">
Κύριε Πρόεδρε, αγαπητοί συνάδελφοι, αξιότιμη κυρία Pery, η Ομάδα μας επέμεινε στην ανάγκη και στα διμερή πλεονεκτήματα της θέσπισης σαφών κανόνων και αρχών για να καταστεί δυνατή η συνέχιση της πρόσβασης των αλιευτικών στόλων της Ευρωπαϊκής 'Ενωσης στους πόρους τρίτων χωρών.
<P>
Ως θεμελιώδη προσανατολισμό, έχουμε υποστηρίξει ότι τα χωρικά ύδατα των δώδεκα μιλίων πρέπει να διατηρηθούν αποκλειστικά για τη δραστηριότητα της τοπικής παράκτιας αλιείας μικρής κλίμακας, που αποτελεί την οικονομική και κοινωνική βάση πολλών περιοχών σε όλες τις παρόχθιες χώρες, και σε ορισμένες περιπτώσεις, όπως είναι αυτή της Σενεγάλης, αποτελεί επίσης τη σημαντικότερη βάση της διατροφής και επιβίωσης των πληθυσμών.
<P>
Δεν παραγνωρίζουμε - αντίθετα, τις εκτιμούμε - ορισμένες θετικές πτυχές που εισάγει η συμφωνία αυτή, όπως συμβαίνει με τη δευτερεύουσα αλιεία ή τη μεγαλύτερη διάθεση των χρηματοδοτικών αντισταθμίσεων για την ανάπτυξη του τοπικού αλιευτικού τομέα. Ωστόσο, και ενώ τονίζουμε και παρατηρούμε κάποια αρχή όσον αφορά τις πτυχές πολυμερούς ελέγχου της αλιευτικής προσπάθειας, πρέπει να πούμε ότι, επί της ουσίας, μας δημιουργεί κάποιες αμφιβολίες το γεγονός ότι προτάθηκε, έστω και κατά τρόπο ποσοτικά περιορισμένο, η πρόσβαση αλιευτικών σκαφών στους αλιευτικούς πόρους της Σενεγάλης που βρίσκονται στα χωρικά ύδατα των δώδεκα μιλίων. Ας ελπίσουμε ότι αυτή η πτυχή θα διορθωθεί δεόντως ώστε να μπορέσουμε να είμαστε σε πλήρη αρμονία με το πνεύμα της συμφωνίας.
<P>
Τελειώνω συγχαίροντας τη συνάδελφο κ. Pery, που δυστυχώς θα μας εγκαταλείψει, και στην οποία δυστυχώς δεν θα μπορούμε να υπολογίζουμε για προσεχείς εκθέσεις και προσεχείς εργασίες, χάνοντας έτσι μία συνάδελφο που χαιρετίσθηκε για την υψηλή ποιότητα των όσων παρήγαγε και των όσων υπέβαλε σε αυτό το Σώμα. Εξ ιδίου ονόματος και εξ ονόματος της Ομάδας μου, σας εύχομαι καλη επιτυχία στη μελλοντική εργασία σας.

<SPEAKER ID=60 NAME="McKenna">
Kύριε Πρόεδρε, όλοι βέβαια στο Σώμα αυτό γνωρίζουν ότι οι Πράσινοι έχουν θεμελιώδεις διαφορές με την προσέγγιση της Eυρωπαϊκής Ένωσης σε θέματα αλιευτικών συμφωνιών. Η αντίθεσή μας στις αλιευτικές συμφωνίες δεν αποτελεί αρχή μας. Aλλά έχουμε σοβαρές αντιρρήσεις όσον αφορά τον τρόπο με τον οποίο γίνονται οι διαπραγματεύσεις και τη βάση των διαπραγματεύσεων αυτών.
<P>
Όταν συνέταξα την έκθεση για τη Mαδαγασκάρη, κάναμε μία λεπτομερή μελέτη της αλιευτικής συμφωνίας της Μαδαγασκάρης και την κρίναμε ελλιπή σε μεγάλο βαθμό. Aπό τότε έχουμε καταψηφίσει τις αλιευτικές συμφωνίες. Η συμφωνία με τη νήσο του Mαυρικίου είναι κατά πολύ όμοια με αυτή της Mαδαγασκάρης, δεδομένου ότι η νήσος του Mαυρικίου γειτνιάζει με τη Mαδαγασκάρη. Η Σενεγάλη παρουσιάζει άλλο πρόβλημα. Πρόκειται για ανανέωση επί τετραετία και για πρώτη φορά δίνει πρόσβαση στα σκάφη της Eυρωπαϊκής Ένωσης στα πελάγια ιχθυαποθέματα. Tα ιχθυαποθέματα αυτά αποτελούν τον κύριο στόχο της σημαντικής βιοτεχνικής τοπικής αλιείας και οι αλιείς ανησυχούν για τον αντίκτυπο που θα μπορούσε να έχει στη διαβίωσή τους και την επάρκεια τροφής για τα παράκτια χωριά.
<P>
Για το λόγο αυτό εμείς, σε συνδυασμό με την Oμάδα των Aνεξαρτήτων για την Eυρώπη των Eθνών και τον κύριο Macartney, έχουμε προτείνει μία τροπολογία που ζητά την επανεξέταση της συμφωνίας όταν αυτή θα έχει διανύσει το ήμισυ του χρόνου ισχύος της. Θα επιθυμούσαμε η επανεξέταση αυτή να λάβει υπόψη τον αντίκτυπο της αλιείας της Eυρωπαϊκής Ένωσης τόσο για τα ιχθυαποθέματα όσο και για την κοινότητα των βιοτεχνών αλιέων. Η πρόταση αυτή βρίσκει θερμή υποστήριξη από τους βιοτέχνες αλιείς της Σενεγάλης. Η επανεξέταση θα πρέπει να γίνει από ένα ανεξάρτητο όργανο και όχι από εκείνους που έχουν συμφέροντα από την συνέχιση της αλιείας από την Eυρωπαϊκή Ένωση. Eάν προκύψει ότι ο αντίκτυπος είναι αρνητικός θα επιθυμούσαμε να γίνει επαναδιαπραγμάτευση της συμφωνίας ώστε να αποκλεισθούν οι αλιευτικές δραστηριότητες οι οποίες προκαλούν τα προβλήματα.
<P>
Έχω μία πολύ απλή ερώτηση να θέσω στην Eπιτροπή και θα επιθυμούσα μίαν απάντηση σήμερα. Θα ήθελα να ξέρω το εξής: εάν το Σώμα εγκρίνει την τροπολογία μας για επανεξέταση της συμφωνίας από ένα ανεξάρτητο όργανο όταν αυτή θα έχει διανύσει το ήμισυ του χρόνου ισχύος της, η Eπιτροπή θα δεχτεί την επανεξέταση αυτή;

<SPEAKER ID=61 NAME="Macartney">
Kύριε Πρόεδρε, κατ' αρχάς θα ήθελα να ξεκινήσω την παρέμβασή μου συγχαίροντας την κυρία Pery για την έκθεσή της. Oι δύο μας είχαμε την τύχη να βρεθούμε στη Σενεγάλη και να συζητήσουμε με τους αλιείς. Ίσως, για το λόγο αυτό, η συμφωνία με τη Σενεγάλη να παρουσιάζεται βελτιωμένη σε σχέση με προηγούμενες συμφωνίες. Mία από τις ανεπάρκειες του συστήματός μας είναι τόσο το γεγονός ότι συχνά βρισκόμαστε προ τετελεσμένου γεγονότος, όσο και το ό, τι δεν έχουμε την ευκαιρία να επισκεπτόμαστε το σχετικό κράτος. Σίγουρα κάτι τέτοιο δεν προβλέπεται στον προϋπολογισμό της επιτροπής, συνιστώντας όμως σημαντικό μειονέκτημα για τους εισηγητές. Επίσης, στην περίπτωση της Σενεγάλης, υπήρξαν άτομα που παρουσιάστηκαν ενώπιον της επιτροπής. Aυτό μας βοήθησε να εξισορροπήσουμε τα πράγματα κατά κάποιο τρόπο.
<P>
Συνεχίζουμε να έχουμε προβλήματα, κυρίως με το χρονοδιάγραμμα των συμφωνιών, αλλά και πάλι σημειώθηκε κάποια βελτίωση στην περίπτωση της Σενεγάλης σε αντιδιαστολή με ορισμένες άλλες. Oι συζητήσεις για τα κόστη και τα κέρδη συνεχίζουν. Θα επανέλθω στο σημείο αυτό αμέσως παρακάτω και θα επιθυμούσα να έχω το σχολιασμό του Eπιτρόπου.
<P>
Αλλος ένας λόγος για να είμαστε ικανοποιημένοι αποτελεί το γεγονός ότι μεταφέραμε μακρύτερα από την ακτή τη θαλάσσια περιοχή στα όρια της οποίας μπορεί να αλιεύει ο στόλος της Eυρωπαϊκής Ένωσης. Η ανησυχία σε όλες αυτές τις χώρες είναι ότι ο αυτόχθων, παραδοσιακός, παράκτιος στόλος δεν θα έχει ποτέ την ευκαιρία να αναπτυχθεί ή ότι ο μεγάλος και ισχυρός ευρωπαϊκός στόλος θα σαρώσει τα αλιεύματα.
<P>
Όσον αφορά το κόστος αυτών των συμφωνιών, θα διαφωνήσω με το συνάδελφό μου κύριο Teverson από την Eπιτροπή Aλιείας. Πιστεύω ότι η συμφωνία αυτή είναι μία ευκαιρία από την οποία μπορεί να επωφεληθούν τα ευρωπαϊκά αλιευτικά σκάφη. Η επίκριση όμως που έρχεται από πολλά σημεία της Ένωσης είναι η εξής: για ποιο λόγο ορισμένες μόνο χώρες μπορούν να επωφελούνται από τις συμφωνίες αυτές; Γιατί ειδικά η Iσπανία, η Γαλλία, η Πορτογαλία και η Eλλάδα; Η ερώτηση την οποία θα ήθελα να θέσω στον Eπίτροπο είναι η εξής: υπάρχει κάποιο πρόβλημα, που δεν επιτρέπει τη συμμετοχή αλιέων από άλλες χώρες; Ποια είναι η διαδικασία; Aυτά είναι τα ερωτήματα μου και θα ήμουν ευτυχής εάν μπορούσαν να απαντηθούν.

<SPEAKER ID=62 LANGUAGE="FR" NAME="Souchet">
Εν γένει, οι διεθνείς αλιευτικές συμφωνίες πρέπει να πληρούν ένα διπλό στόχο. Από την πλευρά της Ευρωπαϊκής Ένωσης, πρέπει να επιτρέπουν τη συνέχιση της δραστηριότητας του στόλου της στην ανοικτή θάλασσα και να διασφαλίζει τη διατήρηση των θέσεων εργασίας που παρέχει η τελευταία στο σύνολο του κλάδου. Από την πλευρά των τρίτων χωρών, οι διεθνείς αλιευτικές συμφωνίες πρέπει να συνεισφέρουν στη διαρκή ανάπτυξη των οικονομιών τους. Οι δύο αυτοί στόχοι δεν είναι αντικρουόμενοι και πρέπει να επιδιώκονται από κοινού. Συνολικά, αυτό ίσχυε με την προτεινόμενη συμφωνία.
<P>
Οσον αφορά τη Σενεγάλη, αξίζει να υπενθυμίσουμε ότι η εν λόγω χώρα έχει 700 χιλιόμετρα ακτών και 500.000 άτομα εργάζονται, άμεσα ή έμμεσα, στον αλιευτικό κλάδο, ο οποίος αντιπροσωπεύει από μόνος του 11 % του πρωτογενούς ΑΕΠ και 2, 5 % του συνολικού ΑΕΠ. Η Σενεγάλη υπήρξε η πρώτη χώρα που υπέγραψε αλιευτική συμφωνία με την Ευρωπαϊκή Ένωση. Έχουμε δε σήμερα μια συμφωνία που θα μπορούσαμε να την χαρακτηρίσουμε τρίτης γενεάς.
<P>
Η ομάδα μας διαπιστώνει με ευχαρίστηση ότι η παρούσα συμφωνία δίδει μια περισσότερο σημαντική θέση στην παραδοσιακή αλιεία, η οποία θα έπρεπε να επωφεληθεί, έως το έτος 2001, σύμφωνα με τις δεσμεύσεις που έλαβε η κυβέρνηση της Σενεγάλης, από ένα σημαντικό μέρος του οικονομικού ανταλλάγματος που θα καταβάλει η Ευρωπαϊκή Ένωση. Η σημαντική προσπάθεια που προβλέπεται να καταβληθεί στον τομέα της κατάρτισης, ιδιαίτερα των γυναικών των αλιέων, οι οποίες εξασφαλίζουν την εμπορική διαχείριση των αλιευτικών επιχειρήσεων, μας φαίνεται όλως διόλου σωστή. Παντού, ο κλάδος της βιοτεχνικής αλιείας πρέπει να αναπτυχθεί στο σύνολό του εκ βάθρων.
<P>
Από την άποψη αυτή, η ομάδα μας εκφράζει τη λύπη της για το διαχωρισμό μεταξύ διαρθρωτικής και αναπτυξιακής πολιτικής αλιείας. Κατ' αυτόν τον τρόπο, αντί να διαλύουμε συνεχώς τον ευρωπαϊκό αλιευτικό στόλο - θέαμα που με δυσκολία υποφέρεται από όσους από εμάς το είδαν - δεν θα ήταν περισσότερο επίκαιρο να πωλήσουμε τα πλοία αυτά στους βιοτέχνες αλιείς των χωρών εταίρων της Ευρωπαϊκής Ένωσης προσαρμόζοντας φυσικά τις τιμές; Παρόμοιες ενέργειες επιτρέπουν στους βιοτεχνικούς στόλους των τρίτων χωρών να προοδρεύουν, ιδίως στον τομέα της θαλάσσιας ασφάλειας και σε οριμένες τεχνικές αλιείας.
<P>
Η παρούσα πρόταση είναι κατά τη γνώμη μας άριστα προσαρμοσμένη στο αίτημα πολλών χωρών ΑΚΕ, μεταξύ των οποίων, βεβαίως, η Σενεγάλη. Τασσόμαστε υπέρ αυτής, όπως εξάλλου τασσόμαστε υπέρ του αίτηματος της ενδιάμεσης αξιολόγησης της συμφωνίας, ένα προτέρημα της οποίας αποτελεί η μακρύτερη διάρκειά της από της προγενέστερες αυτής.

<SPEAKER ID=63 LANGUAGE="FR" NAME="Martinez">
Κύριε Πρόεδρε, πρέπει να αποφασίσουμε, ή ακριβέστερα να γνωμοδοτήσουμε, επί των συμφωνιών με τη Σενεγάλη και με τη νήσο του Μαυρικίου. Θα μου επιτρέψετε να επιμείνω περισσότερο στη συμφωνία με τη νήσο του Μαυρικίου, εφόσον ήταν παλιά η ξle de France και υπήρξε γαλλική από το 1715 έως το 1810. Επ' ευκαιρία, αντιλαμβάνεσθε ότι εάν οι συμφωνίες αυτές ψηφίσθηκαν την 14η Ιουλίου τούτο θα συνέβη διότι η Σενεγάλη και η νήσος του Μαυρικιίου είναι ανεξάρτητα κράτη.
<P>
Η αρχή του αυτοκαθορισμού, του δικαιώματος της αυτοδιάθεσης των λαών και η αρχή των εθνοτήτων έπαιξαν λοιπόν ρόλο για την ψήφιση των εν λόγω συμφωνιών και οι αρχές αυτές διατυπώθηκαν από τη Γαλλία για πρώτη φορά την 14η Ιουλίου 1789. Δηλαδή δεν είναι σήμερα απλά μια εθνική εορτή, αλλά μια εορτή με καθολική διάσταση. Λυπούμαι που ο κ. Faure δεν είναι εδώ, εκείνος που είναι ένθερμος υποστηρικτής των δικαιωμάτων του ανθρώπου. Δεν είναι απλά η Διακήρυξη των Δικαιωμάτων του 1689 ή οι 10 τροπολογίες του 1787 στο Σύνταγμα του Jefferson, αλλά επίσης η Διακήρυξη του 1789 που έδωσε στα δικαιώματα του ανθρώπου μια καθολική διάσταση.
<P>
Εμείς που είμαστε εργαζόμενοι, εργαζόμαστε λοιπόν ακόμη και την ημέρα μιας καθολικής εορτής.
<P>
Η παρούσα συμφωνία εντάσσεται λοιπόν σε ένα ευρύτερο πλαίσιο: είδαμε μία δύσκολη συμφωνία με το Μαρόκο, η οποία για να βοηθήσει τους ισπανούς αλιείς της Ανδαλουσίας ή άλλων περιοχών και μερικούς πορτογάλους αλιείς μας οδήγησε στην εκταμίευση πολύ σημαντικών ποσών τη στιγμή -ο συνάδελφός μου Souchet το θυμήθηκε προ ολίγου- που οι ευρωπαίοι αλιείς όφειλαν να διαλύσουν τα ίδια τους τα πλοία!
<P>
Θα έπρεπε, εξάλλου, να εναρμονίσουμε τους κανόνες αυτούς, όπως υπογράμμισε η Επιτροπή Αλιείας τον Απρίλιο σε μία έκθεση πρωτοβουλίας, γιατί τα ίδια προβλήματα επανεμφανίζονται και οι ίδιες λύσεις επιβάλλονται!
<P>
Συγκεκριμένα, για τη νήσο του Μαυρικίου, η συμφωνία, αποτελεί ένα είδος τελών διοδίων, για την είσοδο στην οικονομική ζώνη, όπου ασκούνται τα αποκλειστικά δικαιώματά της μετά την Σύμβαση του Montego Bay για το δίκαιο της θάλασσας, στην οποία εξάλλου η νήσος του Μαυρικίου και η Σενεγάλη δεν ήταν μεταξύ των πρωτοστατούντων κρατών, δεδομένου ότι τα κράτη που πρωτοστάτησαν ήταν τα κράτη της Λατινικής Αμερικής ή της Ανατολικής Αφρικής.
<P>
Υπάρχουν λοιπόν τέλη διοδίων της τάξης των 20 Ecu ανά τόνο, που μπορούν να ανέλθουν, νομίζω, στα 50 Ecu, αν ξεπεραστούν οι ποσότητες, με μία βεβαίως οικονομική αντιστάθμιση ύψους 1, 7 εκατομμυρίων Ecu, γεγονός εξάλλου που θέτει το πρόβλημα της σχέσης κόστους/αποτελεσματικότητας, το πρόβλημα της σχέσης ισορροπίας μεταξύ των δύο συμβαλλομένων, όταν το κατά κεφαλή ΑΕΠ των κατοίκων της νήσου Μαυρικίου είναι ανώτερο αυτού των Πορτογάλων και σχεδόν ίσο με των Ισπανών. Σε ποιό μέτρο πρέπει να συνεχίσουμε να κάνουμε δώρα σε ανθρώπους οι οποίοι είναι τουλάχιστον εξίσου πλούσιοι με αυτούς που κάνουν τα δώρα;
<P>
Ωστόσω, το πιο ενδιαφέρον στοιχείο είναι η συνεργασία με τις αναπτυσσόμενες χώρες, η οπτική γωνία της έκθεσης του Michel Rocard.Αναγνωρίζω ότι κατ' αυτόν τον τρόπο μπορεί να αποτραπεί η μετανάστευση εκπαιδεύοντας εντόπια πληρώματα, εκφορτώνοντας τοπικά τα ψάρια ή συστήνοντας μικτές επιχειρήσεις.
<P>
Προσωπικά είμαι ευτυχής διότι στην παρούσα συμφωνία με τη νήσο Μαυρίκιο 110.000 Ecu θα διατεθούν για την εκπαίδευση εντοπίων αλιέων. Από αυτήν την άποψη, δεν μπορούμε παρά να εγκρίνουμε το είδος αυτό συμφωνίας, η οποία σε μια χρονική περίοδο 3 ή 4 ετών, που είναι η διάρκεια της συμφωνίας με τη Σενεγάλη και τη νήσο του Μαυρικίου, επιτρέπει το άνοιγμα ενδιαφέρουσων προοπτικών. Στο σημείο αυτό συντάσσομαι με τον κ. Souchet. Είναι συμφωνίες τρίτης γενεάς ή τρίτου κύματος και τις εγκρίνουμε.

<SPEAKER ID=64 LANGUAGE="DE" NAME="Langenhagen">
Κύριε Πρόεδρε, αυτή είναι η πρώτη συζήτηση για την αλιεία από το Αμστερνταμ. Το Κοινοβούλιο έλπιζε να σημειωθούν στο Αμστερνταμ πρόοδοι στην κοινή πολιτική στο θέμα της αλιείας, όσον αφορά έναν περιορισμό της γραφειοκρατίας στη νομοθετική διαδικασία και μια περαιτέρω προσπάθεια προς την κατεύθυνση του εκδημοκρατισμού, δηλαδή προς μεγαλύτερη υπευθυνότητα του Κοινοβουλίου. Εδώ πρόκειται για μια εντελώς συνηθισμένη πολιτική αξίωση μιας δημοκρατικής συνέλευσης σε μια δημοκρατική κοινωνία. Όμως ό, τι συνεισφέραμε στο Αμστερνταμ αγνοήθηκε.
<P>
Πλησιάζουμε λοιπόν το έτος 2002 και είναι ακατανόητο, ότι το Κοινοβούλιο δεν μπορεί να συμβάλει με τρόπο πιο ολοκληρωμένο στη διαδικασία της συναπόφασης. Ολόκληρη η εσωτερική αγορά συμπεριλαμβάνεται στη διαδικασία της συναπόφασης. Και γι' αυτό είναι ακόμα λιγότερο προφανές το ότι εδώ πρέπει να αποκλειστεί η αλιεία, μετά από μια περίοδο προσωρινών εξαιρέσεων, οι οποίες τώρα τέλειωσαν.
<P>
Πρέπει να αναπληρώσουμε την έλλειψη της προσοχής από μέρους του Ευρωπαϊκού Συμβουλίου με ακόμα αυστηρότερη οργάνωση και εποπτεία της δουλειάς μας σε αυτό το Κοινοβούλιο και με το να είμαστε περισσότερο ανοικτοί. Η πρόκληση αρχίζει από εμάς τους ίδιους. Το Κοινοβούλιο πρέπει να εκχωρήσει στην Επιτροπή Αλιείας τις απαιτούμενες αρμοδιότητες. Πρέπει γι' αυτό να εξαντλήσουμε κατά το δυνατόν στη διαδικασία της συναπόφασης τις αρμοδιότητες που μας έχουν εκχωρηθεί. Δεν πρέπει να επιτρέψουμε να αφαιρεθούν από την Επιτροπή Αλιείας τα θέματα των αστυκτηνιατρικών διατάξεων και άλλα παρόμοια ζητήματα, όπως η δημιουργία ειδικών εργαστηρίων για προϊόντα αλιείας και τα τοιαύτα. Γιατί η ειδική στο θέμα επιτροπή, μπορώ βέβαια να ισχυριστώ, έχει δικαίωμα να διεκδικεί για τον εαυτό της την υπέρτατη γνώση!
<P>
Εξετάζουμε επίσης σήμερα τις διεθνείς συμφωνίες αλιείας με τη Σενεγάλη και τις Νήσους του Μαυρικίου, όπως ακούσαμε. Συγχαίρω τους εισηγητές για την ποιότητα της ενημερωτικής τους εργασίας. Όμως κι εδώ πρέπει να πω: Απαιτούμε να έχουμε στο μέλλον και θα το επιτύχουμε: περισσότερη ακρίβεια από μέρους της Επιτροπής, περισσότερη διαφάνεια και επίσης περισσότερες αρμοδιότητες. Η Επιτροπή Αλιείας είναι έτοιμη για διάλογο και δέχεται εποικοδομητικές συνεργασίες. Αλλά δεν αφήνει να γίνει αντικείμενο χειρισμού - γι' αυτό είμαι απολύτως βέβαιη - και δεν εμπλέκεται σε διαφωνίες που θα μπορούσαν να ζημιώσουν αυτούς που ζουν από την αλιεία, ούτε καν με άλλες επιτροπές αυτού του Κοινοβουλίου. Και τέλος: Κι εγώ εύχομαι στην κ. Pery κάθε επιτυχία στα νέα της καθήκοντα!

<SPEAKER ID=65 NAME="Crampton">
Kύριε Πρόεδρε, συμμερίζομαι απόλυτα όλες τις επαινετικές παρατηρήσεις που έχουν γίνει σε σχέση με την έκθεση της Nicole Pery και θα ήθελα να προσθέσω ακόμα άλλη μία: η εμπειρία της υπήρξε πολύτιμη για την Eπιτροπή Aλιείας γιατί η κυρία Pery είναι επίσης μέλος της Eπιτροπής Aνάπτυξης και Συνεργασίας και οι δύο αυτές πλευρές συνδυάζονται στην έκθεση της οποίας υπήρξα ο εισηγητής και η οποία ψηφίστηκε από το Σώμα το Mάιο. Θα πρέπει να εξετάσουμε από κοντά τους δεσμούς, που υπάρχουν μεταξύ ανάπτυξης και διεθνών αλιευτικών συμφωνιών.
<P>
Eίμαι πολύ ευτυχής που η Eπιτροπή φαίνεται να ξεκινά κάτι τέτοιο, πιθανώς χάρις στη θετική επίδραση της κυρίας Pery σε σχέση με τη συμφωνία της Σενεγάλης. Πρόκειται σαφώς για καλύτερη συμφωνία από αυτές που είχαμε στο παρελθόν.
<P>
Oι τρεις αρχές που εξαγγέλθηκαν από την έκθεση για τις διεθνείς αλιευτικές συμφωνίες τον περασμένο Mάιο φαίνεται να έχουν ληφθεί σοβαρά υπόψη, αν και όχι πλήρως, κατά τη γνώμη μου. Bιωσιμότητα: ναι, λαμβάνεται υπόψη αλλά επιτρέπονται οι τράτες. Eλπίζω το σύστημα να λειτουργήσει και να έχουμε επανεξέταση της συμφωνίας στο ήμισυ του προβλεπόμενου χρόνου ισχύος της. Συνεργασία: πράγματι υπήρξε καλύτερη συνεργασία και, όντως, οι βιοτέχνες αλιείς ερωτήθηκαν στην περίπτωση αυτή - διαδικασία η οποία πρέπει να συνεχιστεί και πιθανώς να ενισχυθεί στο μέλλον. Συμβατότητα: με ευχαριστεί η ιδέα ότι ένα μεγάλο μέρος των ποσών που προβλέπει η συμφωνία της Σενεγάλης θα δαπανηθεί για την ανάπτυξη. Eλπίζω η παρακολούθηση του τρόπου με τον οποίο δαπανώνται τα χρήματα αυτά να είναι ιδιαίτερα αυστηρή και να λάβουμε αποτελέσματα μέσα στα επόμενα τέσσερα χρόνια.
<P>
Eν κατακλείδι, χαιρετώ τις βελτιώσεις που έχουν επέλθει στις συμφωνίες. Συμμερίζομαι τις παρατηρήσεις της κυρίας Langenhagen σε σχέση με το Σώμα ως προς τις εν λόγω συμφωνίες. Aυτό περιλαμβανόταν στην έκθεση στην οποία αναφέρθηκα προηγουμένως. Θα ήθελα να τονίσω επίσης ότι το Σώμα επιθυμεί να έχει δικαίωμα μεγαλύτερης συμμετοχής σε ό, τι αφορά τις αποφάσεις για τις συμφωνίες αυτές.

<SPEAKER ID=66 LANGUAGE="ES" NAME="Fraga Estιvez">
Κύριε Πρόεδρε, κυρία Επίτροπε, θα ήθελα βεβαίως να ευχαριστήσω και τους δύο εισηγητές για την αξιόλογη εργασία που πραγματοποίησαν -τόσο την κ. Pery όσο και τον κ. Gallagher-, ιδίως όμως θα ήθελα να εκφράσω την ευγνωμοσύνη μου στην κ. Pery όχι μόνο για την εργασία της σε αυτήν την έκθεση, αλλά και για το έργο που ανέπτυξε πάντοτε στην Επιτροπή Αλιείας μας.
<P>
Θα μας λείψει πολύ η σοβαρότητα της εργασίας της, οι γνώσεις της και η αφοσίωσή της στον αλιευτικό τομέα από τη θέση της στην επιτροπή μας. Σας εύχομαι καλή τύχη, κ. Pery, στα νέα σας καθήκοντα. Θα μας λείψετε πολύ. Θα παραμείνουν όμως πάντοτε στη διάθεσή μας οι εξαίρετες εργασίες σας, οι εξαίρετες εκθέσεις σας, οι οποίες δεν αφορούσαν πάντοτε εύκολα θέματα, όπως γνωρίζετε.
<P>
Επιπλέον όμως, θα ήθελα τώρα να ευχαριστήσω και την Επιτροπή και να τονίσω το νέο στάδιο συνεργασίας που ξεκίνησε μεταξύ Επιτροπής και Κοινοβουλίου, μια αρχή που σηματοδοτήθηκε από τη Συμφωνία με τη Σενεγάλη. Το κείμενο της Συμφωνίας με τη Σενεγάλη απεστάλη στην επιτροπή μας την επόμενη ημέρα της υπογραφής του, κάτι που επέτρεψε στο Κοινοβούλιο να εκδώσει τη γνωμοδότησή του σε αυτήν την Ολομέλεια πριν πραγματοποιηθεί η πρώτη πληρωμή της χρηματικής αντιστάθμισης.
<P>
Η συμφωνία με τη Νήσο του Μαυρικίου επωφελήθηκε επίσης από αυτήν τη δέσμευση μεταξύ Επιτροπής και Κοινοβουλίου· και επιπλέον, θα πρέπει να τονίσω ότι, προφανώς, αυτούς τους τελευταίους μήνες έχει καταστεί τόσο ευκίνητη η μεταφορά πληροφόρησης, που θα πρέπει να επαινέσω γι' αυτό σαφώς την κυρία Επίτροπο.
<P>
Πρόκειται για δύο καλές συμφωνίες και εκφράζουμε την ικανοποίησή μας για την απόκτηση μεγαλύτερων αλιευτικών δυνατοτήτων για τον κοινοτικό στόλο, οι οποίες περιέχονται στη Συμφωνία με τη Νήσο του Μαυρικίου, καθώς και για την παράταση της Συμφωνίας με τη Σενεγάλη από δύο σε τέσσερα χρόνια, κάτι που θα επιτρέψει μεγαλύτερη σταθερότητα.
<P>
Και γι' αυτόν το λόγο, δεν καταλαβαίνω γιατί ζητήθηκαν εδώ μεσοπρόθεσμες αναθεωρήσεις, όταν ούτε καν η Σενεγάλη ζήτησε κάτι τέτοιο. Επιμένω: η παράταση από δύο σε τέσσερα χρόνια συνεπάγεται μεγάλη σταθερότητα για το στόλο που αλιεύει εκεί.
<P>
Επιμένω όμως ακόμη περισσότερο. Θεωρώ ότι το πιο χαρακτηριστικό σε αυτήν τη συζήτηση είναι η αύξηση της συνεργασίας μεταξύ των θεσμικών οργάνων και, κυρία Επίτροπε, προσωπικά, ως Πρόεδρος της Επιτροπής Αλιείας, θα ήθελα να δηλώσω δημόσια ότι αυτός είναι ο δρόμος -ο οποίος βεβαίως θα τελειοποιηθεί στο μέλλον- που θα μας επιτρέψει να μπορέσουμε να συνεχίσουμε να ενεργούμε.
<P>
Και συγχωρήστε με ένα λεπτό, διότι εδώ άκουσα κάποια πράγματα σχετικά με τα οποία θα ήθελα να θέσω μερικές συγκεκριμένες ερωτήσεις προκειμένου να απαντήσει η κυρία Επίτροπος. Αναφέρομαι στις ερωτήσεις σχετικά με το αν οι συμφωνίες χρησιμοποιούνται μόνον από την Ισπανία και την Πορτογαλία. Θα ήθελα η κυρία Επίτροπος -εφόσον μιλάμε για τη Σενεγάλη- να μας πει, κατ' αρχήν, οι στόλοι ποιων Κρατών μελών πρόκειται να χρησιμοποιούν αυτήν τη Συμφωνία· και θα ήθελα επίσης να μας εξηγήσει το θέμα της πελαγικής αλιείας το οποίο έκανε να αυξηθεί πολύ το κόστος αυτής της συμφωνίας, και ποια είναι τα Κράτη μέλη που ζήτησαν την πελαγική αλιεία.

<SPEAKER ID=67 NAME="Morris">
Kύριε Πρόεδρε, κατά τη γνώμη μου, οι νέες και οι ανανεωθείσες συμφωνίες με τα κράτη της AKE απαιτούν αλλαγή στάσης από μέρους μας. Θα πρέπει να υπάρχει η μέγιστη συμβατότητα μεταξύ πολιτικής εμπορίου και ανάπτυξης. Eπίσης, κατά τη γνώμη μου, θα πρέπει να ενδιαφερθούμε σοβαρά και να αναλάβουμε δράση για θέματα που αφορούν τη διατήρηση των ιχθυαποθεμάτων, ώστε να έχουμε βιώσιμη αλιευτική πολιτική.
<P>
Tο Αρθρο 130ηα' του Tίτλου XVII υποχρεώνει την Eυρωπαϊκή Ένωση να εξασφαλίζει τη συμβατότητα μεταξύ των ακολουθούμενων πολιτικών ανάπτυξης και των αλιευτικών συμφωνιών. Ωστόσο, η συμφωνία στην οποία καταλήξαμε με τη Σενεγάλη είναι σαφές ότι υπονομεύει, σε κάποιο βαθμό, τον αναπτυξιακό στόχο της καταπολέμησης της φτώχειας, δεδομένου ότι η συμφωνία δίνει στον ευρωπαϊκό στόλο και σε άλλους, υποθέτω, πρόσβαση σε βαθύβια και πελαγικά είδη, τα οποία αποτελούν την κύρια πηγή πρωτεϊνών όχι μόνο για τους κατοίκους της Σενεγάλης, αλλά και για όλους τους λαούς των ηπειρωτικών χωρών της Aφρικής. Eπιπλέον, μέσα στη συμφωνία αγνοούνται, όπως μου φαίνεται, οι αυξανόμενες ανάγκες του στόλου της βιοτεχνικής αλιείας και παραλείπονται οι προειδοποιήσεις για τη μείωση των ιχθυαποθεμάτων.
<P>
Η Σενεγάλη μπορεί να αποτελέσει για εμάς παράδειγμα των κινδύνων που μπορούν να προκύψουν εάν δεν έχουμε πλατιά άποψη για τις αλιευτικές συμφωνίες. Η Eυρωπαϊκή Ένωση, κατά τη γνώμη μου, ως μέρος των κοινοτικών συμφωνιών πρέπει να βοηθήσει τις χώρες της AKE σε θέματα επιστημονικής παρακολούθησης, μέσων για την κατάρτιση και παροχής επιθεωρητών, και με τα ίδια τα σκάφη θα πρέπει να τους επιτρέπει να επιθεωρούν τα αλιεύματα των χωρών της AKE και της EE, και, φυσικά, ο στόχος θα πρέπει να είναι μια βιώσιμη αλιευτική πολιτική.
<P>
Θα ήθελα, επίσης, να προτείνω σε εσάς και στο Σώμα να διαβάσετε την έκθεση της κυρίας Pery και καλώ το Σώμα να την υποστηρίξει θερμά και να δώσει τη συγκατάθεσή του. Kαι ως συμπροεδρεύων της ομάδας εργασίας για τις χώρες της AKE, εύχομαι στην κυρία Pery κάθε επιτυχία για το μέλλον, όχι μόνο εκ μέρους του Σώματος, αλλά και εκ μέρους πλήθους μελών των χωρών της AKE. Θα μας λείψετε!

<SPEAKER ID=68 NAME="McCartin">
Kύριε Πρόεδρε, και εγώ επίσης θα ήθελα να ευχαριστήσω την κυρία Pery για την έκθεσή της και για τη συμμετοχή της στο Σώμα αυτό και για τη συμβολή της όλα αυτά τα χρόνια, κυρίως, στον τομέα της αλιείας, αλλά και γενικότερα.
<P>
O κύριος Gallagher, επίσης, μπορώ να πω ότι είναι ένας σημαντικός ειδικός στον τομέα της αλιείας, αλλά δεν θα θέλαμε να τον επαινέσουμε και πολύ προς το παρόν, επειδή δεν μας δίνει ενδείξεις για το αν θα αποχωρήσει από το Σώμα και δεν θα θέλαμε να πάρουμε πίσω τους επαίνους μας αργότερα.
<P>
Kατ' αρχήν δεν έχω τίποτα εναντίον αυτών των αλιευτικών συμφωνιών. Tις υποστηρίζω ως μία φυσική εμπορική δραστηριότητα μεταξύ της Eυρωπαϊκής Ένωσης και των αρμόδιων αρχών των κρατών μελών, που έχουν το δικαίωμα να κάθονται κάτω και να κάνουν τέτοιου είδους συμφωνίες μαζί μας. Δεν συμφωνώ με όσους πιστεύουν ότι πρέπει να είναι ένα κράμα αναπτυξιακής συνεργασίας και εμπορικής συμφωνίας. Eίναι μάλλον ανώφελο για μας να πηγαίνουμε σε ανεξάρτητα κράτη, να κάνουμε μία συμφωνία μαζί τους, να τους προσφέρουμε μία τιμή και στο τέλος να τους λέμε τί οφείλουν να κάνουν με τα χρήματα αυτά. Πιστεύω ότι είναι μάλλον ανώφελο, γιατί εάν δεν μπούμε στα πράγματά τους και δεν διαχειριστούμε εμείς την οικονομία τους αντί γι' αυτούς, δεν μπορούμε να γνωρίζουμε με βεβαιότητα ότι αυτό που θέλουμε να κάνουν με τα χρήματα αυτά είναι και το καλύτερο γι' αυτούς, ή ακόμα δεν μπορούμε να είμαστε σίγουροι ότι θα το κάνουν πράγματι. Aυτό που με ενδιαφέρει είναι το ζήτημα της ανάλυσης κόστους/κερδών στον εν λόγω τομέα. Πιστεύω ότι όλα τα χρήματα, που ξοδεύουμε στον τομέα αυτό οφείλουν να πηγαίνουν σε φτωχές περιοχές, σε περιοχές που έχουν περιορισμένες δυνατότητες, και οι οποίες θέλουν να εκμεταλλευτούν τις δυνατότητες που προσφέρονται μέσα από αυτές τις συμφωνίες. Aπό την άλλη, εάν παίρναμε όλα τα χρήματα θα μπορούσαμε να οργανώσουμε ένα είδος προγράμματος PESCA αφιερωμένο σε αυτές τις ειδικές περιοχές -δεν με ενδιαφέρει εάν θα είναι η Iσπανία ή η Πορτογαλία ή τμήματα της Γαλλίας - και να αναρωτηθούμε εάν, μέσα από την ανάπτυξη των ιχθυοκαλλιεργειών και τη δημιουργία αποτελεσματικότερων δομών στους κόλπους της βιομηχανίας τους, της μεταποίησης και της εμπορίας, τα χρηματικά ποσά που δαπανούμε για αυτό μπορούν σίγουρα πολύ περισσότερο να προωθήσουν την οικονομική ευρωστία αυτών των περιοχών. Aυτό είναι το ερώτημα το οποίο θα ήθελα να θέσω σε αυτή τη συζήτηση.

<SPEAKER ID=69 LANGUAGE="DE" NAME="Jφns">
Κύριε Πρόεδρε, αγαπητοί μου συνάδελφοι, θα ήθελα να θίξω ένα άλλο σημείο. Πρόκειται στην περίπτωση των δύο αυτών συμφωνιών για την πρώτη φορά που μας συμβουλεύονται για συμφωνίες σύμφωνα με τον κώδικα δεοντολογίας. Ο κώδικας δεοντολογίας εγκρίθηκε τον Δεκέμβριο μαζί με τον προϋπολογισμό. Στην κοινή διακήρυξη, την οποία υπέγραψαν το Συμβούλιο, το Κοινοβούλιο και η Επιτροπή, αναλαμβάνει η Επιτροπή την υποχρέωση να ενημερώνει καλύτερα και προ παντός έγκαιρα αυτό το Κοινοβούλιο για τις διεθνείς συμφωνίες περί αλιείας. Και οι τρεις θεσμοί αναλαμβάνουν επίσης την υποχρέωση να φέρνουν σε πέρας τη νομοθετική διαδικασία όσο το δυνατόν γρηγορότερα για να εμποδίζεται - όπως έχει συμβεί - η καταβολή χρημάτων από την Επιτροπή σε τρίτα κράτη χωρίς να έχουμε κι εμείς, ως αρμόδια επί του προϋπολογισμού αρχή, την ευκαιρία να γνωμοδοτήσουμε.
<P>
Όμως πρέπει δυστυχώς να διαπιστώσω το εξής: Παρόλο που έχουμε συμφωνήσει σ' αυτό, μας συμβουλεύτηκαν για τη συμφωνία με τη Σενεγάλη για πρώτη φορά τρεισήμισι μήνες μετά τη μονογραφή της και για τη συμφωνία με τη Νήσο του Μαυρικίου τεσσερισήμισι μήνες αργότερα. Αυτό σημαίνει πως η προθεσμία καταβολής της πρώτης δόσης στη Νήσο του Μαυρικίου έχει περάσει εδώ κι ενάμιση μήνα, και για τη γνωμοδότησή μας στο θέμα της συμφωνίας με τη Σενεγάλη έχουμε θεωρητικά ακριβώς μισό μήνα πριν η πρώτη δόση καταστεί καταβλητέα τον Ιούλιο.
<P>
Αυτό πράγματι δεν το είχαμε φανταστεί κατά την υπογραφή του κώδικα δεοντολογίας! Θα ήθελα απευθυνόμενη προς το Συμβούλιο να πω: Το ότι ήδη σήμερα μπορούμε να συσκεφθούμε στο θέμα της Σενεγάλης το οφείλουμε απλώς στο γεγονός ότι η Επιτροπή μας διαβίβασε τουλάχιστο το κείμενο της συμφωνίας και τελικά και το οικονομικό έντυπο, βέβαια μόλις πριν από ένα μήνα. Νομίζω πως κι εδώ η Επιτροπή θα έπρεπε πράγματι να δουλεύει πιο γρήγορα. Το κύριο μέρος των επικρίσεων στρέφεται όμως εναντίον του Συμβουλίου.
<P>
Απολύτως ανεπαρκείς ήταν άλλωστε οι προκαταρκτικές πληροφορίες της Επιτροπής για την αναδιαπραγμάτευση της συμφωνίας με τη Σενεγάλη, κυρίως σε ό, τι αφορά τις οικονομικές πτυχές του θέματος.
<P>
Η Επιτροπή Προϋπολογισμών ενέκρινε τρεις τροπολογίες επί της συμφωνίας, που παρακαλώ να τις υποστηρίξετε. Αφορούν όπως πάντα την κατάταξη. Οι χρηματικοί πόροι για διεθνείς συμφωνίες περί αλιείας είναι φυσικά μη υποχρεωτικές δαπάνες. Σε ό, τι αφορά την πληροφόρηση, δύο τροπολογίες αποσκοπούν στο να εξασφαλίσουν ότι οι αναφερθείσες ελλείψεις στην πληροφόρηση θα αρθούν στο μέλλον.

<SPEAKER ID=70 LANGUAGE="FR" NAME="Imaz San Miguel">
Κύριε Πρόεδρε, καταρχήν θέλω να συγχαρώ τη Nicole Pery για την εκλογή της. Είμαι πεπεισμένος ότι οι ευρωπαίοι αλιείς έχασαν μια εξαίρετη αντιπρόσωπο στους κόλπους της Επιτροπής Αλιείας του Ευρωπαϊκού Κοινοβουλίου. Αντίθετα, οι Γάλλοι αλιείς, ευτυχώς γι' αυτούς, κερδίζουν μια ανεκτίμητη στήριξη στην Εθνοσυνέλευση.
<P>
Συγχαρητήρια, Nicole.
<P>
Κύριε Πρόεδρε, θα ήθελα κατ' αρχήν, και ως μέλος της Επιτροπής Αλιείας και της Επιτροπής Προϋπολογισμών αυτού του Κοινοβουλίου, να συγχαρώ την Επιτροπή -όπως σχολίασε και η κ. Fraga- για την ταχύτητα με την οποία παρέπεμψε στο Κοινοβούλιο αυτές τις Συμφωνίες, τόσο με τη Νήσο του Μαυρικίου όσο και με τη Σενεγάλη. Αυτό εγκαινιάζει προφανώς -και πιστεύω ότι θα πρέπει να συγχαρούμε γι' αυτό την κυρία Επίτροπο- ένα σημαντικό στάδιο συνεργασίας.
<P>
Θα ήθελα να τη συγχαρώ συγκεκριμένα για τη συμφωνία με τη Νήσο του Μαυρικίου. Πρόκειται για μια καλή συμφωνία. Προβλέπεται σημαντική αύξηση των αδειών -43 ωκεάνιων σκαφών αλιείας τόνου- κάτι που επιτρέπει την επέκταση των αδειών όχι μόνο σε γαλλικά σκάφη, αλλά και σε ισπανικά σκάφη. Συνεπώς, επωφελείται από αυτήν ένα σημαντικό τμήμα του κοινοτικού στόλου.
<P>
Πρόκειται για μια συμφωνία για 3 έτη, και με αυτό επιτυγχάνεται σημαντική σταθερότητα. Η χρηματική αντιστάθμιση των 1.746.000 Ecu -απέναντι στα προηγούμενα 1.455.000 Ecu- συνεπάγεται λογική προστιθέμενη αύξηση, δεδομένης της αύξησης της αλιευτικής ικανότητας που συνεπάγεται αυτή η Συμφωνία.
<P>
Επιπλέον, η Συμφωνία είναι ισόρροπη ως προς το ότι αυτά τα αποθέματα, τα οποία θα αποτελέσουν αντικείμενο των εν λόγω κοινοτικών σκαφών, δεν παρουσιάζουν δείγματα υπερεκμετάλλευσης· συνεπώς, από την άποψη της βιώσιμης και σταθερής αλιείας, πιστεύω ότι είναι επίσης μια καλή συμφωνία.
<P>
Λαμβάνοντας υπόψη επιπλέον ότι η αναθεώρηση του Πρωτοκόλλου της περιόδου 1993-1996 παρουσιάζει θετικά αποτελέσματα, πιστεύω ότι όλα αυτά μας επιτρέπουν να θεωρήσουμε ότι πρόκειται για μια συμφωνία ισόρροπη, επωφελή για τον κοινοτικό στόλο και σταθερή σε σχέση με τους αλιευτικούς πόρους. Κατά συνέπεια, θα ήθελα να συγχαρώ την Επιτροπή, ως μέλος της Επιτροπής Προϋπολογισμών, για την ταχύτητα με την οποία παρέπεμψε αυτήν τη Συμφωνία στο Κοινοβούλιο.

<SPEAKER ID=71 NAME="Bonino">
Κύριε Πρόεδρε, κυρίες και κύριοι βουλευτές, δεν θα επαναλάβω τα σημαντικά σημεία της αλιευτικής συμφωνίας. Η εισηγήτριά σας, κυρία Pery, τα έχει ήδη εκθέσει πολύ καλά.
<P>
Θα περιοριστώ περισσότερο σε ορισμένες παρατηρήσεις πιο γενικής φύσης επί διαφόρων ζητημάτων που έχουν ανακύψει.
<P>
Καταρχήν, προς άρση κάθε παρερμηνείας, εκτός εάν δεν κατάλαβα καλά τη μετάφραση, πρόκειται πράγματι για 48 εκατομμύρια Ecu, συνεπώς 12 εκατομμύρια Ecu κατ' έτος. Κατόπιν τούτου, θα ήθελα να επωφεληθώ της ευκαιρίας για να αποκαταστήσω την αλήθεια, μια για πάντα, σχετικά με τις αλιευτικές συμφωνίες. Πράγματι σήμερα άκουσα και πάλι προκαταλήψεις και κοινοτοπίες που, ειλικρινά, με λυπούν, γιατί δεν ξέρω πλέον τι να κάνω για να παύσει η παραπληροφόρηση.
<P>
Καταρχήν, κύριε Gallagher, λυπούμαι, αλλά η παρούσα συμφωνία δεν έχει καμία σχέση με τον ισπανικό στόλο. Είναι μια συμφωνία που αφορά ιδιαίτερα τους Γάλλους. Πρόκειται για ένα άνοιγμα που ζήτησαν οι βόρειες χώρες, ιδίως οι Γερμανοί και οι Ολλανδοί. Συνεπώς, για να καταστεί σαφές, πρέπει να γνωρίζουμε περί τίνος ομιλούμε.
<P>
Δεύτερον, επανέρχομαι στο θέμα της φτώχειας. Λυπούμαι που ο κύριος Morris δεν είναι παρών, γιατί κάθε φορά μου τίθενται οι ίδιες ερωτήσεις. Θα προσπαθήσω να απαντήσω και στη συνέχεια θα ξαναρχίσουμε.
<P>
Κύριε Crampton, η βιοτεχνική αλιεία, είναι ένα θέμα που έχουμε ήδη συζητήσει εδώ το Μάϊο με το ίδιο αίσθημα απογοήτευσης, εφόσον οι βουλευτές μου θέτουν ερωτήματα και έχουν αποχωρήσει, όταν απαντώ. Ξέρω πολύ καλά ότι όλοι είμαστε πολυάσχολοι, αλλά γι' αυτό επαναλαμβάνομαι. Η βιοτεχνική αλιεία στη Σενεγάλη αφορά ένα ψάρι που λέγεται djaboο και η υπό εξέταση συμφωνία παρέχει τη δυνατότητα εκμετάλλευσης 25.000 τόνων. Υπενθυμίζω ότι οι βιοτέχνες αλιείς της Σενεγάλης, χωρίς κανένα μέτρο, έλεγχο και διαχείριση των πόρων, αλιεύουν 400.000 τόνους. Ας παύσουμε λοιπόν να ισχυριζόμαστε ότι οι 25.000 επιπλέον τόνοι djaboο θα καταστρέψουν τους πόρους ή θα εκμηδενίσουν από την πείνα τους βιοτέχνες Σενεγαλέζους αλιείς που αλιεύουν, χωρίς καμία διαχείριση και έλεγχο, 400.000 τόνους. Προσωπικά θα ευχόμουν οι εντόπιοι αλιείς να τηρούν τους κανόνες ελέγχου και καλής διαχείρισης, που ισχύουν και για τα ευρωπαϊκά πλοία.
<P>
Λυπούμαι εξάλλου και γι' αυτό το λόγο έγραψα εγώ η ίδια μια επιστολή σχετικά με τη μακροσκελή και όλως διόλου άνιση ανταπόκριση της RTBF που θεωρώ ότι απλούστατα προσβάλει την αλήθεια. Θεωρώ ότι, όταν κάνουμε μια ανταπόκριση κατηγορώντας έναν οργανισμό, θα ήταν φυσικό να δίδεται ο λόγος στον ενδιαφερόμενο οργανισμό. Είναι αυτονόητο ότι ο αντιπρόσωπος των βιοτεχνών αλιέων έχει κάθε δικαίωμα να έλθει στις Βρυξέλλες για να υπερασπισθεί τα συμφέροντά τους, αλλά θα ήλπιζα ο έτερος οργανισμός που λαμβάνει μέρος στις διαπραγματεύσεις, εν προκειμένω η Επιτροπή, να μπορεί να διατυπώσει τη δική του εκδοχή.
<P>
Επανέρχομαι στο θέμα της φτώχειας. Εχοντας υπόψη το σύνολο της πορείας μου, θεωρώ ότι είναι σκανδαλώδες να κατηγορούμαι για εκμετάλλευση αναπτυσσομένων χωρών. Ας ανακεφαλαιώσουμε το περιεχόμενο της συμφωνίας. Προβλέπει ότι το 33 % των ναυτών θα είναι Σενεγαλέζοι. Η παρούσα συμφωνία προβλέπει την υποχρεωτική εκφόρτωση το λιγότερο 16.000 τόνων τόνου προς μεταποίηση από την εντόπια μεταποιητική βιομηχανία, η οποία διαφορετικά δεν θα εύρισκε εργασία, εφόσον οι βιοτεχνικές πιρόγες, ασφαλώς, δεν αλιεύουν τόνους. Αλιεύουν το djaboο, το οποίο δεν χρήζει μεταποίησης. Η συμφωνία προβλέπει επιπλέον ότι το 50 %των τελών θα χορηγηθούν από την κυβέρνηση της Σενεγάλης σε έναν αλιευτικό τομέα. Αλλά, κύριε Jφns, ομιλούμε για μια συμφωνία με κυρίαρχες χώρες.
<P>
Συνεπώς, μπορούμε να διαπραγματευθούμε και να συνομιλήσουμε μαζί τους γι' αυτό που εκτιμούν καλό για την ανάπτυξη της χώρας τους. Αλλά είναι προφανές ότι δεν θα τους επιβάλουμε αυτό που οφείλουν να πράξουν, για την ιχθυοκαλλιέργεια ή ο, τιδήποτε άλλο. Μια συζήτηση είναι σε εξέλιξη και αφορά μια διαπραγμάτευση με ένα κυρίαρχο κράτος.
<P>
Δέυτερο στοιχείο. Επαφίεται στο ενδιαφερόμενο κράτος να εκτιμήσει τα αποθέματα εντός των υδάτων του. Είναι δυνατό να το πράξουμε από κοινού, αν το κράτος εύχεται κάτι τέτοιο, αλλά, καταρχήν, τούτο υπάγεται στη δική του αρμοδιότητα. Δεν μπορούμε να επιβάλουμε σε ένα κράτος να μας αφήσει να εκτιμήσουμε τα αποθέματα. Εαν δεν το επιθυμεί, διότι τούτο αφορά τα χωρικά του ύδατα, έχει το δικαίωμα να μην μας επιτρέψει την πρόσβαση.
<P>
Τρίτο στοιχείο. Αν οι στόλοι, το κράτος μέλος ή το κράτος εταίρος επιθυμούν, είναι δυνατό με τη σύμπραξη του IFOP να πωληθούν σε ειδική τιμή καινούργια πλοία του στόλου μας στους βιοτέχνες αλιείς. Όλα τα ανωτέρω στοιχεία είναι εφικτά και επιπλέον πρέπει οι στόλοι και οι εφοπλιστές μας να επιθυμούν.
<P>
Κυρία McKenna, όσον αφορά την ενδιάμεση επανεξέταση, η πρώτη δυνατότητα είναι να προβούμε σε ετήσια επανεξέταση της συμφωνίας, για την οποία έχουμε ήδη δεσμευθεί να πράξουμε, μια άλλη δυνατότητα είναι η ενδιάμεση επανεξέταση. Η ανωτέρω άποψη δεν περιλαμβανόταν στην εντολή διαπραγμάτευσης και δεν είναι η συμφωνία που έχουμε με τις αρχές της Σενεγάλης, οι οποίες εξάλλου δεν το ζήτησαν. Συνεπώς, όταν μου ζητάτε να επανεξετάσουμε τη συμφωνία σε δύο χρόνια με σκοπό να επαναδιαπραγματευθούμε, ενδεχομένως, σας απαντώ όχι, ακριβώς γιατί η διαπραγμάτευση της συμφωνίας έληξε και γιατί τούτο αποτελεί ένα βασικό στοιχείο σταθερότητα για τους δύο εταίρους. Θεωρώ ότι είναι εκπληκτικό, ειλικρινά, να αιτείται τώρα ενδιάμεση επανεξέταση, η οποία δεν αποτελεί μέρος της συμφωνίας, ενώ κανείς, ούτε οι Σενεγαλέζοι, το έχουν ζητήσει.
<P>
Επιπλέον, άκουσα εδώ ότι οι αρχές τις Σενεγάλης αντιτίθεντο στην παρούσα συμφωνία. Εκπλήσσομαι, γιατί σε όλες τις επαφές που είχα με τις αρχές της Σενεγάλης, από τον Πρωθυπουργό έως τον Υπουργό Αλιείας, περνώντας από όλους τους άλλους υπουργούς, διαπίστωσα το ακριβώς αντίθετο και η κυρία Pery το γνωρίζει πολύ καλά. Όσον αφορά εκείνους οι οποίοι εξέφρασαν ανησυχίες, πρόκειται για τον υπεύθυνο της βιοτεχνικής αλιείας, επαναλαμβάνω ότι αλιεύουμε 25.000 τόνους djaboο, ενώ η βιοτεχνική αλιεία συνολικά αλιεύει 400.000 τόνους. Αν ο εν λόγω τομέας εφαρμόζει ορισμένα μέτρα καλή διαχείρισης της αλιείας με πιρόγες, τούτο μπορεί να τον βοηθήσει. Δεν αλιεύουμε 25.000 τόνους djaboο παρά μόνον δευτερευόντως για να μην τους πετάξουμε. Το djaboο είναι το ψάρι που δίνει τροφή στους Σενεγαλέζους -το μόνο που τρώνεκαι αλιεύεται από τις πιρόγες, σε ποσότητες που ανέρχονται σε 400.000 τόνους, χωρίς καμία διαχείριση των αποθεμάτων. Δίνω τις διευκρινίσεις αυτές, ώστε να είναι τα πράγματα σαφή.
<P>
Νομίζω ότι απάντησα σε γενικές γραμμές σε όλους επιχειρώντας να εξηγήσω τις απόψεις μου για μια ακόμη φορά. Από την άλλη πλευρά, δεν επανέρχομαι στο θέμα της συμφωνίας με τη νήσο του Μαυρικίου γιατί όλα ειπώθηκαν. Εντούτοις, χαίρομαι για την παρατηρούμενη βελτίωση της συνεργασίας με το Κοινοβούλιο. Υπάρχουν πάντοτε δύσκολες στιγμές στις σχέσεις με τους άλλους οργανισμούς και μερικές φορές ακόμη και μεταξύ των διαφόρων επιτροπών του Κοινοβουλίου. Ομως, πιστεύω ότι η θετική πορεία που διανύσαμε έως τώρα μπορεί να μας δώσει ελπίδες ότι θα προχωρήσουμε αποφασιστικά και ότι θα επικεντρώσουμε την προσοχή μας στις θετικές πτυχές και τα βήματα που κάναμε και όχι στο αντίθετο.
<P>
Το γεγονός ότι πρόκειται για μια νέα συμφωνία, η οποία καταρτίσθηκε σύμφωνα με το άρθρο 130 της Συνθήκης, αποτελεί απόδειξη ότι ακόμη και στο επίπεδο των υπηρεσιών της Επιτροπής υπήρξε ευρεία συνεργασία, μεταξύ της ΓΔ XIV και της ΓΔ VIII, με ένα κοινό σκοπό, δηλαδή τη σύναψη συμφωνιών ισόρροπων, σε βάση ισοτιμίας των μερών και όχι σε βάρος του ενός από αυτά.

<SPEAKER ID=72 LANGUAGE="DA" NAME="Sandbζk">
Η κ. Bonino παρανόησε μία παρατήρησή μου. Στην Επιτροπή Ανάπτυξης υποδεχθήκαμε μια αντιπροσωπεία των ιδίων των αλιέων, η οποία μας ζήτησε να ψηφίσουμε κατά της εμπορικής συμφωνίας, επειδή ανησυχούσε μήπως παρασχεθεί πρόσβαση στη ζώνη των 12 μιλίων. Αυτός είναι άλλωστε ο λόγος για τον οποίον ζητούμε να διενεργηθεί μια παρόμοια ενδιάμεση αναθεώρηση εάν αποδειχθεί ότι οι ανησυχίες αυτές βασίζονται όντως στην πραγματικότητα.

<SPEAKER ID=73 NAME="Gallagher">
Kύριε Πρόεδρε, είναι πολύ σημαντικό η Eπίτροπος να επαναλάβει ενώπιον του Σώματος την αιχμή ότι οι πληροφορίες που δίνονται στην έκθεσή μου, για την οποία εργάστηκα επί πολλές εβδομάδες, δεν είναι τεκμηριωμένες. Προκαλώ την Eπίτροπο σε ό, τι αφορά την κριτική που μου κάνει λέγοντας ότι η υπόθεση δεν έχει καμία σχέση με την Iσπανία και προτείνοντας ότι θα ήταν καλύτερα να μην είχα αναφερθεί σε αυτό. Θα της πρότεινα να ενημερωθεί και για τις δύο εκθέσεις, που αφορούν τη νήσο του Mαυρικίου και τη Σενεγάλη. Θα ήθελα να καταγραφεί από το Σώμα. Δεν ήθελα να φανώ εριστικός. Aπλά και μόνο αναφέρθηκα σε ένα γεγονός. Δεν εξέθετα τις προσωπικές μου απόψεις αλλά αυτές της Eπιτροπής Aλιείας.
<P>
Η έκθεση αναφέρει ότι η αύξηση του αριθμού θυναλιευτικών έδωσε την ευκαιρία στην Iσπανία να επωφεληθεί. Γι' αυτό καλώ την Eπίτροπο να επανορθώσει εδώ και τώρα και να μην θέτει υπό αμφισβήτηση την ακεραιότητά μου ενώπιον του Σώματος.

<SPEAKER ID=74 NAME="Macartney">
Kύριε Πρόεδρε, θα συμφωνήσω με την άποψη του κυρίου Gallagher. Έθεσα στην Eπίτροπο ένα άμεσο ερώτημα. Tην ευχαριστώ για την απάντησή της, αλλά λησμόνησε να αναφερθεί στο καίριο αυτό σημείο σχετικά με τον τρόπο με τον οποίο αποκτά κανείς πρόσβαση στις συμφωνίες αυτές. Yπάρχει κάποια διαδικασία που θα μπορούσε να μας περιγράψει με λίγα λόγια;

<SPEAKER ID=75 NAME="Bonino">
Δεν είχα το σκοπό να δημιουργήσω θέμα περί ακεραιότητας. Έχει γίνει κάποια παρεξήγηση. Aναφερόμουν μόνο στη συμφωνία της Σενεγάλης. Ξέρω πολύ καλά ότι η συμφωνία με τη νήσο του Mαυρικίου αφορά τον τόνο, κ.λπ. Δεν θέλησα να αμφισβητήσω την ακεραιότητα κανενός. Όταν πήρα το λόγο, είπα ότι η συγκεκριμένη πρόταση αναφερόταν στη συμφωνία της Σενεγάλης και ότι υπογραμμίζει πως η συμφωνία αυτή ευνοεί κυρίως τους Γάλλους και ότι το άνοιγμα στα πελάγια είδη έγινε κατόπιν αιτήσεως της Γερμανίας, της Oλλανδίας και των Γάλλων.
<P>
Σχετικά με το ερώτημά σας, κύριε Macartney, οι συμφωνίες αυτές είναι ανοιχτές. Η προσχώρηση νέων κρατών μελών είναι δυνατή. Η διαδικασία είναι η ακόλουθη: κανονικά τα κράτη μέλη ενημερώνονται για τις νέες δυνατότητες και με τη σειρά τους διοχετεύουν τις πληροφορίες στον ανάλογο τομέα τους. Έτσι τα κράτη μέλη ή η Επιτροπή Μονίμων Αντιπροσώπων ή οι πρέσβεις ενημερώνουν τις κυβερνήσεις τους, οι οποίες οφείλουν να πληροφορούν το δικό τους αντίστοιχο τομέα. Aυτή είναι η κανονική διαδικασία. Bέβαια θα μπορούσαμε επίσης να ενημερώνουμε μέσω των μελών του Eυρωπαϊκού Kοινοβουλίου. Aλλά η διαδικασία λειτουργεί με τον τρόπο με τον οποίο σας εξέθεσα.

<SPEAKER ID=76 NAME="Πρόεδρος">
Ευχαριστώ πολύ, επίτροπε κυρία Bonino.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.ΟΟ.

<CHAPTER ID=9>
Πράσινη βίβλος σχετικά με τις εμπορικές
επικοινωνίες
<SPEAKER ID=77 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0219/97) της κ. Larive, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την Πράσινη Βίβλο της Επιτροπής για την εμπορική επικοινωνία στην εσωτερική αγορά (COM(96)0192 - C4-0365/96) Συνυάκτες γνωμοδότησης() Ο κ. Lehne, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών. Ο κ. Arroni, εξ ονόματος της Επιτροπής Πολιτισμού, Νεότητας, Παιδείας και Μέσων Ενημέρωσης. Ο κ. Anovertos Trias de Bes, εξ ονόματος της Επιτροπής Νομικών Υποθέσεων και Δικαιωμάτων των Πολιτών (Διαδικασία «Hughes»)

<SPEAKER ID=78 NAME="Larive">
Η κατάργηση των άσκοπων εμποδίων για τη διασυνοριακή διαφήμιση, το άμεσο μάρκετινγκ, τη χορηγία, για πολλές περιπτώσεις εμπορικών επικοινωνιών, είναι και παραμένει εθνική υπόθεση, πράγμα που σημαίνει ότι ρυθμίζεται με βάση εθνικούς κανόνες. Ο πλούτος της Ευρώπης είναι η πολιτισμική της πολυμέρεια πράγμα που σημαίνει ότι ορθώς δεν ασχολούμεθα με τις διαφορές που υφίστανται μεταξύ των εθνικών κανόνων υπό τον όρο, κ. Blokland, ότι οι κανόνες αυτοί συμμορφούνται με την αρχή της αναλογικότητας και δεν εισάγουν διακρίσεις ούτε συνιστούν εμπόδιο όσον αφορά τις διασυνοριακές εμπορικές επικοινωνίες. Με την εφαρμογή της διαδικασίας Hughes, συνεκτιμήθηκαν στο ψήφισμα EMAC οι γνωμοδοτήσεις της Νομικής Επιτροπής, της Επιτροπής Πολιτισμού και της Επιτροπής Περιβάλλοντος και Προστασίας των Καταναλωτών. Καταφέραμε να επανορθώσουμε από κοινού ένα σοβαρό σφάλμα, δεδομένου ότι η προστασία των καταναλωτών πρέπει να βελτιωθεί. Τη στιγμή αυτή ένα τέταρτο του κειμένου της Οικονομικής Επιτροπής αναφέρεται στο θέμα αυτό.
<P>
Στα πλαίσια αυτά, ιδιαίτερα σημαντική είναι η πρότασή μας όσον αφορά τη σύνθεση της επιτροπής η οποία πρέπει να εξετάζει τις καταγγελίες. Δεν θέλουμε να δημιουργηθεί μία επιτροπή η οποία θα αποτελείται αποκλειστικά από υπαλλήλους που θα αποφασίζουν κεκλεισμένων των θυρών, όπως προτείνεται από την Ευρωπαϊκή Επιτροπή. Αυτό που θέλουμε είναι μια τριμερής επιτροπή στην οποία συμμετέχουν οι δημόσιες αρχές, εκπρόσωποι της βιομηχανίας και των οργανώσεων των καταναλωτών οι οποίοι θα εξετάζουν επί ίσοις όροις τις καταγγελίες.
<P>
Το ψήφισμα αποτελεί ένα τρίπτυχο. Κατά πρώτον, στα διάφορα εδάφια αναφέρεται λεπτομερώς η ευρωπαϊκή νομοθεσία όσον αφορά την προστασία των καταναλωτών και τους ανηλίκους. Γίνεται αναφορά στη νομοθεσία με την οποία πρέπει να συμμορφώνονται οι εμπορικές επικοινωνίες, περίπτωση που αφορά παρεμπιπτόντως και το Internet, δεδομένου ότι όλες οι περιπτώσεις που είναι παράνομες off-line είναι και παράνομες on-line. Κατά δεύτερον, υπάρχουν οι αιτιολογικές σκέψεις. Σε αυτές αναλύονται οι βασικές αρχές της ενιαίας αγοράς. Τέλος, στις επιμέρους παραγράφους περιλαμβάνονται συγκεκριμένες προτάσεις για την ενίσχυση και τη συμπλήρωση του Πράσινου Βιβλίου, το οποίο παρεμπιπτόντως μας ικανοποιεί και πιστεύουμε ότι αποτελεί το κατάλληλο έναυσμα για την ανάληψη περαιτέρω δράσεων.
<P>
Παράλληλα με την τριμερή επιτροπή, πιστεύουμε ότι πρέπει να ληφθούν μέτρα για την εξασφάλιση της λειτουργίας του προταθέντος μηχανισμού για τη διασφάλιση της αναλογικότητας. Αυτό που θέλουμε είναι να καταρτισθεί μια τράπεζα δεδομένων, ένα ευρωπαϊκό σημείο επαφής, μια διαδικασία SLIM για τον τομέα, ενώ η Επιτροπή οφείλει να αντιμετωπίσει με περισσότερη σοβαρότητα το ρόλο της ως θεματοφύλακα των συνθηκών και να εφαρμόσει με μεγαλύτερη συνέπεια το άρθρο 169. Το περιεχόμενο του ψηφίσματός μας είναι συστηματικό και ισορροπημένο. Αφενός, επιχειρούμε να προωθήσουμε την ολοκλήρωση της ενιαίας αγοράς και, αφετέρου, λαμβάνουμε επαρκώς υπόψη τις πολιτισμικές διαφορές. Πιστεύουμε ακόμη ότι ο ενδιαφερόμενος κλάδος πρέπει επίσης να αναλάβει τις ευθύνες του και να μεριμνήσει για τη θέσπιση ικανοποιητικών, εθνικών μηχανισμών αυτορρύθμισης σε όλες τις ευρωπαϊκές χώρες, οι οποίοι θα πρέπει κατά προτίμηση να καταλήξουν σε έναν κοινό ευρωπαϊκό κώδικα. Ο κλάδος οφείλει επίσης να ενισχύσει τις δράσεις του στην περίπτωση διασυνοριακών προσφυγών για την εξέταση καταγγελιών εκ μέρους των καταναλωτών.
<P>
Πρόεδρε, την περασμένη Πέμπτη αισθάνθηκα ιδιαίτερη έκπληξη διαπιστώνοντας ότι κατατέθηκε μια ολόκληρη σειρά τροπολογιών οι οποίες, κατά τη γνώμη μου, υπονομεύουν την ενιαία αγορά. Αυτό που με εξέπληξε επίσης ήταν το γεγονός ότι οι Πράσινοι, η Ευρώπη των Εθνών και οι Σοσιαλιστές κατέθεσαν σε ορισμένες περιπτώσεις ταυτόσημες τροπολογίες. Διερωτώμαι επίσης κατά πόσον αποτελεί σύμπτωση το γεγονός ότι τα κείμενα αυτά είναι ταυτόσημα με το περιεχόμενο της επιστολής που υπέβαλε στις 8 Ιουλίου ο BEUC, ο Ευρωπαϊκός Οργανισμός Προστασίας των Καταναλωτών. Όλοι μας απορρίπτουμε παρόμοιες προσπάθειες επηρεασμού εκ μέρους των πολυεθνικών. Θυμάμαι ακόμα το θυμό του Σώματος με αφορμή το γεγονός αυτό. Προσωπικά, απορρίπτω παρόμοιες προσπάθειες άσκησης επιρροής εκ μέρους οποιασδήποτε ομάδας συμφερόντων.
<P>
Θα ήθελα, τέλος, να αναφερθώ στο επίμαχο θέμα της χώρας προέλευσης και της χώρας λήψης, που προβάλλεται διαρκώς στις τροπολογίες. Στο άρθρο 59 της Συνθήκης ορίζεται ότι οι περιορισμοί επί της ελεύθερης κυκλοφορίας υπηρεσιών στην Κοινότητα θα αρθούν σταδιακά. Σύμφωνα με τη Συνθήκη, σε περίπτωση που μία υπηρεσία που προσφέρεται πληροί τους κανόνες που ισχύουν στη χώρα προέλευσης και υπόκειται σε άλλους κανόνες στη χώρα λήψης, τότε τίθεται θέμα περιορισμού της ελεύθερης κυκλοφορίας. Με το άρθρο 59 καταβάλλεται μία προσπάθεια να αρθούν παρόμοια εμπόδια, ούτως ώστε να καθιερωθεί ως αρχή ο έλεγχος στη χώρα προέλευσης. Αυτό δεν σημαίνει ότι ο έλεγχος στη χώρα λήψης είναι πάντα αντίθετος με τη Συνθήκη, διότι οι τυχόν περιορισμοί που επιβάλλονται εναρμονίζονται με τις διατάξεις της εφόσον εναρμονίζονται με την αρχή της αναλογικότητας, πράγμα που σημαίνει ότι τα τυχόν πρόσθετα μέτρα πρέπει να είναι ανάλογα του στόχου που έχει τεθεί και ότι ο στόχος αυτός δεν είναι δυνατό να υλοποιηθεί με την επιβολή λιγότερων περιορισμών. Στην περίπτωση αυτή επιτρέπεται ο έλεγχος στη χώρα λήψης και η εναρμόνιση αποτελεί το μοναδικό τρόπο για την υλοποίηση της ελεύθερης κυκλοφορίας. Σε περίπτωση που δεν γίνει αυτό, δεν πρόκειται να υπάρξει μία ενιαία αγορά όσον αφορά αυτή την ειδική υπηρεσία. Αυτό που είναι ασυμβίβαστο με τις διατάξεις της Συνθήκης είναι η λήψη δυσανάλογων μέτρων, για παράδειγμα λόγω του ότι ο σκοπός τους δεν είναι τίποτε άλλο από την προστασία της τοπικής βιομηχανίας. Στην περίπτωση αυτή πρέπει να ισχύει ο έλεγχος στη χώρα προέλευσης και πρέπει, σε περίπτωση που είναι απαραίτητο, να τεθεί σε εφαρμογή το άρθρο 169. Η αρχή της χώρας προέλευσης επικυρώθηκε για άλλη μία φορά από το Δικαστήριο των Ευρωπαϊκών Κοινοτήτων στην περίπτωση d'Agostino. Το ίδιο πράγμα έκανε και το Ευρωπαϊκό Κοινοβούλιο στην οδηγία «Τηλεόραση χωρίς σύνορα». Πρόκειται για τον άξονα γύρω από τον οποίο περιστρέφεται η ενιαία αγορά. Και δεν πρέπει να λησμονούμε ότι η αρχή της χώρας προέλευσης προσφέρει στους καταναλωτές περισσότερες δυνατότητες πρόσβασης σε αποτελεσματικές διαδικασίες προσφυγής. Μόνο σε αυτή την περίπτωση μπορεί να γίνει αμέσως χρήση του νομικού συστήματος που ισχύει στη χώρα εγκατάστασης μέσων μαζικής ενημέρωσης και διαφημιστικών επιχειρήσεων.
<P>
Ολοκληρώνοντας θα ήθελα να επισημάνω ότι αυτό που αναζητούμε είναι μία ισορροπημένη μέθοδος με στόχο, αφενός, την ολοκλήρωση της ενιαίας αγοράς και, αφετέρου, τη συνεκτίμηση των πολιτιστικών διαφορών.

<SPEAKER ID=79 NAME="Palacio Vallelersundi">
Κύριε Πρόεδρε, αναπληρώνοντας τον συνάδελφο Aρoveros και εξ ονόματος της Επιτροπής Νομικών Θεμάτων, θα ήθελα κατ' αρχήν να υπογραμμίσω ότι αυτή η Πράσινη Βίβλος έρχεται την κατάλληλη στιγμή καθώς και ότι ήταν απαραίτητο, επείγον, η Επιτροπή να προσεγγίσει την παρέμβαση του κοινοτικού Δικαίου στον τομέα που μας απασχολεί.
<P>
Σε γενικούς όρους, η Επιτροπή Νομικών Θεμάτων συμμερίζεται τα κριτήρια στα οποία βασίζεται η Πράσινη Βίβλος και προσυπογράφει, επίσης σε γενικούς όρους, τις γραμμές που κατευθύνουν την έκθεση της Επιτροπής Οικονομικής Πολιτικής.
<P>
Υπάρχει μια πτυχή στην οποία επέμεινε η κ. Larive, και την οποία θα ήθελα και εγώ να τονίσω, ακόμη κι αν αυτό αποτελεί πλεονασμό. Η κ. Larive λέει, και έχει απόλυτο δίκιο, ότι τα μέτρα ελέγχου -δηλαδή τα περιοριστικά μέτρα- που θεσπίζει το Κράτος υποδοχής είναι, κατά κανόνα, αντίθετα με την ελεύθερη κυκλοφορία. Είναι συνεπώς αντίθετα με την αρχή της αμοιβαίας εμπιστοσύνης που αποτελεί την ίδια την ουσία της εσωτερικής αγοράς, και κατά συνέπεια, αντίθετες με τη Συνθήκη. Επομένως, τα μέτρα αυτά είναι σύμφωνα με τη Συνθήκη μόνο κατ' εξαίρεση.
<P>
Μετά την κλασική απόφαση Legia του 1986, η νομολογία υπήρξε πράγματι κατ' αυτήν την έννοια ομοιογενής και ορίζει δύο προϋποθέσεις: κατ' αρχήν, την αναλογικότητα, όπως ήδη αναφέρθηκε· και επιπλέον, να μην είναι δυνατό να επιτευχθεί αυτός ο ίδιος σκοπός μέσω άλλων μέτρων λιγότερο περιοριστικών της ελεύθερης κυκλοφορίας· δηλαδή, που να συμφωνούν περισσότερο με την εσωτερική αγορά.
<P>
Και ας μη μας λένε -όπως πολύ σωστά είπε και η κ. Larive- ότι τα μέτρα αυτά αιτιολογούνται από την προστασία των καταναλωτών. Διότι, ας είμαστε σαφείς, κύριε Πρόεδρε: αν πιστεύουμε σε αυτήν την προστασία των καταναλωτών, αν επιθυμούμε να οικοδομήσουμε μια Ευρώπη πραγματικά ολοκληρωμένη, αν σε κάποιο Κράτος μέλος ένα συγκεκριμένο μέτρο αιτιολογείται από την προστασία των καταναλωτών, τι είναι το λογικό, να αφεθεί στην ελευθέρα βούληση κάποιου Κράτους μέλους; Όχι, αλλά να εναρμονιστούν οι άλλες δεκατέσσερις νομοθεσίες ώστε η εν λόγω προστασία των καταναλωτών να επεκτείνεται σε ολόκληρη την εσωτερική αγορά, αντί να αφήνεται σε ένα Κράτος μέλος ως εξαίρεση.
<P>
Συνεπώς, θα πρέπει να θεωρήσουμε ότι αυτά τα μέτρα ελέγχου -που έχουν θεσπιστεί από το Κράτος υποδοχής- είναι εξαιρετικά, μεταβατικά μέτρα, ως τη στιγμή που θα λάβει χώρα η εν λόγω εναρμόνιση.

<SPEAKER ID=80 NAME="Lehne">
Κύριε Πρόεδρε, κυρίες και κύριοι, επιτρέψτε μου να αρχίσω με μια πτυχή του θέματος, που μου έκανε στην αρχή εντύπωση, όταν για πρώτη φορά είδα αυτήν την πράσινη βίβλο της Επιτροπής. Ο τίτλος «εμπορικές επικοινωνίες» μου φαίνεται παραπλανητικός κι αυτό γιατί κανείς, όταν διαβάζει και ακούει τον όρο, δεν καταλαβαίνει καλά τι βρίσκεται πίσω του, ούτε βέβαια ο καταναλωτής.
<P>
Γι' αυτό θα πρότεινα να επιλέγονται στο μέλλον πιο κατάλληλοι όροι για παρόμοιες πράσινες βίβλους. Στην περίπτωση του όρου «εμπορικές επικοινωνίες» πρόκειται κατ' αρχήν για το ότι η Ευρωπαϊκή Επιτροπή έχει ασχοληθεί με το ζήτημα του δικαίου της διαφήμισης στην ενιαία ευρωπαϊκή αγορά. Πολύ συγκεκριμένα πρόκειται για το ερώτημα, κάτω από ποιές συνθήκες, πού, σε ποιά χώρα, για ποιό προϊόν μπορώ να κάνω διαφήμιση, δηλαδή να προωθώ τις πωλήσεις. Αυτός είναι πραγματικά ένας τομέας, που στα κράτη τυγχάνει εντελώς διαφορετικού χειρισμού. Για παράδειγμα υπάρχει στη Γερμανία, βέβαια και σε πολλά άλλα κράτη - αυτό το εξέθεσε πολύ καλά η Επιτροπή στην πράσινη βίβλο - μια ολόκληρη σειρά από πολύ εξωτικές ρυθμίσεις. Στο γερμανικό δίκαιο υπάρχει π.χ. ο νόμος περί εκπτώσεων ή το διάταγμα που ρυθμίζει τις πωλήσεις με δώρο, για τα οποία πρέπει κανείς οπωσδήποτε να πει ότι κάτι τέτοιο δεν υπάρχει αλλού. Αυτό το γεγονός οδηγεί επίσης στο να παρεμποδίζεται ολοένα και περισσότερο η ελεύθερη διακίνηση υπηρεσιών στον τομέα της διαφήμισης.
<P>
Γι' αυτό δεν μπορεί ο καταναλωτής, όταν δέχεται διάφορα διαφημιστικά μηνύματα, να κρίνει πάντοτε επακριβώς πώς αυτά πρέπει να εννοηθούν, γιατί ακριβώς υπάρχουν διαφορετικές νομικές ρυθμίσεις, οι οποίες κατά ένα μέρος επιτρέπονται και κατά ένα μέρος δεν επιτρέπονται. Γι' αυτό υποστηρίζω ιδιαίτερα τις προσπάθειες της Επιτροπής να αντιμετωπίσει αυτά τα ζητήματα με μια συνολική ρύθμιση και ενδεχομένως να διαμορφώσει μέσω της πράσινης βίβλου πρόσθετες προτάσεις για την εναρμόνιση του δικαίου στο θέμα της διαφήμισης.
<P>
Ο ημιτελής μηχανισμός του παρελθόντος, όπου διάλεγε κανείς μεμονωμένες πτυχές, όπως για παράδειγμα τη συγκριτική διαφήμιση, είναι ένα μη ικανοποιητικό σημείο. Το βρίσκω πολύ καλύτερο, όπως τεκμηριώνεται σε αυτήν την πράσινη βίβλο, να αντιμετωπίσουμε τώρα με συνολικό τρόπο αυτά τα ζητήματα, να καθορίσουμε με συνολικό τρόπο το ζήτημα του δικαίου της διαφήμισης. Εύχομαι καλή επιτυχία στην Επιτροπή στο περαιτέρω έργο της. Μπορεί να είναι σίγουρη για την υποστήριξη του Κοινοβουλίου σε αυτό το ζήτημα - αυτό προκύπτει από τη γνωμοδότηση της οικονομικής επιτροπής και των άλλων επιτροπών.

<SPEAKER ID=81 LANGUAGE="DE" NAME="Ettl">
Κύριε Πρόεδρε, μπορεί φυσικά να έχει κανείς διαφορετική γνώμη για την αμεροληψία της πρότασης ψηφίσματος της κ. Larive. Αυτό είναι ζήτημα εκτίμησης. Δεν θα πήγαινα όμως τόσο μακριά, ώστε να υποθέσω ότι, όταν κανείς εδώ επιχειρεί κάτι υπό το πρίσμα της προστασίας των καταναλωτών, αυτό κάπου μπορεί να ενταχθεί στην πρακτική του αρνητικού λόμπυ. Προέρχεστε από μια συγκεκριμένη συνειδησιακή κατεύθυνση, όπως ακριβώς κι εγώ. Εκπροσωπούσα κι εγώ κάποτε την προστασία των καταναλωτών.
<P>
Για τον ορισμό του όρου θα μπορούσε φυσικά να πει κανείς μερικά πράγματα: Ο όρος «εμπορική επικοινωνία» περικλείει όλες τις μορφές της διαφήμισης, του απευθείας μάρκετινγκ, της χορηγίας, των δημοσίων σχέσεων και της προώθησης των πωλήσεων, και περικλείει τη χρήση των εμπορικών υπηρεσιών επικοινωνίας από τη βιομηχανία καταναλωτικών αγαθών και από τους κλάδους παροχής υπηρεσιών πάσης φύσεως. Με αυτόν ακριβώς τον τρόπο έχει γίνει σήμερα η εμπορική επικοινωνία εξαιρετικά σημαντικός και κοινωνικός παράγοντας.
<P>
Είμαι κατ' αρχήν ανοιχτός σε κάθε τάση φιλελευθεροποίησης που επιτρέπει νέες μορφές οικονομικής δραστηριότητας, αλλά - κι αυτό είναι καθοριστικό - είναι επιταγή της στιγμής να μην παραμελήσουμε τώρα την προστασία των καταναλωτών. Η συντάκτρια της έκθεσης υποδεικνύει η ίδια την ανάγκη να συμπεριληφθούν οι καταναλωτές σε όλες τις βαθμίδες αυτής της διαδικασίας. Αυτή είναι μια απαίτηση την οποία φυσικά χαιρετίζω κατ' αρχήν, προ παντός γιατί η προστασία των καταναλωτών στο σύστημα της εκπροσώπησης των συμφερόντων, που είναι φιλελεύθερο και βασίζεται στην ατομική ευθύνη, δεν είναι μόνο ζήτημα του θεμιτού ανταγωνισμού και της ισότητας των ευκαιριών στην εσωτερική αγορά, πράγματα τα οποία απαιτεί η οικονομία σε κάθε προσπάθεια φιλελευθεροποίησης. Η προστασία των καταναλωτών είναι φυσικά πολύ περισσότερα πράγματα στην πραγματικότητα.
<P>
Οι τροπολογίες τις οποίες κατέθεσε η ομάδα μου αφορούν ένα θεμελιώδες ζήτημα: Πρόκειται για τη συμμετοχή και το σεβασμό του καταναλωτή και ιδίως για το δικαίωμα των παιδιών μας να μην υποβάλλονται σε ολοκληρωτική διαφημιστική πλύση εγκεφάλου! Αυτό είναι το ζήτημα της προστασίας των καταναλωτών! Στο σύστημα των αξιών μας είναι ζήτημα του δημοκρατικού κατώτατου ορίου, ακριβώς γιατί συνδέεται με μεγάλες οικονομικές δυνατότητες. Ο πολίτης της Ευρωπαϊκής Ένωσης δεν πρέπει να έχει το αίσθημα ότι στη φιλελευθεροποιημένη Ευρωπαϊκή Ένωση παραδίνεται χωρίς προστασία σε κάποια λόμπυ και στα συμφέροντά τους, γιατί αλλιώς αυτό το αίσθημα θα μεταφερθεί μακροπρόθεσμα στην ίδια την Ευρωπαϊκή Ένωση κι αυτό δεν το θέλουμε. Η προστασία των καταναλωτών είναι ζήτημα της εμπιστοσύνης και της οικοδόμησης εμπιστοσύνης. Είναι για μένα σαφές ότι, από τη μια πλευρά, κάθε επιχείρηση, κάθε βιομηχανία θέλει να δει να μεταφέρονται στην αγορά οι κανόνες του παιχνιδιού που ισχύουν στη χώρα της. Αλλά πρέπει να συνειδητοποιήσουμε ότι ο καταναλωτής, ο αγοραστής, ο χρήστης έχει δικαίωμα να δει να εφαρμόζονται στην πατρίδα του οι κανόνες και οι νομικές διατάξεις.
<P>
Οι προτάσεις της σοσιαλιστικής ομάδας αποσκοπούν στη δημιουργία προς όφελος του καταναλωτή μιας καλύτερης επικοινωνίας, μιας καλύτερης πρόσβασης στο δίκαιο, μιας καλύτερης εποπτείας της εμπορικής επικοινωνίας καθώς και στην οικοδόμηση εμπιστοσύνης από την πλευρά του καταναλωτή. Πρόκειται για την προστασία των πιο αδυνάτων και όχι για μια νέα μορφή προστατευτισμού. Γι' αυτό πρέπει κατά την ψηφοφορία να ληφθεί υπόψη αυτή η αξίωση.

<SPEAKER ID=82 LANGUAGE="NL" NAME="Peijs">
Πρόεδρε, θα ήθελα να παρατηρήσω σε σχέση με τα όσα δήλωσε ο κ. Ettl ότι αυτό έλεγαν επί σειρά αιώνων όλοι οι οπαδοί του προστατευτισμού. Στη σημερινή κοινωνία, οι εμπορικές επικοινωνίες έχουν σχεδόν αποφασιστική σημασία για την επιτυχία ενός προϊόντος. Προκειμένου να δοθεί στις διάφορες επιχειρήσεις πρόσβαση στη μεγαλύτερη και ισχυρότερη αγορά του κόσμου, την ευρωπαϊκή αγορά, πρέπει να καταργηθούν οι σημαντικές διαφορές που υφίστανται όσον αφορά τη νομοθεσία των διαφόρων κρατών μελών. Οι επιχειρηματικοί κύκλοι υποδέχθηκαν με μεγάλο ενθουσιασμό το Πράσινο Βιβλίο δεδομένου ότι εξυπηρετούνται από τη διαφάνεια. Είναι απολύτως απαραίτητο να επανεξεταστεί ο κυκεώνας των ισχυόντων εθνικών κανόνων στα πλαίσια της ευρωπαϊκής νομοθεσίας και των ευρύτερων στόχων της Συνθήκης. Εκτός από τις πολιτιστικές διαφορές, τα σημαντικότερα εμπόδια για την καλή λειτουργία της ενιαίας αγοράς προέρχονται από τις διαφορές μεταξύ των εθνικών νομοθεσιών. Ίσως να αληθεύει ότι οι πολιτιστικές διαφορές αποτελούν μεγάλο εμπόδιο, εμείς όμως ελπίζουμε ότι θα εξακολουθήσουν να υφίστανται.
<P>
Σε περίπτωση που ένας καταναλωτής δεν αποδέχεται ένα προϊόν επειδή ο τρόπος με τον οποίο παρουσιάζεται στην αγορά δεν λαμβάνει υπόψη τις πολιτιστικές του παραδόσεις, το προϊόν αυτό θα αποτύχει και δικαιολογημένα. Κατά τη γνώμη μου, αυτοί που μπορούν τελικά να κρίνουν κατά πόσον ο παραγωγός έχει λάβει επαρκώς υπόψη τις πολιτιστικές τους παραδόσεις είναι οι ίδιοι οι καταναλωτές. Γι'αυτό δεν χρειάζεται να θεσπισθούν πρόσθετα νομοθετικά μέτρα.
<P>
Ωστόσο, οι Χριστιανοδημοκράτες πιστεύουν ότι οι μελλοντικές οδηγίες που θα εκδοθούν στον τομέα αυτό θα πρέπει να εναρμονίζονται με το πνεύμα της Συνθήκης του Αμστερνταμ όσον αφορά το σεβασμό των εκκλησιών και των θρησκευτικών αντιλήψεων και της αρχής της μη διάκρισης εκ μέρους της Ευρωπαϊκής Ένωσης. Έχουμε δε την πρόθεση να υποστηρίξουμε πολλές σχετικές τροπολογίες.
<P>
Σύμφωνα με την άποψη της πολιτικής μου παράταξης, η νομοθεσία που εκδίδεται στον τομέα αυτό μπορεί να αξιολογηθεί μόνο με βάση την αρχή της χώρας προέλευσης. Αυτός είναι και ο μοναδικός τρόπος για να αποφευχθούν ή να καταργηθούν στην πράξη τα διάφορα εμπόδια για το εμπόριο που προέρχονται από διαφορές μεταξύ των εθνικών νομοθεσιών. Από τη στιγμή που θα γίνει ένας συνδυασμός της νομοθεσίας της χώρας προέλευσης και της χώρας λήψης δημιουργείται μία ιδιαίτερα δυσχερής κατάσταση και οι επιχειρήσεις εξακολουθούν να είναι υποχρεωμένες να συμμορφωθούν με τη νομοθεσία 15 διαφορετικών κρατών μελών. Αυτού ειπωθέντος, θα ήθελα να επαναλάβω ότι η ενιαία αγορά είναι σημαντική αλλά παράλληλα πρέπει να προστατευθούν και τα συμφέροντα των καταναλωτών, και ιδιαιτέρως των παιδιών, ενάντια στην υπέρμετρα επιθετική διαφήμιση. Για το λόγο αυτό υποστηρίζουμε απολύτως την πρόταση της εισηγήτριας για τη σύσταση τριμερούς επιτροπής η οποία θα αναλάβει την εξέταση των προσφυγών που θα κατατίθενται στην Επιτροπή. Παρεμπιπτόντως, δεν είμαι της γνώμης ότι το Κοινοβούλιο μπορεί να συμμετέχει στην επιτροπή αυτή. Το Κοινοβούλιο ελέγχει την Επιτροπή ως προς την τήρηση των καθηκόντων της, ωστόσο η αποστολή του δεν υπερβαίνει τα όρια του ελέγχου.
<P>
Πρόεδρε, η πολιτική μου ομάδα υποστηρίζει όλες τις βασικές αρχές που προτείνονται από την εισηγήτρια στην έξοχη έκθεση που κατάρτισε. Αυτό σημαίνει ότι υποστηρίζουμε την αρχή της χώρας προέλευσης, την αρχή της αναλογικότητας και τη σύσταση τριμερούς επιτροπής χωρίς τη συμμετοχή του Ευρωπαϊκού Κοινοβουλίου αλλά με τη συμμετοχή εκπροσώπων των επιχειρηματικών κύκλων υπό την προεδρία της Ευρωπαϊκής Επιτροπής. Έχουμε δε την πρόθεση να καταψηφίσουμε κάθε τροπολογία η οποία αποσκοπεί στην υπονόμευση αυτών των σαφών αρχών.

<SPEAKER ID=83 LANGUAGE="PT" NAME="Ribeiro">
Κύριε Πρόεδρε, εάν, εξ ορισμού, »εμπορική επικοινωνία» είναι όλοι οι τρόποι που χρησιμεύουν για την πορώθηση προϊόντων, υπηρεσιών και της εικόνας επιχειρήσεων, ομάδων ή οργανώσεων προς τους διανομείς και/ή τους καταναλωτές, μπορεί κανείς να πει ότι σε αυτή περιλαμβάνονται όλα, από τη σοβαρή και επιστημονική πληροφόρηση μέχρι την παραπλανητική διαφήμιση, μέχρι τις πλύσεις εγκεφάλου για τις οποίες μιλούσε ο συνάδελφος κ. Ettl.
<P>
Αναγνωρίζουμε στην έκθεση του συναδέλφου κ. Larive το ενδιαφέρον για την προστασία των καταναλωτών, το οποίο χαιρετίζουμε. Θα ήθελα, ωστόσο, να επωφεληθώ από το συντομότατο χρόνο που έχω στη διάθεσή μου για να υπογραμμίσω μία παρατήρηση που θωρώ εξαιρετικά σημαντική: είναι απαραίτητο να ρυθμιστεί η εμπορική επικοινωνία προκειμένου να αποφευχθεί το ενδεχόμενο να χρησιμεύσει αυτή στρεβλωτικά ως οδός ώστε, με τη χρήση μέσων που μόνο οι μεγάλοι όμιλοι μπορούν να διαθέτουν, να συνθλιβεί ή να πάψει ο ανταγωνισμός, δηλαδή οι ανταγωνιστές που δεν έχουν την ικανότητα να χρησιμοποιήσουν αυτά τα μέσα.
<P>
Το ερώτημα είναι, όταν γίνεται τόσο λόγος για ανταγωνιστικότητα, κατά πόσο ο θεμιτός ανταγωνισμός και η προστασία των πιο αδύνατων θα είναι ή θα μπορέσουν να είναι πραγματικοί και υλοποιήσιμοι στόχοι μπορστά στην πόλωση των μέσων, συμπεριλαμβανομένων, και κυρίως, των μέσων της εμπορικής επικοινωνίας;

<SPEAKER ID=84 LANGUAGE="NL" NAME="Blokland">
Κύριε Πρόεδρε, οι διασυνοριακές εμπορικές επικοινωνίες δεν αποτελούν ένα φαινόμενο που δεν δημιουργεί κανένα πρόβλημα. Η εισηγήτρια επισημαίνει τα εμπόδια στα οποία προσκρούουν οι πάροχοι υπηρεσιών στον τομέα αυτό σε περίπτωση που επιθυμούν να αποκτήσουν πρόσβαση στο σύνολο της ενιαίας αγοράς. Σε κάθε κράτος μέλος ισχύουν ειδικοί κανόνες όσον αφορά τις εμπορικές επικοινωνίες.
<P>
Από σχετική μελέτη προέκυψε ότι τα προβλήματα δεν οφείλονται στις διαφορές των εθνικών νομοθεσιών. Τη βάση των διαφορών αυτών αποτελούν διαφορές που έχουν σχέση με πολιτιστικές ιδιαιτερότητες και αγοραστικές δομές. Το γεγονός αυτό δεν τονίζεται επαρκώς στην έκθεση της κ. Larive. Εκτός αυτού, η αυστηρή εφαρμογή της αρχής της χώρας προέλευσης μειώνει στο κατώτατο δυνατό επίπεδο την προστασία που προσφέρεται στους καταναλωτές και τα παιδιά.
<P>
Ένα άλλο θέμα σχετίζεται με την ελευθερία έκφρασης. Σύμφωνα με το άρθρο 10, παράγραφος 2 της Ευρωπαϊκής Σύμβασης για τα Ανθρώπινα Δικαιώματα, το δικαίωμα αυτό συνεπάγεται υποχρεώσεις και ευθύνες. Η ελευθερία έκφρασης πρέπει να προστατεύεται, αυτό όμως πρέπει να γίνεται χωρίς να ζημιώνονται τρίτοι. Στις τροπολογίες αριθ. 19 και 26 παραθέτω ένα - όχι πλήρη - κατάλογο των ορίων τα οποία θα πρέπει να λαμβάνονται υπόψη εκ μέρους των φορέων παροχής εμπορικών επικοινωνιών. Ελπίζω ότι η εισηγήτρια θα υιοθετήσει τις προτάσεις αυτές.

<SPEAKER ID=85 NAME="Gradin">
 - (SV) Κύριε Πρόεδρε, η έκθεση που συζητήσαμε αποτελεί μια εποικοδομητική και ισόρροπη συνεισφορά στην παρακολούθηση της Πράσινης Βίβλου. Η βουλευτής κ. Larive προβάλλει μ&#x02BC;έναν αξιέπαινο τρόπο τον σημαντικό ρόλο που παίζει η διαφήμιση, η προώθηση στην αγορά, οι χορηγίες, η υποστήριξη πωλήσεων και οι δημόσιες σχέσεις στην ενιαία αγορά. Ισχύει τόσο για την εσωτερική αγορά όσο και για τις προσπάθειες στις αγορές εκτός Ευρώπης. Η ταχεία ανάπτυξη του ηλεκτρονικού εμπορίου καθιστά τις εμπορικές επικοινωνίες όλο και πιο σημαντικές. Οι αποτελεσματικές εμπορικές επικοινωνίες διευκολύνουν τον μεμονωμένο καταναλωτή να ψωνίζει πέραν των συνόρων, αλλά αυτό προϋποθέτει την ενεργή καταπολέμηση της παράνομης προώθησης προϊόντων στην αγορά. Και αυτό επίσης υπογραμμίζεται στην έκθεση.
<P>
Η έκθεση φέρει αρκετές προσθήκες στην πρόταση της Επιτροπής. Αυτό αντανακλά το πολύτιμο έργο που επιτέλεσε η εισηγήτρια και οι τέσσερις εμπλεκόμενες επιτροπές. Καλωσορίζουμε τις προτάσεις που υποβάλλει το Κοινοβούλιο και θα τις λάβουμε φυσικά υπόψη στην ανακοίνωση που σχεδιάζει η Επιτροπή για το φθινόπωρο.
<P>
Υπάρχουν διαφορετικοί κανόνες στα διάφορα κράτη μέλη σ&#x02BC;αυτόν τον τομέα. Σ&#x02BC;αυτήν την φάση η εκτεταμένη εναρμόνιση μάλλον δεν είναι η κατάλληλη μέθοδος για να επιλυθούν όλα τα διάφορα προβλήματα που μπορεί να προκύψουν. Αυτό προκύπτει επίσης σαφώς από την Πράσινη Βίβλο. Αντ&#x02BC;αυτού συνιστούμε ένα σταδιακό εγχείρημα, όπου αναζητούνται λύσεις ανάλογα με την περίπτωση. Αυτό μπορεί να γίνει σε έναν δομημένο διάλογο με τα εμπλεκόμενα ενδιαφερόμενα μέρη και με τα κράτη μέλη. Αυτό με την σειρά του προϋποθέτει στενές επαφές μεταξύ όλων των εμπλεκομένων και μια κοινή άποψη των μεθόδων για την αντιμετώπιση των μεμονωμένων προβλημάτων. Χαίρομαι για το ότι η έκθεση της κυρίας Larive συμφωνεί μ&#x02BC;αυτό το εγχείρημα.
<P>
Η έκθεση στηρίζει και ενισχύει τις προτάσεις κλειδιά της Πράσινης Βίβλου όσον αφορά το πως θα αξιολογήσουμε την αναλογικότητα στα εθνικά μέτρα που μπορεί να λειτουργήσουν ως εμπόδιο στην ενιαία αγορά. Αυτό ισχύει επίσης και για τις προτάσεις για την μελλοντική μεθοδική κοινοτική εναρμόνιση που θα μελετήσουμε εκτενέστερα.
<P>
Η Επιτροπή καλωσορίζει επίσης την στήριξη και τις προτάσεις του Κοινοβουλίου όσον αφορά την προτεινόμενη Επιτροπή για τις εμπορικές επικοινωνίες που θα αποτελείται από έναν βουλευτή από κάθε κράτος μέλος υπό την προεδρία της Επιτροπής. Θα μελετήσουμε εκτενέστερα τις προτάσεις για το να μην έχουν τα ενδιαφερόμενα μέρη πρόσβαση μόνο, αλλά να μπορούν επίσης να συμμετέχουν, σ&#x02BC;αυτό το βήμα. Οι προτάσεις του Κοινοβουλίου να εργάζεται η Επιτροπή με διαφανείς διαδικασίες και με σαφή χρονικά όρια είναι και λογικές και εποικοδομητικές.
<P>
Ας μου επιτραπεί τέλος να διαβεβαιώσω το Σώμα ότι η Επιτροπή θα μελετήσει προσεκτικά αυτό που ενέκριναν οι τέσσερεις εμπλεκόμενες Επιτροπές. Δεν θα διστάσουμε να υποβάλλουμε προτάσεις για μεθοδική εναρμόνιση, όπου φαίνεται ότι είναι αναγκαία.

<SPEAKER ID=86 NAME="Πρόεδρος">
Ευχαριστώ πολύ, επίτροπε κυρία Gradin.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.ΟΟ.
<P>
(Η συνεδρίαση διακόπτεται στις 20.05)

