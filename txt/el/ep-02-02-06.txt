<CHAPTER ID=1>
Επανάληψη της συνεδρίασης
<SPEAKER ID=1 LANGUAGE="NL" NAME="Maij-Weggen">
Κύριε Πρόεδρε, δεν θα ήθελα να αναφερθώ στα πρακτικά της χθεσινής συνεδρίασης. Θα ήθελα να κάνω μια άλλη παρατήρηση, αν μου επιτρέπετε. Ζήτησα τον λόγο διότι άκουσα - και ομιλώ ως συντονίστρια της Ομάδας μου για τη διάσκεψη με τις χώρες ΑΚΕ - ότι δε θα μεταβεί ούτε ένας Επίτροπος σε τέσσερις εβδομάδες στη διάσκεψη ΑΚΕ -ΕΕ στο Κέηπταουν. Κανείς απολύτως Επίτροπος, ούτε ο κ. Nielson, ούτε ο κ. Patten, ούτε ο κ. Lamy, αλλά ούτε ο κ. Fischler, ο οποίος επίσης δεν μπορεί. Προκειμένου να μην ντροπιαστούμε στο Κέηπταουν, θα ήθελα να σας απευθύνω επείγουσα έκκληση προκειμένου να φροντίσει η Ευρωπαϊκή Επιτροπή να παρίσταται στη διάσκεψη αυτή ένα μέλος της Επιτροπής, διότι εκεί θα πρέπει να συζητηθεί ένα ολόκληρο πρόγραμμα με γραπτές ερωτήσεις κλπ. Θα ντροπιαστούμε επίσης και απέναντι στις 70 αναπτυσσόμενες χώρες, εφόσον η Επιτροπή δεν μπει στον κόπο να συμμετάσχει στη διάσκεψη με τις χώρες ΑΚΕ. Για πρώτη φορά θα συνέβαινε κάτι τέτοιο - και συμμετέχω εδώ και χρόνια στις διασκέψεις αυτές. Για το λόγο αυτό απευθύνω επείγουσα έκκληση να θέσετε το ζήτημα αυτό υπόψη της Ευρωπαϊκής Επιτροπής.

<SPEAKER ID=2 NAME="Πρόεδρος">
Θα διαβιβάσω το θέμα στην Επιτροπή, κυρία Maij-Weggen, και θα ενημερώσω το Σώμα μόλις λάβω απάντηση.

<CHAPTER ID=2>
Δήλωση του Προέδρου του Ευρωπαϊκού Κοινοβουλίου
<SPEAKER ID=3 NAME="Πρόεδρος">
Ερχόμαστε στο επόμενο θέμα της ημερήσιας διάταξης - και στο σημείο αυτό θα ήθελα να ευχαριστήσω τη Διάσκεψη των Προέδρων και τους συναδέλφους στο Σώμα και να απευθύνω μία σύντομη δήλωση προγραμματικής πολιτικής, την οποία θα ακολουθήσει συζήτηση, ώστε να μιλήσουμε λίγο για τα επόμενα δυόμισι έτη της προεδρίας.
<P>
Στην ομιλία μου μετά την εκλογή μου στις 15 Ιανουαρίου, είπα ότι θα ήθελα να χρησιμοποιήσω το προνόμιο που έχει κάθε νεοεκλεγείς Πρόεδρος να απευθυνθώ στο Σώμα για τους στρατηγικούς στόχους της προεδρίας κατά την ερχόμενη περίοδο. Αποφάσισα να μιλήσω σήμερα από σεβασμό για το γεγονός ότι την Τετάρτη εκείνης της περιόδου συνόδου, ο ισπανός Πρωθυπουργός βρισκόταν εδώ για να κηρύξει την έναρξη της ισπανικής Προεδρίας. Ένα από τα πράγματα που θέλω να φέρω στο Σώμα - και ελπίζω να συνεργαστούμε όλοι μαζί για το σκοπό αυτό - είναι η ικανότητα να κοινοποιούμε ποιοι είμαστε και τι κάνουμε. Όταν θέλει λοιπόν κανείς να κοινοποιήσει κάτι, πρέπει να επιλέξει την κατάλληλη στιγμή και δεν μπορεί να επιλέξει μία στιγμή η οποία εκείνη την ημέρα ανήκει σε κάποιον άλλο. Έτσι, χρησιμοποιώ αυτή την ευκαιρία σήμερα.
<P>
Το κυριότερο αίσθημα που αποκόμισα από την εκστρατεία η οποία προηγήθηκε της εκλογής μου στο αξίωμα του Προέδρου είναι ότι το Σώμα διακατέχεται από μια τεράστια επιθυμία για αλλαγή. Ωστόσο, η επιθυμία αυτή παραμένει ανικανοποίητη λόγω του ρυθμού υλοποίησης των αλλαγών. Πρέπει, μέσα από τους διάφορους μηχανισμούς που διαθέτουμε - το Προεδρείο, τις επιτροπές μας, τη Διάσκεψη των Προέδρων - να μετουσιώσουμε αυτή την επιθυμία αλλαγής σε πραγματική αλλαγή στο βήμα αυτού του Σώματος. Καλώ σήμερα τους συναδέλφους να εκμεταλλευθούν αυτή την ευκαιρία ώστε να επιφέρουμε την αλλαγή την οποία είναι προφανές ότι επιθυμεί τόσο σφοδρά το Σώμα.
<P>
Ελπίζω ότι την επόμενη περίοδο, πριν από τις εκλογές, θα μπορέσουμε να καταστούμε ένα κοινοβούλιο που επιφέρει ορατές μεταρρυθμίσεις, ένα κοινοβούλιο που επικοινωνεί με τους πολίτες και ένα κοινοβούλιο που είναι έτοιμο να αναλάβει τον κίνδυνο των αλλαγών. Το έργο αυτό θα απαιτήσει δημιουργικότητα και φαντασία από όλους μας και όλοι μαζί μπορούμε να ανταποκριθούμε σε αυτή την πρόκληση. Αυτό που, μάλιστα, ήθελα να σας ζητήσω να συζητήσουμε σήμερα είναι η θέληση να δεσμευτούμε για τη δημιουργία μιας κουλτούρας αλλαγής. Έχουν περάσει πλέον περισσότερες από δύο δεκαετίες από την καθιέρωση των άμεσων εκλογών και θα πρέπει να επανεξετάσουμε τον τρόπο διεξαγωγής των εργασιών μας. Πρέπει να δημιουργήσουμε ένα πιο ζωντανό και δυναμικό αίσθημα κοινοβουλευτισμού στο βήμα αυτού του Σώματος.
<P>
Η μεγαλύτερη άμεση μεταρρύθμιση είναι φυσικά η διεύρυνση. Ήρθε η ώρα για εμάς, την πολιτική τάξη, να αναλάβουμε εκ νέου την υπόθεση της διεύρυνσης. Είναι αδιαμφισβήτητο ότι το κοινοτικό κεκτημένο απαιτεί τεράστιο όγκο εργασίας από την πλευρά της Ευρωπαϊκής Επιτροπής και από την πλευρά των δημόσιων υπηρεσιών των υποψήφιων χωρών ώστε να εξεταστούν όλες οι λεπτομέρειες. Αυτό που περιβάλλει, ωστόσο, τις λεπτομέρειες αυτές είναι η ευρύτερη πολιτική πρόκληση - και αυτή η πρόκληση είναι δική μας. Το Σώμα βρίσκεται στην καλύτερη δυνατή θέση για να αναλάβει την πολιτική καθοδήγηση της αλλαγής προς μία διευρυμένη Ευρώπη.
<P>
Μπαίνουμε πλέον στο τελικό στάδιο της συζήτησης για τη διεύρυνση και έχουμε να εξετάσουμε τις πολύπλοκες δημοσιονομικές προτάσεις, για τις οποίες αναμφίβολα το Σώμα θα εκφέρει τη γνώμη του εν ευθέτω χρόνω. Αυτή η εποχή αλλαγής που εκφράζεται με τη διεύρυνση δεν πρέπει επουδενί να υποβαθμιστεί σε συζήτηση επί του προϋπολογισμού για μικρά ή μεγάλα ποσά, όπως τα αντιλαμβάνεται ο καθένας. Το Σώμα θα πρέπει να αναλάβει πρωτοβουλίες ώστε να διαμορφώσει την ημερήσια διάταξη αυτής της συζήτησης.
<P>
Επιθυμώ το Κοινοβούλιο αυτό να είναι ο χώρος όπου θα αναπτυχθεί ο δυναμισμός της συζήτησης για τη διεύρυνση. Αν και δεν έχει ακόμα καθοριστεί η τελική μορφή του χρονοδιαγράμματος, έχω την εντύπωση ότι θα έχουμε δύο ευκαιρίες αυτή τη χρονιά να συζητήσουμε για τη διεύρυνση, μία πιθανώς πριν από τη διάσκεψη της Σεβίλλης στο τέλος της ισπανικής Προεδρίας και πιθανόν και πάλι το Νοέμβριο.
<P>
Θα ήθελα να σας ζητήσω, να ζητήσω ιδίως από τις πολιτικές ομάδες, να μελετήσετε έναν τρόπο για να προσκαλέσουμε βουλευτές συγγενικών πολιτικών κομμάτων από τις υποψήφιες χώρες για να συμμετάσχουν στις φετινές συζητήσεις μας για τη διεύρυνση, ώστε να διαμορφωθεί ένα αίσθημα δυναμισμού στο πλαίσιο μιας διαδικασίας αμιγώς ευρωπαϊκής ενώ ταυτόχρονα θα μας δοθεί η ευκαιρία να ακούσουμε τις διάφορες φωνές. Οι φωνές αυτές μπορεί να εκφράζουν συμφωνία ή διαφωνία σε ορισμένα θέματα, αλλά πρόκειται για μία πραγματικά σημαντική στιγμή και ελπίζω ότι το Σώμα θα βρει μέσα από τους μηχανισμούς του, και μέσω των πολιτικών ομάδων, τη θέληση να μελετήσει και να δημιουργήσει αυτή την πλατφόρμα, ώστε να εκφράσει με κοινοβουλευτικό τρόπο τη νέα Ευρώπη.
<P>
(Χειροκροτήματα)
<P>
Ακολουθώντας το παράδειγμα της γερμανικής ενοποίησης περισσότερο από μία δεκαετία πριν, ελπίζω ότι ενδεχομένως το Σώμα θα συμφωνήσει πως, όταν τα υποψήφια κράτη υπογράψουν τις συμφωνίες προσχώρησης που δεν έχουν ακόμα επικυρωθεί, θα μπορούσαμε να εξετάσουμε το ενδεχόμενο πρόβλεψης της δαπάνης στον προϋπολογισμό και προγραμματισμού πλήρους καθεστώτος παρατηρητή, ώστε να μπορέσουμε να δημιουργήσουμε την εμπροσθοφυλακή της νέας Ευρώπης, και να το κάνει αυτό το Σώμα γιατί είναι υποχρέωσή μας να αναλάβουμε έναν πραγματικά ηγετικό ρόλο σε πολιτικό επίπεδο. Με την προϋπόθεση ότι θα διευθετηθούν αυτές οι λεπτομέρειες και θα επιτευχθεί συμφωνία - γιατί θα πρέπει να εξετάσουμε το θέμα όσον αφορά τους προϋπολογισμούς, πρέπει να εξετάσουμε το θέμα στο Προεδρείο, χρειαζόμαστε τη συμφωνία της Διάσκεψης των Προέδρων για το χρονοδιάγραμμά μας - θα ήθελα τους ερχόμενους μήνες και ει δυνατόν πριν από τη Σύνοδο Κορυφής, να επισκεφθώ όλες τις υποψήφιες χώρες εκ μέρους του Κοινοβουλίου και να διαβιβάσω στους κοινοβουλευτικούς συναδέλφους μας την επίσημη πρόσκληση να αποτελέσουν την εμπροσθοφυλακή της νέας Ευρώπης και, εάν μου το επιτρέψετε, η πρόσκληση αυτή θα προέρχεται από εσάς και θα είναι τιμή μου να την διαβιβάσω εξ ονόματός σας.
<P>
(Χειροκροτήματα) Στο πλαίσιο της ευρύτερης εξωτερικής πολιτικής, ελπίζω ότι θα μπορέσουμε να αναβαθμίσουμε τη δράση μας με διάφορους τρόπους. Η Ευρώπη χρειάζεται μία νέα εξωτερική πολιτική και είμαι βέβαιος ότι η πλειονότητα των βουλευτών του Σώματος έχει τη θέληση να τη διαμορφώσει. Με τη διαμόρφωση και ανάπτυξη σχέσεων στρατηγικής συνεργασίας με τις Ηνωμένες Πολιτείες, τη Ρωσία, με τον ευρωμεσογειακό διάλογο, με το διάλογο μεταξύ πολιτισμών, εμπλεκόμαστε σε πολιτικές που είναι ζωτικής σημασίας όχι μόνο για την κοινοβουλευτική διαδικασία, η οποία αποτελεί εικόνα της ίδιας της Ευρωπαϊκής Ένωσης. Η αξιοπιστία του Σώματος είναι υψηλή όσον αφορά την επιθυμία μας να καταπολεμήσουμε την φτώχεια, τις ασθένειες και την πείνα σε όλο τον κόσμο Το Σώμα έχει εξαιρετικές επιδόσεις για τις οποίες μπορεί να επαίρεται, όσον αφορά την προαγωγή και την προάσπιση των ανθρωπίνων δικαιωμάτων. Πρέπει να είμαστε αποφασισμένοι να συνεχίσουμε τον ηγετικό ρόλο μας στο πεδίο αυτό, αλλά θα πρέπει να βρούμε νέες πλατφόρμες για να τον εκφράσουμε. Δεν πρέπει απλώς να ακολουθούμε τις εξελίξεις, αλλά εμείς οι ίδιοι, ως Κοινοβούλιο, έχουμε τη δυνατότητα να δημιουργήσουμε νέες πλατφόρμες για να αναλάβουμε καθοδηγητικό ρόλο.
<P>
Τις τελευταίες ημέρες και εβδομάδες, χάρις στο έργο τόσων πολλών συναδέλφων του Σώματος, έχουμε αρχίσει να κινούμαστε προς μια νέα και πιο ώριμη μορφή πολιτικών σχέσεων με τα υπόλοιπα θεσμικά όργανα, και ιδιαίτερα με την Ευρωπαϊκή Επιτροπή. Θέλω να συγχαρώ την κ. Malmstrφm από την Επιτροπή Συνταγματικών Υποθέσεων και τον Αντιπρόεδρο της Επιτροπής, που βρίσκεται εδώ σήμερα, για το έργο τους όσον αφορά την εξασφάλιση σημαντικής συμφωνίας υψηλών προδιαγραφών σχετικά με τη νομοθετική διαδικασία που θα ακολουθήσουμε από εδώ και στο εξής. Τη χρειαζόμαστε και το έργο που έχει συντελεστεί είναι εξαιρετικό.
<P>
(Χειροκροτήματα)
<P>
Θέλω να συγχαρώ το Σώμα για τη συντριπτική πλειοψηφία με την οποία υποστήριξε χθες την έκθεση του κ. von Wogau, η οποία θα μας επιτρέψει να υιοθετήσουμε μια αποτελεσματική μεταβατική λύση - και πρόκειται για μεταβατική μόνο λύση - για την επικείμενη μεταρρύθμιση των οικονομικών υπηρεσιών, μέσω της Συνέλευσης, και μέσω της Διακυβερνητικής Διάσκεψης, μια νέα βάση στη Συνθήκη για τη διεξαγωγή των διοργανικών μας σχέσεων, για την προώθηση του ρόλου της δημοκρατικής Ευρώπης και για την προώθηση του ρόλου του Κοινοβουλίου να εκπροσωπεί τους πολίτες με ουσιαστικό τρόπο.
<P>
Επειδή οι δύο αυτές εκθέσεις προέρχονται από την Επιτροπή Συνταγματικών Υποθέσεων, θα ήθελα ιδιαίτερα να συγχαρώ για τις ικανότητες και τον ηγετικό του ρόλο τον κ. Napolitano, το έργο του οποίου εντός του Κοινοβουλίου έχει συμβάλει με εξαιρετικό τρόπο στα επιτεύγματα αυτά.
<P>
(Χειροκροτήματα)
<P>
Το νήμα που συνδέει όλα αυτά τα μέτρα είναι η προεξάρχουσα θέση της ίδιας της πολιτικής. Αυτό είναι το έργο μας. Πρέπει επίσης να στείλουμε το μήνυμα στην Επιτροπή, στο Συμβούλιο, στον ευρύτερο κόσμο, ότι εμείς στο Ευρωπαϊκό Κοινοβούλιο είμαστε ώριμοι και αξιόπιστοι εταίροι στο πλαίσιο του κοινού εγχειρήματος που είναι η ευρωπαϊκή ολοκλήρωση.
<P>
Το αντίβαρο είναι ότι τώρα θέλω να στρέψω την προσοχή μου στις προπαρασκευαστικές εργασίες για το Ευρωπαϊκό Συμβούλιο της Βαρκελώνης με την Επιτροπή και το Συμβούλιο, ώστε να συσταθεί μία ουσιαστική διοργανική ομάδα εργασίας. Η προεξάρχουσα θέση της πολιτικής ακυρώνεται εάν απουσιάζουν οι πλατφόρμες ανάπτυξης της πολιτικής. Θέλω να πω στο Συμβούλιο ένα πράγμα: ήρθε η ώρα η Επιτροπή και το Κοινοβούλιο να διαμορφώσουν αυτή την πλατφόρμα και να μας δώσουν τη δυνατότητα να αποκαταστήσουμε και να αναπτύξουμε τον προεξάρχοντα ρόλο της πολιτικής, να προετοιμαστούμε από κοινού για τις προπαρασκευαστικές εργασίες της Διάσκεψης και για επιτυχή και συναινετική έκβαση επί της ουσίας κατά τη Διακυβερνητική Διάσκεψη.
<P>
Δεν πρέπει επίσης να ξεχνάμε ότι αυτό εδώ το Σώμα είναι ένα βήμα όπου ακούγεται η φωνή των λαών της Ευρώπης. Το κυριότερο δημόσιο καθήκον μας είναι να υπηρετούμε τους πολίτες. Μπορούμε να δημιουργήσουμε και να μεταδώσουμε ένα νέο πνεύμα υπερηφάνειας σε αυτό το Κοινοβούλιο. Πρέπει να είμαστε αποφασισμένοι να δώσουμε έμφαση στη δημοκρατική αντί για την τεχνοκρατική διάσταση, να επιμείνουμε στη διαφάνεια και να μεταδώσουμε το μήνυμά μας με όποιο τρόπο μπορούμε στο ευρύτερο ευρωπαϊκό κοινό.
<P>
Είμαι πολύ υπερήφανος που εμείς οι βουλευτές από αυτό εδώ το βήμα δημιουργήσαμε, αναπτύξαμε, εξηγήσαμε και κερδίσαμε το επιχείρημα υπέρ της Συνέλευσης, υπέρ ενός νέου τρόπου για τη δημιουργία της νέας Ευρώπης, υπέρ μιας ανοικτής, δημοκρατικής και διαφανούς διαδικασίας, υπέρ της προσπάθειας να έρθουμε σε επαφή με μια αναδυόμενη γενιά Ευρωπαίων που μένουν αδιάφοροι για όσα διαδραματίζονται πίσω από κλειστές πόρτες. Το παλαιό πνεύμα συναινετικής ανοχής που επέτρεπε στην ελίτ να προχωρεί μόνη της δεν υφίσταται πια και θα πρέπει να κερδίσουμε τη συναίνεση και το σεβασμό αυτής της αναδυόμενης γενιάς. Αυτό μπορεί να επιτευχθεί μόνον με ανοικτές μεθόδους και η Συνέλευση πρέπει να είναι μία τέτοια μέθοδος, η οποία μπορεί να αποτελέσει ένα πολύ σημαντικό ξεκίνημα.
<P>
Το Κοινοβούλιο μπορεί να διεκδικήσει την πατρότητα της ιδέας. Σημαντικός όμως είναι και ο ρόλος μας ως εταίρου στους κόλπους αυτής της Συνέλευσης. Πρέπει να είμαστε αποφασισμένοι ως Κοινοβούλιο να προωθήσουμε την δημοκρατική Ευρώπη πάνω από την τεχνοκρατική Ευρώπη και να επιμείνουμε όσον αφορά τη διαφάνεια. Σε αυτό το πλαίσιο, κατά την άποψή μου - και αργότερα σήμερα θα έχουμε την ευκαιρία στη Διάσκεψη των Προέδρων να συναντήσουμε τον Πρόεδρο της Συνέλευσης - θα πρέπει να διασφαλίσουμε ως Κοινοβούλιο ότι η Συνέλευση θα αποτελέσει τη βασική πλατφόρμα, τον βασικό δρόμο, την ανοικτή συζήτηση που θα οδηγήσει προς τα εμπρός.
<P>
Είναι σημαντικό - και έχουμε εξαίρετους συναδέλφους στο προεδρείο που θα συμβάλουν στην καθοδήγηση αυτής της συζήτησης - το γεγονός ότι η Συνέλευση έχει καλούς επικεφαλής. Οι επικεφαλής όμως αυτοί θα πρέπει να βοηθήσουν τη Συνέλευση να αποτελέσει μία πραγματική πλατφόρμα ανοικτής συζήτησης. Ζήτησα από τις υπηρεσίες του Κοινοβουλίου, για την πρόσβαση του ευρύτερου κοινού σε αυτή τη συζήτηση, να διασφαλίσουν ότι θα μεταδίδεται διαρκώς σε συνεχή προβολή βίντεο, έτσι ώστε όσοι θέλουν να την παρακολουθήσουν - είτε είναι δημοσιογράφοι, είτε άνθρωποι που εργάζονται σε ερευνητικά ινστιτούτα, φοιτητές σε πανεπιστήμια, διάφορες ομάδες στην κοινωνικο-οικονομική σφαίρα της Ευρώπης - οι οποίοι όμως δεν βρίσκονται στις Βρυξέλλες για τις εργασίες της, να μπορούν να το κάνουν σε τακτική βάση.
<P>
Συνάδελφοι, έχουμε ακόμη πολύ δρόμο μπροστά μας όσον αφορά την εσωτερική μεταρρύθμιση. Διάβασα το βιβλίο Mes combats (Οι αγώνες μου), που συνέγραψε η προκάτοχός μου, κ. Nicole Fontaine. Στο βιβλίο της μιλά για το καθεστώς των βουλευτών και για την ουσιαστική αδυναμία πραγματοποίησης προόδου στο θέμα αυτό.
<P>
Δεν γνωρίζω πόση πρόοδο μπορούμε να επιτύχουμε, αλλά θέλω να εκφράσω την ελπίδα μου για αυτό σήμερα. Θα ήθελα να δοθεί μια λύση στο θέμα του καθεστώτος των βουλευτών. Θέλω να συνεργαστώ με τον εισηγητή, κ. Rothley, θέλω να συνεργαστώ με συναδέλφους σε θέσεις κλειδιά στο Προεδρείο και στο Σώμα των Κοσμητόρων. Αλλά πρώτα θέλω να μιλήσω με βουλευτές του Σώματος για να προσπαθήσω να αναπτύξω, να κινητοποιήσω και να προσφέρω κίνητρα ώστε να διαμορφωθεί μια πλειοψηφία υπέρ της αλλαγής. Τις επόμενες εβδομάδες, θα ξεκινήσει ένας εντατικός γύρος διαβουλεύσεων με τους βουλευτές. Το καθεστώς δεν θα επιβληθεί στους βουλευτές - αυτό σας το εγγυώμαι. Αλλά δεν μπορεί να υπάρξει καθεστώς χωρίς κινητοποίηση της πλειοψηφίας - καταρχήν εντός του Σώματος. Στη συνέχεια, βέβαια, ακόμα και αν το καταφέρουμε αυτό, θα πρέπει και πάλι να βασιστούμε στο Συμβούλιο για να εγκρίνει τη σύμβαση. Θέλω όμως η πρώτη φάση να ξεκινήσει από εδώ: για να ξέρουμε πού πατάμε, για να διαμορφώσουμε μία σαφή θέληση για αλλαγή και στη συνέχεια να προσπαθήσουμε να την φέρουμε εις πέρας. Έχει μεγάλη πολιτική σημασία να γίνει αυτό πριν από τις επόμενες ευρωπαϊκές εκλογές. Ελπίζω να συμφωνείτε και ελπίζω ότι θα βοηθήσετε να δημιουργηθεί ένα ευνοϊκό κλίμα πλειοψηφίας για αλλαγή.
<P>
(Χειροκροτήματα)
<P>
Ανέφερα στην αρχή ότι υπάρχει μεγάλη επιθυμία για αλλαγή. Πολλοί συνάδελφοι πιστεύουν ότι το Σώμα παρουσιάζει έλλειψη δυναμισμού σε πολλές από τις συζητήσεις που διεξάγονται στους κόλπους του και αυτό πρέπει να το αντιμετωπίσουμε. Αναμένω με προσδοκία την έκθεση Corbett και τις όποιες αλλαγές μπορεί να επιφέρει. Δεν μπορώ να προδικάσω την έκβασή της - εξακολουθεί να αποτελεί θέμα συζήτησης και αντιπαράθεσης.
<P>
Δεν κατέχω το μονοπώλιο της σοφίας, αλλά όλοι γνωρίζουμε ότι - στο πεδίο που καλύπτει ή μπορεί να καλύψει - η έκθεση Corbett είναι απλώς μία αρχή. Το Σώμα θα αποφασίσει για την έκθεση Corbett - όχι ο Πρόεδρος.
<P>
Θέλω όμως να παρατηρήσω το εξής: όποιες και αν είναι οι εξουσίες που θα δοθούν στο προεδρείο για τη ρύθμιση του τρόπου διεξαγωγής των εργασιών της Ολομέλειας - λιγότερες ψηφοφορίες, περισσότερο έργο εντός των επιτροπών και δημιουργία χώρου για πραγματική πολιτική συζήτηση - θα προσπαθήσω να τις χρησιμοποιήσω στο μέγιστο. Θέλω, λοιπόν, να γνωρίζουν όλοι εκ των προτέρων: όποια και αν είναι η πλατφόρμα που θα διαμορφωθεί, θα τη χρησιμοποιήσω με τέτοιο τρόπο ώστε να δημιουργούνται οι προϋποθέσεις για δημιουργική πολιτική συζήτηση στο βήμα αυτού του Σώματος.
<P>
Χθες διεξήχθη μία εξαιρετική συζήτηση για τη Μέση Ανατολή, αλλά χρειαζόμαστε πολύ περισσότερες δραστηριότητες αυτού του επιπέδου διότι είμαστε πολιτικό όργανο.
<P>
Σχετικά - χωρίς να ισχυρίζομαι ότι διαθέτω το μονοπώλιο της σοφίας και χωρίς να αγνοώ το έργο της Επιτροπής Συνταγματικών Υποθέσεων - θα ήθελα να θέσω, όπως έγινε στο Λάκεν, ορισμένα ερωτήματα. Γιατί κατά τη διάρκεια των συζητήσεων, οι πολιτικές ομάδες δεν έχουν ακόμα καταφέρει να συμφωνήσουν ότι κάποια στιγμή - ίσως στο τρίτο και τελευταίο μέρος της συνεδρίασης - θα πρέπει να ζητάμε από τους συναδέλφους να κάνουν διαλογική συζήτηση; Γιατί δεν μπορούμε να δημιουργήσουμε μία δυναμική η οποία να απαιτεί διάλογο και όχι απλώς ανάγνωση δηλώσεων; Πρέπει να βρεθεί κάποιος τρόπος διεξαγωγής διαλογικής συζήτησης. Θα μπορούσαμε να αποφασίσουμε εντός των επιτροπών, ότι όταν υπάρχει μία έκθεση για την οποία υπάρχει ευρεία συναίνεση, αλλά υπάρχουν βασικές τροπολογίες για τις οποίες υπάρχει σαφής διαφωνία, θα μπορούσαμε μέσω της Διάσκεψης των Προέδρων να συζητούμε μόνο τις βασικές τροπολογίες; Αυτό γίνεται μερικές φορές στο Κογκρέσο των ΗΠΑ - όχι ολόκληρη συζήτηση, αλλά συζήτηση για τις βασικές τροπολογίες, διότι αυτό είναι το τμήμα της συζήτησης που είναι πολιτικά ηλεκτρισμένο.
<P>
Πρέπει να εξετάσουμε ορισμένα από αυτά τα θέματα και σας καλώ να τα εξετάσετε δημιουργικά, διότι χρειαζόμαστε μεγαλύτερο δυναμισμό, τον οποίο μπορούμε να προσφέρουμε εμείς οι ίδιοι στον εαυτό μας, εάν είμαστε αρκετά δημιουργικοί.
<P>
Το κοινοτικό κεκτημένο στο οποίο αναφέρθηκα νωρίτερα σχετικά με τη διεύρυνση, καλύπτει 2 500 νομοθετικές πράξεις για διάστημα 50 χρόνων και 85 000 σελίδες νομοθεσίας. Στην ιστοθέση Eur-Lex θα βρείτε τις μισές από αυτές τις πράξεις σε κωδικοποιημένη μορφή - δεν θα βρείτε νόμο, γιατί δεν θεσπίσαμε ποτέ νόμο για την κωδικοποίηση αυτών των πράξεων - θα βρείτε ωστόσο το μισό κοινοτικό κεκτημένο στο Eur-Lex σε κωδικοποιημένη μορφή. Πληροφορούμαι ότι με την κωδικοποίηση κειμένων μπορούμε να περιορίσουμε τις 85 000 σελίδες σε 25 000. Εξακολουθεί να είναι πολύ, αλλά είναι τουλάχιστον κάτι. Πιστεύω ότι θα πρέπει να συνεργαστούμε με τα υπόλοιπα όργανα ώστε να γίνει αυτό κατά προτεραιότητα. Το γεγονός ότι δεν έχει γίνει ήδη αποτελεί αποτυχία σε επίπεδο στρατηγικού σχεδιασμού. Θα έπρεπε να είχε γίνει πριν από τη διεύρυνση, για την οποία οι 85.000 αυτές σελίδες κειμένου έχουν αρχίσει να μεταφράζονται. Ωστόσο, θα πρέπει να το κάνουμε κυρίως για τους πολίτες που θέλουν να έχουν πρόσβαση στην ευρωπαϊκή νομοθεσία, να μπορούν να βρουν ένα κωδικοποιημένο κείμενο που να εξηγεί τα δικαιώματά τους και τα όρια των δικαιωμάτων τους. Ελπίζω ότι θα μπορέσουμε να συνεργαστούμε με τα υπόλοιπα θεσμικά όργανα ώστε να γίνει αυτό.
<P>
Εμείς, ως Κοινοβούλιο, έχουμε το δημόσιο καθήκον να αναβαθμίσουμε τη συζήτηση, να γίνουμε νομοθέτες πανευρωπαϊκής κλίμακας. Θα ήθελα κατά την επόμενη περίοδο να καταφέρουμε να επικοινωνήσουμε με τους πολίτες καλύτερα από ό,τι στο παρελθόν.
<P>
Θέλω να προτείνω στο Προεδρείο μία λεπτομερή καταγραφή της υφισταμένης κατάστασης, ώστε να παράσχουμε στο Κοινοβούλιο σύγχρονες και συντονισμένες πολιτικές πληροφόρησης. Θέλω να αναπτύξω μαζί σας μια στρατηγική επικοινωνίας πριν από τις επόμενες ευρωπαϊκές εκλογές το 2004. Θα πρέπει να επιστρατεύσουμε διανοητική ειλικρίνεια και πολιτικό ρεαλισμό για να αναγνωρίσουμε τις ελλείψεις του παρελθόντος, να βρούμε τα αίτια αυτών των ελλείψεων, να εντοπίσουμε τυχόν παραμορφώσεις της εικόνας του θεσμικού μας οργάνου στα μάτια του κοινού.
<P>
Έχουμε πολλά πλεονεκτήματα στα οποία μπορούμε να βασιστούμε, σημαντικότερο εκ των οποίων είναι το γεγονός ότι είμαστε η μεγαλύτερη αιρετή αντιπροσωπευτική συνέλευση της ηπείρου μας. Ο κεντρικός ρόλος του Κοινοβουλίου στην ίδια τη Συνέλευση απαιτεί επίσης ειδική προσπάθεια ώστε να βελτιώσουμε τα επικοινωνιακά μας μέσα. Όπως είπα νωρίτερα - και θα κλείσω με αυτό - πρέπει να κερδίσουμε τη συναίνεση της σημερινής γενιάς Ευρωπαίων. Αυτό είναι το λαϊκό δικαστήριο όπου πρέπει να διεξαχθεί αυτή η διαδικασία: πολιτιστική μεταρρύθμιση, αναγνώριση των ευθυνών μας όσον αφορά τη διεύρυνση, όσον αφορά τη διαμόρφωση νέων στρατηγικών σχέσεων σύμπραξης, ανάδειξη του προεξάρχοντος ρόλου της πολιτικής, αναμόρφωση του Κοινοβουλίου, επικοινωνία με τους πολίτες όσον αφορά το δημόσιο καθήκον μας. Αυτοί είναι οι στόχοι της προεδρίας μου. Μπορούν να συνοψιστούν σε μία φράση: συνεργασία για να μπορέσει η Ευρώπη να ανταποκριθεί στο μέλλον της.
<P>
(Χειροκροτήματα)

<SPEAKER ID=4 LANGUAGE="DE" NAME="Poettering">
Κύριε Πρόεδρε, αγαπητοί συνάδελφοι, είχαμε ήδη την ευκαιρία στις 15 Ιανουαρίου να σας συγχαρούμε για την ανάληψη του αξιώματός σας. Θα επαναλάβω εδώ τα συγχαρητήριά μου. Θέλω όμως να σας εκφράσω ειδικά τα συγχαρητήρια και την εκτίμηση της Ομάδας μας για όσα είπατε προ ολίγου. Ακούγοντας τα λόγια σας ένοιωθε κανείς ότι δεν θεωρείτε την αποστολή σας ως Προέδρου απλή εκπροσώπηση του Κοινοβουλίου προς τα έξω, παρά αντίθετα ενδιαφέρεστε θερμά για την πολιτική, για όλα όσα μπορούμε να κάνουμε εδώ στο Ευρωπαϊκό Κοινοβούλιο. Αυτό είναι τουλάχιστον το πνεύμα που αντιληφθήκαμε εμείς εδώ πέρα. Θα θέλαμε να σας ευχαριστήσουμε γι' αυτό και να σας ευχηθούμε να μπορέσετε να διατηρήσετε την πολιτική αυτή στο πρακτικό σας έργο αυτών των δυόμισι ετών.
<P>
Κύριε Πρόεδρε, σας είμαι εξαιρετικά ευγνώμων για το ότι ταχθήκατε υπέρ της πρότασης να προσκαλέσουμε στο Ευρωπαϊκό Κοινοβούλιο, στις Ομάδες μας, παρατηρητές από τις υποψήφιες για ένταξη χώρες μετά από την υπογραφή των συνθηκών. Θεωρώ ότι πρόκειται για μία εξαιρετική ιδέα, την οποία άλλωστε υποστηρίζουμε εδώ και πολύν καιρό ως Ομάδα του ΕΛΚ-ΕΔ. Διότι πρέπει να καταστήσουμε φανερό ότι στον πολιτικό διάλογο δεν πρέπει να κυριαρχούν ζητήματα όπως πότε θα εφαρμοσθούν πλήρως οι γεωργικές ενισχύσεις στις υποψήφιες χώρες και πότε θα έχουν εκπληρωθεί ορισμένοι άλλοι όροι. Αντίθετα, πρέπει να καταστήσουμε τώρα σαφές στους πολίτες των συγκεκριμένων χωρών ότι είναι καλοδεχούμενοι στην κοινότητα αξιών μας. Για τον ίδιο λόγο θέλουμε επίσης να καλωσορίσουμε σύντομα στο Ευρωπαϊκό Κοινοβούλιο βουλευτές των εθνικών κοινοβουλίων ως παρατηρητές, ως συνομιλητές, ως προσωπικότητες με τις οποίες θα διαβουλευθούμε σχετικά με το μέλλον της Ευρώπης. Θα σας υποστηρίξουμε απόλυτα εάν το θεσμοθετήσετε αυτό σύντομα με αποφάσεις.
<P>
Αναφερθήκατε δικαιολογημένα στη στρατηγική εταιρική σχέση στον χώρο της Μεσογείου. Επίσης, μιλήσατε και για τα ανθρώπινα δικαιώματα. Ωστόσο είναι πολύ εύκολο να μιλάει κανείς εδώ στο Σώμα αφηρημένα για τα ανθρώπινα δικαιώματα. Τις τελευταίες εβδομάδες και μήνες συζητήσαμε για την τρομοκρατία. Η Ομάδα μου τάσσεται αναντίρρητα υπέρ της καταπολέμησης της τρομοκρατίας. Πρέπει ωστόσο να προσέξουμε στις εβδομάδες, τους μήνες και τα χρόνια που έχουμε μπροστά μας να μην επιτρέψουμε παραβιάσεις των ανθρωπίνων δικαιωμάτων στο όνομα της καταπολέμησης της τρομοκρατίας.
<P>
(Χειροκροτήματα)
<P>
Τούτο σημαίνει ότι πρέπει να υψώνουμε τη φωνή μας όταν παραβιάζονται τα ανθρώπινα δικαιώματα. Αναφέρω ένα συγκεκριμένο παράδειγμα: την Τσετσενία. Δεν επιτρέπεται να κλείνουμε τα μάτια μπροστά σε όσα συμβαίνουν στην Τσετσενία απλά και μόνο επειδή υποστηρίζουμε ότι πρέπει να καταπολεμήσουμε την τρομοκρατία. Δεν μπορούμε να επιτρέψουμε κάτι τέτοιο!
<P>
(Χειροκροτήματα)
<P>
Αναφερθήκατε στην διοργανική ισορροπία. Παρατηρώ με μεγάλη ανησυχία ότι ορισμένες κυβερνήσεις, ανεξάρτητα από τους εκάστοτε λόγους, επιχειρούν σήμερα να περιορίσουν τη λειτουργία της Ευρωπαϊκής Ένωσης ως θεματοφύλακα των συνθηκών. Η Ομάδα μας δεν θα επιτρέψει - ακόμη κι αν έχει κατά καιρούς διαφωνίες με κάποιες κυβερνήσεις - να παραβλαφθούν τα δικαιώματα και οι αρμοδιότητες της Επιτροπής, η οποία είναι ένα αποφασιστικής σημασίας κοινοτικό θεσμικό όργανο. Η Επιτροπή είναι ο θεματοφύλακας των συνθηκών! Κυρία Αντιπρόεδρε Loyola de Palacio, σας ενθαρρύνουμε να συνεχίσετε με αποφασιστικότητα τον δρόμο σας! Θα είμαστε στο πλευρό σας.
<P>
Επίσης, ακούγονται διάφορα σχετικά με τη συντακτική συνέλευση. Όπως είναι γνωστό, σήμερα το απόγευμα θα έχουμε σχετικές διαβουλεύσεις με τον Πρόεδρο. Θεωρώ ότι πρέπει να αντιδράσουμε εκ προοιμίου στη δημιουργία κάθε εντύπωσης ότι η συντακτική συνέλευση δεν θα παίξει καίριο ρόλο. Έχουμε Προεδρείο στο οποίο υπάρχουν τρεις προσωπικότητες με ιδιαίτερα αξιώματα: ο πρόεδρος και οι δύο αντιπρόεδροι. Χρειαζόμαστε διαδικασίες για τις εργασίες της συντακτικής συνέλευσης. Αυτή είναι άλλωστε η νέα μέθοδος, εσείς το είπατε. Χρειαζόμαστε έναν τρόπο εργασίας διαφανή και ανοιχτό. Για τον λόγο αυτόν, η συνέλευση πρέπει να αποτελέσει στο σύνολό της το επίκεντρο των εργασιών. Οι εργασίες δεν μπορούν να μεταβιβαστούν στο προεδρείο ή στους τρεις προεξάρχοντες, δηλαδή τον πρόεδρο και τους δύο αντιπροέδρους. Είναι ασφαλώς σαφές ότι το προεδρείο κατέχει ηγετικό ρόλο. Ωστόσο ο ρυθμός των εργασιών - και ως προς το ζήτημα της συχνότητας των συναντήσεων της συντακτικής συνέλευσης - πρέπει να διασφαλίζει ότι η συνέλευση είναι εκείνη που διεξάγει τη συζήτηση για το μέλλον της Ευρώπης.
<P>
Σχετικά τώρα με το θέμα του καθεστώτος, το οποίο αναφέρατε: η Ομάδα μας είναι υπέρ του να αποκτήσουμε καθεστώς βουλευτών. Όμως, λέμε επίσης ότι πρέπει να διασφαλίζεται η ανεξαρτησία των βουλευτών και η αξιοπρέπειά τους και από νομική άποψη εμείς πρέπει να συντάξουμε το συγκεκριμένο καταστατικό κι όχι το Συμβούλιο! Σε τελευταία ανάλυση λοιπόν το ζητούμενο δεν είναι να πούμε "ναι" σε κάτι που προτείνει το Συμβούλιο, αντίθετα, εμείς είμαστε που υποβάλλουμε τις προτάσεις και μετά από αυτό πρέπει να καταλήξουμε σε κάτι από κοινού με το Συμβούλιο.
<P>
Κύριε Πρόεδρε, επιτρέψτε μου να κλείσω με μία παρατήρηση: αναφερθήκατε προ ολίγου στην έκθεση του συναδέλφου Karl von Wogau σχετικά με τις προτάσεις για τις χρηματοπιστωτικές υπηρεσίες και στην τελική έκθεση Lamfalussy, για την οποία διεξαγάγαμε χθες ψηφοφορία. Θεωρώ - και λέγοντας αυτά απευθύνομαι και στο Συμβούλιο, κύριε Ramon de Miguel, ότι τούτο ήταν μια ευτυχής στιγμή για τα τρία θεσμικά όργανα, δηλαδή την Επιτροπή, το Συμβούλιο και το Κοινοβούλιο. Αν αντιμετωπίσουμε μελλοντικά με τον τρόπο αυτόν την αποστολή μας, θα σημειώσουμε επιτυχίες. Το ζητούμενο δεν είναι μόνον ποιος θα επιτύχει τα περισσότερα, η Επιτροπή ή το Συμβούλιο η εμείς ως Κοινοβούλιο, όχι! Η κοινή μας αποστολή είναι να προχωρήσει η Ευρώπη. Κύριε Πρόεδρε, ήταν σαφές ότι αυτό το πνεύμα διέπνεε όσα είπατε. Εμείς βρισκόμαστε στο πλευρό σας και σας ενθαρρύνουμε να επιβάλετε με ζήλο και συνέπεια στα δυόμισι χρόνια της προεδρίας σας όσα είπατε σήμερα.
<P>
(Χειροκροτήματα)

<SPEAKER ID=5 LANGUAGE="ES" NAME="Barσn Crespo">
Κύριε Πρόεδρε, εξ ονόματος της Σοσιαλιστικής Ομάδας χαιρετίζω το πρόγραμμά σας ως Προέδρου. Ξεκινήσατε με μία δήλωση: το πνεύμα της αλλαγής σ' αυτό το δεύτερο μισό της κοινοβουλευτικής περιόδου. Προσωπικά πιστεύω ότι πρόκειται βασικά για την εδραίωση του δημοκρατικού πνεύματος της Ευρωπαϊκής Ένωσης.
<P>
Έχουμε μπροστά μας ένα πραγματικό δρόμο μετ' εμποδίων, πολιτικό και εκλογικό, σ' αυτά τα δυόμισι χρόνια. Πιστεύω ότι, βασικά, πρέπει να κάνουμε δύο πράγματα: το πρώτο, απέναντι στους πολίτες μας. Έχουμε ήδη την ευρωπαϊκή ιθαγένεια και το ευρώ, αλλά πρέπει να πείσουμε τους πολίτες μας να συμμετάσχουν ενεργά στις επόμενες εκλογές για το Ευρωπαϊκό Κοινοβούλιο. Και αυτό, πρέπει να το κάνουμε όλοι μαζί.
<P>
Ταυτόχρονα, πρέπει να απευθυνθούμε σε εκείνους που επιθυμούν να γίνουν πολίτες της Ευρωπαϊκής Ένωσης, στους πολίτες των υποψήφιων χωρών, και να προσπαθήσουμε να τους καταστήσουμε συνοδοιπόρους μας στην πιο ευγενική πτυχή της περιπέτειάς μας, που δεν είναι η συζήτηση απλώς δημοσιονομικών θεμάτων, αλλά η οικοδόμηση ενός κοινού πεπρωμένου βασισμένου στην ειρήνη και τη δημοκρατία. Πιστεύω ότι αυτοί είναι οι ευγενικοί στόχοι που μοιραζόμαστε για να κάνουμε την Νομισματική Ένωση, που είναι ήδη πραγματικότητα, να γίνει Οικονομική Ένωση και, προπαντός, όπως πολύ σωστά είπατε, Πολιτική Ένωση, παραχωρώντας τα πρωτεία στην πιο ευγενική πτυχή της πολιτικής, στον δημόσιο βίο.
<P>
Υπάρχει, επίσης, μια άλλη σημαντική διάσταση του Ευρωπαϊκού Κοινοβουλίου, που είναι η φωνή μας υπέρ της παγκόσμιας υπεροχής των ανθρώπινων δικαιωμάτων. Όχι επειδή είμαστε ανώτεροι, αλλά επειδή εμείς οι Ευρωπαίοι έχουμε μάθει μέσα από μία μακρά και επώδυνη Ιστορία ότι τα ανθρώπινα δικαιώματα είναι το καλύτερο θεμέλιο για την ειρήνη και την ευημερία. Και αυτό το σημείο έχει σημασία τόσο όσον αφορά τον κοντινό μας κόσμο - και σκέφτομαι την Ανατολική Ευρώπη, τον Καύκασο και επίσης τη Μεσόγειο - όπως ιδιαίτερα τη Μέση Ανατολή.
<P>
Θέλω να επικροτήσω το γεγονός ότι χθες, στη συζήτηση σχετικά με τη Μέση Ανατολή, για πρώτη φορά υπήρξε σημαντική συμμετοχή από παρόντες βουλευτές στην Αίθουσα. Πρέπει να συνεχίσουμε σ' αυτό το δρόμο.
<P>
Σε σχέση με τα πιο συγκεκριμένα θέματα που θέσατε, δηλαδή το πρόγραμμα των μεταρρυθμίσεων, θέλω να επισημάνω ότι συμφωνώ μαζί σας ότι το σημαντικό είναι να κάνουμε συγκεκριμένο το μήνυμά μας και να δώσουμε προτεραιότητα στις πολιτικές συζητήσεις. Από αυτή την άποψη, θέλω να σας ευχαριστήσω επίσης για την αναφορά σας στο έργο των μελών της Ομάδας μου, που είναι μέλη του Κοινοβουλίου, αλλά εσείς τους αναφέρατε συγκεκριμένα.
<P>
Καταρχάς, σχετικά με τη μεταρρύθμιση του κανονισμού: η έκθεση Corbett. Είναι προφανές ότι το Σώμα πρέπει να αποφασίσει, αλλά ο Πρόεδρος έχει επίσης δυνατότητα πρότασης και υποστήριξης. Η μεταρρύθμιση Corbett δεν είναι μόνο του εισηγητή ή της Σοσιαλιστικής Ομάδας. Η μεταρρύθμιση Corbett είναι κάτι που χρειαζόμαστε όπως τον αέρα που αναπνέουμε. Είναι κάτι απολύτως ουσιαστικό για να κάνουμε τις συζητήσεις μας να προχωρήσουν πιο πέρα από τους τοίχους αυτής της Αίθουσας.
<P>
Δεύτερον: το καθεστώς των βουλευτών. Αυτή τη στιγμή το καθεστώς των βουλευτών, που είναι παλιά φιλοδοξία αυτού του Σώματος, για την οποία έχουμε εργαστεί πολλά χρόνια, δεν είναι μόνο δική μας επιθυμία, είναι κάτι συνταγματικά ουσιώδες, για να γίνει το Κοινοβούλιο αυτοδικαίως μέλος της Ευρωπαϊκής Ένωσης. Αυτό είναι το ζήτημα: δεν είναι ότι προχωρούμε συζητώντας απλώς ποια είναι τα προβλήματα, τα έξοδα ή τα πλεονεκτήματα που μπορούμε να έχουμε. Είναι ένα ζήτημα αξιοπρέπειας και ισότητας μεταξύ των πολιτών και των αντιπροσώπων τους.
<P>
Επ' αυτού, γνωρίζετε ότι έχετε πάντα την υποστήριξη της Σοσιαλιστικής Ομάδας, ότι με τις τελευταίες κυβερνήσεις της πολιτικής μας οικογένειας έγιναν σημαντικές πρόοδοι και ελπίζω ότι εσείς θα συνεχίσετε επίσης να υποστηρίζετε σταθερά το έργο που επιτελεί ο εισηγητής, κ. Rothley, όχι μόνο ως εισηγητής της Σοσιαλιστικής Ομάδας, αλλά όπως είπα και σε άλλες περιστάσεις, ως περιουσία όλου του Σώματος.
<P>
Σε σχέση με την υπεράσπιση της δημοκρατίας στο εσωτερικό της Ευρωπαϊκής Ένωσης, πρέπει να επικροτήσουμε τη συμφωνία που επιτεύχθηκε χθες σχετικά με το πρόγραμμα Lamfalussy με βάση την έκθεση von Wogau. Θα ήθελα να επισημάνω ορισμένα σημεία που θεωρώ σημαντικά και τα οποία πρέπει να οδηγήσουν το Κοινοβούλιο στην τήρηση μιας πολύ σταθερής στάσης.
<P>
Καταρχάς: η διακυβέρνηση. Αυτό είναι ένα απολύτως κρίσιμο θέμα και ενδέχεται να υπάρξει αποδυνάμωση των αρμοδιοτήτων μας και επιστροφή στην επιτροπολογία. Κάνω έκκληση σ' εσάς, κύριε Πρόεδρε, ώστε η διοργανική ομάδα εργασίας, την οποία ανήγγειλε ο Πρόεδρος Prodi στην Ολομέλεια του Δεκεμβρίου και την οποία επικύρωσε επίσης εδώ ο Πρόεδρος του Συμβουλίου, κ. Aznar, να ξεκινήσει το συντομότερο δυνατό, για να μην βρεθούμε αντιμέτωποι με την αποδυνάμωση της εξουσίας της συναπόφασης.
<P>
Δεύτερον, σχετικά με τις ασυλίες. Τον τελευταίο καιρό υπήρξε ένα σημαντικό κενό σχετικά μ' ένα ουσιαστικό θέμα, από τη σκοπιά της αξιοπρέπειας των βουλευτών. Και υπολογίζω σ' εσάς για να πάρετε αυτό το θέμα στα σοβαρά ώστε να μην βρεθούμε αντιμέτωποι με μια κατάσταση στην οποία μια βασική πτυχή της κοινοβουλευτικής αξιοπρέπειας θα μείνει κενή περιεχομένου.
<P>
Τέλος: η Συνέλευση. Σας ευχαριστώ επίσης που προσκαλέσατε σήμερα τον Πρόεδρο Giscard d' Estaing. Η Συνέλευση είναι παιδί του κοινοβουλευτικού μας έργου, αλλά έχει και άλλους εταίρους, και άλλα μέλη και πιστεύω ότι το Κοινοβούλιο πρέπει να ενεργήσει ως μία ενσυνείδητη εμπροσθοφυλακή σ' αυτό τον τομέα, για να εξασφαλίσει ότι η Συνέλευση θα είναι δημόσια, θα επιτύχει συγκεκριμένα αποτελέσματα και δεν θα είναι απλώς ένα φόρουμ συζήτησης. Επιπλέον, πρέπει να μπορέσει να προωθήσει και να αναπτύξει κάτι για το οποίο συμφωνούμε.
<P>
Κύριε Πρόεδρε, γνωρίζετε - και ολοκληρώνω μ' αυτό - ότι εμείς υποστηρίζουμε έναν εξαίρετο υποψήφιο, τον κ. Martin. Διαπιστώνω ότι έχετε συμπεριλάβει πολλές από τις ιδέες του κ. Martin στην εκστρατεία σας, αλλά εν πάση περιπτώσει, θέλω να σας πω ότι αν εφαρμόσετε αυτό το πρόγραμμα θα έχετε την αφοσιωμένη και ανοιχτή υποστήριξη της Σοσιαλιστικής Ομάδας σ' αυτό το έργο που μας ενδιαφέρει όλους.

<SPEAKER ID=6 LANGUAGE="DA" NAME="Riis-Jψrgensen">
Κύριε Πρόεδρε, αγαπητέ Pat, για άλλη μια φορά συγχαρητήρια! Αυτή τη φορά σου εύχομαι συγχαρητήρια για την επαγγελματική αρχή σου. Είναι θαυμάσιο να βλέπουμε να κάνεις πράξη αυτά που υπόσχεσαι. Επιδεικνύεις αξιοπιστία. Έχουμε μια καινούργια Ευρώπη σήμερα αλλά έχουμε και ένα νέο Κοινοβούλιο από τον Ιανουάριο. Τώρα πρέπει να αποδείξουμε ότι είμαστε πολιτικοί όχι τεχνικοί, και εσύ μας έδειξες τον δρόμο και θα μας δείξεις τον δρόμο. Pat, πεινάμε, πεινάμε πάρα πολύ και έχουμε όρεξη για αλλαγή. Η Ομάδα μας θα σε στηρίξει πλήρως στην προετοιμασία του κάθε γεύματος, ώστε να μπορέσουμε να χορτάσουμε. Αλλωστε η Ομάδα μας ανέκαθεν είχε όρεξη για αλλαγή. Έχουμε ένα πραγματικά θαυμάσιο τραγούδι στη Δανία που συχνά τραγουδάμε στην οικογένειά μου. Τα λόγια λένε, "Χρειάζεται αγώνας για να ριζώσει η ζωή·" , "·διότι η αιώνια στασιμότητα είναι θάνατος" . Η Ομάδα μας ανέκαθεν διάλεγε τον αγώνα. Έχουμε όρεξη για αλλαγή.
<P>
Η διεύρυνση είναι η σημαντικότερη πρόκληση που αντιμετωπίζουμε αυτή την περίοδο. Είναι ένα θέμα που έχει να κάνει με ανθρώπους όχι με τεχνικές, προϋπολογισμούς, νόμους ή κανόνες και το Κοινοβούλιο είναι σαφώς ο τόπος όπου θα συναντηθούν οι άνθρωποι και για αυτό πρέπει να τον κάνουμε να λειτουργήσει. Θα βάλουμε τα δυνατά μας ως Ομάδα για να προχωρήσει και άλλο η παράδοση που έχουμε ήδη να καλούμε μέλη των εθνικών κοινοβουλίων των υποψήφιων χωρών να μας επισκεφτούν. Το σημαντικότερο σημείο ωστόσο είναι οι μεταρρυθμίσεις των του οίκου μας. Ειδικά εδώ έχουμε τεράστια όρεξη. Έχουμε ανάγκη από μεταρρυθμίσεις. Όχι μόνο μεταρρυθμίσεις του καταστατικού μας, που είναι σημαντικό, αλλά και αλλαγές του τρόπου που εργαζόμαστε ώστε να είμαστε σε θέση να πετυχαίνουμε τα αποτελέσματα που επιθυμούν οι εκλογείς μας.
<P>
Αυτό με οδηγεί στο επόμενο σημείο μου, την επαφή μας με τον λαό. Προϋπόθεση για να έχουμε επαφή με τον λαό είναι να μπορούμε να παρέχουμε αγαθά, να παρέχουμε τα αγαθά που ζητά ο λαός. Αυτό φυσικά απαιτεί να βάλουμε σε τάξη τα του οίκου μας, να γίνουμε αποτελεσματικοί, να επικεντρωθούμε σε πράγματα που έχουν αληθινή σημασία και όπου έχουμε επιρροή. Οπότε το σημαντικότερο θέμα είναι οι μεταρρυθμίσεις, τα αποτελέσματα και η επικοινωνία. Και είναι πραγματικά καταπληκτικό να σε ακούω όταν επικοινωνείς. Είσαι ενθουσιασμένος, εκφράζεις το συναίσθημά σου, χρησιμοποιείς χρώματα, χρησιμοποιείς τις σωστές λέξεις. Θα έλεγα σχεδόν ότι είναι σαν να αποκτήσαμε μια γυναίκα πρόεδρο, διότι χρησιμοποιείς τη γυναικεία πλευρά της προσωπικότητάς σου, τη φαντασία και τη δημιουργικότητα. Και είναι ακριβώς αυτό που έχουμε ανάγκη για να έρθουμε κοντά στον πολίτη. Δεν πρέπει να είμαστε τεχνικοί, πρέπει να είμαστε πολιτικοί! Μπορεί να μην καταφέραμε να έχουμε γυναίκα πρόεδρο αλλά ένας άντρας με γυναικεία πλευρά είναι εξίσου εντάξει.
<P>
Η συντακτική συνέλευση είναι το σημαντικότερο ζήτημα όσον αφορά την Ευρώπη του μέλλοντος. Και είναι σημαντικό να μην ομφαλοσκοπήσουμε μόνο αλλά να προσπαθήσουμε να λύσουμε τα θέματα που έχουμε μπροστά μας και να μην αναλωθούμε σε συγκρούσεις για το κατά πόσον πρέπει να είναι "σύνταγμα" ή "θεμελιώδη συνθήκη" ή "ομοσπονδία" , αλλά να φτιάξουμε ένα σύστημα όπου θα υπάρχει δημοκρατικός έλεγχος των πολιτικών αποφάσεων. Όταν θεσπίζουμε νομοθεσία για τους πολίτες μας πρέπει οι πολίτες να είναι σε θέση να δουν ποιος παίρνει τις αποφάσεις και όσοι λαμβάνουν τις αποφάσεις πρέπει με δημοκρατικό τρόπο να αναλαμβάνουν την ευθύνη των εν λόγω αποφάσεων. Αυτό είναι το μήνυμα που διαγγέλλει η Ομάδα των Φιλελευθέρων. Θέλουμε να έχουμε πολιτική υπευθυνότητα στην Ευρώπη. Είμαστε "fit for the future" , αλλά στην Ομάδα μας είμαστε επίσης "fit for fight for the new Europe" και είμαστε "fit for fight for the future together with you" .

<SPEAKER ID=7 LANGUAGE="NL" NAME="Maes">
Κύριε Πρόεδρε, η Ομάδα των Πρασίνων/Ευρωπαϊκής Ελεύθερης Συμμαχίας εκφράζει την ικανοποίησή της για την παρέμβασή σας, διότι σε αυτήν υπογραμμίζετε τον πολιτικό ρόλο του Κοινοβουλίου και δεν περιορίζεστε στις τεχνικές λεπτομέρειες, παρόλο που πιστεύω ότι θα απαιτηθεί πολύς χρόνος για να ρυθμιστούν αυτές. Δε θέλουμε να καταντήσουμε μια καλά λαδωμένη μηχανή ψηφοφοριών. Θέλουμε να δημιουργήσουμε Ιστορία και να υπογραμμίσουμε τον ιδιαίτερο ρόλο της Ευρώπης στον πλανήτη σε μια στιγμή κατά την οποία η διεθνής ειρήνη και η σταθερότητα απειλούνται. Δεν αρκεί να οργανώνουμε την συνεργασία για την ανάπτυξη. Οφείλουμε να προωθήσουμε την ειρήνη και την σταθερότητα στη βάση των αξιών της Ευρώπης. Οφείλουμε να διαδραματίσουμε στο ακέραιο τον ρόλο μας ως Κοινοβούλιο. Θέλουμε να ασκούμε ελέγχους. Θέλουμε να νομοθετούμε εξ ονόματος των πολιτών, αλλά και σε επαφή με αυτούς, καθώς και με τα μέσα ενημέρωσης, τα οποία παρουσιάζουν το έργο μας στους πολίτες.
<P>
Πραγματοποιήθηκε μια μεγάλη πορεία. Εξελέγην για αυτή τη θητεία του Κοινοβουλίου έχοντας υπάρξει βουλευτής και σε πολλές άλλες θητείες, κατά τις οποίες μάλιστα παρίσταντο συχνά πολύ περισσότερα μέλη από όσα παρίστανται σήμερα, ένα φαινόμενο λυπηρό. Οι πολίτες πιστεύουν συχνά ότι δεν αποτελούμε ένα πραγματικό Κοινοβούλιο, όμως εγώ βρήκα εδώ ένα πραγματικό Κοινοβούλιο. Θα πρέπει ωστόσο να φροντίσουμε να διαθέτουμε τον κατάλληλο Εσωτερικό Κανονισμό, συμφωνώ μαζί σας στο σημείο αυτό, ειδάλλως δεν θα είμαστε αξιόπιστοι ως μέλη του Ευρωπαϊκού Κοινοβουλίου. Εξάλλου θα πρέπει να διαμορφώσουμε περαιτέρω το καθεστώς του βοηθητικού προσωπικού, ζήτημα για το οποίο έχει καταβάλει έντονες προσπάθειες ο κ. Gιrard Onesta.
<P>
Εξάλλου, θα πρέπει να αναλάβουμε περισσότερες αρμοδιότητες. Η διαδικασία συναπόφασης θα πρέπει να διευρυνθεί, αντί να υποσκάπτεται και η επέκτασή της θα πρέπει να γίνει με απολύτως διαφανή τρόπο. Φυσικά, θα πρέπει να μεταρρυθμιστούν οι δραστηριότητές μας. Η βούληση για μεταρρυθμίσεις υπάρχει. Ο ισχύων Εσωτερικός Κανονισμός μας παρέχει πολλές δυνατότητες εφόσον υπάρχει η βούληση, η βούληση να συζητούμε, αντί να παπαγαλίζουμε γραπτούς μονολόγους, η βούληση να είμαστε παρόντες και να συμμετέχουμε ενεργά στις συζητήσεις. Η συζήτηση δεν θα πρέπει να αποβεί σε βάρος του πλουραλισμού, το αντίθετο! Βρισκόμαστε εδώ για να συζητούμε, διότι είμαστε ένα Κοινοβούλιο εντός του οποίου θα πρέπει να εκφράζονται οι διάφορες απόψεις. Για το λόγο αυτό θεωρούμε την έκθεση Corbett καλή βάση για συζήτηση, δεν θα θέλαμε όμως αυτή να έχει ως αποτέλεσμα να τρωθούν τα δικαιώματα των μικρών πολιτικών ομάδων και του κάθε βουλευτή ξεχωριστά, διότι τότε θα υποστεί πλήγμα η πολυφωνία και η ποικιλία που επικρατεί στο Κοινοβούλιο.
<P>
Θα θέλαμε να πούμε επίσης στο Συμβούλιο ότι ανησυχούμε κάπως. Το Κοινοβούλιο δεν μπορεί να δεχθεί συνοπτικές διαδικασίες εφόσον το Συμβούλιο δεν θα έρχεται να συζητά μαζί μας στις επιτροπές μας. Σε αυτές μπορούμε να διεξάγουμε περισσότερες συζητήσεις, όχι όμως εν απουσία του Συμβουλίου, ούτε χωρίς τη δέουσα διαφάνεια και την σε βάθος ανάλυση που χρειαζόμαστε. Θα πρέπει να απορρίψουμε λαθραίες μεταρρυθμίσεις χωρίς σαφείς στόχους. Ζητούμε περισσότερη δημοκρατία, σεβασμό της αρχής της επικουρικότητας, προσέγγιση μεταξύ πολιτών και Ευρωπαϊκού Κοινοβουλίου, και διάλογο με τα περιφερειακά και τα εθνικά κοινοβούλια, ειδάλλως θα αυξηθεί έτσι περαιτέρω η ήδη έντονη δυσπιστία των πολιτών μας. Θα πρέπει να καθορίσουμε με σαφήνεια άπαξ και δια παντός τη νομική πράξη για τη δράση μας.
<P>
Χαιρόμαστε που μας λετε ότι οφείλουμε να προετοιμάσουμε το μέλλον σε συνεννόηση με την κοινή γνώμη και τα κοινοβούλια των υποψηφίων χωρών. Εσείς επισκέπτεστε τις χώρες αυτές. Εμείς τις συναντούμε στις κοινές μας συνεδριάσεις. Γιατί να μην ανοίξουμε τις συνεδριάσεις των επιτροπών μας, προκειμένου να συζητήσουμε με τις χώρες αυτές, όπως ακριβώς θέλουμε να κάνουμε και με την κοινή γνώμη των χωρών μας, και γιατί να μην ανοίξουμε τις πόρτες των πολυτελών αιθουσών μας περισσότερο από ό,τι κάνουμε σήμερα;
<P>
Η πραγματική δοκιμασία θα είναι η Συνέλευση. Προσβλέπουμε σε αυτήν. Εάν θέλουμε να προετοιμάσουμε την Ευρώπη για να αντιμετωπίσει το τεράστιο έργο της διεύρυνσης, δεν θα πρέπει να επιτρέψουμε στη Συνέλευση να αποτύχει. Δε θα πρέπει να συγγράψει έναν τσελεμεντέ, στη βάση του οποίου να μαγειρευτούν ύποπτες συνταγές κατά τη διάρκεια νέων ολονύκτιων συνεδριάσεων. Θέλουμε μια Συνέλευση η οποία να γνωρίζει σε ποια κατεύθυνση θέλει να την οδηγήσει το Κοινοβούλιο. Ως Ευρωπαϊκό Κοινοβούλιο οφείλουμε να αναλάβουμε τις ευθύνες μας απέναντι στη Συνέλευση και να βοηθήσουμε τους άλλους φορείς, τόσο τα περιφερειακά και τα εθνικά κοινοβούλια όσο και την κοινή γνώμη, να συμμετάσχουν στη συζήτηση φροντίζοντας έτσι να πραγματοποιήσει η Ευρώπη το ποιοτικό άλμα που απαιτείται για τη διεύρυνση.

<SPEAKER ID=8 LANGUAGE="FR" NAME="Wurtz">
Κύριε Πρόεδρε, στο πλαίσιο της προπαρασκευαστικής συζήτησης για την εκλογή του Προέδρου του Κοινοβουλίου, μου δόθηκε η ευκαιρία να διατυπώσω τις προσδοκίες που είχα από τον νέο Πρόεδρο. Με βάση την ομόφωνη διαπίστωση ότι αυξάνεται συνεχώς η αποξένωση των πολιτών από τα ευρωπαϊκά θεσμικά όργανα, δήλωσα ότι πρωταρχική προτεραιότητα του νέου Προέδρου θα πρέπει να είναι η αποκατάσταση της εμπιστοσύνης των ευρωπαίων πολιτών. Με χαρά διαπιστώνω ότι ο στόχος αυτός αποτελεί τη βάση ολόκληρου του προγράμματός σας. Οφείλουμε, είπατε, να κερδίσουμε την εμπιστοσύνη των πολιτών. Συμφωνούμε απολύτως μαζί σας.
<P>
Τι πρέπει να κάνουμε στην πράξη προκειμένου να επιτύχουμε τον στόχο αυτόν; Προσωπικά, διατύπωσα τρεις ιδέες, εκ των οποίων οι δύο νομίζω ότι συμφωνούν εν μέρει με τα σχέδιά σας. Όσο για την τρίτη, τολμώ να πω με έπαρση ότι θα μπορούσε να καλύψει ενδεχόμενα κενά.
<P>
Η πρώτη ιδέα αφορά τη συμμετοχή των πολιτών στη συζήτηση για το μέλλον της Ευρώπης. Πρότεινα να ξεκινήσει ο Πρόεδρός μας, παράλληλα με τις εργασίες της Συνέλευσης και σε συνεργασία με τα εθνικά κοινοβούλια, εκστρατεία με θέμα "Ας μιλήσουμε ανοιχτά" . Θα είναι ενδεχομένως μια ιδιαίτερα πρωτότυπη εμπειρία για το Σώμα μας, καθώς θα πρέπει να επιτρέψουμε τη διατύπωση και τη συζήτηση κάθε δυνατής ιδέας, όπως είπατε και εσείς, να ακούσουμε τις προσδοκίες που έχουν οι πολίτες από την Ευρώπη και να προσπαθήσουμε να συνδέσουμε τη Συνέλευση με τις ευρύτατες αυτές συζητήσεις. Κατόπιν, ο καθένας θα πρέπει να αναλάβει τις ευθύνες του. Επιθυμία μας είναι η Συνέλευση να ταρακουνήσει τη Διακυβερνητική Διάσκεψη· ας επιτρέψουμε λοιπόν στους πολίτες να ταρακουνήσουν τη Συνέλευση!
<P>
Η δεύτερη ιδέα μου ήταν η εξής: να αναλάβει ο Πρόεδρός μας την πρωτοβουλία, από κοινού με τους βουλευτές του Σώματος αυτού, να οργανώσει στο Κοινοβούλιο συναντήσεις με ομάδες πολιτών από διαφορετικές ευρωπαϊκές χώρες προκειμένου να συζητηθούν παραπλήσια θέματα τα οποία μπορούμε ενδεχομένως να στηρίξουμε.
<P>
Ανέφερα μάλιστα τρία παραδείγματα. Πρώτο παράδειγμα: να οργανώσουμε συναντήσεις νέων για θέματα που τους αφορούν άμεσα, όπως οι υποτροφίες τύπου Erasmus ή η πλήρης αμοιβαία αναγνώριση των διπλωμάτων, όπως και για πιο γενικά, πιο "πολιτισμικά" θέματα, όπως τα θέματα που εξετάσθηκαν πρόσφατα στο Porto Alegre υπό τον γοητευτικό τίτλο "Είναι εφικτός ένας άλλος κόσμος" . Αλλο παράδειγμα: να οργανώσουμε συναντήσεις γυναικών από όλη την Ευρώπη με θέμα την πλήρη εφαρμογή των διατάξεων των Συνθηκών που αναφέρονται στην ισότητα των δύο φύλων. Τελευταίο παράδειγμα, που προσεγγίζει την πρότασή σας, κύριε Πρόεδρε: να οργανώσουμε συναντήσεις μελών της κοινωνίας των πολιτών από τις υποψήφιες χώρες και από τα κράτη μέλη προκειμένου να εξετάσουμε, από κοινού, τα αρνητικά και τα θετικά σημεία του πραγματικά ιστορικού αυτού σχεδίου και να μεγιστοποιήσουμε τις πιθανότητες επιτυχούς υλοποίησής του. Η πρότασή σας περί παρουσίας παρατηρητών από τις υποψήφιες χώρες κινείται προς την ίδια κατεύθυνση· για τούτο, υποστηρίζουμε πλήρως την ιδέα σας.
<P>
Η τρίτη ιδέα που διατύπωσα πριν από δύο μήνες είναι η μόνη η οποία πολύ φοβούμαι δεν έχει κανένα κοινό σημείο με τα όσα αναφέρατε στην ομιλία σας σήμερα το πρωί: η ιδέα να ασκήσουμε πίεση στην Επιτροπή και στο Συμβούλιο για τη σύσταση ορισμένων συμβολικών νομοθετικών κειμένων που θα δείχνουν με σαφήνεια στους πολίτες την κατεύθυνση την οποία επιθυμούμε να ακολουθήσει στο μέλλον η Ευρώπη.
<P>
Καθώς διανύουμε μια περίοδο μαζικών αναδιαρθρώσεων των επιχειρήσεων, αναφέρομαι κυρίως σε οδηγίες όπως η οδηγία για την ενημέρωση και διαβούλευση των εργαζομένων, η οδηγία για τα ευρωπαϊκά συμβούλια εργαζομένων, ή ακόμη η οδηγία πλαίσιο για τις υπηρεσίες γενικού συμφέροντος, εν αναμονή της ενδεχόμενης, και κατά τη γνώμη μου επιθυμητής, αναθεώρησης των Συνθηκών στο ουσιαστικής σημασίας αυτό θέμα.
<P>
Αυτές ήταν πριν από την εκλογή σας, αυτές θα είναι και κατά τη θητεία σας η γενική κατεύθυνση που υποστηρίζει η Ομάδα μου και οι συγκεκριμένες προτάσεις που διατυπώνει για την υλοποίηση των επιμέρους στόχων. Στο πνεύμα αυτό, έχουμε κάθε καλή διάθεση να συνεισφέρουμε, από κοινού με εσάς, ώστε το Κοινοβούλιο να καταστεί ουσιαστικό σημείο αναφοράς για εκατομμύρια Ευρωπαίους και Ευρωπαίες.

<SPEAKER ID=9 NAME="Collins">
Κύριε Πρόεδρε, για να ξεκινήσω με ανάλαφρο τόνο, θα ήθελα πρώτα να πω ότι είμαι ιδιαίτερα ευχαριστημένος που είχα την ευκαιρία να διαπιστώσω τη θηλυκή πλευρά της προσωπικότητάς σας, η οποία μας αποκαλύφθηκε σήμερα. Θα ήθελα επίσης να διαβεβαιώσω τους συναδέλφους ότι η προσωπικότητα του Προέδρου κρύβει και μια πολύ δυναμικότερη πλευρά, όπως έχω διαπιστώσει στους κόλπους ενός άλλου κοινοβουλευτικού σώματος.
<P>
Εκφράζω τη βαθύτατη ικανοποίησή μου για τη δήλωση που μας απηύθυνε ο Πρόεδρος σήμερα το πρωί. Είμαι ειλικρινά ικανοποιημένος από την ανταπόκριση που είχε στους ομιλητές οι οποίοι έλαβαν μέχρι στιγμής το λόγο. Υπόσχεται πολλά για την αλλαγή που όλοι γνωρίζουμε ότι πρέπει να συντελεστεί - μια αλλαγή την οποία διστάζαμε να αντιμετωπίσουμε για αρκετά μεγάλο χρονικό διάστημα. Θα ήθελα να καταγραφεί στα πρακτικά ότι, κατά τη γνώμη μου, πρόκειται για την πρώτη σοβαρή προσπάθεια εδώ και καιρό να ανταποκριθούμε στην πρόκληση της επιθυμίας για αλλαγή. Συχνά, αντιμετωπίζουμε την αλλαγή ως κάτι που είναι μεν επιθυμητό, αλλά μπορεί να περιμένει μέχρι αύριο. Τώρα, με τον Pat Cox στην Προεδρία, θα πρέπει να αντιμετωπίσουμε το θέμα από την πρώτη κιόλας μέρα. Είμαι ικανοποιημένος από αυτή την εξέλιξη. Έχουμε όλοι ανεξαιρέτως την υποχρέωση να υποστηρίξουμε αυτή την αλλαγή.
<P>
Ειδικότερα η Ομάδα μου επιδοκιμάζει τις αλλαγές που επισημάνατε στη δήλωσή σας. Θα προσδώσουν ουσιαστικότερο χαρακτήρα στο έργο του Κοινοβουλίου. Θα βοηθήσουν το Κοινοβούλιο να αναλάβει το ρόλο που οφείλει, και θα έπρεπε να διαδραματίζει, και τον οποίο γνωρίζουμε ότι δεν έχει διαδραματίσει μέχρι σήμερα. Θα διαμορφώσουν ένα είδος συζήτησης που θα έχει ως αποτέλεσμα ότι θα πάψουμε να μελετάμε με τόση επιμέλεια και προσοχή έγγραφα τεχνικής φύσεως, για τα οποία δεν θα έπρεπε να συζητάμε καθόλου. Ας αρχίσουμε να συζητάμε για θέματα πολιτικής.
<P>
Ο κ. Barσn Crespo αναφέρθηκε στην αξιόλογη συζήτηση που διεξήχθη χθες με τον Ύπατο Εκπρόσωπο, Javier Solana. Ήταν μία καλή και ανοικτή συζήτηση, αλλά θα έπρεπε να έχουμε περισσότερες συζητήσεις όπως αυτή. Η παρουσία του κ. Solana δεν θα πρέπει να αποτελεί προνόμιο για το Κοινοβούλιο. Ίσως θα πρέπει να παρευρίσκεται στις συνεδριάσεις μας σε πιο τακτική βάση. Είναι καθήκον του να λογοδοτεί στο Σώμα - αυτό δεν πρέπει να το παραβλέπουμε. Είναι και αυτό σημαντικό. Είμαι επίσης ιδιαίτερα ικανοποιημένος από την χθεσινή παρουσία του Επιτρόπου Patten, διότι και ο δικός του ρόλος απαιτεί το σεβασμό και την υποστήριξη του Σώματος.
<P>
Θα ήθελα να ευχαριστήσω την Επιτροπή και την ισπανική Προεδρία για την παρουσία τους εδώ σήμερα στην πολύ σημαντική αυτή συζήτηση. Και ο δικός τους ρόλος είναι σημαντικός. Έχω υποστηρίξει με συνέπεια την άποψη ότι ο καλύτερος φίλος της Επιτροπής είναι το Ευρωπαϊκό Κοινοβούλιο. Το Κοινοβούλιο θα υποστηρίξει την Επιτροπή και θα διασφαλίσει ότι δεν θα παραγκωνιστεί από ένα ή δύο από τα μεγαλύτερα κράτη μέλη, που ίσως θελήσουν να το κάνουν για οποιοδήποτε λόγο. Γνωρίζω επίσης ότι η Επιτροπή είναι ο καλύτερος φίλος των μικρότερων κρατών μελών της Ευρωπαϊκής Ένωσης, τα οποία μπορούν να βασίζονται στην προστασία της όταν τη χρειάζονται.
<P>
Όσον αφορά τους εκπροσώπους της ισπανικής Προεδρίας, είναι σωστό και πρέπον να βρίσκονται εδώ σήμερα και τους ευχαριστώ για την παρουσία τους. Τον περασμένο Νοέμβριο, συναντήθηκαν με τους πολιτικούς αρχηγούς ομάδων και διεξήγαγαν ανοικτές διαβουλεύσεις μαζί τους για την ατζέντα που προτίθενται να ακολουθήσουν στη διάρκεια της προεδρίας τους. Πρόκειται για μια αξιόλογη πρωτοβουλία την οποία επιδοκιμάζουμε και εκτιμούμε πολύ. Δεν έχει περάσει πολύς καιρός από τότε που η απερχόμενη προεδρία αρνήθηκε να προσέλθει στο Κοινοβούλιο για να δώσει αναφορά για τις δραστηριότητές της, διότι ήθελε να αποχωρήσει αμέσως μετά. Δεν ήθελε να απαντήσει σε ερωτήσεις. Δεν πρέπει να αποδεχόμαστε τέτοιου είδους στάση.
<P>
Το Κοινοβούλιο χρειάζεται εκτεταμένη μεταρρύθμιση. Θα την υποστηρίξουμε. Επιδοκιμάζω όσα είπε ο κ. Cox για τα διάφορα θέματα που ανέφερε. Ανέφερε την ανάγκη για ένα καθεστώς των βουλευτών. Το καθεστώς των βουλευτών έχει την πλήρη υποστήριξη του Σώματος και χαιρετίζω το γεγονός ότι οι διαβουλεύσεις θα ξεκινήσουν εκ των κάτω προς τα άνω, με τη συμμετοχή όλων με αξιοπρεπή, δίκαιο, ειλικρινή, ανοικτό και δημοκρατικό τρόπο. Η διαδικασία αυτή έρχεται σε αντίθεση με εκείνη που ακολουθήθηκε στο παρελθόν, όταν ο κ. Rothley εργαζόταν μόνος και οι προσπάθειες εστιάζονταν μόνο στην επίτευξη συμφωνίας ώστε να υπάρχει κάτι που να μπορεί να επιδείξει η προεδρία στο τέλος της θητείας της. Δεν ήταν αρκετό τότε. Δεν θα είναι αρκετό ούτε τώρα. Έχουμε όλοι εμπλακεί σε αυτή τη συζήτηση και σίγουρα θα προκύψει κάτι αξιόλογο.
<P>
Όσον αφορά τις εργασίες της Συνέλευσης, με μεγάλη ικανοποίηση άκουσα τις προτάσεις που έγιναν εδώ σήμερα. Θα ήθελα να προσθέσω, αν και δεν είμαι 100% πεπεισμένος γι' αυτό, ότι η συνάντηση που πραγματοποιείται σήμερα ανάμεσα στον κ. Giscard d' Estaing και τους αρχηγούς των πολιτικών ομάδων δεν θα έπρεπε ίσως να περιοριστεί μόνο στους αρχηγούς των πολιτικών ομάδων. Θα έπρεπε ίσως να είχε εξεταστεί το ενδεχόμενο διεξαγωγής της συνάντησης εντός του Σώματος, ώστε να μπορούν όλοι οι βουλευτές να δουν τι ακριβώς συμβαίνει. Ζητήσαμε από τον κ. Giscard d' Estaing να μην πραγματοποιεί τις συναντήσεις του κεκλεισμένων των θυρών. Ζητήσαμε ο ρυθμός των εργασιών της Συνέλευσης να υπαγορεύεται από το βήμα και να υπάρχει συμμετοχή από τους βουλευτές των διαφόρων κρατών, ωστόσο βοηθάμε τον κ. Giscard d' Estaing προσφέροντάς του ένα ευχάριστο μικρό ιδιωτικό γεύμα, στο οποίο θα παρευρίσκεται πολύ μικρός αριθμός ατόμων. Παρακαλώ επανεξετάστε το θέμα, κύριε Πρόεδρε, όταν ξανατεθεί προς εξέταση και συζήτηση.
<P>
Όσον αφορά τη διεύρυνση, επιδοκιμάζω και υποστηρίζω την πρωτοβουλία σας να προσκαλέσετε εκπροσώπους από τα κοινοβούλια των υποψήφιων χωρών. Είναι μία καλή, ορθή και πρέπουσα πρωτοβουλία. Ας προχωρήσουμε σε συνομιλίες και συζητήσεις. Σε ένα σημείο μόνο θέλω να επιστήσω την προσοχή: ας μην υπερεκτιμήσουμε το ρόλο μας και ας μην εισέλθουμε σε χωράφια που καλύπτει η διαπραγματευτική εντολή της Επιτροπής. Πρέπει να είμαστε προσεκτικοί και έχω εμπιστοσύνη στην εμπειρία και στην κρίση σας ως προς αυτό. Ομιλώ με βάση τη δική μου περιορισμένη εμπειρία στο πεδίο αυτό, την οποία θα σας μεταφέρω κάποια άλλη στιγμή και σε άλλο χώρο.
<P>
Τέλος, υποστηρίζω και επικροτώ την προσέγγισή σας όσον αφορά την προώθηση των εξωτερικών σχέσεων. Θα ήθελα να σας ζητήσω να εξετάσετε το ρόλο των κοινοβουλευτικών αντιπροσωπειών στον τομέα αυτό. Είμαστε άραγε δίκαιοι με το Κοινοβούλιο; Είμαστε δίκαιοι γενικότερα όταν συναντάμε μια αντιπροσωπεία από την Ινδία, λόγου χάρη, ή από την Κίνα μία φορά το χρόνο για μιάμιση ή δύο ημέρες; Προωθούμε με τον τρόπο αυτό τις εξωτερικές σχέσεις της ΕΕ; Όχι, με κανέναν τρόπο. Γιατί, για παράδειγμα, δεν αρχίζουμε διαβουλεύσεις και συζητήσεις με το Ιράν αυτή τη στιγμή; Εφόσον όσοι ζητούν μεταρρυθμίσεις στο ιρανικό καθεστώς χρειάζονται βοήθεια και υποστήριξη μέσα από συζητήσεις με ανθρώπους σαν και εμάς, γιατί δεν τους παρέχουμε αυτή την υποστήριξη; Δεν είναι πια καιρός να καθορίζουμε εμείς την πολιτική, την προσέγγιση και τη στάση μας όσον αφορά την εξωτερική μας πολιτική;
<P>
Κύριε Πρόεδρε, κάνατε ένα σπουδαίο ξεκίνημα. Έχετε την ολόψυχη υποστήριξή μου. Σας εύχομαι κάθε επιτυχία και θα σας υποστηρίξω σε κάθε βήμα αυτής της προσπάθειας.
<P>
(Χειροκροτήματα)

<SPEAKER ID=10 NAME="Πρόεδρος">
Θα ήθελα να κάνω μόνο μία ταπεινή διόρθωση, λέγοντας ότι ο κ. Giscard d' Estaing δεν θα γευματίσει με τους προέδρους των Ομάδων. Η σημερινή συνάντηση προηγείται της Συνέλευσης, αλλά σας εγγυώμαι ότι όταν ξεκινήσουν οι εργασίες της Συνέλευσης και γνωρίζουμε τον τρόπο που θα έχει συγκροτηθεί και θα λειτουργεί, θα επιμείνουμε να υπάρχει πλήρης έλεγχος των εργασιών της από το βήμα αυτού του Σώματος.
<P>
(Χειροκροτήματα)

<SPEAKER ID=11 LANGUAGE="DA" NAME="Bonde">
Κύριε Πρόεδρε, η ομιλία σας σήμερα δείχνει την αξία του ανοιχτού εκλογικού αγώνα. Αφιερώσαμε χρόνο για να συζητήσουμε τις σχέσεις μας και θέλω να ευχαριστήσω τον πρόεδρο για την εισαγωγή και τη συζήτηση σήμερα καθώς και να υποβάλω προτάσεις προς αξιολόγηση.
<P>
Η ενοποίηση των νόμων μπορεί να γίνει βέβαια μέσω της δικής μας άρνησης να συζητούμε ή να απορρίπτουμε ευθέως προτάσεις οι οποίες δεν είναι ενοποιημένες. Δεν μπορεί να είναι λογικό να πρέπει να μαζέψουμε 70 τροποποιήσεις προκειμένου να ασχοληθούμε με ένα ψάρι από νομική άποψη. Η μεταρρύθμιση για την επίτευξη διαφάνειας πρέπει να εξασφαλίσει ότι όλες οι συνεδριάσεις και όλα τα έγγραφα είναι ανοιχτά, εκτός εάν μέσω ειδικής πλειοψηφίας ψηφίζεται κάποια αιτιολογημένη εξαίρεση, όπως αυτή που ψηφίσαμε στην έκθεση Martin/Bourlanges. Οι πολιτικοί διορισμοί πρέπει να αποτελέσουν ιστορία του παρελθόντος. Εφεξής πρέπει όλοι να διορίζονται και να προωθούνται σύμφωνα με τα προσόντα τους, και στην περίπτωση του Κοινοβουλίου, και θα μπορούσαμε να κάνουμε μια νέα αρχή με τους ανθρώπους που θα προσληφθούν τώρα από τις υποψήφιες χώρες. Οι ολομέλειες πρέπει να ζωντανέψουν. Ένα τρίτο του χρόνου θα μπορούσε να αφιερωθεί για αυθόρμητες συζητήσεις, όπως υπαινίχθηκες. Πρέπει να έχουν τη δυνατότητα να αντιπαρατεθούν με τον Επίτροπο και τον προεδρεύοντα του Συμβουλίου εάν δεν λάβουν απάντηση. Όλοι οι βουλευτές πρέπει να έχουν δικαίωμα να μιλήσουν τουλάχιστον τρεις φορές τον χρόνο. Οι ψηφοφορίες πρέπει να περικοπούν ώστε να ψηφίζουμε μόνο για τις πολιτικές διαφορές. Έπειτα από κάθε συζήτηση πρέπει οι συντονιστές να συναντώνται και να προετοιμάζουν την ψηφοφορία από τεχνική άποψη. Ο κατάλογος ψηφοφορίας πρέπει να γίνεται γνωστός τουλάχιστον μία εβδομάδα πριν από τη διεξαγωγή της ψηφοφορίας, ούτως ώστε όλοι μας να μπορούμε να έχουμε ιδέα για τους υποστηρικτές μας και να μάθουμε τι ψηφίζουμε.
<P>
Η κατανομή των θέσεων πρέπει να αναθεωρηθεί. Η μέθοδος D' Hondt θα μπορούσε να αντικατασταθεί από τη μέθοδο Saint Laguλ, σύμφωνα με την οποία η κατανομή γίνεται με 1, 3, 5 αντί για 1, 2, 3, 4, 5. Αυτό παρέχει την ίδια σχετική κατανομή αλλά δίνει στις μικρότερες ομάδες τη δυνατότητα να μην παίρνουν πάντα μόνο τα υπολείμματα των μεγάλων. Εκεί δε που δεν εκπροσωπούνται οι μικρές ομάδες πρέπει να τους δοθούν θέσεις παρατηρητών. Τα ανεξάρτητα μέλη πρέπει να αποκτήσουν δικές τους σχετικές δυνατότητες και πρέπει εμείς οι ίδιοι να καταργήσουμε κάθε μορφής διακρίσεις αντί να διακινδυνεύουμε να προκύψει νέα δίκη. Η επίθεση της έκθεσης Corbett στις μικρές ομάδες πρέπει να αντικατασταθεί από μια συμφωνία κυρίων, με την οποία θα πετύχουμε ορισμένους από τους στόχους του κ. Corbett χωρίς να περικοπούν τα δικαιώματα των ομάδων. Στη συνέλευση πρέπει η πλειοψηφία όσο και η μειοψηφία να έχουν την ίδια πρόσβαση στην εγκεκριμένη βοήθεια και στη δυνατότητα υποβολής προτάσεων και προώθησής τους. Δεν μπορούν να υπάρχουν ειδικά δικαιώματα για συγκεκριμένες απόψεις. Το κίνημα της Ευρώπης και οι φεντεραλιστές δεν έχουν αποκλειστικό δικαίωμα να οργανώνουν τη συζήτηση με την κοινωνία των πολιτών με χρήματα του Κοινοβουλίου. Πρέπει από κοινού ολόκληρο το Κοινοβούλιο και η συντακτική συνέλευση να προσπαθήσουν ώστε όλοι οι βουλευτές και όλες οι απόψεις να τύχουν σωστής και ισότιμης μεταχείρισης. Σήμερα δε στη συνάντηση με τον Giscard θα πρέπει να εξασφαλίσουμε ότι όλοι οι αναπληρωτές στη συνέλευση θα έχουν πλήρη δικαιώματα να λάβουν μέρος στο έργο. Καλή τύχη με τις μεταρρυθμίσεις!

<SPEAKER ID=12 LANGUAGE="IT" NAME="Dell' Alba">
Κύριε Πρόεδρε, ευχηθήκατε ένα Κοινοβούλιο πιο δημοκρατικό και λιγότερο γραφειοκρατικό. Νομίζω πως είναι μια σημαντική ιδέα και θα ήθελα τότε να αρχίσω από την κατάσταση των μη εγγεγραμμένων, τριάντα τριών βουλευτών πραγματικά δεύτερης κατηγορίας, βουλευτών που δεν έχουν πρόσβαση στο σύστημα d' Hondt με το οποίο γίνεται η κατανομή των πάντων σε αυτό το Σώμα, που δεν μπορούν να παρουσιάσουν έγγραφα ή τροπολογίες και οι οποίοι ενώπιον των ψηφοφόρων τους είναι αναγκασμένοι να παραδεχθούν την αδυναμία τους για ισότιμη συμμετοχή στις εργασίες του Κοινοβουλίου.
<P>
Υπάρχει μια έκθεση που βρίσκεται μπλοκαρισμένη επί δύο χρόνια στην Επιτροπή Συνταγματικών Υποθέσεων. Πριν από μερικούς μήνες, υπήρξε και μια απόφαση του Ευρωπαϊκού Δικαστηρίου, η οποία έθεσε μια σειρά σημαντικών σημείων για να γίνει κατανοητό αν τα μέτρα εκείνα ήταν πρόσφορα ή αν αντίθετα θα έπρεπε να τροποποιηθούν, ή αν δεν πρέπει να υπάρχουν νομικές κυρώσεις σε περίπτωση μη εφαρμογής. Κύριε Πρόεδρε, σας καλώ να παρακολουθήσετε αυτόν το φάκελο και να προωθήσετε αυτήν την πλευρά των εργασιών του Σώματός μας γιατί, κάτω από το πρίσμα στο οποίο αναφερθήκατε, πιστεύω ότι ένα από τα προβλήματα που έχουμε δεν είναι μόνο το γενικό και σημαντικό πρόβλημα να εξασφαλίσουμε περισσότερη δημοκρατία στις εργασίες μας και μεγαλύτερη συμμετοχή όλων των βουλευτών, αλλά και να λάβουμε υπόψη αυτήν τη μειονεκτική κατάσταση η οποία επικυρώνεται και επιβεβαιώνεται έως τώρα σε αυτό το Σώμα.
<P>
Όπως ήδη ακούσατε, κύριε Πρόεδρε, από αυτήν την άποψη η έκθεση Corbett όχι μόνο δεν είναι μια απάντηση, αλλά αποτελεί και κατά κάποιο τρόπο μια καρικατούρα αυτού που θα πρέπει να είναι η βελτίωση των συνθηκών μας. Πώς γίνεται να καταργήσουμε, για παράδειγμα, τις διαδικασίες κατεπείγοντος - ίσως οι συνάδελφοι το αγνοούν, αλλά αυτό πρότεινε ο κ. Corbett - μία από τις στιγμές που αυτό το Σώμα μπορεί να κάνει πολιτική, όπως έλεγε ο Πρόεδρος Collins; Σε αυτό το σημείο ας καταργήσουμε και τα ψηφίσματα στο τέλος των πολιτικών συζητήσεων, έτσι θα μεταμορφωθούμε ακόμη περισσότερο σε μια μηχανή ψήφων για κάθε έκθεση. Πιστεύω πως δεν είναι αυτός ο δρόμος και από αυτήν την άποψη εύχομαι πραγματικά οι πολιτικές ομάδες, οι βουλευτές, η ίδια η Επιτροπή Συνταγματικών Υποθέσεων, να επανεξετάσουν σε βάθος αυτόν την προσπάθεια, που δεν είναι μια καλή προσπάθεια. Κύριε Πρόεδρε, εμείς έχουμε ανάγκη από ένα Κοινοβούλιο που θα εργάζεται καλύτερα. Δεν είναι λοιπόν ωραίο για το Κοινοβούλιο, δεν το τιμά, όταν βλέπουμε σημαντικές συζητήσεις, με την παρουσία της Επιτροπής και του Συμβουλίου, τις οποίες παρακολουθούν δέκα ή δεκαπέντε βουλευτές. Αργότερα όμως, μετά από δύο ώρες, μεταμορφωνόμαστε σε μια αίθουσα ψηφοφοριών, μιας και γνωρίζουμε ότι με ένα συγκεκριμένο σύστημα κυρώσεων συμφέρει να έλθουμε να ψηφίσουμε. Πιστεύω πως το σύστημα αυτό πρέπει να τροποποιηθεί. Κάποτε υπήρχαν οι αιτιολογήσεις ψήφου, υπήρχε ένα σύστημα που επέτρεπε στις συζητήσεις να είναι φανερές, κατανοητές για τους δημοσιογράφους και την κοινή γνώμη: σήμερα δεν είναι έτσι πλέον.
<P>
Η άλλη πλευρά αφορά τη δημοσιότητα των συζητήσεών μας. Ο συνάδελφος κ. Collins το ανέφερε. οι άλλοι μη εγγεγραμμένοι συμφωνούν. Ήδη σήμερα, για παράδειγμα, η σύνοδος αυτή μπορούσε να είχε οργανωθεί με τη συμμετοχή όλων, ή ίσως να μεταδοθεί μέσω του εσωτερικού κυκλώματος. Κύριε Πρόεδρε, εγώ νομίζω και εμείς είμαστε βαθιά πεπεισμένοι ότι, όπως μεταδόθηκε από το Διαδίκτυο η εκλογή σας - και αυτό αποτέλεσε ένα σημαντικό πρώτο βήμα - στην εποχή του Διαδικτύου μπορούν και πρέπει να μεταδίδονται και οι δικές μας συζητήσεις όχι μόνο στο Κοινοβούλιο, αλλά και στην Επιτροπή, έτσι ώστε όλοι οι πολίτες και όχι μόνον οι Ευρωπαίοι να έχουν πρόσβαση στις εργασίες μας.
<P>
Τέλος, μια λέξη για το καθεστώς, κύριε Πρόεδρε. Το καθεστώς είναι σημαντικό, αλλά θα πρέπει να κατανοεί και τις ιδιαιτερότητες των βουλευτών. με άλλα λόγια, δεν πρέπει να είναι ένα καθεστώς που επικεντρώνεται μόνο στα χρηματοοικονομικά ζητήματα του βουλευτού. Νομίζω ότι η πρόκληση που πρέπει να δεχτούμε είναι αυτή ενός καθεστώτος που επιτέλους θα ορίζει και θα χαρακτηρίζει την κατάσταση του ευρωβουλευτή, τα καθήκοντά του, τα προνόμιά του, τα δικαιώματά του σε σχέση με τα όργανα που οδεύουν προς τη διεύρυνση. Από αυτήν την άποψη, κύριε Πρόεδρε, εκφράζω μία ευχή για το έργο σας και ελπίζω ότι σημαντικές μεταρρυθμίσεις θα συντελεστούν υπό την Προεδρία σας, πριν το 2004.

<SPEAKER ID=13 NAME="Martin, David">
Θα ήθελα να ξεκινήσω δίνοντας συγχαρητήρια για την προγραμματική ομιλία σας σχετικά με το Ευρωπαϊκό Κοινοβούλιο, η οποία, ίσως, όπως άλλες προγραμματικές ομιλίες της ΕΕ, θα πρέπει να καθιερωθεί ως ετήσιο γεγονός.
<P>
Προσωπικά, πιστεύω ότι κάνατε πολύ θετικό ξεκίνημα ως Πρόεδρος του Ευρωπαϊκού Κοινοβουλίου. Εάν θέλουμε να φέρουμε εις πέρας το μεταρρυθμιστικό πρόγραμμα που παρουσιάσατε, τότε το Σώμα πρέπει να αποκτήσει ένα esprit de corps. Ο τρόπος με τον οποίο εντάξατε το Προεδρείο του Κοινοβουλίου, τη Διάσκεψη των Προέδρων και τους προέδρους των επιτροπών στην ατζέντα σας, ήδη από τον πρώτο μήνα της θητείας σας, δείχνει την αποφασιστικότητά σας να συνεργαστείτε με το σύνολο του Σώματος ώστε να επιτευχθεί η μεταρρύθμιση, και αυτό είναι πολύ ενθαρρυντικό.
<P>
Ταυτόχρονα, όμως, κάνατε το ίδιο και με τα υπόλοιπα όργανα. Αν και δεν πρέπει να υπερεκτιμούμε την κατάσταση, η σχέση του Κοινοβουλίου με την Επιτροπή και το Συμβούλιο έχει ήδη βελτιωθεί και - ίσως πιο σημαντικό - έχετε δείξει ότι έχετε τη θέληση να λάβετε σκληρές αποφάσεις. Αυτό είναι κάτι που, φοβάμαι, θα χαρακτηρίσει ολοένα και περισσότερο την προεδρία σας, αλλά θα έχουμε ολοένα και περισσότερες ευκαιρίες να λαμβάνουμε σκληρές αποφάσεις.
<P>
Εάν έχω να κάνω κάποια κριτική στην ομιλία σας, αυτή δεν αφορά το περιεχόμενο - ουσιαστικά συμφωνώ με κάθε σας λέξη - αλλά με το γεγονός ότι διέκρινα, ίσως, ένα στοιχείο εμμονής στην "αποστολή μας" . Εάν προσπαθήσετε να κάνετε τα πάντα, μπορεί να καταλήξετε να κάνετε πολύ λίγα. Θα σας προέτρεπα να επικεντρωθείτε σε δύο ή τρία βασικά θέματα: τη διεύρυνση, που είναι το σημαντικότερο, την εσωτερική μεταρρύθμιση του Κοινοβουλίου κατά δεύτερον, και επίσης, όπως ανέφεραν και άλλοι, την επικοινωνιακή στρατηγική του Κοινοβουλίου, ώστε να έρθουμε σε καλύτερη επαφή με τους πολίτες της Ευρωπαϊκής Ένωσης. Εάν σημειώσετε πρόοδο στους τρεις αυτούς τομείς, θα έχετε πράγματι επιτύχει πάρα πολλά.
<P>
Στην ομιλία σας ορθώς επισημάνατε το δίλημμα που έχουμε να αντιμετωπίσουμε. Εάν θέλουμε να βελτιώσουμε τη θέση μας ως θεσμικό όργανο, τότε πρέπει να προχωρήσουμε σε εσωτερική μεταρρύθμιση. Αυτό συνεπάγεται κάποιο βαθμό ομφαλοσκόπησης. Ωστόσο, εάν η ομφαλοσκόπηση αυτή διαρκέσει για τα επόμενα δυόμισι χρόνια, τότε θα απομακρυνθούμε ακόμη περισσότερο από τους πολίτες μας. Γι' αυτό πρέπει να συνδυάσουμε τα δύο. Θα πρέπει να προχωρήσουμε στη μεταρρύθμιση των δομών του Κοινοβουλίου από το βήμα αυτού του Σώματος, όπως πολύ σωστά είπατε, ερχόμενοι σε επαφή με τους πολίτες μέσω της συζήτησης των σημαντικών θεμάτων που τους απασχολούν στην καθημερινή τους ζωή - για να συζητήσουμε πραγματικά για τα θέματα που ενδιαφέρουν εκεί έξω, όχι για όσα μας αφορούν εδώ μέσα. Το εκεί έξω είναι που μας ενδιαφέρει πραγματικά.
<P>
Ο κ. Dell' Alba έκανε μία παρατήρηση που ήθελα να κάνω και εγώ. Όταν μιλήσατε για την πρόσκληση που σκοπεύετε να απευθύνετε σε βουλευτές των υποψήφιων χωρών, ώστε να παρευρεθούν στη συζήτηση για τη διεύρυνση που θα διεξαχθεί εδώ, συμφώνησα μαζί σας, ωστόσο η άμεση αντίδρασή μου ήταν να αναρωτηθώ πού θα καθίσουν.
<P>
Έπειτα έριξα μία ματιά στην αίθουσα και συνειδητοποίησα ότι δεν θα υπήρχε πρόβλημα να βρεθούν θέσεις γι' αυτούς στο Σώμα. Εδώ έχουμε ένα διπλό δίλημμα: το ένα το επισημάνατε, και είναι ότι πρέπει οι συζητήσεις μας να γίνουν πιο ζωντανές και ενδιαφέρουσες. Υπάρχει όμως και κάτι άλλο που προσπαθήσαμε και στο παρελθόν να επιλύσουμε και πρέπει να το προσπαθήσουμε ξανά: να καταστήσουμε την ολομέλεια το επίκεντρο των τετραήμερων εργασιών μας στο Στρασβούργο. Υπάρχει αρκετός χρόνος σε άλλες ώρες για συναντήσεις με επιτροπές και αντιπροσωπείες, εκπροσώπους ομάδων πίεσης, κλπ., όταν όμως είμαστε στο Στρασβούργο, το επίκεντρο των δραστηριοτήτων μας πρέπει να είναι η ολομέλεια. Στην πραγματικότητα, για τους περισσότερους βουλευτές η ολομέλεια αποτελεί πάρεργο όταν επισκέπτονται το Στρασβούργο. Ο μέσος βουλευτής περνά λιγότερο από πέντε ώρες μέσα σε αυτή την αίθουσα κατά τη διάρκεια μιας εβδομάδας στο Στρασβούργο. Θα έπρεπε να περνούν τον περισσότερο χρόνο τους εδώ. Η ολομέλεια θα έπρεπε να είναι το επίκεντρο των δραστηριοτήτων μας, θα πρέπει να αισθανόμαστε ότι αν δεν είμαστε παρόντες στην ολομέλεια θα έχουμε χάσει κάτι σημαντικό. Αντιθέτως, μερικές φορές αισθανόμαστε ότι όταν παρευρισκόμαστε στην ολομέλεια χάνουμε κάτι σημαντικό που διαδραματίζεται κάπου αλλού. Συνεπώς πρέπει να επανεξετάσουμε το θέμα και να καταστήσουμε την αίθουσα αυτή επίκεντρο των δραστηριοτήτων μας: μια πιο ζωντανή αίθουσα, όπου θα συζητάμε πραγματικά τα θέματα που θα προκύπτουν.
<P>
Μία τελευταία, αλλά σημαντική παρατήρηση, γιατί τόσο εσείς, κύριε Πρόεδρε, όσο και ο κ. Poettering αναφερθήκατε σε αυτό με διαφορετικούς τρόπους. Επιδοκιμάζω την απόφαση σχετικά με την έκθεση von Wogau - ήταν μία σωστή απόφαση. Δεν πιστεύω όμως, όπως υπονοήσατε, ότι η βελτίωση των κανονιστικών ρυθμίσεων ή η μακροπρόθεσμη λύση στο θέμα που είχε να αντιμετωπίσει ο κ. von Wogau όσον αφορά τις προτάσεις Lamfalussy μπορούν να παραπεμφθούν στη Συνέλευση. Πρέπει να επικεντρωθούμε στο θέμα αυτό για τους επόμενους δύο ή τρεις μήνες γιατί η Σύνοδος Κορυφής του Ιουνίου θα ασχοληθεί με τη διακυβέρνηση και τη βελτίωση των κανονιστικών ρυθμίσεων, και μπορεί, εάν δεν ασχοληθούμε με αυτό τώρα, μέχρι να φτάσουμε στη Συνέλευση να έχουμε χάσει το τρένο για τον Ιούνιο. Συνεπώς, είναι σημαντικό να εξετάσουμε το θέμα τώρα και να μην σκεφτόμαστε ότι η έκθεση von Wogau αποτελεί μια πεντάμηνη - ή έστω εξάμηνη - λύση. Ήταν μια σύντομη, δίμηνη ή τρίμηνη λύση σε ένα πολύ σημαντικό θέμα που αφορά τις εξουσίες του Κοινοβουλίου.
<P>
Σας ευχαριστώ πολύ και, για άλλη μια φορά, συγχαρητήρια για την πρόοδο που έχετε επιτύχει μέχρι στιγμής.
<P>
(Χειροκροτήματα)

<SPEAKER ID=14 NAME="Πρόεδρος">
Θα ήθελα να σας διαβεβαιώσω, όπως ανέφερα και στην ομιλία μου, ότι σκοπεύω να εργαστώ από σήμερα μέχρι και τη Σύνοδο Κορυφής της Βαρκελώνης για τη σύσταση μιας διοργανικής ομάδας εργασίας ή τουλάχιστον για την έναρξη αυτού του διαλόγου. Ο ισπανός Πρωθυπουργός ήδη δεσμεύτηκε ως προς αυτό ενώπιον του Σώματος. Η προεδρία της Επιτροπής επίσης υποστηρίζει την ιδέα. Πρέπει να δεσμευτούμε ως προς αυτό. Έχετε απόλυτο δίκιο: δεν είναι κάτι που μπορεί να προγραμματιστεί μεσοπρόθεσμα, η ατζέντα της όμως θα μας βοηθήσει να ξεπεράσουμε διάφορα άλλα σημαντικά εμπόδια.

<SPEAKER ID=15 NAME="Doyle">
Κύριε Πρόεδρε, θα ήθελα να ξεκινήσω με μια μικρή ασέβεια, την οποία μόνον οι ιρλανδοί συνάδελφοί σας μπορούν επιτρέψουν στον εαυτό τους. Απευθυνόμενη προς εσάς, θέλω να πω ότι είμαστε όλοι πολύ ικανοποιημένοι για τη μετάβαση από την εποχή του Pady του Ιρλανδού στην εποχή του Pady του Προέδρου. Οι συντοπίτες σας, στο Κορκ της Ιρλανδίας, θα διασκέδαζαν πολύ αν ήξεραν ότι συζητούμε για τη θηλυκή πλευρά του Pat Cox στο Κοινοβούλιο σήμερα. Ορθώς όμως γίνεται αυτό. Συμφωνώ με τον κ. Collins. Το ύφος, ωστόσο, της συζήτησης θα διασκέδαζε αρκετά τους κατοίκους ορισμένων από τις πιο αγροτικές περιοχές της Ιρλανδίας. Θέλω να σας ευχαριστήσω για τη σημερινή ομιλία σας. Υποστηρίζω ένθερμα το πρόγραμμά σας, όπως μας το παρουσιάσατε.
<P>
Κυρίως, σας ευχαριστώ που μας απευθυνθήκατε σε μία γλώσσα από την οποία απουσίαζε η κοινοτική ορολογία. Ένα από τα μεγάλα προβλήματα όλων των ευρωπαϊκών θεσμικών οργάνων είναι ότι έχουμε αναπτύξει μια γλώσσα, μια ορολογία, που έχει δημιουργήσει χάσμα ανάμεσα σε εμάς και τους λαούς της Ευρώπης που αντιπροσωπεύουμε. Δημιουργήσαμε αυτό το χάσμα όχι μόνο ανάμεσα σε εμάς και τους πολίτες, αλλά και ανάμεσα σε εμάς και τα μέσα ενημέρωσης, στα οποία βασιζόμαστε για να μεταδώσουμε το μήνυμά μας στους λαούς της Ευρώπης. Η ομιλία σας σήμερα δεν περιείχε ίχνος κοινοτικής ορολογίας. Γι' αυτό, σας συγχαίρω θερμά. Είναι σημαντικό να ακολουθήσουμε όλοι το παράδειγμά σας - από τις τεχνικές υπηρεσίες μέχρι εμάς τους βουλευτές - ως προς τον τρόπο που εκφραζόμαστε.
<P>
Εύχομαι ο ενθουσιασμός σας να μην ατονήσει τα επόμενα δυόμισι χρόνια και εύχομαι να αποδειχθεί μεταδοτικός, καθώς θα μας εκπροσωπείτε σε ολόκληρη την Ευρώπη, αλλά και πέρα από αυτή. Ελπίζω τα ολοφάνερα αισθήματα αγάπης που τρέφετε για το Κοινοβούλιο, για τα ευρωπαϊκά αυτά όργανα, να είναι μεταδοτικά κατά τις ομιλίες σας στη διάρκεια της θητείας σας. Ελπίζω να είναι ιδιαίτερα μεταδοτικά στην χώρα μας, την Ιρλανδία, στην προσπάθειά μας να ξυπνήσουμε από τη χαύνωση και την αδιαφορία το 65% του ιρλανδικού εκλογικού σώματος που δεν συμμετείχε στην ψηφοφορία για τη Συνθήκη της Νίκαιας τον περασμένο Ιούνιο, καθώς θα προσπαθήσουμε για άλλη μία φορά να τους δώσουμε την ευκαιρία να υποστηρίξουν τη διεύρυνση της Ευρώπης, στο διάστημα από τώρα μέχρι το τέλος Δεκεμβρίου αυτού του έτους. Είναι εξαιρετικά σημαντικό να κερδίσουμε την υποστήριξη των λαών μας και - πράγμα που αποτελεί επίσης την πρώτη προτεραιότητά σας - να κερδίσουμε την υποστήριξη του ιρλανδικού λαού για το εγχείρημα της διεύρυνσης που υποστηρίζουμε όλοι.
<P>
Σας εύχομαι καλή υγεία και κάθε επιτυχία για τα επόμενα δυόμισι χρόνια της θητείας σας.
<P>
(Χειροκροτήματα)

<SPEAKER ID=16 LANGUAGE="NL" NAME="De Clercq">
Κύριε Πρόεδρε, θα μιλήσω πολύ σύντομα. Χαίρομαι ιδιαίτερα για το γεγονός ότι υπογραμμίσατε το προβάδισμα της πολιτικής. Στο κάτω κάτω το Ευρωπαϊκό Κοινοβούλιο εξελίχθηκε από ένα χάρτινο τίγρη σε φρουρό της δημοκρατίας. Αυτό ακριβώς σημαίνει πολιτική. Πιστεύω ότι στο πλαίσιο αυτό είναι αποφασιστικής σημασίας η επικοινωνία και η ενημέρωση. Η ενημέρωση περισσότερο από την επικοινωνία. Οι δύο αυτές έννοιες δεν είναι ταυτόσημες. Η επικοινωνία σημαίνει μεταφορά ειδήσεων. Η ενημέρωση προϋποθέτει διάλογο με αυτούς τους οποίους απευθύνονται οι πληροφορίες. Ο διάλογος αυτός θα πρέπει να είναι ανοικτός και αντικειμενικός, δεν θα πρέπει να αποσκοπεί στην κατήχηση και την προπαγάνδα, θα πρέπει να αποσκοπεί στην επικοινωνία και την ενημέρωση. Η καλή ενημέρωση προϋποθέτει την ύπαρξη καλού περιεχομένου, ότι δηλαδή θα πρέπει να έχεις κάτι να προσφέρεις, θα πρέπει να έχεις κάτι να πεις. Δεν χρειάζεται το περιεχόμενο αυτό να είναι τέλειο, όμως θα πρέπει να είναι δυνατή η πραγματοποίηση ενός διαλόγου για ενδεχόμενη βελτίωσή του.
<P>
Ερωτώ: πώς θα προσεγγίσουμε το ζήτημα αυτό, κύριε Πρόεδρε; Έχουν εκπονηθεί αναρίθμητες εκθέσεις σχετικά. Και εγώ ο ίδιος είχα την τιμή να είμαι συντάκτης μίας από αυτές τις εκθέσεις, οι οποίες παραμένουν θαμμένες στα σκοτεινά συρτάρια κάποιων γραφείων. Έχουν εκπονηθεί πολλές τέτοιες εκθέσεις, ωστόσο λίγα άλλαξαν σε όλα αυτά τα χρόνια που βρίσκομαι στο Κοινοβούλιο. Τι θα κάνουμε λοιπόν; Να προτείνω κάτι, διότι δοκιμάσαμε τα πάντα. Γιατί να μην πραγματοποιήσουμε έναν ανοικτό διάλογο; Εσείς, ως αντιπρόσωπος του Κοινοβουλίου, θα μπορούσατε να συζητήσετε από κοινού με αυτούς που εσείς θα επιλέξετε, εσείς εξ ονόματος του Κοινοβουλίου με τους αντιπροσώπους των μέσων ενημέρωσης. Όχι για να κάνετε κατήχηση. Γνωρίζω πόσο αρνητικά - και πολύ σωστά - τα μέσα ενημέρωσης αντιμετωπίζουν την προπαγάνδα. Αλλά απλώς να πραγματοποιήσετε έναν ανοικτό διάλογο προκειμένου να αναζητήσετε από κοινού πώς - διότι επί αυτού πρόκειται τελικά - μπορούμε να υπηρετήσουμε με τον καλύτερο τρόπο το κοινοβουλευτικό δημοκρατικό σύστημα και επομένως την Ευρώπη, τη δημοκρατική Ευρώπη.

<SPEAKER ID=17 LANGUAGE="ES" NAME="Palacio Vallelersundi">
Κύριε Πρόεδρε, καταρχάς θέλω να σας πω ότι το πρόγραμμα εργασίας σας είναι και το δικό μας και ότι, πραγματικά, οι φιλοδοξίες σας είναι και οι δικές μας και πιστεύω ότι θα έχετε την υποστήριξη του Σώματος.
<P>
Τρεις ειδικές παρατηρήσεις. Κύριε Πρόεδρε, μιλήσατε για μια ρεαλιστική και ευφυή υπεράσπιση των προνομίων του Κοινοβουλίου· αναφέρατε την έκθεση Lamfalussy· επίσης, χθες πήρατε την απόφαση να μην εμφανιστείτε στο Δικαστήριο και να ενεργήσετε με την προοπτική ενός ζωτικού ζητήματος για τους πολίτες.
<P>
Πιστεύω ότι αυτή η ευφυής υπεράσπιση των προνομίων μας - που δεν είναι μόνο δικά μας, αλλά αποτελούν την ευθύνη που έχουμε απέναντι στους πολίτες - συνιστά ένα επανερχόμενο ζήτημα που θέλω να τονίσω.
<P>
Στο πλαίσιο αυτής της υπεράσπισης των προνομίων μας και της διατήρησης των καλύτερων σχέσεων με τα άλλα θεσμικά όργανα, τις οποίες όλοι επιθυμούμε, υπάρχει, ωστόσο, μια πτυχή στην οποία εσείς αναφερθήκατε έμμεσα και στην οποία θέλω να επιμείνω: η πρόσβαση στα έγγραφα screening των υποψήφιων χωρών τα οποία, μέχρι στιγμής, αρνούνται να μας δώσουν.
<P>
Δεν έχει κανένα νόημα να καλέσουμε τους συναδέλφους μας από τις υποψήφιες χώρες, που γνωρίζουν αυτά τα έγγραφα screening, τη στιγμή που εμείς δεν έχουμε πρόσβαση σ' αυτά. Αυτό είναι ένα από τα συγκεκριμένα θέματα, όχι για προβληματισμό, αλλά για άμεση ενασχόληση.
<P>
Η δεύτερη πτυχή σ' αυτό το πεδίο των προνομίων του Ευρωπαϊκού Κοινοβουλίου είναι η εικόνα. Μία εικόνα αξίζει περισσότερο από χίλιες λέξεις και η συνέντευξη τύπου που έδωσαν χθες τα τρία θεσμικά όργανα, μαζί με τον εισηγητή, κ. von Wogau, θα βοηθήσουν ώστε να μην διαβάσουμε ξανά στο μέλλον ότι έχει εγκριθεί μία οδηγία, όταν αυτό που εγκρίθηκε στην πραγματικότητα ήταν μία κοινή θέση του Συμβουλίου. Τα τρία θεσμικά όργανα είναι επιφορτισμένα με την ευθύνη απέναντι στους πολίτες να παράγουν καλή και αποτελεσματική νομοθεσία. Και από εδώ προκύπτει αυτή η δεύτερη πτυχή: η εμμονή στην αυστηρότητα του Κοινοβουλίου είναι σημαντική. Τα τρία θεσμικά όργανα πρέπει να βελτιώσουν την ποιότητα της νομοθεσίας. Έχει ειπωθεί σε διάφορες περιστάσεις και αποτελεί μία από τις μεγάλες προκλήσεις σε γενικό επίπεδο, όχι μόνο στο επίπεδο των ευρωπαϊκών θεσμικών οργάνων.
<P>
Οι νομοθεσίες πρέπει να είναι ευανάγνωστες παρά την περιπλοκότητά τους. Πρέπει να αποφύγουμε, όπως ειπώθηκε, τις υπερβολικά τεχνικές και τις ακατάληπτες εκφράσεις. Από αυτή την άποψη, τη στιγμή της μεταρρύθμισης του Σώματος, θέλω να υπενθυμίσω ότι πρόκειται για ένα Σώμα επιτροπών. Πρέπει να υποστηρίξουμε την ιδέα - που εκφράστηκε, μεταξύ άλλων από την ομάδα Provan και από άλλες ομάδες εργασίας του Προεδρείου του Κοινοβουλίου - ότι πρέπει να ανατεθεί το πιο τεχνικό μέρος της εργασίας στις επιτροπές, αλλά χωρίς να μειώσουμε την ορατότητά τους έναντι των πολιτών. Είναι σημαντικό να αντιληφθεί ο πολίτης το έργο που επιτελείται, όχι μόνο στην Ολομέλεια, όπως ήδη συμβαίνει, αλλά και στις επιτροπές. Γι' αυτό πρέπει να βελτιώσουμε το σύστημα επικοινωνίας των επιτροπών με τους πολίτες μας.
<P>
Τελειώνω μιλώντας για ένα τρίτο σημείο: τον διάλογο με τους πολίτες. Κύριε Πρόεδρε, έχουμε στο πρόσωπό σας έναν εξαιρετικό εκπρόσωπο του τι είναι αυτό το Σώμα. Οι προσωπικές σας ικανότητες θα μας καταστήσουν ικανούς να επιτελέσουμε ένα διδακτικό έργο. Χρησιμοποιώ σκόπιμα αυτή τη λέξη: πρέπει να κάνουμε διδακτικό έργο αυτό που είναι η ευρωπαϊκή οικοδόμηση, αυτό που κάνουν πραγματικά τα ευρωπαϊκά θεσμικά όργανα, αυτό που γίνεται σ' αυτό το Σώμα και μέχρι ποιο σημείο, σ' αυτό το Σώμα, αισθανόμαστε υπεύθυνοι για την ύψιστη αποστολή που έχουμε να εκπροσωπούμε τους ευρωπαίους πολίτες.

<SPEAKER ID=18 LANGUAGE="EN" NAME="Corbett">
Κύριε Πρόεδρε, θα ήθελα και εγώ να σας συγχαρώ για το εξαιρετικό ξεκίνημα της προεδρίας σας. Η συζήτηση αυτή απέδειξε ότι υπάρχει μεγάλη υποστήριξη και διάθεση για μεταρρύθμιση στους κόλπους του Σώματος, σε αυτή τη ζωντανή ανταλλαγή απόψεων χωρίς προκαθορισμένο κατάλογο αγορητών στο τέλος αυτής της συζήτησης.
<P>
Είχατε την ευγενή καλοσύνη να αναφερθείτε στην έκθεσή μου, η οποία ελπίζω ότι θα βρίσκεται στην ημερήσια διάταξη της επόμενης περιόδου συνόδου. Διαμορφώνουμε αρκετά ευρεία συναίνεση για την πλειονότητα των προτάσεων που περιλαμβάνονται στην έκθεσή μου. Τις τελευταίες ημέρες, πολλές πολιτικές ομάδες είχαν την καλοσύνη να με προσκαλέσουν να μιλήσω στις συναντήσεις τους, δίνοντάς μου την ευκαιρία να καλλιεργήσω αυτό το κλίμα συναίνεσης. Είμαι μάλλον βέβαιος ότι θα υπάρξει πλειοψηφία των επόμενο μήνα υπέρ μιας χρήσιμης δέσμης μεταρρυθμίσεων, η οποία δεν θα λύσει όλα μας τα προβλήματα - ούτε κατά διάνοια - αλλά θα αποτελέσει ένα χρήσιμο βήμα προς τα εμπρός.
<P>
Θα ήθελα να καθησυχάσω τους συναδέλφους που εξέφρασαν το φόβο ότι η έκθεσή μου μπορεί να περιέχει στοιχεία που δεν ευνοούν τις μικρότερες ομάδες. Η έκθεσή μου δεν περιλαμβάνει τίποτε που να υπονομεύει ουσιαστικά τη θέση των μικρότερων πολιτικών ομάδων. Εάν εξακολουθούν να έχουν φόβους, με μεγάλη χαρά θα συναντηθώ μαζί τους και θα προσπαθήσουμε να βρούμε μία λύση για οποιοδήποτε θέμα τους απασχολεί. Η προτιμότερη λύση για μένα θα είναι να πεισθούν, αλλά είμαι ανοικτός και σε άλλες λύσεις, εάν καταφέρουμε να τις εντοπίσουμε. Η έκθεση αυτή θα αποτελέσει ένα χρήσιμο τμήμα της διαδικασίας μεταρρύθμισης και σας ευχαριστώ πολύ για την υποστήριξή σας.

<SPEAKER ID=19 LANGUAGE="EN" NAME="Ludford">
Κύριε Πρόεδρε, θα ήθελα να παρέμβω επί ενός διαδικαστικού ζητήματος. Θα ήθελα να αφιερώσουμε 30 μόνο δευτερόλεπτα για ενδοσκόπηση. Συμφωνώ με όλα όσα ειπώθηκαν για τη μεταρρύθμιση. Όταν όμως μιλάμε για μεταρρύθμιση, δεν πρέπει να ξεχνάμε τις συνθήκες υπό τις οποίες εργάζονται οι βουλευτές των πίσω εδράνων στο κτίριο του Κοινοβουλίου. Ο David Martin μας επέπληξε διότι δεν περνούμε περισσότερο χρόνο μέσα στην αίθουσα του Κοινοβουλίου, ένας όμως από τους λόγους είναι ο χρόνος που χάνουμε για να φτάσουμε εδώ. Δεν θέλω να ανακινήσω αυτή τη συζήτηση, αλλά όποιος βλέπει αυτή την υπέροχη αίθουσα και τους μεγαλοπρεπείς δημόσιους χώρους αυτού του κτιρίου δεν θα μπορούσε να πιστέψει τις άβολες συνθήκες υπό τις οποίες εργάζεται ένας βουλευτής των πίσω εδράνων. Παρακαλώ τα σημαντικά πρόσωπα αυτού του Σώματος με τα ευρύχωρα γραφεία - ακόμα και οι γενικοί γραμματείς των πολιτικών ομάδων έχουν γραφεία τέσσερις φορές μεγαλύτερα από αυτά των βουλευτών των πίσω εδράνων - να μην ξεχνούν ότι, όταν έχει κανείς ένα βοηθό και έναν ασκούμενο στριμωγμένους μέσα σε ένα γραφείο, δεν υπάρχει χώρος να δέχεται επισκέπτες.
<P>
Κύριε Πρόεδρε, μπορείτε τουλάχιστον να δεσμευτείτε ότι θα μας υποστηρίξετε στην αγορά υπολογιστών για τους βουλευτές, κατά προτίμηση με επίπεδη οθόνη ώστε να χωράνε στα μικροσκοπικά γραφεία μας και να μπορούμε να είμαστε πιο αποτελεσματικοί για τον 21ο αιώνα; Λυπάμαι που μπαίνω κατευθείαν στο ζητούμενο: γνωρίζω ότι οι βουλευτές αισθάνονται πάντα άβολα όταν θέτουν το θέμα των προσωπικών τους συνθηκών εργασίας αλλά, ειλικρινά, πιστεύω ότι εάν δεν μπορούμε να αντιμετωπίσουμε αποτελεσματικά τις συνθήκες εργασίας μας, δεν θα μπορούμε να παράσχουμε καλές υπηρεσίες και να δείξουμε μια καλή εικόνα στον κόσμο. Δεν θα ήθελα ο κόσμος να βλέπει τους αχανείς δημόσιους χώρους και έπειτα να έρχεται και να βλέπει τα στριμωγμένα μικρά γραφειάκια μας, από τα οποία χάνεται το εν τρίτο του χώρου για ένα άχρηστο μπάνιο - αλλά αυτό είναι ένα άλλο θέμα. Παρακαλούμε βοηθήστε μας να είμαστε αποτελεσματικοί, κύριε Πρόεδρε.

<SPEAKER ID=20 NAME="Πρόεδρος">
Το Προεδρείο εξετάζει την τεχνολογική πλευρά του θέματος. Είμαι βέβαιος ότι μπορεί να γίνει. Δεν είμαι σίγουρος τι μπορώ να κάνω όσον αφορά το κτιριακό, αλλά αντιλαμβάνομαι το πρόβλημά σας.

<SPEAKER ID=21 LANGUAGE="DE" NAME="Poettering">
Κύριε Πρόεδρε, υπάρχουν πληροφορίες ότι ο Πρόεδρος της Επιτροπής Prodi έλαβε θέση στη χθεσινή συνέντευξη τύπου σχετικά με την συμπεριφορά του Επιτρόπου Verheugen στην Επιτροπή. Πρόκειται επομένως για τα ζητήματα που αφορούν στο Σύμφωνο Σταθερότητας. Λέγεται ότι ο κ. Verheugen συμφώνησε στην Επιτροπή με τις αποφάσεις που ελήφθησαν, στη συνέχεια όμως σε συνέντευξη που έδωσε την περασμένη Κυριακή σε γερμανική εφημερίδα αποστασιοποιήθηκε από αυτές. Θα ήθελα να σας παρακαλέσω να εξετάσετε ποιά θα ήταν η κατάλληλη διαδικασία ώστε να μπορέσουμε να ακούσουμε δήλωση του κ. Επιτρόπου Verheugen προς το Κοινοβούλιο ή άλλο κατάλληλο όργανο. Αυτή είναι η παράκλησή μου που θέλω να την εκφράσω δημόσια.

<SPEAKER ID=22 NAME="Πρόεδρος">
Θα ρωτήσω την Επιτροπή εάν ο Επίτροπος μπορεί να επισκεφτεί το Κοινοβούλιο αυτή τη εβδομάδα ή, εάν όχι, σε οποιαδήποτε άλλη κατάλληλη περίσταση.

<SPEAKER ID=23 LANGUAGE="ES" NAME="Barσn Crespo">
Κύριε Πρόεδρε, αφού ο κ. Poettering ανακίνησε αυτό το θέμα σας υπενθυμίζω ότι, εδώ και έξι μήνες, εκκρεμεί μία εμφάνιση ενώπιόν μας του κ. Bolkestein, κατόπιν αιτήσεώς μας, αναφορικά με τις δηλώσεις που έκανε σχετικά με το Ισλάμ. Κατανοώ ότι πρέπει να ξεκινήσουμε από τις αρχές, διότι διαφορετικά, μόνο η Ομάδα του Ευρωπαϊκού Λαϊκού Κόμματος θα μπορεί να θέσει αυτά τα προβλήματα και πιστεύω ότι όλοι έχουμε δικαίωμα στις δηλώσεις της Επιτροπής.

<SPEAKER ID=24 NAME="Πρόεδρος">
Εφόσον διασφαλίζουμε ότι ασχολούμαστε με θέματα πολιτικής ουσίας, και όχι με κάτι άλλο, είμαι βέβαιος ότι θα μπορέσουμε να βρούμε ένα modus vivendi.
<P>
Θα ήθελα να ευχαριστήσω όλους όσοι συμμετείχαν στη σημερινή συζήτηση. Θα ήθελα να πω ιδίως στους εκπροσώπους της Επιτροπής και του Συμβουλίου που είναι παρόντες σήμερα ότι δεν αφιερώνουμε συνήθως τόσο χρόνο για να συζητήσουμε μεταξύ μας ως συνάδελφοι. Είναι πολύ σημαντικό να εργαστεί το Σώμα προς την κατεύθυνση της διαμόρφωσης ενός esprit de corps. Είναι πολύ σημαντικό να καλλιεργήσουμε αυτό το κλίμα της αλλαγής. Εάν το κάνουμε αυτό, μπορώ να εγγυηθώ ότι θα ωφεληθούν και τα άλλα δύο όργανα επίσης. Ελπίζω να ήταν ωφέλιμος και για εσάς ο χρόνος που αφιερώσατε εδώ.
<P>
Η συζήτηση έληξε.

<CHAPTER ID=3>
Καταπολέμηση της τρομοκρατίας
<SPEAKER ID=25 NAME="Πρόεδρος">
Η ημερήσια διάταξη προβλέπει την κοινή συζήτηση σχετικά με:
<P>
Δήλωση του Συμβουλίου - Απόφαση που λήφθηκε στις 27 Δεκεμβρίου 2001 για τα μέτρα καταπολέμησης της τρομοκρατίας
<P>
Έκθεση (A5-0003/2002) του κ. Watson, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με την πρόταση απόφασης-πλαίσιο του Συμβουλίου για την καταπολέμηση της τρομοκρατίας (14845/1/01 - C5-0680/2001 - 2001/0217(CNS))
<P>
και
<P>
σχετικά με την πρόταση απόφασης-πλαίσιο του Συμβουλίου για το ευρωπαϊκό ένταλμα σύλληψης και τις διαδικασίες παράδοσης μεταξύ κρατών μελών (14867/1/01 - C5-0675/2001 - 2001/0215(CNS)).

<SPEAKER ID=26 LANGUAGE="ES" NAME="de Miguel">
. (ES) Κύριε Πρόεδρε, ως εκπρόσωπος της Προεδρίας του Συμβουλίου της Ένωσης, έχω την αρμοδιότητα να παρέμβω εν συντομία σχετικά με αυτά τα θέματα Δικαιοσύνης και Εσωτερικών Υποθέσεων.
<P>
Πιστεύω ότι είναι γνωστή η θέση της χώρας μου ως μεγάλου υποστηρικτή του χώρου ασφάλειας, δικαιοσύνης και ελευθερίας. Η ισπανική Προεδρία, από την έναρξή της, επανέλαβε τη δέσμευσή της να συνεργαστεί στενά με το Ευρωπαϊκό Κοινοβούλιο, όπως επιβεβαίωσαν στις εμφανίσεις τους ενώπιον του Κοινοβουλίου ο Πρόεδρος του Συμβουλίου, ο Πρόεδρος της ισπανικής κυβέρνησης, ο πρώτος Αντιπρόεδρος της κυβέρνησης και Υπουργός Εσωτερικών και ο Υπουργός Δικαιοσύνης στην Επιτροπή Ελευθεριών και Δικαιωμάτων των Πολιτών.
<P>
Η παρουσία μου σήμερα εδώ εντάσσεται στο πλαίσιο της βούλησης να διατηρηθεί μια ανοιχτή σχέση μεταξύ των δύο οργάνων και να βελτιωθεί η θεσμική συνεργασία με το Κοινοβούλιο.
<P>
Το Ευρωπαϊκό Κοινοβούλιο, με την έγκριση της πρώτης έκθεσης Watson, ο οποίος ήταν πρωτοπόρος σ' αυτά τα θέματα σχετικά με την τρομοκρατία, και με το σημαντικό ψήφισμα που εγκρίθηκε στις 5 Σεπτεμβρίου, τέθηκε στην εμπροσθοφυλακή της διεθνούς κοινότητας στην καταπολέμηση της τρομοκρατίας, και έχει μεγάλη σημασία ακριβώς το ότι αυτό συνέβη στις 5 Σεπτεμβρίου, πριν από τις 11, την ημερομηνία κατά την οποία φαίνεται ότι η διεθνής κοινότητα ανακάλυψε την μάστιγα που μας πλήττει. Πιστεύω ότι η έγκριση αυτής της έκθεσης αποκάλυψε τη μεγάλη ευαισθησία του Ευρωπαϊκού Κοινοβουλίου για την αντιμετώπιση των απειλών του καιρού μας.
<P>
Το περιεχόμενο αυτής της έκθεσης Watson, την οποία η Προεδρία συμμερίζεται, δημιούργησε το απαραίτητο πολιτικό περιβάλλον για να μπορέσει η Ευρωπαϊκή Επιτροπή, η οποία εργαζόταν πολύ καιρό ήδη για την προετοιμασία των αποφάσεων-πλαίσιο σχετικά με την καταπολέμηση της τρομοκρατίας και το ευρωπαϊκό ένταλμα σύλληψης, να παρουσιάσει επειγόντως, μετά τις 11 Σεπτεμβρίου, και τα δύο νομοθετικά σχέδια, τα οποία μπόρεσαν να αποτελέσουν αντικείμενο συμβιβασμού στο Συμβούλιο Δικαιοσύνης και Εσωτερικών Υποθέσεων στις 6 και 7 Δεκεμβρίου και τα οποία επικυρώθηκαν πολιτικά στο Ευρωπαϊκό Συμβούλιο του Λάκεν.
<P>
Το Ευρωπαϊκό Κοινοβούλιο μόλις παρουσίασε την έκθεση σχετικά με τις δύο αυτές αποφάσεις με εξαιρετικά υψηλό επίπεδο τεχνικής ικανότητας και πολιτικής ευαισθησίας. Οφείλω να πω ότι η ταχύτητα με την οποία χρειάστηκε να συζητήσει αυτά τα θέματα το Συμβούλιο, για να αντεπεξέλθει στις προσδοκίες της κοινωνίας μας μετά τα γεγονότα της 11ης Σεπτεμβρίου δεν πρέπει να μας κάνει να ξεχνάμε τη σημασία που έχει σήμερα αυτή η συζήτηση στο Ευρωπαϊκό Κοινοβούλιο.
<P>
Προφανώς, γνωρίζουμε τη λύπη του Ευρωπαϊκού Κοινοβουλίου που δεν είχε αρκετό χρόνο στη διάθεσή του για να συζητήσει αυτά τα θέματα και θα ήθελα να διευκρινίσω σχετικά ότι οι αποφάσεις πλαίσιο ανταποκρίνονται στο αίτημα του Ευρωπαϊκού Συμβουλίου προς το Συμβούλιο που διατυπώθηκε στο ψήφισμα της 5ης Νοεμβρίου 2001, να υιοθετήσει μέτρα προς αυτή την κατεύθυνση. Όπως ήδη είπα, η Ευρωπαϊκή Επιτροπή μελετούσε εδώ και καιρό τα σχέδια και μπόρεσε να τα παρουσιάσει αμέσως μετά τις τρομοκρατικές επιθέσεις της 11ης Σεπτεμβρίου, χάρη στο έργο που είχε επιτελέσει προηγουμένως.
<P>
Όσον αφορά τη λίστα των τρομοκρατικών οργανώσεων, η ισπανική Προεδρία γνωρίζει τη δυσαρέσκεια που προκάλεσε σ' αυτή την Αίθουσα η υιοθέτηση από το Συμβούλιο, στις 27 Δεκεμβρίου, υπό τη βελγική Προεδρία, μίας λίστας τρομοκρατικών οργανώσεων, που σχετίζεται στενά με τον κανονισμό (ΕΚ) αριθ. 2580/2001, χωρίς να υπάρχει προηγούμενη διαβούλευση με το Ευρωπαϊκό Κοινοβούλιο, το οποίο είχε εκφράσει την επιθυμία του να αποφανθεί σχετικά με αυτό το ζήτημα.
<P>
Είναι προφανές, κυρίες και κύριοι, ότι δεν πρόκειται να μιλήσουμε για τη νομιμότητα που προστατεύει την απόφαση που υιοθετήθηκε από το Συμβούλιο στο πλαίσιο του άρθρου 15 της Συνθήκης για την Ευρωπαϊκή Ένωση, αλλά πρέπει να μιλήσουμε, περισσότερο από νομιμότητα, για πολιτική στάση, και μπορώ να πω εξ ονόματος του Συμβουλίου ότι το θεσμικό μας όργανο έχει την καλύτερη διάθεση να διατηρήσει άριστες σχέσεις με το Κοινοβούλιο, στο πλαίσιο του άρθρου 39, παράγραφος 1 της Συνθήκης για την Ευρωπαϊκή Ένωση.
<P>
Στη συγκεκριμένη περίπτωση των καταλόγων των τρομοκρατικών οργανώσεων, υπογραμμίζω ότι το Συμβούλιο επεξεργάστηκε δύο καταλόγους. Καταρχάς, ένα εμπιστευτικό έγγραφο που εκπονήθηκε από την Ομάδα "Τρομοκρατία" , το οποίο του παρουσιάστηκε στην συνεδρίαση της 7ης Δεκεμβρίου και στο οποίο περιλαμβάνονται 34 τρομοκρατικές οργανώσεις. Αυτός ο κατάλογος αποτελούσε μέρος, μέχρι την 1η Ιουνίου 2001, του εγγράφου "Απειλή" της Προεδρίας, εμπιστευτικού χαρακτήρα, το οποίο δεν συζητήθηκε ποτέ με το Ευρωπαϊκό Κοινοβούλιο. Επιπλέον, κατά τη διάρκεια της βελγικής Προεδρίας συμφωνήθηκε η επεξεργασία ενός αποχαρακτηρισμένου έγγραφου σχετικά με την απειλή, που θα διαβιβαστεί στο Ευρωπαϊκό Κοινοβούλιο και που θα το λάβετε, κυρίες και κύριοι, όταν ολοκληρωθούν οι διάφορες γλωσσικές αποδόσεις.
<P>
Είναι προφανές ότι καμία διάταξη της Συνθήκης δεν επιβάλλει στο Συμβούλιο να διαβουλευθεί ή να ενημερώσει το Κοινοβούλιο σχετικά μ' αυτό το εμπιστευτικό έγγραφο, το οποίο, εν πάση περιπτώσει, θα έχανε την αξία του αν συζητιόταν δημοσίως, και ο τελικός αποδέκτης του οποίου είναι οι αντιτρομοκρατικές υπηρεσίες των κρατών μελών.
<P>
Η άλλη απόφαση του Συμβουλίου είναι η 2001/927/ΕΚ, η οποία περιέχει έναν δημόσιο κατάλογο τρομοκρατών και τρομοκρατικών οργανώσεων, που συνδέεται με τον κανονισμό (ΕΚ) αριθ. 2580/2001 και τις κοινές θέσεις 01/930 και 01/931.
<P>
Η υιοθέτηση αυτών των μέσων ανταποκρίνεται σε μία εξαιρετική κατάσταση, στην οποία η εκτέλεση της εντολής του Ευρωπαϊκού Συμβουλίου και το ψήφισμα 1373 του Συμβουλίου Ασφαλείας των Ηνωμένων Εθνών επικράτησαν έναντι οποιασδήποτε άλλης εκτίμησης. Η ευρωπαϊκή κοινή γνώμη απαιτούσε από μας μία ταχεία, ορατή και αποφασιστική δράση στην καταπολέμηση της τρομοκρατίας. Παρά το επείγον του θέματος, το Συμβούλιο διαβουλεύθηκε με το Κοινοβούλιο σχετικά με τον κανονισμό (ΕΚ) αριθ. 2580/2001, αλλά οι αλλαγές στο νομοθετικό πλαίσιο, όπου το Συμβούλιο διαφυλάττει τις εκτελεστικές αρμοδιότητες για τον εαυτό του, σύμφωνα με το άρθρο 202 της Συνθήκης, που επιβεβαιώνεται από τη νομολογία του Ευρωπαϊκού Δικαστηρίου, δεν το υποχρεώνουν να διαβουλεύεται με το Κοινοβούλιο.
<P>
Παρ' όλα αυτά, η Προεδρία του Συμβουλίου επιθυμεί να επαναλάβει τη βούλησή της να συμμετέχει το Ευρωπαϊκό Κοινοβούλιο, στο πλαίσιο των Συνθηκών και στον μεγαλύτερο δυνατό βαθμό, στα θέματα Δικαιοσύνης και Εσωτερικών Υποθέσεων, και θα κρατά ενήμερο το Σώμα στον τομέα της αστυνομικής και δικαστικής συνεργασίας. Η παρουσία του πρώτου Αντιπροέδρου της Κυβέρνησης και Υπουργού Εσωτερικών και του Υπουργού Δικαιοσύνης της Προεδρίας αυτές τις τελευταίες εβδομάδες σ' αυτή την Αίθουσα υπογραμμίζουν τη βούληση της Προεδρίας να εργαστεί με το Ευρωπαϊκό Κοινοβούλιο.
<P>
Τέλος, όσον αφορά τον ορισμό της τρομοκρατικής πράξης, το κείμενο της κοινής θέσης 01/931 επαναλαμβάνει το περιεχόμενο της απόφασης-πλαίσιο του Συμβουλίου, για την οποία έχουν γίνει διαβουλεύσεις με το Κοινοβούλιο.

<SPEAKER ID=27 NAME="Watson">
Κύριε Πρόεδρε, η έκθεσή μου αποτελεί σχέδιο απάντησης του Κοινοβουλίου σε δύο νομοθετικές πράξεις: μια πρόταση οδηγίας-πλαίσιο του Συμβουλίου για την καταπολέμηση της τρομοκρατίας και μια πρόταση οδηγίας-πλαίσιο του Συμβουλίου σχετικά με το ευρωπαϊκό ένταλμα σύλληψης και τις διαδικασίες παράδοσης μεταξύ κρατών μελών. Σε συνδυασμό με τη δημιουργία της Eurojust, της ευρωπαϊκής δικαστικής αρχής, τα δύο αυτά μέτρα αποτελούν τη νομοθετική βάση της απάντησης της Ευρωπαϊκής Ένωσης στην απειλή της τρομοκρατίας.
<P>
Η Ευρωπαϊκή Ένωση μπορεί στην περίπτωση αυτή να είναι ικανοποιημένη. Τα μέτρα αυτά αποτελούν σημαντικό βήμα προόδου προς τη δημιουργία ενός ευρωπαϊκού δικαστικού χώρου. Θα ήθελα να ευχαριστήσω τον Προεδρεύοντα του Συμβουλίου διότι μας υπενθύμισε ότι ο δικαστικός αυτός χώρος δεν ξεκίνησε στις 11 Σεπτεμβρίου του περασμένου έτους, αν και θα ήταν ασέβεια να μην παραδεχτούμε ότι οι επιθέσεις της 11ης Σεπτεμβρίου στη Νέα Υόρκη και την Ουάσινγκτον έδωσαν μια πολιτική ώθηση που μας επέτρεψε να τρίξουμε τα δόντια και να υπερπηδήσουμε τις αντιρρήσεις ορισμένων. Κατά τη γνώμη πολλών από εμάς, είναι κρίμα που ήταν αναγκαία παρόμοια ώθηση. Ωστόσο, καλωσορίζουμε την πρόοδο που προκάλεσε.
<P>
Τι σημαίνουν αυτά τα μέτρα; Το ευρωπαϊκό ένταλμα σύλληψης έχει εφαρμογή σε μεγαλύτερο εύρος αδικημάτων από τις προηγούμενες συμβάσεις έκδοσης. Καθιστά τη διαδικασία παράδοσης δικαστική αντί για πολιτική διαδικασία. Καταργεί σε μεγάλο βαθμό την αρχή της διπλής ποινικής δίωξης. Τάσσει προθεσμία 90 ημερών για την έκδοση, παρέχοντας τη δυνατότητα ταυτόχρονης εκδίκασης όλων των υπόπτων ενός αδικήματος. Εδραιώνει την ιδέα για νομοθεσία της Ευρωπαϊκής Ένωσης. Η απόφαση-πλαίσιο για την τρομοκρατία καθιστά την τρομοκρατία αδίκημα σε όλες τις χώρες. Μέχρι στιγμής αποτελούσε αδίκημα μόνο σε έξι από αυτές. Για πρώτη φορά στο διεθνές δίκαιο δίνεται ο ορισμός της τρομοκρατικής πράξης και καθορίζονται τα αδικήματα που συνιστούν τρομοκρατική πράξη. Επιχειρείται προσέγγιση των νομοθεσιών με την καθιέρωση κοινών ελάχιστων ποινών. Προτείνω την υποστήριξη των μέτρων αυτών από το Σώμα.
<P>
Η τρομοκρατική απειλή είναι σοβαρότατη. Απαιτεί σοβαρή απάντηση. Τα δύο αυτά μέτρα συνιστούν μια τέτοια σοβαρή απάντηση. Θέλω να εκφράσω την απογοήτευσή μου - η οποία έχει εκφραστεί και από άλλους σε προηγούμενες συζητήσεις του Σώματος - για την απουσία επαρκούς δημοκρατικής εποπτείας και ελέγχου όσον αφορά τις νομοθετικές διαδικασίες της ΕΕ στον τομέα αυτό. Το Σώμα υποστήριξε την εφαρμογή του άρθρου 42 της Συνθήκης για την ενσωμάτωση των μέτρων αυτών στον πρώτο πυλώνα. Ωστόσο, δεχόμαστε ότι η διαδικασία της συζήτησης επέφερε βελτιώσεις, ότι οι τροπολογίες μας κατά την πρώτη ανάγνωση εισήγαγαν ορισμένες ασφαλιστικές δικλείδες στα μέτρα αυτά. Θεωρώ θετική την παρατήρηση του Προεδρεύοντος του Συμβουλίου για στενότερη συμμετοχή του Κοινοβουλίου στη διαδικασία θέσπισης αυτής της νομοθεσίας.
<P>
Σε άλλα μέτρα, όπως είναι η δέσμευση περιουσιακών στοιχείων, υπήρξε πολύ μικρότερος συντονισμός. Πράγματι, με βάση τα πορίσματα των συνεδριάσεων της ΕΜΑ, θα μπορούσαμε δικαίως να πούμε ότι η προσέγγιση της Ευρωπαϊκής Ένωσης στο θέμα της δέσμευσης των περιουσιακών στοιχείων και σε άλλες αποφάσεις υπήρξε εντελώς ασυντόνιστη. Η πρόταση ψηφίσματος που εξετάζεται σήμερα αντικατοπτρίζει ακριβώς αυτό.
<P>
Ήδη από τα τέλη της δεκαετίας του 1990, γνωρίζουμε ότι τρία φαινόμενα - η τρομοκρατία, το διεθνές οργανωμένο έγκλημα και η διαφθορά - καθίστανται όλο και περισσότερο αλληλένδετα. Αυτό που οι πανεπιστημιακοί ερευνητές ονομάζουν σύνδεσμο τρομοκρατίας-οργανωμένου εγκλήματος έχει εδραιωθεί καλά. Ο αγώνας ενάντια στην υποδομή τρομοκρατίας-οργανωμένου εγκλήματος πρέπει να είναι η βασική μας προτεραιότητα. Γνωρίζουμε επίσης ότι το διεθνές οργανωμένο έγκλημα είναι με διαφορά η σημαντικότερη πλευρά, σε οικονομικό και πιθανώς πολιτικό επίπεδο, αυτού του συνδέσμου τρομοκρατίας-οργανωμένου εγκλήματος. Το ξέπλυμα βρώμικου χρήματος αντιπροσωπεύει το 2 έως 5% του συνολικού παγκόσμιου ΑΕΠ, δηλαδή 500 δισεκατομμύρια έως 1,5 τρισεκατομμύριο ευρώ. Η δέσμευση των περιουσιακών στοιχείων των τρομοκρατικών ομάδων δεν αρκεί. Πρέπει να πατάξουμε την οικονομική διάσταση της τρομοκρατίας, εάν θέλουμε να αντιμετωπίσουμε το πρόβλημα αποτελεσματικά.
<P>
Τα Ηνωμένα Έθνη έχουν ήδη κινηθεί προς αυτή την κατεύθυνση μέσω της ομάδας εργασίας οικονομικής δράσης. Οι συστάσεις που προέκυψαν από τη συνάντηση της Ουάσινγκτον στις 30 Οκτωβρίου και πρέπει να έχουν τεθεί σε εφαρμογή μέχρι τον Ιούνιο τρέχοντος έτους είναι καίριες και παρέχουν ένα πεδίο συνεργασίας με τις Ηνωμένες Πολιτείες για την καταπολέμηση αυτής της απειλής. Θα ήθελα, ωστόσο, στο σημείο αυτό να απευθύνω έκκληση προς την Ευρωπαϊκή Ένωση να αναλάβει πρωτοβουλία: να αναλάβει την πρωτοβουλία επίτευξης προόδου, να προσπαθήσει να επαναφέρει τους Αμερικανούς εντός της διεθνούς κοινότητας στον αγώνα αυτό κατά της τρομοκρατίας, και να το κάνει αυτό με το κατάλληλο νομικό πλαίσιο, με επαρκή δημοκρατικό και κοινοβουλευτικό έλεγχο.
<P>
Επί της εκθέσεώς μου κατατέθηκαν ορισμένες τροπολογίες. Οι τροπολογίες αριθ. 1 και αριθ. 5 είναι πανομοιότυπες και δεν μου δημιουργούν πρόβλημα. Η τροπολογία αριθ. 2 που κατατέθηκε μετά την έγκριση της έκθεσης από την επιτροπή είναι κατά τη γνώμη μου ελαφρώς άτοπη και προτείνω να καταψηφιστεί. Η τροπολογία αρ. 4 ζητά την καθιέρωση μιας ευρωπαϊκής νομοθετικής πράξης περί habeas corpus. Η Ομάδα μου θα υποστηρίξει την τροπολογία αυτή, όπως κάναμε και στην επιτροπή, αν και θεωρούμε την επαναφορά της τροπολογίας σαν να προσθέτουμε παρά πολλή μαγειρική σόδα στο φαγητό. Ο πυρήνας ωστόσο της συζήτησης είναι η τροπολογία αριθ. 3: οι υποστηρικτές της ισχυρίζονται ότι η Ευρωπαϊκή Ένωση δεν πρέπει να προχωρήσει χωρίς να διασφαλιστούν επαρκείς προδιαγραφές δικονομικού δικαίου. Αυτό σημαίνει ότι η ΕΕ δεν μπορεί να απαντήσει στην τρομοκρατική απειλή. Διαφωνώ μαζί τους. Είμαστε υποχρεωμένοι να απαντήσουμε. Η σύμφωνη γνώμη μας, ωστόσο, βασίζεται στην πίστη ότι τα μέτρα αυτά θα εξισορροπηθούν από διαδικαστικές εγγυήσεις.
<P>
Το θέμα είναι ιδιαίτερα σημαντικό για μένα προσωπικά. Η καλή πίστη δεν είναι πρόσφορη βάση για πολιτικές αποφάσεις. Γνωρίζω ότι το όνομά μου, και ίσως το όνομα του πολιτικού μου κόμματος, ενδέχεται να συνδέονται με νόμους που θα μπορούσαν να χρησιμοποιηθούν για καταστολή. Ζητώ από το Συμβούλιο και την Επιτροπή, στο πλαίσιο της νέας σχέσης που έχει διαμορφωθεί μεταξύ των οργάνων μας, να προχωρήσουν ταχέως στην καθιέρωση των αναγκαίων διαδικασιών ελέγχου, με μέτρα για την προαγωγή της ελευθερίας και της δικαιοσύνης επί των οποίων θα κριθεί η Ευρωπαϊκή Ένωση.
<P>
Προτείνοντας στο Σώμα να υπερψηφίσει τις εξεταζόμενες οδηγίες-πλαίσιο, προτείνοντας να δείξουμε εμπιστοσύνη στα υπόλοιπα όργανα, θα ήθελα να πω: είστε υπόλογοι. Η Ευρωπαϊκή Ένωση είναι υπόλογη στο δικαστήριο της παγκόσμιας δημοκρατικής κοινής γνώμης.
<P>
(Χειροκροτήματα)

<SPEAKER ID=28 LANGUAGE="ES" NAME="Galeote Quecedo">
Κύριε Πρόεδρε, αν ολοκληρώσουμε αυτή τη συζήτηση με μία ψηφοφορία που θα επιβεβαιώνει τις ευρείες συναινέσεις που έχουμε επιτύχει μέχρι τώρα σ' αυτό το θέμα, θέλω να απευθύνω έκκληση στις κοινοβουλευτικές ομάδες να μην αλλάξει η έκθεση.
<P>
Πρόκειται να ανανεώσουμε τη δέσμευσή μας στην καταπολέμηση της τρομοκρατίας και πρόκειται να κλείσουμε μία διαδικασία η οποία, όπως υπενθύμισε ο κ. de Miguel, ξεκίνησε στο Ευρωπαϊκό Κοινοβούλιο. Πιστεύω ότι μ' αυτό τον τρόπο θα γράφαμε μία από τις πιο λαμπρές σελίδες αυτού του Σώματος. Περιμένουμε τώρα μια γρήγορη μεταφορά αυτών των μέτρων ώστε να είναι αποτελεσματικά, να ληφθούν αποφάσεις για να επιτευχθεί η δέσμευση των οικονομικών πόρων των ευρωπαϊκών τρομοκρατικών ομάδων και να συντονιστούν οι προσπάθειες για την καταπολέμηση της τρομοκρατίας, όχι μόνο μεταξύ των κρατών μελών, όπως συμβαίνει μεταξύ Ισπανίας και Γαλλίας, όλως ιδιαιτέρως τον τελευταίο καιρό, αλλά και μεταξύ των αρμόδιων οργάνων που έχουν δημιουργηθεί στο επίπεδο της Ευρωπαϊκής Ένωσης.
<P>
Κύριε Πρόεδρε, είμαι πεπεισμένος ότι μ' αυτή τη διαδικασία όχι μόνο ανταποκρινόμαστε σε ένα πολύ σαφές αίτημα των ευρωπαίων πολιτών, αλλά προσφέρουμε και μία σημαντική συμβολή στον σκοπό της ελευθερίας. Δεν υπάρχει μεγαλύτερος κίνδυνος για την ελευθερία της σκέψης, της έκφρασης, για το ίδιο το δικαίωμα στη ζωή, από τη βία που εκδηλώνεται μέσω της τρομοκρατίας. Κάθε δημοκρατικό κράτος έχει την υποχρέωση να θέσει στη διάθεση της δικαιοσύνης μέσα σαν αυτά που συζητάμε σήμερα, τα οποία θα κάνουν πιο αποτελεσματικό το έργο της. Σ' ένα κράτος δικαίου, ο δημοκρατικός διάλογος πρέπει να βασίζεται στον αμοιβαίο σεβασμό και τη μη βία, με στόχο την υπεράσπιση της δημοκρατίας, όπως δηλώσαμε επί λέξει σε μία από τις αιτιολογικές σκέψεις της έκθεσης σχετικά με τον ρόλο της Ένωσης στην καταπολέμηση της τρομοκρατίας. Το αντίθετο, κυρίες και κύριοι, θα ήταν να δεχτούμε ότι οι νόμοι που ψηφίζουν τα δημοκρατικά εκλεγμένα κοινοβούλια θα άλλαζαν για να ικανοποιήσουν τους δολοφόνους ώστε να σταματήσουν να σκοτώνουν· αυτή η προσδοκία, κυρίες και κύριοι, κύριε Πρόεδρε, είναι απαράδεκτη ως αντιδημοκρατική και ανήθικη.

<SPEAKER ID=29 LANGUAGE="ES" NAME="Terrσn i Cusν">
Κύριε Πρόεδρε, καταρχάς, θα ήθελα να πω ότι η Ομάδα μου χαίρεται ειλικρινά που σήμερα εγκρίθηκαν κατά τη δεύτερη ανάγνωση οι δύο εκθέσεις Watson. Η μία, σχετικά με το ευρωπαϊκό ένταλμα σύλληψης και τις διαδικασίες παράδοσης μεταξύ των κρατών μελών και η άλλη σχετικά με τον κοινό ορισμό της τρομοκρατίας.
<P>
Εμείς δεχόμαστε το αποτέλεσμα της Συνόδου Κορυφής του Λάκεν και η Ομάδα μου πιστεύει ότι περιέχει όλα όσα έχει εκφράσει το Κοινοβούλιο, από την πρώτη ακόμη έκθεση Watson, ως βούλησή του. Συγχαίρω τη βελγική Προεδρία για την έγκριση αυτού του εγγράφου, παρά τα προβλήματα που δημιούργησαν ορισμένες αντιπροσωπείες, και θέλω να επαναλάβω τα συγχαρητήριά μας στο Συμβούλιο και στην Επιτροπή και τη χαρά μας για την υιοθέτηση αυτών των κειμένων.
<P>
Επομένως, πρόκειται να υπερψηφίσουμε μία έκθεση Watson, η οποία δεν περιλαμβάνει τροπολογίες στο κείμενο το οποίο θεωρούμε παγιωμένο από την τελευταία Σύνοδο Κορυφής. Και θα το κάνουμε για τους λόγους που εξηγήσαμε, αλλά θέλω, κυρίες και κύριοι, να σας πω εδώ για ποιο λόγο πρόκειται να καταψηφίσουμε τις τροπολογίες που παρουσιάστηκαν. Υπάρχει μία ομάδα τροπολογιών που υπέβαλαν οι συνάδελφοι της Ομάδας των Πρασίνων/Ευρωπαϊκής Ελεύθερης Συμμαχίας, που προσπαθούν να πουν ότι η έγκριση του ευρωπαϊκού εντάλματος σύλληψης εξαρτάται από τη βελτίωση συγκεκριμένων δικαστικών προτύπων στην Ευρωπαϊκή Ένωση.
<P>
Εμείς συμφωνούμε με τον στόχο αυτών των τροπολογιών, αλλά δεν δεχόμαστε την εξάρτηση από αυτόν τον όρο. Πιστεύουμε, εξάλλου, ότι η υιοθέτηση ενός τόσο επαναστατικού μέσου όπως το ευρωπαϊκό ένταλμα σύλληψης πρέπει να παρακινήσει τα κράτη της Ευρωπαϊκής Ένωσης να επιτύχουν αυτή τη βελτίωση των δικαστικών τους προτύπων. Πιστεύω ότι το ένταλμα για το οποίο εργαζόμαστε μπορεί να είναι, τουλάχιστον, πρακτικό και να μας οδηγήσει σε θετικά αποτελέσματα.
<P>
Αλλες τροπολογίες, που παρουσίασαν άλλοι συνάδελφοι, επιδιώκουν από την καθιέρωση ενός ευρωπαϊκού habeas corpus μέχρι άλλους στόχους με τους οποίους επίσης συμφωνούμε, αλλά δεν πιστεύουμε ότι αυτό είναι το κατάλληλο νομικό μέσο για τη δρομολόγησή τους.
<P>
Θα εργαστούμε, και δεσμεύομαι γι' αυτό σήμερα στην Ομάδα μου, για να εκπληρωθούν αυτοί οι στόχοι στο μέλλον και θα το κάνουμε μαζί με την Επιτροπή και το Συμβούλιο. Θα μας βρίσκουν εδώ, να τους υποστηρίζουμε στις πρωτοβουλίες τους και σ' αυτές που εμείς οι ίδιοι μπορεί να παρουσιάσουμε, αλλά δεν πιστεύω ότι πρέπει να ψηφίσουμε αύριο ή σήμερα υπέρ αυτών των τροπολογιών.
<P>
Σας έλεγα, κύριε Πρόεδρε του Συμβουλίου, ότι η Ομάδα μου χαίρεται για την έγκριση αυτών των δύο μέσων. Επιπλέον, θεωρούμε αυτά τα μέσα ως δικά μας, επειδή αυτό το Κοινοβούλιο - όπως εσείς υπενθυμίσατε - εργάστηκε πολύ για την επίτευξή τους. Γι' αυτό το λόγο - όπως είπατε - μας είναι δύσκολο να δεχτούμε τον τρόπο με τον οποίο λήφθηκαν στις 27 Δεκεμβρίου οι αποφάσεις σχετικά με τα τέσσερα νομοθετικά μέσα για τη δημιουργία ενός καταλόγου τρομοκρατών στην Ευρωπαϊκή Ένωση.
<P>
Χαίρομαι για τα λόγια σας και ελπίζω ότι θα μπορέσουμε να αποκαταστήσουμε τον εποικοδομητικό διάλογο και να διατηρήσουμε τη σχέση εμπιστοσύνης μεταξύ μας. Συμμερίζομαι επίσης τα λόγια του κ. Watson και ζητώ τα όργανα συνεργασίας σε ποινικές υποθέσεις να περάσουν στον πρώτο πυλώνα. Πιστεύω ότι όλοι μαζί θα μπορέσουμε να ξεπεράσουμε το δημοκρατικό έλλειμμα που προφανώς αντιμετωπίζουμε.
<P>
Κύριε Πρόεδρε, δεν τρέφω κανένα σεβασμό προς εκείνους που επιδιώκουν να θυσιάσουν την ζωή των υπολοίπων για να επιτύχουν τους στόχους τους. Απολύτως κανένα. Πιστεύω ότι όλες οι προσπάθειες για να θέσουμε τέλος σ' αυτό είναι λίγες. Αλλά, από την άλλη πλευρά, έχω τον μεγαλύτερο σεβασμό για το δημοκρατικό μας σύστημα και τη δικαιοσύνη και πιστεύω επίσης ότι είναι υποχρέωση του Κοινοβουλίου να τα υπερασπιστούμε με τον ίδιο ενθουσιασμό.

<SPEAKER ID=30 NAME="Ludford">
Κύριε Πρόεδρε, το Συμβούλιο θα πρέπει να συνειδητοποιήσει ότι οδεύει προς μεγάλη αναταραχή εάν συνεχίσει την τακτική που ακολούθησε με την πολύπλοκη δέσμη μέτρων της 27ης Δεκεμβρίου, δίνοντας ορισμούς για το ποιος θεωρείται τρομοκράτης χωρίς κανέναν δημοκρατικό έλεγχο. Προβλέπω ότι το επόμενο βήμα του Συμβουλίου θα είναι να θεσπίσει απαγορεύσεις σε ευρωπαϊκό επίπεδο. Θα είναι σκανδαλώδες εάν προχωρήσει σε κάτι τέτοιο μυστικά και χωρίς να λογοδοτεί πουθενά.
<P>
Όσον αφορά τώρα τις αποφάσεις-πλαίσιο για την καταπολέμηση της τρομοκρατίας και το ευρωπαϊκό ένταλμα σύλληψης, η Ομάδα μου σκοπεύει να τις υποστηρίξει. Το χθεσινό σχόλιο ενός κατά κανόνα μετριοπαθούς βρετανού δημοσιογράφου, ότι η Ευρώπη τυφλά και ως υποχείριο είναι έτοιμη να προωθήσει τις δικές της ύπουλες επεκτατικές βλέψεις, είναι πράγματι υπερβολικό.
<P>
Η Ομάδα μου δεν θα υποστηρίξει την αναβολή της έναρξης ισχύος του ευρωπαϊκού εντάλματος σύλληψης μέχρι τη θέσπιση ελάχιστων κοινών προδιαγραφών δικονομικού δικαίου. Η επείγουσα ανάγκη σύλληψης τρομοκρατών και εγκληματιών δεν μπορεί να αναβληθεί, ωστόσο η τροπολογία που αναφέρεται στο habeas corpus, την οποία τόσο επιδέξια συνέταξε ο κ. MacCormick, είναι ιδιαίτερα άξια λόγου. Ωστόσο, η ανάγκη θέσπισης αυστηρών ελάχιστων προδιαγραφών είναι εξαιρετικά επείγουσα επίσης. Είναι ανεδαφικό να λέμε ότι, εφόσον όλοι έχουμε άριστα δικαστικά συστήματα, η αμοιβαία αναγνώριση είναι αρκετή. Θα μπορούσα να επισημάνω ελλείψεις στο σύστημα της χώρας μου - για παράδειγμα, έχουμε τον υψηλότερο αριθμό φυλακισμένων από οποιαδήποτε άλλη χώρα της ΕΕ - καθώς και ελλείψεις σε άλλα κράτη μέλη.
<P>
Το Συμβούλιο, όπως και το Κοινοβούλιο, θα πρέπει να αντιμετωπίσουν θετικά τις προτάσεις που ετοιμάζει η Επιτροπή για την εναρμόνιση των προδιαγραφών της ποινικής δικαιοσύνης. Εάν ορισμένοι από εκείνους που τώρα αντιτίθενται στο ευρωπαϊκό ένταλμα σύλληψης - ιδιαίτερα όσοι έχουν δεξιά τοποθέτηση, και στη χώρα μου, μεταξύ άλλων - φρίττουν για όσα διατείνονται ότι θα επιφέρει η εναρμόνιση των συστημάτων ποινικής δικαιοσύνης, τότε είναι ένοχοι υπέρτατης υποκρισίας. Το ευρωπαϊκό ένταλμα σύλληψης είναι αναγκαίο, όπως επίσης είναι αναγκαίο ένα πρόγραμμα εναρμόνισης μεταξύ αυστηρών κοινών ελάχιστων προδιαγραφών.

<SPEAKER ID=31 LANGUAGE="NL" NAME="Buitenweg">
Κύριε Πρόεδρε, το ζήτημα του ευρωπαϊκού εντάλματος σύλληψης είναι πραγματικά πολύ περίεργο, όχι μόνο διότι παραμένουν ασαφή σημαντικά θέματα, αλλά και διότι το Κοινοβούλιο δεν τολμά να επιβάλει τις θέσεις επί των οποίων συμφωνεί. Να σας δώσω καταρχάς ένα τυχαίο παράδειγμα αυτής της ασάφειας: σωστά περιόρισε το Συμβούλιο την πρόταση της Επιτροπής, σύμφωνα με την οποία ένα κράτος μέλος μπορεί να αρνηθεί την παράδοση ενός ατόμου εφόσον το άτομο αυτό δεν διέπραξε αξιόποινη πράξη σύμφωνα με την νομοθεσία του εν λόγω κράτους. Αυτό είναι σωστό. Έτσι, ένας ολλανδός γιατρός ο οποίος πραγματοποίησε έκτρωση σε μία Ιρλανδή δεν χρειάζεται να παραδοθεί στην Ιρλανδία. Μπορεί όμως αυτός ο γιατρός να πάει κάποτε για διακοπές στην Ιρλανδία ή σε ένα οποιοδήποτε άλλο κράτος μέλος της ΕΕ, εφόσον η Ιρλανδία ζητήσει την παράδοσή του για φόνο; Το ζήτημα αυτό παραμένει ασαφές και η ασάφεια στο ποινικό δίκαιο είναι εις βάρος της νομικής ασφάλειας.
<P>
Και ένα σχόλιο σχετικά με το θάρρος του Κοινοβουλίου. Ο κ. Watson, ανέφερε μετά την έκθεση Di Lello ήδη ότι, παραθέτω: "τα κράτη μέλη οφείλουν να συμφωνήσουν σχετικά με κοινές ελάχιστες προδιαγραφές για διάφορες πτυχές της δικονομίας, προκειμένου να εξασφαλίσουν κοινό επίπεδο προστασίας των θεμελιωδών δικαιωμάτων στο σύνολο της ΕΕ" . Τώρα με το ευρωπαϊκό ένταλμα σύλληψης υπάρχει η ανάγκη αυτή και διαθέτουμε ένα όπλο προκειμένου να εξασφαλίσουμε αυτή την προστασία των πολιτών μας στο σύνολο της Ευρωπαϊκής Ένωσης. Οφείλουμε να αξιοποιήσουμε το όπλο αυτό. Δεν θα πρέπει να φοβάστε. Εφόσον το Συμβούλιο ακολουθήσει τόσο αποφασιστική και δυναμική στάση υπέρ της εξασφάλισης των δικαιωμάτων των πολιτών όπως κάνει και για τη λήψη κατασταλτικών μέτρων, τότε δεν θα καθυστερήσει το ευρωπαϊκό ένταλμα σύλληψης, και μάλιστα όχι τώρα που η Επιτροπή υπέβαλε μία πρώτη εκδοχή των ελαχίστων προδιαγραφών, δείχνοντας έτσι ότι αυτές είναι τόσο αναγκαίες όσο και δυνατές.
<P>
Όσον αφορά τον ορισμό της τρομοκρατίας: η Ομάδα μου θεωρεί σημαντικές διάφορες εγγυήσεις που περιλαμβάνονται στις αιτιολογικές σκέψεις και στη δήλωση του Συμβουλίου της 6ης Δεκεμβρίου, όπως για παράδειγμα, και παραθέτω πάλι, ότι τίποτα σε αυτή την απόφαση πλαίσιο "δεν θα πρέπει να ερμηνευθεί ως ότι επιτρέπεται να καταγγέλλονται για τρομοκρατικές ενέργειες άτομα τα οποία ασκούν το θεμελιώδες δικαίωμα της ελεύθερης έκφρασης γνώμης, ακόμη και εάν πραγματοποιούν παραβάσεις κατά την άσκηση του δικαιώματος αυτού" . Όμως κλονίστηκαν σημαντικά όλες οι καλές προθέσεις για την αποδοχή αυτού του κειμένου εξαιτίας του γεγονότος ότι αυτές οι εγγυήσεις δεν παρέχονται στην απόφαση του Συμβουλίου της 27ης Δεκεμβρίου. Η ουσία του ορισμού στο κείμενο αυτό είναι μεν η ίδια, όμως οι εγγυήσεις εξαφανίστηκαν. Ούτε καν γίνεται αναφορά σε αυτές. Η τροπολογία που υποβάλαμε στο ψήφισμα προσπαθεί να καλύψει αυτό το κενό και, καθώς το μέλλον μόνο θα δείξει εάν δυσπιστώ ανώφελα ή εάν έχω δίκιο να είμαι προσεκτικός, καλώ τις άλλες πολιτικές ομάδες να δώσουν αυτή την εγγύηση στην Ομάδα μου.

<SPEAKER ID=32 LANGUAGE="FR" NAME="Krivine">
Κύριε Πρόεδρε, για δεύτερη φορά θα αρνηθούμε ένα κείμενο το οποίο υποστηρίζει την εκστρατεία που έχει ξεκινήσει η κυβέρνηση του κ. Μπους και το οποίο, υπό το πρόσχημα της καταπολέμησης της τρομοκρατίας, αμφισβητεί, σε ολόκληρο τον κόσμο, τις θεμελιώδεις δημοκρατικές ελευθερίες περιφρονώντας ακόμη και τις διεθνείς συνθήκες.
<P>
Αναφέρω ενδεικτικά ότι, με αφορμή τα γεγονότα της 11ης Σεπτεμβρίου, εξακολουθούν να κρατούνται κρυφά στις Ηνωμένες Πολιτείες, χωρίς να τους απαγγέλλονται κατηγορίες, 500 μετανάστες οι οποίοι είχαν συλληφθεί καθώς υπήρχαν υπόνοιες για τη συμμετοχή τους σε τρομοκρατικές ενέργειες. Επίσης, συστήθηκαν στρατιωτικά δικαστήρια. Τέλος, πολλές δεκάδες φυλακισμένοι διαβιούν επί του παρόντος υπό δραματικές συνθήκες, στη βάση του Guantanamo, χωρίς καμία εγγύηση, χωρίς κανένα δικαίωμα.
<P>
Εδώ, στο Κοινοβούλιο, μας αναγκάζουν να επικυρώσουμε έναν κατάλογο τρομοκρατών, τον οποίο ουσιαστικά έχει καταρτίσει η CIA, σύμφωνα με τα δικά της κριτήρια, χωρίς καμία αιτιολόγηση, ενώ την ίδια ώρα η Αγγλία, η Γαλλία ή η Ιταλία λαμβάνουν μέτρα που περιορίζουν τις ελευθερίες, κυρίως δε τις ελευθερίες των μεταναστών. Ακόμη, μας επιβάλλουν έναν κοινό ορισμό της τρομοκρατίας, ο οποίος καταπατά τις ελευθερίες, και ο οποίος, εάν εφαρμοσθεί κατά γράμμα από έναν πρωθυπουργό όπως ο κ. Μπερλουσκόνι ενδέχεται να οδηγήσει σε ποινικοποίηση συνδικαλιστικών δραστηριοτήτων, όπως οι απεργίες στον δημόσιο τομέα. Τέλος, θέλω να προσθέσω ότι δεν είναι δυνατό να καταπολεμά κανείς την τρομοκρατία που ασκούν κάποιες ομάδες ενισχύοντας την κρατική τρομοκρατία, όπως συμβαίνει με τον κ. Σαρόν. Η καταπολέμηση της τρομοκρατίας είναι δυνατή μόνο μέσω της εξάλειψης της φτώχειας, της αδικίας και της διαφθοράς.
<P>
Κύριε Πρόεδρε, μόλις επέστρεψα από το Porto Alegre και κατανοώ τις ανησυχίες του κ. Μπους και των συμμάχων του για το τεράστιο αυτό κίνημα αντίστασης ενάντια στην παγκοσμιοποίηση και την ελευθέρωση. Όμως εγώ, έχω κάνει τις επιλογές μου. Αρνούμαι να υποστηρίξω μια εκστρατεία που στόχο έχει την ποινικοποίηση κάθε κινήματος αμφισβήτησης της καθεστηκυίας τάξης.

<SPEAKER ID=33 LANGUAGE="IT" NAME="Angelilli">
Κύριε Πρόεδρε, συγχαίρω τόσο το συνάδελφο που προηγήθηκε, καθώς και όλους όσους σε πολυάριθμες περιπτώσεις - αν και, κατά τη γνώμη μου, με τρόπο άτοπο πολλές φορές - υπενθυμίζουν και αναφέρουν τον ιταλό Πρωθυπουργό κ. Σίλβιο Μπερλουσκόνι.
<P>
Για να επιστρέψω στη συζήτηση, το Ευρωπαϊκό Κοινοβούλιο θα δώσει επιτέλους την ψήφο του σε δύο θεμελιώδη ζητήματα: τον αγώνα κατά της τρομοκρατίας και το ευρωπαϊκό ένταλμα σύλληψης. Η ψήφος αυτή αντιπροσωπεύει βεβαίως ένα είδος καθυστερημένου γραφειοκρατικού καθήκοντος απέναντι σε αποφάσεις που εκ των πραγμάτων έχουν ήδη ληφθεί. Όπως επισημάνθηκε πολλές φορές, αυτός ο τρόπος λειτουργίας δεν είναι και πολύ αποδεκτός, γιατί αντιπροσωπεύει μια πραγματική και αληθινή πολιτική ταπείνωση για το Ευρωπαϊκό Κοινοβούλιο, το οποίο - ας μην το ξεχνάμε - είναι το μοναδικό δημοκρατικά εκλεγμένο ευρωπαϊκό όργανο, το μόνο που εκπροσωπεί πλήρως τους ευρωπαίους πολίτες.
<P>
Μπορούμε να είμαστε ικανοποιημένοι για την έγκριση του ευρωπαϊκού εντάλματος σύλληψης, ενός αποτελεσματικού ασφαλώς οργάνου από νομικής πλευράς στον αγώνα κατά της τρομοκρατίας και του οργανωμένου εγκλήματος, που αντικαθιστά τις περίπλοκες και υπερβολικά γραφειοκρατικές διαδικασίες έκδοσης. Δεν πρέπει όμως να λησμονούμε ότι ο αγώνας κατά της τρομοκρατίας, ιδίως της τρομοκρατίας που γνωρίσαμε τους τελευταίους μήνες, δεν μπορεί να διεξαχθεί μόνο με τα εντάλματα σύλληψης, γιατί αυτό θα ήταν μια υποκριτική και ασφαλώς ανάρμοστη και ανεπαρκής στάση.
<P>
Η Ευρώπη - όπως επανέλαβε εχθές ο κ. Solana - μπορεί να επιδιώξει τη δημιουργία μιας αυθεντικής διεθνούς αξιοπιστίας, μόνον αν θα είναι ικανή να επαναφέρει την ειρήνη και την κοινωνική και πολιτική δικαιοσύνη στη λεκάνη της Μεσογείου και στη Μέση Ανατολή. Οι προσπάθειες της Ευρώπης σε αυτές τις κρίσιμες ζώνες δεν πρέπει να καθορίζονται μόνον από τις κρίσεις και τις εντυπώσεις ή, ακόμη χειρότερα, από τον εγωισμό όσων βλέπουν να απειλείται η ηρεμία τους, αλλά να εντάσσεται σε ένα ευρωπαϊκό πρόγραμμα, σε μια σταθερή και συγκεκριμένη προσπάθεια με στόχο να εξασφαλίσει στις ζώνες αυτές ένα πραγματικά αξιοπρεπές οικονομικό, πολιτικό και κοινωνικό μέλλον.
<P>
Εν κατακλείδι, είμαστε αισιόδοξοι ότι η ιδρυτική φάση που θα ξεκινήσει με τη σύσταση και τις εργασίες της Συνέλευσης, θα μπορέσει να οραματιστεί πραγματικά για την Ευρώπη έναν ρόλο ισχυρού και υπεύθυνου παράγοντα, ικανού για μια ενιαία εξωτερική πολιτική και πολιτική άμυνας και έναν ενιαίο ευρωπαϊκό χώρο ελευθερίας και δικαιοσύνης.

<SPEAKER ID=34 LANGUAGE="NL" NAME="Blokland">
Σας ευχαριστώ, κύριε Πρόεδρε. Η 11η Σεπτεμβρίου μας έδειξε με μεγάλη σαφήνεια ότι απαιτείται η αποφασιστική καταπολέμηση της τρομοκρατίας και του οργανωμένου εγκλήματος, προκειμένου να εξασφαλίσουμε τον χώρο της ελευθερίας, της ειρήνης και της ασφάλειας στα κράτη μέλη. Το Συμβούλιο μέσω αυτών των προτάσεων πραγματοποιεί μια αξιέπαινη προσπάθεια να συμβάλει προς την κατεύθυνση αυτή καθιστώντας δυνατή την ταχεία παράδοση καταζητουμένων.
<P>
Θα ήθελα ωστόσο να κάνω κάποια κριτικά σχόλια. Πιστεύω ότι θα πρέπει να περιληφθεί στο ευρωπαϊκό ένταλμα σύλληψης ένας πεπερασμένος θετικός κατάλογος αξιόποινων πράξεων. Το κριτήριο είναι εάν υπάρχει ευρωπαϊκός ή διεθνής ορισμός, όπως για παράδειγμα με την τρομοκρατία. Ο κατάλογος που υποβάλλει τώρα το Συμβούλιο περιλαμβάνει ωστόσο πολλές αξιόποινες πράξεις για τις οποίες δεν υπάρχει ευρωπαϊκός ορισμός. Οι αξιόποινες πράξεις που απαριθμούνται εκεί είναι διαφορετικής φύσεως, όπως για παράδειγμα η απάτη, ο βιασμός και ο φόνος. Ποια είναι η διασυνοριακή πτυχή αυτών των αξιόποινων πράξεων; Δεν προσφέρουν επαρκείς δυνατότητες οι ισχύουσες συμβάσεις για την παράδοση υπόπτων; Παρόλες τις επικρίσεις μου όμως, θα υποστηρίξω τη θετική αυτή πρωτοβουλία, προκειμένου να μην μπει αυτή στην κατάψυξη και χαθεί ο συμβιβασμός που με τόση δυσκολία επιτεύχθηκε.

<SPEAKER ID=35 LANGUAGE="IT" NAME="Borghezio">
Κύριε Πρόεδρε, αν θέλουμε να αγωνιστούμε κατά της τρομοκρατικής απειλής, είναι αναγκαίο να ενισχύσουμε τον έλεγχο των εξωτερικών συνόρων της Ευρωπαϊκής Ένωσης. Υπενθυμίζω ότι υπάρχει μια δέσμευση των Υπουργών, σύμφωνα με την οποία η επιτροπή στρατηγικής για τη μετανάστευση πρέπει να θεσπίσει μέτρα, όπως η κοινή εκπαίδευση των υπευθύνων για τους ελέγχους στα σύνορα με τη δημιουργία ενός ευρωπαϊκού ινστιτούτου εκπαίδευσης για την πρόληψη και τον έλεγχο.
<P>
Επί του θέματος αυτού, εμείς καταγγείλαμε αποφασιστικά τις ευθύνες της Τουρκίας, μιας χώρας που προσβλέπει στην ένταξη. Συνεχίζουν να πραγματοποιούνται παράνομες αποβιβάσεις και υπάρχουν ευθύνες γι' αυτό: οι διεθνείς αρχές συνέταξαν έναν κατάλογο με τα επονομαζόμενα "απείθαρχα κράτη" , αλλά θα ήθελα να επισημάνω και τις ευθύνες των "κρατών της μαφίας" , τα οποία δεν κάνουν τίποτα για να σταματήσουν αυτήν την αποτρόπαια διακίνηση ανθρώπων, που οδηγούνται σε περιπέτειες χωρίς πεπρωμένο και προορισμό.
<P>
Όσον αφορά το ένταλμα σύλληψης, θα ήθελα να υπενθυμίσω ότι η ιταλική κυβέρνηση ενήργησε για να υποβληθεί η εφαρμογή αυτής της απόφασης πλαισίου στην προβλεπόμενη τροποποίηση του Συντάγματος. Πράγματι, θα πρέπει να συμβιβαστούν δύο διαφορετικές ανάγκες: η ασφάλεια των ευρωπαίων πολιτών απέναντι στις σοβαρές τρομοκρατικές απειλές και η προάσπιση των ελευθεριών και των συνταγματικών εγγυήσεων - θεμελιωδών και απαραβίαστων δικαιωμάτων - το απαράβατο των οποίων πρέπει να διασφαλιστεί έναντι όλων των κανόνων, συμπεριλαμβανομένων εκείνων του διεθνούς δικαίου.

<SPEAKER ID=36 LANGUAGE="DE" NAME="Pirker">
Κύριε Πρόεδρε, κύριε Επίτροπε, αξιότιμε Πρόεδρε του Συμβουλίου, εκτιμώ ως άκρως θετικό τον ζήλο, με τον οποίο αντιμετώπισαν πρώτα η βελγική και σήμερα η ισπανική Προεδρία του Συμβουλίου το σημαντικό ζήτημα της καταπολέμησης της τρομοκρατίας. Επίσης, η προστιθέμενη αξία της Ευρωπαϊκής μας Ένωσης καταδείχθηκε από την ταχύτητα, με την οποία αντέδρασαν τα ευρωπαϊκά θεσμικά όργανα, ιδίως η Επιτροπή και το Συμβούλιο, στην τρομοκρατική επίθεση της 11ης Σεπτεμβρίου, με μία δέσμη μέτρων που εκτεινόταν από τον κοινό ορισμό της αξιόποινης πράξης έως το ευρωπαϊκό ένταλμα σύλληψης και τη δημιουργία δομών όπως οι κοινές ομάδες έρευνας στο πλαίσιο της Europol. Η αντίδραση αυτή είναι εξαιρετικά θετική.
<P>
Ωστόσο, στο πλαίσιο αυτό είναι εξαιρετικά προβληματικό το γεγονός ότι το Ευρωπαϊκό Κοινοβούλιο αγνοήθηκε κατά τη λήψη των σχετικών αποφάσεων σε επιμέρους τομείς. Το Κοινοβούλιο όμως εκπροσωπεί τους πολίτες αυτής της Ευρωπαϊκής Ένωσης και πρέπει εκ του νόμου να συμμετέχει, σύμφωνα με τη Συνθήκη, συγκεκριμένα δε πρέπει να συμμετέχει πριν από τη λήψη απόφασης από το Συμβούλιο και όχι μετά από αυτήν. Εφόσον αυτό δεν συνέβη για πρώτη φορά, αλλά αυτός ο τρόπος δράσης φαίνεται ότι μερικές φορές είναι μεθοδευμένος, θέλω να εκφράσω την έντονη διαμαρτυρία μου γι' αυτό. Δεν επιτρέπεται να υπάρξουν ξανά στο μέλλον παρόμοιες διαδικασίες που παρακάμπτουν όσα ορίζει η Συνθήκη. Θέλω να διατυπώσω σε σχέση με αυτό το αίτημα να συμμετέχει μελλοντικά το Κοινοβούλιο περισσότερο κατά την έγκριση μέτρων που αφορούν τον τρίτο πυλώνα.
<P>
Στον κανονισμό της 27ης Δεκεμβρίου ορίσθηκαν τα άτομα ή ομάδες που αφορά το πάγωμα των λογαριασμών. Θα ήθελα να μάθω αν σημειώθηκε σχετική επιτυχία, ποιοί λογαριασμοί επισημάνθηκαν και ποιά ποσά δεσμεύτηκαν.
<P>
Τέλος, θέλω να επαναλάβω το αίτημα να συμπεριληφθεί με ουσιαστικό τρόπο το Κοινοβούλιο, διότι με τον τρόπο αυτόν αφενός μπορεί να αυξηθεί η αποτελεσματικότητα και αφετέρου έτσι διατηρείται η νομική ασφάλεια.

<SPEAKER ID=37 NAME="Evans, Robert">
Κύριε Πρόεδρε, εάν μπορεί να πει κανείς ότι βγήκε κάτι καλό από τα γεγονότα της 11ης Σεπτεμβρίου - και χρειάζεται πολύ θάρρος για να πει κανείς κάτι τέτοιο - θα μπορούσα να απομονώσω δύο πράγματα. Καταρχάς, ανάγκασε τον κόσμο να δει, για πρώτη φορά ίσως, το όλο ζήτημα του Ισλάμ ως θρησκεία - αλλά αυτό θα το αφήσω κατά μέρος προς το παρόν. Κατά δεύτερον, υποχρέωσε την Ευρώπη, τις ΗΠΑ και τη Δύση να εξετάσουν ξανά το όλο ζήτημα των διεθνών σχέσεων. Δεν μπορούμε να κλείσουμε τα μάτια και τη σκέψη μας στα προβλήματα των μικρών χωρών που βρίσκονται χιλιάδες χιλιόμετρα μακριά ή των φτωχών και ταραγμένων περιοχών - είτε συμφωνούμε με τα καθεστώτα που τις κυβερνούν είτε όχι - και να θεωρήσουμε απλώς ότι δεν έχουν σημασία. Εάν το κάνουμε αυτό, διατρέχουμε τον κίνδυνο να δούμε τα προβλήματα να εμφανίζονται στο κατώφλι μας. Ένας από τους τρόπους που μπορεί να συμβεί αυτό είναι η τρομοκρατία, την οποία προφανώς δεν μπορούμε να αγνοήσουμε. Μπορούμε να την αντιμετωπίσουμε με τη διεθνή συνεργασία.
<P>
Ο κ. Blokland είπε νωρίτερα ότι πρέπει να επιδείξουμε μεγαλύτερη σκληρότητα και αποφασιστικότητα. Παράλληλα με τα κατασταλτικά μέτρα, έχει θεμελιώδη σημασία να εξετάσουμε και να προσπαθήσουμε να αντιμετωπίσουμε τα γενεσιουργά αίτια - τη φτώχεια, τον πόλεμο, την καταπίεση και μια ολόκληρη σειρά άλλων θεμάτων - που οδηγούν στην τρομοκρατία. Όλοι νιώθουμε αποστροφή και καταδικάζουμε την τρομοκρατία. Οι δύο αυτές εκθέσεις είναι ένα πρώτο βήμα προς την ενίσχυση της διεθνούς συνεργασίας για την αντιμετώπιση της τρομοκρατίας και την ενίσχυση της διεθνούς αστυνομικής συνεργασίας. Εμείς, ως πολιτικοί, έχουμε εκλεγεί για να παρακολουθούμε την πορεία των εξελίξεων σε ευρωπαϊκό επίπεδο. Πρέπει να πιέσουμε για τη θέσπιση των αυστηρότερων δυνατών κανόνων, την επίτευξη της μέγιστης δυνατής συνεργασίας και να παρακολουθούμε και να επανεξετάζουμε την κατάσταση σε διαρκή βάση.

<SPEAKER ID=38 LANGUAGE="IT" NAME="Di Pietro">
Κύριε Πρόεδρε, παίρνω το λόγο για να εκφράσω μια ικανοποίηση και μια ανησυχία: ικανοποίηση για το συγκεκριμένο βήμα μπροστά που πραγματοποίησε η Ευρωπαϊκή Ένωση όσον αφορά τον αγώνα κατά της τρομοκρατίας. ανησυχία για κάποιους άσκοπους συμβιβασμούς που επέβαλαν ορισμένα κράτη μέλη για να δεχτούν να υπογράψουν τη Σύμβασή μας, τους οποίους δεν μπορέσαμε να αντικρούσουμε έγκαιρα γιατί το Κοινοβούλιο δεν είχε ενεργή συμμετοχή πριν από τη λήψη των αποφάσεων.
<P>
Ως παράδειγμα, αναφέρω την ιταλική περίπτωση, όπου εμείς οι ιταλοί πολίτες αναγκαστήκαμε να υποστούμε την ταπείνωση και τη δυσαρέσκεια των άλλων κρατών μελών, μόνο γιατί η ιταλική κυβέρνηση αποπειράθηκε, χωρίς να το κατορθώσει, να επηρεάσει την εμβέλεια της Ευρωπαϊκής Σύμβασης, εξαιρώντας την εφαρμογή της σε ορισμένα αδικήματα που απασχολούν πολύ τον Πρωθυπουργό μας, ο οποίος - "όλως τυχαίως" , όπως θα έλεγε ο Εισαγγελέας του Μιλάνου κ. Borrelli - είναι υπόδικος στην Ιταλία για αυτά ακριβώς τα αδικήματα. Αναφέρομαι συγκεκριμένα στα αδικήματα της διαφθοράς και παραποίησης στοιχείων ισολογισμού. Μετά την αποτυχία της απόπειρας, για να αποφύγει το αδιέξοδο, η κυβέρνησή μας απαίτησε - και αυτή τη φορά πέτυχε - μια ρήτρα επίσης αδικαιολόγητη, η οποία εκ των πραγμάτων κινδυνεύει να καταστήσει ανεφάρμοστη επ' αόριστον τη Σύμβαση για το ευρωπαϊκό ένταλμα σύλληψης. Αναφέρομαι στη ρήτρα σύμφωνα με την οποία η κυβέρνηση θεωρεί αναγκαία την τροποποίηση του ιταλικού Συντάγματος για να καταστούν εφαρμόσιμοι οι ευρωπαϊκοί κανόνες. Αυτό δεν αληθεύει: δεν υπάρχει τίποτα που πρέπει να τροποποιηθεί στο Σύνταγμά μας, το οποίο παρέχει τη μέγιστη δυνατή προστασία. Η χώρα μου μπορεί συνεπώς τώρα να αναβάλει επ' αόριστον την εφαρμογή ενός σημαντικού οργάνου για τον αγώνα κατά της εγκληματικότητας, ισχυριζόμενη καιροσκοπικά ότι δεν έχουν συντελεσθεί ακόμη οι συνταγματικές τροποποιήσεις. Από αυτήν την άποψη, αναγνωρίζω ότι η έγκριση της τροπολογίας την οποία προτείναμε θα ήταν πλεονασμός, αλλά θα αντιπροσώπευε τον μόνο τρόπο για να καταστεί κατανοητό ότι το Κοινοβούλιο θα πρέπει να επεμβαίνει εκ των προτέρων και όχι εκ των υστέρων.

<SPEAKER ID=39 NAME="MacCormick">
Κύριε Πρόεδρε, όλοι μας εδώ, στο Σώμα, συμφωνούμε ότι η δημιουργία ενός κοινού ευρωπαϊκού δικαστικού χώρου είναι μια θετική εξέλιξη. Συμφωνούμε επίσης, ιδιαίτερα όσον αφορά το ευρωπαϊκό ένταλμα σύλληψης, ότι καθιστά επείγουσα την ανάγκη υιοθέτησης κοινών και αυστηρών ελάχιστων προδιαγραφών. Ο κ. Watson και η κ. Terrσn i Cusν μας ζήτησαν σήμερα να βασιστούμε στην υπόσχεση ότι το θέμα θα αντιμετωπιστεί ως επείγον. Είμαστε υποχρεωμένοι να βασιστούμε σε υποσχέσεις για ορισμένα πράγματα, αλλά θα δίσταζα να βασίσω τα πάντα μόνο σε υποσχέσεις.
<P>
Επιπλέον, οι προδιαγραφές από μόνες τους ποτέ δεν είναι αρκετές, γιατί μπορούν να παραβιαστούν. Το μόνο πράγμα που εγγυάται την τήρηση αυστηρών κανόνων είναι τα αποτελεσματικά μέσα προστασίας. Ένα από τα πιο αποτελεσματικά μέσα προστασίας που επινοήθηκε ποτέ ήταν αυτό που επινόησαν οι άγγλοι νομικοί του κοινοδικαίου - μιλώ ως Σκωτσέζος - για να διασφαλίσουν ότι όσοι κρατούνται άδικα θα προσέρχονται στο δικαστήριο και θα απελευθερώνονται εάν η κατηγορούσα αρχή δεν μπορεί να τεκμηριώσει τους λόγους κράτησής τους. Αυτό είναι ένα πραγματικά αποτελεσματικό ένδικο βοήθημα. Με την υιοθέτηση του ευρωπαϊκού εντάλματος σύλληψης κάθε ένα από τα κράτη μας καθιστά τη δική του δικαστική εξουσία δικαστικό όργανο ενός άλλου κράτους. Είναι καλό να βοηθάμε ο ένας τον άλλον. Αλλά θα πρέπει να ισχύει επίσης ότι εάν υπάρχει κατάχρηση των δικαστικών εξουσιών στη μία χώρα λόγω ανάρμοστης συμπεριφοράς της εισαγγελικής αρχής σε άλλη χώρα, οι εξουσίες αυτές θα μπορούν να ανακληθούν μέσω ενός αποτελεσματικού μέσου προστασίας. Για να είναι αποτελεσματικό το μέσο προστασίας πρέπει να ισχύει για όλη την ΕΕ και να περιορίζει τον κίνδυνο αδικαιολόγητης κράτησης πριν από τη δίκη, όπως ο παλαιός κανόνας των 110 ημερών που ισχύει στη χώρα μου.
<P>
Ας υπερψηφίσουμε την τροπολογία αριθ. 4 και ας εξασφαλίσουμε αποτελεσματικά μέσα προστασίας και αυστηρές προδιαγραφές.

<SPEAKER ID=40 LANGUAGE="SV" NAME="Sjφstedt">
Κύριε Πρόεδρε, οι τρομοκρατικές ενέργειες αποτελούν σήμερα αξιόποινες πράξεις στο σύνολο των κρατών μελών της ΕΕ, ενώ είναι ήδη δυνατή η παράδοση των υπευθύνων για αυτές μεταξύ των κρατών μελών της ΕΕ. Αυτό σημαίνει ότι η παρούσα πρόταση στερείται εν μέρει περιεχομένου. Αντίθετα, είναι προφανές ότι ενέχει τον κίνδυνο να αποβεί εις βάρος της νομικής ασφάλειας. Η πρόταση αυτή σημαίνει ότι οι παραδόσεις δεν θα εξετάζονται με τον ίδιο τρόπο όπως στο παρελθόν και ότι η ιδιαίτερη νομοθεσία κατά αυτών ακριβώς των αξιόποινων πράξεων, οι οποίες χαρακτηρίζονται τρομοκρατικές, θα πρέπει να εφαρμόζεται με πολύ ασαφή τρόπο. Έχω αμφιβολίες για την ανάγκη ύπαρξης μιας ιδιαίτερης νομοθεσίας εντός της συνολικής νομοθεσίας η οποία να εδράζεται σε τόσο ασαφείς βάσεις.
<P>
Διαπιστώνουμε ήδη ότι δεσμεύτηκαν περιουσιακά στοιχεία ατόμων τα οποία είχαν περιληφθεί στον κατάλογο τρομοκρατών του ΟΗΕ και της ΕΕ χωρίς να τους δοθεί καμία εξήγηση. Δεν είχαν επομένως καμία δυνατότητα υπεράσπισης. Θεωρώ ότι, ναι μεν οφείλουμε να καταπολεμήσουμε την τρομοκρατία, όμως αυτό θα πρέπει να γίνει στο πλαίσιο του κράτους δικαίου και όχι εις βάρος αυτού.

<SPEAKER ID=41 LANGUAGE="DA" NAME="Camre">
Κύριε Πρόεδρε, μετά τις τρομοκρατικές επιθέσεις στη Νέα Υόρκη και την Ουάσινγκτον στις 11 Σεπτεμβρίου του περασμένου έτους συζητάμε στο Ευρωπαϊκό Κοινοβούλιο τις απειλές εναντίον της ελευθερίας μας, της δημοκρατίας μας και των αξιών μας με πιο ρεαλιστικό τρόπο απ' ό,τι στο παρελθόν. Οι περισσότεροι από εμάς έχουμε καταλάβει ότι η επίθεση εναντίον των ΗΠΑ είναι μια επίθεση εναντίον μας. Όμως ήδη τους τελευταίους μήνες υπάρχουν κύκλοι οι οποίοι δραστηριοποιούνται ενεργά με στόχο τη σχετικοποίηση των απειλών και τη δημιουργία απόστασης ανάμεσα στην Ευρώπη και τις ΗΠΑ. Σε κανέναν από εμάς δεν αρέσουν οι περιορισμοί που ο έλεγχος επιφέρει σε όλους μας και το πώς περιορίζει τα δικαιώματα και τις ελευθερίες μας, όμως είμαστε αναγκασμένοι να αποδεχτούμε αυτόν τον έλεγχο διότι δεν ξέρουμε πού και ποιος ακριβώς είναι ο εχθρός. Πρέπει όμως να δούμε κατάματα ότι τα χάσματα που μοιράζουν τον κόσμο οικονομικά, θρησκευτικά και ιδεολογικά καταστούν αδύνατο για εμάς να δημιουργήσουμε έναν χώρο ειρήνης, ασφάλειας και δικαιοσύνης όπως θα θέλαμε, προτού αυτά τα χάσματα αντιμετωπιστούν αποτελεσματικά.
<P>
Παρότι θα ψηφίσω υπέρ της απόφασης πλαισίου για την καταπολέμηση της τρομοκρατίας δεν θα ψηφίσω υπέρ της απόφασης πλαισίου για το ευρωπαϊκό ένταλμα σύλληψης, διότι το εν λόγω ένταλμα σύλληψης δεν δημιουργείται εξαιτίας της τρομοκρατικής απειλής αλλά εξυπηρετεί έναν κοινό φεντεραλιστικό στόχο και δεν περιορίζεται ώστε να αφορά τους τρομοκράτες. Για την ακρίβεια, συμφωνώ με τη βαρόνη Ludford ότι η ασφάλεια δικαίου δεν βρίσκεται σε όλα τα κράτη σε ένα επίπεδο που να μπορεί να δικαιολογήσει την απέλαση σε τόσο ευρεία κλίμακα όσο αναφέρεται.

<SPEAKER ID=42 NAME="Farage">
Κύριε Πρόεδρε, το μέτρο αυτό είναι ένα από τα πιο ανελεύθερα και ανέντιμα μέτρα που θέσπισε ποτέ η ΕΕ, με δυνητικά τρομακτικές συνέπειες. Δεν έχει καμία σχέση με τις ελευθερίες και τα δικαιώματα των πολιτών, αλλά αποτελεί αποκλειστικά ένα τερατώδες παιχνίδι εξουσίας των Βρυξελλών.
<P>
Στο βιβλίο του Τζωρτζ Όργουελ, 1984, τα κρατικά υπουργεία είχαν ονόματα που εξέφραζαν το ακριβές αντίθετο των αρμοδιοτήτων τους. Έτσι, το Υπουργείο Ειρήνης ασχολείτο με τον πόλεμο, το Υπουργείο Αλήθειας ήταν υπεύθυνο για την προπαγάνδα, και ούτω καθεξής. Από εκεί προέκυψε ο όρος "οργουελιανή αντιστροφή" , δηλαδή μια περιγραφή που υποδηλώνει το αντίθετο. Το μέτρο αυτό δεν θα μπορούσε, λοιπόν, παρά να εγκριθεί από την Επιτροπή Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων - η υπέρτατη οργουελιανή αντιστροφή.
<P>
Η επιτροπή θα πρέπει να ντρέπεται για την έγκριση αυτής της απόφασης και, εάν το υποτιθέμενο αυτό Κοινοβούλιο ψηφίσει σήμερα την απόφαση αυτή, θα πρέπει επίσης να ντρέπεται οικτρά. Θα έχει προδώσει τις ίδιες τις αρχές που διατείνεται ότι υποστηρίζει.

<SPEAKER ID=43 LANGUAGE="IT" NAME="Cappato">
Κύριε Πρόεδρε, θα ήθελα να πω στον εισηγητή ότι σφάλλει. We are on trial: δεν είναι το Συμβούλιο που δοκιμάζεται σήμερα, αλλά το Κοινοβούλιο.
<P>
Το Συμβούλιο έχει λάβει ήδη τις αποφάσεις του και τις έλαβε σε συνεδριάσεις που δεν ήταν δημόσιες, συνεπώς μυστικές, αποφάσεις μερικής εναρμόνισης του ποινικού κώδικα και της ποινικής δικονομίας.
<P>
Ειδικότερα, το ευρωπαϊκό ένταλμα σύλληψης, που έχει μια εμβέλεια πολύ μεγαλύτερη από την απλή τρομοκρατία, αποτελεί ένα κίνητρο υπέρ βαρύτατων ποινών κάθειρξης. Αναγνωρίζοντας ιδίως αυτόματα τις αποφάσεις και τις διαδικασίες των εθνικών ποινικών συστημάτων, δεν θεσπίζει καμία ελάχιστη κοινή εγγύηση για τα δικαιώματα υπεράσπισης. Πρόκειται για εγγυήσεις τις οποίες το Κοινοβούλιο δεν μπορεί να εύχεται μόνο για το μέλλον, γιατί ο ρόλος του είναι να τις απαιτεί στο παρόν, να απαιτεί δηλαδή - και απευθύνομαι στο συνάδελφο κ. Pirker - ότι οι διαδικασίες θα τηρούνται και να μην διαμαρτύρεται απλώς γιατί δεν τηρήθηκαν. Για να υπεραμυνθεί του κράτους δικαίου, το Κοινοβούλιο πρέπει να απαιτήσει ότι δεν θα διακυβεύεται καμία θεμελιώδης αρχή.

<SPEAKER ID=44 LANGUAGE="ES" NAME="Palacio Vallelersundi">
Κύριε Πρόεδρε, λυπάμαι που δεν είναι παρών ο συνάδελφός μου, Graham Watson, διότι θέλω να ξεκινήσω αποτίνοντας φόρο τιμής στο έργο που επιτέλεσε με αυτές τις δύο εκθέσεις, με την ιδιότητά του ως πρόεδρος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων. Καθώς έχω κληρονομήσει αυτή τη θέση, αισθάνομαι, αν είναι δυνατό, περισσότερο υποχρεωμένη να αναγνωρίσω το έργο που ανέπτυξε.
<P>
Υιοθετώ ως δικά μου λόγια αυτά που είπε, αλλά με μία σημαντική διαφορά. Μιλάμε για ελάχιστες δικονομικές εγγυήσεις σαν να μην υπήρχαν. Υπάρχουν και, μολονότι δεν είναι κοινές, όπως συμβαίνει σε πολλούς τομείς, είναι όμως ισοδύναμες. Και είναι επαρκείς αυτή τη στιγμή. Αλλο θέμα είναι ότι - ως ευρωπαίοι πολίτες που θέλουμε να οικοδομήσουμε έναν κοινό χώρο δικαιοσύνης - δεν πρέπει να αντιμετωπίσουμε τη σκέψη να βελτιώσουμε αυτές τις εγγυήσεις. Πρέπει να διακρίνουμε σαφώς αυτά τα δύο ζητήματα.
<P>
Η Ομάδα ΕΛΚ-ΕΔ, μαζί με τη Σοσιαλιστική Ομάδα, θα καταψηφίσει αυτές τις τροπολογίες, όχι επειδή είμαστε κατά αυτών των ζητημάτων, όπως είπαν ορισμένοι ομιλητές, αλλά επειδή πρέπει να επισημάνουμε ότι όλα τα κράτη μέλη έχουν επαρκείς και ισοδύναμες ελάχιστες δικονομικές εγγυήσεις. Και πρέπει να ενεργήσουμε βασισμένοι σ' αυτή την εμπιστοσύνη.
<P>
Αλλά όλοι θέλουμε να είμαστε πιο φιλόδοξοι απέναντι στο μέλλον. Η σημαία της Ευρωπαϊκής Ένωσης είναι αυτή των δικαιωμάτων του ανθρώπου και των εγγυήσεών τους και, γι' αυτό το λόγο, στην οικοδόμηση αυτού του χώρου δικαιοσύνης, θα την κρατάμε σταθερά, στην επιτροπή που προεδρεύω και σε αυτό το Κοινοβούλιο, μέχρις ότου φτάσουμε σ' αυτή την πορεία. Ποτέ δεν θα μας φανεί αρκετό.

<SPEAKER ID=45 LANGUAGE="DE" NAME="Ceyhun">
Κύριε Πρόεδρε, την 11η Σεπτεμβρίου νομίζω πως αφυπνισθήκαμε όλοι και συνειδητοποιήσαμε ότι υπάρχει επείγουσα ανάγκη δράσης. Πιστεύω επίσης ότι δράσαμε ανάλογα. Προσωπικά, έρχομαι από την Γερμανία, που μαζί με την Ισπανία και τη Μεγάλη Βρετανία αποτελεί υπόδειγμα ως προς την καταπολέμηση της τρομοκρατίας και διαθέτουν την ανάλογη εμπειρία. Θεωρώ ότι για τον λόγο αυτόν συνεννοούμαστε πολύ καλά. Για τον ίδιο λόγο άλλωστε κάναμε το καθήκον μας ως Κοινοβούλιο και υποστηρίξαμε το Συμβούλιο και την Επιτροπή κάθε φορά που επιχείρησαν να πραγματοποιήσουν εύλογα βήματα και μας παρουσίασαν λογικές προτάσεις. Με αυτόν τον τρόπο αντιδρούσαμε πάντα μέχρι σήμερα.
<P>
Όμως, κύριε Επίτροπε και κύριε Πρόεδρε του Συμβουλίου, το πρόβλημα είναι ότι το ζητούμενο δεν είναι μόνο η καταπολέμηση των τρομοκρατικών οργανώσεων. Μετά την 11η Σεπτεμβρίου έχει γίνει επίσης σαφές ότι δεν αρκεί η απλή καταπολέμηση των τρομοκρατικών ομάδων. Αναφορικά π.χ. με τον ισλαμικό εξτρεμισμό στην Ευρωπαϊκή Ένωση, υπάρχουν ομάδες που δεν μπορούμε να τις χαρακτηρίσουμε τρομοκρατικές, παρόλ' αυτά όμως τα όργανα ασφαλείας μας τις χαρακτηρίζουν για παράδειγμα επικίνδυνες για τη δημόσια ασφάλεια. Στην χώρα μου, τη Γερμανία, υπάρχει για παράδειγμα μία ισλαμιστική ομάδα με 30 000 οπαδούς που ονομάζεται Milli Gφrόs ή, στο Βερολίνο, "Ισλαμική Ομοσπονδία" . Για μένα, παρόμοιες οργανώσεις είναι από ορισμένες απόψεις τουλάχιστον εξίσου επικίνδυνες με τις τρομοκρατικές, τη στιγμή που έχουν το δικαίωμα να προσφέρουν διδασκαλία του ισλαμισμού στα δημόσια σχολεία και με τον τρόπο αυτόν μπορούν να κάνουν πλύση εγκεφάλου σε μικρά παιδιά.
<P>
Για τον λόγο αυτόν θεωρώ ότι δεν μπορεί να είναι αρκετό μονάχα ένα ένταλμα σύλληψης και ένας ορισμός της τρομοκρατίας και ότι ακριβώς γι' αυτό πρέπει να ασχοληθούμε πολύ εντατικά και με τα άλλα αίτια της τρομοκρατίας. Θεωρώ δεδομένο ότι ο Επίτροπός μας και η Προεδρία του Συμβουλίου, ειδικά επειδή είναι ισπανική, είναι σε θέση να εξετάσουν εξονυχιστικά αυτόν τον κίνδυνο.
<P>
(Χειροκροτήματα)

<SPEAKER ID=46 NAME="Gollnisch">
Κύριε Πρόεδρε, το ευρωπαϊκό ένταλμα σύλληψης που μας προτείνετε αποτελεί ουσιαστικά πολιτική, νομική και διαδικαστική απάτη.
<P>
Καταρχάς, πρόκειται για απάτη όσον αφορά τη διαδικασία: η απόφαση πλαίσιο έχει ήδη ετοιμασθεί και συνταχθεί. Το όλο θέμα αποσιωπήθηκε στη Σύνοδο Κορυφής του Λάκεν στις 14 Δεκεμβρίου 2001. Συνεπώς, η διαβούλευση με το Κοινοβούλιο είναι τελείως παραπλανητική και άχρηστη, αν όχι προσβλητική.
<P>
Πρόκειται επίσης για απάτη επί της ουσίας: αρχικά αφορούσε την καταπολέμηση της τρομοκρατίας με αφορμή τα γεγονότα της 11ης Σεπτεμβρίου. Στην πράξη, όμως, το πλαίσιο δράσης του μελλοντικού εντάλματος σύλληψης διευρύνθηκε σε τριάντα δύο ομάδες κατηγοριών, γεγονός που μπορεί να σημαίνει δύο πράγματα.
<P>
Το πρώτο είναι ότι επιχειρούμε ουσιαστικά να μεταβούμε από ένα διακρατικό καθεστώς έκδοσης, που εγγυάται τις ατομικές ελευθερίες, σε ένα ενιαίο δικαστικό καθεστώς, χωρίς να εξασφαλίζουμε τη συμμετοχή των εκπροσώπων των λαών στην εν λόγω αλλαγή.
<P>
Το δεύτερο είναι ότι, υπό το πρόσχημα της καταπολέμησης της τρομοκρατίας, το εν λόγω ευρωπαϊκό ένταλμα θα επιτρέψει την επιβολή κυρώσεων για συναφή με την ελευθερία της γνώμης αδικήματα που περιλαμβάνονται σαφώς στον εν λόγω κατάλογο. Έτσι, θα είναι δυνατόν, για παράδειγμα, στο μέλλον ένας πολίτης να συλλαμβάνεται και να μεταφέρεται σε άλλη χώρα της οποίας δεν θα γνωρίζει ούτε τη γλώσσα ούτε το δίκαιο επειδή άσκησε κριτική για τη μεταναστευτική πολιτική, κριτική η οποία δυσαρέστησε κάποιον δικαστή του κυβερνώντος κόμματος, ή επειδή απαίτησε στη χώρα του να δίδεται προτεραιότητα στις εθνικές προτεραιότητες, ή επειδή διατύπωσε μια γνώμη η οποία κρίθηκε ως μη ορθή πολιτικά ή ιστορικά.
<P>
Η Ευρώπη που ετοιμάζετε δεν είναι ουσιαστικά η Ευρώπη της ασφάλειας, η οποία απαιτεί τη λήψη τελείως διαφορετικών μέτρων, είναι η Ευρώπη της ομοιομορφίας, των εξουσιαστικών συστημάτων και της προκατασκευασμένης, έτοιμης σκέψης. Ο Μεγάλος Αδελφός σας παρακολουθεί.

<SPEAKER ID=47 LANGUAGE="IT" NAME="Brienza">
Κύριε Πρόεδρε, ευχαριστώ τον Υπουργό κ. de Miguel για τις δηλώσεις του σε αυτό το Σώμα.
<P>
Επανήλθε σήμερα υπό συζήτηση η έκθεση Watson, η οποία εσχάτως προκάλεσε σοβαρές συζητήσεις και ορισμένες αντιπαραθέσεις. Η σημερινή συζήτηση αιτιολογείται από τις τροποποιήσεις τις οποίες επέφερε το Συμβούλιο μετά την έγκριση του Κοινοβουλίου. μεταξύ των τροποποιήσεων αυτών υπάρχουν προφανώς και εκείνες που πρότεινε η ιταλική κυβέρνηση. Λόγω του σεβασμού που τρέφω προς το Κοινοβούλιο, δεν επανέρχομαι στις αντιπαραθέσεις που πυροδοτήθηκαν από συγκεκριμένη πολιτική παράταξη. Η ιστορία των τελευταίων ετών απένειμε δικαιοσύνη, αποδεικνύοντας ότι είχαν την αντοχή σαπουνόφουσκας: σαπουνόφουσκας που επανήλθε σήμερα χάρη και στον κ. Di Pietro, εξ ονόματος του οποίου, ως φίλος, αναλαμβάνω να ζητήσω συγνώμη από το Σώμα, ιδίως για τις χονδροειδείς ανακρίβειες, οι οποίες οφείλονται περισσότερο στο τυφλό μίσος προς το πρόσωπο παρά σε νομικές γνώσεις.
<P>
Πρέπει συνεπώς να υπογραμμισθεί ακόμη μία φορά και με σθένος η προτεραιότητα της εσωτερικής ασφάλειας και της προστασίας των εξωτερικών συνόρων. Η εσωτερική ασφάλεια και ο αγώνας κατά του οργανωμένου εγκλήματος δεν μπορούν πλέον να περιοριστούν μόνο στα εθνικά πλαίσια. Το λαθρεμπόριο ναρκωτικών, το δουλεμπόριο, η τρομοκρατία, είναι υπερεθνικά φαινόμενα που πρέπει να αντιμετωπιστούν μόνο σε ευρύτερο επίπεδο.
<P>
Όσον αφορά την ανάγκη δημιουργίας εσωτερικού δικαστικού χώρου, αυτή πρέπει να λαμβάνει υπόψη τις διαφορές των εθνικών Συνταγμάτων και των δικαστικών συστημάτων, για να προχωρήσει στην πραγματική προσέγγιση των εθνικών νομοθεσιών.
<P>
Το ευρωπαϊκό ένταλμα σύλληψης πρέπει να γίνει δεκτό ως πρωταρχικό όργανο στον αγώνα κατά της τρομοκρατίας και της εγκληματικότητας αλλά, για να είναι πραγματικά αποτελεσματικό, είναι αναγκαίο να αντιμετωπιστεί με ισότιμο τρόπο σε όλα τα κράτη μέλη. Μόνον έτσι οι πολίτες θα μπορέσουν να λάβουν εγγυήσεις πραγματικής ισότιμης μεταχείρισης των εκάστοτε περιπτώσεων και βεβαιότητας δικαιοσύνης και όχι εγγυήσεις της ελευθερίας και των δικαιωμάτων των ισχυρών - όπως υπαινίχθησαν κάποιοι στο Κοινοβούλιο - αλλά όλων των πολιτών, συμπεριλαμβανομένων των εξωκοινοτικών οι οποίοι επιθυμούν να ζήσουν και να εργαστούν νόμιμα στην Ευρώπη. Πρέπει να αγωνιστούμε ώστε η Ευρώπη να μην γίνει το νέο σύνορο της ποινικοποίησης ή άλλων μορφών μισαλλοδοξίας κατά της αξιοπρέπειας του ανθρώπου.
<P>
Εν κατακλείδι, κύριε Πρόεδρε, η μάχη κατά του παλιού και του νέου εγκλήματος και των μορφών παρανομίας, κατά του οργανωμένου εγκλήματος, της νομιμοποίησης παράνομων εσόδων και της διαφθοράς - παράλληλα με ένα σθεναρό αγώνα κατά της τρομοκρατίας σε όλες της τις μορφές - δεν πρέπει να συγχέεται με την ιεροεξεταστική μανία. Από σήμερα θα πρέπει να οικοδομήσουμε ταχύτατα έναν κοινό δικαστικό χώρο, παραπέμποντας ίσως στον πρώτο πυλώνα τους κανόνες του ποινικού κώδικα, συνεκτικά ως προς τα εθνικά δίκαια και με στόχο να συνδυάσουμε την προσήλωση στο έργο της καταπολέμησης της παρανομίας με την αποφασιστική ενίσχυση των κανόνων του κράτους δικαίου.
<P>
Κύριε Πρόεδρε, δεν πρέπει να ξεχνάμε ποτέ ότι εδώ, όλοι μαζί, πρέπει να δημιουργήσουμε μια Ευρώπη βασισμένη στην ελευθερία του ατόμου.

<SPEAKER ID=48 LANGUAGE="ES" NAME="Dνez Gonzαlez">
Κύριε Πρόεδρε, θέλω να ξεκινήσω επαναλαμβάνοντας την σημασία της πράξης που μας ενώνει σήμερα και της συζήτησης αυτής που κάνουμε, διότι έχουμε μιλήσει τόσο γι' αυτά τα πράγματα που, μερικές φορές, διατρέχουμε τον κίνδυνο να χάσουμε την προοπτική της σημασίας των θεμάτων.
<P>
Γι' αυτό θα ήθελα να έχουμε επίγνωση πόσο σημαντικό είναι αυτό που αποφασίζουμε σήμερα, όχι μόνο από την προοπτική της οικοδόμησης ενός κοινού χώρου ελευθερίας, ασφάλειας και δικαιοσύνης, αλλά και από την προοπτική των πολιτικών αποφάσεων που μας οδήγησαν σ' αυτή τη συμφωνία.
<P>
Γενικά, έχουμε την τάση να εκτιμάμε τα πράγματα όταν τα χάνουμε. Εγώ θέλω να εκτιμήσω αυτή την απόφαση - και σας ζητώ να κάνετε το ίδιο μαζί μου - από αυτό που χάσαμε επειδή δεν πήραμε αυτή την απόφαση νωρίτερα.
<P>
Αν δέκα χρόνια πριν είχαμε ξεκινήσει το ένταλμα σύλληψης, αν είχαμε ορίσει το αδίκημα της τρομοκρατίας, αν είχαμε ξεκινήσει να εργαζόμαστε μαζί με τους ευρωπαίους δικαστές και αστυνομικούς, αν η Ευρώπη είχε αποφασίσει δέκα χρόνια πριν ότι για να νικήσει την τρομοκρατία απαιτείται κοινή δράση και όχι μόνο αλληλεγγύη προς εκείνους που υποφέρουν άμεσα από τα χτυπήματά της, αν είχαμε αντιμετωπίσει την τρομοκρατία με όλη τη δύναμη της ευρωπαϊκής δημοκρατίας, σήμερα η ΕΤΑ θα αποτελούσε παρελθόν.
<P>
Γι' αυτό σας λέω ότι θέλω να εκτιμήσετε από αυτή την οπτική τη σημασία των μέσων που σήμερα συζητάμε και που πρόκειται να ψηφίσουμε. Αν τα είχαμε εφαρμόσει νωρίτερα, δεν θα είχαμε πληγεί από ανεπανόρθωτες απώλειες. Έχουμε χάσει χρόνια ελευθερίας, ανθρώπινες ζωές, έχουμε κηδέψει φίλους, φίλους αγαπημένους που σήμερα θα ήταν μαζί μας.
<P>
Η Ιστορία έχει αποδείξει ότι τα ανθρώπινα όντα μπορούν να είναι εξαιρετικά σκληρά αν οι πράξεις τους μένουν ατιμώρητες. Γι' αυτό σας λέω ότι, αν είχαμε ενεργήσει νωρίτερα, η ΕΤΑ θα αποτελούσε σήμερα παρελθόν. Θα υπήρχαν λιγότερα ορφανά παιδιά, λιγότερες χήρες, λιγότερος πόνος, λιγότερος φόβος.
<P>
Σκεφτείτε το αυτό όταν ψηφίζετε, κυρίες και κύριοι. Αισθανθείτε περήφανοι που είστε πρωταγωνιστές αυτές της μεγάλης απόφασης και μην ξεχνάτε ότι, πέρα από τους λόγους, δίνετε μία ευκαιρία στη ζωή και την ελευθερία.

<SPEAKER ID=49 NAME="Gorostiaga Atxalandabaso">
Κύριε Πρόεδρε, ζητείται από το Σώμα να εγκρίνει την πρόταση του Συμβουλίου για μία απόφαση-πλαίσιο που αφορά άμεσα βασικές αρχές της δημοκρατίας.
<P>
Από το Κοινοβούλιο ζητείται απλώς να γνωμοδοτήσει. Η γνωμοδότησή του αυτή, όπως το εξέφρασε ο κ. Turco, δεν είναι "τίποτα περισσότερο από μια δαπανηρή γραφειοκρατική άσκηση" .
<P>
Έχουν περάσει περισσότερα από σαράντα χρόνια από τότε που έμαθα από τον Patrick McGuilligham στη Νομική Σχολή του Δουβλίνου τι σημαίνει η έκφραση "κοινοβούλιο-σφραγίδα" .
<P>
Στην τελευταία συνεδρίασή μας στο Στρασβούργο, κατά τη συζήτηση για το χώρο ελευθερίας, ασφάλειας και δικαιοσύνης που ορίζεται στη Συνθήκη του Αμστερνταμ, η ισπανική Προεδρία έθεσε ως πρώτη προτεραιότητα την ασφάλεια, αγνοώντας το γεγονός ότι η μόνη πραγματική εγγύηση για την ασφάλεια είναι η εφαρμογή των αρχών της ελευθερίας και της δικαιοσύνης.
<P>
Ο κ. Watson έλαβε τότε το λόγο και είπε: "Θα σας πιέσουμε ώστε να διασφαλίσουμε ότι η ελευθερία και η δικαιοσύνη δεν θα μείνουν πολύ πίσω."
<P>
Χθες, δύο ακόμα οργανώσεις των Βάσκων - η SEGI και η ASKATASUNA - εκδιώχθηκαν από τον χώρο ελευθερίας και δικαιοσύνης στο όνομα της προτεραιότητας του κ. Aznar - την ισπανική ασφάλεια.
<P>
Μπορεί η δικαστική αυτή απόφαση να ενταχθεί στον ευρωπαϊκό δικαστικό χώρο στον οποίο αναφέρεται ο κ. Watson;

<SPEAKER ID=50 LANGUAGE="NL" NAME="Swiebel">
Σας ευχαριστώ, κύριε Πρόεδρε. Η νέα διαβούλευση με το Ευρωπαϊκό Κοινοβούλιο σχετικά με τις αποφάσεις πλαίσιο για την καταπολέμηση της τρομοκρατίας και το ευρωπαϊκό ένταλμα σύλληψης φαίνεται σε μεγάλο βαθμό ότι γίνονται για τους τύπους και μόνο, ενώ οι ολλανδοί βουλευτές μέλη του PVDA θεωρούμε την διαβούλευση αυτή ευκαιρία για να εκφράσουμε την ικανοποίησή μας για το αποτέλεσμα των διαπραγματεύσεων που επέτυχε ο ολλανδός υπουργός στο Συμβούλιο Δικαιοσύνης και Εσωτερικών Υποθέσεων. Με τις διαπραγματεύσεις αυτές κατέστη τελικά εύπεπτη μία αρχικά απαράδεκτη πρόταση και επιτεύχθηκε ένας συμβιβασμός ο οποίος, μπορεί μεν να μην αξίζει βραβείου καλλονής, εξασφαλίζει όμως τα σημαντικότερα επιτεύγματα της πολιτικής μας για ζητήματα ποινικού δικαίου.
<P>
Υποστηρίζουμε εξάλλου και την τροπολογία σχετικά με το ευρωπαϊκό ένταλμα habeas corpus. Ωστόσο, δεδομένων των σχέσεων μεταξύ του Ευρωπαϊκού Κοινοβουλίου και του Συμβουλίου, η παρούσα συζήτηση και η ψηφοφορία που θα γίνει σε λίγο αποτελούν στην ουσία σκέτο θέατρο. Ένα θέατρο που θίγει την αξιοπιστία όχι μόνο του Κοινοβουλίου, αλλά και του Συμβουλίου. Κάθε Προεδρία κάνει πάντοτε συγκινητικές δηλώσεις σχετικά με την ανάγκη διαλόγου με το Ευρωπαϊκό Κοινοβούλιο, όμως για το συγκεκριμένο ζήτημα δύο φορές μας ξεγέλασαν. Την πρώτη φορά έγινε διαβούλευση με το Κοινοβούλιο σχετικά με ξεπερασμένες προτάσεις, ενώ τη δεύτερη φορά το Κοινοβούλιο κλήθηκε να λάβει θέσεις σχετικά με προαποφασισμένες προτάσεις, στις οποίες δεν μπορούσε πλέον κανείς να αλλάξει το παραμικρό. Η απολύτως απαραίτητη νέα πρόταση σχετικά με την δικονομία σε ποινικές υποθέσεις πιστεύω ότι αποτελεί καλή ευκαιρία για την αποκατάσταση αυτών των κακώς κειμένων και την καλύτερη οργάνωση του διαλόγου.

<SPEAKER ID=51 LANGUAGE="ES" NAME="Cerdeira Morterero">
Κύριε Πρόεδρε, σήμερα έχουμε πραγματικούς λόγους για να συγχαρούμε τους εαυτούς μας, επειδή είμαι πεπεισμένη ότι, με την έγκριση, σε λίγα λεπτά, των εκθέσεων του κ. Watson, θα κάνουμε ένα ακόμη σημαντικό βήμα προς τη δημιουργία του κοινού ευρωπαϊκού χώρου δικαιοσύνης, ελευθερίας και ασφάλειας, που όλοι επιθυμούμε.
<P>
Επίσης είναι λόγος συγχαρητηρίων γι' αυτό το Κοινοβούλιο και, φυσικά, για την υποφαινόμενη το γεγονός ότι οι αποφάσεις που υιοθετήθηκαν από το Συμβούλιο στη Σύνοδο Κορυφής του Λάκεν συγκεντρώνουν την ουσία των θέσεων που αυτό το Κοινοβούλιο έχει εκφράσει σε επανειλημμένες περιστάσεις.
<P>
Αλλά δεν μπορώ να εγκρίνω την έλλειψη ευαισθησίας του Συμβουλίου απέναντι στο Κοινοβούλιο - που αναγνωρίστηκε τόσο από συναδέλφους μου όσο και από το ίδιο το Συμβούλιο - σχετικά με τη χρήση του καταλόγου που εγκρίθηκε στις 27 Δεκεμβρίου 2001.
<P>
Στη δύσκολη ισορροπία μεταξύ ελευθερίας και ασφάλειας, στην οποία βρεθήκαμε πολλές φορές, αυτή τη στιγμή κάνουμε τα σωστά βήματα. Δεν μπορεί να αναβληθεί η ψήφιση των δημοκρατικών αποφάσεων και νομοθεσιών που υπερασπίζονται τους δημοκράτες έναντι των τρομοκρατών και έναντι εκείνων που εμποδίζουν την άσκηση της δημοκρατικής ελευθερίας στους ευρωπαίους πολίτες.
<P>
Ταυτόχρονα, είναι επίσης καθήκον μας να αναγνωρίσουμε ότι έχουμε μία συγκεκριμένη ευθύνη συνεχίζοντας να δημιουργούμε αυτό τον χώρο ελευθερίας και ασφάλειας, άποψη που ορισμένοι συνάδελφοι του Κοινοβουλίου εξέφρασαν ήδη σε ορισμένες τροπολογίες. Στη συνέχεια, χωρίς πολλές καθυστερήσεις, θα πρέπει να θέσουμε αυτά τα ζητήματα, αλλά σήμερα δεν είναι η κατάλληλη στιγμή.

<SPEAKER ID=52 LANGUAGE="IT" NAME="Paciotti">
Κύριε Πρόεδρε, θεωρώ και εγώ ότι με την έγκριση της έκθεσης Watson γίνεται ένα βήμα μπροστά στη δημιουργία του χώρου ελευθερίας, ασφάλειας και δικαιοσύνης που θέλησε η Συνθήκη του Αμστερνταμ και απλώς επιτάχυνε το τραγικό τρομοκρατικό χτύπημα της 11ης Σεπτεμβρίου.
<P>
Εισάγεται αφενός ένας κοινά αποδεκτός ορισμός των αδικημάτων τρομοκρατίας, κατά πολύ βελτιωμένος χάρη και στην παρέμβαση του Κοινοβουλίου μας και αναγκαίος για την αποτελεσματικότητα της προσπάθειας σε αυτόν τον τομέα. Αφετέρου, αρχίζει να εφαρμόζεται και στο ποινικό πεδίο η αρχή την οποία υποστήριξε το Κοινοβούλιο εγκρίνοντας εν ευθέτω χρόνω ομόφωνα την έκθεση Di Lello για την αμοιβαία αναγνώριση των δικαστικών μέτρων και η οποία βασίζεται στην προϋπόθεση ότι όλα τα κράτη μέλη διασφαλίζουν έναν ελάχιστο σεβασμό των θεμελιωδών δικαιωμάτων. Σε εμάς δεν υπάρχουν οι φυλακές του Guantanamo, αλλά ο έλεγχος του Δικαστηρίου του Στρασβούργου για την υπεράσπιση των ανθρωπίνων δικαιωμάτων, αν και όπως είναι φυσικό όλα τα συστήματά μας μπορούν να βελτιωθούν περαιτέρω.
<P>
Με αυτόν τον τρόπο, θέτουμε σε εφαρμογή και την αποτελεσματικότητα της κοινής δράσης στον αγώνα κατά του εγκλήματος, με σεβασμό ωστόσο στις διάφορες εθνικές ιδιαιτερότητες στις οποίες έγκειται η καινοτομία της ευρωπαϊκής οικοδόμησης. Δυστυχώς, η βραδύτητα αυτής της οικοδόμησης επιφυλάσσει ακόμη και σήμερα για το Ευρωπαϊκό Κοινοβούλιο μια θέση απλού συμβούλου του Συμβουλίου. Μπορούμε όμως να ελπίζουμε ότι δεν θα είναι πλέον έτσι μετά τη λήξη των εργασιών της Συνέλευσης και της Διακυβερνητικής Διάσκεψης για τη μεταρρύθμιση των Συνθηκών και ότι η κοινοτική μέθοδος, που διασφαλίζει καλύτερα τη δημοκρατικότητα όλων των αποφάσεων, θα εφαρμοστεί ολοκληρωτικά και για τον τρίτο πυλώνα.

<SPEAKER ID=53 LANGUAGE="ES" NAME="de Miguel">
. (ES) Κύριε Πρόεδρε, έχοντας ακούσει όλες τις παρεμβάσεις, η Προεδρία του Συμβουλίου θέλει να συμμεριστεί το αίσθημα ικανοποίησης, από την άποψη ότι σήμερα λαμβάνεται μία μεγάλη απόφαση, που είναι η ψήφιση αυτών των δύο εκθέσεων Watson.
<P>
Συμφωνώ με όσους είπαν ότι αυτή είναι μία μεγάλη μέρα. Πιστεύω ότι είναι ένα μεγάλο βήμα μπροστά στην οικοδόμηση του χώρου ασφάλειας, δικαιοσύνης και ελευθερίας. Μολονότι ειπώθηκε ότι θα μπορούσαμε να το είχαμε κάνει νωρίτερα, η αλήθεια είναι ότι, τουλάχιστον, είμαστε καθ' οδόν προς την επίτευξή του.
<P>
Παράλληλα θα ήθελα επίσης να πω, κύριε Πρόεδρε, σχετικά με τις παρεμβάσεις ορισμένων μελών του Κοινοβουλίου που εξέφρασαν τις αμφιβολίες τους για το γεγονός ότι η εφαρμογή αυτών των αποφάσεων θα μπορούσε να θέσει σε κίνδυνο τα θεμελιώδη δικαιώματα, τα δικαιώματα του ανθρώπου, την ιδέα ότι όλες οι ευρωπαϊκές χώρες συμμεριζόμαστε την υπεροχή του κράτους δικαίου, θα ήθελα να τους πω ότι, ακριβώς, αυτή η υπεροχή και η προστασία αυτών των θεμελιωδών αξιών και των δικαιωμάτων του ανθρώπου είναι οι πρωταρχικές μέριμνες που το Συμβούλιο και τα κράτη μέλη λαμβάνουν υπόψη την στιγμή της εφαρμογής αυτών των αντιτρομοκρατικών μέτρων.
<P>
Έχουμε την πεποίθηση - όπως πιστεύω ότι έχει επίσης και το Κοινοβούλιο - ότι ο καλύτερος τρόπος να καταπολεμήσουμε τη μάστιγα της τρομοκρατίας είναι ακριβώς να το κάνουμε με το σύστημα αξιών μας και με τον νόμο στο χέρι. Και να το κάνουμε με αποφασιστικότητα, ακριβώς για να διαφυλάξουμε αυτό το σύστημα αξιών που η τρομοκρατία θέλει να αγνοήσει. Γι' αυτό το λόγο, θέλω, εξ ονόματος του Συμβουλίου, να προσφέρω όλες τις εγγυήσεις ότι ποτέ τα δικαιώματα ορισμένων πολιτών δεν θα καταπατηθούν κατά την εφαρμογή των αποφάσεων που έλαβε το Συμβούλιο και που το Κοινοβούλιο στηρίζει με τις δύο εκθέσεις Watson.

<SPEAKER ID=54 LANGUAGE="FR" NAME="Vitorino">
. (FR) Κύριε Πρόεδρε, κύριε εκπρόσωπε του Συμβουλίου, κυρίες και κύριοι βουλευτές, η Επιτροπή συμμετέχει με μεγάλη χαρά στη σημερινή συζήτηση, την οποία θεωρεί πολιτικά σημαντική για το μέλλον του χώρου ελευθερίας, ασφάλειας και δικαιοσύνης. Έχουμε ήδη εξετάσει πολλές φορές τη νομική μορφή του ευρωπαϊκού εντάλματος σύλληψης και της απόφασης πλαισίου για τα μέτρα καταπολέμησης της τρομοκρατίας μετά από τη σύνταξη της έκθεσης Watson, την οποία ενέκρινε το Σώμα σας στις 5 του περασμένου Σεπτεμβρίου. Θα ήθελα να σας υπενθυμίσω ότι η Επιτροπή εργάζεται ήδη επάνω στα θέματα αυτά εδώ και περισσότερο από έναν χρόνο, κατόπιν αιτήματος του Ευρωπαϊκού Συμβουλίου του Τάμπερε. Νομίζω μάλιστα ότι το Κοινοβούλιο είναι σε θέση να διαπιστώσει ότι η Επιτροπή έδωσε όλη την απαιτούμενη σημασία στο θέμα αυτό προκειμένου να επιτύχει την ολοκλήρωση των διαπραγματεύσεων μέσα στις προθεσμίες που είχε ορίσει το έκτακτο Ευρωπαϊκό Συμβούλιο μετά από τα γεγονότα της 11ης Σεπτεμβρίου. Με την ευκαιρία αυτή, θα ήθελα να συγχαρώ για μια ακόμη φορά τη βελγική Προεδρία για τις προσπάθειες που κατέβαλε προκειμένου να καταλήξουμε στα αποτελέσματα που αποτελούν το αντικείμενο της σημερινής συζήτησης.
<P>
Τα δύο κείμενα που έχετε ενώπιόν σας συνιστούν ένα σημαντικό βήμα για τη βελτίωση της ουσιαστικής ικανότητας της Ευρωπαϊκής Ένωσης και των κρατών μελών στον τομέα της καταπολέμησης του οργανωμένου εγκλήματος γενικότερα και της τρομοκρατίας ειδικότερα. Η επιθυμία μας εκπληρώθηκε· η διαδικασία του ευρωπαϊκού εντάλματος σύλληψης θα αντικαταστήσει πλήρως τη διαδικασία της έκδοσης στο έδαφος της Ένωσης, όπως ακριβώς είχε ζητήσει το Συμβούλιο του Τάμπερε τον Οκτώβριο του 1999, αίτημα που επανέλαβε επίσης το έκτακτο Ευρωπαϊκό Συμβούλιο του Σεπτεμβρίου 2001.
<P>
Θα ήθελα επίσης να επισημάνω ότι, εξαρχής, το Συμβούλιο του Τάμπερε δεν υποστήριζε μόνο τη χρησιμοποίηση του ευρωπαϊκού εντάλματος σύλληψης στο πλαίσιο της καταπολέμησης της τρομοκρατίας, αλλά την πλήρη αντικατάσταση της διαδικασίας έκδοσης που εφάρμοζαν τα κράτη μέλη από το ευρωπαϊκό ένταλμα σύλληψης. Η απαίτηση του διπλού αξιόποινου - σύμφωνα με την οποία η έκδοση του ενόχου είναι δυνατή μόνο εάν τα γεγονότα βάσει των οποίων εκδόθηκε το ένταλμα συνιστούν επίσης αδίκημα στο κράτος μέλος όπου θα εκτελεσθεί το ένταλμα - καταργείται για 32 αδικήματα από τη στιγμή που η επιβληθείσα ποινή ενδέχεται να υπερβαίνει, στο κράτος μέλος που εξέδωσε το ένταλμα, τα τρία χρόνια φυλάκισης. Ο κατάλογος αυτός καλύπτει ουσιαστικά τα σοβαρότερα αδικήματα και το μεγαλύτερο μέρος του προέρχεται από τη σύμβαση Europol, την οποία έχουν επικυρώσει όλα τα κράτη μέλη, γεγονός που σημαίνει ότι έχει εγκριθεί με δημοκρατικές διαδικασίες από τα εθνικά κοινοβούλια των δεκαπέντε κρατών μελών.
<P>
Το ευρωπαϊκό ένταλμα σύλληψης θα διευκολύνει την άμεση συνεργασία των ευρωπαίων δικαστών σε συνθήκες πλήρους ανεξαρτησίας και πλήρους σεβασμού των θεμελιωδών δικαιωμάτων. Καταργήσαμε το διοικητικό στάδιο της έκδοσης, καταργήσαμε την πολιτικοποίηση της διαδικασίας έκδοσης και αναθέσαμε τη διαδικασία απευθείας στους δικαστικούς, στους δικαστές των κρατών μελών. Κατά τη γνώμη μου αυτό είναι ουσιαστικό στοιχείο για την ενίσχυση του χώρου ελευθερίας, ασφάλειας και δικαιοσύνης. Όσον αφορά την τρομοκρατία, το κείμενο θα μας επιτρέψει να εναρμονίσουμε τον ορισμό των τρομοκρατικών ενεργειών που συνιστούν αδικήματα σε επίπεδο κρατών μελών.
<P>
Το κείμενο ορίζει τις τρομοκρατικές ενέργειες που συνιστούν αδικήματα βάσει υλικών στοιχείων (αδικήματα κατά της ζωής ή της σωματικής ακεραιότητας των ατόμων, απαγωγές, ομηρείες, μαζικές καταστροφές δημόσιων ή ιδιωτικών κτιρίων, αεροπειρατείες, κλπ.) και βάσει του επιδιωκόμενου σκοπού (εκφοβισμός πληθυσμού, αποσταθεροποίηση των δομών μιας χώρας ή της διεθνούς τάξης, περιορισμός της δυνατότητας των δημόσιων αρχών να προβούν στην υλοποίηση μιας ενέργειας ή να απέχουν από αυτή).
<P>
Διατυπώνει επίσης έναν ορισμό της τρομοκρατικής οργάνωσης, εμπνευσμένο από την έννοια της εγκληματικής οργάνωσης όπως καθορίσθηκε στην κοινή πράξη της 21ης Δεκεμβρίου 1998, και θεσπίζει ειδικά αδικήματα για τους επικεφαλής της οργάνωσης και για τη συμμετοχή σε τρομοκρατική οργάνωση.
<P>
Επιπλέον, προβλέπεται ένα σύστημα για τη διευκόλυνση της συνεργασίας των μεταμελημένων τρομοκρατών με τις αστυνομικές και δικαστικές αρχές μέσω μηχανισμού μείωσης της ποινής.
<P>
Θα ήθελα να τονίσω τη σπουδαιότητα του εν λόγω ορισμού, καθώς η Ευρωπαϊκή Ένωση οφείλει να διαμορφώσει τη δική της, ενιαία στάση στις διαπραγματεύσεις που διεξάγονται επί του παρόντος στο πλαίσιο των Ηνωμένων Εθνών στη Νέα Υόρκη, με σκοπό την έγκριση μιας διεθνούς σύμβασης για την τρομοκρατία σε παγκόσμια κλίμακα.
<P>
Είχαμε όμως την πρόθεση να βελτιώσουμε και να αποσαφηνίσουμε το κείμενο, μετά εξάλλου από τις πολυάριθμες παρεμβάσεις των ευρωπαίων βουλευτών. Ελπίζω ότι θα χαρείτε όταν διαπιστώσετε ότι το κείμενο που ενέκρινε το Συμβούλιο περιλαμβάνει τις προτάσεις σας. Αναφέρομαι κυρίως στο θέμα των συνδικαλιστικών κινημάτων ή των διαδηλώσεων κατά της παγκοσμιοποίησης. Οι δραστηριότητες αυτές δεν είναι δυνατό σε καμία περίπτωση να συμπεριληφθούν στα αδικήματα της απόφασης πλαισίου, ακόμη και σε περίπτωση περιστασιακής υπέρβασης των ορίων.
<P>
Θα ήταν λοιπόν τελείως δημαγωγικό να ισχυριστούμε ότι ο στόχος του εργαλείου αυτού είναι να ποινικοποιήσει αυτές τις δραστηριότητες. Επί του παρόντος, το ζήτημα έχει αποσαφηνιστεί πλήρως και έχει διευθετηθεί από νομικής πλευράς.
<P>
Εξάλλου, μια αιτιολογική σκέψη και μια δήλωση του Συμβουλίου θα επιβεβαιώσουν ότι η απόφαση πλαίσιο δεν είναι δυνατό να εφαρμοσθεί εις βάρος εκείνων που ενεργούν με γνώμονα τη διαφύλαξη ή την αποκατάσταση των δημοκρατικών αξιών.
<P>
Όσον αφορά τον σεβασμό των θεμελιωδών δικαιωμάτων, θέμα στο οποίο επιδεικνύουν μεγάλη ευαισθησία τόσο το Κοινοβούλιο όσο και η Επιτροπή, εκτιμώ ότι τα δύο υπό συζήτηση κείμενα είναι ικανοποιητικά.
<P>
Όσον αφορά το ένταλμα σύλληψης, υπενθυμίζεται πολλές φορές, κυρίως στο πρώτο άρθρο, ότι τόσο κατά την εκτέλεση των συναφών καθηκόντων όσο και κατά την εκτέλεση του ίδιου του ευρωπαϊκού εντάλματος σύλληψης, τα κράτη μέλη και οι δικαστικές αρχές οφείλουν να μεριμνούν συνεχώς και αδιαλείπτως για την αυστηρή τήρηση των αρχών που αναγνωρίζονται βάσει του άρθρου 6 της Συνθήκης και που περιλαμβάνονται στον Χάρτη των Θεμελιωδών Δικαιωμάτων της Ευρωπαϊκής Ένωσης.
<P>
Επίσης, έχουμε επισημάνει ότι είναι αδύνατη η απέλαση ή η έκδοση ατόμων σε κράτη στα οποία ελλοχεύει σοβαρός κίνδυνος να τους επιβληθεί η ποινή του θανάτου, να υποστούν βασανιστήρια ή να αποτελέσουν αντικείμενο άλλων απάνθρωπων ή εξευτελιστικών ποινών ή συμπεριφορών.
<P>
Θα ήθελα να τονίσω, και κατανοώ την ανησυχία του κ. MacCormick στο θέμα αυτό, ότι πιθανώς η τροπολογία σας να έχει αρνητικά αποτελέσματα. Σας το δηλώνω με κάθε ειλικρίνεια. Θα ήθελα να τονίσω ότι το habeas corpus υπάρχει στην έννομη τάξη όλων των κρατών μελών και ότι, επιπλέον, τα άρθρα 5 και 6 της Ευρωπαϊκής Σύμβασης για τα δικαιώματα του ανθρώπου τα οποία περιλαμβάνονται αυτούσια στον Χάρτη των Θεμελιωδών Δικαιωμάτων της Ευρωπαϊκής Ένωσης ορίζουν κανόνες για τις συνθήκες κράτησης και απελευθέρωσης σε περίπτωση παράνομης κράτησης. Το ευρωπαϊκό ένταλμα σύλληψης δεν περιλαμβάνει κανένα στοιχείο που να παρεκκλίνει από την εφαρμογή των διατάξεων της έννομης τάξης των κρατών μελών και από την Ευρωπαϊκή Σύμβαση για τα δικαιώματα του ανθρώπου όσον αφορά τον ορισμό των συνθηκών κράτησης που ισχύουν στα κράτη μέλη της Ευρωπαϊκής Ένωσης.
<P>
Η Επιτροπή ελπίζει ότι τα κείμενα θα εγκριθούν επισήμως το αργότερο μέχρι τον Μάιο, μόλις αρθούν και οι τελευταίες επιφυλάξεις των βουλευτών. Κατόπιν, όλα τα κράτη μέλη θα κληθούν να προσαρμόσουν τις εθνικές τους νομοθεσίες προκειμένου τα δύο αυτά κείμενα να τεθούν σε ισχύ την 1η Ιανουαρίου 2004, όσον αφορά το ευρωπαϊκό ένταλμα σύλληψης, και την 1η Ιανουαρίου 2003, όσον αφορά την ποινικοποίηση της τρομοκρατίας.
<P>
Η αμοιβαία εμπιστοσύνη στα αποτελεσματικά και ανεξάρτητα νομικά συστήματα θα αποτελέσει το κλειδί της επιτυχίας της διαδικασίας που θα ακολουθείται στο πλαίσιο του ευρωπαϊκού εντάλματος σύλληψης. Για τον λόγο αυτό, σύμφωνα με την επιθυμία που διατυπώσατε σε πολλές από τις τροπολογίες που υποβάλατε σήμερα, και σύμφωνα με τα όσα έχω ήδη αναγγείλει κατά την προηγούμενη ομιλία μου ενώπιον του Σώματός σας για το θέμα αυτό, η Επιτροπή θα παρουσιάσει μέσα στο τρέχον έτος ανακοίνωση σχετικά με τις ελάχιστες δικονομικές εγγυήσεις που πρέπει να ισχύουν στους κόλπους της Ευρωπαϊκής Ένωσης.
<P>
Στην ηλεκτρονική τοποθεσία της Επιτροπής διατίθεται ήδη ένα έγγραφο που καλλιεργεί τον προβληματισμό σχετικά με το θέμα αυτό. Το έγγραφο αυτό θα αποτελέσει την αφορμή για την έναρξη του δημόσιου διαλόγου επάνω στα θέματα αυτά και για την προετοιμασία της ανακοίνωσης την οποία η Επιτροπή έχει την πρόθεση να παρουσιάσει πριν από το τέλος του έτους.
<P>
Στην εν λόγω ανακοίνωση, θα εξετάζονται διάφορα θέματα όπως το δικαίωμα στη γλωσσική συνδρομή, η νομική συνδρομή, οι κανόνες προσφυγής, η προσκόμιση αποδεικτικών στοιχείων, το ζήτημα των εναλλακτικών της προσωρινής κράτησης λύσεων ή οι αποφάσεις ερήμην. Ο μεσοπρόθεσμος στόχος μας είναι να προτείνουμε ένα νομοθετικό εργαλείο στον εν λόγω τομέα, μετά την ολοκλήρωση του δημόσιου διαλόγου.
<P>
Κύριε Πρόεδρε, δεν λησμονώ ούτε την προοπτική της πρακτικής σημασίας των κειμένων αυτών στο πλαίσιο της διεύρυνσης της Ευρωπαϊκής Ένωσης. Και στο θέμα αυτό, η αμοιβαία εμπιστοσύνη μεταξύ των ανεξάρτητων, αξιόπιστων και αποτελεσματικών νομικών συστημάτων θα αποτελέσει το κλειδί της επιτυχίας.
<P>
Οι επικρίσεις για την καθυστέρηση που σημειώνεται στο θέμα της ολοκλήρωσης της δικαστικής Ευρώπης δεν είναι διόλου καινούργιες. Σήμερα, τα δύο κείμενα που σας προτείνονται συνιστούν αδιαμφισβήτητα σημαντική πρόοδο στον τομέα αυτό και βασίζομαι στη δέσμευση που έχει αναλάβει η ισπανική Προεδρία καθώς και στην αφοσίωση και στην υποστήριξη του Ευρωπαϊκού Κοινοβουλίου για την ολοκλήρωση του φιλόδοξου αυτού εγχειρήματος. Το μήνυμα είναι σαφές. Δεν νομιμοποιείται κανενός είδους βία. Έχουμε τα νομικά και νόμιμα εργαλεία για να υπερασπιστούμε τη δημοκρατία διότι αντιμετωπίζουμε με σοβαρότητα το αίτημα για ασφάλεια και για καταπολέμηση της τρομοκρατίας το οποίο διατυπώνουν όλο και πιο πιεστικά όλοι ανεξαιρέτως οι ευρωπαίοι πολίτες.
<P>
(Χειροκροτήματα)

<SPEAKER ID=55 NAME="Πρόεδρος">
Σας ευχαριστώ, κύριε Επίτροπε.
<P>
Ανακοινώνω ότι στο τέλος της δήλωσης του Συμβουλίου έλαβα δύο προτάσεις ψηφίσματος, βάσει του άρθρου 37, παράγραφος 2, του Κανονισμού.
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 12.30.

<CHAPTER ID=4>
Χρηματοδότηση της ενίσχυσης για την ανάπτυξη, κυρίως ενόψει της Διεθνούς Διάσκεψης των Ηνωμένων Εθνών για το θέμα αυτό
<SPEAKER ID=56 NAME="Πρόεδρος">
Η ημερήσια διάταξη προβλέπει τις δηλώσεις του Συμβουλίου και της Επιτροπής σχετικά με τη χρηματοδότηση της ενίσχυσης για την ανάπτυξη, κυρίως ενόψει της Διεθνούς Διάσκεψης των Ηνωμένων Εθνών για το θέμα αυτό στο Monterrey (Μεξικό), στις 21/22 Μαρτίου 2002.

<SPEAKER ID=57 LANGUAGE="ES" NAME="de Miguel">
. (ES) Κύριε Πρόεδρε, η ισπανική Προεδρία της Ευρωπαϊκής Ένωσης έχει την μεγάλη χαρά να εμφανίζεται σ' αυτή την Αίθουσα για να σας ενημερώσει σχετικά με την παρούσα κατάσταση στην οποία βρίσκονται οι προετοιμασίες της Διεθνούς Διάσκεψης για τη Χρηματοδότηση για την Ανάπτυξη, η οποία προβλέπεται να διεξαχθεί στο Monterrey (Μεξικό), από τις 18 ως 22 Μαρτίου.
<P>
Κατά τους τελευταίους μήνες η Διάσκεψη του Monterrey κατείχε μια σημαντική θέση στη λεγόμενη Ατζέντα Ανάπτυξης, ιδιαίτερα μετά τις τρομοκρατικές επιθέσεις της 11ης Σεπτεμβρίου και την διαπίστωση ότι τα προβλήματα ανάπτυξης σ' έναν παγκοσμιοποιημένο κόσμο απαιτούν την πλήρη, άμεση και επιτακτική προσοχή μας.
<P>
Αυτό το γενικό ενδιαφέρον δικαιολογεί τις προσπάθειες που κατέβαλαν όλοι οι παρόντες στην τέταρτη συνεδρίαση της Προπαρασκευαστικής Επιτροπής της Διάσκεψης, η οποία μόλις διεξήχθη στη Νέα Υόρκη και η οποία ολοκληρώθηκε με την έγκριση ενός κειμένου, το οποίο θα υποβληθεί για ψήφιση στους αρχηγούς κρατών και κυβερνήσεων που προβλέπεται ότι θα συμμετάσχουν στη Διάσκεψη Κορυφής του Monterrey.
<P>
Δεν είναι τυχαίο ότι αυτό το έγγραφο, το οποίο θα αναλύσω εν συντομία στη συνέχεια, έχει ως τίτλο "Η συναίνεση του Monterrey" . Δεδομένου ότι η διεξαγωγή της Διάσκεψης για τη Χρηματοδότηση για την Ανάπτυξη στο Monterrey θεωρείται αναμφισβήτητα ένα από τα πιο σημαντικά γεγονότα στο θέμα της συνεργασίας κατά τη διάρκεια του εξαμήνου της Προεδρίας μας, η Ισπανία θέλει να δώσει ιδιαίτερη προτεραιότητα σ' αυτό το γεγονός και αυτή η προτεραιότητα αντικατοπτρίζεται στο επίπεδο της επίσημης εκπροσώπησης. Μ' αυτό θέλω να πω ότι θα είναι ο Πρόεδρος της ισπανικής κυβέρνησης, και Πρόεδρος του Ευρωπαϊκού Συμβουλίου, αυτός ο οποίος θα είναι ο επικεφαλής της κοινοτικής αντιπροσωπείας στη Διάσκεψη Κορυφής του Monterrey.
<P>
Η προετοιμασία της Διάσκεψης, κύριε Πρόεδρε, ήταν γενικά περίπλοκη λόγω του πολυσύνθετου, περιεκτικού χαρακτήρα της και του πλήθους των παραγόντων που παρενέβησαν στις συσκέψεις.
<P>
Θα ήθελα να επωφεληθώ αυτής της ευκαιρίας για να ευχαριστήσω τις προηγούμενες Προεδρίες της Ένωσης για την σημαντική προσπάθεια που ανέπτυξαν, κατά τη διάρκεια όλης αυτής της διαδικασίας, δεδομένου ότι ήταν μία εξέλιξη που μας έφερε μέχρι την τωρινή στιγμή. Αυτή η συνεχής και κοινή προσπάθεια επιτρέπει τώρα να μπορεί η Ευρωπαϊκή Ένωση να κατέχει στο Monterrey τον ηγετικό ρόλο που της αναλογεί ως πρώτος παγκόσμιος χορηγός επίσημης ενίσχυσης για την ανάπτυξη.
<P>
Πριν να επισημάνω και να αναφερθώ στα χαρακτηριστικά στοιχεία του κειμένου που υιοθετήθηκε στη Νέα Υόρκη, επιτρέψτε μου, κύριε Πρόεδρε, να τοποθετήσω τη Διάσκεψη του Monterrey στο κατάλληλο πλαίσιο, εφόσον δεν αποτελεί μία απομονωμένη διαδικασία, αλλά εντάσσεται στη διαδικασία που ξεκίνησε με τη Διακήρυξη της Χιλιετίας που ψηφίστηκε από τη Γενική Συνέλευση των Ηνωμένων Εθνών τον Σεπτέμβριο του 2000, υπέρ μιας αειφόρου ανάπτυξης και της καταπολέμησης της φτώχειας στον κόσμο.
<P>
Βρισκόμαστε, λοιπόν, μπροστά σε τρεις ανεξάρτητες διαδικασίες που συνδέονται όμως στενά. Καταρχάς, το εμπορικό επίπεδο στο πλαίσιο των δεσμεύσεων που αναλήφθησαν στη διάσκεψη του Παγκόσμιου Οργανισμού Εμπορίου που έγινε στη Ντόχα. Δεύτερον, όλα όσα αναφέρονται στην κινητοποίηση των οικονομικών πόρων, η Διάσκεψη των Ηνωμένων Εθνών σχετικά με τη χρηματοδότηση για την ανάπτυξη και, τρίτον, όσον αφορά το περιβάλλον, η Διάσκεψη για την αειφόρο ανάπτυξη που προβλέπεται να λάβει χώρα, φέτος τον Σεπτέμβριο, στο Γιοχάνεσμπουργκ.
<P>
Θα αναφερθώ τώρα εν συντομία στα χαρακτηριστικά του εγγράφου του Monterrey, της περίφημης συναίνεσης του Monterrey που ανέφερα προηγουμένως. Αυτό το τελικό κείμενο που εγκρίθηκε ad referendum, δεδομένου ότι δεν ήταν δυνατό να πραγματοποιηθεί μία επίσημη τελευταία συνεδρίαση στη Νέα Υόρκη, αποτελείται από 73 αριθμημένες παραγράφους και αντανακλά το πνεύμα συναίνεσης με το οποίο συντάχθηκε. Καθώς δεν φέρει ανοιχτά στοιχεία, εφόσον όλα έχουν συμφωνηθεί, ελπίζουμε ότι οι αρχηγοί κρατών και κυβερνήσεων θα μπορέσουν να διατηρήσουν ένα πραγματικό πολιτικό διάλογο, ειλικρινή και ανοιχτό σχετικά με τα κύρια ζητήματα που επηρεάζουν την ανάπτυξη και τις τωρινές της προκλήσεις.
<P>
Η συμφωνία που επιτεύχθηκε καθορίζει ότι η διεθνής συνεργασία για την ανάπτυξη έχει ως θεμελιώδεις πυλώνες μία σειρά αρχών που μοιράζονται οι χορηγοί και οι αποδέκτες, μεταξύ άλλων, και όλως ιδιαιτέρως, η έννοια της χρηστής διακυβέρνησης (good governance) σε όλα τα επίπεδα, η ύπαρξη σταθερών δημοκρατικών θεσμών και ο σεβασμός στο κράτος δικαίου, όλα αυτά στο πλαίσιο ενός πνεύματος συνεργασίας για την ανάπτυξη, με το οποίο ως αφετηρία τα ανεπτυγμένα κράτη δεσμεύονται να πάρουν μια σειρά μέτρων για να διευκολύνουν τη ροή της χρηματοδότησης προς τις αναπτυσσόμενες χώρες - αυτό βεβαίως, με μία σειρά προϋποθέσεων - προωθώντας, μέσω της διεθνούς συνεργασίες, να μπορούν οι κυβερνήσεις να δημιουργήσουν τις εσωτερικές ευνοϊκές συνθήκες οικονομικής ανάπτυξης και κοινωνικής προόδου.
<P>
Οι ανεπτυγμένες χώρες αναλαμβάνουν επίσης την υποχρέωση να προωθήσουν τις εμπορικές συναλλαγές σεβόμενες τις συμφωνίες που έγιναν στο πλαίσιο του Παγκόσμιου Οργανισμού Εμπορίου, οι οποίες θεωρούνται από όλους ως μία κύρια κινητήρια δύναμη κάθε οικονομικής δραστηριότητας. Τα ανεπτυγμένα κράτη, έχοντας διαπιστώσει επίσης τη μείωση τα τελευταία χρόνια της επίσημης ενίσχυσης για την ανάπτυξη, δεσμεύονται να την αυξήσουν.
<P>
Αυτή η αύξηση πόρων είναι μία δέσμευση που αφορά όλους του χορηγούς, συμπεριλαμβανομένων των Ηνωμένων Πολιτειών και της Ιαπωνίας. Το εγκριθέν κείμενο ευθυγραμμίζεται με τη δήλωση του Λάκεν. Υπογραμμίζεται σε όλο το έγγραφο ο ρόλος που αποδίδεται στον ιδιωτικό τομέα ως κινητήρια δύναμη της ανάπτυξης και πηγή πόρων.
<P>
Επισημαίνεται επίσης η ανάγκη αύξησης των πόρων για την ενίσχυση της θεσμικής ικανότητας των αναπτυσσομένων χωρών, όπως και η ολοκληρωτική εφαρμογή της πρωτοβουλίας για τη μείωση του χρέους των φτωχών χωρών με υψηλό χρέος.
<P>
Όσον αφορά την διεθνή χρηματοοικονομική αρχιτεκτονική, διατηρείται η αυτονομία των υφιστάμενων θεσμών και η εντολή των διοικητικών τους οργάνων και υποστηρίζεται η διαδικασία που βρίσκεται επί του παρόντος σε εξέλιξη στο Διεθνές Νομισματικό Ταμείο και στη Παγκόσμια Τράπεζα. Παράλληλα, δίδεται έμφαση στις αρχές του συντονισμού, της διαφάνειας και της συμμετοχής των αναπτυσσομένων χωρών στα διεθνή χρηματοοικονομικά ιδρύματα.
<P>
Οι μηχανισμοί παρακολούθησης της Διάσκεψης αποτέλεσαν επίσης αντικείμενο έντονων συζητήσεων, αποφασίζοντας τελικά διάφορους τρόπους παρακολούθησης, στην εαρινή συνεδρίαση του ECOSOC (Οικονομικού και Κοινωνικού Συμβουλίου), με τη Διάσκεψη Bretton Woods και με την συμμετοχή του Παγκόσμιου Οργανισμού Εμπορίου, συμπεριλαμβάνοντας επίσης εκπροσώπους της κοινωνίας των πολιτών και του ιδιωτικού τομέα, και στο διάλογο υψηλού επιπέδου στη Γενική Συνέλευση των Ηνωμένων Εθνών, κάθε δύο χρόνια. Ταυτόχρονα, στο πλαίσιο των Ηνωμένων Εθνών, ζητείται από τη Γενική Γραμματεία η στήριξη για την πλήρη χρησιμοποίηση των παρόντων μηχανισμών συντονισμού των ειδικευμένων οργανισμών των Ηνωμένων Εθνών και η σύνταξη μιας ετήσιας έκθεσης σχετικά με τις προσπάθειες που έγιναν σ' αυτό τον τομέα.
<P>
Σ' αυτό προστίθεται η Διεθνής Διάσκεψη Παρακολούθησης, η συγκεκριμένη λειτουργία της οποίας θα καθοριστεί πριν από το 2005. Αυτό το σύνολο οργάνων και αυτοί οι μηχανισμοί φιλοδοξούν να διασφαλίσουν ότι η διαδικασία της Διάσκεψης του Monterrey θα συνεχιστεί στην ατζέντα των κύριων διεθνών οργανισμών και ιδρυμάτων, εκτός από τις συνεδριάσεις των Ηνωμένων Εθνών, τα προγράμματά τους και τους ειδικευμένους οργανισμούς τους.
<P>
Δεν θα ήθελα να ολοκληρώσω, κύριε Πρόεδρε, χωρίς να αναφέρω ορισμένες από τις συνεισφορές της Ευρωπαϊκής Ένωσης οι οποίες απαντώνται σε επανειλημμένες περιπτώσεις στο κείμενο. Πιστεύω ότι το Ευρωπαϊκό Κοινοβούλιο πρέπει να γνωρίζει πολύ καλά και πρέπει να είμαστε περήφανοι για την σταθερή θέση που η Ευρωπαϊκή Ένωση κράτησε σε όλη αυτή τη διαδικασία του Monterrey.
<P>
Θα ήθελα να απαριθμήσω αυτές τις συνεισφορές. Καταρχάς, η έννοια του συνεταιρισμού και η επιμονή στην αναγκαιότητα στέρεων οικονομικών πολιτικών, η χρηστή διακυβέρνηση και οι δημοκρατικές αρχές, όπως επίσης και η υπεράσπιση των ανθρωπίνων δικαιωμάτων. Παράλληλα, η Ευρωπαϊκή Ένωση επέμεινε στη συμμετοχή της κοινωνίας των πολιτών στην αναπτυξιακή διαδικασία.
<P>
Δεύτερον, θα ήθελα να επισημάνω την ευνοϊκή θέση της Ευρωπαϊκής Ένωσης που υπογραμμίζει την ανάγκη ότι η ανάπτυξη πρέπει να είναι αειφόρος και να συμπεριλαμβάνει οικονομικές, κοινωνικές και περιβαλλοντικές απόψεις, σεβόμενη, εν πάση περιπτώσει, την ισότητα των φύλων και έχοντας ως κύριο στόχο την καταπολέμηση της φτώχειας. Από αυτή την άποψη, η Προεδρία λυπάται που δεν μπόρεσε να συμπεριλάβει μία συγκεκριμένη αναφορά στην καινοτόμο έννοια των παγκόσμιων δημόσιων αγαθών, μπροστά στην αντίθεση, μέχρι την τελευταία στιγμή, τόσο της Ομάδας των 77 όπως και άλλων χορηγών, αν και ελπίζει ότι, δεδομένης της σημασίας της, οι συζητήσεις σχετικά με τον προσδιορισμό της και την χρηματοδότησή της θα συνεχιστούν στα κατάλληλα φόρα.
<P>
Τρίτον, η Ευρωπαϊκή Ένωση ήθελε να επισημάνει την σύνδεση μεταξύ αποτελεσματικότητας και αποδοτικότητας της επίσημης ενίσχυσης για την ανάπτυξη, με την εφαρμογή εκ μέρους των αποδεκτών της ενίσχυσης των κατάλληλων πολιτικών στο πολιτικό, οικονομικό και κοινωνικό επίπεδο. Πολιτικών επικεντρωμένων στην ενίσχυση εκείνων που έχουν μεγαλύτερη ανάγκη, ώστε να μπορέσουν να επωφεληθούν πραγματικά από αυτή την επίσημη ενίσχυση για την ανάπτυξη. Μ' αυτό τον τρόπο, η έμφαση επικεντρώνεται όχι μόνο στην αύξηση του όγκου των πόρων, αλλά και στην αποτελεσματική τους χρησιμοποίηση, ενώ ένα σημαντικό ρόλο κατέχει επίσης η καταπολέμηση της διαφθοράς και, ακόμη περισσότερο, η δέσμευση να συνεχιστούν οι διαπραγματεύσεις της συγκεκριμένης διάσκεψης στο πλαίσιο των Ηνωμένων Εθνών σχετικά με το θέμα αυτό. Κατά τον ίδιο τρόπο, η ανακούφιση του εξωτερικού χρέους έχει συνδεθεί με την αποτελεσματική χρησιμοποίηση αυτών των πόρων για να επιτευχθεί μία οικονομική ανάπτυξη και μία αειφόρος ανάπτυξη η οποία θα ωφελήσει τους πιο μειονεκτικούς τομείς κάθε χώρας που συμμετέχει σ' αυτά τα όργανα.
<P>
Φυσικά, η Ευρωπαϊκή Ένωση εργάστηκε ενεργά με άλλους σημαντικούς χορηγούς, όπως οι Ηνωμένες Πολιτείες και η Ιαπωνία, όπως επίσης και με την Ομάδα των 77, για να επιτευχθεί μία διαμόρφωση της συναίνεσης σχετικά με το στόχο της συνεισφοράς του 0,7% του ΑΕΠ για την ανάπτυξη, η οποία επιτρέπει την ενσωμάτωση των διαφόρων απόψεων, οικονομικών πραγματικοτήτων και ευαισθησιών.
<P>
Θα ήθελα να υπογραμμίσω ότι, ακριβώς χάρη σ' αυτή την προσπάθεια, χρησιμοποιήθηκε στη συναίνεση του Monterrey μία ορολογία ανάλογη μ' εκείνη που εγκρίθηκε στο Ευρωπαϊκό Συμβούλιο του Λάκεν.
<P>
Τέταρτον, η Ευρωπαϊκή Ένωση έκανε προσπάθειες, που γνώρισαν επιτυχία, για να εισαγάγει στο κείμενο συγκεκριμένες αναφορές στην πολυμερή συνεργασία μπροστά στις νέες προκλήσεις και διεθνείς απειλές που προϋποθέτουν τη χρηματοδότηση της τρομοκρατίας και του οργανωμένου εγκλήματος.
<P>
Πέμπτον, η Ευρωπαϊκή Ένωση εργάστηκε επίσης ενεργά για να εισαγάγει σ' αυτό το κείμενο συγκεκριμένες αναφορές στις ιδιωτικές τράπεζες και την σημασία που έχει η ανάπτυξη αυτού του τομέα στην στήριξη των μικρομεσαίων επιχειρήσεων των αναπτυσσόμενων χωρών.
<P>
Τέλος, οφείλω να επισημάνω επίσης τα μέτρα στήριξης για την αύξηση της θεσμικής ικανότητας σε εμπορικό επίπεδο των αναπτυσσόμενων χωρών. Προς αυτή την κατεύθυνση, η Προεδρία περιμένει με μεγάλο ενδιαφέρον το πακέτο συγκεκριμένων μέτρων που προετοιμάζεται από τις αρμόδιες υπηρεσίες της Επιτροπής, για την αύξηση την διαπραγματευτικής ικανότητας σε εμπορικό επίπεδο των αναπτυσσόμενων χωρών.
<P>
Συνοπτικά, μετά την τέταρτη και τελευταία προπαρασκευαστική συνεδρίαση, η Προεδρία δείχνει δικαίως αισιόδοξη ενόψει της επόμενης Διάσκεψης του Monterrey. Μπροστά στις αμφιβολίες που υπήρχαν μέχρι την τελευταία στιγμή, στις 27 Ιανουαρίου επιτεύχθηκε η υιοθέτηση ενός τελικού κειμένου σχεδόν δύο μήνες πριν από αυτή τη σημαντική διεθνή συνάντηση. Το γεγονός ότι αυτό ήταν καρπός συναίνεσης - όπως ανέφερα ήδη - και ότι επιτεύχθηκε με την συμμετοχή όλων των χορηγών, μετατρέπει τη συναίνεση του Monterrey σε μία καλή μελλοντική πλατφόρμα, εφόσον δημιουργείται το κλίμα εμπιστοσύνης που απαιτεί αυτή η τόσο περίπλοκη διαδικασία και ότι, επιπλέον, διευκολύνει τώρα ώστε οι προβλεπόμενες στρογγυλές τράπεζες στο Monterrey να μπορέσουν να διεξαχθούν σε μια θετική, εποικοδομητική ατμόσφαιρα και όχι σε μια ατμόσφαιρα αντιπαράθεσης.
<P>
Η Διάσκεψη του Monterrey συνεπάγεται μια καινοτόμο εμπειρία, καθώς αντιμετωπίζει την ανάπτυξη και την καταπολέμηση της φτώχειας από μια περιεκτική, ενιαία θέση, που προσεγγίζει τις διαφορετικές πτυχές και προωθεί τη συμμετοχή όλων των παραγόντων. Αυτή η καθολική θεώρηση προσδίδει στη διαδικασία, στο σύνολό της, μία εξαιρετική περιπλοκή, την οποία πρέπει να αντιμετωπίσουμε επίσης με ρεαλισμό και πρακτικότητα, μέσω μιας εργασίας που θα έχει ως κύριο στόχο την συμπερίληψη - και όχι τον αποκλεισμό - όλων εκείνων που έχουν δεσμευτεί στο έργο της συνεργασίας για την ανάπτυξη. Ελπίζουμε ότι αυτό θα συμβάλλει επίσης ώστε η διεθνής εκστρατεία, υπέρ των στόχων της Χιλιετίας, να ανακοινωθεί στο άρθρο 62 του εγγράφου.
<P>
Κύριε Πρόεδρε, μπορώ να διαβεβαιώσω το Κοινοβούλιο ότι η Προεδρία του Συμβουλίου συνεχίζει να δεσμεύεται σταθερά σ' αυτόν τον δρόμο και η επιτυχία της Διάσκεψης εξακολουθεί να είναι ο πρωταρχικός μας στόχος, ιδίως, αν λάβουμε υπόψη ότι η πολιτική συνεργασίας για την ανάπτυξη πρέπει να αποτελεί έναν από τους δύο πυλώνες πάνω στους οποίους στηρίζεται η εξωτερική δράση της Ευρωπαϊκής Ένωσης, και πρέπει να συντονίζεται τέλεια με τους άλλους πυλώνες όπως αυτόν της εξωτερικής πολιτικής και της κοινής ασφάλειας και της εμπορικής πολιτικής.
<P>
Απ' αυτή την άποψη, είμαστε σίγουροι ότι η Διάσκεψη του Monterrey μας προσφέρει μία ιστορική ευκαιρία για να μπορέσει η Ευρωπαϊκή Ένωση να προβάλλει και να μεταδώσει, μαζί με τους υπόλοιπους συμμετέχοντες της διάσκεψης, ένα σαφές μήνυμα για την υπεράσπιση των αξιών μας. Γι' αυτό, πιστεύουμε ότι η υπεράσπιση της δημοκρατίας, της χρηστής διακυβέρνησης, της ενίσχυσης των θεσμικών ικανοτήτων των αποδεκτριών χωρών της ενίσχυσης, του κράτους δικαίου, της ειρήνης και της ασφάλειας, και των ανθρωπίνων δικαιωμάτων αποτελούν βασικά στοιχεία κάθε οικονομικής και κοινωνικής ανάπτυξης.
<P>
(Χειροκροτήματα)

<SPEAKER ID=58 LANGUAGE="EN" NAME="Nielson">
. (EN) Κύριε Πρόεδρε, η ΕΕ αποδίδει μεγάλη σημασία στη Διεθνή Διάσκεψη. Είμαστε πεπεισμένοι ότι στην τρέχουσα συγκυρία, δεν μπορούμε να προσεγγίσουμε τη Διάσκεψη για τη χρηματοδότηση της ανάπτυξης ως ένα οποιοδήποτε θέμα στην ημερήσια διάταξη: αυτή τη φορά χρειαζόμαστε συγκεκριμένη δράση.
<P>
Η υπάρχουσα κρίση θα έχει επιπτώσεις στην παγκόσμια οικονομική ανάπτυξη και για μία ακόμη φορά, το υψηλότερο τίμημα θα πληρώσουν οι φτωχότεροι. Πρέπει να αντισταθμίσουμε αυτή την τάση, καταβάλλοντας κάθε προσπάθεια να λειτουργήσει η παγκοσμιοποίηση υπέρ και όχι κατά των φτωχών.
<P>
Στο πλαίσιο αυτό, η Διάσκεψη για τη χρηματοδότηση της ανάπτυξης αποτελεί καθοριστική ευκαιρία για τη σύναψη από τη διεθνή κοινότητα μιας νέας "παγκόσμιας συμφωνίας" , η οποία θα βασίζεται στην παραδοχή ότι η διαμόρφωση ενός ασφαλέστερου κόσμου για όλους μπορεί να είναι δυνατή μόνο εάν στείλουμε ένα ισχυρό μήνυμα για την ανανέωση της δέσμευσής μας στον αγώνα για την καταπολέμηση της φτώχειας.
<P>
Μετά τη συμφωνία που επιτεύχθηκε στην προπαρασκευαστική επιτροπή σχετικά με το τελικό κείμενο της Διάσκεψης, θα πρέπει να εστιάσουμε την προσοχή μας στις θετικές πρωτοβουλίες που θα μπορούσε να αναλάβει η ΕΕ σε βασικούς τομείς και στις εποικοδομητικές παρατηρήσεις που θα μπορούσαμε να κάνουμε όσον αφορά την πολιτική διακήρυξη του Monterrey.
<P>
Απαιτείται ανάληψη δράσης όσον αφορά τον όγκο της επίσημης αναπτυξιακής βοήθειας: πρέπει να συμφωνήσουμε σε συγκεκριμένα μέτρα ώστε να διπλασιαστεί η ροή επίσημης αναπτυξιακής βοήθειας μέσα στα επόμενα πέντε χρόνια, για να μπορέσουμε να επιτύχουμε τους αναπτυξιακούς στόχους για τη νέα χιλιετία. Η επίσημη αναπτυξιακή βοήθεια θα πρέπει επίσης να είναι πιο αποτελεσματική: πρέπει να ολοκληρώσουμε τις εργασίες για την αποδέσμευση της αναπτυξιακής βοήθειας εγκαίρως για τη Διάσκεψη.
<P>
Όλα τα θέματα που συζητούνται διεθνώς θα παραμείνουν στη διεθνή ατζέντα, είτε περιλαμβάνονται ρητώς στο συναινετικό κείμενο του Monterrey είτε όχι. Ένα τέτοιο θέμα είναι η συζήτηση για τα παγκόσμια δημόσια αγαθά. Θα συνεχίσουμε τη συζήτηση ώστε να δώσουμε πραγματική ώθηση στην ιδέα της διεθνούς αλληλεγγύης.
<P>
Κατά την άποψή μας, οι συναντήσεις του Monterrey και του Γιοχάνεσμπουργκ είναι στενά συνδεδεμένες, καθώς και οι δύο εξετάζουν τα μέσα και τους τρόπους για την υλοποίηση της Διακήρυξης της Χιλιετίας και των στόχων της Διεθνούς Ανάπτυξης, τους οποίους ένθερμα υποστηρίζουμε. Επίσης, σχετίζονται και οι δύο με τις εμπορικές διαπραγματεύσεις που ακολούθησαν τις διακηρύξεις αυτές στη Ντόχα. Έχουμε την ευκαιρία να εργαστούμε με ολοκληρωμένο τρόπο και με χαρά θα συμμετάσχουμε στη Διάσκεψη και θα προσπαθήσουμε να έχει επιτυχία.

<SPEAKER ID=59 LANGUAGE="SV" NAME="Wijkman">
Κύριε Πρόεδρε, ζούμε σε έναν κόσμο που χαρακτηρίζεται από μεγάλο υλικό πλούτο, ο οποίος όμως είναι άνισα κατανεμημένος. Περισσότερα από 3 εκατομμύρια άνθρωποι προσπαθούν σήμερα να επιβιώσουν με λιγότερο από δύο δολάρια την ημέρα. Η εξάλειψη της φτώχιας αποτελεί ηθική επιταγή, αποτελεί όμως και ζήτημα που συνδέεται άμεσα με την κοινή μας ασφάλεια. Ζούμε σε ένα κόσμο με όλο και περισσότερη αλληλεξάρτηση μεταξύ κρατών και ανθρώπων, σε ένα κόσμο με τεράστια χάσματα, σε ένα κόσμο με όλο και μεγαλύτερες εντάσεις, όλο και περισσότερη μετανάστευση, καταστροφή του φυσικού περιβάλλοντος και αύξηση της εγκληματικότητας. Όλοι αυτοί οι παράγοντες μπορεί φυσικά να προκαλέσουν και απελπισμένες ενέργειες και να καταλήξουν για παράδειγμα στην τρομοκρατία.
<P>
Σε αυτό ακριβώς το πλαίσιο θα πρέπει να δούμε τη διάσκεψη που θα πραγματοποιηθεί στο Monterrey, καθώς επίσης και την Παγκόσμια Διάσκεψη Κορυφής στο Γιοχάνεσμπουργκ το φθινόπωρο. Σε αυτές τις δύο διασκέψεις, πλούσιες και φτωχές χώρες θα έχουν την ευκαιρία να συμφωνήσουν σχετικά με ένα μακρόπνοο σχέδιο για την σταδιακή εξάλειψη της φτώχειας. Οι πλούσιες χώρες οφείλουν να προσφέρουν περισσότερη βοήθεια. Οι φτωχές χώρες θα πρέπει να καθορίσουν τις προτεραιότητές τους για την καταπολέμηση της φτώχειας, τον σεβασμό της δημοκρατίας και των ανθρωπίνων δικαιωμάτων, την ενίσχυση της καταπολέμησης της διαφθοράς κλπ.
<P>
Το συναινετικό έγγραφο, στο οποίο έγινε αναφορά σήμερα, πιστεύω ότι είναι ασθενές. Τα ωραία λόγια και οι μελίρρυτες ρητορείες δεν μπορούν να εξαλείψουν τη φτώχεια. Η ουσία αυτού του ψηφίσματος επομένως θα πρέπει να είναι ότι η ΕΕ οφείλει να πραγματοποιήσει κάθε δυνατή προσπάθεια στο Monterrey, προκειμένου να αναληφθούν συγκεκριμένες δεσμεύσεις για την αύξηση της συνεργασίας, της μεταφοράς πόρων, της παραγραφής των χρεών και την αύξηση της βοήθειας γενικότερα σε πολλούς τομείς. Ένα ιδιαίτερο ζήτημα αφορά τις προσπάθειες για την αύξηση της παραγωγής των κοινών αγαθών, στα οποία αναφέρθηκε ο Επίτροπος Nielson, τα λεγόμενα public goods, δηλαδή τις προσπάθειες για την προστασία του κλίματος, την καταπολέμηση της καταστροφής των δασών, την ανάπτυξη εμβολίων και φαρμάκων κατά μεταδοτικών ασθενειών κλπ.
<P>
Μέσω αυτού του ψηφίσματος, κύριε Πρόεδρε, απευθύνουμε ένα σαφές μήνυμα προς την Επιτροπή, προς τις κυβερνήσεις των κρατών μελών μας και προς τη διεθνή κοινότητα ότι εμείς, τα μέλη του Κοινοβουλίου, αντιμετωπίζουμε τα ζητήματα αυτά με τη μέγιστη προσοχή και δεν θέλουμε να μείνουμε μόνο στα λόγια στο Monterrey. Ζητούμε συγκεκριμένα αποτελέσματα!

<SPEAKER ID=60 LANGUAGE="NL" NAME="Van den Berg">
Κύριε Πρόεδρε, με τη διάσκεψη των Ηνωμένων Εθνών στο Monterrey να πλησιάζει, ο κόσμος αντιμετωπίζει μια θεμελιώδη επιλογή. Το χάσμα μεταξύ φτωχών και πλουσίων κατά τις τελευταίες δεκαετίες, παρά τα ωραία λόγια, τις διεθνείς διασκέψεις και τα προγράμματα ανάπτυξης, διαρκώς διευρύνεται. 1,2 δισεκατομμύρια άνθρωποι, δηλαδή το ένα πέμπτο του παγκόσμιου πληθυσμού, επιβιώνουν με λιγότερο από ένα δολάριο την ημέρα. Οι τρεις πλουσιότεροι άνθρωποι του πλανήτη διαθέτουν από κοινού περισσότερο από το συνολικό εισόδημα των 43 φτωχότερων κρατών, ενώ 130 εκατομμύρια παιδιά δεν έχουν πατήσει ποτέ το πόδι τους σε σχολείο. Αυτή είναι η γυμνή πραγματικότητα.
<P>
Θα πρέπει όλοι μας να εξαγάγουμε ένα σαφές συμπέρασμα από τις καταστροφικές επιθέσεις της 11ης Σεπτεμβρίου. Στο παγκόσμιο χωριό (Global Village) όπου ζούμε, θα πρέπει να αντιμετωπίσουμε όλα αυτά τα προβλήματα όλοι μαζί, όμως οι αντιδράσεις μας μέχρι τώρα υπολείπονται φοβερά των αναγκών. Ελπίζω να μην επικρατήσει ένα νέο διεθνές δόγμα, σύμφωνα με το οποίο ο δυτικός κόσμος θα στρέψει τις πλάτες του στα δισεκατομμύρια ανθρώπων που αγωνίζονται για να επιβιώσουν καθημερινά, οχυρωμένος πίσω από φράγματα που αποτελούνται από αντιπυραυλικές ασπίδες και ακριβό τεχνολογικό αμυντικό υλικό.
<P>
Το ποσό των 379 δισεκατομμυρίων δολαρίων που, όπως ζήτησε ο πρόεδρος Μπους, θα δοθεί του χρόνου στο Πεντάγωνο είναι τουλάχιστον επταπλάσιο της συνολικής βοήθειας για την ανάπτυξη που διατέθηκε πέρυσι σε ολόκληρο τον πλανήτη. Και η κατάσταση αυτή είναι ακόμα πιο κραυγαλέα εάν σκεφτούμε ότι η παγκόσμια συμφωνία για τη διάθεση του 0,7% του ΑΕΠ υπέρ της βοήθειας για την ανάπτυξη, όχι μόνο δεν τηρείται, αλλά το ποσοστό αυτό βρίσκεται μάλιστα τη στιγμή αυτή στο ιστορικό ναδίρ του 0,24%. Η κατάσταση αυτή είναι απαράδεκτη, καθώς απαιτείται διπλασιασμός της βοήθειας για την ανάπτυξη που διατίθεται παγκοσμίως προκειμένου να τηρήσουμε τις υποσχέσεις που δώσαμε, δηλαδή να πηγαίνουν το 2015 όλα τα παιδιά του πλανήτη στο σχολείο και να έχουν πρόσβαση σε γιατρό.
<P>
Κύριε Πρόεδρε, οι υποσχέσεις για το 2015 είναι σαφείς. Τα κράτη μέλη οφείλουν πλέον να τηρήσουν το ταχύτερο δυνατόν την υποχρέωση της διάθεσης του 0,7% του ΑΕΠ τους. Δε θα πρέπει να αφήσουμε την πρόοδο που σημειώθηκε στη Ντόχα να εξανεμιστεί. Η ευρωπαϊκή γεωργική πολιτική θα πρέπει να μεταρρυθμιστεί υπέρ του Τρίτου Κόσμου. Η Διάσκεψη του Monterrey θα καταλήξει σε παταγώδη αποτυχία εφόσον δεν αναληφθούν σοβαρές δεσμεύσεις από τις δυτικές χώρες. Για το λόγο αυτό η Ευρώπη, ως ο μεγαλύτερος δωρητής βοήθειας για την ανάπτυξη στον πλανήτη και ως η μεγαλύτερη διεθνής εμπορική δύναμη, οφείλει να ρίξει το βάρος της στον αγώνα αυτόν, στηριζόμενη στις επιτυχίες που πραγματοποιήθηκαν στη Ντόχα, προκειμένου να συναφθούν πραγματικά δεσμευτικές συμφωνίες σχετικά με τη βοήθεια, την εκπαίδευση, την ιατροφαρμακευτική περίθαλψη και την ευρεία παραγραφή των χρεών.

<SPEAKER ID=61 LANGUAGE="NL" NAME="Van den Bos">
Το κλείσιμο του χάσματος ευημερίας είναι αποφασιστικής σημασίας για τη σταθερότητα και την ειρήνη στον πλανήτη. Δεν αρκεί βέβαια η αύξηση της βοήθειας για την ανάπτυξη, όμως χωρίς περαιτέρω πόρους δεν μπορεί να εξαλειφθεί η φτώχεια. Η φθηνή εκπαίδευση και η ιατροφαρμακευτική περίθαλψη θα πρέπει να επιτρέψουν στους ανθρώπους να αναπτύξουν οι ίδιοι την οικονομία τους και να προσελκύσουν ξένα κεφάλαια. Προκειμένου να επιτευχθούν οι στόχοι του ΟΗΕ για την ανάπτυξη, θα πρέπει να διπλασιαστεί η βοήθεια. Οι περισσότεροι δωρητές εξακολουθούν να χορηγούν πολύ λιγότερο του συμφωνηθέντος 0,7% του ΑΕΠ τους. Η Αμερική θα μπορούσε χωρίς πρόβλημα να συνεισφέρει πολύ περισσότερα, όμως το μόνο που την ενδιαφέρει είναι η αύξηση των στρατιωτικών δαπανών. Αλλά και πολλοί ευρωπαίοι εταίροι δεν τα πάνε πολύ καλύτερα.
<P>
Τα προβλήματα με την παροχή βοήθειας δεν θα πρέπει να αποτελέσουν άλλοθι για να μην κάνουμε σχεδόν τίποτα. Η εξαγωγή συμπερασμάτων από τις εμπειρίες του παρελθόντος και η βελτίωση του διεθνούς συντονισμού μπορούν να καταστήσουν αποτελεσματικότερη τη συνεργασία για την ανάπτυξη. Η βοήθεια θα πρέπει να συμβάλλει στη δημιουργία καλής διακυβέρνησης, δημοκρατικών δομών και μίας ομαλώς λειτουργούσας οικονομίας της αγοράς. Η πρόσβαση στις παγκόσμιες αγορές είναι αποφασιστικής σημασίας για τις αναπτυσσόμενες χώρες. Τα αβάστακτα χρέη θα πρέπει να μειωθούν ουσιαστικά και το Ταμείο για την εξυγίανση των χρεών θα πρέπει να αρκέσει προς τον σκοπό αυτόν.
<P>
Η φτώχεια, κύριε Πρόεδρε, αποτελεί πρόσφορο έδαφος για τη βία και την τρομοκρατία. Η αύξηση της βοήθειας δεν αποτελεί μόνο ανθρωπιστική ανάγκη, αλλά και απαραίτητη προϋπόθεση για έναν ασφαλή και ειρηνικό κόσμο.
<P>
(Χειροκροτήματα)

<SPEAKER ID=62 LANGUAGE="FR" NAME="Rod">
Κύριε Πρόεδρε, πρέπει να χαιρόμαστε ιδιαίτερα για τη διεθνή αυτή διάσκεψη με θέμα τη χρηματοδότηση της ενίσχυσης για την ανάπτυξη, που είναι πρωταρχικής σημασίας στο πλαίσιο μάλιστα της μείωσης της βοήθειας που παρέχεται στις αναπτυσσόμενες χώρες.
<P>
Εδώ και περισσότερα από είκοσι χρόνια, ο ΟΗΕ υπενθυμίζει στις χώρες χορηγούς ότι οφείλουν να διαθέτουν το 0,7% του ΑΕΠ τους για την παροχή κρατικής αναπτυξιακής βοήθειας, σύμφωνα με τα πρότυπα του ΟΟΣΑ. Όμως, μόνο τέσσερις χώρες ανταποκρίνονται στη δέσμευση αυτή. Συνολικά, το ύψος της παρεχόμενης βοήθειας μειώνεται: ο μέσος όρος είναι σήμερα 0,2%. Οι αναπτυσσόμενες χώρες υφίστανται όλη τη σταδιακή και διαρθρωτική υποβάθμιση των όρων ανταλλαγής προϊόντων πρώτης ανάγκης και αδυνατούν να βγουν από τον φαύλο κύκλο της αποπληρωμής του συχνά παράνομου χρέους και των τόκων του. Πώς να κινητοποιήσουν οικονομικούς πόρους για την οικονομική και κοινωνική ανάπτυξη των πληθυσμών τους υπό αυτές τις συνθήκες;
<P>
Συνεπώς εναποθέτουμε τις ελπίδες μας στο Monterrey, εκτός και αν έχουν ήδη γίνει παρασκηνιακές κινήσεις με αποτέλεσμα να κυριαρχήσουν στη διάσκεψη αυτή οι αμερικανικές θέσεις, όπως συνέβη στη Ντόχα. Ακολουθώντας κατά γράμμα τις επιταγές της φιλελεύθερης ανάπτυξης οι οποίες εφαρμόζονται εδώ και είκοσι χρόνια από τους διεθνείς οργανισμούς και από την Ευρωπαϊκή Επιτροπή, το έγγραφο που παρουσιάστηκε, όπως η συναίνεση του Monterrey, δεν αμφισβητεί καθόλου τη νεοφιλελεύθερη παγκοσμιοποίηση. Ωστόσο, κατά την ίδια αυτή περίοδο, τα εισοδήματα των πληθυσμών των αναπτυσσόμενων χωρών εξακολουθούν να μειώνονται, γεγονός που αποδεικνύει την αναποτελεσματικότητα τέτοιων συνταγών καθώς και τις αρνητικές τους επιπτώσεις. Αν και αποτυγχάνουν, εμείς εξακολουθούμε να τις εφαρμόζουμε.
<P>
Δεν ξέρω εάν η εκ των προτέρων συναίνεση του Monterrey, η οποία δεν προτείνει ούτε φιλόδοξους στόχους, ούτε συγκεκριμένα οικονομικά μέτρα, ούτε χρονοδιάγραμμα, είναι οριστική. Εάν είναι, και εάν η διάσκεψη περιοριστεί σε πομπώδεις εξαγγελίες χωρίς πρακτικό αντίκρισμα, νομίζω ότι πρέπει να την ακυρώσουμε και να αναδιανείμουμε απευθείας τα εκατομμύρια ευρώ που διατίθενται για την οργάνωσή της στις λιγότερο αναπτυγμένες χώρες.
<P>
Κάτι τέτοιο θα ήταν κρίμα βεβαίως καθώς υπάρχουν πολλά που θα μπορούσαμε να καταγγείλουμε και να επικρίνουμε, αλλά και πολλά που θα μπορούσαμε να συζητήσουμε και να προτείνουμε όσον αφορά την κινητοποίηση της βοήθειας, την ακύρωση του χρέους, την φορολόγηση των κεφαλαίων και τη μεταρρύθμιση του ΠΟΕ.
<P>
Η Ευρωπαϊκή Ένωση οφείλει να εκμεταλλευτεί την ευκαιρία αυτή προκειμένου να επιτύχει την υιοθέτηση φιλόδοξων στόχων συνδυασμένων με δεσμευτικά μέτρα έτσι ώστε να καταστεί δυνατή η μείωση κατά το ήμισυ της φτώχειας μέχρι το 2015. Οφείλει να ανανεώσει τη δέσμευση που ανέλαβε στο Γκέτεμποργκ και να ζητήσει από τα κράτη μέλη να αυξήσουν τη βοήθεια που παρέχουν μέχρι να αγγίξουν το ποσοστό του 0,7%. Οι κυβερνήσεις και τα κοινοβούλια που εφάρμοσαν την αρχή της επιβολής φόρου τύπου Tobin οφείλουν να αξιοποιήσουν τον τόκο του για τη ρύθμιση των χρηματιστηριακών αγορών και την αναδιανομή προς τον Νότο.
<P>
Κύριε Πρόεδρε, όλοι οι συμμετέχοντες οφείλουν να συμβάλουν στην επιτυχία αυτής της διάσκεψης. Η Ευρωπαϊκή Ένωση έχει αναλάβει την ευθύνη της.

<SPEAKER ID=63 NAME="Miranda">
Κύριε Πρόεδρε, είναι ευρέως γνωστή η κατάσταση της φτώχειας σε παγκόσμιο επίπεδο καθώς και η μεγάλη απόσταση που χωρίζει τα δύο ημισφαίρια του πλανήτη. Όμως, παρά τις πολλαπλές δηλώσεις καλών προθέσεων, την πανηγυρική δέσμευση του 1974 για την επίτευξη του στόχου να ανέλθει η δημόσια βοήθεια για την ανάπτυξη στο 0,7% του ΑΕΠ και παρά το ίδιο το γεγονός ότι πρόσφατα η Διεθνής Τράπεζα αναγνώρισε την ανάγκη να διπλασιαστούν οι πόροι που διατίθενται για τη δημόσια βοήθεια, η πραγματικότητα είναι ότι η δημόσια βοήθεια δεν υπερβαίνει το 0,22% στις χώρες του ΟΟΣΑ, το χαμηλότερο ποσοστό παρά ποτέ, καθώς έχει μειωθεί κατά 25% περίπου την τελευταία δεκαετία και δεν υπερβαίνει το 0,32% στα κράτη μέλη της Ευρωπαϊκής Ένωσης.
<P>
Η Διάσκεψη του Monterrey αποκτά στο πλαίσιο αυτό και στην προοπτική του Γιοχάνεσμπουργκ μια αδιαμφισβήτητη σημασία. Πράγματι, είναι καιρός να αναστρέψουμε τα γεγονότα και τις αρνητικές τάσεις, να κοιτάξουμε το πρόβλημα της ανάπτυξης των φτωχών χωρών με άλλο βλέμμα, πιο αλληλέγγυο, και να λάβουμε συγκεκριμένα και δεσμευτικά μέτρα. Εκτιμούμε την απόφαση του Συμβουλίου της 8ης Νοεμβρίου αλλά είναι βασικό η ισπανική Προεδρία και η Επιτροπή να καταβάλουν κάθε προσπάθεια ώστε το Monterrey να οδηγήσει σε αντικειμενικές δεσμεύσεις με χρονοδιάγραμμα που θα διασφαλίσουν αισθητές προόδους, ακόμη και εάν γνωρίζουμε τις οπισθοδρομικές και απαράδεκτες θέσεις της αμερικανικής κυβέρνησης στον τομέα αυτό, που δεν είναι δυνατό να καθορίσουν κομφορμιστικές θέσεις ή τις αδυναμίες του αποκαλούμενου συμβιβασμού του Monterrey.
<P>
Είναι επίσης απαραίτητο το Monterrey να οδηγήσει σε προσανατολισμούς οι οποίοι θα θέσουν τέλος στις ολέθριες συνέπειες που προκαλεί το εξωτερικό χρέος για την ανάπτυξη των αναπτυσσόμενων χωρών, υποστηρίζοντας μηχανισμούς που δεν θα επαφίενται στην πρωτοβουλία όσον αφορά τις υπερχρεωμένες χώρες και θα στηρίζονται κυρίως σε μια βάση συνολικής αναγνώρισης της αρχής της ακύρωσης του χρέους. Η τρομακτική κατάσταση στην οποία βρίσκονται οι αναπτυσσόμενες χώρες δεν μπορεί να συνεχιστεί και δεν είναι δυνατόν η Ευρωπαϊκή Ένωση και τα κράτη μέλη της να αρκούνται μόνο στο γεγονός ότι αποτελούν το βασικό χορηγό, αλλά οφείλουν να υιοθετήσουν στη Διάσκεψη αυτή μια σαφή θέση που θα επιτρέψει στις αναπτυσσόμενες χώρες να εξέλθουν από την κατάσταση αυτή.

<SPEAKER ID=64 LANGUAGE="DE" NAME="Kronberger">
Κύριε Πρόεδρε, η ψαλίδα μεταξύ φτωχών και πλουσίων που μεγαλώνει διαρκώς στον πλανήτη ενέχει ένα γιγαντιαίο δυναμικό επικινδυνότητας για όλους. Η παραδοσιακή αναπτυξιακή βοήθεια, που εννοείται από λίγο ως πολύ ως ένα είδος δωρεάς των πλουσίων χωρών προς τις φτωχές, δεν λειτουργεί. Χρειαζόμαστε μια ευρύτερη σύλληψη της ειρηνικής ανάπτυξης των φτωχών χωρών. Αυτό φυσικά είναι πιο εύκολο να το λέει κανείς παρά να το κάνει. Πρέπει όμως να λάβουμε υπόψη ότι ειδικά οι φτωχές σε πρώτες ύλες χώρες όπως π.χ. η Αγκόλα ή η Νιγηρία έχουν τους φτωχότερους πληθυσμούς. Τούτο δεν αποτελεί σύμπτωση, παρά σύστημα. Πρέπει να αναρωτηθούμε ποιές είναι εδώ οι δωρήτριες χώρες και ποιές οι χώρες-αποδέκτες. Για μένα, το ερώτημα αυτό δεν έχει διευκρινισθεί επαρκώς.
<P>
Η κατάσταση των αναπτυσσομένων χωρών είναι χειρότερη από ό,τι ήταν τον καιρό της αποικιοκρατίας. Το κλειδί είναι ένα δίκαιο παγκόσμιο εμπόριο, όπου οι πρώτες ύλες θα έχουν τις τιμές που τους αξίζουν και όπου η προστιθέμενη αξία θα πρέπει να παραμένει στις χώρες αυτές προκειμένου να αναπτυχθεί η υποδομή τους.

<SPEAKER ID=65 NAME="Πρόεδρος">
Κυρίες και κύριοι συνάδελφοι, διακόπτεται εδώ η συζήτηση και θα συνεχισθεί σήμερα το απόγευμα.
<P>
(Η συνεδρίαση διακόπτεται στις 12.25 και επαναλαμβάνεται στις 12.30)

<SPEAKER ID=66 NAME="Deva">
Κύριε Πρόεδρε, δεδομένου ότι σήμερα είναι η 50η επέτειος της ανάρρησης της Αυτής Μεγαλειότητας της Βασίλισσας στο θρόνο του Ηνωμένου Βασιλείου, θα ήθελα να επισημάνουμε το γεγονός και να της στείλουμε τις ευχές και τα συγχαρητήριά μας για τα πενήντα χρόνια λαμπρής βασιλείας της.
<P>
(Χειροκροτήματα)

<SPEAKER ID=67 NAME="Πρόεδρος">
Θα διαβιβάσω το αίτημά σας στον Πρόεδρο.

<CHAPTER ID=5>
Ψηφοφορίες
<SPEAKER ID=68 NAME="Πρόεδρος">
Η ημερήσια διάταξη προβλέπει την ώρα των ψηφοφοριών.
<P>
Πρόταση απόφασης σχετικά με την αριθμητική σύνθεση των μόνιμων επιτροπών (Έγγρ. B5-0060/2002)
<P>
(Το Σώμα εγκρίνει την πρόταση)
<P>
Πρόταση απόφασης σχετικά με την αριθμητική σύνθεση των διακοινοβουλευτικών αντιπροσωπειών (Έγγρ. B5-0059/2002)
<P>
(Το Σώμα εγκρίνει την πρόταση)
<P>
- Πρόταση της Διάσκεψης των Προέδρων - Διορισμός των μελών του ΕΚ στο προεδρείο της Κοινοβουλευτικής Συνέλευσης Ίσης Εκπροσώπησης ΑΚΕ-ΕΕ
<P>
(Το Σώμα εγκρίνει την πρόταση της Διάσκεψης των Προέδρων)
<P>
Απλοποιημένη διαδικασία:
<P>
Πρόταση κανονισμού του Ευρωπαϊκού Κοινοβουλίου και του Συμβουλίου για τροποποίηση του κανονισμού (ΕΟΚ) 95/93 της 18ης Ιανουαρίου 1993 για τον καθορισμό των κοινών κανόνων όσον αφορά την κατανομή των ωριαίων ποσοστώσεων στα αεροδρόμια της Κοινότητας (COM(2002) 7 - C5-0020/2002 - 2002/0013(COD)) (Επιτροπή Περιφερειακής Πολιτικής, Μεταφορών και Τουρισμού)
<P>
(Το Σώμα εγκρίνει την πρόταση της Επιτροπής)
<P>
Έκθεση (A5-0465/2001) του κ. Alejo Vidal-Quadras Roca, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου για την ενεργειακή απόδοση των κτιρίων (COM(2001) 226 - C5-0203/2001 - 2001/0098(COD))
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0466/2001) της κ. Piia-Noora Kauppi, εξ ονόματος της Επιτροπής Οικονομικής και Νομισματικής Πολιτικής, σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου για τη διοικητική συνεργασία στον τομέα της προστιθέμενης αξίας (COM(2001) 294 - C5-0269/2001 - 2001/0133(COD))
<P>
και
<P>
σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου για την τροποποίηση της οδηγίας 77/799/ΕΟΚ του Συμβουλίου, σχετικά με την αμοιβαία συνδρομή των αρμοδίων αρχών των κρατών μελών στον τομέα της άμεσης και έμμεσης φορολογίας (COM(2001) 294 - C5-0270/2001 - 2001/0134(COD))
<P>
(Το Σώμα εγκρίνει τα δύο νομοθετικά ψηφίσματα με διαδοχικές ψηφοφορίες)
<P>
Έκθεση (A5-0025/2002) του κ. Jorge Moreira da Silva, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την πρόταση απόφασης του Συμβουλίου για την έγκριση εξ ονόματος της Ευρωπαϊκής Κοινότητας, του Πρωτοκόλλου του Κυότο, της σύμβασης πλαίσιο των Ηνωμένων Εθνών για την αλλαγή του κλίματος και την από κοινού ανταπόκριση στις αντιστοίχως αναλαμβανόμενες υποχρεώσεις (COM(2001) 579 - C5-0019/2002 - 2001/0248(CNS)
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0003/2002) του κ. Graham Watson, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με την πρόταση απόφασης-πλαίσιο του Συμβουλίου για την καταπολέμηση της τρομοκρατίας (14845/1/01 - C5-0680/2001 - 2001/0217(CNS))
<P>
και
<P>
σχετικά με την πρόταση απόφασης-πλαίσιο του Συμβουλίου για το ευρωπαϊκό ένταλμα σύλληψης και τις διαδικασίες παράδοσης μεταξύ κρατών μελών (14867/1/01 - C5-0675/2001 - 2001/0215(CNS)).
<P>
(Το Σώμα εγκρίνει τα δύο νομοθετικά ψηφίσματα με διαδοχικές ψηφοφορίες)
<P>
Έκθεση (A5-0002/2002) του κ. Bernhard Rapkay, εξ ονόματος της Επιτροπής Οικονομικής και Νομισματικής Πολιτικής, σχετικά με την ένατη έκθεση της Επιτροπής για τις κρατικές ενισχύσεις στην Ευρωπαϊκή Ένωση (COM(2001) 403 - C5-0632/2001 - 2001/2269(COS))
<P>
(Το Σώμα εγκρίνει το ψήφισμα)
<P>
Έκθεση (A5-0017/2002) της κ. Maria Martens, εξ ονόματος της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού, σχετικά με την ανακοίνωση της Επιτροπής όσον αφορά το σχέδιο αναλυτικού προγράμματος εργασίας σε συνέχεια της έκθεσης περί των συγκεκριμένων στόχων των συστημάτων εκπαίδευσης και κατάρτισης (COM(2001) 501 - C5-0601/2001 - 2001/2251(COS))
<P>
(Το Σώμα εγκρίνει το ψήφισμα)
<P>
Έκθεση (A5-0467/2001) του κ. Karl Erik Olsson, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την παρακολούθηση της κρίσης της ΣΕΒ σε ό,τι αφορά τη δημόσια υγεία και την ασφάλεια των τροφίμων (2000/2321(INI))
<P>
Μετά την ψηφοφορία για την τροπολογία αριθ. 1:

<SPEAKER ID=69 LANGUAGE="NL" NAME="Oomen-Ruijten">
Κύριε Πρόεδρε, θα ήθελα να σας αναφέρω ότι μπορεί να πραγματοποιηθεί ψηφοφορία για το δεύτερο μέρος της τροπολογίας 1.

<SPEAKER ID=70 NAME="Πρόεδρος">
Όσον αφορά τη διατύπωση, μάλλον έχετε δίκιο, ωστόσο το πνεύμα της τροπολογίας έρχεται σε αντίθεση. Συνεπώς, οφείλω να ζητήσω τη γνώμη του εισηγητή, κ. Olsson, σχετικά με το θέμα.

<SPEAKER ID=71 LANGUAGE="SV" NAME="Olsson">
. (SV) Κύριε Πρόεδρε, συμφωνώ με την άποψή σας. Πρόκειται εδώ για τρεις εναλλακτικές δυνατότητες. Υπερψηφίσαμε μία από αυτές, οπότε οι άλλες δύο εκπίπτουν.
<P>
(Το Σώμα εγκρίνει το ψήφισμα)
<P>
Έκθεση Vidal-Quadras Roca (A5-0465/2001)

<SPEAKER ID=72 LANGUAGE="IT" NAME="Fatuzzo">
Κύριε Πρόεδρε, ψήφισα υπέρ της σημαντικότατης έκθεσης του κ. Vidal-Quadras σχετικά με τις μεθόδους εξοικονόμησης ενέργειας, ιδίως κατά την κατασκευή ακινήτων τα οποία προορίζονται για κατοικίες, όπου οι δαπάνες θέρμανσης είναι εκείνες που επιβαρύνουν περισσότερο τους πολίτες της Ευρωπαϊκής Ένωσης.
<P>
Επί τη ευκαιρία, συζητώντας για δαπάνες θέρμανσης που πολύ συχνά καταβάλλονται από ηλικιωμένους και συνταξιούχους, εύχομαι, για την αντιμετώπισή τους, τα κράτη μας να αποφασίσουν τη χορήγηση στους συνταξιούχους ενός χρηματικού ποσού το οποίο θα διαφέρει από περιοχή σε περιοχή. Υπάρχουν πολύ όμορφες ζώνες της Ευρώπης μας, όπως η Σικελία, όπου τα έξοδα για τη θέρμανση της κατοικίας είναι πολύ περιορισμένα, καθώς και άλλες ζώνες, εξίσου όμορφες - στη Σουηδία και τη Φινλανδία, για παράδειγμα - όπου αντίθετα τα έξοδα θέρμανσης είναι πολύ υψηλότερα.

<SPEAKER ID=73 NAME="Πρόεδρος">
Θα πρόσθετα και τη Σκωτία στις περιοχές όπου το κόστος θέρμανσης είναι πολύ υψηλό.
<P>
Έκθεση Kauppi (A5-0466/2001)

<SPEAKER ID=74 LANGUAGE="IT" NAME="Fatuzzo">
Για τη Σκωτία θα μιλήσω σε λίγο, κύριε Πρόεδρε.
<P>
Όσον αφορά την έκθεση της κ. Kauppi σχετικά με τη συνεργασία για την προστιθέμενη αξία, έχω να πω ότι στο αεροδρόμιο της Γένοβας συνάντησα το φίλο μου Bertone - ο οποίος υπήρξε συμμαθητής μου - που είπε σχετικά με αυτό: "Τι ωραίοι που είσαστε στην Ευρώπη να μας βάζετε να πληρώνουμε περισσότερους φόρους, να οργανώνεστε και να συμφωνείτε για να πληρώνουμε καλύτερα τους φόρους!"
<P>
Ο Bertone, όπως και εγώ ο Fatuzzo, είναι από τη Γένοβα και, στην Ιταλία, η Γένοβα θεωρείται όπως η Σκωτία στη Μεγάλη Βρετανία, δηλαδή, όπως λένε, είμαστε πολύ φειδωλοί με το χρήμα. Ο φίλος Bertone από τη Γένοβα μου είπε σχετικά: "Ε λοιπόν, είστε καλοί να μας βάζετε να πληρώνουμε. Γιατί όμως δεν κάνετε κάτι για να πληρώνουμε λιγότερους φόρους, για να κάνετε ευτυχείς εμάς στη Γένοβα και πιθανότατα τους Σκωτσέζους; Ελπίζω να το κάνετε το συντομότερο δυνατόν!"

<SPEAKER ID=75 LANGUAGE="SV" NAME="Sacrιdeus">
Καταψήφισα την έκθεση αυτή διότι αυτή καθορίζει ως νομική βάση το άρθρο 95 της Συνθήκης, το οποίο προβλέπει τη λήψη απόφασης με πλειοψηφία στο Συμβούλιο και συναπόφαση με το Κοινοβούλιο. Αυτό προτείνεται παρόλο που στο άρθρο 95 αναφέρεται ότι αυτό δεν ισχύει για τα φορολογικά ζητήματα. Έτσι λαμβάνεται μια απόφαση αρχών, η οποία δημιουργεί ένα νέο σύστημα για τα φορολογικά ζητήματα, καταργώντας έτσι την απαίτηση της ομοφωνίας στο πλαίσιο της διακρατικής συνεργασίας, όπως προβλέπει το άρθρο 93 της Συνθήκης.
<P>
Διαφωνώ με την άποψη της Επιτροπής ότι η έκθεση αφορά αποκλειστικά τη διοικητική συνεργασία και ότι δεν έχει επιπτώσεις για φορολογικά ζητήματα, καθώς δεν αφορά την είσπραξη των φόρων. Στο παρελθόν το Συμβούλιο πάντοτε απέρριπτε την θέση αυτή και είχε αλλάξει τη νομική βάση ορίζοντας ως νομική βάση τα άρθρα 93 και 94, τα οποία προβλέπουν να γίνεται απλώς μια ακρόαση του Κοινοβουλίου.
<P>
Οι σουηδοί Χριστιανοδημοκράτες υποστηρίζουν πλήρως την προσέγγιση του Συμβουλίου. Θεωρούμε ότι τα φορολογικά ζητήματα δεν θα πρέπει να αποφασίζονται με πλειοψηφία στο Συμβούλιο και με συναπόφαση του Κοινοβουλίου. Η σαφής μας θέση είναι ότι και στο μέλλον θα πρέπει να χρειάζεται ομοφωνία προκειμένου να λαμβάνονται αποφάσεις για τα φορολογικά ζητήματα, όπως προβλέπει το άρθρο 93 της Συνθήκης.
<P>
Έκθεση Moreira da Silva (A5-0025/2002)

<SPEAKER ID=76 LANGUAGE="IT" NAME="Fatuzzo">
Η έκθεση αυτή αναφέρεται στις κλιματικές αλλαγές και σε αυτά που πρέπει να κάνουμε για να έχουμε πιο καθαρό αέρα. Είμαι απόλυτα σύμφωνος, κύριε Πρόεδρε. Είδατε όμως τι ωραία ημέρα είχαμε εχθές, εδώ στο Στρασβούργο; 14-15 βαθμοί, έμοιαζε άνοιξη, νοιώθαμε όλοι καλύτερα. Μου γεννήθηκε λοιπόν μια αμφιβολία, κύριε Πρόεδρε: μήπως η αύξηση της θερμοκρασίας, κατά της οποίας τόσο μαχόμαστε και η οποία αυξάνει τη μέση θερμοκρασία του πλανήτη, είναι τελικά καλύτερη από το κρύο; Δεν θα έπρεπε ίσως να σκεφτούμε καλά πριν εφαρμόσουμε αυτές τις υποχρεώσεις, γιατί ίσως λίγο περισσότερη ζέστη στον πλανήτη μας μπορεί να είναι καλύτερη για εμάς;
<P>
Έκθεση Watson (A5-0003/2002)

<SPEAKER ID=77 LANGUAGE="IT" NAME="Fatuzzo">
Όπως ξέρετε και όπως ξέρουμε, κύριε Πρόεδρε, αυτό είναι ένα έγγραφο που συζητήθηκε πολύ και υπήρξε αντικείμενο αντιπαραθέσεων, ειδικά στην Ιταλία.
<P>
Εγώ επιβεβαιώνω αυτό που ήδη δήλωσα στις προηγούμενες ψηφοφορίες για το ευρωπαϊκό ένταλμα σύλληψης και τον αγώνα κατά της τρομοκρατίας. Συμφωνώ με την εφαρμογή ταχείας διαδικασίας για τη σύλληψη όσων πρέπει να συλληφθούν, σε οποιοδήποτε κράτος μέλος της Ευρώπης και αν καταφύγουν. Βεβαίως, για το Κόμμα των Συνταξιούχων και για εμένα προσωπικά, ο τελικός στόχος είναι να φτάσουμε πραγματικά σε έναν ενιαίο κώδικα ποινικής δικονομίας και σε έναν ενιαίο ευρωπαϊκό ποινικό κώδικα ώστε αν, τέλος πάντων, συμφωνούμε όλοι ότι μια συγκεκριμένη ενέργεια αποτελεί αδίκημα, πρέπει να είμαστε όλοι, χωρίς διαφοροποιήσεις. Είναι ένα πεδίο πολύ σημαντικό για να υπάρχουν διαφορές στην Ευρώπη.

<SPEAKER ID=78 NAME="MacCormick">
Κύριε Πρόεδρε, αναλογιζόμενοι τα προβλήματα που συνεπάγεται η βελτίωση των διαδικασιών του Κοινοβουλίου, αξίζει να παρατηρήσουμε ότι η διαδικασία αιτιολόγησης ψήφου είναι ένας τρόπος για να απαντήσει κανείς σε σχόλιο του Επιτρόπου που έγινε στο τέλος της συζήτησης.
<P>
Στο τέλος της συζήτησης για την έκθεση Watson, ο κ. Vitorino είπε ότι η τροπολογία που αφορά το habeas corpus μπορεί να προκαλέσει σύγχυση και να υπονομεύσει την αρχή του σεβασμού των ανθρώπινων δικαιωμάτων. Με την παρατήρησή του αυτή αγνόησε παντελώς το γεγονός ότι πρώτη προϋπόθεση για την εφαρμογή αυτής της τροπολογίας ήταν να υπάρξει παραβίαση των ανθρώπινων δικαιωμάτων στο κράτος στο οποίο απευθύνεται η αίτηση έκδοσης.
<P>
Αυτό που προσπάθησα να εξηγήσω στην ομιλία μου κατά τη διάρκεια της συζήτησης ήταν ότι δεν αρκεί η από κοινού συμφωνία για το σεβασμό των ανθρώπινων δικαιωμάτων, πρέπει να υπάρχουν και αποτελεσματικά μέσα προστασίας. Η τροπολογία μας αυτή θα αποτελούσε ένα αποτελεσματικό μέσο προστασίας. Εφόσον το Κοινοβούλιο (σοφά ή όχι) επέλεξε να μην την ψηφίσει, ψήφισα εναντίον της έκθεσης Watson για το ευρωπαϊκό ένταλμα σύλληψης. Και άλλοι βουλευτές από το Ηνωμένο Βασίλειο θα μετανιώσουν που δεν το έκαναν επίσης.
<P>
Ορισμένοι από τους συναδέλφους μου στην Ευρωπαϊκή Ελεύθερη Συμμαχία - η πλειοψηφία τους - ψήφισαν υπέρ της έκθεσης Watson. Όχι επειδή δεν θεωρούν σημαντική την απουσία της τροπολογίας για το habeas corpus, αλλά επειδή αισθάνονται ισχυρή ηθική δέσμευση, όπως όλοι μας, για την προώθηση της ιδέας του ευρωπαϊκού δικαστικού χώρου, και θεώρησαν την ψήφο αυτή απαραίτητη.

<SPEAKER ID=79 LANGUAGE="SV" NAME="Schφrling">
Κύριε Πρόεδρε, ευχαριστώ που μπορέσαμε να ρυθμίσουμε το ζήτημα αυτό τόσο καλά. Πιστεύω ότι είχαμε υποβάλει τα ονόματα εγκαίρως, όμως υπήρξε κάποια παρανόηση.
<P>
Μιλούμε λοιπόν για την νομοθεσία κατά της τρομοκρατίας και το ευρωπαϊκό ένταλμα σύλληψης. Έχουμε έντονες αντιρρήσεις κατά αυτών των αντιτρομοκρατικών νόμων, κυρίως όσον αφορά το ευρωπαϊκό ένταλμα σύλληψης, τόσο όσον αφορά το περιεχόμενό του όσο και εξαιτίας της σπουδής με την οποία εκπονήθηκαν οι νόμοι αυτοί. Έχουμε επίσης αντιρρήσεις και εξαιτίας της απουσίας μιας ουσιαστικής μελέτης των συνεπειών από τους προτεινόμενους νόμους. Εξάλλου, το Κοινοβούλιο συζήτησε το ζήτημα αυτό χωρίς να το αναλύσει ενδελεχώς. Για το λόγο αυτό θα θέλαμε να είχε υιοθετηθεί σήμερα η τροπολογία 4 που υποβάλαμε. Δυστυχώς δεν έγινε κάτι τέτοιο. Πιστεύω λοιπόν ότι το Κοινοβούλιο δεν ανέλαβε τις ευθύνες του για την προστασία απέναντι στη στέρηση της ελευθερίας και στην παραβίαση των ανθρωπίνων δικαιωμάτων.
<P>
Μετά από τις επιθέσεις στις ΗΠΑ την 11η Σεπτεμβρίου, πραγματοποιήθηκαν με ιλιγγιώδη ταχύτητα προσπάθειες για την υιοθέτηση νέων αντιτρομοκρατικών νόμων στην ΕΕ. Οι σχετικές νομοθετικές προτάσεις έχουν τεράστιες συνέπειες και μπορεί να θέσουν σε κίνδυνο την ασφάλεια του ατόμου. Αυτό αφορά επίσης και την ερμηνεία του ορισμού της τρομοκρατικής ομάδας. Για το λόγο αυτό, τα περισσότερα μέλη της Ομάδας των Πρασίνων καταψήφισαν την πρόταση για το ευρωπαϊκό ένταλμα σύλληψης.
<P>
Όλα αυτά έχουν και άλλες συνέπειες. Στη Σουηδία η δέσμευση των περιουσιακών στοιχείων του μη κερδοσκοπικού σωματείου al-Baraka έπληξε άμεσα σουηδούς πολίτες σομαλικής καταγωγής. Επιπλέον, κατέστη αδύνατον στους Σομαλούς να αποστέλλουν χρήματα στις χειμαζόμενες οικογένειές τους. Αυτό αποτελεί ένα σαφές παράδειγμα νόμου που χτυπά στα τυφλά, ενώ είναι εις βάρος των πολιτών να υιοθετούνται τέτοια μέτρα χωρίς να απαιτούνται αποδείξεις. Πιστεύω ότι θα έπρεπε να είχαμε εξετάσει περισσότερο το ζήτημα και να είχαμε αναλύσει περισσότερο τις συνέπειες της πρότασης αυτής πριν λάβουμε αυτήν την απόφαση.

<SPEAKER ID=80 NAME="McKenna">
Κύριε Πρόεδρε, ψήφισα κατά της απόφασης για την καταστολή της τρομοκρατίας γιατί πιστεύω ότι πάσχει από βασικές ελλείψεις. Παραδέχομαι ότι έγιναν κάποιες βελτιώσεις - στην αιτιολογική σκέψη 10, για παράδειγμα. Πολλοί εμπιστεύονται τη δήλωση του Συμβουλίου, η οποία δεν αποτελεί τμήμα του νομικά δεσμευτικού κειμένου. Είναι, ουσιαστικά, απλώς μία πολιτική υπόσχεση. Θα πρέπει να είμαστε ιδιαίτερα επιφυλακτικοί απέναντι στις πολιτικές υποσχέσεις.
<P>
Η δήλωση προστατεύει το δικαίωμα των ατόμων να διαδηλώνουν και να διαμαρτύρονται, το οποίο είναι ένα από τα βασικά σημεία προβληματισμού της κοινής γνώμης. Εάν είχε συμπεριληφθεί και στο κείμενο της απόφασης θα μπορούσε να είναι νομικά δεσμευτική. Δεν υπάρχει όμως καμία εγγύηση για το πώς θα χρησιμοποιηθεί αυτή η νομοθεσία. Μήπως θα πλήξει τα δικαιώματα των ατόμων που δεν είναι ευχαριστημένα με την καθεστηκυία τάξη και θέλουν να αλλάξουν την κατάσταση;
<P>
Θα πρέπει επίσης να δούμε τις επιπτώσεις της για τους ξένους, π.χ. τους ανθρώπους από διαφορετικό πολιτισμικό και θρησκευτικό υπόβαθρο - ορισμένοι στις δυτικές κοινωνίες είναι εξαιρετικά επιφυλακτικοί απέναντί τους. Η νομοθεσία αυτή αποτελεί μεγάλη απειλή για τα θεμελιώδη δικαιώματα των ανθρώπων αυτών.
<P>
Όσον αφορά το ευρωπαϊκό ένταλμα σύλληψης, προσυπογράφω όσα είπε ο κ. MacCormick. Ήταν πολύ απογοητευτικό το γεγονός ότι τόσα πολλά μέλη του Σώματος δεν υποστήριξαν μία τροπολογία που θα έδινε στους πολίτες κάποιο βαθμό προστασίας όσον αφορά την περιφρούρηση των βασικών πολιτικών ελευθεριών τους.

<SPEAKER ID=81 NAME="Αλυσανδράκης">
Το ΚΚΕ καταγγέλλει σε κάθε ευκαιρία ότι ο κατασταλτικός μηχανισμός και το καθεστώς αστυνομοκρατίας που οικοδομείται από την Ευρωπαϊκή Ένωση είναι η απάντηση της καπιταλιστικής κοινωνίας στο αυξανόμενο κίνημα διαμαρτυρίας και διεκδίκησης, που η ίδια η αντιλαϊκή πολιτική της εξυπηρέτησης των συμφερόντων του μεγάλου κεφαλαίου δημιουργεί. Οι ιθύνοντες της ΕΕ γνωρίζουν καλά ότι, παρά τις προσπάθειές τους, δεν μπορούν να ξεγελάσουν τους λαούς κρύβοντας την ουσία της πολιτικής τους κάτω από φιλολαϊκό μανδύα.
<P>
Η διαδικασία αυτή προχωρούσε αργά αλλά σταθερά μέχρι τις 11 Σεπτέμβρη. Τα αποτρόπαια γεγονότα της ημέρας αυτής χρησιμοποιήθηκαν ως πρόσχημα για να επιταχυνθεί η εφαρμογή πολιτικών αποφάσεων που είχαν παρθεί πολύ πιο πριν. Οι φυσικοί και ηθικοί αυτουργοί των τρομοκρατικών επιθέσεων έκαναν ένα μεγάλο δώρο στους Αμερικανούς και Ευρωπαίους ιμπεριαλιστές. Έτσι φτάσαμε να εξετάζουμε, για δεύτερη φορά, τις βελτιωμένες προτάσεις αποφάσεων-πλαίσιο του Συμβουλίου για την "καταπολέμηση της τρομοκρατίας" και για το "ευρωπαϊκό ένταλμα σύλληψης" που αποτελούν το βαρύ πυροβολικό του κατασταλτικού μηχανισμού.
<P>
Τίποτα ουσιαστικό δεν έχει αλλάξει στα κείμενα των αποφάσεων, πέρα από κάποιες φραστικές βελτιώσεις που αναγκάστηκαν να κάνουν κάτω από την πίεση των αντιδράσεων και την προσθήκη ότι "η Ευρωπαϊκή Ένωση βασίζεται στις οικουμενικές αρχές της ανθρώπινης αξιοπρέπειας, της ελευθερίας, της ισότητας και της αλληλεγγύης, του σεβασμού των δικαιωμάτων του ανθρώπου και των θεμελιωδών ελευθεριών· λειτουργεί με βάση την αρχή της δημοκρατίας και την αρχή του κράτους δικαίου" . Το πόσο υποκριτική είναι αυτή δήλωση φαίνεται από το ότι οι αποφάσεις-πλαίσιο δίνουν σοβαρότατο χτύπημα στη δημοκρατία, τα συλλογικά και ατομικά κοινωνικά δικαιώματα. Σύμφωνα με το άρθρο 1, άνετα μπορούν να θεωρηθούν τρομοκράτες όσοι παλεύουν για θεμελιώδεις πολιτικές και κοινωνικές αλλαγές. Μορφές κινητοποιήσεων, όπως συμβολικές καταλήψεις, ή αποτέλεσμα κινητοποιήσεων, όπως η διαταραχή στην παροχή ρεύματος ή νερού όταν απεργούν οι αντίστοιχοι κλάδοι, μπορούν άνετα να θεωρηθούν τρομοκρατικά εγκλήματα, αρκεί να προξενήσουν "σημαντικές οικονομικές απώλειες" . Το ίδιο βεβαίως και οι κινητοποιήσεις των αγροτών που κλείνουν τους δρόμους. Η επέκταση των ευθυνών στις οργανώσεις των οποίων οι "τρομοκράτες" είναι μέλη, δημιουργεί ένα βολικό μηχανισμό δίωξης ενοχλητικών οργανώσεων και κομμάτων, αλλά και κίνητρο για να στηθούν προβοκατόρικες ενέργειες.
<P>
Οι μόνοι που είναι πάνω από κάθε υποψία είναι οι κυρίαρχοι της ΕΕ και των ΗΠΑ. Αυτοί δεν κινδυνεύουν να δικαστούν με βάση τον ίδιο τους το νόμο, που θεωρεί τρομοκρατικές πράξεις αυτές που "είναι δυνατόν να βλάψουν σοβαρά τη χώρα" , "όταν ο δράστης τις διαπράττει με σκοπό: (i) να εκφοβίσει σοβαρά έναν πληθυσμό ή, (ii) να εξαναγκάσει αδικαιολόγητα τις δημόσιες αρχές ή ένα διεθνή οργανισμό να εκτελέσουν οποιαδήποτε πράξη ή να απόσχουν από την εκτέλεσή της ή, (iii) να αποσταθεροποιήσει σοβαρά ή να καταστρέψει τις θεμελιώδεις πολιτικές, συνταγματικές, οικονομικές ή κοινωνικές δομές μιας χώρας ή ενός διεθνούς οργανισμού" . Τι λιγότερο, τι διαφορετικό έκαναν οι Ευρωπαίοι και Αμερικανοί ιμπεριαλιστές στη Γιουγκοσλαβία, στο Ιράκ, στο Αφγανιστάν, στη Χιλή, στην Ελλάδα και σε δεκάδες άλλες χώρες;
<P>
Οι λαοί όλου του κόσμου ξέρουν καλά ποιοι είναι οι τρομοκράτες. Ξέρουν επίσης καλά ότι η βία και η καταστολή δεν μπορούν να ανατρέψουν την ιστορική πορεία της ανθρωπότητας. Θα συνεχίσουν τους αγώνες τους μέχρι να ακυρωθούν στην πράξη όλοι οι τρομονόμοι.
<P>
Για τους παραπάνω λόγους οι Ευρωβουλευτές του ΚΚΕ καταψηφίσαμε την έκθεση.

<SPEAKER ID=82 LANGUAGE="FR" NAME="Berthu">
. (FR) Αναμφισβήτητα, η Ευρωπαϊκή Ένωση, και συγκεκριμένα το Ευρωπαϊκό Κοινοβούλιο, δεν διαθέτουν επαρκώς συνεκτική αντίληψη του θέματος της καταπολέμησης της τρομοκρατίας.
<P>
Σε προηγούμενες παρεμβάσεις μου, έχω ζητήσει την ενίσχυση των ελέγχων στα σύνορα, συμπεριλαμβανομένων των εσωτερικών συνόρων της Ένωσης. Όμως δεν βλέπουμε να άλλαξε τίποτε. Ή καλύτερα βλέπουμε να συνεχίζεται χωρίς καμία αλλαγή η πολιτική κατάργησης των εσωτερικών ελέγχων. Στο πλαίσιο αυτό, την περασμένη Δευτέρα, με αφορμή την έκθεση Kessler, κατήγγειλα την προγραμματισμένη κατάργηση της "δήλωσης της παρουσίας" η οποία, σύμφωνα με τους όρους της Συμφωνίας του Σένγκεν, πρέπει να συμπληρώνεται από τους υπηκόους τρίτων χωρών που επιθυμούν να μεταβούν από μία κοινοτική χώρα σε μία άλλη.
<P>
Σήμερα, εξετάζουμε την τελευταία έκδοση του σχεδίου θέσπισης "ευρωπαϊκού εντάλματος σύλληψης" που στόχο έχει την κατάργηση μεταξύ των χωρών της Ένωσης, για ορισμένα αδικήματα, του παλαιού συστήματος της έκδοσης που παρείχε στο κράτος εκτέλεσης διακριτική εξουσία όσον αφορά την εκτίμηση των διαφόρων περιπτώσεων. Επομένως, και στο θέμα αυτό, υπάρχουν πολλές αντιφάσεις.
<P>
Κατά τις διάφορες φάσεις εξέτασης του εν λόγω θέματος, είδαμε το σχέδιο αυτό να εκτείνεται σε έναν όλο και πιο μακρύ κατάλογο αδικημάτων, χωρίς να περιλαμβάνει ωστόσο τις ουσιαστικές εγγυήσεις που είχαμε ζητήσει στην αιτιολόγηση της ψήφου μας στις 29 Νοεμβρίου 2001: δικαίωμα του δικαστή της χώρας εκτέλεσης να ασκεί ουσιαστικό έλεγχο όσον αφορά το βάσιμο του αιτήματος και μη εφαρμογή του νέου συστήματος στους υπηκόους της χώρας εκτέλεσης, οι οποίοι πρέπει να εξακολουθήσουν να απολαμβάνουν τη μέγιστη δυνατή προστασία.
<P>
Το Ευρωπαϊκό Κοινοβούλιο ετοιμάζεται να παραβλέψει όλες αυτές τις δυσλειτουργίες, θυσιάζοντάς τις στον βωμό της οικοδόμησης ενός υπερκράτους. Όμως, κατά την προηγούμενη σύνοδό μας, δεν δίστασε να εγκρίνει ψήφισμα με το οποίο αρνείτο να διευκολύνει την έκδοση προς τις Ηνωμένες Πολιτείες τρομοκρατών ή εν δυνάμει τρομοκρατών οι οποίο συλλαμβάνονται στο έδαφος της Ένωσης. Όμως, στο θέμα αυτό ακριβώς θα έπρεπε να κάνουμε μια κίνηση καλής θέλησης, καθώς οι Ηνωμένες Πολιτείες προασπίζονται σήμερα ουσιαστικά ολόκληρο τον δυτικό κόσμο.
<P>
Συνεπώς, υπερβάλλουμε στο θέμα του ευρωπαϊκού εντάλματος σύλληψης, γεγονός που είναι επικίνδυνο. Από την άλλη, δεν κάνουμε αρκετά για να υποστηρίξουμε τις Ηνωμένες Πολιτείες στη μάχη κατά της τρομοκρατίας, γεγονός που δεν μας τιμά.

<SPEAKER ID=83 NAME="Kirkhope">
. (ΕΝ) Οι Βρετανοί Συντηρητικοί υπερψήφισαν μαζικά την απόφαση-πλαίσιο για την τρομοκρατία, ώστε να τονίσουμε τη διαρκή και συνεχιζόμενη υποστήριξή μας στον αγώνα κατά της τρομοκρατίας και να επιβεβαιώσουμε την αποφασιστικότητά μας να διασφαλίσουμε ότι η Ευρωπαϊκή Ένωση θα παρουσιάσει ένα ενωμένο μέτωπο ενάντια σε εκείνους που θέλουν να υπονομεύσουν τις αξίεςμας και τον τρόπο ζωής μας.
<P>
Ωστόσο, ήμασταν υποχρεωμένοι να ψηφίσουμε κατά της πρότασης που αφορούσε το ευρωπαϊκό ένταλμα σύλληψης. Οι προτεινόμενες διαδικασίες, όπως έχουν διαμορφωθεί μέχρι στιγμής, υπερβαίνουν τόσο τα αναγκαία όρια για την αντιμετώπιση της τρομοκρατικής απειλής, όσο και τα επιθυμητά όρια όσον αφορά τη διασφάλιση των ανθρωπίνων δικαιωμάτων και το σεβασμό των προσηκουσών νομικών διαδικασιών, όπως αυτά καλύπτονται από τις διαδικασίες των συμφωνιών έκδοσης.
<P>
Παρ' όλα αυτά, ουδείς πρέπει να αμφιβάλλει για την αποφασιστικότητά μας να μην παρεκκλίνουμε από τον μακρύ αγώνα κατά της τρομοκρατίας. Δεν πιστεύουμε, ωστόσο, ότι το ευρωπαϊκό ένταλμα σύλληψης, όπως προτείνεται μέχρι στιγμής, θα επιτύχει τους στόχους στους οποίους όλοι προσβλέπουμε.

<SPEAKER ID=84 LANGUAGE="NL" NAME="Meijer">
. (NL) Η έκπληξη που αισθανθήκαμε στην αρχή για τις επιθέσεις του Σεπτεμβρίου δεν είχε μόνο ως συνέπεια την άνευ κριτικής υποστήριξη στην επέμβαση των Αμερικανών σε μία χώρα στην οποία θα μπορούσε ίσως να κρύβεται ο εγκέφαλος αυτών των επιθέσεων, είχε επίσης ως συνέπεια την λήψη μέτρων τα οποία είναι σε μεγάλο βαθμό εις βάρος πολιτικών δικαιωμάτων που θεωρούσαμε αυτονόητα μέχρι τώρα. Όλες οι πρωτόγονες σκέψεις που μπορεί να είχαν ποτέ οι φρουροί της δημόσιας τάξης προκειμένου να καταστήσουν ευκολότερη τη φυλάκιση, την παράδοση και την καταδίκη αντιφρονούντων, ακούγονται και συζητώνται πλέον ελεύθερα. Δεν εφευρίσκει μόνο η αμερικανική κυβέρνηση νέες έννοιες, όπως ο όρος "παράνομοι μαχητές" , οι οποίοι δεν μπορούν να τύχουν της προστασίας που παρέχεται σε αιχμαλώτους πολέμου, αλλά το ίδιο συμβαίνει, δυστυχώς, και στην Ευρώπη. Όλοι όσοι εδώ και χρόνια αγωνίζονται προκειμένου να είναι δυνατή η παράδοση ατόμων σε χώρες στις οποίες επιβάλλεται η θανατική ποινή, προκειμένου να μπει τέλος σε ανεπιθύμητες ελευθερίες σε γειτονικές χώρες ή προκειμένου να περιοριστούν τα δικαιώματα υπόπτων, άδραξαν τώρα την ευκαιρία. Τώρα βέβαια όλοι όσοι πείστηκαν στον πανικό τους για την ανάγκη ύπαρξης τέτοιων δρακόντειων μέτρων αρχίζουν να σκέφτονται τις συνέπειές τους. Σήμερα το πρωί ανέφερε σωστά ο Πρόεδρος της Ομάδας του ΕΛΚ-ΕΔ ότι η τρομοκρατία δεν αποτελεί δικαιολογία για την υποστήριξη της ρωσικής πολιτικής στην Τσετσενία. Η νέα πρόταση του κ. Watson αποτελεί μεν βελτίωση, δεν επαρκεί όμως προκειμένου να προληφθούν ατυχείς καταστάσεις.

<SPEAKER ID=85 LANGUAGE="DE" NAME="Schmid, Gerhard">
Κατά την τελική ψηφοφορία απείχα της ψήφου όχι επειδή είμαι εναντίον του ευρωπαϊκού εντάλματος συλλήψεως, αλλά επειδή δεν συμφωνώ με την υπερβολικά εσπευσμένη διαδικασία που εφαρμόσθηκε στο συγκεκριμένο ζήτημα.
<P>
Έκθεση Rapkay (A5-0002/2002)

<SPEAKER ID=86 LANGUAGE="IT" NAME="Fatuzzo">
Κύριε Πρόεδρε, το έγγραφο αυτό του κ. Rapkay σχετικά με τις κρατικές ενισχύσεις στην Ευρωπαϊκή Ένωση απέσπασε την ψήφο μου - ως εκπροσώπου του Κόμματος των Συνταξιούχων αλλά και εμού προσωπικά - αλλά ενώ ψήφιζα σκεπτόμουν, κύριε Πρόεδρε. Δεν θα έπρεπε να θεωρούνται κρατικές ενισχύσεις και τα χρήματα που χρησιμοποιούν οι κυβερνήσεις για να καλύψουν και να εξυγιάνουν τα ελλείμματα των συνταξιοδοτικών ταμείων; Κατά την άποψή μου, όταν παρεμβαίνει ο κρατικός προϋπολογισμός για την εξυγίανση των συνταξιοδοτικών ταμείων, πρόκειται για κρατική ενίσχυση που ζημιώνει τον ανταγωνισμό στην Ευρωπαϊκή Ένωση μεταξύ των διαφόρων συστημάτων και μεθόδων διαχείρισης των συνταξιοδοτικών κεφαλαίων στην Ευρώπη. Χρειάζεται περισσότερος ανταγωνισμός και στη δυνατότητα επιλογής του τύπου της σύνταξης. Ελπίζω ότι θα το κατορθώσουμε αυτό στο μέλλον.

<SPEAKER ID=87 LANGUAGE="IT" NAME="Costa, Raffaele">
Κύριε Πρόεδρε, περιορίζομαι να πω ότι επιπροσθέτως και ως συμπλήρωμα της ψήφου η οποία εκφράστηκε προ ολίγου, είναι αναγκαίο να προσπαθήσουμε να αποσαφηνίσουμε πλήρως την έννοια των κρατικών ενισχύσεων. Το σημερινό έγγραφο προσεγγίζει από πολλές απόψεις αυτό το θέμα - το οποίο είχε αντιμετωπιστεί ήδη στο παρελθόν - το αναπτύσσει, το εμβαθύνει και επισημαίνει επίσης κάποια ικανοποίηση γιατί οι ενισχύσεις μειώθηκαν την περίοδο ' 97-' 99. Παραμένει προς αντιμετώπιση όμως το πρόβλημα των περιφερειακών ενισχύσεων, των χρημάτων δηλαδή που από το κράτος περνούν στις περιφέρειες και από τις περιφέρειες σε πολλούς φορείς ή επιχειρήσεις, επειδή, στην Ιταλία τουλάχιστον, δεν υπάρχει ικανοποιητικό περιφερειακό φορολογικό σύστημα, παραβιάζοντας έτσι τον ανταγωνισμό, διασπώντας την αγορά, κυρίως έναντι των άλλων επιχειρήσεων, εκείνων που δεν ανήκουν για παράδειγμα στις περιφέρειες με ειδικό καθεστώς, οι οποίες είναι ιδιαίτερα ευνοημένες.

<SPEAKER ID=88 NAME="Figueiredo">
(ΡΤ) Η έκθεση αυτή σχετικά με τις κρατικές ενισχύσεις ακολουθεί τη γραμμή της προηγούμενης, υποστηρίζοντας ότι έχει σημειωθεί μείωση των κρατικών ενισχύσεων κατά την περίοδο 1997-1999, κυρίως λόγω της μείωσης των ενισχύσεων στη Γερμανία και Ιταλία, τις δύο χώρες με το μεγαλύτερο όγκο κρατικών ενισχύσεων.
<P>
Η λογική της έκθεσης στηρίζεται στη μείωση των κρατικών ενισχύσεων και την αύξηση μέτρων ενταγμένων στο πλαίσιο αυτό και κυρίως φορολογικών μέτρων. Ο στόχος, σύμφωνα με τα συμπεράσματα της Διάσκεψης Κορυφής της Στοκχόλμης, είναι να επιτευχθεί συνεχής μείωση των κρατικών ενισχύσεων μέχρι το 2003, επιτρέποντας μόνο τις ενισχύσεις εκείνες που ζητούν σε εξαιρετικές περιπτώσεις τα κράτη μέλη. Φυσικά, διατηρούνται οι ήδη υφιστάμενες κοινοτικές ενισχύσεις.
<P>
Εν τω μεταξύ, με τη δημιουργία της ειδικής ομάδας αξιολόγησης των κρατικών ενισχύσεων, θα αυξηθούν οι πιέσεις προς τα κράτη μέλη για τη μείωσή τους, με βάση πάντα την προστασία του ανταγωνισμού, παραγνωρίζοντας τα προβλήματα των πιο ασθενών οικονομιών και αποκρύπτοντας την ίδια την αμερικανική πολιτική που συνεχίζει να παρέχει κρατικές ενισχύσεις σε διάφορους τομείς της οικονομίας, παρά τους κανόνες του ΠΟΕ. Για το λόγο αυτό καταψηφίζουμε την έκθεση.

<SPEAKER ID=89 LANGUAGE="NL" NAME="Meijer">
. (NL) Ο εισηγητής συμφωνεί με τη δήλωση της Συνόδου Κορυφής του Μαρτίου του 2000 στη Λισαβόνα ότι η ΕΕ θα πρέπει να καταστεί η πλέον ανταγωνιστική περιοχή του πλανήτη εντός δέκα ετών. Το υψηλό τίμημα που θα πρέπει να πληρώσουμε για την επίτευξη του στόχου αυτού θα κάνει σύντομα πολλούς Ευρωπαίους να μην αισθάνονται νικητές, ακόμη και αν επιτευχθεί ο στόχος αυτός. Στις ΗΠΑ και την Ιαπωνία, παρά τα σημαντικά κέρδη πολλών επιχειρήσεων και την υψηλή ανάπτυξη, πολλοί άνθρωποι ζουν χειρότερα από ό,τι σε μεγάλα μέρη της Ευρώπης. Ο ανταγωνισμός σημαίνει ότι όποιος παράγει με το χαμηλότερο κόστος τα φτηνότερα προϊόντα και προσφέρει τις φθηνότερες υπηρεσίες επιβιώνει εις βάρος όλων των άλλων. Οι άλλοι δεν έχουν επομένως την πολυτέλεια να δίνουν και πολλή σημασία σε ζητήματα όπως τα ανθρώπινα δικαιώματα, οι συνθήκες εργασίας, η δημόσια υγεία, το περιβάλλον και η καλή μεταχείριση των ζώων. Οι κρατικές ενισχύσεις, οι πρωτοβουλίες του δημοσίου και οι δημόσιες επιχειρήσεις αποτελούν ένα απαραίτητο όργανο προκειμένου να διορθώνονται οι αρνητικές συνέπειες της αγοράς και να προωθείται η ευημερία των ανθρώπων και η προστασία του περιβάλλοντος. Απορρίπτω τις κρατικές ενισχύσεις εφόσον έχουν ως αποκλειστικό στόχο να μπορούν κάποιοι να συναγωνίζονται σε μία ελεύθερη αγορά εις βάρος άλλων χρησιμοποιώντας χρήματα των φορολογουμένων, όπως συμβαίνει με τις αεροπορικές επιχειρήσεις, και όχι για να διατηρούνται οι παροχές και οι θέσεις απασχόλησης σε ευαίσθητες περιφέρειες. Η εκ νέου εθνικοποίηση της περιφερειακής πολιτικής, την οποία τόσο φοβάται ο εισηγητής, μειώνει τη γραφειοκρατία και τις σπατάλες, απαιτεί όμως την αντιστάθμιση μέσω εισφορών αλληλεγγύης από τα πλούσια κράτη μέλη υπέρ των φτωχών.
<P>
Έκθεση Martens (A5-0017/2002)

<SPEAKER ID=90 LANGUAGE="IT" NAME="Fatuzzo">
Κύριε Πρόεδρε, ψήφισα υπέρ αυτής της σημαντικής έκθεσης της συναδέλφου κ. Martens σχετικά με την εκπαίδευση και την κατάρτιση, αλλά εύχομαι σύντομα οι συνταξιούχοι από τους διάφορους τομείς της παραγωγικής ζωής της Ευρώπης, αντί να παίζουν χαρτιά, να τεμπελιάζουν στο σπίτι τους παρακολουθώντας την τηλεόραση, να μετρούν τις ημέρες που τους μένουν να ζήσουν, να χρησιμοποιούνται αν το επιθυμούν για να διδάξουν αυτά που ξέρουν στους εργαζόμενους και κυρίως στους νέους. Για παράδειγμα, οι συνταξιούχοι του τραπεζικού τομέα θα μπορούσαν να διδάξουν στους νεοπροσληφθέντες πώς επιτυγχάνονται τα καλά αποτελέσματα με τη διαχείριση του χρήματος της τράπεζας και ούτω καθεξής σε όλους τους άλλους τομείς: περισσότεροι συνταξιούχοι στην επαγγελματική εκπαίδευση και κατάρτιση για όλη τη διάρκεια της ζωής.
<P>
Έκθεση Olsson (A5-0467/2001)

<SPEAKER ID=91 LANGUAGE="DE" NAME="Schierhuber">
Κύριε Πρόεδρε, θέλω να δώσω έμφαση στο γεγονός ότι ορισμένα σημεία της έκθεσης του Ευρωπαϊκού Κοινοβουλίου σχετικά με την παρακολούθηση της ΣΕΒ έχουν αρνητικές επιπτώσεις για τους αγρότες της Ευρώπης και για τον λόγο αυτόν ψήφισα αρνητικά ως προς αυτά τα μη ρεαλιστικά αιτήματα που προβλήθηκαν από ορισμένους της Επιτροπής Περιβάλλοντος, Δημόσιας Υγείας και Πολιτικής των Καταναλωτών. Συγκεκριμένα, πρόκειται για την υποχρεωτική μείωση του ορίου ηλικίας για τους διαγνωστικούς ελέγχους στους 24 μήνες, τη συζήτηση για τα παμφάγα σε συνάρτηση με την ΣΕΒ, καθώς και για ορισμένες πτυχές που αφορούν τη διαχείριση απορριμμάτων.
<P>
Επιπλέον, δεν συμφωνώ με το αίτημα μίας μεταρρύθμισης της ΚΓΠ, η οποία θα εμπεριείχε στη στοχοθεσία της την ασφάλεια των τροφίμων, διότι η τελευταία έχει ήδη ορισθεί με πολύ θετικό τρόπο στην Ατζέντα 2000. Η κοινή μας γεωργική πολιτική έχει ως θεμέλιο την αρχή της πολυλειτουργικότητας και των οικογενειακών γεωργικών επιχειρήσεων και η παραγωγή ασφαλών τροφίμων υψηλής ποιότητας αποτελεί μέλημα των αγροτών μας. Έτσι, το μήνυμα που θα δίναμε θα ήταν εσφαλμένο. Ως εκ τούτου, η αντιπροσωπεία του Λαϊκού Κόμματος της Αυστρίας στο Ευρωπαϊκό Κοινοβούλιο απείχε της ψήφου κατά την τελική ψηφοφορία.

<SPEAKER ID=92 LANGUAGE="IT" NAME="Fatuzzo">
Εύχομαι "καλή όρεξη!" στην Προεδρία και σε όλους τους διερμηνείς πριν μιλήσω για αυτό το ζήτημα που δεν συνάδει και δεν ανοίγει την όρεξη, γιατί πρόκειται για το έγγραφο σχετικά με τη ΣΕΒ, τη σπογγώδη εγκεφαλοπάθεια των βοοειδών. Στην παράγραφο 5 αναφέρει, κύριε Πρόεδρε, ότι καλούνται "τα κράτη μέλη να ενισχύσουν τους ελέγχους όσον αφορά την προσωρινή απαγόρευση χρήσης κρεατάλευρων στις ζωοτροφές" . Γιατί όμως "προσωρινή" , κύριε Πρόεδρε; Εάν τα κρεατάλευρα είναι επιβλαβή, ας καταστήσουμε μόνιμη την απαγόρευση χρήσης τους και οι εταιρίες που παράγουν κρεατάλευρα ας αλλάξουν παραγωγή και ας παράγουν ιταλικά σπαγκέτι ή πέστο, για τα οποία θα ήταν πολύ καλύτερο για εμάς να μιλάμε αυτήν τη στιγμή. Εν κατακλείδι, κύριε Πρόεδρε, θα ήθελα τα κρεατάλευρα να τεθούν εντελώς και οριστικά εκτός εμπορίου.

<SPEAKER ID=93 LANGUAGE="FR" NAME="Berthu">
. (FR) Με την ευκαιρία της έκθεσης Olsson σχετικά με την παρακολούθηση της κρίσης της ΣΕΒ, θα ήθελα να επισημάνω ότι αποτελεί σκάνδαλο η απόφαση του Δικαστηρίου της 13ης του περασμένου Δεκεμβρίου η οποία καταδικάζει τη Γαλλία επειδή δεν ανταποκρίθηκε στο αίτημα της Επιτροπής περί άρσης της απαγόρευσης εισαγωγής βοείου κρέατος από τη Βρετανία. Η αιτιολόγηση της απόφασης αναφέρεται στις ανώτερες εξουσίες της Επιτροπής, η οποία με τη σειρά της αναφέρεται στην προτεραιότητα της ελεύθερης κυκλοφορίας.
<P>
Στο σημείο αυτό τίθεται ένα ζήτημα αρχής: τι είδους Ευρώπη επιθυμούμε; Επιθυμούμε μια Ευρώπη στην οποία όλοι ανεξαιρέτως οι λαοί έχουν το δικαίωμα να προβαίνουν σε δικές τους θεμελιώδεις επιλογές ή μια Ευρώπη όπου η Επιτροπή αποφασίζει αφ' υψηλού το υποτιθέμενο κοινό καλό; Είμαστε της γνώμης ότι κάθε λαός πρέπει να είναι κυρίαρχος. Κυρίως δε σε θέματα δημόσιας υγείας, εάν ένα κράτος μέλος προβαίνει σε μια δημοκρατική επιλογή, τα άλλα οφείλουν να την λαμβάνουν υπόψη, ακόμη και αν δεν συμφωνούν.
<P>
Πρέπει να επισημανθεί ότι η ίδια η γαλλική κυβέρνηση έβαλε τον εαυτό της στην ιδιαίτερα δύσκολη αυτή θέση, επικυρώνοντας τη Συνθήκη του Αμστερνταμ η οποία παρέχει στην Κοινότητα τις εξουσίες που χρησιμοποιεί σήμερα εναντίον μας. Πότε θα σταματήσουν οι κυβερνήσεις να πιστεύουν ότι τα κείμενα που υπογράφουν δεν έχουν καμία επίπτωση; Πότε θα σταματήσουν να νομίζουν ότι οι πράξεις τους δεν έχουν καμία συνέπεια; Πότε θα σταματήσουν να εθελοτυφλούν και να παραπλανούν ταυτόχρονα τους πολίτες;
<P>
Η γαλλική κυβέρνηση δήλωσε ότι δεν θα υπακούσει στην απόφαση της 13ης Δεκεμβρίου. Η δήλωση αυτή δεν έχει κανένα νόημα καθώς τίποτε δεν εμποδίζει την Επιτροπή να προσφύγει στο Δικαστήριο και να ζητήσει την επιβολή χρηματικής ποινής για κάθε ημέρα καθυστέρησης όσον αφορά την εφαρμογή της απόφασης. Έτσι, θα αναγκαστούμε να πληρώσουμε πρόστιμο για να μπορέσουμε να κάνουμε χρήση του δικαιώματος να ασκήσουμε - και μάλιστα, προσωρινά - μια θεμελιώδη αρμοδιότητα την οποία μόνοι μας παραχωρήσαμε ανόητα υπογράφοντας τη Συνθήκη του Αμστερνταμ.
<P>
Ασφαλώς η παράλογη αυτή κατάσταση θα διαρκέσει μόνο καθ' όλη την εκλογική εκστρατεία στη Γαλλία. Μόλις η εκλογική εκστρατεία ολοκληρωθεί, το πιθανότερο είναι ότι η μελλοντική μας κυβέρνηση θα σπεύσει να συμμορφωθεί διακριτικά με την εν λόγω απόφαση. Αυτό που χρειαζόμαστε είναι μια θεμελιώδης μεταρρύθμιση των Συνθηκών προκειμένου να αποκατασταθεί η εθνική κυριαρχία.

<SPEAKER ID=94 LANGUAGE="FR" NAME="Grossetκte">
. (FR) Υπερψήφισα την εν λόγω έκθεση πρωτοβουλίας.
<P>
Η Ευρωπαϊκή Ένωση οφείλει επί του παρόντος να αναλάβει τις ευθύνες της στο θέμα αυτό.
<P>
Κατά την ψηφοφορία, τάχθηκα υπέρ μιας μεταρρύθμισης της κοινής γεωργικής πολιτικής η οποία θα μεριμνά για την ασφάλεια των τροφίμων. Πρέπει να κατανοήσουμε πλήρως ότι το θέμα δεν περιορίζεται στη σύγκρουση γεωργών και οικολόγων. Οι πρώτοι επιθυμούν να παράγουν προϊόντα εξασφαλίζοντας τη μέγιστη δυνατή ποιότητα, οι δεύτεροι επιθυμούν να μπορούν να εμπιστεύονται και πάλι τα προϊόντα χωρίς να θέτουν σε κίνδυνο την υγεία τους. Όσοι αμφισβητούν την αρχή αυτή φέρουν βαριά ευθύνη απέναντι στις μελλοντικές γενιές.
<P>

<P>
Η συστηματική εφαρμογή της αρχής της προφύλαξης είναι απαραίτητη. Ουσιαστικά, η αρχή της "μηδενικής ανοχής" πρέπει να κυριαρχεί πάντοτε όταν πρόκειται για θέματα που αφορούν την προστασία της δημόσιας υγείας.
<P>

<P>
Η έκθεση αυτή εκτιμά ότι τα υπάρχοντα αποθέματα ζωικών αλεύρων και τροφών που τα εμπεριέχουν πρέπει να καταστραφούν και επιμένει στην απαγόρευση εκτροφής των μηρυκαστικών με ζωικά άλευρα.
<P>

<P>
Εξάλλου, όταν εντοπίζονται τεκμηριωμένα κρούσματα ΣΕΒ, η απόσυρση από τη διατροφική αλυσίδα ολόκληρου του ποιμνίου προβάλλεται πάντοτε ως η λύση που παρέχει τις περισσότερες εγγυήσεις για την ασφάλεια των συμπολιτών μας. Οι εναλλακτικές της θανάτωσης ολόκληρου του ποιμνίου μέθοδοι είναι δυνατό να εφαρμοστούν μόνο εάν αποδειχθεί η αποτελεσματικότητά τους και μόνο εάν παρέχουν το ίδιο επίπεδο ασφάλειας. Επιβάλλεται η μέγιστη δυνατή προσοχή λόγω της αβεβαιότητας που επικρατεί σε επιστημονικό επίπεδο όσον αφορά τους τρόπους μετάδοσης της νόσου.
<P>
Για τους λόγους αυτούς θεωρώ αναγκαία τη βελτίωση και την ανάπτυξη της έρευνας στον τομέα των μεταδοτικών σπογγωδών εγκεφαλοπαθειών και άλλων νέων, μέχρι πρότινος άγνωστων, ασθενειών και μολυσματικών παραγόντων.
<P>
Θεωρώ επίσης απαραίτητο να υπάρξει μέριμνα για την καλύτερη δυνατή παρακολούθηση των κυρώσεων και των μέτρων που λαμβάνονται κατά των κρατών μελών που δεν τηρούν τη συναφή νομοθεσία.

<SPEAKER ID=95 LANGUAGE="EN" NAME="Hudghton">
Η ΣΕΒ προκάλεσε αναμφισβήτητα κρίση εμπιστοσύνης εκ μέρους των καταναλωτών και οικονομική καταστροφή στη γεωργική βιομηχανία και στη βιομηχανία μεταποίησης τροφίμων. Είναι προς όφελος όλων των ενδιαφερομένων να διασφαλιστεί ότι θα εξαχθούν τα κατάλληλα διδάγματα και ότι θα εφαρμοστούν λογικά μέτρα για την εξάλειψη της ΣΕΒ. Τέτοιου είδους μέτρα πρέπει, φυσικά, να δικαιολογούνται από ορθά επιστημονικά δεδομένα. Φρονώ ότι το κατώτατο όριο των 30 μηνών είναι δικαιολογημένο και προβλέπω ότι θα επιτευχθεί η απαλλαγή του Ηνωμένου Βασιλείου από τα κρούσματα ΣΕΒ σε εύλογο χρονικό διάστημα. Το κύριο δίδαγμα που εξάγεται από την ΣΕΒ και άλλους πρόσφατους διατροφικούς φόβους είναι, βεβαίως, ότι πρέπει να ευνοήσουμε την επιστροφή σε φυσικές μεθόδους παραγωγής τροφίμων και διατροφής των ζώων. Στη Σκωτία, για παράδειγμα, η πλειοψηφία των ζώων ιστορικά τρέφεται με χόρτο, με αποτέλεσμα ένα σχετικά μικρό ποσοστό της ΣΕΒ σ' αυτήν τη χώρα.

<SPEAKER ID=96 NAME="Κόρακας">
. Η έκθεση, όσον αφορά στις βασικές τεχνικές αρχές παρακολούθησης της ΣΕΒ, θέτει τα ζητήματα με θετικό τρόπο. Μας βρίσκουν σύμφωνους οι προτάσεις που άπτονται της θέσπισης της αρχής της προφύλαξης, της οριστικής αποσαφήνισης εννοιών και όρων, που θα αποτρέπει τις διαφορετικές ερμηνείες μεταξύ των κρατών μελών για τα ίδια θέματα ενώ η απουσία αποσαφήνισης προκαλεί σήμερα καθυστερήσεις στην εφαρμογή της νομοθεσίας. Συμφωνούμε, επίσης, με την αρχή της μηδενικής ανοχής στην παρουσία έστω και ιχνών διοξινών στα τρόφιμα και τις ζωοτροφές και την απαγόρευση χρήσης ιστών ενός είδους ζώων στη διατροφή άλλων ζώων του ίδιου είδους.
<P>
Ωστόσο, είμαστε ιδιαίτερα επιφυλακτικοί για ορισμένα άλλα σημεία της έκθεσης. Για παράδειγμα, στην πρόταση σχετικά με την αναμόρφωση της Κοινής Αγροτικής Πολιτικής με στόχο την επισιτιστική βοήθεια, ενώ δεν διαφωνούμε επί της ουσίας, μας ανησυχεί η ενδεχόμενη αξιοποίησή της από την Επιτροπή για επιβολή περιορισμών στις επιδοτήσεις και στην παραγωγή βασικών αγροτικών προϊόντων. Έτσι έγινε ήδη στο βαμβάκι με πρόσχημα τη νιτροποίηση και την προστασία του περιβάλλοντος, στα καπνά με πρόσχημα την αντικαπνιστική εκστρατεία και την προστασία της δημόσιας υγείας κ.ά.
<P>
Διαφωνούμε, επίσης, με την πρόταση εκχώρησης περισσότερων αρμοδιοτήτων ελέγχου στις κοινοτικές υπηρεσίες, επειδή εκτιμούμε ότι αυτές δεν έχουν επιδείξει μεγαλύτερη ευαισθησία και αποτελεσματικότητα στον τομέα αυτό από τις αντίστοιχες εθνικές. Τα αλλεπάλληλα κρούσματα διοξινών στα κοτόπουλα, οι "τρελές αγελάδες" κ.ά, που αποκαλύπτονται εκ των υστέρων και σε βάρος της δημόσιας υγείας, επιβεβαιώνουν την εκτίμησή μας και δικαιολογούν τη διαφωνία μας για αύξηση των κοινοτικών αρμοδιοτήτων.
<P>
Τέλος, θα θέλαμε να υπογραμμίσουμε ότι όσο στην παραγωγή αγροτικών προϊόντων και τροφίμων πρωτεύον και καθοριστικό κριτήριο παραμένει η με οποιοδήποτε τρόπο μείωση του κόστους παραγωγής και η αύξηση των κερδών των μεγάλων μονοπωλίων του τομέα, τα προβλήματα όχι μόνο θα υπάρχουν, αλλά και θα διογκώνονται. Οι οποιοιδήποτε έλεγχοι, και ιδιαίτερα οι προληπτικοί, παρά τη σημασία τους, δεν μπορούν να αποτρέψουν τέτοια φαινόμενα και αυτό αποδεικνύεται από το γεγονός ότι τα περισσότερα προβλήματα διαπιστώθηκαν εκ των υστέρων και αφού είχαν λάβει τραγικές διαστάσεις και είχαν προκαλέσει τεράστιες συνέπειες στη δημόσια υγεία.
<P>
Για το λόγο αυτό πιστεύουμε ότι η πλήρης ασφάλεια των τροφίμων δεν μπορεί να προέλθει από διακηρύξεις και ψηφίσματα, όσο προωθημένα και αν είναι, επειδή δεν μπορούν, και δεν θέλουν, να αγγίξουν τον καπιταλιστικό τρόπο παραγωγής.
<P>
Στηρίζουμε κριτικά την έκθεση και τους ελέγχους που περιορίζουν τα προβλήματα αυτά και ταυτόχρονα επισημαίνουμε ότι πλήρη ασφάλεια στα τρόφιμα θα έχουμε αν το βασικό κριτήριο της παραγωγής τους δεν είναι το κέρδος, αλλά η προστασία των καταναλωτών, του ζωικού κεφαλαίου και του περιβάλλοντος.

<SPEAKER ID=97 LANGUAGE="NL" NAME="Meijer">
. (NL) Η χορήγηση των παραπροϊόντων της σφαγής ζώων ως ζωοτροφές για τα επιζήσαντα ζώα του ίδιου είδους είναι μία ιδέα την οποία θα μπορούσε να σκεφτεί κάποιος ο οποίος ενδιαφέρεται αποκλειστικά για το χρήμα. Αγελάδες και πρόβατα, ζώα αποκλειστικά φυτοφάγα, μετατράπηκαν σε κανιβάλους. Δεν είναι να απορεί κανείς για το γεγονός ότι κάτι τόσο αφύσικο έχει ως αποτέλεσμα θανατηφόρες ασθένειες, άγνωστες μέχρι τώρα. Ακόμα δεν έχουν εξαχθεί τα απαραίτητα συμπεράσματα από αυτήν την κατάσταση. Σε μία ελεύθερη αγορά ισχύει η αρχή ότι όποιος παράγει το φθηνότερο προϊόν θα επικρατήσει των ανταγωνιστών του, ακόμα και αν γίνεται αυτό σε βάρος της εργασίας, του περιβάλλοντος, της καλής μεταχείρισης των ζώων και της δημόσιας υγείας. Για το λόγο αυτό παραμένει μεγάλος ο πειρασμός να εξακολουθεί κανείς να χρησιμοποιεί ακόμη και σήμερα τις παλιές μεθόδους και να χρησιμοποιεί κρεατάλευρα και οστεάλευρα ως ζωοτροφές. Ορισμένες επιχειρήσεις και κράτη μέλη, καθώς και ορισμένοι εδώ στο Κοινοβούλιο, θεωρούν ότι μπορούν να επιλυθούν τα πάντα με την προληπτική σφαγή υγιών ζώων που βρίσκονται κοντά σε μία εστία μόλυνσης. Αυτό συνέβη με την κρίση της ΣΕΒ και στην συνέχεια συνέβη ξανά με τον αφθώδη πυρετό. Υποστηρίζω οποιονδήποτε προσπαθεί να αντιμετωπίσει τα προβλήματα αυτής της αποτυχημένης πολιτικής για την κτηνοτροφία. Ο εισηγητής κ. Olsson και η Επιτροπή Περιβάλλοντος σωστά ζητούν να γίνονται περισσότεροι έλεγχοι για την τήρηση των απαγορεύσεων που έχουν επιβληθεί, να επιβάλλονται αυστηρές κυρώσεις στους παραβάτες και να καταστραφούν τα υφιστάμενα αποθέματα. Για να αντιμετωπιστεί ο πειρασμός για παραβάσεις, θα πρέπει ωστόσο να καταργηθούν συστηματικά τα οικονομικά πλεονεκτήματα που αυτές αποφέρουν.

<SPEAKER ID=98 LANGUAGE="FR" NAME="Souchet">
. (FR) Το ζήτημα της απαγόρευσης που επέβαλε η Γαλλία στις εισαγωγές βοείου κρέατος από τη Βρετανία, στο οποίο αναφέρθηκα εχθές στο πλαίσιο της συζήτησης για την έκθεση Olsson, είναι χαρακτηριστικό παράδειγμα του τελείως αντιδημοκρατικού χαρακτήρα που διακρίνει την τρέχουσα λειτουργία των ευρωπαϊκών θεσμικών οργάνων. Το Δικαστήριο καταδίκασε τη Γαλλία από νομικής πλευράς, στο όνομα μιας στενόμυαλης αντίληψης περί ομοιομορφίας της ενιαίας αγοράς, αναγνωρίζοντας όμως ταυτόχρονα ότι, στην ουσία, είχε ενδεχομένως βάσιμους λόγους που την υποχρέωσαν να προστατεύσει τους πολίτες της καθώς επικρατεί μεγάλη αβεβαιότητα ως προς την ανίχνευση και την επισήμανση των βρετανικών σφαγίων βοοειδών. Η γαλλική κυβέρνηση ανακοίνωσε την πρόθεσή της να μην εφαρμόσει την απόφαση του Δικαστηρίου. Η Επιτροπή γνωστοποίησε εν συνεχεία την πρόθεσή της να επιβάλει στη Γαλλία επαχθείς χρηματικές ποινές.
<P>
Βρισκόμαστε λοιπόν ενώπιον ενός νομικού συστήματος που υποχρεώνει τα κράτη μέλη είτε να μην εφαρμόσουν τα μέτρα που εκτιμούν απαραίτητα για την προστασία της δημόσιας υγείας των πολιτών τους είτε να αγοράσουν το δικαίωμα να το κάνουν. Ο κύριος υπεύθυνος για την κατάσταση αυτή είναι φυσικά η γαλλική κυβέρνηση η οποία, αφού μεταβίβασε χωρίς σοβαρή σκέψη την αρμοδιότητα της ασφάλειας των τροφίμων στην Ευρωπαϊκή Ένωση υπογράφοντας τη Συνθήκη του Αμστερνταμ, ανακαλύπτει χάρη σε ένα τυχαίο γεγονός μερικούς μήνες αργότερα τις αρνητικές συνέπειες μιας απόφασης που δεν ελήφθη κατόπιν σοβαρής σκέψης. Γενικότερα όμως, πρόκειται για ένα σύστημα που καταπατά τη δημοκρατία, το οποίο η έκθεση Olsson έπρεπε να αμφισβητήσει: πρόκειται για ένα σύστημα που αρνείται στους λαούς το δικαίωμα να λαμβάνουν τα μέτρα που κρίνουν αναγκαία για την προστασία της δημόσιας υγείας τους, ακόμη και αν άλλοι λαοί σκέφτονται διαφορετικά.

<SPEAKER ID=99 NAME="Πρόεδρος">
Οι αιτιολογήσεις ψήφου ολοκληρώθηκαν..
<P>
(Η συνεδρίαση διακόπτεται στις 13.13 και επαναλαμβάνεται στις 15.00)

<CHAPTER ID=6>
Χρηματοδότηση της ενίσχυσης για την ανάπτυξη, κυρίως ενόψει της Διεθνούς Διάσκεψης των Ηνωμένων Εθνών για το θέμα αυτό (συνέχεια)
<SPEAKER ID=100 NAME="Πρόεδρος">
Συνεχίζουμε με τη συζήτηση επί των δηλώσεων του Συμβουλίου και της Επιτροπής σχετικά με τη χρηματοδότηση της ενίσχυσης για την ανάπτυξη ενόψει της Διεθνούς Διάσκεψης των Ηνωμένων Εθνών στο Monterrey στις 21 και 22 Μαρτίου.

<SPEAKER ID=101 LANGUAGE="ES" NAME="Ferrer">
Κύριε Πρόεδρε, μία από τις συνέπειες της παγκοσμιοποίησης είναι η εμφάνιση ενός αισθήματος ότι ανήκουμε στον κόσμο. Αυτό κάνει ολοένα και περισσότερους πολίτες μας να αισθάνονται σαν δική τους τη φτώχεια και την υπανάπτυξη στην οποία ζει ένα μεγάλο μέρος του πληθυσμού και να απαιτούν από τις κρατικές εξουσίες μεγαλύτερη δέσμευση σε θέματα συνεργασίας για την ανάπτυξη.
<P>
Κύριε Πρόεδρε του Συμβουλίου, ελπίζω να σας το διαβιβάσουν όταν φτάσετε: η απάντηση σ' αυτό το αίτημα των πολιτών για περισσότερη αλληλεγγύη προϋποθέτει να δοθεί στις λιγότερο ανεπτυγμένες χώρες η δυνατότητα υλοποίησης των απαραίτητων αλλαγών για να γίνει εφικτή η πρόοδος και η ευημερία των λαών τους και να πραγματοποιηθεί το σχέδιο που μας περιγράψατε σήμερα το πρωί, και για το οποίο χαιρόμαστε.
<P>
Αλλά προϋποθέτει επίσης την ανάληψη μίας σταθερής δέσμευσης να προχωρήσουμε πιο πέρα από τα συμφωνηθέντα του Λάκεν και να καθιερώσουμε ένα σταθερό χρονοδιάγραμμα ώστε τα κράτη που δεν το έχουν κάνει ακόμη να επιτύχουν στο προβλεπόμενο χρονικό διάστημα τον στόχο της διάθεσης του 0,7 % του ακαθάριστου εθνικού προϊόντος στην επίσημη ενίσχυση για την ανάπτυξη, και αυτό λόγω μίας ηθικής απαίτησης: δεν μπορούμε να συνεχίσουμε να ανεχόμαστε τις συνθήκες ζωής που αναγκάζονται να υφίστανται τόσα εκατομμύρια άνθρωποι που έχουν την ίδια αξιοπρέπεια και τα ίδια δικαιώματα μ' εμάς.
<P>
Η αλληλεγγύη αποτελεί μέρος του κεκτημένου μας. Επίσης λόγω συνοχής, διότι η πρόκληση της εξάλειψης της φτώχειας που ανέλαβε η Ευρωπαϊκή Ένωση απαιτεί μια δημοσιονομική προσπάθεια ανάλογη του μεγέθους του έργου που πρέπει να επιτελέσουμε. Και επειδή χωρίς ανάπτυξη, η δημοκρατία και ο σεβασμός των ανθρωπίνων δικαιωμάτων δεν είναι παρά ανέφικτα. Και, τέλος, επειδή η συμβολή στην πρόοδο και την ανάπτυξη των λαών αποτελεί το καλύτερο όπλο για να κερδίσει η ειρήνη και η διεθνής ασφάλεια, κάτι που δυστυχώς δεν φαίνεται να κατανοούν όλες οι χώρες.

<SPEAKER ID=102 NAME="Πρόεδρος">
Λυπάμαι και εγώ που το Συμβούλιο απουσιάζει. Γνώριζαν ότι αρχίζαμε στις 3.00 μ.μ.

<SPEAKER ID=103 LANGUAGE="ES" NAME="Martνnez Martνnez">
Κύριε Πρόεδρε, το Συμβούλιο Συνεργασίας, που συγκλήθηκε κατά τη βελγική Προεδρία ακόμη, κατέληξε σε μία σειρά από συμπεράσματα που καθορίζουν αυτό που αντιπρόσωποί μας θα πρέπει να υπερασπιστούν στο Monterrey.
<P>
Πριν από μερικές μέρες ακούσαμε έκπληκτοι αυτό που μόλις μας είπε, στην Επιτροπή Ανάπτυξης, ο Προεδρεύων του Συμβουλίου: πρέπει να αποφύγουμε με κάθε δυνατό μέσο να λήξει το Monterrey χωρίς συμφωνία· η Ευρωπαϊκή Ένωση πρέπει να διαπραγματευτεί με τις Ηνωμένες Πολιτείες μέχρι να φτάσει σε μία συμφωνία μαζί τους. Τώρα βέβαια, οι εξαιρετικά περιοριστικές θέσεις της αμερικανικής κυβέρνησης θα είναι ακόμη περισσότερο περιοριστικές στο μέτρο που η Ευρωπαϊκή Ένωση δήλωσε δημόσια ότι είναι διατεθειμένη να δεχτεί οτιδήποτε προκειμένου να επιτευχθεί συμφωνία, ανεξάρτητα με την ουσία του περιεχομένου της.
<P>
Με την γνωστοποίηση του σχεδίου συναίνεσης που επεξεργάστηκαν εκείνοι που προετοιμάζουν τη Διάσκεψη, οι φόβοι μας μεγάλωσαν ακόμη περισσότερο. Από αυτή τη δήλωση λείπει η οποιαδήποτε δέσμευση σχετικά με τις συνεισφορές και το χρονοδιάγραμμα για τη χρηματοδότηση της ανάπτυξης. Αν αυτά ήταν τα αποτελέσματα της Διάσκεψης, το Monterrey θα ήταν, μόλις, μία ακόμη χαμένη ευκαιρία.
<P>
Η εξεύρεση συμφωνίας πρέπει να είναι ένας στόχος της δράσης μας, αλλά αυτή η συμφωνία δεν μπορεί να σημαίνει παραχωρήσεις σε συμβιβασμούς, όπως το 0,7%, ή ένα χρονοδιάγραμμα για την επίτευξη αυτής της συνεισφοράς για την χρηματοδότηση της ανάπτυξης. Ούτε θα έπρεπε να υποχωρήσει όσον αφορά στόχους σχετικά με τους οποίους είχε ήδη επιτευχθεί μια δέσμευση για το 2015, όπως η μείωση κατά 50% των ανθρώπων που ζουν σε συνθήκες έσχατης φτώχειας, η μείωση κατά δύο τρίτα της παιδικής θνησιμότητας και η παγκοσμιοποίηση της πρωτοβάθμιας εκπαίδευσης για όλα τα παιδιά του κόσμου.

<SPEAKER ID=104 LANGUAGE="DA" NAME="Dybkjζr">
Κύριε Πρόεδρε, η κ. Ferreira μίλησε όμορφα για την αλληλεγγύη και την απαίτηση των πολιτών να δείξουν αλληλεγγύη προς τα κράτη του Τρίτου Κόσμου. Δυστυχώς η εξέλιξη που βλέπουμε αυτόν τον καιρό στη Δανία δεν είναι αυτή, διότι γίνονται περικοπές της αναπτυξιακής βοήθειας, γεγονός που θεωρώ άκρως ατυχές. Φυσικά, παρά τις μειώσεις, θα συνεχίσουμε να είμαστε ένας από τους μεγαλύτερους δωρητές, αλλά σε κάθε περίπτωση αυτή τη στιγμή στέλνουμε ένα εντελώς εσφαλμένο μήνυμα από δανικής πλευράς και δανικής κυβέρνησης.
<P>
Φοβάμαι επίσης ότι η σύσκεψη του Μόντρεαλ δεν θα είναι παρά ακόμη μία σύσκεψη χωρίς να οδηγήσει σε κάτι συγκεκριμένο και για τον λόγο αυτό θα ήθελα να τονίσω τρία συγκεκριμένα πράγματα στην παρέμβασή μου σήμερα εδώ. Πρώτον, την απαίτηση για αναπτυξιακή βοήθεια. Θεωρώ ότι είναι ζωτικής σημασίας να καθορίσουμε συγκεκριμένους στόχους για το πότε το κάθε κράτος μέλος της ΕΕ θα φτάσει στο 0,7%. Ακούμε για το 0,7% από το 1974 από ό,τι θυμάμαι, και ακόμη η συντριπτική πλειοψηφία των χωρών απέχει παρασάγγας από τον στόχο. Για τον λόγο αυτό θέλω να ακούσω τι συμπεράσματα εξήγαγε η Επιτροπή από την επίσκεψή της σε διάφορες χώρες με στόχο τον καθορισμό σαφών και συγκεκριμένων χρονικών πλαισίων. Αυτό ακριβώς απαιτείται.
<P>
Το δεύτερο θέμα για το οποίο κάνω έκκληση είναι οι προσπάθειες του κ. Lamy για την κατάργηση των εμπορικών φραγμών, οι οποίοι ακόμη επιβαρύνουν τις λιγότερο αναπτυγμένες χώρες, να ισχύσουν και για άλλες χώρες, διότι χωρίς εμπόριο και χωρίς δυνατότητα για εμπόριο χωρίς τελωνειακούς φραγμούς δεν προχωράμε. Το τρίτο σημείο που θέλω να επισημάνω είναι ότι πρέπει να δούμε τι μπορούμε να κάνουμε από δημόσια πλευρά όσον αφορά τον στόχο της προώθησης των ιδιωτικών επενδύσεων και επ' αυτού πιστεύω ότι μπορούμε να δημιουργήσουμε μια πιο καρποφόρα συνεργασία από ό,τι μέχρι τώρα. Με αυτόν τον τρόπο θα δούμε και απτές πράξεις από το World Economic Forum αντί για μόνο για λόγια.

<SPEAKER ID=105 LANGUAGE="FR" NAME="Boudjenah">
Κύριε Πρόεδρε, το Συμβούλιο των Υπουργών Ανάπτυξης στις 8 Νοεμβρίου 2001 ζήτησε επίμονα από την Ευρωπαϊκή Ένωση και από τα κράτη μέλη να αυξήσουν την αναπτυξιακή βοήθεια. Επομένως, στο εξής θα περάσουμε, από ό,τι φαίνεται, σε συγκεκριμένες και απτές ενέργειες.
<P>
Πώς θα επιτύχουμε τον αναγκαίο διπλασιασμό της βοήθειας που παρέχουν επί του παρόντος οι βιομηχανοποιημένες χώρες, πώς θα φθάσουμε δηλαδή στην παροχή 50 δισεκατομμυρίων δολαρίων ανά έτος, όπως ζητούν πολλές προπαρασκευαστικές της διάσκεψης του Monterrey εκθέσεις, προκειμένου να καλυφθούν οι πλέον θεμελιώδεις ανάγκες των αναπτυσσόμενων χωρών, κυρίως σε θέματα εκπαίδευσης και υγείας;
<P>
Σε ποιο στάδιο βρίσκονται οι διαπραγματεύσεις της Επιτροπής με κάθε κράτος μέλος ξεχωριστά όσον αφορά το χρονοδιάγραμμα για τη συμμόρφωσή τους με τον καθορισμένο εδώ και 32 χρόνια στόχο του 0,7%; Με την ευκαιρία της διάσκεψης του Monterrey, και τη στιγμή μάλιστα που η στάση των Αμερικανών συνιστά σοβαρή απειλή για την ίδια την ύπαρξη της αναπτυξιακής βοήθειας, θα ήταν χρήσιμο η Ευρωπαϊκή Ένωση να οργανώσει και να ξεκινήσει τη διενέργεια αυστηρού και δεσμευτικό ελέγχου όσον αφορά την τήρηση του εν λόγω χρονοδιαγράμματος.
<P>
Υπάρχουν και άλλες λύσεις που μπορούν να εφαρμοσθούν, και πρώτα-πρώτα η αναγκαία ακύρωση του χρέους, η οποία υπερβαίνει κατά πολύ την πρωτοβουλία για τις φτωχές υπερχρεωμένες χώρες, όπως μας υπενθύμισε επειγόντως, αν και το έχουμε πάντοτε κατά νου, η κρίση της Αργεντινής. Ένα ψήφισμα του παγκόσμιου κοινοβουλευτικού φόρουμ που οργανώθηκε στο Porto Alegre πριν από μερικές ημέρες προτείνει τη θέσπιση από τα Ηνωμένα Έθνη διεθνούς δικαστηρίου κατά του χρέους προκειμένου να διασφαλισθεί η χρηματοδότηση της ανάπτυξης. Επιπλέον, είναι πια καιρός να εξετάσουμε σοβαρά την επιβολή φόρου στις διεθνείς χρηματοπιστωτικές μεταφορές. Τέλος, αναγκαία είναι και η μεταρρύθμιση του διεθνούς χρηματοπιστωτικού και οικονομικού συστήματος με στόχο τον εκδημοκρατισμό και την καταπολέμηση των μηχανισμών που δημιουργούν τη φτώχεια στις αναπτυσσόμενες χώρες.
<P>
Επιπλέον, όσον αφορά την επί του παρόντος παρεχόμενη βοήθεια, πρέπει να προβούμε σε ταχεία και αποτελεσματική εκταμίευση των χρηματικών ποσών - στο τέλος του 2000, υπήρχαν ακόμη 9 δισεκατομμύρια ευρώ στα ταμεία του Ευρωπαϊκού Ταμείου Ανάπτυξης - και στην αναδιοργάνωση της δημόσιας αναπτυξιακής βοήθειας. Η τελευταία ουσιαστικά ευνοεί ως επί το πλείστον τους ιδιώτες επενδυτές, γεγονός που συμβάλλει στη μεγαλύτερη ειδίκευση κάθε χώρας ξεχωριστά σε παραγωγικούς τομείς που έχουν άμεση σχέση με τις εξαγωγές με γνώμονα τις ανάγκες της παγκόσμιας αγοράς και όχι των πληθυσμών. Οφείλουμε να τηρήσουμε τις δεσμεύσεις που έχουμε αναλάβει απέναντι στις αναπτυσσόμενες χώρες. Αυτό περιμένουν εύλογα 2,8 δισεκατομμύρια άτομα που ζουν με λιγότερα από 2 δολάρια την ημέρα.

<SPEAKER ID=106 LANGUAGE="IT" NAME="Mantovani">
Κύριε Πρόεδρε, κάθε φορά που συζητάμε το πρόβλημα των φτωχών χωρών απαριθμούμε τα συνήθη, τυπικά θα έλεγα, στοιχεία: 800 εκατομμύρια άνθρωποι που ζουν σε συνθήκες υποσιτισμού. το 40% του παγκόσμιου πληθυσμού που υποφέρει από ελονοσία. 2 εκατομμύρια άνθρωποι, μόνο στην Αφρική, που μολύνονται κάθε χρόνο από το AIDS. σχεδόν ένα δισεκατομμύριο αναλφάβητα παιδιά. η έλλειψη νερού. τα κοινωνικά και υγειονομικά προβλήματα και ούτω καθεξής. Μοιάζει σχεδόν με τελετουργική συνήθεια η αναφορά αυτών των στοιχείων κάθε φορά.
<P>
Πρέπει όμως να λάβουμε μέτρα, κύριε Πρόεδρε. Απαιτείται επειγόντως μια πιο συγκεκριμένη επέμβαση εκ μέρους των βιομηχανικών χωρών και των διεθνών χρηματοπιστωτικών ιδρυμάτων, με μια αποτελεσματικότερη συνεργασία, χωρίς αλληλεπικαλύψεις και χωρίς επαναλήψεις, με μια προσεκτικότερη παρακολούθηση δηλαδή της διάθεσης των κεφαλαίων που προορίζονται για την ανάπτυξη. Εν ολίγοις, απαιτούνται συγκεκριμένα έργα, με τη μέγιστη διαφάνεια και την ελάχιστη αναγκαία γραφειοκρατία για τον έλεγχο.
<P>
Είναι βέβαιο ότι η Διεθνής Διάσκεψη του Monterrey το Μάρτιο του 2002 και, εν συνεχεία, η Παγκόσμια Διάσκεψη Κορυφής του Γιοχάνεσμπουργκ το Σεπτέμβριο ενέχουν τεράστια σημασία για το σκοπό αυτό. Η επιτυχία τους θα αντιπροσώπευε ασφαλώς το καθοριστικό εκείνο σήμα για να δώσει περαιτέρω ώθηση και στις ενέργειες υπέρ της αειφόρου ανάπτυξης γενικότερα. Έννοιες που δεν πρέπει να ξεχνάμε: κινητοποίηση των τοπικών χρηματοπιστωτικών πόρων για την ανάπτυξη, των διεθνών πόρων, είσοδος των χωρών στο διεθνές εμπόριο και ούτω καθεξής.
<P>
Η Ευρωπαϊκή Ένωση είναι ασφαλώς ο κύριος χορηγός, αλλά μαζί με τις εκάστοτε χώρες μπορεί να διαδραματίσει έναν θεμελιώδη ρόλο για το σκοπό αυτό. Έχουμε ανάγκη από μια πιο στενή συνεργασία με τα Ηνωμένα Έθνη, με τον FAO για παράδειγμα, έτσι ώστε η διάθεση αυτών των κεφαλαίων να βελτιώσει πραγματικά το επίπεδο διατροφής και τις συνθήκες ζωής των φτωχών λαών.

<SPEAKER ID=107 LANGUAGE="DE" NAME="Modrow">
Κύριε Πρόεδρε, η Ευρωπαϊκή Ένωση αναμφίβολα συμβάλλει στην καταπολέμηση της φτώχειας, όπως όμως όλοι γνωρίζουμε, απέχουμε πολύ από τους στόχους που έχουμε διατυπώσει. Η αντιμετώπιση της φτώχειας, της υπολειπόμενης ανάπτυξης και της άγνοιας πρέπει να αποτελεί προτεραιότητα κατά την καταπολέμηση της τρομοκρατίας. Στην ημερήσια διάταξη βρίσκεται μια παγκόσμια οικονομική τάξη, μια πολιτική αλλαγή όπως εκείνη που αποτέλεσε αίτημα περισσοτέρων από 60 000 συμμετεχόντων στο δεύτερο παγκόσμιο κοινωνικό Φόρουμ του Porto Alegre.
<P>
Η Αργεντινή αποτελεί ένα τρομακτικό παράδειγμα για το πού οδηγεί ο νεοφιλελευθερισμός. Όποιος λοιπόν θέλει να προσφέρει αποτελεσματική βοήθεια για την ανάπτυξη, δεν πρέπει να κλείσει τα αυτιά του στο μήνυμα του Porto Alegre παρά πρέπει να συμπεριλάβει ενεργά στη διαδικασία σχεδιασμού και υλοποίησης μίας νέας πολιτικής για την ανάπτυξη εκείνες τις δημοκρατικές δυνάμεις που παίζουν ενεργό ρόλο στο συγκεκριμένο φόρουμ.

<SPEAKER ID=108 LANGUAGE="ES" NAME="de Miguel">
. (ES) Κύριε Πρόεδρε, άκουσα με πολλή προσοχή όλες τις απόψεις που εκφράστηκαν εδώ από τους βουλευτές που συμμετείχαν σ' αυτή τη συζήτηση.
<P>
Το μεγαλύτερο μέρος των παρεμβάσεων διατύπωσαν σκέψεις τις οποίες, ασφαλώς, το Συμβούλιο έλαβε σοβαρά υπόψη τη στιγμή της λήψης των αποφάσεων που του αναλογούσαν για την επίτευξη της συναίνεσης του Monterrey.
<P>
Το μεγαλύτερο μέρος των αιτημάτων που άκουσα είναι αιτήματα τα οποία, φυσικά, η Ευρωπαϊκή Ένωση και το Συμβούλιο - που εκπροσωπεί την Ευρωπαϊκή Ένωση - και η Επιτροπή - που επίσης εκπροσωπεί την Ευρωπαϊκή Ένωση στη Διάσκεψη του Monterrey - συμμερίζονται. Φυσικά, θεωρώ ότι είναι πολύ αξιέπαινο να διατυπώνονται αυτές οι απόψεις σ' αυτή την κοινοβουλευτική συνέλευση, η οποία πρέπει να είναι η συνέλευση που εκφράζει τις φιλοδοξίες μας και τις προσδοκίες μας.
<P>
Αλλά πιστεύω επίσης ότι το Κοινοβούλιο κατανοεί απολύτως και φαντάζομαι ότι είναι λογικό το γεγονός ότι εμπλεκόμαστε σε μια διεθνή διαπραγμάτευση στην οποία δεν αρκεί μόνο να έχει και να διατυπώνει η Ευρωπαϊκή Ένωση τις ιδέες της, για τις οποίες είμαστε περήφανοι, αλλά και να επιζητάμε μια συμφωνία με όλο τον κόσμο.
<P>
Οφείλω να πω ότι η Ευρωπαϊκή Ένωση βρίσκεται σε μία πολύ ιδιαίτερη θέση σ' αυτού του είδους τις διασκέψεις. Βρίσκεται στη μέση, με ορισμένα μέλη του ίδιου επιπέδου ανάπτυξης, τα οποία πολύ συχνά δεν συμμερίζονται τις ιδέες μας και δεν έχουν την γενναιοδωρία μας, και, κατόπιν, άλλες αναπτυσσόμενες χώρες οι οποίες, φυσικά, δεν τις συμμερίζονται επειδή έχουν, ασφαλώς, το δικαίωμα να απαιτούν πολλά από εμάς και, πολλές φορές, πολύ περισσότερα από αυτά που φυσιολογικά μπορούμε να δώσουμε.
<P>
Πιστεύω ότι η συναίνεση του Monterrey περιέχει όλα τα βασικά και ουσιαστικά στοιχεία και, όλα όσα ακούσαμε σήμερα στο Κοινοβούλιο, πιστεύω ότι έχουμε αρκετές αποσκευές τόσο η Προεδρία του Συμβουλίου όσο και η Επιτροπή, για να συνεχίσουμε να υποστηρίζουμε τις ιδέες μας.
<P>
Γνωρίζουμε ήδη ότι υπάρχει μία συναίνεση και μία συναίνεση έχει πολύ γενικό χαρακτήρα, αλλά αυτό δεν αποκλείει ότι στο Monterrey θα μπορέσουμε να προχωρήσουμε πιο μακριά τις φιλοδοξίες μας. Σας τις απαρίθμησα ήδη στο τέλος και θέλω να τις επαναλάβω ξανά. Η Ευρωπαϊκή Ένωση έχει την πρόθεση να περάσει ένα μήνυμα υπέρ των αξιών της και τις οποίες απαρίθμησα προηγουμένως: υπεράσπιση της δημοκρατίας, της χρηστής διακυβέρνησης, της ενίσχυσης των θεσμικών ικανοτήτων των αποδεκτριών χωρών της ενίσχυσης, του κράτους δικαίου, της ειρήνης και της ασφάλειας και των ανθρωπίνων δικαιωμάτων. Όλα αυτά τα στοιχεία αποτελούν ουσιαστικές αξίες της κουλτούρας μας και του πολιτισμού μας τις οποίες ακούσαμε εδώ, στο Ευρωπαϊκό Κοινοβούλιο, και οι οποίες πρόκειται να μας καθοδηγήσουν στις συζητήσεις του Monterrey.
<P>
Εν πάση περιπτώσει, πιστεύω ότι έχουμε βάσιμους λόγους για να αισθανόμαστε ικανοποιημένοι, δεδομένου ότι στο συμβιβασμό του Monterrey περιέχονται όλα αυτά, ίσως όχι σε τόσο μεγάλο βαθμό όσο θα επιθυμούσαμε, αλλά εμπεριέχονται μ' ένα ουσιαστικό τρόπο. Ελπίζουμε ότι σ' αυτή τη συνάντηση που θα λάβει χώρα τον Μάρτιο η Ευρωπαϊκή Ένωση, η οποία έχει μια κοινή και ενιαία θέση και βασίζεται στην υποστήριξη του Κοινοβουλίου, θα μπορέσει να προωθήσει ακόμη περισσότερο αυτές τις αρχές και αυτούς τους στόχους τους οποίους ήδη ανέφερα και διαπίστωσα ότι έχουν την υποστήριξη αυτού του Κοινοβουλίου.
<P>
Θα ήθελα επίσης να πω, τελειώνοντας, ότι η κοινοτική αντιπροσωπεία έχει την πρόθεση να συμπεριλάβει πέντε βουλευτές του Ευρωπαϊκού Κοινοβουλίου και, επομένως, αυτό θα είναι πλήρως ενσωματωμένο στην αντιπροσωπεία και θα έχει ενημέρωση από πρώτο χέρι. Φυσικά, είμαι στη διάθεση του Σώματος και στην δική σας, κύριε Πρόεδρε, για να ξανάρθω εδώ μετά το Monterrey και να σας ενημερώσω, όπως υποσχέθηκα, σχετικά με το αποτέλεσμα της Διάσκεψης.

<SPEAKER ID=109 NAME="Nielson">
. (ΕΝ) Κύριε Πρόεδρε, είναι πολύ σημαντικό να παραμείνουμε πιστοί στην άποψη ότι ο όγκος παίζει ρόλο, όταν συζητούμε για αυτά τα προβλήματα. Είναι, επίσης, πολύ σημαντικό να θυμόμαστε ότι η καταπολέμηση της παγκόσμιας φτώχειας δεν είναι ένα βραχυπρόθεσμο έργο αποκατάστασης στις φτωχές χώρες. Συχνά ακούγεται η άποψη ότι, εφόσον παρέχουμε αναπτυξιακή βοήθεια στην Αφρική επί 20 ή 30 έτη και η φτώχεια διατηρείται, ίσως η συνολική προσέγγιση είναι λανθασμένη. Πρόκειται για θεμελιώδες σφάλμα. Δεν πρόκειται για μια βραχυπρόθεσμη επιχείρηση. Οποιαδήποτε παγκόσμια κοινωνία που διαθέτει έστω και ελάχιστη ευπρέπεια πρέπει να κατανοήσει ότι η μεταφορά πόρων από τους πλούσιους στους φτωχούς πρέπει να αποτελεί μόνιμο χαρακτηριστικό.
<P>
Αυτή η προσέγγιση μετατοπίζει το επίκεντρο της συζήτησης σχετικά με το τι είναι εσφαλμένο όσον αφορά τη συνεργασία για την ανάπτυξη. Πράγματι, αποτελεί το κλειδί για την κατανόηση της έννοιας της παγκοσμιοποίησης και συνεπάγεται μια περιεκτική προσέγγιση της αντίληψης του αληθινού κόσμου. Θα ήταν καλύτερο να συνηθίσουμε στην ιδέα ότι μια μόνιμη μεταφορά αποτελεί μέρος της πρόκλησης που αντιμετωπίζουμε. Δεν είναι το ίδιο με την αποδοχή ότι η συνεργασία για την ανάπτυξη θα έπρεπε απλώς να υποβαθμιστεί σε ένα είδος μείωσης του κοινωνικού χάσματος. Ολόκληρη η ατζέντα της δομικής ή πολιτικής μεταρρύθμισης έναντι της διακυβέρνησης είναι απολύτως απαραίτητη για την επίτευξη της πραγματικής προόδου. Όμως, υπάρχει μεγάλη διαφορά εάν αντιμετωπιστεί ως κάτι που θα πρέπει να κάνουμε για μερικά ακόμη έτη ή ως κομμάτι του μέλλοντος. Είναι αποφασιστική η συνολική στάση των διαφόρων χωρών απέναντι στην ιδέα της συμμετοχής σ' αυτό και στην ιδέα ότι είναι αναπόσπαστο από τη θεώρηση του κόσμου γενικά.
<P>
Οι κυρίες Dybkjaer και Boudjenah ανέφεραν τον στόχο του 0,7% για την ΕΕ. Ο στόχος αυτός βρίσκεται για πρώτη φορά στην ατζέντα μας. Ποτέ πριν δεν συζητήθηκε πραγματικά σε επίπεδο ΕΕ, ούτε μεταξύ της Επιτροπής και των κρατών μελών, ούτε μεταξύ των ίδιων των κρατών μελών. Έτσι, το καταστήσαμε νέο τομέα συζήτησης. Επιβάλαμε ένα είδος πίεσης εκ μέρους ισότιμων εταίρων και η ανταπόκριση από μια σειρά συζητήσεων που διεξήχθησαν στις πρωτεύουσες πριν από το Λάκεν ήταν κατά μία έννοια ενθαρρυντική, καθώς όλα τα κράτη μέλη αντέδρασαν θετικά στην ανάγκη καθιέρωσης κάποιου είδους χρονοδιαγράμματος. Σ' αυτόν τον τομέα, η λήψη αποφάσεων βρίσκεται ακόμη στην αρμοδιότητα των κρατών μελών - η Επιτροπή δεν έχει αποκτήσει εδώ νέες εξουσίες - αλλά αυτή η συζήτηση είναι τώρα νόμιμη και θα την φέρουμε στο προσκήνιο ως μία πλευρά της συνεισφοράς μας για τη Διάσκεψη στο Monterrey.
<P>
Αυτή η συζήτηση δεν θα λήξει στο Monterrey· αποτελεί μία εικόνα του τρόπου με τον οποίο η Ευρώπη βλέπει τον εαυτό της και του ρόλου που θα πρέπει να διαδραματίσει στον κόσμο τον οποίο επιθυμούμε να προωθήσουμε σ' αυτόν τον τομέα.
<P>
Απαντώντας στον κ. van den Berg και στον κ. van den Bos, οι οποίοι αμφότεροι σχολίασαν την έλλειψη ισορροπίας ανάμεσα στις στρατιωτικές και στις αναπτυξιακές δαπάνες και ολόκληρη τη φιλοσοφία πίσω από αυτό, θα επισημάνω τη γενική άποψη ότι το λίκνο του ευρωπαϊκού και του δυτικού πολιτισμού υπήρξε η αρχαία Ελλάδα. Προσωπικά, πιστεύω ότι ήταν η πατρίδα αυτού του είδους της Ευρώπης που θέλω να εκπροσωπώ και είναι το κομμάτι της ελληνικής ιστορίας αυτό με το οποίο επιθυμώ να ταυτιστώ. Πιστεύω και ελπίζω ότι λίκνο της Ευρώπης απετέλεσε στην πραγματικότητα η Αθήνα και όχι η Σπάρτη. Αυτή είναι η απάντησή μου σε ό,τι είπαν τα μέλη σχετικά με την ισορροπία μεταξύ της στρατιωτικής προσέγγισης και αυτού του περισσότερο ανθρωπιστικού ή ηθικού τρόπου προσδιορισμού του ρόλου μας και της φιλοσοφίας μας σ' αυτόν τον κόσμο.
<P>
Αυτές είναι οι αποσκευές που θα πάρουμε μαζί μας στο Monterrey και αυτό είναι, από φιλοσοφικής πλευράς, το μήνυμα που θα μεταφέρουμε εκεί.

<SPEAKER ID=110 NAME="Πρόεδρος">
Έχω λάβει έξι προτάσεις ψηφίσματος που κατατέθηκαν σύμφωνα με το άρθρο 37, παράγραφος 2 του Κανονισμού.
<P>
Η συζήτηση έληξε.
<P>
Η ψηφοφορία θα διεξαχθεί την Πέμπτη.

<CHAPTER ID=7>
Προετοιμασία ενόψει της συνεδρίασης της Επιτροπής για τα Ανθρώπινα Δικαιώματα των Ηνωμένων Εθνών (Γενεύη, Μάρτιος 2002)
<SPEAKER ID=111 NAME="Πρόεδρος">
Η ημερήσια διάταξη προβλέπει τις δηλώσεις του Συμβουλίου και της Επιτροπής σχετικά με την προετοιμασία ενόψει της συνεδρίασης της Επιτροπής για τα Ανθρώπινα Δικαιώματα των Ηνωμένων Εθνών στη Γενεύη τον Μάρτιο του 2002.

<SPEAKER ID=112 LANGUAGE="ES" NAME="de Miguel">
. (ES) Κύριε Πρόεδρε, στον τομέα της αποτελεσματικής προστασίας των ανθρωπίνων δικαιωμάτων η Ευρωπαϊκή Ένωση έχει μεγάλη παράδοση και κατάφερε να δημιουργήσει ένα χώρο νομικής ασφάλειας και απαράβατων ελευθεριών, με μία ρύθμιση εμπνευσμένη από την νομοθεσία μας και από την διεθνή κωδικοποίηση.
<P>
Στην περίπτωσή μας, στο πλαίσιο της Ευρωπαϊκής Ένωσης είχαμε την παράλληλη ώθηση του ίδιου του Συμβουλίου της Ευρώπης, πέρα από την ανάγκη που εμείς διακρίναμε, τόσο σε εθνικό επίπεδο όσο και στο επίπεδο της Ευρωπαϊκής Ένωσης, στο τομέα των ανθρωπίνων δικαιωμάτων.
<P>
Υπάρχουν πρόσφατα παραδείγματα που δείχνουν αυτή την ανησυχία, που είναι μέρος της ίδιας μας της ταυτότητας, όπως ο Ευρωπαϊκός Χάρτης των Ανθρωπίνων Δικαιωμάτων, οι τελευταίες ανακοινώσεις της Επιτροπής σχετικά με το έργο της Ευρωπαϊκής Ένωσης για την προώθηση των ανθρωπίνων δικαιωμάτων σε τρίτες χώρες, το σημαντικότατο έργο που έχει επιτελέσει το Ευρωπαϊκό Κοινοβούλιο σ' αυτόω τον τομέα και τα συμπεράσματα του Συμβουλίου Γενικών Υποθέσεων της 25ης Ιουνίου, σύμφωνα με τα οποία η πραγματική μέριμνα για την υπεράσπιση των ανθρωπίνων δικαιωμάτων πρέπει να είναι μονίμως παρούσα στην εξωτερική πολιτική της Ένωσης.
<P>
Θα ήθελα να υπενθυμίσω επίσης τις κατευθυντήριες γραμμές, τόσο όσον αφορά τα βασανιστήρια όσο και σχετικά με την εφαρμογή της θανατικής ποινής, οι οποίες λαμβάνονται σταθερά υπόψη στη διαμόρφωση της εξωτερικής μας πολιτικής και των σχέσεών μας με τρίτες χώρες.
<P>
Υπάρχουν δύο ζητήματα τα οποία είναι επίσης πάντα παρόντα στο κεκτημένο μας και την κουλτούρα μας και τα οποία σχετίζονται με τη γενική τάση σεβασμού των ανθρωπίνων δικαιωμάτων σε οποιαδήποτε δράση ή πρωτοβουλία εξωτερικής πολιτικής, που είναι η αρχή της αποφυγής των διακρίσεων κατά των γυναικών και τα δικαιώματα των παιδιών και η αποτελεσματική τους προστασία.
<P>
Όλες αυτές οι έννοιες βρίσκονται, αναμφίβολα, στη βάση της εργασίας της Ευρωπαϊκής Ένωσης κατά τη διάρκεια των συνεδριάσεων της Επιτροπής για τα Ανθρώπινα Δικαιώματα των Ηνωμένων Εθνών και θα είναι αυτές οι αρχές που θα διαμορφώσουν τη δράση μας στην επόμενη συνεδρίαση, η οποία θα διεξαχθεί από τις 18 Μαρτίου ως τις 26 Απριλίου του τρέχοντος έτους.
<P>
Η Επιτροπή για τα Ανθρώπινα Δικαιώματα είναι, χωρίς καμία αμφιβολία, η πιο σημαντική πρόκληση που καλείται να αντιμετωπίσει η Ευρωπαϊκή Ένωσης τους επόμενους μήνες στο θέμα των ανθρωπίνων δικαιωμάτων. Αυτή η Επιτροπή, η οποία - όπως γνωρίζει όλος ο κόσμος - είναι ένα όργανο του Οικονομικού και Κοινωνικού Συμβουλίου των Ηνωμένων Εθνών, συνέρχεται κάθε χρόνο στη Γενεύη και αποτελεί ένα φόρουμ έντονων συζητήσεων σχετικά με όλες τις πτυχές της διεθνούς επικαιρότητας που ενδέχεται να έχουν κάποια σχέση ή σύνδεση με τα ανθρώπινα δικαιώματα.
<P>
Πρόκειται, επομένως, για μια ετήσια άσκηση, υποχρεωτική για μας, σύνθετης προετοιμασίας, και η οποία απαιτεί από την Ευρωπαϊκή Ένωση, χρόνο με το χρόνο, μια συνεχή προσπάθεια για να υλοποιήσει στο διεθνές πλαίσιο - όπως ακριβώς περιμένει η διεθνής κοινότητα από την Ευρωπαϊκή Ένωση, την οποία θεωρεί τον προμαχώνα της υπεράσπισης αυτών των δικαιωμάτων - μια αποτελεσματική και κάθε μέρα όλο και πιο παγκόσμια προστασία των ανθρωπίνων δικαιωμάτων.
<P>
Δεν είναι μυστικό για κανέναν ότι η Ευρωπαϊκή Ένωση έχει ένα πολύ ενεργό ρόλο στην Επιτροπή για τα Ανθρώπινα Δικαιώματα και ότι ένας σημαντικός αριθμός των κρατών μελών της Ευρωπαϊκής Ένωσης είναι μέλη της Επιτροπής (αυτή τη στιγμή, η Ισπανία, η Ιταλία, η Πορτογαλία, η Γαλλία, το Ηνωμένο Βασίλειο, το Βέλγιο, η Αυστρία, η Γερμανία και η Σουηδία). Λαμβάνοντας υπόψη το ποσοστό που μας αναλογεί στην λεγόμενη Δυτικοευρωπαϊκή Ομάδα, η Ευρωπαϊκή Ένωση έχει, χωρίς καμία αμφιβολία, την πιο σημαντική συμμετοχή.
<P>
Δεδομένης της τεράστιας περιπλοκότητας της συνεδρίασης για την οποία μιλάμε, είναι δύσκολο σ' αυτό το στάδιο να καθορίσουμε τις οριστικές θέσεις της Ευρωπαϊκής Ένωσης απέναντι στην Επιτροπή για τα Ανθρώπινα Δικαιώματα. Οι θέσεις βασίζονται πάντα στο σύστημα αξιών μας. Δεν πρόκειται για υποχώρηση σε καμία από τις αρχές μας, αλλά πολλές φορές οι θέσεις στο πλαίσιο της Επιτροπής είναι προϊόν ενός προηγούμενου συντονισμού για την επίτευξη πρακτικών αποτελεσμάτων, και υπάρχουν ορισμένα θέματα τα οποία, λόγω της ευαισθησίας τους και της παρακολούθησής τους από τα μέσα μαζικής ενημέρωσης, αξίζουν ιδιαίτερο χειρισμό.
<P>
Εν πάση περιπτώσει, ο στόχος μας είναι, όπως και άλλα χρόνια, να παρουσιάσουμε μία σειρά σχέδια ψηφίσματος και δηλώσεων της Προεδρίας της Επιτροπής για τα Ανθρώπινα Δικαιώματα, τα οποία θα συμπεριλαμβάνουν τις καινοτομίες που έλαβαν χώρα τον τελευταίο χρόνο, από την ολοκλήρωση της 57ης συνεδρίασης αυτού του οργάνου, που διεξήχθη ακριβώς τον Απρίλιο του έτους 2001.
<P>
Έτσι, η Ευρωπαϊκή Ένωση κατανοεί ότι θα είναι απαραίτητο να παρέμβει με ομιλίες σχετικά με πολύ ευαίσθητα θέματα η στάση μας για τα οποία πρέπει να γίνει γνωστή με κάποιο τρόπο. Αυτό το χρόνο οι εν λόγω συζητήσεις, που προετοιμάστηκαν με την συνεργασία των εταίρων, θα επικεντρωθούν βασικά στα ακόλουθα θέματα: ρατσισμός, δικαίωμα στην ανάπτυξη, παραβίαση των ανθρωπίνων δικαιωμάτων και των θεμελιωδών ελευθεριών σε οποιοδήποτε μέρος του κόσμου, οικονομικά, κοινωνικά και πολιτιστικά δικαιώματα, αστικά δικαιώματα, πολιτικά και ένταξης της γυναίκας και της οπτικής του φύλου, δικαιώματα των παιδιών, υπερασπιστές των ανθρωπίνων δικαιωμάτων και υπηρεσίες νομικής βοήθειας, καθώς και τεχνική συνεργασία στον τομέα των ανθρωπίνων δικαιωμάτων.
<P>
Ο κατάλογος είναι ευρύς, αλλά όχι εξαντλητικός. Είναι ενδεικτικός της μεγάλης κλίμακας των θεμάτων που θα πρέπει να επεξεργαστούμε στην Επιτροπή για τα Ανθρώπινα Δικαιώματα, όπου το πεδίο υπεράσπισης αυτών των δικαιωμάτων πρέπει να είναι ενωμένο και, φυσικά, είναι παγκόσμιο.
<P>
Ακριβώς γι' αυτό το λόγο, η δραστηριότητα που παράγει η Επιτροπή για τα Ανθρώπινα Δικαιώματα σχετίζεται με πολλά άλλα θέματα τα οποία, με τον ένα ή τον άλλο τρόπο, επηρεάζουν το έργο της Ευρωπαϊκής Ένωσης. Καταρχάς, είναι βασικό να αναφερθεί το συμβατικό πλαίσιο στο οποίο η Επιτροπή για τα Ανθρώπινα Δικαιώματα έχει ασκήσει και ασκεί τη λειτουργία της.
<P>
Δύο από τις συζητήσεις στις οποίες η Ευρωπαϊκή Ένωση πρόκειται να δώσει μεγάλη προτεραιότητα είναι οι συζητήσεις σχετικά με την επεξεργασία των δύο προαιρετικών πρωτοκόλλων: του συμφώνου για τα οικονομικά, κοινωνικά και πολιτιστικά δικαιώματα και της σύμβασης κατά των βασανιστηρίων, η διατύπωση της οποίας έχει προχωρήσει από συνεδρίαση σε συνεδρίαση, και η οποία είναι πολύ κοντά στην ολοκλήρωσή της. Και στις δύο περιπτώσεις, η Ευρωπαϊκή Ένωση πρέπει να επιτελέσει ένα βαρύτατο έργο κατά την σύνταξη των σχεδίων και να συνεργαστεί με τις ομάδες εργασίας που προηγούνται της συνεδρίασης της Επιτροπής, με αντικείμενο τη διευκόλυνση της ψήφισης των εν λόγω πρωτοκόλλων.
<P>
Δεύτερον, όπως όλος ο κόσμος μπορεί να φανταστεί, είναι πολλές οι προκλήσεις κοινωνικού και ανθρωπιστικού χαρακτήρα που θα τίθενται, και τις οποίες είμαστε αποφασισμένοι να αντιμετωπίσουμε, μαζί με τους εταίρους μας: όλα τα ζητήματα των προσφύγων και των αιτούντων πολιτικό άσυλο, η μετανάστευση και όλες οι συνέπειές της σε πολιτιστικό, εκπαιδευτικό και κοινωνικό επίπεδο, το πρόβλημα των διακρίσεων των ιθαγενών πληθυσμών, η πραγματική πρόοδος και η πρακτική ισότητα της γυναίκας σε όλες τις τάξεις, και τόσους τομείς, ατομικούς και συλλογικούς, που αποτελούν αντικείμενο ενδιαφέροντος της διεθνούς κοινότητας.
<P>
Στο Συμβούλιο, έχουμε την πρόθεση να προσπαθήσουμε ιδιαίτερα ώστε η συμμετοχή μας να είναι όσο το δυνατό πιο ενεργή και εποικοδομητική, τόσο στην ειδική σύνοδο της Γενικής Συνέλευσης για τα παιδιά - η οποία θα έπρεπε να είχε διεξαχθεί τον Σεπτέμβριο, αλλά λόγω των γεγονότων της 11ης Σεπτεμβρίου, επαναπρογραμματίστηκε, μολονότι χωρίς να έχει οριστεί ακόμη ημερομηνία - όπως και την Παγκόσμια Συνέλευση για τη Γήρανση του Πληθυσμού, η οποία θα διεξαχθεί τον Απρίλιο αυτού του έτους.
<P>
Τρίτον, πρέπει να έχουμε υπόψη την συζήτηση, που είναι ανοιχτή ακόμη σήμερα, σχετικά με την πιθανότητα να τελειοποιηθεί η πολύ αξιέπαινη εργασία των διαφόρων επιτροπών των ανεξάρτητων εμπειρογνωμόνων, των λεγόμενων treaty bodies, που επιβλέπουν και ελέγχουν την ακριβή εκπλήρωση πολλών από τις συμβάσεις τις οποίες προανέφερα. Πρέπει να τους δώσουμε τα μέσα για να μπορέσουν να αναπτύξουν το έργο τους όσο το δυνατόν καλύτερα.
<P>
Κύριε Πρόεδρε, θα ήθελα να αναφερθώ επίσης σε δύο θέματα τα οποία, λόγω της περιπλοκότητάς τους, επηρεάζουν την εργασία μας στην Επιτροπή για τα Ανθρώπινα Δικαιώματα: αφενός, την καταπολέμηση του ρατσισμού και των ρατσιστικών διακρίσεων. Όπως όλοι σας γνωρίζετε, τον περασμένο Σεπτέμβριο διεξήχθη μία σημαντική παγκόσμια διάσκεψη στο Durban (Νότια Αφρική), οι προετοιμασίες και η εξέλιξη της οποίας ήταν συγκρουόμενες, αλλά στην οποία, τελικά, ευτυχώς, μπόρεσε να διατηρηθεί η συναίνεση, μετά από μακρές συζητήσεις και, κατά ένα μεγάλο μέρος, χάρη στην επιμονή της αντιπροσωπείας της Ένωσης στο σύνολό της.
<P>
Τώρα πρέπει να ασκήσουμε μία ιδιαίτερη επιτήρηση για να μην ξανανοίξουν οι πληγές του Durban και ώστε αυτή η συναίνεση που επιτεύχθηκε να γνωρίσει μία αποτελεσματική και ρεαλιστική εξέλιξη, πάντα με την ενίσχυση των κατάλληλων αρχών της Γενικής Γραμματείας των Ηνωμένων Εθνών.
<P>
Αλλο θέμα είναι η κατάργηση ή ο περιορισμός της εφαρμογής της θανατικής ποινής. Όλοι γνωρίζουμε ότι, παρά τη σταθερή πεποίθηση που έχουμε στην Ευρώπη για την πλήρη εξάλειψη και κατάργηση της θανατικής ποινής, ορισμένες χώρες που ανήκουν σε διαφορετικά πολιτισμικά και θρησκευτικά ρεύματα από τα δικά μας επιμένουν στη διατήρηση και την εφαρμογή της. Από την πλευρά μας, θα συνεχίσουμε με μια ανθρωπιστική βασικά δέσμευση, προσπαθώντας να επεκτείνουμε το πεδίο κατάργησής της, ενισχύοντας τα μορατόρια ή τη μη πραγματική εφαρμογή της ποινής, μολονότι προβλέπεται από την νομοθεσία, και καλώντας τις αρχές - σε πολύ συγκεκριμένες περιπτώσεις, ανηλίκων, εγκύων γυναικών και διανοητικά καθυστερημένων ατόμων - η εκτέλεση να μην εκτελείται.
<P>
Αυτές είναι οι γραμμές δράσης που καθορίστηκαν στην Ευρωπαϊκή Ένωση, διαμέσου ορισμένων κατευθυντήριων γραμμών που εγκρίθηκαν σχετικά, και τις οποίες θα συνεχίσουμε να αναφέρουμε όσες φορές είναι απαραίτητες, ιδιαίτερα στο ψήφισμα σχετικά με τη θανατική ποινή που παρουσιάζει κατά παράδοση η Ευρωπαϊκή Ένωση στην Επιτροπή για τα Ανθρώπινα Δικαιώματα.
<P>
Επιθυμώ να ολοκληρώσω, κύριε Πρόεδρε, εκθέτοντας μια σκέψη σχετικά με την νέα κατάσταση που δημιουργήθηκε μετά τις 11 Σεπτεμβρίου. Απηχώ τις ανησυχίες που άκουσα σ' αυτή την αίθουσα ακριβώς σήμερα το πρωί. Στην Προεδρία και στο Συμβούλιο γνωρίζουμε πολύ καλά ότι σε πολλές χώρες έχει δημιουργηθεί ένα κλίμα ανησυχίας μήπως, στο βωμό της ενίσχυσης της ασφάλειας και της καταπολέμησης των τρομοκρατικών οργανώσεων, η προστασία των ανθρωπίνων δικαιωμάτων θα μπορούσε να υποστεί μια σημαντική μείωση του κύρους της.
<P>
Η Ευρωπαϊκή Ένωση, και το Συμβούλιο στην κεφαλή της, είναι πεπεισμένοι ότι δεν πρέπει να είναι έτσι· δεν υπάρχει καμία ασυμβατότητα ανάμεσα στην ασφάλεια και την ελευθερία των συμπολιτών μας και ότι στο πλαίσιό μας δεν θα υπάρξει καμία περικοπή ούτε των θεμελιωδών ελευθεριών ούτε της καθημερινής δημοκρατικής συνύπαρξης.
<P>
Δεν πρέπει να ξεχνάμε ότι οι επιθέσεις της 11ης Σεπτεμβρίου συνιστούν μια επίθεση σε κάθε κανόνα αυτού του συστήματος αξιών και ελευθεριών, για το οποίο είμαστε τόσο περήφανοι και το οποίο έχουμε όλοι μας την υποχρέωση να υπερασπιστούμε. Η Επιτροπή για τα Ανθρώπινα Δικαιώματα θα είναι, αναμφίβολα, ένα ιδανικό πλαίσιο για να αποδείξουμε τη δέσμευσή μας στο σεβασμό και την προστασία των ανθρωπίνων δικαιωμάτων, για να διαδώσουμε αυτή τη δέσμευση σε όλες τις χώρες του κόσμου, χωρίς να μπορεί να χρησιμοποιηθεί το πρόσχημα της καταπολέμησης της τρομοκρατίας, για να τα υπονομεύσουμε και για να επαναβεβαιώσουμε ότι η προστασία των ανθρωπίνων δικαιωμάτων συνεχίζει να είναι στην Ευρωπαϊκή Ένωση μία αρχή τόσο σταθερή όπως πάντα.

<SPEAKER ID=113 NAME="Nielson">
. (ΕΝ) Κύριε Πρόεδρε, αυτή η συζήτηση δίνει την ευκαιρία για την ανταλλαγή απόψεων πριν από τις συζητήσεις της 58ης Συνόδου της Επιτροπής για τα Ανθρώπινα Δικαιώματα του ΟΗΕ.
<P>
Η Ομάδα Επαφής για τα Ανθρώπινα Δικαιώματα έχει ήδη φέρει σε επαφή εκπροσώπους μη κυβερνητικών οργανώσεων, βουλευτές, υπαλλήλους των θεσμικών οργάνων της ΕΕ και άλλους, για να συζητήσουν βασικούς προβληματισμούς για τη Γενεύη. Όσο ευρύτερη είναι η συμμετοχή, τόσο πιο σίγουρη μπορεί να είναι η ΕΕ για την προσέγγιση που θα υιοθετήσει στην Επιτροπή του ΟΗΕ.
<P>
Όπως συμβαίνει πάντα, όταν προσκαλείται η Επιτροπή σ' αυτές τις ετήσιες συζητήσεις, έρχεται η στιγμή που η ΕΕ δεν έχει αποφασίσει οριστικά για τις πρωτοβουλίες που θα αναλάβει στην Επιτροπή για τα Ανθρώπινα Δικαιώματα του ΟΗΕ και η τελική τους μορφή αποφασίζεται μόνο μετά από επιτόπου διαπραγματεύσεις στη Γενεύη. Δυστυχώς, υπάρχουν πολλές επιλογές όταν ψάχνουμε σε ολόκληρο τον κόσμο για παραδείγματα παραβιάσεων των ανθρωπίνων δικαιωμάτων. Αυτός είναι ο λόγος για τον οποίο η ΕΕ πρέπει να υιοθετήσει μια συνεπή προσέγγιση κατά τον προσδιορισμό του καλύτερου τρόπου προώθησης του σεβασμού των ανθρωπίνων δικαιωμάτων.
<P>
Η ανακοίνωσή μας για τα ανθρώπινα δικαιώματα τον περασμένο Μάιο και τα μεταγενέστερα συμπεράσματα του Συμβουλίου Γενικών Υποθέσεων χάραξαν μία στρατηγική τέτοιου είδους προσέγγισης από μία ΕΕ που θα αναλάμβανε ενεργά με τον υπόλοιπο κόσμο την προώθηση των ανθρωπίνων δικαιωμάτων, για παράδειγμα, μέσω της ρήτρας ανθρωπίνων δικαιωμάτων που αποτελεί σύνηθες χαρακτηριστικό των κοινοτικών συμφωνιών και που βρίσκει την πιο εξελιγμένη έκφρασή της στη Συμφωνία του Κοτονού· μέσω του διαλόγου που έχουμε αναλάβει για να έρθουμε σε επαφή με όλες τις τρίτες χώρες, όπως ενισχύεται στις κατευθυντήριες γραμμές των διαλόγων για τα ανθρώπινα δικαιώματα οι οποίες εγκρίθηκαν από το Συμβούλιο τον περασμένο Δεκέμβριο· μέσω της ενασχόλησής μας με τις ΜΚΟ, συμπεριλαμβανομένης της εκτεταμένης χρηματοδότησης προγραμμάτων για τα ανθρώπινα δικαιώματα, τα οποία διοχετεύονται μέσω της ευρωπαϊκής πρωτοβουλίας για τον εκδημοκρατισμό και τα ανθρώπινα δικαιώματα και προγραμμάτων για την ενσωμάτωση της διάστασης της ισότητας των δύο φύλων, καθώς και μέσω της συνεργασίας μας με την ΕΕ και άλλους οργανισμούς.
<P>
Αυτοί οι παράγοντες θα πρέπει να λαμβάνονται υπόψη από όσους υπογραμμίζουν το αναπόφευκτο στοιχείο της επιλεκτικότητας καθόσον αφορά τις χώρες και τα θέματα, τα οποία αποτελούν το αντικείμενο των πρωτοβουλιών της ΕΕ στην Επιτροπή για τα Ανθρώπινα Δικαιώματα του ΟΗΕ. Δεν αποτελούν απαραίτητα το σύνολο της πολιτικής της ΕΕ για τα ανθρώπινα δικαιώματα, απλώς ένα στοιχείο της.
<P>
Υπάρχουν αρκετά ζητήματα που θα παρουσιαστούν στην Επιτροπή του ΟΗΕ αυτόν τον χρόνο. Πρώτον, η πολύ λυπηρή αποτυχία των Ηνωμένων Πολιτειών να διασφαλίσουν την επανεκλογή τους στην Επιτροπή και η συμμετοχή αρκετών κρατών, των οποίων οι επιδόσεις σχετικά με τα ανθρώπινα δικαιώματα είναι - για να το θέσουμε ευγενικά - το λιγότερο μη αποδεκτές. Αυτό σημαίνει ότι η ΕΕ θα πρέπει να εργαστεί ακόμη πιο σκληρά για να διασφαλίσει ότι οι αξίες των βασικών ανθρωπίνων δικαιωμάτων αντικατοπτρίζονται στις αποφάσεις που λαμβάνονται.
<P>
Δεύτερον, η πάλη κατά της τρομοκρατίας, η οποία δικαίως έχει διεισδύσει σε κάθε γωνιά της πολιτικής συζήτησης μετά την 11η Σεπτεμβρίου. Οι ανησυχίες για τα ανθρώπινα δικαιώματα εμπλέκονται εδώ σε αρκετά επίπεδα. Πρέπει να επιστήσουμε την προσοχή ενάντια σε οποιαδήποτε σύγχυση εννοιών. Η ΕΕ διατηρεί τη σημαντική διάκριση ότι δράστες των παραβιάσεων των ανθρωπίνων δικαιωμάτων είναι τα κράτη, ενώ οι τρομοκράτες είναι ιδιαίτερα απεχθείς εγκληματίες. Και είναι σωστό ότι οι ενέργειες των κρατών - είτε σε νομοθετικό, είτε σε δικαστικό, είτε σε ποινικό επίπεδο - υπόκεινται στο διεθνές δίκαιο και σε κατάλληλη εξονυχιστική έρευνα. Στην καταπολέμηση της τρομοκρατίας, εμείς και οι σύμμαχοί μας πρέπει να διατηρήσουμε τις αξίες του σεβασμού για τα διεθνή ανθρώπινα δικαιώματα και το ανθρωπιστικό δίκαιο. Η διεθνής κοινότητα πρέπει, επίσης, να βρίσκεται σε επιφυλακή για καιροσκοπικές προσπάθειες κρατών να δικαιολογήσουν την εσωτερική καταστολή και τη λήψη αυστηρών μέτρων, ισχυριζόμενα ότι "καταπολεμούν την τρομοκρατία" . Η Ζιμπάμπουε αποτελεί το πιο σαφές παράδειγμα αυτής της προσέγγισης.
<P>
Η μάχη κατά του ρατσισμού θα καταλάβει, επίσης, εξέχουσα θέση στην 58η Σύνοδο της Επιτροπής του ΟΗΕ και η ΕΕ ίσως παρουσιάσει μία δήλωση σχετικά με το θέμα, όπως και τα προηγούμενα έτη. Μετά από μια μάλλον περιπετειώδη διαδρομή από το Ντάρμπαν, έχουμε τώρα μία ομόφωνη διακήρυξη και ένα πρόγραμμα δράσης - μία ευπρόσδεκτη ανάπτυξη που πρέπει τώρα να χρησιμοποιήσουμε σωστά. Η καταπολέμηση του ρατσισμού, της ξενοφοβίας και των διακρίσεων κατά των μειονοτήτων αποτελούν μία από τις τέσσερις προτεραιότητες της ευρωπαϊκής πρωτοβουλίας για τη δημοκρατία και τα ανθρώπινα δικαιώματα για το διάστημα από το 2002 μέχρι το 2004. Έχουν δεσμευθεί 17 εκατομμύρια ευρώ ετησίως για την υποστήριξη των ΜΚΟ και άλλων οργανισμών που ασχολούνται με την προώθηση των δικαιωμάτων και την ευαισθητοποίηση ως μία συγκεκριμένη συνέχιση της Παγκόσμιας Διάσκεψης.
<P>
Τέλος, μία λέξη για δύο χώρες ιδιαίτερου ενδιαφέροντος και για εμένα και για το Κοινοβούλιο. Πρώτον, η Κίνα. Είναι η μόνη χώρα με την οποία η ΕΕ διεξάγει έναν καθιερωμένο διάλογο για τα ανθρώπινα δικαιώματα. Η κατάσταση των ανθρωπίνων δικαιωμάτων στην Κίνα ορθώς προκαλεί μεγάλη ανησυχία - από την εκτεταμένη επιβολή της θανατικής ποινής μέχρι την καταπίεση των θρησκευτικών και πολιτιστικών δικαιωμάτων στο Θιβέτ, το Xinjiang και αλλού, και τον περιορισμό της ελευθερίας της έκφρασης, όπως αποδεικνύεται από τα πρόσφατα μέτρα για τη χρήση του Διαδικτύου. Μέσα σ' αυτό το δύσκολο πλαίσιο, ο διάλογος και τα σεμινάρια της ΕΕ - το τελευταίο από τα οποία, τον Δεκέμβριο του 2001, έφερε σε επαφή ευρωπαίους και κινέζους εμπειρογνώμονες για να συζητήσουν την πρόληψη των βασανιστηρίων και το δικαίωμα της μόρφωσης - αποτελούν αγωγό ενθάρρυνσης, συνεργασίας και κριτικής. Όπως υπογράμμισε το Συμβούλιο Γενικών Υποθέσεων, η επί τόπου πρόοδος είναι μία απαραίτητη απόρροια του διαλόγου και γι' αυτόν τον λόγο προβαίνουμε σε ετήσιες αξιολογήσεις του διαλόγου.
<P>
Δεύτερον, στο Ιράν, κάποια πρόοδος της μεταρρύθμισης αντισταθμίζεται από διαρκή ανησυχία για τα ανθρώπινα δικαιώματα. Ο Ειδικός Αντιπρόσωπος του ΟΗΕ στο Ιράν υπογράμμισε αυτό το γεγονός στην Τρίτη Επιτροπή τον προηγούμενο χρόνο, αναφερόμενος ιδιαίτερα στην απότομη αύξηση των δημόσιων απαγχονισμών και των μαστιγώσεων. Η ΕΕ αναλαμβάνει με το Ιράν μια προσπάθεια για τη διασφάλιση της βελτίωσης. Το θετικό αποτέλεσμα του ψηφίσματος της ΕΕ στην Τρίτη Επιτροπή αποδεικνύει ότι η διεθνής κοινότητα συμμερίζεται τις ανησυχίες μας. Η αποδοχή μίας επίσκεψης του Ειδικού Αντιπροσώπου θα αποτελούσε ένα επιπλέον βήμα προς τη σωστή κατεύθυνση. Αυτή τη στιγμή, το Συμβούλιο συζητά την εντολή για τη σύναψη συμφωνίας εμπορίου και συνεργασίας ΕΚ-Ιράν.
<P>
Μπορώ να διαβεβαιώσω τα αξιότιμα μέλη ότι η μέριμνα για τα ανθρώπινα δικαιώματα θα διαδραματίσει σημαντικό ρόλο σε οποιεσδήποτε μελλοντικές διαπραγματεύσεις.
<P>
Τα ψηφίσματα του Κοινοβουλίου και οι συζητήσεις αποτελούν σημαντικό κίνητρο στη διαδικασία προετοιμασίας για την Επιτροπή για τα Ανθρώπινα Δικαιώματα. Ευελπιστώ ότι, εάν είναι δυνατόν, αντιπρόσωποι του Κοινοβουλίου θα παρευρεθούν, όπως και τα προηγούμενα έτη, στη συνεδρίαση της Επιτροπής για τα Ανθρώπινα Δικαιώματα του ΟΗΕ και θα συμβάλουν σε μια πιο ευρεία συζήτηση.

<SPEAKER ID=114 LANGUAGE="NL" NAME="Van Hecke">
Η κ. Mary Robinson της Ύπατης Αρμοστείας του ΟΗΕ για τους Πρόσφυγες κατέβαλε κατά τα τελευταία έτη κάθε δυνατή προσπάθεια προκειμένου να καταστήσει την Επιτροπή του ΟΗΕ για τα ανθρώπινα δικαιώματα στη συνείδηση της ανθρωπότητας και αξίζει για το λόγο αυτό, πιστεύω, κάθε επαίνου. Παρόλα αυτά δημιουργούνται όλο και περισσότερα ερωτηματικά σχετικά με αυτήν την ετήσια ιεροτελεστία στη Γενεύη. Η οργάνωση για τα ανθρώπινα δικαιώματα την συνόψισε ως εξής: έβαλαν τον λύκο να φυλάει τα πρόβατα. Είναι όντως επικίνδυνο το γεγονός ότι χώρες όπως η Κένυα, το Σουδάν, το Τόγκο και το Κονγκό, οι οποίες δεν διακρίνονται ακριβώς στον τομέα του σεβασμού των ανθρωπίνων δικαιωμάτων, έχουν έδρα σε αυτήν την επιτροπή και συμβάλλουν στον καθορισμό των κανόνων που ισχύουν.
<P>
Εκτός από την σύσταση της επιτροπής, γεννά ερωτηματικά και η διαδικασία που ακολουθείται, δηλαδή το σύστημα της λήψης αποφάσεων με πλειοψηφία. Κυβερνήσεις οι οποίες καταγγέλλονται από ΜΚΟ, συχνά "τα κάνουν πλακάκια" μεταξύ τους για να υπερασπίσουν τα κοινά τους συμφέροντα στη λογική "το ένα χέρι νίβει το άλλο" . Για το λόγο αυτό υποστηρίζω αυτά που ανέφερε ο Επίτροπος Nielson. Τώρα που οι ΗΠΑ δεν αποτελούν πλέον μέλος αυτής της επιτροπής, θα πρέπει η Ευρωπαϊκή Ένωση να διαδραματίσει έναν ακόμα πιο ιθύνοντα ρόλο. Η Ευρώπη οφείλει να αγωνιστεί περισσότερο αποφασιστικά και με περισσότερη συνέπεια για την υπεράσπιση των ανθρωπίνων δικαιωμάτων. Θα πρέπει να υποστηρίξει περισσότερα ψηφίσματα, ακόμα και σχετικά με μεγάλες χώρες όπως η Κίνα και η Ρωσία. Ορισμένα κράτη μέλη της Ένωσης καταπίνουν πολύ εύκολα τις αρχές τους εφόσον διακυβεύονται οικονομικά συμφέροντα.
<P>
Εξάλλου, η Ένωση θα πρέπει να ζητήσει να δίνεται συνέχεια στις συστάσεις αυτής της επιτροπής. Δόθηκαν πολλά χρήματα για το σύστημα έγκαιρης προειδοποίησης, όμως οι εκθέσεις των εμπειρογνωμόνων σχετικά αγνοήθηκαν συστηματικά. Η αξιοπιστία της Επιτροπής για τα Ανθρώπινα Δικαιώματα στη Γενεύη, και γενικότερα της πολιτικής για τα ανθρώπινα δικαιώματα, διακυβεύεται σήμερα και πιστεύω ότι η Ευρωπαϊκή Ένωση φέρει πολύ σημαντικές ευθύνες στο πλαίσιο αυτό.

<SPEAKER ID=115 LANGUAGE="EN" NAME="Cashman">
Κύριε Πρόεδρε, είμαι στην ευχάριστη θέση να δηλώσω ότι έχω παρευρεθεί στην Επιτροπή των Ηνωμένων Εθνών σε δύο προηγούμενες περιπτώσεις, μαζί με τους κκ. van Van Hecke και Wuori, οι οποίοι συμμετέχουν στη σημερινή συζήτηση.
<P>
Ελέχθη από το Συμβούλιο ότι υπερηφανευόμαστε για τη μακρά παράδοση της Ευρώπης όσον αφορά τα ανθρώπινα δικαιώματα, αλλά πρέπει να αναγνωριστεί το γεγονός ότι ορισμένες φορές διστάζουμε να καταδικάσουμε τις παραβιάσεις των ανθρωπίνων δικαιωμάτων που πραγματοποιούνται από τα επονομαζόμενα φιλικά μας κράτη. Θα ζητούσα μετ' επιτάσεως να μην διστάζουμε ποτέ· πρέπει να εφαρμόζουμε τους ίδιους κανόνες και τα ίδια μέτρα και σταθμά αδιαφορώντας για τις συνέπειες. Τα δύο μέτρα και δύο σταθμά υπονομεύουν την υπέρτατη ηθική μας και τις φιλοδοξίες μας για έναν κόσμο ελεύθερο από παραβιάσεις των ανθρωπίνων δικαιωμάτων.
<P>
Συμφωνώ απολύτως με όσα ελέχθησαν από την Επιτροπή. Ωστόσο, σε σχέση με τη συμφωνία του Κοτονού και τις συμφωνίες σύνδεσης, θα έλεγα ότι πρέπει να θεσπίζουμε ρήτρες ανθρωπίνων δικαιωμάτων και δημοκρατίας, όταν λαμβάνουν χώρα παραβιάσεις των ανθρωπίνων δικαιωμάτων. Οτιδήποτε άλλο θα αντιμετωπιζόταν ως θλιβερή επικύρωση τέτοιου είδους παραβιάσεων. Δεν μπορούμε, και δεν πρέπει, να αποστρέφουμε το βλέμμα μας, διότι κάποια μέρα ο κόσμος θα αποστρέψει το βλέμμα του, όταν αυτό συμβεί σε εμάς.
<P>
Οι νέοι άνθρωποι και όλοι όσοι περιφρονούν σήμερα το Σώμα αναρωτιούνται για ποιό θέμα συζητούμε. Συζητούμε για έναν κόσμο όπου μπορούμε να υμνήσουμε τη διαφορετικότητα, όπου κανείς δεν διώκεται επειδή το χρώμα του, η θρησκεία του, τα πιστεύω του ή η σεξουαλικότητά του είναι διαφορετικά από κάποιου άλλου.
<P>
Θα ήθελα να ολοκληρώσω, αδιαφορώντας για οποιαδήποτε προετοιμασμένη ομιλία, με αυτό που είναι απολύτως σημαντικό και ουσιαστικό να θυμόμαστε. Ο πάστορας Niemφller είπε: "Όταν ήρθαν για τους κομμουνιστές, δεν μίλησα διότι δεν ήμουν κομμουνιστής. Όταν ήρθαν για τους Εβραίους, δεν μίλησα διότι δεν ήμουν Εβραίος. Όταν ήρθαν για τους συνδικαλιστές, δεν μίλησα διότι δεν ήμουν συνδικαλιστής. Όταν ήρθαν για εμένα - δεν υπήρχε κανείς να μιλήσει για μένα" . Πρέπει να διασφαλίσουμε ότι δεν είμαστε ποτέ υποκριτές στην προάσπιση των ανθρωπίνων δικαιωμάτων, και η 11η Σεπτεμβρίου πρέπει σίγουρα να μας διδάξει ότι οι ίδιοι κανόνες πρέπει να εφαρμόζονται αδιαφορώντας για το εάν μία χώρα είναι εχθρός ή φίλος μας.

<SPEAKER ID=116 LANGUAGE="SV" NAME="Malmstrφm">
Κύριε Πρόεδρε, Επίτροπε, Πρόεδρε του Συμβουλίου, το Ευρωπαϊκό Κοινοβούλιο έχει υψηλές φιλοδοξίες για τα ανθρώπινα δικαιώματα. Φέρουμε την ηθική ευθύνη να καταγγέλλουμε πάντοτε τις παραβιάσεις των ανθρωπίνων δικαιωμάτων, όπου και αν αυτές διαπράττονται. Για το λόγο αυτό υποστηρίζουμε τη διάσκεψη της Επιτροπής του ΟΗΕ για τα ανθρώπινα δικαιώματα στη Γενεύη. Αποτελεί ένα σημαντικό βήμα για τη συζήτηση τέτοιων ζητημάτων σε παγκόσμιο επίπεδο.
<P>
Οι μεγαλόστομες διακηρύξεις και οι διεθνείς συμβάσεις συχνά δεν εφαρμόζονται ούτε καν από αυτούς που τις υπέγραψαν. Παρόλο που επισήμως όλο και περισσότερες χώρες έχουν δημοκρατικό σύστημα, γνωρίζουμε ότι καθημερινά, σε όλο τον πλανήτη, κάθε δευτερόλεπτο πραγματοποιούνται φρικτές επιθέσεις κατά των αγωνιστών για τα ανθρώπινα δικαιώματα και για τη δημοκρατία και κατά των λαϊκών αντιπροσώπων.
<P>
Εφέτος δίνεται ιδιαίτερη έμφαση στην τρομοκρατία και την καταπολέμησή της - ακόμα και εσείς αναφερθήκατε στο ζήτημα, κύριε Πρόεδρε του Συμβουλίου. Είναι φυσικά σημαντικό το ζήτημα αυτό, όμως συνδέεται πολύ στενά με τα ανθρώπινα δικαιώματα. Αποτελεί ανθρώπινο δικαίωμα το να μην αποτελεί κάποιος θύμα της τρομοκρατίας. Η τρομοκρατία γεννιέται επίσης από την καταπίεση, την έλλειψη ελευθερίας και δημοκρατίας και την απουσία σεβασμού των ανθρωπίνων δικαιωμάτων. Ελπίζω αυτές οι ιδέες να επικρατήσουν στη Σύνοδο της Γενεύης.
<P>
Πολλά και διάφορα ζητήματα οφείλει να προωθήσει η ΕΕ στην Γενεύη: τη βία κατά των γυναικών, την κατάσταση των παιδιών, τα βασανιστήρια, τη θανατική ποινή. Χρειάζεται να υιοθετηθούν διακηρύξεις σε αυτούς τους τομείς. Πολλές χώρες μας ανησυχούν έντονα. Ας αναφέρω τρεις από αυτές, πρώτον: η Κίνα, η οποία έχει το αμφιβόλου ποιότητας παγκόσμιο ρεκόρ εκτελέσεων. Καθημερινά λαμβάνουμε πληροφορίες για βασανιστήρια, φυλακίσεις διαφωνούντων, καταπίεση των κατοίκων του Θιβέτ, του κινήματος Falungong και των αγωνιστών για τη δημοκρατία. Ξανά και ξανά κάθε χρόνο ικετεύουμε να υιοθετηθεί ένα ψήφισμα για την Κίνα. Ξανά και ξανά κάθε χρόνο το αποτέλεσμα είναι το ίδιο, δηλαδή τίποτα. Ας υιοθετήσουμε ένα ψήφισμα εφέτος!
<P>
Δεύτερο: η Ζιμπάμπουε. Καθημερινά βλέπουμε πώς η χώρα αυτή βυθίζεται όλο και βαθύτερα στην άβυσσο. Επικρατεί εκεί ένας φαύλος κύκλος δολοφονιών και βασανιστηρίων. Οφείλουμε να διακηρύξουμε ότι η υπομονή μας έχει εξαντληθεί.
<P>
Τέλος: η Τυνησία. Αν και σπάνια φτάνουν στα πρωτοσέλιδα των εφημερίδων, διαπράττονται και εκεί πολύ, πάρα πολύ σοβαρές παραβιάσεις των ανθρωπίνων δικαιωμάτων.

<SPEAKER ID=117 LANGUAGE="FI" NAME="Wuori">
Κύριε Πρόεδρε, το πεδίο δράσης της Επιτροπής για τα Ανθρώπινα Δικαιώματα των ΗΕ μοιάζει ενίοτε με θάλασσα πόνου χωρίς ακτή. Τώρα, καθώς στρέφουμε και πάλι τα πανιά της ΕΕ προς εκείνα τα νερά, είναι υποχρέωσή μας να αποφύγουμε την προκλητική στάση με την οποία ο Οδυσσέας διέσχισε τις Ηράκλειες στήλες για να βγει στο ανοιχτό πέλαγος. Παρόλο που η ΕΕ - με ελάχιστες εξαιρέσεις, όπως τα βασανιστήρια και η θανατική ποινή - δεν διαθέτει κοινή πολιτική ή στρατηγική για τα δικαιώματα του ανθρώπου, με άλλα λόγια δηλαδή δεν διαθέτει τη σωστή κατεύθυνση που δίνει η πυξίδα και την σταθερή καθοδήγηση που παρέχουν οι ναυτικοί χάρτες, πρέπει να προσανατολιστούμε έστω και με τη βοήθεια κάποιων φωτεινών άστρων και των σημείων του ορίζοντα.
<P>
Λόγω της αποχής των ΗΠΑ από τη σύνοδο του Ιανουαρίου το προηγούμενο έτος, η ΕΕ θα αποτελέσει τώρα στη Γενεύη τη λεγόμενη ναυαρχίδα του δυτικού κόσμου. Για το λόγο αυτό είναι ιδιαίτερα σημαντικό για την ΕΕ να διαθέτει μια ολοκληρωμένη γραμμή, η οποία θα βασίζεται σε σαφείς γεωγραφικές και θεματικές προτεραιότητες και η οποία δεν θα είναι πια τόσο διστακτική όσο ήταν ορισμένες φορές στο παρελθόν. Ο Πρόεδρος Cox επεσήμανε, τέλος, σήμερα το πρωί την καίρια σημασία των δικαιωμάτων του ανθρώπου στην ΕΕ και στις εργασίες του Κοινοβουλίου. Δεν πρέπει να μείνουμε στις ρητορικές δεσμεύσεις. Η ΕΕ, ανεπηρέαστη από τις εμπορικές πολιτικές και τα τραγούδια των άλλων σειρήνων, πρέπει να επιτύχει να μετατρέψει τις επίσημες δεσμεύσεις σε ζωντανή πρακτική και να πάρει ενεργό θέση σε δύσκολα ζητήματα, όπως οι παραβιάσεις των ανθρωπίνων δικαιωμάτων στην Κίνα - και με αυτό εννοώ κατά κύριο λόγο την κατάσταση στη Μογγολία και το Θιβέτ - ή οι δράσεις της Ρωσίας στην Τσετσενία. Επίσης στο ίδιο πλαίσιο, δεν μπορούμε να επιτρέψουμε από τις δράσεις για την καταπολέμηση της τρομοκρατίας να θέτουν, με οποιοδήποτε τρόπο, σε κίνδυνο τις απόλυτα θεμελιώδεις αρχές του κράτους δικαίου και τα δικαιώματα του ανθρώπου, ούτε μπορούμε να επιτρέψουμε την παραβίασή τους αποκλειστικά και μόνο για να διασφαλίζεται το άλλοθι αμφιλεγόμενων, διαφορετικά, παρεμβάσεων.

<SPEAKER ID=118 LANGUAGE="DA" NAME="Frahm">
Κύριε Πρόεδρε, αύριο το Κοινοβούλιο ψηφίζει μια εξαιρετική απόφαση που έχει υποβληθεί από πολλές ομάδες, όπου στο άρθρο 8 κατονομάζονται ορισμένες χώρες. Ωστόσο φυσικά υπάρχουν χώρες που δεν κατονομάζονται και τις οποίες θέλω να καλέσω να μην τις ξεχάσουν στην εν λόγω συνεδρίαση. Θα καλέσω ειδικά το Συμβούλιο όταν μιλάμε για την καταπολέμηση των βασανιστηρίων να μην ξεχάσει την Τουρκία, η οποία ακόμη κρατά πολιτικούς κρατουμένους σε απόλυτη απομόνωση. Θα καλέσω το Συμβούλιο να μην ξεχάσει τους συλληφθέντες στο CampX-ray, οι οποίοι κρατούνται φυλακισμένοι εκεί κατά παραβίαση της Συνθήκης της Γενεύης. Θα καλέσω επίσης το Συμβούλιο όταν μιλάμε για πολιτικά και κοινωνικά δικαιώματα να μην ξεχάσει και πάλι την Τουρκία, η οποία αυτόν τον καιρό επιχειρεί να απαγορεύσει το κόμμα HADEP, διότι πλησιάζει το όριο εκλογής του 10%. Θα καλέσω επίσης να μην παραβλέψει ότι οι ΗΠΑ ακόμη δεν έχουν επικυρώσει το καταστατικό της Ρώμης και με αυτόν τον τρόπο δεν συμμετέχουν στο διεθνές δικαστήριο για τους εγκληματίες πολέμου και ότι όταν μιλάμε για θανατικές ποινές να μην παραβλέψουμε τις ΗΠΑ και την Κίνα.
<P>
Στη συνέχεια θέλω να πω στην Επιτροπή ότι οι συμφωνίες που κάνουμε είναι πολύ καλό να περιέχουν τη ρήτρα για τα ανθρώπινα δικαιώματα όταν οι συμφωνίες αφορούν τρίτες χώρες. Απλώς δεν μπορώ να καταλάβω γιατί δεν είμαστε λίγο πιο αυστηροί όσον αφορά την τήρηση των συμφωνιών και έχω συγκεκριμένα κατά νου το Ισραήλ, το οποίο έχει συνάψει συμφωνία με την ΕΕ, η οποία ξεκάθαρα δεν τηρείται. Δεν καταλαβαίνω γιατί οι εν λόγω παραβιάσεις δεν συνεπιφέρουν συνέπειες, γιατί δεν καταργείται η εν λόγω συμφωνία.

<SPEAKER ID=119 LANGUAGE="FR" NAME="Dupuis">
Κύριε Πρόεδρε, αγαπητοί συνάδελφοι, νομίζω ότι, παρά τις πομπώδεις εξαγγελίες του Υπουργού de Miguel, μπορούμε με σιγουριά να στοιχηματίσουμε ότι το Συμβούλιο και η Ευρωπαϊκή Ένωση θα τηρήσουν και φέτος, όπως έκαναν πέρυσι και πρόπερσι στη Γενεύη, μια σκανδαλώδη, επονείδιστη και δειλή στάση, μια στάση η οποία, δυστυχώς, δεν θα έχει καμία σχέση με τη στάση που υιοθετεί το Σώμα μας. Νομίζω ότι μπορούμε να είμαστε απολύτως σίγουροι, να βάλουμε στοίχημα εκατό προς ένα, ότι δεν θα εγκριθεί ψήφισμα για την Κίνα, ότι δεν θα εγκριθεί ψήφισμα για το Θιβέτ, ότι δεν θα υποστηριχθεί η Ευρωπαϊκή Ένωση όσον αφορά τα ψηφίσματα για την κατάσταση των γυναικών στην Σαουδική Αραβία, ότι δεν θα εγκριθεί ψήφισμα ούτε θα υποστηρίξει η Ευρωπαϊκή Ένωση ψήφισμα για την Τυνησία. Δεν θα έχουμε κανένα θετικό αποτέλεσμα - όπως πέρυσι, παρόλο που, πέρυσι, η Ευρωπαϊκή Ένωση φρόντισε να μην έχει μέσα στα πόδια της, φέτος, τις Ηνωμένες Πολιτείες. Για την Τσετσενία, ούτε λόγος. Ο Επίτροπος Poul Nielson ψάχνει ακόμη στον παγκόσμιο άτλαντα να βρει πού είναι η Τσετσενία. Στους κόλπους μάλιστα του ίδιου του Σώματός μας, ο κ. Oostlander και ο συνένοχός του, ο κ. Sakellariou (γεγονός που δεν εκπλήσσει ασφαλώς κανέναν), κατόρθωσαν να σαμποτάρουν μια πρωτοβουλία που στόχο είχε τη συμμετοχή των δύο διαπραγματευτών, του Τσετσένου και του Ρώσου. Αυτή είναι πραγματικά η κατάσταση στον τομέα των ανθρωπίνων δικαιωμάτων. Νομίζω ότι δεν πρέπει να κρυβόμαστε πίσω από το δάχτυλό μας.

<SPEAKER ID=120 LANGUAGE="DE" NAME="Mann, Thomas">
Κύριε Πρόεδρε, κάθε χρόνο γίνεται στη Γενεύη η σύνοδος της Επιτροπής Ανθρωπίνων Δικαιωμάτων του ΟΗΕ και κάθε χρόνο η ηγεσία της Κίνας ασκεί πίεση στους εμπορικούς εταίρους της προκειμένου να εμποδίσει να περιληφθούν στην ημερήσια διάταξη οι παραβιάσεις των ανθρωπίνων δικαιωμάτων από το Πεκίνο.
<P>
Αυτόν τον χρόνο, πολλά έχουν αλλάξει. Οι ΗΠΑ δεν επανεξελέγησαν ως μέλος της Επιτροπής Ανθρωπίνων Δικαιωμάτων και έχουν πλέον μόνο καθεστώς παρατηρητή. Έτσι η ΕΕ δεν μπορεί πλέον να κρυφτεί πίσω από τους Αμερικανούς. Η εξαθλίωση των Θιβετανών, τα εμπόδια που παρεμβάλλονται στην θρησκευτική και πολιτιστική τους ζωή, οι ανελέητες διώξεις και συλλήψεις που γίνονται εδώ και πολλές δεκαετίες δεν πρόκειται να ξεχαστούν. Ακόμη κι αν δεν αποτελούν διαρκώς πρωτοσέλιδα στις εφημερίδες, επειδή οι άνθρωποι αυτοί παραμένουν μακριά από κάθε είδους τρομοκρατία, αποτελούν ωστόσο ασφαλώς μία πραγματικότητα.
<P>
Το Ευρωπαϊκό Κοινοβούλιο ζήτησε ήδη εδώ και ενάμισι χρόνο την αναγνώριση της εξόριστης Θιβετιανής κυβέρνησης σε περίπτωση που οι διαπραγματεύσεις μεταξύ Θιβετιανών και Κινέζων υπό την αιγίδα των Ηνωμένων Εθνών δεν θα οδηγούσαν στην αυτονομία του Θιβέτ. Ένας ειδικός απεσταλμένος της ΕΕ για το Θιβέτ θα μπορούσε να αναλάβει σημαντικά συντονιστικά καθήκοντα.
<P>
Στη μεγάλη του ομιλία τον Οκτώβριο στο Σώμα ο Δαλάι Λάμα επανέλαβε την άποψή του περί της μεσαίας οδού και κάλεσε το Πεκίνο να διεξαγάγει άμεσες διαπραγματεύσεις χωρίς να τεθούν προηγουμένως όροι.
<P>
Είναι επομένως πλέον καιρός να δραστηριοποιηθεί στη Γενεύη η ίδια η Ευρωπαϊκή Ένωση, να υποβάλει ψήφισμα και να κερδίσει την υποστήριξη υπεύθυνων μελών της συγκεκριμένης επιτροπής. Οι Κινέζοι δεν πρέπει να έχουν αυταπάτες. Επικροτούμε τη συμμετοχή τους στον ΠΟΕ και τη συμβολή τους στη διεθνή συμμαχία κατά της τρομοκρατίας. Όμως η βάναυση συμπεριφορά τους απέναντι σε θρησκευτικές και εθνοτικές μειονότητες, τόσο στο Θιβέτ όσο και στην κεντρική Μογγολία και το ανατολικό Τουρκεστάν, δεν δικαιολογείται σε καμία περίπτωση. Επομένως, κύριε Επίτροπε και κύριε Πρόεδρε του Συμβουλίου, ήρθε η ώρα των Ευρωπαίων! Ας δώσουμε επιτέλους περιεχόμενο και ζωή στην πεποίθησή μας ότι τα ανθρώπινα δικαιώματα πρέπει οπωσδήποτε να γίνονται σεβαστά.
<P>
(Χειροκροτήματα)

<SPEAKER ID=121 LANGUAGE="ES" NAME="Dνez Gonzαlez">
Κύριε Πρόεδρε, παρά τις προβλέψεις του βουλευτή Dupuis, η συνεδρίαση της Επιτροπής για τα Ανθρώπινα Δικαιώματα στη Γενεύη είναι μία νέα ευκαιρία για να προχωρήσουμε μπροστά στον σεβασμό, την προώθηση και την διασφάλιση των ανθρωπίνων δικαιωμάτων.
<P>
Εδώ και καιρό γνωρίζουμε ότι στον κόσμο έχουν παγκοσμιοποιηθεί ο πόνος, η φτώχεια, οι απόπειρες εναντίον των ανθρωπίνων δικαιωμάτων, ο διωγμός για λόγους φύλου, γενετήσιου προσανατολισμού, θρησκείας, πολιτισμού ή φυλής. Εκατομμύρια άνθρωποι το βιώνουν καθημερινά. Η 11η Σεπτεμβρίου δεν έκανε τίποτα άλλο παρά να μας υπενθυμίσει ότι επίσης η ανασφάλεια είναι παγκοσμιοποιημένη.
<P>
Αυτή η νέα συνεδρίαση της Γενεύης, η πρώτη μετά από αυτή τη μοιραία μέρα, δεν πρέπει να μας κάνει, επομένως, να χάσουμε την προοπτική μας. Πρέπει να συνεχίσουμε να εργαζόμαστε για να υπερασπιστούμε τα δικαιώματα των πολιτών: το δικαίωμα στη ζωή, στη δημοκρατία, στο να αναπνέουμε ένα καθαρό αέρα, στο σεβασμό των οικονομικών και κοινωνικών δικαιωμάτων ως αναπόσπαστο μέρος των ανθρωπίνων δικαιωμάτων. Χωρίς να ξεχνάμε ότι η εξίσωση ασφάλειας-ελευθερίας δεν είναι μόνο μία διεκδίκηση συνδεδεμένη με την κοινή μας ιστορία, αλλά είναι η μόνη που εγγυάται τη σταθερότητα και, επομένως, τη δημοκρατία.
<P>
Η Ευρώπη πρέπει να έχει πρωταγωνιστικό ρόλο σ' αυτή την Διάσκεψη. Πρέπει να είμαστε ικανοί να υπερασπιστούμε μία κοινή θέση. Σήμερα περισσότερο από ποτέ τα ανθρώπινα δικαιώματα πρέπει να αποτελούν πραγματικά τη σπονδυλική στήλη της πολιτικής της Ένωσης. Αν θέλουμε να πραγματοποιήσουμε αυτή τη φιλοδοξία πρέπει να έχουμε περισσότερη πολιτική φιλοδοξία και μία ενιαία φωνή, δυνατή και ριζοσπαστική απέναντι σ' εκείνους που καταπατούν τα ανθρώπινα δικαιώματα. Μία φωνή που θα ακουστεί στη Γενεύη και που θα μας επιτρέψει να αισθανθούμε περήφανοι που είμαστε Ευρωπαίοι.
<P>
Γνωρίζω ότι μοιάζει με ουτοπία, ότι φαίνεται δύσκολο, και είναι, αλλά όπως μας υπενθύμισε ο Guy Verhofstadt όταν ανέλαβε την προηγούμενη Προεδρία του Συμβουλίου: "εκείνος που δεν πιστεύει στην ουτοπία δεν αξίζει να λέγεται Ευρωπαίος" .

<SPEAKER ID=122 LANGUAGE="EN" NAME="Stockton">
Κύριε Πρόεδρε, η Διάσκεψη των Ηνωμένων Εθνών εγκαινιάζεται μια εβδομάδα μετά τις προεδρικές εκλογές στη Ζιμπάμπουε. Μέχρι τότε, τα απεγνωσμένα ψηφίσματα που οικτίρουν τις παραβιάσεις των ανθρωπίνων δικαιωμάτων από την επανεκλεγμένη κυβέρνηση του Μουγκάμπε δεν θα είναι περισσότερο σημαντικά από τις διαμαρτυρίες της τότε Κοινωνίας των Εθνών μετά την εισβολή του Μουσολίνι στην Αβησσυνία.
<P>
Η Ευρωπαϊκή Ένωση έχει θέσει προθεσμίες και τελεσίγραφα. Πρέπει τώρα να συγκεντρώσουμε την υποστήριξη της διεθνούς κοινότητας γι' αυτά τα μέτρα. Θα πρέπει να ευχαριστήσουμε τον Πρόεδρο Mbeki και άλλους αφρικανούς ηγέτες για την εργασία τους στο παρασκήνιο, όμως τώρα ήρθε η ώρα να μιλήσουν δημόσια και αποφασιστικά εναντίον του καταπιεστικού καθεστώτος του Μουγκάμπε. Πρέπει να βεβαιωθούμε ότι οι όροι των τελεσιγράφων μας τηρούνται πλήρως. Πρέπει να είμαστε βέβαιοι ότι ο Μουγκάμπε θα δεχθεί ομάδα παρατηρητών της ΕΕ κατά την εκλογική διαδικασία, ενώ η σύνθεση αυτής της ομάδας, η οποία θα πρέπει να περιλαμβάνει μέλη από τη Βρετανία, θα πρέπει να αποφασιστεί από την ΕΕ.
<P>
Οι παρατηρητές μας πρέπει να είναι ελεύθεροι να κινούνται όπου επιθυμούν και να δίνουν αναφορά. Πρέπει να αποκατασταθεί γνήσια ελευθερία του Τύπου και να καταργηθούν οι πρόσφατοι νόμοι για τα ΜΜΕ. Πάνω απ' όλα, η δολοφονία, ο ακρωτηριασμός και ο εκφοβισμός των πολιτικών αντιπάλων πρέπει να σταματήσουν αμέσως. Ήρθε η ώρα να δικαστεί ο Μουγκάμπε από τον κόσμο βάσει των πράξεών του και όχι των υποσχέσεών του. Κατά την ίδια έννοια, ο κόσμος θα δικάσει την ΕΕ βάσει της αποτελεσματικότητάς της και όχι βάσει της ρητορικής της.

<SPEAKER ID=123 LANGUAGE="ES" NAME="de Miguel">
. (ES) Κύριε Πρόεδρε, άκουσα με μεγάλη προσοχή τις παρεμβάσεις των βουλευτών και ειλικρινά πιστεύω ότι το σύνολο των ανησυχιών που εκφράστηκαν εδώ αποδεικνύει το περίπλοκο του εξαιρετικά δύσκολου έργου που έχουμε μπροστά μας, συντονίζοντας την δράση της Ευρωπαϊκής Ένωσης στην Επιτροπή για τα Ανθρώπινα Δικαιώματα.
<P>
Είμαι ο πρώτος που αναγνωρίζει ότι η Επιτροπή για τα Ανθρώπινα Δικαιώματα, επειδή είναι ένας διεθνής οργανισμός στον οποίο πρέπει να γίνουν συμβιβασμοί, δεν είναι ακριβώς ένα φόρουμ όπου η Ευρωπαϊκή Ένωση μπορεί να επιβάλλει τις αρχές και τα κριτήριά της· πρέπει να έρθουμε σε συμφωνία με άλλους για να επιτύχουμε αποτελεσματικά ψηφίσματα, επειδή δεν έχουμε την απαραίτητη πλειοψηφία για να κατορθώσουμε να εγκριθούν ψηφίσματα σε όλα τα σημεία, κυρίως, στις αρχές που μας είναι τόσο αγαπητές. Μολονότι αναγνωρίζω ότι πολλά από τα ψηφίσματα της Επιτροπής για τα Ανθρώπινα Δικαιώματα αφήνουν πολλές ανεκπλήρωτες προσδοκίες, δεν είμαι καθόλου σύμφωνος με την χαοτική και απαισιόδοξη άποψη του βουλευτή κ. Dupuis· συμφωνώ, περισσότερο, με την αισιόδοξη, εφικτή και, γιατί όχι, ιδεαλιστική και ουτοπική άποψη της βουλευτού Rosa Dνez, που ενθαρρύνει το Συμβούλιο να συνεχίσει στην υπεράσπιση αυτών των αξιών, που είναι οι δικές μας και που το Κοινοβούλιο υπερασπίζεται πάντα.
<P>
Ακουσα να απαριθμούνται πολλά θέματα, όλα πολύ προβληματικά: Κίνα, Τυνησία, Ζιμπάμπουε, Τουρκία. Όλα αυτά τα θέματα είναι στην ατζέντα. Μας απασχολούν συνεχώς και, φυσικά, υπήρχαν αρκετά σημαντικές πρόοδοι τα τελευταία χρόνια.
<P>
Αναμφίβολα, η Επιτροπή για τα Ανθρώπινα Δικαιώματα πετυχαίνει κάθε χρόνο αποτελέσματα, ίσως όχι τόσο σημαντικά όσο θα απαιτούσαν οι φιλοδοξίες και οι προσδοκίες μας. Αλλά, δεν υπάρχει η παραμικρή αμφιβολία ότι αυτό που πρέπει να παρακινεί την Ευρωπαϊκή Ένωση είναι να διατηρεί πάντα ζωντανή τη φλόγα του αγώνα και της υπεράσπισης των θεμελιωδών αρχών, που ήδη περιέγραψα στην προκαταρκτική μου παρέμβαση.
<P>
Το Συμβούλιο αισθάνεται ανακουφισμένο και ενισχυμένο από το Κοινοβούλιο γνωρίζοντας ότι εδώ είναι η έδρα αυτού του οράματος της διατήρησης αυτών των αρχών που είναι ουσιαστικές για το σχέδιό μας, στο ευρωπαϊκό σχέδιο.
<P>
Θα ήθελα μόνο να κάνω μία πολύ συγκεκριμένη παρατήρηση στον κ. Stockton αναφορικά με τη Ζιμπάμπουε. Φυσικά, αυτό που συμβαίνει στην Επιτροπή για τα Ανθρώπινα Δικαιώματα είναι σημαντικό για τη Ζιμπάμπουε, αλλά θα ήθελα να του υπενθυμίσω ότι ήδη το Συμβούλιο των Γενικών Υποθέσεων έλαβε την περασμένη Δευτέρα αποφάσεις που πρόκειται να εφαρμόσουμε στη Ζιμπάμπουε για να κάνουμε αισθητή, μέσω των πράξεών μας και μέσω των λόγων μας και των φιλοδοξιών μας, την παρουσία της πολιτικής μας, η οποία έχει την πλήρη υποστήριξη του Κοινοβουλίου και η οποία αποφασίστηκε ομόφωνα στο Συμβούλιο Υπουργών της Ευρωπαϊκής Ένωσης, με την έννοια ότι δεν δέχεται ούτε ανέχεται τις αντιδημοκρατικές συμπεριφορές της κυβέρνησης του κ. Μουγκάμπε. Και, γι' αυτό το λόγο, όλα τα μέτρα που συμφωνήθηκαν από το Συμβούλιο θα τεθούν σε εφαρμογή από κοινού από το Συμβούλιο και την Επιτροπή.
<P>
Σας διαβεβαιώ, κύριε Πρόεδρε, ότι το Συμβούλιο είναι απολύτως δεσμευμένο στην υπεράσπιση των αξιών και των αρχών που είναι κοινές προς την κουλτούρα μας και τον πολιτισμό μας και το κεκτημένο μας. Η Ευρωπαϊκή Ένωση και το σύνολο των χωρών που στο πλαίσιο της ίδιας θα είναι παρούσες στην Επιτροπή για τα Ανθρώπινα Δικαιώματα είναι ο προμαχώνας, η εμπροσθοφυλακή της υπεράσπισης αυτών των δικαιωμάτων. Έτσι μας ερμηνεύεται. Ζητώ μόνο από το Κοινοβούλιο να μας δώσει το απαραίτητο περιθώριο ελιγμών και εμπιστοσύνης για να υπερασπιστούμε αυτά τα συμφέροντα, που είναι τα δικά μας, τα συμφέροντα της κουλτούρας μας και του πολιτισμού μας, με τη μεγαλύτερη δυνατή δύναμη, για να γίνουν πραγματικότητα στη διεθνή κοινότητα, η οποία, φυσικά, είναι πολύ σύνθετη και την οποία, δυστυχώς, η Ευρωπαϊκή Ένωση δεν μπορεί να χειριστεί απολύτως και αποκλειστικά μόνη. Ασφαλώς, η συμβολή μας και η δέσμευσή μας δεν θα λείψουν ποτέ.

<SPEAKER ID=124 NAME="Nielson">
Μπορώ να συμφωνήσω σχεδόν με όλα όσα ειπώθηκαν σ' αυτήν τη συζήτηση. Η επίτευξη προόδου στην ατζέντα για τα ανθρώπινα δικαιώματα δεν διαφέρει βασικά από οποιαδήποτε άλλη δραστηριότητα της διεθνούς πολιτικής. Αυτό πρέπει να γίνει κατανοητό. Αυτό που μπορεί να γίνει σε μία δεδομένη κατάσταση σε μία δεδομένη περίπτωση αποτελεί μέρος της ευρύτερης πολιτικής εξέλιξης ή έλλειψης εξέλιξης σε οποιαδήποτε δεδομένη στιγμή. Η πραγματικότητα είναι ότι δεν διαθέτουμε μία ξεχωριστή οντότητα στη διεθνή κοινωνία, στην οποία να μπορούμε να συζητάμε τα ανθρώπινα δικαιώματα αυτοτελώς. Η πολιτική ποτέ δεν απομακρύνεται. Αποτελεί πάντα μέρος αυτή της συζήτησης, ειδικά όταν συζητούμε γι' αυτήν διεθνώς. Για τον λόγο αυτό, πρέπει να εξοπλιστούμε με κάτι που θα μπορούσε να αποκαλεστεί ρωμαλέος πραγματισμός, έτσι ώστε να είμαστε αρκετά δυνατοί για να διατηρήσουμε την πορεία μας και αρκετά ρεαλιστές, ώστε να γνωρίζουμε εάν μπορούμε να σημειώσουμε πρόοδο σε μία δεδομένη περίπτωση.
<P>
Όσον αφορά τη Ζιμπάμπουε, μπορώ να πληροφορήσω το Κοινοβούλιο ότι τώρα τοποθετούμε τους πρώτους παρατηρητές των εκλογών. Ήδη έχουμε άτομα στο Harare, τα οποία προετοιμάζονται να ενεργήσουν ως παρατηρητές των εκλογών. Θα έχουμε, επομένως, δέκα με δεκαπέντε άτομα, τα οποία θα αποτελέσουν μία μακροπρόθεσμη ομάδα παρατηρητών. Βρίσκομαι, επίσης, στην ευχάριστη θέση να πληροφορήσω το Κοινοβούλιο ότι ο κ. Pierre Schori θα ηγείται της ομάδας παρατηρητών της Ευρώπης κατά τη διάρκεια των εκλογών στη Ζιμπάμπουε.
<P>
Δεν πρέπει να θεωρήσουμε δεδομένο ότι θα μπορέσουμε να διεξαγάγουμε αποτελεσματική εκλογική παρατήρηση. Δίνουμε προτεραιότητα στην τοποθέτηση των παρατηρητών μας στις κατάλληλες θέσεις, έτσι ώστε να μπορέσουμε να εκτελέσουμε το έργο μας όσο γίνεται καλύτερα και με όσο το δυνατόν ευρύτερη αντιπροσώπευση από την Ευρώπη στην ομάδα μας συνολικά. Όμως, η κύρια προτεραιότητα είναι να κάνουμε πραγματικά τη δουλειά μας και όχι να τεθούμε στο περιθώριο με κάποιον τακτικό ή πολιτικό ελιγμό. Χωρίς αυτήν την εργασία παρατήρησης, δεν θα έχουμε ικανοποιητική βάση για να προβούμε σε τελική κρίση. Τίποτε σχετικά με τη Ζιμπάμπουε δεν είναι εύκολο. Δεν είμαι σε θέση να εκφράσω αισιοδοξία ή απαισιοδοξία, όμως μέχρι τώρα κάνουμε τα αδύνατα δυνατά για να εξασφαλίσουμε ότι θα βρισκόμαστε εκεί με μία αποτελεσματική ομάδα για την παρατήρηση των εκλογών τον επόμενο μήνα.

<SPEAKER ID=125 NAME="Πρόεδρος">
Σύμφωνα με το άρθρο 37, παράγραφος 2, του Κανονισμού, έχω λάβει έξι προτάσεις ψηφίσματος:
<P>
Η ψηφοφορία θα διεξαχθεί την Πέμπτη, στις 12.00.

<CHAPTER ID=8>
Σχέσεις ΕΚ/Εθνικών Κοινοβουλίων
<SPEAKER ID=126 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0023/2002) του κ. Napolitano, εξ ονόματος της Επιτροπής Συνταγματικών Υποθέσεων, σχετικά με τις σχέσεις μεταξύ Ευρωπαϊκού Κοινοβουλίου και εθνικών κοινοβουλίων στο πλαίσιο της ευρωπαϊκής οικοδόμησης (2001/2023(INI))

<SPEAKER ID=127 LANGUAGE="IT" NAME="Napolitano">
. (IT) Κύριε Πρόεδρε, η Συνέλευση που πρόκειται να αρχίσει τις εργασίες της δεν θα εκπληρώσει την εντολή της εάν δεν δώσει πειστικές απαντήσεις σε ένα κρίσιμο σημείο: πώς θα διασφαλιστεί η δημοκρατικότητα της διαδικασίας της ευρωπαϊκής οικοδόμησης. Από εδώ είναι που ξεκινά η έκθεση, η οποία εγκρίθηκε από την Επιτροπή Συνταγματικών Υποθέσεων και σήμερα υποβάλλεται στην κρίση της Ολομέλειας του Κοινοβουλίου.
<P>
Γνωρίζουμε βέβαια όλοι ότι η Συνέλευση πρέπει να επαναπροσδιορίσει τα καθήκοντα της Ένωσης, το ρόλο της στον κόσμο, στην παγκόσμια ανάπτυξη και την οικοδόμηση της ειρήνης, τις πολιτικές της για την ανάπτυξη, τη συνοχή, την ασφάλεια με ελευθερία και δικαιοσύνη. Αλίμονο όμως αν θεωρήσουμε όλα τα υπόλοιπα θέματα καθαρά θεσμικά τεχνικά ζητήματα, αφηρημένες ασκήσεις θεσμικής μηχανικής που δεν μπορεί να ενδιαφέρουν τους πολίτες.
<P>
Αν η ευρωπαϊκή ιδέα έχει χάσει τη συναίνεση των πολιτών, είναι γιατί έχουν νοιώσει αποξενωμένοι από πολλές αποφάσεις της Ένωσης, τις οποίες δυσκολεύονται να επηρεάσουν και ακόμη και να κατανοήσουν. Για να ξανακερδίσουμε τη συναίνεση είναι αναγκαίο να καταστήσουμε σαφές σε όλους ποιοι παίρνουν τις αποφάσεις στο πλαίσιο της Ένωσης, πώς οι αποφάσεις μπορούν να γίνουν διαφανείς, κατανοητές και ελεγχόμενες, από ποια όργανα μπορούν να εκπροσωπηθούν αποτελεσματικά οι πολίτες στην Ένωση. Όλα αυτά είναι συγκεκριμένα ζητήματα δημοκρατίας, ζωτικά ζητήματα δημοκρατίας. Ο ρόλος του κοινοβουλευτικού οργάνου είναι θεμελιώδης για το σκοπό αυτό, αν και όχι από μόνος του αποφασιστικός.
<P>
Επιβάλλεται πλέον μια σαφής και συνεπακόλουθη επιλογή για την ενίσχυση του κοινοβουλευτικού οργάνου στην αρχιτεκτονική της Ένωσης, για περαιτέρω κοινοβουλευτοποίηση της Ένωσης, πέραν από τις προόδους που συντελέστηκαν στη διάρκεια της δεκαετίας του ' 90. Αυτή η κοινοβουλευτοποίηση πρέπει να βασίζεται σε δύο πυλώνες, του Ευρωπαϊκού Κοινοβουλίου και των εθνικών Κοινοβουλίων. Τα όργανα αυτά συμβάλλουν εξίσου στη δημοκρατική νομιμοποίηση της Ευρωπαϊκής Ένωσης ως ενώσεως πολιτών, λαών και όχι μόνον κρατών. Θέλω να είμαι σαφής: αν ως Ευρωπαϊκό Κοινοβούλιο επιδείξαμε κάποια δογματικότητα, πρέπει να απαλλαγούμε από αυτήν τη στάση. Πρέπει να απελευθερώσουμε το πεδίο από κάθε αμοιβαία δυσπιστία μεταξύ Ευρωπαϊκού και εθνικών κοινοβουλίων. πρέπει να κατανοήσουμε τις ανησυχίες των τελευταίων και να προτείνουμε τις σωστές λύσεις.
<P>
Η έκθεση που σας παρουσιάζω υποδεικνύει τι πρέπει να κάνουμε προς τρεις κατευθύνσεις: πρώτον, περισσότερες εξουσίες κατεύθυνσης και ελέγχου για τα εθνικά κοινοβούλια έναντι των αντίστοιχων κυβερνήσεών τους και αποτελεσματική άσκηση αυτών των εξουσιών. δεύτερον, ολοένα και πιο στενή και αποτελεσματική συνεργασία μεταξύ Ευρωπαϊκού και εθνικών κοινοβουλίων μέσω και μιας διακοινοβουλευτικής συμφωνίας υπογεγραμμένης από τους Προέδρους τους. Είναι μια νέα ιδέα, για την οποία προσδοκώ ιδιαίτερα στην πρωτοβουλία του Προέδρου του Κοινοβουλίου μας. τρίτον, χορήγηση στους εθνικούς και ευρωπαίους βουλευτές μιας συντακτικής εξουσίας, από κοινού με τις κυβερνήσεις και την Επιτροπή, όπως στη Συνέλευση - η οποία πρόκειται να αρχίσει τις εργασίες της - όσον αφορά την αναθεώρηση των Συνθηκών και με στόχο σήμερα ένα πραγματικό και αληθινό Ευρωπαϊκό Σύνταγμα.
<P>
Αυτές είναι οι πραγματικές λύσεις που πρέπει να επιδιώξουμε και όχι εκείνες που μπορούν να προκαλέσουν σύγχυση μεταξύ των ρόλων του Ευρωπαϊκού και των εθνικών κοινοβουλίων και να καταστήσουν ακόμη πιο δύσκαμπτη τη θεσμική αρχιτεκτονική και τους μηχανισμούς λήψης των αποφάσεων της Ένωσης.
<P>
Ειδικότερα - όπως επισήμανε μια εμπεριστατωμένη έκθεση της Βουλής των Λόρδων - ένα δεύτερο Κοινοβούλιο, αποτελούμενο από εθνικούς βουλευτές, θα αντιπροσώπευε μια μη ρεαλιστική λύση σε ορισμένα πραγματικά προβλήματα.
<P>
Εύχομαι θερμά το πνεύμα αυτής της έκθεσης να γίνει καλά κατανοητό και να εκτιμηθεί και, με τη δική σας έγκριση, η Συνέλευση να επωφεληθεί της συμβολής μας.

<SPEAKER ID=128 NAME="Queirσ">
Κύριε Πρόεδρε, όπως επεσήμανε ο συνάδελφος κ. Napolitano, το ζήτημα των σχέσεων μεταξύ των εθνικών κοινοβουλίων και του Ευρωπαϊκού Κοινοβουλίου αποτελεί κεντρικό θέμα της ημερήσιας διάταξης της Συνέλευσης που είναι έτοιμη να αρχίσει τις εργασίες της. Είναι επομένως επίκαιρη η συζήτηση της παρούσας έκθεσης της Επιτροπής Συνταγματικών Υποθέσεων, στην οποία εντάσσεται η γνωμοδότηση της Επιτροπής Εξωτερικών Υποθέσεων της οποίας είχα την τιμή να είμαι εισηγητής.
<P>
Κατά την προσωπική μου άποψη, η έκθεση του συναδέλφου κ. Napolitano εμπεριέχει πολλές αρετές, και για το λόγο αυτό τον συγχαίρω, υποστηρίζει όμως και ορισμένες επιλογές που επιδέχονται πολιτικής κριτικής. Ωστόσο, υπό την ιδιότητα με την οποία παρεμβαίνω, οφείλω να περιοριστώ στην αναφορά των στόχων που επιδιώκει η γνωμοδότηση της επιτροπής μου, στόχοι οι οποίοι αντανακλώνται εν μέρει στις προτάσεις του υπό συζήτηση ψηφίσματος, και κυρίως στις παραγράφους 13, 14 και 15.
<P>
Όσον αφορά την κοινή εξωτερική πολιτική και πολιτική ασφαλείας, συμπεριλαμβανομένης και της πολιτικής άμυνας, η οποία, ως γνωστό, παραμένει βασικά στη διακυβερνητική σφαίρα, το περιεχόμενο του ζητήματος είναι σχετικά απλό: αφενός, το Ευρωπαϊκό Κοινοβούλιο ασκεί τη λειτουργία ελέγχου με βάση τα δικαιώματα ενημέρωσης και διαβούλευσης που του παραχωρεί το άρθρο 21 της Συνθήκης, μαζί με τη δημοσιονομική εξουσία έγκρισης των λειτουργικών δαπανών σε θέματα πολιτικής διαχείρισης των κρίσεων και τα σχετικά διοικητικά καθήκοντα. Αφετέρου, τα εθνικά κοινοβούλια δεν συμμετέχουν πραγματικά στην επεξεργασία της πολιτικής αυτής, αν και ασκούν αποφασιστικές αρμοδιότητες στον τομέα των στρατιωτικών δαπανών των αντίστοιχων χωρών, οι οποίες έχουν στη συνέχεια ισχυρή επίπτωση στα επιχειρησιακά μέσα που τίθενται στη διάθεση της ΚΕΠΠΑ.
<P>
Οι διατάξεις του μέρους V της Συνθήκης για την Ευρωπαϊκή Ένωση επιβάλλουν στα κράτη μέλη την τήρηση των αρχών του συντονισμού και της αμοιβαίας αλληλεγγύης για τον καθορισμό και την εκτέλεση της ΚΕΠΠΑ, επομένως αυτό το δημοκρατικό και κοινοβουλευτικό έλλειμμα πρέπει να διορθωθεί. Υπογραμμίζω, λόγω της σημασίας και της σπουδαιότητάς της, την πρόταση για τακτική και από κοινού σύγκλιση εκ μέρους του Ευρωπαϊκού Κοινοβουλίου και του κοινοβουλίου του κράτους μέλους που ασκεί την Προεδρία, μίας κοινοβουλευτικής διάσκεψης αφιερωμένης στην ΚΕΠΠΑ, που θα αποτελείται από το Ευρωπαϊκό Κοινοβούλιο και τα εθνικά κοινοβούλια, και με σκοπό συγκεκριμένα την εντατικοποίηση της απαραίτητης ανταλλαγής πληροφοριών στον τομέα αυτό.
<P>
Στο σημερινό θεσμικό πλαίσιο, η διάσκεψη αυτή θα επιτρέψει στα διάφορα κοινοβούλια να πραγματοποιήσουν πιο αποτελεσματικά το έργο τους σε συνάρτηση με τις αντίστοιχες αρμοδιότητές τους. Και όχι μόνο: με την πρόταση αυτή υλοποιούμε επίσης την αρχή ότι τόσο το Ευρωπαϊκό Κοινοβούλιο όσο και τα εθνικά κοινοβούλια αντιπροσωπεύουν τους λαούς στο εσωτερικό της Ευρωπαϊκής Ένωσης, εφόσον και το μεν και τα δε εκλέγονται άμεσα από τους πολίτες και αποτελούν απόλυτη εγγύηση της άσκησης της δημοκρατίας.

<SPEAKER ID=129 NAME="MacCormick">
Κύριε Πρόεδρε, θα ήθελα να πω, ως συντάκτης γνωμοδότησης, πόσο ευχάριστη ήταν η συνεργασία με ένα τόσο διακεκριμένο κοινοβουλευτικό, όπως ο κ. Napolitano, ο συντάκτης αυτής της εξαιρετικής έκθεσης.
<P>
Υπάρχουν ορισμένες διαφορές ανάμεσα στη γνωμοδότηση της Επιτροπής Νομικών Θεμάτων και στην έκθεσή του. Ιδιαίτερα, επιθυμούμε να επιδοκιμάσουμε απολύτως το σημείο στο συμπέρασμά του όπου αναφέρεται ότι η επονομαζόμενη δεύτερη βουλή της ευρωπαϊκής νομοθετικής εξουσίας θα αποτελούσε μία ανεφάρμοστη τρίτη βουλή και χαιρόμαστε πολύ που η πρόταση έχει ανασκευαστεί τόσο προσεκτικά από μία εκ των χωρών από τις οποίες ανέκυψε, δηλαδή το Ηνωμένο Βασίλειο.
<P>
Όσον αφορά την έκθεση, οι προτάσεις της Επιτροπής Νομικών Θεμάτων υιοθετήθηκαν κατά μέγα μέρος από τον εισηγητή στην Επιτροπή Συνταγματικών Υποθέσεων. Η παράγραφός μας αριθ. 1, η οποία πραγματεύεται τη συνεργασία ανάμεσα στα κοινοβούλια της Ένωσης, καλύπτεται επαρκώς στην παράγραφό του αριθ. 10· η παράγραφός μας αριθ. 2, σχετικά με τη σπουδαιότητα της συμμετοχής αντιπροσώπων του Ευρωπαϊκού Κοινοβουλίου και εθνικών κοινοβουλίων στη μελλοντική Συνέλευση, έχει υιοθετηθεί από τον κ. Napolitano.
<P>
Αυτό έχει μεγάλη σημασία, διότι αναφέρεται στην αναγκαιότητα μίας δυναμικής συζήτησης στη Συνέλευση για να διαπιστωθεί εάν μπορούμε να καταλήξουμε σε συναίνεση. Ορισμένες φήμες που προέρχονται από την πλευρά του κ. Giscard d' Estaing, υποδεικνύουν ότι κατά την άποψή του δεν χρειάζεται συζήτηση, διότι όλα θα ξεκαθαριστούν από την Προεδρία. Εάν αυτό ισχύει, πρέπει να τον κάνουμε να εγκαταλείψει αυτή την ιδέα. Στη Συνέλευση αυτή, πρέπει να υπάρξει αντιπαράθεση απόψεων. Στην παράγραφο 4, το σημείο αυτό επανεμφανίζεται ως παράγραφος 12 στην έκθεση Napolitano.
<P>
Τέλος, το μόνο σημείο διαφοράς μεταξύ της Επιτροπής Νομικών Θεμάτων και του κ. Napolitano ήταν εάν θα πρέπει να υπάρξει σ' αυτήν την έκθεση μια δομημένη και σαφής μνεία του ρόλου των περιφερειακών κοινοβουλίων που ασκούν νομοθετική εξουσία. Πιστεύω ακράδαντα ότι πρέπει να υπάρξει. Η Επιτροπή Νομικών Θεμάτων ψήφισε σαφώς γι' αυτό και η Ομάδα μου έχει καταθέσει ορισμένες τροπολογίες.
<P>
Ο κ. Napolitano μου είπε κατ' ιδίαν ότι πιστεύει πως αυτό το ζήτημα θα μπορούσε να τεθεί σε κάποια άλλη περίσταση μέσω της Επιτροπής Συνταγματικών Υποθέσεων. Εάν μπορέσει να παράσχει διαβεβαιώσεις γι' αυτό αύριο, ίσως ήταν δυνατόν να επανεξετάσουμε τη θέση μας. Θα μιλήσω μαζί του κατ' ιδίαν για το θέμα αυτό. Θα ήταν καλό εάν μπορούσαμε να προχωρήσουμε έχοντας συμφωνήσει σε όσο το δυνατόν περισσότερα σημεία. Εν τω μεταξύ, παρακαλώ να επικεντρωθεί το Κοινοβούλιο στην παράγραφο 3 και στις παράλληλες τροπολογίες που κατατέθηκαν από εμένα και άλλους συναδέλφους.

<SPEAKER ID=130 NAME="Inglewood">
Κύριε Πρόεδρε, όπως γνωρίζουν οι συνάδελφοι, σε ολόκληρη την Ευρώπη επικρατεί σήμερα λαϊκή δυσαρέσκεια σχετικά με την εμφανή αποκοπή της Ευρώπης από την καθημερινή ζωή. Η ευρωπαϊκή πολιτική διαδικασία αντιμετωπίζεται ευρέως ως μία ελιτίστικη ενασχόληση που έχει μικρή ή καμία σχέση με τους πολλούς που βρίσκονται εκτός των πολιτικών τάξεων. Ο σχετικός προβληματισμός ορθώς διαπερνά τα εθνικά σύνορα και τον ιδεολογικό διαχωρισμό. Είναι ευχής έργον να προσπαθήσουμε να κατευνάσουμε αυτήν τη δυσαρέσκεια που βρίσκεται πίσω από την έκθεση του κ. Napolitano, την οποία εμείς στην Ομάδα του ΕΛΚ-ΕΔ υποστηρίζουμε.
<P>
Υπήρξε μεγάλος αριθμός αντιδράσεων γι' αυτήν τη λυπηρή και απαράδεκτη κατάσταση των υποθέσεων, μία από εκ των οποίων περιείχε την πρόταση της ίδρυσης ενός δεύτερου ευρωπαϊκού κοινοβουλευτικού Σώματος που θα περιελάμβανε βουλευτές των εθνικών κοινοβουλίων. Τα συμπεράσματα αυτής της έκθεσης, όπως έχει ήδη αναφέρει ο εισηγητής, επαναλαμβάνουν μία πρόσφατα εκδοθείσα έκθεση της Βουλής των Λόρδων στη χώρα μου. Αναγνωρίζουν το σημαντικό ρόλο των εθνικών κοινοβουλίων, αλλά απορρίπτουν το επιχείρημα για μία επιπλέον δεύτερη βουλή. Αντί να επιβαρυνθεί ακόμα περισσότερο η ευρωπαϊκή πολιτική διαδικασία, αυτή η έκθεση αναγνωρίζει ότι εναπόκειται στον τομέα του Ευρωπαϊκού Κοινοβουλίου και στους τομείς των εθνικών κοινοβουλίων, σύμφωνα με τις εθνικές παραδόσεις τους, να ελέγχουν τη διεξαγωγή των ευρωπαϊκών εργασιών και υποθέσεων από τις κυβερνήσεις τους στo Συμβούλιο των Υπουργών.
<P>
Ορθώς συγκεντρώνει συναίνεση το επιχείρημα ότι ένα σημαντικό στοιχείο για την επανένωση της Ευρώπης με την εθνική πολιτική ζωή, και μέσω αυτής με τους ευρωπαίους πολίτες, επιτυγχάνεται μέσω της συμμαχίας του Ευρωπαϊκού Κοινοβουλίου με τα εθνικά κοινοβούλια και τις εθνικές πολιτικές, η οποία φαίνεται ότι τώρα δεν δίνει μεγάλο βάρος στον λεπτομερή και σφαιρικό έλεγχο των ευρωπαϊκών υποθέσεων. Σ' αυτήν την έκθεση, ο κ. Napolitno, ως διακεκριμένος πρόεδρος της Επιτροπής Συνταγματικών Υποθέσεων και εισηγητής, έχει πολύ επιμελώς χαράξει μια προσέγγιση για τη βελτίωση των σχέσεων μεταξύ του Ευρωπαϊκού Κοινοβουλίου και των εθνικών κοινοβουλίων και την ενδυνάμωση της συνεργασίας μεταξύ τους.
<P>
Ένας σχολαστικός συνταγματικός καθαρολόγος από οποιοδήποτε κράτος μέλος ίσως λεπτολογούσε σε κάποιες λεπτομέρειες, όμως αυτή η έκθεση δίνει ένα περίγραμμα δράσης, η οποία δεν μπορεί να διεξαχθεί από ένα μόνο κοινοβούλιο. Πρέπει να υπάρξουν αλλαγές σε ευρύτερο πλαίσιο αλλαγής και δημοκρατικού ανοίγματος προς όλες τις πλευρές. Εάν το πολιτικό και δημοκρατικό άνοιγμα και αποδοχή έχουν σημασία - και καμία πολιτική Ομάδα σ' αυτό το Σώμα δεν πιστεύει περισσότερο σ' αυτό από εμάς στην Ομάδα του ΕΛΚ-ΕΔ - η έκθεση Napolitano αποτελεί ένα σημαντικό σημείο εκκίνησης. Όμως, δεν πρέπει τώρα να επαναπαυθούμε αυτάρεσκα στις δάφνες μας. Αυτή η έκθεση αντιπροσωπεύει λέξεις· πρέπει τώρα να δούμε πράξεις. Η αλλαγή, σύμφωνα με την ώθηση των συμπερασμάτων της έκθεσης, καταλύτης για την οποία ήταν η Συνέλευση του Λάκεν, όπως υπογράμμισε ο ίδιος ο εισηγητής, είναι απαραίτητη για να αρχίσουν να αντιμετωπίζονται αυτές οι δημοκρατικές ανεπάρκειες στο ευρωπαϊκό πολιτικό σύστημα, οι οποίες, εάν αγνοηθούν, θα μπορούσαν να είναι πολύ επιβλαβείς.

<SPEAKER ID=131 LANGUAGE="FR" NAME="Poos">
Κύριε Πρόεδρε, κύριε Επίτροπε, αν πιστέψει κανείς τις σφυγμομετρήσεις του τελευταίου ευρωβαρόμετρου, οι ευρωπαίοι πολίτες έχουν περισσότερη εμπιστοσύνη στην αστυνομία τους από ό,τι στα κοινοβουλευτικά τους όργανα. Πρόκειται για μια ανησυχητική ένδειξη την οποία πρέπει να λάβουν σοβαρά υπόψη τους καταρχάς οι εκλεγμένοι αντιπρόσωποι του λαού και να προβούν σε διαβουλεύσεις προκειμένου να εξαλείψουν τις αιτίες της καθώς διακυβεύεται η νομιμότητα των δημοκρατικών καθεστώτων.
<P>
Είναι καθήκον των βουλευτών όλων ανεξαιρέτως των κρατών μελών να μεριμνούν για τον περιορισμό των δημοκρατικών ελλειμμάτων που προκύπτουν σε εθνικό επίπεδο, καθώς είναι βέβαιο ότι υπάρχουν. Με αφορμή την έκθεση που μας απασχολεί σήμερα, οι ευρωπαίοι βουλευτές καλούνται να εξετάσουν πως μπορεί να ενισχυθεί ο ρόλος των εθνικών κοινοβουλίων στο πλαίσιο της οικοδόμησης της Ευρώπης. Όχι εις βάρος του Ευρωπαϊκού Κοινοβουλίου, αλλά από κοινού με αυτό.
<P>
Ο εισηγητής μας, ο καθηγητής Napolitano, προτείνει ορισμένα συγκεκριμένα μέτρα τα οποία βρίσκουν σύμφωνη την Ομάδα των Σοσιαλιστών και τα οποία θα μπορούσαν κατά τη γνώμη μου να εγκριθούν ομόφωνα στους κόλπους της Συνέλευσης. Πολύ σωστά, ζητά την ενίσχυση των εξουσιών των εθνικών κοινοβουλίων έναντι των αντίστοιχων κυβερνήσεων, πριν από τη λήψη αποφάσεων στο Συμβούλιο.
<P>
Σε ορισμένα κράτη μέλη, η διαδικασία αυτή ενίσχυσης της επιρροής είναι καλά οργανωμένη. Σε άλλα, δεν βρίσκεται ούτε καν σε εμβρυακή κατάσταση. Τα εθνικά κοινοβούλια αφήνουν τις κυβερνήσεις τους να κάνουν ό,τι θέλουν και διαμαρτύρονται κατόπιν εορτής.
<P>
Πολύ σωστά, ο εισηγητής μας απορρίπτει επίσης την ιδέα της σύστασης τρίτου νομοθετικού σώματος, καθώς το ερώτημα: "για ποιο λόγο;" να θεσπίσουμε ένα τέτοιο νέο όργανο μένει αναπάντητο.
<P>
Η θεσμοποίηση της Συνέλευσης, με τη συμμετοχή των εθνικών κοινοβουλίων, είναι ένα άλλο μέσο ενίσχυσης της επιρροής απολύτως αναγκαίο στο στάδιο αυτό της προπαρασκευής των μεγάλων μεταρρυθμίσεων. Είναι προφανές ότι η μέθοδος αυτή που υποστηρίζει το Ευρωπαϊκό Κοινοβούλιο έχει κυριαρχήσει πια ως η πλέον κατάλληλη για τη μεταρρύθμιση της Συνθήκης και θα μπορούσε να εφαρμοστεί και σε άλλα θέματα εκτός των συνταγματικών. Γιατί να μην συγκαλέσουμε, για παράδειγμα, μια Συνέλευση για την προετοιμασία του προσεχούς πολυετούς χρηματοδοτικού προγράμματος της Ευρωπαϊκής Ένωσης; Εάν το χρηματοδοτικό αυτό πακέτο περιλαμβάνει ενδεχομένως έναν νέο ίδιο πόρο υπό τη μορφή ευρωπαϊκού φόρου, θεωρώ αναγκαία την εξαρχής συμμετοχή των εκπροσώπων των εθνικών κοινοβουλίων στην εξέταση του θέματος.

<SPEAKER ID=132 NAME="Duff">
Κύριε Πρόεδρε, το ουσιώδες μήνυμα αυτής της έξοχης έκθεσης, την οποία υποστηρίζει πλήρως η Φιλελεύθερη Ομάδα, το κεντρικό της μήνυμα είναι στην πραγματικότητα ότι τα εθνικά κοινοβούλια θα μπορούσαν, και θα έπρεπε, να συμβάλλουν περισσότερο στο πολιτικό σύστημα της Ευρωπαϊκής Ένωσης. Όμως, οφείλουν να επικεντρωθούν σε ό,τι κάνουν καλύτερα και να μην καταπατούν τα προνόμια του Ευρωπαϊκού Κοινοβουλίου.
<P>
Αυτό που πρέπει να κάνουν καλύτερα τα εθνικά κοινοβούλια είναι ο εξαντλητικός έλεγχος της εκτελεστικής εξουσίας του Συμβουλίου. Αυτό που κάνουν χειρότερα είναι να προλέγουν τις νομοθετικές εξουσίες του Ευρωπαϊκού Κοινοβουλίου. Αυτός είναι ο λόγος για τον οποίο απορρίπτουμε σαφώς τις βρετανικές προτάσεις για την προσθήκη τρίτου νομοθετικού Σώματος αποτελούμενου από εθνικούς βουλευτές, των οποίων η λειτουργία θα ήταν "η αστυνόμευση της επικουρικότητας" . Ένας τέτοιος εθνικός κούκος μέσα στην ομοσπονδιακή φωλιά θα διέλυε τη διαδικασία συναπόφασης, η οποία αποτελεί τη βασική φόρμουλα για την πορεία της Ένωσης προς το να γίνει μία ώριμη μετα-εθνική κοινοβουλευτική δημοκρατία. Μία τέτοια βουλή θα ήταν γεμάτη με υπάκουα σκυλάκια του Συμβουλίου και θα γελοιοποιούσε την κοινοβουλευτική ανάμειξη στις ευρωπαϊκές υποθέσεις σε εθνικό επίπεδο. Πιστεύω ότι η βρετανική κυβέρνηση θα ακούσει τη σχετική συζήτηση στη Συνέλευση και, στη συνέχεια, θα αποσύρει την επικίνδυνη και σκοταδιστική πρότασή της.

<SPEAKER ID=133 LANGUAGE="DE" NAME="Voggenhuber">
Κύριε Πρόεδρε, εμείς οι Πράσινοι επικροτούμε ιδιαίτερα την παρούσα έκθεση. Πρόκειται για μία εξαίρετη έκθεση που διευκρινίζει με μεγάλη σαφήνεια τον ρόλο και τα καθήκοντα των εθνικών κοινοβουλίων, που αφορούν στη νομιμότητα και τον έλεγχο των εθνικών κυβερνήσεων όταν ενεργούν ως νομοθέτες στο Συμβούλιο, στον τομέα της κυβερνητικής συνεργασίας, όπου ο έλεγχος αυτός σε καμία περίπτωση δεν λειτουργεί ικανοποιητικά, αλλά και στη συμπερίληψη των εθνικών κοινοβουλίων στη συνταγματική ανάπτυξη της Ευρώπης, βλέπε Συντακτική Συνέλευση.
<P>
Σε συνάρτηση με αυτό, παρουσιάζει ενδιαφέρον ο τρόπος, με τον οποίο το συγκεκριμένο ζήτημα επανέρχεται διαρκώς στην ημερήσια διάταξη. Διότι δεν υπάρχει σύγκρουση μεταξύ Ευρωπαϊκού Κοινοβουλίου και εθνικών κοινοβουλίων, ούτε ασάφεια σχετικά με τα καθήκοντά τους. Μου κινεί την προσοχή το γεγονός ότι η σύγκρουση αυτή επαναφέρεται στο προσκήνιο κάθε φορά που το Συμβούλιο και οι εθνικές κυβερνήσεις θέλουν να προβάλουν αντίσταση στο αίτημα του Ευρωπαϊκού Κοινοβουλίου να γίνει ένα πλήρες και εξελιγμένο κοινοβούλιο. Τότε καταβάλλεται προσπάθεια να δοθεί η εντύπωση ότι ο κοινοβουλευτισμός σε ευρωπαϊκό επίπεδο θα απέβαινε τάχα σε βάρος των εθνικών κοινοβουλίων. Το επιχείρημα αυτό είναι μεν εσφαλμένο, αλλά χρησιμοποιείται συστηματικά και αποτελεί γνήσια εξαπάτηση. Σκοπός αυτής της δυσαρμονίας μεταξύ των κοινοβουλίων είναι η διατήρηση της θέσεως ισχύος του Συμβουλίου.
<P>
Όμως ο κοινοβουλευτισμός στην Ευρώπη είναι αδιαίρετος. Η πίστη στην κοινοβουλευτική δημοκρατία αφορά και το ευρωπαϊκό επίπεδο. Ως εκ τούτου, το παρόν Κοινοβούλιο θα πρέπει να αντιμετωπίσει με σοβαρότητα και μεγάλη δυσπιστία ορισμένες προεξαγγελίες του διορισμένου προέδρου της συντακτικής συνέλευσης, ο οποίος εκφράζει - δια του τύπου κι όχι άμεσα, και χωρίς να έχει ακόμη επικυρωθεί πλήρως ο διορισμός του από τη συνέλευση - τις απόψεις του γι' αυτήν την συντακτική συνέλευση, οι οποίες δεν έχουν και μεγάλη σχέση με τα αιτήματα του Κοινοβουλίου, ούτε με την ανάπτυξη μίας ευρωπαϊκής δημοκρατίας και ενός ευρωπαϊκού κοινοβουλευτισμού. Απευθύνω θερμή έκκληση στο Σώμα να συμβάλει ώστε αυτή η συνέλευση να γίνει μία συνέλευση εργασίας, μία κοινοβουλευτική συνέλευση, μία ανοιχτή συνέλευση και όχι, όπως μέχρι σήμερα, ένα σκηνικό για τη νομιμοποίηση του Συμβουλίου.
<P>
(Χειροκροτήματα)

<SPEAKER ID=134 LANGUAGE="DE" NAME="Kaufmann">
Κύριε Πρόεδρε, ο ρόλος των εθνικών κοινοβουλίων έχει μεν οριστεί από τη Συνθήκη, αλλά το δημοκρατικό έλλειμμα, που κατά βάσιν είναι έλλειμμα ως προς τον έλεγχο της εκάστοτε εθνικής κυβέρνησης, έχει μεγαλώσει παράλληλα με την διαδικασία της ευρωπαϊκής ολοκλήρωσης. Πολλές φορές, η έλλειψη δυνατοτήτων ελέγχου και η ανεπαρκής ενημέρωση εκ μέρους των κυβερνήσεων στερεί από τα εθνικά κοινοβούλια κάθε δυνατότητα να εκπληρώσουν τη λειτουργία τους. Αυτή η εξέλιξη πρέπει να σταματήσει και οι ελεγκτικές αρμοδιότητες των εθνικών κοινοβουλίων ως προς τις κυβερνήσεις τους πρέπει να ενισχυθούν. Για τον λόγο αυτόν υποστηρίζω ιδιαίτερα όσα αναφέρονται στο σημείο Ι της έκθεσης.
<P>
Βέβαια είναι επίσης απαραίτητη η βελτίωση της συνεργασίας των εθνικών κοινοβουλίων με το δικό μας Κοινοβούλιο, κυρίως στους τομείς της πολιτικής της Ένωσης που βασίζονται σε διακρατική συνεργασία. Ως μέλος της συντακτικής συνέλευσης, θέλω να δώσω έμφαση σε ένα σημείο της έκθεσης και συγκεκριμένα στο σημείο 17. Δεν μπορώ να υποστηρίξω προτάσεις όπως εκείνη του Γερμανού Υπουργού Εξωτερικών. Το πρόβλημα είναι ότι υπερισχύει σε βαρύτητα η εκτελεστική εξουσία. Χρειαζόμαστε έναν εις βάθος εκδημοκρατισμό και μία "κοινοβουλευτικοποίηση" της Ευρωπαϊκής Ένωσης, μία σαφή συνταγματική ενίσχυση του ρόλου των υφισταμένων κοινοβουλίων, όχι όμως ένα νέο σώμα.

<SPEAKER ID=135 LANGUAGE="IT" NAME="Bigliardo">
Κύριε Πρόεδρε, κυρίες και κύριοι βουλευτές, εκφράζοντας και τη σκέψη της αποστολής μου, θεωρώ ότι ήταν σοφή η επιλογή να ανατεθεί η εκπόνηση αυτής της έκθεσης στον κ. Giorgio Napolitano, ο οποίος κατόρθωσε να συλλάβει μία από τις κυριότερες πτυχές πάνω στην οποία βάσισε την έκθεσή του, στην ανησυχία που αφορά την ανισορροπία μεταξύ των εξουσιών που αποδίδονται στα εκτελεστικά όργανα και των καθηκόντων που αναγνωρίζονται στο σύνολο των κοινοβουλίων.
<P>
Πράγματι, κύριε Πρόεδρε, εδώ και χρόνια το Ευρωπαϊκό Κοινοβούλιο εκφράζει αυτήν την ανησυχία, στην οποία η έκθεση του κ. Napolitano προσφέρει μια πρώτη, αποτελεσματική λύση, σε πλήρη συμφωνία και αρμονία με τη Συνθήκη του Μάαστριχτ και τη Συνθήκη του Αμστερνταμ.
<P>
Η δεύτερη σημαντική πλευρά της έκθεσης αφορά όσα είχα την ευκαιρία να επισημάνω πριν από μήνες στον ιταλό Πρεσβευτή, πριν από οποιονδήποτε άλλο, γιατί η ασυμβατότητα ανάμεσα στην εντολή του ευρωπαίου βουλευτή αφενός και του εθνικού βουλευτή, περιφερειακού συμβούλου και - θα ήθελα ταπεινά να προσθέσω ζητώντας από τον κ. Napolitano να το σημειώσει - του δημάρχου μεγάλης πόλεως αφετέρου, είναι ένα πρόβλημα κυρίως ιταλικό.
<P>
Πράγματι, εάν το Ευρωπαϊκό Κοινοβούλιο θέλει να ανακτήσει τον πολιτικό του ρόλο, θα πρέπει, εκτός από το επίπεδο της συζήτησης, να ανεβάσει και τις παρουσίες των ευρωπαίων βουλευτών στις Βρυξέλλες και στο Στρασβούργο.
<P>
Η τρίτη πλευρά που θα ήθελα να υπογραμμίσω είναι η σοφή και κατηγορηματική άρνηση που θέτει η έκθεση σε ένα Κοινοβούλιο που θα αποτελείται από εκπροσώπους των εθνικών κοινοβουλίων, για να αποφευχθεί η δυσκαμψία στη λήψη των αποφάσεων, αλλά κυρίως για να διαχωριστούν καλύτερα οι αρμοδιότητες των διαφόρων κοινοβουλίων.
<P>
Οδηγούμεθα προς μία θεσμική συμφωνία λοιπόν την οποία ευχόμαστε να θέσει σε εφαρμογή ο Πρόεδρος Cox, αποδεχόμενος την πρόσκληση του κ. Napolitano. Οδηγούμεθα προς μία διαδικασία ενίσχυσης του θεσμικού ρόλου των κοινοβουλίων, στα οποία ανατίθεται με λαϊκή εντολή η τέχνη της πολιτικής και της διακυβέρνησης, ενάντια σε κάθε απαρχαιωμένη ιδέα συγκέντρωσης της εκτελεστικής εξουσίας στα χέρια οργάνων τα οποία δεν νομιμοποιούνται από τη λαϊκή ψήφο.
<P>
Θα ήθελα επί τη ευκαιρία να ευχαριστήσω τον κ. Napolitano για το εξαιρετικό και λαμπρό έργο που επιτέλεσε.

<SPEAKER ID=136 LANGUAGE="FR" NAME="Abitbol">
Κύριε Πρόεδρε, κύριε Επίτροπε, εξαρχής, η Ευρώπη - τέλος πάντως αυτό που εμείς αποκαλούμε Ευρώπη, δηλαδή το οιονεί κράτος που νομοθετεί στις Βρυξέλλες και λίγο εδώ, που αποδίδει δικαιοσύνη στο Λουξεμβούργο και που κόβει νομίσματα στη Φρανκφούρτη - αναζητά απελπισμένα τη νομιμότητα χωρίς την οποία ακόμη και η ίδια η ύπαρξή της είναι αμφισβητήσιμη. Η καλύτερη απόδειξη της εν λόγω απουσίας νομιμότητας είναι ότι οι ευρωπαϊκοί λαοί, όταν συμμετέχουν στις διαβουλεύσεις, ζητούν από την εν λόγω Ευρώπη να περιοριστεί στις αρχικές της αρμοδιότητες, όπως απέδειξαν περίτρανα πρόσφατα, και διαδοχικά, ο δανικός και ιρλανδικός λαός.
<P>
Η έκθεση του προέδρου Napolitano, τον οποίο ευχαριστώ, επιχειρεί να απαντήσει σε αυτό το υπαρξιακό ερώτημα που μας απασχολεί κατά διαστήματα (το οποίο θα μπορούσαμε να αποκαλέσουμε "δημοκρατικές τύψεις" ) στο πλαίσιο μιας υβριδικής κοινοβουλευτικοποίησης· πρόκειται για ένα επικίνδυνο πείραμα στο πλαίσιο του οποίου εθνικά κοινοβούλια και Ευρωπαϊκό Κοινοβούλιο θα διαπραγματεύονται μεταξύ τους στους κόλπους μιας δημοκρατικής νεκρής ζώνης τόσο ασαφούς όσο και αδιαφανούς. Η νομιμότητα, κύριε Πρόεδρε, κύριε Επίτροπε, είναι δυνατό να προέλθει μόνο από τους ίδιους τους λαούς, με άμεση διαβούλευση, και όχι να έρθει ως Αγιο Πνεύμα και να φωτίσει τον συλλογισμό διακεκριμένων σοφών όπως αυτοί που θα συνθέτουν τη μελλοντική μας Συνέλευση και κυρίως το προεδρείο της, τελευταία μετάλλαξη αυτού που αποκαλούσαμε άλλοτε φωτισμένη δεσποτεία. Στην οικοδόμηση της Ευρώπης πρέπει να συμμετέχουν λαοί και όχι θεσμικά όργανα, αλλιώς αυτό που θα αποκαλούμε στο μέλλον Ευρώπη θα εξακολουθήσει να είναι μια αφηρημένη ιδέα όλο και πιο ξένη στους Ευρωπαίους, όπως αποδεικνύει και απέδειξε περίτρανα πρόσφατα το τελευταίο ευρωβαρόμετρο.

<SPEAKER ID=137 LANGUAGE="FR" NAME="Berthu">
Κύριε Πρόεδρε, η έκθεση Napolitano σχετικά με τις σχέσεις μεταξύ Ευρωπαϊκού Κοινοβουλίου και εθνικών κοινοβουλίων βασίζεται στη σωστή διαπίστωση ότι υπάρχει σοβαρή έλλειψη ισορροπίας στους κόλπους της Ευρωπαϊκής Ένωσης ανάμεσα στα εκτελεστικά όργανα με διευρυμένες αρμοδιότητες και στην ακόμη ιδιαίτερα ισχνή κοινοβουλευτική εξουσία. Συμπεραίνει λοιπόν, επίσης πολύ σωστά, ότι υπάρχει κίνδυνος να επιδεινωθεί το δημοκρατικό έλλειμμα.
<P>
Πώς θα διορθώσουμε το ελάττωμα αυτό λοιπόν; Αν και ο κ. Napolitano επέδειξε σχετική ευρύτητα πνεύματος όσον αφορά τις παραδοσιακές θέσεις του Ευρωπαϊκού Κοινοβουλίου, δεν νομίζω ότι η έκθεσή του έχει επιτύχει τη σωστή ισορροπία τη στιγμή που ζητά την επέκταση των εξουσιών αυτού του Σώματος και ταυτόχρονα περιορίζει τα εθνικά κοινοβούλια σε έμμεσο - συχνότατα απατηλό - ρόλο, δίδοντας στο όλο σύστημα τον ασαφή τίτλο "κοινοβουλευτικοποίηση" .
<P>
Η κακή αυτή ισορροπία οφείλεται, κατά τη γνώμη μας, σε μια παράλειψη. Σε κανένα σημείο της έκθεσης δεν αναφέρεται ότι το Ευρωπαϊκό Κοινοβούλιο δεν είναι παρά μόνο μια συνέλευση που διαθέτει καθ' ύλη αρμοδιότητες και ότι μόνο τα εθνικά κοινοβούλια διαθέτουν την πλήρη κυριαρχία. Ακόμη χειρότερα, σε κανένα σημείο δεν αναφέρεται ότι αυτή η νομική ανισότητα ενισχύεται στα μάτια των πολιτών από την ανισότητα που επικρατεί στον τομέα της πολιτικής νομιμότητας. Δεν θα μπορέσουμε να προβούμε σε χρήσιμες μεταρρυθμίσεις στους κόλπους της Ένωσης εάν αποσιωπούμε τόσο μεγάλες αλήθειες.
<P>
Για τους λόγους αυτούς, επισύναψα στην έκθεση Napolitano μια άποψη της μειοψηφίας υποστηρίζοντας ότι δεν είναι δυνατός ο ουσιαστικός εκδημοκρατισμός της Ένωσης χωρίς εκ νέου αξιοποίηση των εθνικών κοινοβουλίων και χωρίς τα τελευταία να αποκτήσουν άμεση εξουσία στο πλαίσιο της διαδικασίας λήψης αποφάσεων σε ευρωπαϊκό επίπεδο. Λεπτομερή αναφορά των προτεινόμενων μέσων περιλαμβάνεται στην έκθεση που υποβάλαμε στη διακομματική ομάδα SOS Δημοκρατία την οποία θα αξιοποιήσουμε κατά τη διάρκεια της προσεχούς Συνέλευσης.

<SPEAKER ID=138 LANGUAGE="ES" NAME="Gil-Robles Gil-Delgado">
Κύριε Πρόεδρε, τα πρώτα μου λόγια είναι να συγχαρώ τον Πρόεδρο Napolitano για την έκθεσή του, η οποία δικαίως εγκωμιάστηκε σήμερα και επί της οποίας η Ομάδα μου δεν παρουσίασε προτάσεις σημαντικής τροποποίησης, αλλά ουσιαστικά τελειοποίησης.
<P>
Αυτή η έκθεση ξεκινά καθιστώντας σαφέστατο ότι το Ευρωπαϊκό Κοινοβούλιο και τα εθνικά κοινοβούλια αντιπροσωπεύουν πλήρως, καθένα στον τομέα του, τους λαούς της Ένωσης που είναι, κύριε Berthu, οι κάτοχοι της κυριαρχίας, όπως λένε, μεταξύ άλλων, τα Συντάγματά τους εδώ και περισσότερο από έναν αιώνα.
<P>
Ευχαριστώ, από αυτή την άποψη, τον εισηγητή για την αποδοχή της τροπολογίας μου, με την οποία ήθελα να υπενθυμίσω αυτό το σημείο, το οποίο επικαλούνται σχεδόν πάντα εκείνοι που θέλουν να ενισχύσουν ένα θεσμικό όργανο εις βάρος άλλων θεσμικών οργάνων. Ειλικρινά, αυτή η προσέγγιση αποδεικνύεται, και παρακαλώ συγχωρήστε μου την έκφραση, γελοία.
<P>
Ο ευρωπαίος πολίτης χρειάζεται ένα Ευρωπαϊκό Κοινοβούλιο, όπως χρειάζεται τα εθνικά του κοινοβούλια, και οι σχέσεις μεταξύ τους δεν μπορούν να βασίζονται στην αντιπαλότητα, αλλά στη συνεργασία.
<P>
Η έκθεση δεν επιβεβαιώνει μόνο την αναγκαιότητα αυτής της συνεργασίας, αλλά και με μεγάλο ρεαλισμό, κατά τη γνώμη μου, ζητά να οργανωθεί μέσω μιας διακοινοβουλευτικής συμφωνίας, για να επωφεληθεί καλύτερα των δυνατοτήτων της. Πρόκειται για την τελειοποίηση της αμοιβαίας ενημέρωσης και την αποφυγή της επικάλυψης μεταξύ των διαφόρων δραστηριοτήτων συνεργασίας.
<P>
Υπενθυμίζονται επίσης οι αρμοδιότητες των εθνικών κοινοβουλίων, όχι μόνο απέναντι στις κυβερνήσεις των κρατών μελών, αλλά και στην εφαρμογή του κοινοτικού δικαίου. Τονίζεται ότι πρόκειται για εξουσίες πολύ μεγαλύτερες από εκείνες που αναγνωρίζονται και αναφέρονται συνήθως. Αν τα εθνικά κοινοβούλια δεν θέλουν να τις ασκήσουν, δικό τους το πρόβλημα.
<P>
Κύριε Πρόεδρε, τα εθνικά κοινοβούλια και το Ευρωπαϊκό Κοινοβούλιο πρέπει να συνεργάζονται, όχι να ανταγωνίζονται. Η έκθεση του Προέδρου Napolitano εφαρμόζει, χωρίς να την παραθέτει, την παροιμία που θέλει "τα σύκα σύκα και τη σκάφη σκάφη" . Από την οπτική της εγκαρδιότητας και της συμπάθειας με τα εθνικά κοινοβούλια ξεκαθαρίζει τα πράγματα και τείνει το χέρι σε μία συνεργασία στενή, σταθερή και ουσιαστική. Ας της δώσουμε ευνοϊκή ψήφο.

<SPEAKER ID=139 NAME="Τσάτσος">
Κύριε Πρόεδρε, κύριε Επίτροπε, ο δημοκρατικός χαρακτήρας των ευρωπαϊκών θεσμών δεν σημαίνει μόνον ισχυροποίηση της Ευρώπης των αξιών, αλλά ιδιαίτερα, μέσα στην προοπτική της διεύρυνσης, είναι και προϋπόθεση της ύπαρξής της. Αν η απόσταση μεταξύ των θεσμών και των πολιτών μεγαλώσει, γρήγορα θα έρθει η στιγμή που οι πολίτες θα μας απορρίψουν.
<P>
Ο ρόλος των εθνικών κοινοβουλίων εντάσσεται στη λογική ότι η Ευρωπαϊκή Ένωση είναι και ένωση κρατών και ένωση λαών. Ως ένωση λαών εκφράζεται από το Ευρωπαϊκό Κοινοβούλιο και ως ένωση κρατών από τα όργανα των κρατών, τα οποία όμως στηρίζονται στην εμπιστοσύνη των εθνικών κοινοβουλίων. Ισχυρό Ευρωπαϊκό Κοινοβούλιο και ισχυρά εθνικά κοινοβούλια. Η σύμπραξη των εθνικών κυβερνήσεων στις αποφάσεις του Συμβουλίου των Υπουργών πρέπει να είναι ορατή, ελέγξιμη και νομιμοποιημένη από τα εθνικά κοινοβούλια. Τα εθνικά κοινοβούλια είναι αυτά που θα φέρουν τους εθνικούς πολίτες κοντά στις εξελίξεις της Ευρωπαϊκής Ένωσης και που θα τους κάνουν να αισθανθούν ότι είναι και ευρωπαίοι πολίτες.
<P>
Έτσι προκύπτει η άμεση ανάγκη εθνικών συνταγματικών μεταρρυθμίσεων, όπως το αναλύει ο Giorgio Napolitano στην εξαίρετη έκθεσή του, ώστε η ευρωπαϊκή πολιτική των κρατών να βαφτίζεται συνεχώς μέσα στα νερά των εθνικών κοινοβουλίων. Αυτό προϋποθέτει νέους μηχανισμούς ροής πληροφοριών από την Ένωση προς τα εθνικά κοινοβούλια και θεσμική αναβάθμισή τους.
<P>
Ιστορικής σημασίας είναι, νομίζω, η ισχυρή παρουσία των εθνικών κοινοβουλίων στη Συνέλευση που έχει συγκληθεί για την προετοιμασία της επόμενης αναθεώρησης των Συνθηκών. Και όσο και αν οι προτάσεις αυτής της Συνέλευσης δεν θα δεσμεύουν νομικά την επόμενη διακυβερνητική διάσκεψη, η δημοκρατική νομιμοποίησή της καθιστά δύσκολο οι προτάσεις της να αγνοηθούν. Τα εθνικά κοινοβούλια όμως δεν θα πρέπει να εκπροσωπηθούν σε ένα νέο ευρωπαϊκό όργανο που θα ενταχθεί στις ούτως ή άλλως περίπλοκες ευρωπαϊκές διαδικασίες. Η αναβάθμιση του ρόλου των εθνικών κοινοβουλίων στη νομιμοποίηση των ευρωπαϊκών αποφάσεων ισχυροποιεί την σχετική διαδικασία, αλλά ταυτοχρόνως καταξιώνει και τον ρόλο των εθνικών κρατών ως νομικής και πολιτισμικής τυποποίησης των λαών στο συναρπαστικό ενωσιακό οικοδόμημα. Αλλη μια φορά τις βαθιές μας ευχαριστίες για την εξαίρετη έκθεση του Giorgio Napolitano.

<SPEAKER ID=140 LANGUAGE="DA" NAME="Dybkjζr">
Κύριε Πρόεδρε, μετά από τόσα συγχαρητήρια θα ήθελα και εγώ να προσθέσω τα δικά μου συγχαρητήρια στον πρόεδρο της επιτροπής για την εκλογή του, ο οποίος άλλωστε είναι εισηγητής της παρούσας έκθεσης. Η έκθεση είναι καλή και παρέχει μια καλή βάση, αφενός μεν για έναν συνεχιζόμενο διάλογο με τα εθνικά κοινοβούλια, αφετέρου δε για το πώς η επιτροπή μπορεί να ασκήσει την επιρροή της όσον αφορά τη συνεργασία με τη συντακτική συνέλευση, διότι θα υπάρξει πραγματική ανάγκη για όλες τις θετικές δυνάμεις είτε συμμετέχουν τώρα στην αντιπροσωπεία του Ευρωπαϊκού Κοινοβουλίου στη συνέλευση είτε είναι μέλη της επιτροπής, η οποία εύχομαι πραγματικά να συνεχίσει. Τα τελευταία χρόνια ασχολούμαστε με ένα ειλικρινά συναρπαστικό σχέδιο, το οποίο στοχεύει στη δημιουργία μιας διεθνούς δημοκρατίας η οποία θα έχει και τη στήριξη των πολιτών. Διότι παρά το γεγονός ότι η συνεργασία μας υπάρχει εδώ και πενήντα χρόνια πρέπει επίσης να αναγνωρίσουμε ότι αφενός βρισκόμαστε μόνο στη φάση δημιουργίας, αφετέρου δεν είχαμε πλήρη στήριξη και κατανόηση για το σχέδιό μας. Αυτό έχουμε παρατηρήσει πολλές φορές στη Δανία, όπου ήταν δύσκολο να πετύχουμε την αποδοχή νέων συνθηκών από τους πολίτες αλλά το παρατηρήσαμε και στην Ιρλανδία. Προσωπικά πιστεύω ότι αυτά τα δημοψηφίσματα αποτελούν μόνο συμπτώματα του τι συμβαίνει συνολικά στην Ευρώπη και αυτό είναι κάτι που πρέπει να πάρουμε στα σοβαρά.
<P>
Πιθανώς δεν πρέπει να πάρουμε ειδικά τις δύο αυτές χώρες στα σοβαρά. Πρέπει να εναπόκειται στους εθνικούς εκπροσώπους να το κάνουν αλλά πιστεύω ότι πρέπει να αναγνωρίσουμε ότι αναφερόμαστε σε κάτι μεγαλύτερο από απλώς έναν απομονωμένο δανικό ή ιρλανδικό σκεπτικισμό. Δεν υπάρχει τίποτα το αξιοπερίεργο στο γεγονός ότι είναι δύσκολο, διότι είμαστε συνηθισμένοι να χρησιμοποιούμε τα εθνικά κοινοβούλια ως βάση της δημοκρατίας μας και τώρα πρέπει ξαφνικά να δείξουμε ότι μπορούμε κάλλιστα να έχουμε τόσο εθνικές δημοκρατίες όσο και μία διεθνή δημοκρατία και προπαντός να λειτουργούν καλά σε συνδυασμό. Αυτή είναι η πρόκληση που αντιμετωπίζουμε και κατά μία άποψη θεωρώ ότι μπορούμε να πούμε ότι προπορευόμασταν λίγο της εποχής μας. Αν δεν είχαμε την ΕΕ που γνωρίζουμε σήμερα δεν θα ήμασταν αναγκασμένοι να κάναμε κάτι ως απάντηση στην παγκόσμια αυτή πρόκληση. Στην πραγματικότητα μπορεί να ισχύει ότι θα ήταν ευκολότερα τα πράγματα αν ξεκινούσαμε από την αρχή αλλά θεωρώ ότι τώρα πρέπει να ξεκινήσουμε με αφετηρία το σημείο όπου βρισκόμαστε αυτή στιγμή.

<SPEAKER ID=141 NAME="Παπαγιαννάκης">
Πράγματι, Πρόεδρε, η εμπλοκή των εθνικών κοινοβουλίων στην ευρωπαϊκή οικοδόμηση δεν είναι θέμα νέων θεσμών, αλλά αυξημένης εξουσίας τους, στον έλεγχο, στην ενημέρωση, απέναντι στα κράτη τους. Όμως, δείτε, αγαπητοί συνάδελφοι, έχουμε τη Συνέλευση, στην οποία είναι ιστορικής σημασίας η συμμετοχή των εθνικών κοινοβουλίων. Θα στείλουν εκπροσώπους στην Συνέλευση. Δεν αρκεί όμως αυτό. Πρέπει να τους εφοδιάσουν με σαφείς κατευθύνσεις σχετικά με τα θέματα που θα έχει η Συνέλευση και που ισοδυναμούν με τη σύνταξη ενός ευρωπαϊκού συντάγματος. Πρέπει να γίνει εις βάθος συζήτηση, είτε στην ολομέλεια των κοινοβουλίων, είτε σε ειδικές κοινοβουλευτικές επιτροπές, ώστε οι εκπρόσωποι να μην έρθουν εδώ να λένε μόνο τις προσωπικές τους απόψεις αλλά και τη γενικότερη τάση των κοινοβουλίων. Τέτοιο πράγμα δεν είδα να έχει γίνει μέχρι τώρα στα κοινοβούλια των χωρών μελών της Ένωσης. Τουλάχιστον δεν έχει γίνει τη χώρα μου. Εάν οι αρμόδιοι για την εθνική κοινοβουλευτική εργασία δεν ενδιαφερθούν να οργανώσουν μια τέτοιου τύπου συζήτηση, πολύ φοβάμαι ότι η εδώ συζήτησή μας έχει περιορισμένο ενδιαφέρον.

<SPEAKER ID=142 LANGUAGE="DE" NAME="Hager">
Κύριε Πρόεδρε, από τα τέσσερα ζητήματα που προέκυψαν από τη Σύνοδο της Νίκαιας θεωρώ ιδιαίτερα σημαντικό τον ρόλο των εθνικών κοινοβουλίων, για τον λόγο ότι μπορεί να ανοίξει τον δρόμο προς τις καρδιές των ευρωπαίων πολιτών. Πολλές φορές αισθάνομαι λύπη όταν γίνονται εδώ στο Σώμα σημαντικές ομιλίες - και με την παρουσία περισσοτέρων βουλευτών από ό,τι σήμερα - και παρόλ' αυτά οι πολίτες δεν δείχνουν το ανάλογο ενδιαφέρον. Λυπάμαι που είμαστε κατά κάποιον τρόπο μεταξύ μας. Ακριβώς αυτό είναι όμως το ζητούμενο: να ξυπνήσουμε το ενδιαφέρον των πολιτών, και μάλιστα και για τη δημοκρατική νομιμοποίηση της Ένωσης.
<P>
Τούτο όμως θα επιτευχθεί μόνον εάν μπορέσουμε να κάνουμε τους πολίτες να καταλάβουν ότι δεν συμβαίνει απλώς κάτι στην Ευρώπη, αλλά πρόκειται συγκεκριμένα για το δικό τους μέλλον, ότι οι εκπρόσωποί τους συμμετέχουν στη χάραξη του μέλλοντος και ότι για παράδειγμα τα εθνικά κοινοβούλια μπορούν να προβάλουν αντίσταση εάν η Ένωση ξεπεράσει τα όρια των αρμοδιοτήτων της. Η παρούσα έκθεση θα μπορούσε να αποτελέσει σημαντική συμβολή σε αυτό. Γι' αυτό, συγχαίρω θερμά τον κ. εισηγητή και τον υποστηρίζω.

<SPEAKER ID=143 LANGUAGE="DE" NAME="Schleicher">
Κύριε Πρόεδρε, κυρίες και κύριοι, το δημοκρατικό έλλειμμα της Ευρώπης προβάλλεται ως το κύριο πρόβλημα. Δυστυχώς είναι αλήθεια ότι οι αρμοδιότητες που έχουν μεταβιβάσει τα εθνικά κοινοβούλια στην Ευρώπη δεν έχουν μέχρι σήμερα καταλήξει όλες στο Ευρωπαϊκό Κοινοβούλιο, το μόνο ευρωπαϊκό θεσμικό όργανο που νομιμοποιείται μέσω εκλογών.
<P>
Γι' αυτό είναι υπεύθυνα όλα τα κράτη μέλη που αρνούνται μέχρι σήμερα να μεταβιβάσουν τις εν λόγω αρμοδιότητες στο Ευρωπαϊκό Κοινοβούλιο ως συννομοθέτη με τη μορφή της συναπόφασης στον νομοθετικό τομέα. Με τον τρόπο αυτόν, οι κυβερνήσεις αποκτούν νομοθετικές και εκτελεστικές αρμοδιότητες σε ευρωπαϊκό επίπεδο, οι οποίες θα ήταν αδιανόητες στο πλαίσιο των εθνικών νομοθεσιών. Τούτο αποτελεί βασικά το σκανδαλώδες του δημοκρατικού ελλείμματος στην Ευρώπη.
<P>
Πρέπει λοιπόν μετά από όλα αυτά να επαινέσουμε το γεγονός ότι οι αρχηγοί κρατών και κυβερνήσεων παρουσίασαν στη Σύνοδο Κορυφής της Νίκαιας τις σχέσεις μεταξύ του Ευρωπαϊκού Κοινοβουλίου και των εθνικών κοινοβουλίων ως ένα από τα τέσσερα θέματα της επόμενης συντακτικής συνέλευσης και της νέας διακυβερνητικής διάσκεψης; Μα με τον τρόπο αυτόν διαιωνίζεται ειδικά η ανικανότητα και η απροθυμία των κυβερνήσεων! Εδώ έγκειται άλλωστε και η θεμελιώδης παρανόηση που παρουσίασε ο κ. Berthu εκθέτοντας τις θέσεις της μειοψηφίας.
<P>
Το Ευρωπαϊκό Κοινοβούλιο πρέπει πραγματικά να επιζητήσει τη στενή συνεργασία με τα εθνικά κοινοβούλια προκειμένου να εξαναγκάσουν από κοινού τις κυβερνήσεις σε δημοκρατικό τρόπο δράσης. Οι δύο μεγάλες Ομάδες του Ευρωπαϊκού Κοινοβουλίου συμφωνούν απόλυτα ως προς το αίτημα αυτό και αισθάνομαι ευγνωμοσύνη για τη διατύπωση του συναδέλφου Gil Robles, της δικής μας Ομάδας, σχετικά με την έκθεση Napolitano, καθώς και για την τροπολογία αριθ. 21 του εισηγητή μας. Με τον τρόπο αυτόν υποδεικνύεται η σωστή μελλοντική πορεία. Πρέπει να γίνουν σε κάθε επίπεδο όλα όσα είναι δυνατά και σωστά. Τα εθνικά κοινοβούλια πρέπει και μπορούν να ελέγχουν καλύτερα και με ακόμη μεγαλύτερη αποτελεσματικότητα τις εθνικές κυβερνήσεις. Θέλουμε να τα ενθαρρύνουμε να το κάνουν. Τούτο ισχύει τόσο για τις ενέργειες των κυβερνήσεων στο Συμβούλιο, κατά την επεξεργασία της ευρωπαϊκής νομοθεσίας, αλλά και για τη δημοσιονομική διαχείριση και τον έλεγχο των πόρων που παρέχει η ΕΕ. Το Ευρωπαϊκό Κοινοβούλιο πρέπει να ελέγχει τη νομοθεσία σε ευρωπαϊκό επίπεδο και να συμμετέχει στη διαμόρφωσή της.
<P>
Τελειώνοντας λέω μόνο ότι ευχαριστούμε για την έκθεση και ελπίζουμε να ληφθεί πραγματικά σοβαρά υπόψη στην συντακτική συνέλευση.
<P>
(Χειροκροτήματα)

<SPEAKER ID=144 LANGUAGE="DE" NAME="Leinen">
Κύριε Πρόεδρε, η έκθεση Napolitano αποτελεί πραγματικά ένα σημαντικό βήμα προς περισσότερη σαφήνεια στον διάλογο σχετικά με τον ρόλο των κοινοβουλίων στην ΕΕ και γι' αυτό συνιστά επίσης ένα σημαντικό βήμα προς περισσότερη δημοκρατία στην ΕΕ. Κατά την εκτίμησή μου, στόχος μας είναι να δημιουργήσουμε στην Ευρωπαϊκή Ένωση μία κοινοβουλευτική δημοκρατία. Μόνον έτσι θα μπορέσει να δοθεί ικανοποιητική λύση στο ζήτημα της νομιμοποίησης, της διαφάνειας και του ελέγχου.
<P>
Η κοινοβουλευτικοποίηση της ΕΕ σημαίνει την ενίσχυση όλων των λαϊκών αντιπροσωπειών έναντι της εκτελεστικής εξουσίας τους τόσο σε εθνικό, όσο και σε κοινοτικό επίπεδο. Φυσικά, ο διάλογος για τους εκάστοτε ρόλους απαιτεί σαφήνεια τόσο στο διανοητικό όσο και στο ευρωπαϊκό επίπεδο. Μερικοί εδώ μέσα τα έχουν μπερδέψει λίγο αυτά τα δύο. Πρέπει να γίνεται διάκριση των επιπέδων όπου δρουν τα εθνικά κοινοβούλια και εκείνων που αποτελούν πεδίο του Ευρωπαϊκού Κοινοβουλίου.
<P>
Τα κοινοβούλια έχουν έναν κοινό ρόλο ως προς τη θέσπιση συνταγματικού δικαίου. Τούτο αποτελεί πρωταρχικό ρόλο των κοινοβουλίων και όχι των κυβερνήσεων. Αλλωστε, αυτός είναι ο λόγος που χαιρόμαστε διότι έχουμε τη συντακτική συνέλευση και πρέπει να είμαστε ικανοποιημένοι για το γεγονός ότι περισσότερα από τα δύο τρίτα των μελών της προέρχονται από τα κοινοβούλια.
<P>
Αντίθετα, στο παράγωγο δίκαιο, τη νομοθεσία, έχουμε τα θεσμικά όργανα. Έχουμε το Ευρωπαϊκό Κοινοβούλιο και το Συμβούλιο Υπουργών. Θεωρώ κι εγώ ότι δεν χρειαζόμαστε τρίτο όργανο. Τούτο δεν θα φέρει προστιθέμενη αξία, παρά θα κάνει μόνο το σύνολο του μηχανισμού λήψης αποφάσεων πιο περίπλοκο. Οι σχετικές ιδέες δεν είναι κατάλληλες για την ενίσχυση της εμπιστοσύνης των πολιτών - εγώ το αμφισβητώ αυτό.
<P>
Είναι σημαντικό να ενισχυθούν τα εθνικά κοινοβούλια απέναντι στις αντίστοιχες εθνικές κυβερνήσεις. Εδώ μπορούν και πρέπει να γίνουν ακόμη πολλά. Πιστεύω λοιπόν ότι πρέπει να συνεργασθούμε, να έρθουμε σε συμφωνία.
<P>
Ευχαριστώ τον Giorgio Napolitano που με την έκθεσή του συνέβαλε σε μεγαλύτερη σαφήνεια και πέτυχε επίσης με τις ακροάσεις εδώ στο Κοινοβούλιο μεγαλύτερη κατανόηση μεταξύ των κοινοβουλίων. Τα συγχαρητήριά μου για την παρούσα έκθεση! Ελπίζω να τύχει μεγάλης πλειοψηφίας!
<P>
(Χειροκροτήματα)

<SPEAKER ID=145 NAME="Almeida Garrett">
Κύριε Πρόεδρε, κύριε Επίτροπε, κύριοι βουλευτές, θα ήθελα καταρχάς να συγχαρώ τον Πρόεδρο κ. Napolitano για την έκθεσή του. Το θέμα των σχέσεων μεταξύ των εθνικών κοινοβουλίων και του Ευρωπαϊκού Κοινοβουλίου είναι ένα από τα κεντρικά θέματα της ευρωπαϊκής συζήτησης, θα αποτελέσει ένα από τα βασικά θέματα των εργασιών της Συνέλευσης και ήταν απολύτως αναγκαίο το Σώμα, πέρα από τις ενδεχόμενες αποχρώσεις και τη φυσική ποικιλία απόψεων, να αντιμετωπίσει νηφάλια και έξυπνα το θέμα αυτό.
<P>
Δεν αξίζει τον κόπο να αποκρύπτουμε τις δυσκολίες που παρουσιάζονται στην οικοδόμηση μίας δημοκρατικής Ευρώπης, κυρίως κατά την ιστορική στιγμή που, ακόμη και σε εθνικό επίπεδο, καθίσταται επείγον να θέσουμε σε νέες βάσεις και να ισχυροποιήσουμε την αντιπροσωπευτική δημοκρατία. Σε αυτή τη φάση της πορείας που διανύουμε μαζί εδώ και πολλά χρόνια και που θέλουμε να συνεχίσουμε να διανύουμε με την ίδια δέσμευση για πολλά ακόμη χρόνια, έχουμε υποχρέωση να κατανοήσουμε, να αναλάβουμε και να διεκδικήσουμε την ειδική ευθύνη που απορρέει από το γεγονός ότι είμαστε εμείς, οι εθνικοί βουλευτές και οι ευρωπαίοι βουλευτές, οι άμεσα εκλεγμένοι αντιπρόσωποι των πολιτών.
<P>
Είναι επομένως απαραίτητο να προχωρήσουμε κατά τρόπο ώστε να ενισχυθεί η συμμετοχή και ο έλεγχος των εθνικών κοινοβουλίων και του Ευρωπαϊκού Κοινοβουλίου, τόσο στη διαμόρφωση των νομοθετικών αποφάσεων όσο και στο επίπεδο των πολιτικών προσανατολισμών της Ευρωπαϊκής Ένωσης. Όπως αναγνωρίζεται σαφώς στην έκθεση αυτή, κανένας από αυτούς τους κοινοβουλευτικούς θεσμούς δεν διαθέτει αποκλειστικότητα όσον αφορά την εκπροσώπηση των ευρωπαίων πολιτών. Είναι, επομένως, αναγκαία η συμπληρωματική, οργανωμένη και, εάν είναι δυνατόν, συνένοχη συνεργασία τους, με σεβασμό στην αυτονομία τους και τις ιδιαίτερες αρμοδιότητές τους. Για το λόγο αυτό, δεν χρειάζεται να περιπλέξουμε τη διαδικασία λήψης αποφάσεων, ούτε να συσσωρεύουμε αρμοδιότητες ή να συνεχίζουμε να τροφοδοτούμε τη δυσπιστία. Αυτό που απαιτείται από κάθε θεσμικό όργανο είναι να εκπληρώνει όλο και καλύτερα το ρόλο του. Επιθυμούμε επίσης την εντονότερη συμμετοχή των εθνικών κοινοβουλίων στην πολιτική και νομοθετική διαδικασία της Ευρωπαϊκής Ένωσης και γι' αυτό δεσμευόμαστε να συμβάλουμε στη δημιουργία των συνθηκών για αποτελεσματική παρακολούθηση και εθνικό έλεγχο των αντίστοιχων κυβερνήσεών τους υπό την ιδιότητά τους ως μελών του Συμβουλίου της Ένωσης.
<P>
Ολοκληρώνω: η διάγνωση και οι κατευθύνσεις που υποδεικνύει η έκθεση αυτή ανοίγουν καλές προοπτικές ώστε το κοινό έργο που θα πραγματοποιήσουμε στη Συνέλευση να καταστήσει αυτή τη νέα Ευρώπη πιο δημοκρατική, πιο κατανοητή και πιο προσιτή σε όλους εμάς τους ευρωπαίους πολίτες.

<SPEAKER ID=146 LANGUAGE="DE" NAME="Martin, Hans-Peter">
Κύριε Πρόεδρε, ο νέος μας Πρόεδρος Pat Cox μας ζήτησε να αναφερθούμε κατά τη συζήτηση όσο είναι δυνατόν ο ένας στα λεγόμενα του άλλου. Θα προσπαθήσω να το κάνω, ακόμη κι αν ο χρόνος είναι μόνο ενάμισι λεπτό.
<P>
Ο συνάδελφος Voggenhuber είπε ότι το ζήτημα των εθνικών κοινοβουλίων επαναφέρεται διαρκώς στο προκείμενο. Ως προς αυτό πιστεύω ότι πρέπει να προσθέσουμε τον παράγοντα ότι φυσικά, στα εθνικά κοινοβούλια δημιουργείται ευνόητη ζήλεια και απογοήτευση που έχουν ως αποτέλεσμα να έρχονται σε επαφή μαζί μας μέσα σε μία προκλητή αντίθεση. Εδώ θα αποτελούσε βοήθεια η σαφής οριοθέτηση των αρμοδιοτήτων. Η συντακτική συνέλευση καλείται να μεριμνήσει και γι' αυτό, δηλαδή να μην στρέφουν τους κοινοβουλευτικούς τον έναν εναντίον του άλλου, αλλά να γίνονται όλα όπως περιγράφηκε επανειλημμένα εδώ.
<P>
Θέλω να πω τα εξής στον συνάδελφο Abitbol, που παραπονείται διαρκώς για το δημοκρατικό έλλειμμα στην Ένωση: εδώ αντιστρέφονται τα επιχειρήματα. Το ότι έχουμε δημοκρατικό έλλειμμα δεν σημαίνει βέβαια ότι πρέπει να ενισχύσουμε τη θέση της εθνικής πλευράς. Αντίθετα, χρειαζόμαστε όσα ζητούμε στο Ευρωπαϊκό Κοινοβούλιο, δηλαδή τον εκδημοκρατισμό των θεσμικών οργάνων. Διαφορετικά θα καταλήξουμε σε εντελώς εσφαλμένα συμπεράσματα και θα εκθέσουμε τους πολίτες της Ευρώπης ακριβώς σε αυτό που δεν θέλουν οι ευρωπαϊκές δημοκρατίες και οι άνθρωποι που προσέχουν τις διακρίσεις, δηλαδή στο να καθορίζεται η μοίρα τους μονόπλευρα από εντελώς ανεξέλεγκτες δυνάμεις, εν προκειμένω από την οικονομία.
<P>
Το τελευταίο σημείο είναι το εξής: είναι αξιοπρόσεκτο ότι δεν υπάρχει καμία αντίρρηση για το σημείο 17 της έκθεσης του προέδρου μας στην Επιτροπή Συνταγματικών Υποθέσεων. Τούτο δείχνει ότι είμαστε σύμφωνοι ως προς το σημείο αυτό. Ωστόσο και οι τροπολογίες των Πρασίνων, που νοιώθει ασφαλώς κανείς ότι δεν αφορούν μόνο τα εθνικά κοινοβούλια αλλά και τα περιφερειακά θεσμικά όργανα, αξίζουν την προσοχή σας, κατά τη γνώμη μου δε και την έγκρισή σας.

<SPEAKER ID=147 LANGUAGE="NL" NAME="Maij-Weggen">
Κύριε Πρόεδρε, ο κ. Napolitano συνέγραψε μία καλή έκθεση σχετικά με ένα από τα πλέον ευαίσθητα ζητήματα που θα συζητήσει η Συνέλευση, δηλαδή τη σχέση μεταξύ του Ευρωπαϊκού Κοινοβουλίου με τα εθνικά κοινοβούλια. Το ζήτημα αυτό είναι ευαίσθητο διότι τα εθνικά κοινοβούλια δίνουν όλο και περισσότερο την εντύπωση ότι τους αφαιρούνται αρμοδιότητες υπέρ του Ευρωπαϊκού Κοινοβουλίου. Και, για να πούμε την αλήθεια, αυτό συμβαίνει κάποτε. Από όταν άρχισαν να μεταφέρονται διάφορες αρμοδιότητες από τα κράτη μέλη προς την Ευρωπαϊκή Ένωση, κυρίως κατά τα τελευταία δέκα με είκοσι χρόνια, και αφότου άρχισε να εφαρμόζεται η διαδικασία της συναπόφασης, δηλαδή η ανάθεση συννομοθετικών αρμοδιοτήτων στο Κοινοβούλιο, έχουν όντως μεταφερθεί αρμοδιότητες προς αυτό. Όμως αυτό δε σημαίνει ότι τα εθνικά κοινοβούλια δεν διατήρησαν σημαντικές αρμοδιότητες. Η παράγραφος 1 του ψηφίσματος είναι σαφέστατη στο σημείο αυτό. Τα εθνικά κοινοβούλια οφείλουν να στέλνουν τους υπουργούς τους στο Συμβούλιο. Οφείλουν επίσης να ελέγχουν τους υπουργούς τους, όταν αυτοί επιστρέφουν από το Συμβούλιο. Επίσης οφείλουν να εξασφαλίσουν την σωστή εκτέλεση των ευρωπαϊκών οδηγιών και κανονισμών και οφείλουν επίσης να φροντίσουν για την καλή εκτέλεση των ευρωπαϊκών προγραμμάτων, τόσο όσον αφορά το περιεχόμενό τους όσο και τις χρηματοδοτικές πτυχές. Εάν δεν συμβούν σωστά όλα αυτά - υπήρξαν τέτοιες περιπτώσεις στη χώρα μου, όπως για παράδειγμα με το Ευρωπαϊκό Κοινωνικό Ταμείο - τότε η Ευρωπαϊκή Επιτροπή θα ζητήσει την επιστροφή εκατοντάδων εκατομμυρίων φιορινίων. Αυτό σημαίνει ότι τα Ευρωπαϊκά Συμβούλια δεν πραγματοποίησαν σωστά το καθήκον τους.
<P>
Κύριε Πρόεδρε, πιστεύω ότι στη Συνέλευση δεν θα αποτελέσει το σημαντικότερο σημείο προς συζήτηση η κατανομή αρμοδιοτήτων μεταξύ των εθνικών κοινοβουλίων και του Ευρωπαϊκού Κοινοβουλίου. Όπως ανέφερε ήδη η κ. Schleicher, θα πρέπει να δοθεί κυρίως προσοχή στα σημεία όπου τα εθνικά κοινοβούλια έχουν απωλέσει αρμοδιότητες ενώ δεν ανέλαβε αυτές το Ευρωπαϊκό Κοινοβούλιο. Αυτό θα σημαίνει ότι υπάρχει πρόβλημα για τη δημοκρατία και σε αυτά ακριβώς τα ζητήματα θα πρέπει να επικεντρώσουμε τις εργασίες μας στη Συνέλευση. Θα πρέπει να αναλύσουμε λεπτομερώς αυτά τα ζητήματα και, εφόσον εντοπιστούν τέτοιες περιπτώσεις, θα πρέπει να φροντίσουμε να επιστραφούν αυτές οι αρμοδιότητες είτε στα εθνικά κοινοβούλια είτε στο Ευρωπαϊκό Κοινοβούλιο, καθώς αυτό σημαίνει, πιστεύω, κοινοβουλευτικοποίηση και εκδημοκρατισμό της Ευρωπαϊκής Ένωσης και όχι η ανάθεση στο Συμβούλιο αρμοδιοτήτων οι οποίες ανήκουν στα κοινοβούλια.

<SPEAKER ID=148 LANGUAGE="ES" NAME="Medina Ortega">
Κύριε Πρόεδρε, ο συνάδελφος Napolitano έθεσε το ζήτημα στη σωστή του διάσταση. Η νομοθετική αρμοδιότητα, η δημοσιονομική αρμοδιότητα και η αρμοδιότητα του ελέγχου σε εθνικό επίπεδο ανήκουν στα εθνικά κοινοβούλια.
<P>
Σε υπερεθνικό επίπεδο, αυτές οι αρμοδιότητες μπορούν να ασκηθούν από ένα υπερεθνικό κοινοβούλιο, όποια κι αν είναι η δομή που η Συνέλευση ή η μελλοντική Διακυβερνητική Διάσκεψη θα δώσουν σ' αυτό το υπερεθνικό κοινοβούλιο.
<P>
Ο κ. Napolitano επεσήμανε ότι είναι σημαντικό να διατηρηθεί αυτή η διάκριση των εξουσιών και, προπαντός, επεσήμανε τον πραγματικό κίνδυνο να διαφύγουν ορισμένες εξουσίες από την αρμοδιότητα των εθνικών κοινοβουλίων, όπως συμβαίνει με τον τομέα των εξωτερικών σχέσεων και του τρίτου πυλώνα, χωρίς να ανατίθενται, ως αντιστάθμιση, σε ένα υπερεθνικό κοινοβούλιο.
<P>
Υπάρχει ένας άλλος, πολύ πιο διακριτικός, τρόπος να διαβρωθεί η κοινοβουλευτική εξουσία, την οποία αναλύουμε αυτή τη στιγμή, και αυτός είναι η εμφάνιση της λεγόμενης ανοιχτής μεθόδου συντονισμού της επιτροπολογίας που εφαρμόζεται, παραδείγματος χάρη, στην έκθεση Lamfalussy με ελάχιστες δυνατότητες κοινοβουλευτικού ελέγχου, αυτορύθμισης ή συρρύθμισης. Πιστεύω ότι αυτή είναι μία πτυχή που ανέφερε επίσης η έκθεση Napolitano και την οποία θα πρέπει να προσέξουμε.

<SPEAKER ID=149 LANGUAGE="ES" NAME="Carnero Gonzαlez">
Κύριε Πρόεδρε, αρχίζω λέγοντας ότι συμμερίζομαι τα συγχαρητήρια που εκφράστηκαν στον εισηγητή για τη θαυμάσια αυτή έκθεση.
<P>
Είναι σαφές ότι πρέπει να συνταγματοποιήσουμε την Ένωση, ότι πρέπει να θέσουμε τέλος στο υφιστάμενο δημοκρατικό έλλειμμα, ότι πρέπει να καθιερώσουμε μια διάκριση των εξουσιών, με τα δικά της, ιδιαίτερα χαρακτηριστικά, και αυτό, ασφαλώς, προϋποθέτει την κοινοβουλευτικοποίηση της Ένωσης, με την αύξηση των αρμοδιοτήτων του Ευρωπαϊκού και των εθνικών κοινοβουλίων.
<P>
Αλλά σε ποιους τομείς; Των αρμοδιοτήτων του Ευρωπαϊκού Κοινοβουλίου, λογικά, στον έλεγχο, στη νομοθετική ρύθμιση των κοινοτικών θεμάτων και των αρμοδιοτήτων των εθνικών κοινοβουλίων στον έλεγχο των κυβερνήσεών τους.
<P>
Βεβαίως, αυτός ο έλεγχος είναι ελλιπής σε πολλά κράτη μέλη και αποτελεί ένα άχρηστο βάρος για τη συμμετοχή των εθνικών νομοθετικών οργάνων στον ενεργητικό έλεγχο, στην πρόταση των ευρωπαϊκών ζητημάτων σε καθεμία από τις χώρες.
<P>
Υπάρχει, όμως, και ένα άλλο ζήτημα: στη συζήτηση της Συνέλευσης για το μέλλον της Ευρώπης, πιστεύω ότι θα πρέπει να εξεταστεί επίσης ο ρόλος των αυτόνομων περιφερειών με νομοθετικές εξουσίες, για να καθοριστεί με συνεκτικό και εποικοδομητικό τρόπο ο ρόλος τους στην Ένωση, με σκοπό, μεταξύ άλλων, να έρθει η διαδικασία της ευρωπαϊκής οικοδόμησης πιο κοντά στους πολίτες και να αυξηθεί η αποτελεσματικότητά της.
<P>
Με αυτόν τον τρόπο πιστεύω ότι πρέπει να προσεγγιστεί και ο ρόλος των κοινοβουλίων των περιφερειών με νομοθετική εξουσία.

<SPEAKER ID=150 LANGUAGE="IT" NAME="Napolitano">
. (IT) Κύριε Πρόεδρε, παρεμβαίνω όχι μόνο για να ευχαριστήσω όλους τους συναδέλφους για τη συναίνεση που εξέφρασαν, για τις προτάσεις που υπέβαλαν σε ζητήματα για εμβάθυνση, όπως η συνάδελφος κ. Maij-Weggen, καθώς και για τις επιφυλάξεις που εξέφρασαν με τρόπο εμπεριστατωμένο και εποικοδομητικό. παρεμβαίνω κυρίως για να απαντήσω σε όσα τόνισε ο συνάδελφος κ. MacCormick, για να ανακοινώσω δηλαδή δημοσίως μια δέσμευση στην οποία είχα αναφερθεί κατ' ιδίαν. Έχω απόλυτη συνείδηση - και θα ήθελα να παρακαλέσω τον κ. MacCormick και τους άλλους συναδέλφους που υπογράφουν αυτές τις τροπολογίες να με πιστέψουν - της σημασίας του προβλήματος των περιφερειακών βουλευτών με νομοθετικές εξουσίες. Δεν πιστεύω ωστόσο ότι αυτός είναι ο χώρος για να αντιμετωπίσουμε αυτό το θέμα στο πλαίσιο μιας έκθεσης η οποία αναφέρεται ρητά στο ρόλο των εθνικών κοινοβουλίων ή των κρατών μελών. Εν πάση περιπτώσει, ως Πρόεδρος της Επιτροπής Συνταγματικών Υποθέσεων και όχι μόνο ως εισηγητής, δεσμεύομαι ότι θα διεξαχθεί ειδική έρευνα για αυτό το θέμα με τον τρόπο που του αξίζει. Δεν θα ήθελα όμως, η σημασία του ζητήματος αυτού να επισκιασθεί από την αρνητική ψήφο του Κοινοβουλίου στις κατατεθείσες τροπολογίες.

<SPEAKER ID=151 LANGUAGE="FR" NAME="Barnier">
. (FR) Κύριε Πρόεδρε, κύριοι βουλευτές, η έκθεση που μας απασχολεί αποτελεί ουσιαστικά ένα νέο στάδιο στη συνεργασία μεταξύ των εθνικών κοινοβουλίων και του Ευρωπαϊκού Κοινοβουλίου. Θα έλεγα μάλιστα ότι αντιμετωπίζει το θέμα με διαφορετικό τρόπο. Θα ήθελα, κύριε πρόεδρε Napolitano, να σας ευχαριστήσω εξ ονόματος της Επιτροπής.
<P>
Το ζήτημα των εθνικών κοινοβουλίων, του ρόλου που οφείλουν, που μπορούν να κληθούν να διαδραματίσουν στο πλαίσιο της μελλοντικής αρχιτεκτονικής της Ένωσης, συνδέεται με το θέμα της επικουρικότητας. Συνδέεται επίσης με το θέμα ακριβώς της από κοινού νομιμότητας που συνοδεύει την από κοινού κυριαρχία. Από την άποψη αυτή, μέσω του ζητήματος αυτού των εθνικών κοινοβουλίων όπως και μέσω της οριοθέτησης των αρμοδιοτήτων, θέμα το οποίο εξετάζει ο συνάδελφός σας, ο Alain Lamassoure, θίγεται ουσιαστικά το πρόβλημα της επικουρικότητας το οποίο θα αποτελέσει ένα από τα καίρια θέματα της Συνέλευσης κατά τη συνταγματική διαδικασία που θα ξεκινήσει σε λίγες ημέρες.
<P>
Από την άποψη αυτή είναι πολύ χρήσιμο λοιπόν, κύριε Πρόεδρε, κυρίες, κύριοι, να έχουμε στη διάθεσή μας από τώρα κιόλας την ποιοτικότατη συλλογιστική του Ευρωπαϊκού Κοινοβουλίου η οποία μας επεξηγεί τους λόγους για τους οποίους οφείλουμε να λαμβάνουμε περισσότερο υπόψη τα εθνικά κοινοβούλια και τους τρόπους με τους οποίους θα το πράξουμε.
<P>
Για ποιο λόγο; Ίσως διότι η Ένωση δεν έλαβε επαρκώς υπόψη, δεν έλαβε επαρκώς σοβαρά υπόψη το ζήτημα αυτό, τόσο ως προς την εθνική όσο και ως προς την περιφερειακή πτυχή του, κατά το παρελθόν. Είμαι σε θέση να το πω αυτό καθώς μπορώ να αποστασιοποιηθώ και καθώς διαθέτω ολοκληρωμένη προσωπική άποψη μετά από 22 ολόκληρα χρόνια συμμετοχής σε εθνικό κοινοβούλιο. Είμαι σε θέση να μιλήσω, όπως δίχως άλλο πολλοί από εσάς, για την αδυναμία των εθνικών κοινοβουλίων μπροστά στην πληθώρα των κειμένων που φθάνουν από τις Βρυξέλλες, αποκλειστικά για να εφαρμοστούν και όχι για να συζητηθούν. Στο πλαίσιο της λογικής αυτής του τετελεσμένου γεγονότος, η απογοήτευση που αισθάνονται οι βουλευτές των εθνικών κοινοβουλίων, τον όρο χρησιμοποίησε κάποιος από εσάς, δεν σχετίζεται μόνο με την Επιτροπή, άλλα και με το Συμβούλιο και το Ευρωπαϊκό Κοινοβούλιο.
<P>
Για τους λόγους αυτούς η βούληση του Κοινοβουλίου, όπως με έμφαση τη διατυπώνετε, κύριε Napolitano, να εισέλθει σε ένα νέο στάδιο όσον αφορά τη σχέση του με τα εθνικά κοινοβούλια είναι μια κίνηση την οποία θεωρώ σημαντική και ενθαρρυντική. Μια κίνηση που αντανακλάται, εδώ και αρκετό καιρό ήδη, στον ενεργό ρόλο που διαδραματίζει το Σώμα σας στους κόλπους της Διάσκεψης των Επιτροπών Κοινοτικών και Ευρωπαϊκών Υποθέσεων των Κοινοβουλίων της Ευρωπαϊκής Κοινότητας (COSAC), στην αύξηση των επίσημων ή ανεπίσημων επαφών μεταξύ βουλευτών του Ευρωπαϊκού Κοινοβουλίου και βουλευτών των εθνικών κοινοβουλίων - είμαι σε θέση να το γνωρίζω με την ευκαιρία της προετοιμασίας της Συνθήκης της Νίκαιας - και στην ενίσχυση της συνεργασίας σε διοικητικά θέματα.
<P>
Η Επιτροπή διάκειται ασφαλώς ευνοϊκά απέναντι στο νέο αυτό στάδιο, καθώς γνωρίζει πόσο πολύτιμη μπορεί να είναι η συμβολή των εθνικών κοινοβουλίων στην οικοδόμηση της Ένωσης. Όσο περισσότερο προχωρεί η εν λόγω οικοδόμηση, και ευχόμαστε ότι θα προχωρήσει, σε ευαίσθητους τομείς της εθνικής κυριαρχίας, κυρίως δε όσον αφορά τον δεύτερο και τρίτο πυλώνα, τόσο περισσότερο θα τίθεται το θέμα της νομιμότητας ολόκληρου του συστήματος.
<P>
Για παράδειγμα, όλες οι πλευρές επιδεικνύουν αντικειμενικά ενδιαφέρον για τη βελτίωση του ελέγχου στους συναφείς με τον τρίτο πυλώνα τομείς, που τόσο αφορά τους πολίτες. Ο έλεγχος αυτός μπορεί να ενισχυθεί μέσω της κοινοτικοποίησης την οποία επιθυμούν από κοινού η Επιτροπή και το Κοινοβούλιο.
<P>
Νομίζω λοιπόν ότι το εγχείρημα των θεσμικών οργάνων της Ένωσης οφείλει να σεβαστεί δύο μεγάλες αρχές. Καταρχάς, να μην φέρει σε αντίθεση τις νομιμότητες μεταξύ τους, διότι η καθολική ψηφοφορία συμβάλλει στην ευρωπαϊκή οικοδόμηση με πολλούς τρόπους, με άμεσο τρόπο για το Σώμα σας, με έμμεσο τρόπο για το Συμβούλιο και το Ευρωπαϊκό Συμβούλιο. Κατά τη γνώμη μου αυτό είναι πολύτιμο. Κατόπιν, πρέπει να λάβει υπόψη τη διάκριση των εξουσιών που είναι διαφορετική σε κάθε κράτος, καθώς τα προνόμια και οι ανάγκες κάθε εθνικού κοινοβουλίου διαφέρουν από τη μία χώρα στην άλλη.
<P>
Αναρωτιέστε με ποιο τρόπο να επιτύχετε την καλύτερη δυνατή συμμετοχή των εθνικών κοινοβουλίων. Η προσεχής έναρξη της Συνέλευσης, στην οποία αναφέρθηκαν οι περισσότεροι από εσάς, συνιστά από μόνη της μια πρώτη απάντηση στις επιθυμίες που εξέφρασαν τα εθνικά κοινοβούλια. Είναι αποτέλεσμα, όπως ήδη είπα, των προσπαθειών που κατέβαλαν από κοινού το Κοινοβούλιο και η Επιτροπή και της βούλησης που εξέφρασε η 23η COSAC των Βερσαλλιών τον Οκτώβριο του 2000.
<P>
Ωστόσο, κυρίες και κύριοι βουλευτές, παρόλο που κανείς δεν αμφισβητεί τη σημασία ή τη φύση της συμβολής των εθνικών κοινοβουλίων, δεν έχει επιτευχθεί, προς το παρόν τουλάχιστον, συναίνεση όσον αφορά τη μορφή που θα έχει η εν λόγω συμβολή. Η πρόσφατη έκθεση των κκ. Chevalier και Mahou, που εκφωνήθηκε στο Ευρωπαϊκό Συμβούλιο του Λάκεν, το αναφέρει χωρίς περιστροφές. Επομένως, γνωρίζουμε ότι έχουμε δύο επιλογές: είτε έμμεσα, μέσω της βελτίωσης των προνομίων κάθε εθνικού κοινοβουλίου μέσα σε κάθε κράτος μέλος, είτε άμεσα, μέσω της εφαρμογής νέων διαδικασιών που θα επιτρέπουν στα εθνικά κοινοβούλια να παρεμβαίνουν αμεσότερα στη διαδικασία λήψης αποφάσεων σε ευρωπαϊκό επίπεδο.
<P>
Είναι σαφές ότι πρέπει να τονίσουμε και να ενισχύσουμε την πρώτη επιλογή της έμμεσης ενίσχυσης των εθνικών κοινοβουλίων και είναι επίσης σαφές ότι αυτή τη λύση προτιμά η πλειοψηφία. Η Επιτροπή δεν είναι σε θέση να κρίνει την ιδιαίτερη αξία κάθε συνταγματικού συστήματος. Αντίθετα, μπορεί να διατυπώσει το ενδιαφέρον της όσον αφορά τη διάδοση όλων των βέλτιστων πρακτικών - και γνωρίζουμε καλά ότι ορισμένες πρακτικές σε ορισμένα κράτη μέλη είναι καλύτερες από ό,τι σε άλλα - σε θέματα ενημέρωσης, διαβούλευσης. Μπορεί επίσης να δηλώσει ότι διατίθεται να εξετάσει το ενδεχόμενο τροποποίησης του πρωτοκόλλου της Συνθήκης του Αμστερνταμ, προκειμένου να ληφθούν υπόψη οι βέλτιστες αυτές πρακτικές.
<P>
Η δεύτερη επιλογή είναι πιο άμεση και αναμφισβήτητα πιο δύσκολη, διότι επί του παρόντος τα ίδια τα εθνικά κοινοβούλια διαφωνούν μεταξύ τους σε ορισμένα θέματα. Θα πρέπει, όμως, κυρίες και κύριοι βουλευτές, να εξετάσουμε αυτή τη δεύτερη, πιο άμεση, λύση όταν θα συζητήσουμε, για παράδειγμα, το θέμα της αποσαφήνισης των νομοθετικών αρμοδιοτήτων του Συμβουλίου, ή όταν θα προβούμε στον απολογισμό των κοινών εμπειριών μας στο πλαίσιο των εργασιών με το Ευρωπαϊκό Κοινοβούλιο και με τα εθνικά κοινοβούλια.
<P>
Από την πλευρά της, η Επιτροπή, όπως και το Σώμα σας, δεν συμφωνεί με την ιδέα της σύστασης ενός νέου σώματος, που θα λειτουργήσει στην πραγματικότητα ως τρίτο όργανο. Η διαδικασία λήψης αποφάσεων σε ευρωπαϊκό επίπεδο είναι ήδη αρκετά περίπλοκη, και δεν αναφέρομαι φυσικά στον κίνδυνο θεσμικής σύγκρουσης μεταξύ του σώματος αυτού και του δικού σας Σώματος, με το οποίο η Επιτροπή έχει από κοινού και προασπίζεται από παλιά ένα συγκεκριμένο όραμα και μια συγκεκριμένη φιλοδοξία όσον αφορά το κοινοτικό πρότυπο.
<P>
Εν κατακλείδι, όπως πολύ σωστά είπατε, κύριε πρόεδρε Napolitano, η Συνέλευση, η οποία δεν έχει ακόμη αρχίσει, θα εξετάσει κυρίως αυτό το καίριο ζήτημα που αποτελεί αντικείμενο της έκθεσής σας. Μπορούμε επομένως να θίξουμε από τώρα κιόλας ορισμένα θέματα και, χωρίς να σκοπεύουμε να εκφράσουμε συγκεκριμένα γνώμη για θέματα άρρηκτα συνδεδεμένα με τη θεσμική αυτονομία κάθε κράτους μέλους, ο Antonio Vitorino και εγώ προσωπικά, που εκπροσωπούμε την Επιτροπή στους κόλπους της Συνέλευσης, επιθυμούμε να σας πούμε ότι είμαστε στη διάθεσή σας για να δώσουμε ιδέες, για να συνεισφέρουμε στην εν λόγω εμβάθυνση. Θα μπορούσαμε να συνεισφέρουμε, για παράδειγμα, σε θέματα όπως ο ρόλος της συντακτικής εξουσίας των εθνικών κοινοβουλίων ή ο ρόλος τους στην ερμηνεία της αρχής της επικουρικότητας.
<P>
Όλοι σχεδόν, κυρίες και κύριοι βουλευτές, αναφερθήκατε στη Συνέλευση αυτή που θα μας απασχολήσει πολύ από την 28η Φεβρουαρίου και μετά. Όπως και να έχουν τα πράγματα, το επαναλαμβάνω, ένας από τους καίριους παράγοντες της επιτυχίας της εν λόγω Συνέλευσης, προκειμένου να ανταποκριθεί στις υψηλότερες δυνατές φιλοδοξίες, είναι η κοινή μας ικανότητα να πείσουμε και να παροτρύνουμε τα εθνικά κοινοβούλια και να συνεργαστούμε ειλικρινά μαζί τους. Από την άποψη αυτή, κύριε Πρόεδρε, νομίζω ότι η έκθεσή σας δεν είναι μόνο ενθαρρυντική, αλλά και ιδιαίτερα χρήσιμη.

<SPEAKER ID=152 NAME="Πρόεδρος">
Ευχαριστώ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, Πέμπτη, στις 12.00.

<CHAPTER ID=9>
Διαχείριση της περιφερειακής πολιτικής και διαρθρωτικά ταμεία
<SPEAKER ID=153 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0006/2002) του κ. Pohjamo, εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με τη διαχείριση της περιφερειακής πολιτικής και τα διαρθρωτικά ταμεία (2001/2066 (INI))

<SPEAKER ID=154 LANGUAGE="FI" NAME="Pohjamo">
. (FI) Κύριε Πρόεδρε, κύριε Επίτροπε, αξιότιμοι συνάδελφοι, καταρχάς θα ήθελα να ευχαριστήσω τους συναδέλφους για την ενεργό συμμετοχή στην εκπόνηση της έκθεσης. Το θέμα δημιούργησε ζωηρή συζήτηση στους κόλπους της επιτροπής και η έκθεση απέκτησε εμπεριστατωμένες τροπολογίες. Επιπλέον, οι εκπρόσωποι της επιτροπής συνέβαλαν με τον τρόπο τους στη συζήτηση.
<P>
Είμαι ικανοποιημένος για την ομοφωνία που επέδειξε η επιτροπή σχετικά με τον κύριο στόχο της έκθεσής μου. Κατά τη γνώμη μου η οικονομική, κοινωνική και περιφερειακή συνοχή της Ένωσης συνιστά εξίσου θεμελιώδη στόχο με την κοινή αγορά και τη νομισματική ένωση. Η προσεχής διεύρυνση συνιστά μείζονα πρόκληση και ασκεί πιέσεις για μεταρρύθμιση στη διαχείριση τόσο της περιφερειακής πολιτικής όσο και των διαρθρωτικών ταμείων. Η παρούσα έκθεση αποσκοπεί να αναλύσει τα προβλήματα που προκύπτουν κατά την υλοποίηση της πρακτικής και να υποβάλει προτάσεις σχετικά με τον τρόπο που θα μπορούσε η λειτουργία των διαρθρωτικών ταμείων να βελτιωθεί στο πλαίσιο των υφιστάμενων κανόνων καθώς και με τα σημεία που θα πρέπει να ληφθούν υπόψη κατά την προετοιμασία της μεταρρύθμισης. Η έκθεση παρέχει μια πιο πρακτική άποψη στην έντονη συζήτηση για την περιφερειακή πολιτική.
<P>
Προκειμένου να αποκομίσω βασική πληροφόρηση για την έκθεσή μου, απέστειλα ένα ευρύ ερωτηματολόγιο σε διάφορες περιφέρειες κάθε κράτους μέλους. Όλα σχεδόν τα κράτη μέλη απάντησαν, και μέσω των απαντήσεων αυτών είχα στα χέρια μου τις πρακτικές εμπειρίες απευθείας από τις περιοχές και τα άτομα που υλοποιούσαν τα προγράμματα.
<P>
Θα επικεντρωθώ τώρα στα σημαντικότερα συμπεράσματα της συγκεκριμένης έκθεσης. Το πρώτο από αυτά φορά την ενίσχυση της αποτελεσματικότητας και της επίδοσης. Κατά την υλοποίηση της πρακτικής των διαρθρωτικών ταμείων πρέπει να επιδιώκεται η αποτελεσματική και αποδοτική χρήση των πιστώσεων, η τήρηση των προθεσμιών και η όσο το δυνατόν καλύτερη ποιότητα των σχεδίων. Οι περιφέρειες θεωρούν ότι η διαχείριση των προγραμμάτων των διαρθρωτικών ταμείων έχει γίνει εν μέρει δυσκολότερη και έχει αυξήσει τη γραφειοκρατία. Οι περιφέρειες εξακολουθούν να θεωρούν τις διατάξεις της χρηματοδότησης περίπλοκες, εν μέρει ασαφείς και αμφιλεγόμενες, παρόλο που ο στόχος ήταν, βεβαίως, διαφορετικός. Η χρηματοδότηση πρέπει να διοχετεύεται όσο το δυνατόν αμεσότερα στις περιφέρειες και οι περιοχές πρέπει να διαχωρίζονται, προκειμένου να μπορούν να χρησιμοποιήσουν τη ενίσχυση των διαρθρωτικών ταμείων. Η διαχείριση πρέπει να βελτιωθεί, με τη συνεργασία των περιφερειών, των κρατών μελών και της Ένωσης, ούτως ώστε οι κατάλληλες δράσεις να κατευθύνονται αποτελεσματικά στις κατάλληλες περιφέρειες την κατάλληλη στιγμή. Η διαχείριση και η παρακολούθησή της πρέπει να είναι ευέλικτες και να συνδέονται αρμονικά με το σύνολο του προγράμματος ή του σχεδίου. O χρηματοδοτικός κανόνας n+2 πρέπει να τηρείται.
<P>
Κύριος στόχος της έκθεσης είναι η απλοποίηση και η διασάφηση των πρακτικών και της διαχείρισης, καθώς και η αύξηση της αποτελεσματικότητας. Επίσης το Ελεγκτικό Συνέδριο έχει κατακρίνει τις πολύπλοκες πρακτικές των διαρθρωτικών ταμείων και έχει αξιώσει την απλοποίηση και την αύξηση της αποτελεσματικότητας, πράγμα που συνιστούσε επίσης στόχο της Επιτροπής· ωστόσο πρέπει να γίνουν ακόμη πολλά για το συγκεκριμένο θέμα τόσο στην Επιτροπή όσο και στα κράτη μέλη.
<P>
Το δεύτερο συμπέρασμα αφορά την ταχύτερη έναρξη των προγραμμάτων. Η νέα περίοδος προγραμματισμού ξεκίνησε ασυνήθιστα αργά, καθώς η έγκριση των προγραμμάτων κατέληξε να διαρκέσει δύο χρόνια. Τα κράτη μέλη δεν κατόρθωσαν να προσκομίσουν τα έγγραφα εγκαίρως και ο ρυθμός εξέτασης εκ μέρους της Επιτροπής ήταν αργός. Η απλοποίηση και η διασάφηση θα συντελέσουν επίσης στην αποφυγή των καθυστερήσεων. Η έκθεση προβάλλει ως μέσο την κατανομή των προγραμμάτων στόχων και των κοινοτικών πρωτοβουλιών με τέτοιο τρόπο, ώστε να μην ταυτίζεται η προθεσμία προετοιμασίας τους. Έτσι αφενός η Επιτροπή και οι περιφέρειες θα έχουν χρόνο να προετοιμαστούν καλύτερα και αφετέρου στην επόμενη περίοδο δεν πρόκειται να υπάρξουν τέτοιου είδους καθυστερήσεις όπως οι σημερινές.
<P>
Το τρίτο σημαντικό συμπέρασμα αφορά την τήρηση της αρχής της προσθετικότητας. Τα αποτελέσματα της κοινοτικής περιφερειακής πολιτικής έχουν αποδυναμώσει τις θέσεις ότι η χρηματοδότηση αντισταθμίζει την εθνική χρηματοδότηση ή ότι από τις περιφέρειες αποσύρονται περισσότερα ίσως εθνικά κονδύλια από εκείνα που χορηγούνται από την Ένωση. Η Επιτροπή πρέπει να ανανεώσει και να αποσαφηνίσει τους κανόνες σχετικά με την τήρηση της αρχής της προσθετικότητας, ούτως ώστε να τηρείται τόσο σε επίπεδο προγράμματος όσο και σε επίπεδο περιφέρειας.
<P>
Το τέταρτο συμπέρασμα αφορά την εντατικοποίηση της αξιολόγησης και της παρακολούθησης των διαρθρωτικών ταμείων. Η παρακολούθηση πρέπει να επικεντρώνεται στην παρακολούθηση της αποδοτικότητας, δηλαδή τι υλοποιείται πραγματικά με τα κονδύλια αυτά και με ποιον τρόπο. Το Κοινοβούλιο θα πρέπει να διαθέτει σαφείς και διαφανείς διαύλους στη συλλογή πληροφοριών και στην οργάνωση της παρακολούθησης. Η Επιτροπή πρέπει να παράσχει σαφή πληροφόρηση και ενημέρωση, προκειμένου να μπορέσουν να επωφεληθούν η επιτροπή και το Κοινοβούλιο.
<P>
Όταν συνέταξα τη σύσταση για ψηφοφορία, υποστήριξα τις τροπολογίες που ενισχύουν τα συμπεράσματα της έκθεσης. Οι συνάδελφοι προχώρησαν επίσης τροπολογίες σχετικά με το περιεχόμενο, οι οποίες άξιζε μεν να υποστηριχθούν αλλά δεν εντάσσονταν στο πνεύμα της συγκεκριμένης έκθεσης.

<SPEAKER ID=155 NAME="Marques">
Κύριε Πρόεδρε, κύριοι βουλευτές, κύριε Επίτροπε, αυτή η έκθεση πρωτοβουλίας του Ευρωπαϊκού Κοινοβουλίου που εξετάζουμε τώρα είναι απολύτως δικαιολογημένη: έχει ασφαλώς νόημα το Ευρωπαϊκό Κοινοβούλιο να αναλύσει, να συζητήσει και να προτείνει τρόπους για τη βελτίωση της πρακτικής εκτέλεσης και διαχείρισης των διαρθρωτικών ταμείων με στόχο να αυξηθεί η αποτελεσματικότητά τους. Παρά τη μεταρρύθμιση των διαρθρωτικών ταμείων που κορυφώθηκε στη Σύνοδο Κορυφής του Βερολίνου το 1999, η οποία εισήγαγε σημαντικές βελτιώσεις στη λειτουργία τους, η εμπειρία αυτών των δυόμισι ετών μας διδάσκει ότι υπάρχει περιθώριο για νέες βελτιώσεις. Η σημασία των στόχων της πολιτικής της οικονομικής και κοινωνικής συνοχής, της οποίας βασικό μέσο αποτελούν τα διαρθρωτικά ταμεία, μας υποχρεώνει σε μία προσπάθεια συνεχούς βελτίωσης. Προσπάθεια την οποία όλοι οφείλουμε να καταβάλουμε: τα ευρωπαϊκά θεσμικά όργανα, κυρίως η Επιτροπή, αλλά επίσης και τα κράτη μέλη και οι δικαιούχες περιφέρειες. Στην πραγματικότητα, επιβάλλεται να συνεχιστεί η προσπάθεια απλοποίησης και ελάφρυνσης της γραφειοκρατίας όσον αφορά τη λειτουργία των διαρθρωτικών ταμείων, συνεπώς καθίσταται αναγκαίο να βελτιωθούν οι μέθοδοι διαχείρισης σε τομείς όπως η χρηματοδότηση, ο έλεγχος, η παρακολούθηση και η εκτέλεση των υποστηριζόμενων προγραμμάτων. Επίσης, τα κράτη και οι περιφέρειες πρέπει να πραγματοποιούν πιο συνετή επιλογή των έργων που λαμβάνουν ενίσχυση και να χρησιμοποιούν όσο το δυνατόν ορθότερα τα κονδύλια. Για το σκοπό αυτό, πρέπει να ενισχυθούν οι μηχανισμοί του τύπου "επιφύλαξη αποτελεσματικότητας" , με στόχο την προώθηση και πριμοδότηση των περιφερειών που έχουν χρησιμοποιήσει ορθότερα τα διαρθρωτικά ταμεία.
<P>
Από την άλλη πλευρά, οι εθνικές οικονομικές πολιτικές δεν πρέπει ποτέ να παραγνωρίζουν τους στόχους οικονομικής και κοινωνικής συνοχής σε εσωτερικό επίπεδο, και απαιτείται οι πολιτικές αυτές να είναι συνεκτικές και όχι αντιφατικές με τους στόχους αυτούς. Το ίδιο ισχύει και για τις άλλες κοινοτικές πολιτικές, ιδίως την κοινή γεωργική πολιτική, την πολιτική ανταγωνισμού και τις κρατικές ενισχύσεις που μπορούν να αποκτήσουν τεράστια αξία, λόγω της σημασίας των νομικών και χρηματοδοτικών μέσων τα οποία διαθέτουν και με την προϋπόθεση ότι θα προσανατολισθούν καλύτερα προς άλλους στόχους της συνοχής.
<P>
Ας σταθούμε, τέλος, στην ανάγκη μεγαλύτερης αποκέντρωσης ή πιο αποτελεσματικής εφαρμογής της αρχής της επικουρικότητας στο πλαίσιο της πολιτικής της οικονομικής και κοινωνικής συνοχής της Ευρωπαϊκής Ένωσης. Προφανώς, στο θέμα αυτό υπάρχει ακόμη πεδίο παραχώρησης περισσότερων αρμοδιοτήτων στα κράτη μέλη και στις περιφέρειες. Οι αρχές της αποκέντρωσης και της επικουρικότητας πρέπει να υλοποιηθούν μέχρι τις έσχατες συνέπειές τους. Αλλά προσοχή! Ας μην συγχέουμε, στο πλαίσιο των διαρθρωτικών ταμείων, την εφαρμογή της αρχής της επικουρικότητας με μία υποθετική και παράλογη επανεθνικοποίηση της πολιτικής της οικονομικής και κοινωνικής συνοχής της Ευρωπαϊκής Ένωσης. Η αρχή της επικουρικότητας δεν μπορεί ποτέ να χρησιμεύσει ως μέσο για τις απόπειρες συρρίκνωσης, κυρίως όσον αφορά τους χρηματοδοτικούς πόρους, την πολιτική της οικονομικής και κοινωνικής συνοχής της Ευρωπαϊκής Ένωσης. Αντίθετα, η αρχή αυτή απαιτεί σε ευρωπαϊκό επίπεδο αποτελεσματική πολιτική οικονομικής και κοινωνικής συνοχής και δικαιολογεί επίσης, μπροστά στην πρόκληση της διεύρυνσης και της έντονης αύξησης των περιφερειακών ανισοτήτων που προκύπτουν από αυτή, την ενίσχυση των μέσων που διατίθενται για αυτόν τον αυθεντικό πυλώνα της ευρωπαϊκής οικοδόμησης. Δεν πρέπει να ξεχνάμε ότι χώρες όπως οι Ηνωμένες Πολιτείες της Αμερικής διαθέτουν περισσότερους πόρους για τις πολιτικές αναδιανομής από την Ευρωπαϊκή Ένωση.
<P>
Κύριε Πρόεδρε, εν κατακλείδει, "ναι" σε μεγαλύτερη αποκέντρωση όσον αφορά τη διαχείριση των διαρθρωτικών ταμείων, "ναι" όμως και στη διατήρηση και την ενίσχυση των βασικών λειτουργιών της πολιτικής της οικονομικής και κοινωνικής συνοχής της Ευρωπαϊκής Ένωσης, δηλαδή αναδιανομή πόρων και ενίσχυση της ανάπτυξης προς όφελος των πιο μειονεκτικών περιοχών.

<SPEAKER ID=156 LANGUAGE="ES" NAME="Cerdeira Morterero">
Κύριε Πρόεδρε, ξεκινώ την παρέμβασή μου συγχαίροντας τον εισηγητή, κ. Pohjamo, για την πρωτοβουλία και το έργο του, διότι πιστεύω ότι δεν βρισκόμαστε ενώπιον μίας κοινής έκθεσης. Πρόκειται για μία έκθεση πρωτοβουλίας του ίδιου του Κοινοβουλίου, όπου προσπαθούμε να εισαγάγουμε νέες ιδέες που βελτιώνουν τη διαχείριση των διαρθρωτικών ταμείων σε μία κρίσιμη στιγμή για όλη την Ευρωπαϊκή Ένωση και για το μέλλον του εν λόγω ταμείου.
<P>
Αυτή η έκθεση προκύπτει από τη σαφή ανάγκη βελτίωσης της διαχείρισης της περιφερειακής πολιτικής στο σύνολό της και των διαρθρωτικών ταμείων, η διαχείριση των οποίων απαιτεί μεγαλύτερη ευελιξία και ανταποκρίνεται επίσης σε μία γενικευμένη ανησυχία που υπάρχει στο Ευρωπαϊκό Κοινοβούλιο.
<P>
Το περιθώριο ελιγμών και επιρροής του Ευρωπαϊκού Κοινοβουλίου όταν η Επιτροπή παρουσιάζει τις εκθέσεις της είναι πρακτικά μηδαμινό. Γι' αυτό, πιστεύουμε ότι αυτή είναι η κατάλληλη στιγμή για να δώσουμε ένα μεγαλύτερο πολιτικό πρωταγωνιστικό ρόλο στα ταμεία, αφενός, και στο Κοινοβούλιο, αφετέρου. Είναι η κατάλληλη στιγμή να μην αγνοηθούν οι καθυστερήσεις που υπάρχουν στη διαχείριση αυτών των σημαντικών ταμείων, για να διορθωθούν και για να εισαχθούν νέα στοιχεία.
<P>
Πρέπει να διαχωρίσουμε τη δημοσιονομική αποδοτικότητα των ταμείων και την πραγματική τους αποδοτικότητα. Η ευελιξία είναι, αναμφίβολα, ένα στοιχείο που θα αυξήσει τις πραγματικές επιπτώσεις των διαρθρωτικών ταμείων στην κοινωνία και στην μεγαλύτερη συνοχή που όλοι επιδιώκουμε.
<P>
Πρέπει να εισαγάγουμε νέα στοιχεία στην αξιολόγηση αυτών των ταμείων και περισσότερες κοινωνικοοικονομικές παραμέτρους, ορθές πρακτικές, διαφάνεια και, ασφαλώς, μεγαλύτερη εποπτεία της αρχής της προσθετικότητας. Πιστεύουμε ότι με πρωτοβουλίες όπως αυτή, εγκρίνοντάς τις αύριο στην ψηφοφορία, φέρνουμε νέες ιδέες που βελτιώνουν τη διαχείριση των διαρθρωτικών ταμείων και της περιφερειακής πολιτικής στο σύνολό της. Έτσι θα φτάσουμε στη νέα Ατζέντα 2006 με σημαντική προστιθέμενη αξία για όλους.

<SPEAKER ID=157 LANGUAGE="FR" NAME="Esclopι">
Κύριε Επίτροπε, αγαπητοί συνάδελφοι, η έκθεση πρωτοβουλίας του κ. Pohjamo, τον οποίο συγχαίρω για τη σαφήνειά του, επισημαίνει για μια ακόμη φορά τους στόχους τους οποίους καλούνται να επιτύχουν η περιφερειακή πολιτική και τα διαρθρωτικά ταμεία. Οι στόχοι αυτοί προκύπτουν ούτε λίγο ούτε πολύ από τη διαπίστωση ότι υπήρξαν δυσλειτουργίες σε προηγούμενα προγράμματα. Επομένως, πώς να μην συμφωνήσουμε με ορισμένες προτάσεις, οι οποίες αποτελούν δηλώσεις προθέσεως, που στόχο έχουν τη βελτίωση της αποτελεσματικότητας του προγραμματισμού;
<P>
Ωστόσο, θα ήθελα με τη σειρά μου να επισημάνω ορισμένες προτεραιότητες που θεωρώ σημαντικές, κυρίως στο πεδίο, όταν συναντώμαι με τους συνεργάτες μου. Η πρώτη παρατήρηση που ουσιαστικά επαναλαμβάνεται αφορά τον περιορισμό των μικρών προγραμμάτων. Ο στόχος της γενικής απλοποίησης είναι ασφαλώς αξιέπαινος, δεν πρέπει όμως να οδηγεί συστηματικά στην πριμοδότηση των μεγάλων προγραμμάτων, αλλά μόνο των καλών προγραμμάτων, των προγραμμάτων που είναι χρήσιμα για την ανάπτυξη και οικονομικά βιώσιμα.
<P>
Η δεύτερη παρατήρηση αφορά την πολιτική βούληση περί περαιτέρω ενίσχυσης της συμμετοχής των κρατών και των αποκεντρωμένων αρχών τους στον έλεγχο αλλά επίσης, πρώτα, στην επεξεργασία των προγραμμάτων, καθώς οφείλουμε να έχουμε πάντοτε υπόψη μας και να θυμόμαστε ότι το πλέον κατάλληλο επίπεδο προκειμένου να κριθεί αποτελεσματικά ένα πρόγραμμα είναι το πλησιέστερο στον εμπνευστή του.
<P>
Τέλος, είτε πρόκειται για τον ορισμό των προγραμμάτων στις περιφέρειες, για την παρακολούθηση, την εξέλιξη ή, κυρίως, για την εξέταση των διαφόρων φακέλων, το τοπίο μοιάζει να είναι - συγχωρείστε μου την έκφραση - ομιχλώδες. Επομένως, πρέπει να προσέξουμε ώστε οι υπερβολές όσον αφορά τις διαβουλεύσεις και τα τεχνοκρατικά εμπόδια να μην έχουν αρνητικά αποτελέσματα για τα προγράμματα και να μην έχουν ως αποτέλεσμα, όπως συνέβη στη Γαλλία, τη μερική μόνο αξιοποίηση των οικονομικών δυνατοτήτων.
<P>
Δεν θα μπορούσα να κλείσω την ομιλία μου χωρίς να αναφερθώ στην παράγραφο 12 της έκθεσης. Είναι τουλάχιστον περίεργο το γεγονός ότι ζητείται από την Επιτροπή να εμπλακεί στη νομικό-διοικητική οργάνωση των κρατών. Είναι δικό τους πρόβλημα εάν είναι λιγότερο ή περισσότερο περιθωριοποιημένα.
<P>
Εν κατακλείδι, είναι δύσκολο να αποδεχθεί κανείς ότι, υπό το πρόσχημα της περιφερειακής διαίρεσης, η Ευρώπη σφετερίζεται για μια ακόμη φορά ένα δικαίωμα που δεν της ανήκει ειδικά δε όταν αυτό έχει ως συνέπεια την πλήρη αποδυνάμωση των κρατών.

<SPEAKER ID=158 LANGUAGE="DE" NAME="Raschhofer">
Κύριε Πρόεδρε, κύριε Επίτροπε, η παρούσα έκθεση δείχνει καθαρά ότι εξακολουθούν να υπάρχουν αρκετές ελλείψεις ως προς τη διαχείριση της διαρθρωτικής πολιτικής και κυρίως μεγάλο περιθώριο βελτιώσεων. Διαβάζω εδώ και χρόνια πολύ προσεκτικά αυτές τις εκθέσεις και ουσιαστικά ο κατάλογος ελλείψεων που περιλαμβάνουν παραμένει ο ίδιος.
<P>
Βέβαια, στο πλαίσιο της Ατζέντας 2000 επιχειρήθηκε να απλουστευθεί η περιφερειακή πολιτική, παρόλ' αυτά όμως παραμένουν τέσσερα κεντρικά σημεία στα οποία θέλω να ασκήσω κριτική: πρώτον, η έλλειψη αποτελεσματικότητας, δεύτερον, οι υψηλές διοικητικές δαπάνες, τρίτον, οι πολλές δυνατότητες απάτης και τέταρτον, η έλλειψη αξιολόγησης. Πιστεύω στην θεμελιώδη ευρωπαϊκή ιδέα της αλληλεγγύης. Αλλωστε, είναι προς το συμφέρον των πιο πλουσίων κρατών να βοηθήσουν τα φτωχότερα να προσεγγίσουν το επίπεδο της Κοινότητας.
<P>
Παρόλ' αυτά όμως ζητώ μια βαθύτερη μεταρρύθμιση της περιφερειακής πολιτικής της Ένωσης. Αν δεν γίνει κριτική αξιολόγηση της μεταρρύθμισης αυτής, το μέλλον της διευρυμένης Ένωσης είναι αβέβαιο, ειδικά σε ό,τι αφορά τη χρηματοδότηση μετά το 2006. Για να μην παρερμηνευθώ, σας εξηγώ: η διεύρυνση θα κοστίσει και αυτό πρέπει να το πούμε στον κόσμο. Όμως τι νόημα έχει στ' αλήθεια να προτείνει για παράδειγμα η Επιτροπή στις υποψήφιες χώρες περικοπές στην ΚΓΠ ενώ από την άλλη διατίθενται ως εξισορρόπηση περισσότερες διαρθρωτικές ενισχύσεις; Τα κονδύλια αυτά ωστόσο μπορούν να αξιοποιηθούν πραγματικά στο σύνολό τους μόνον εάν οι υποψήφιες χώρες δεχθούν να δημιουργηθούν νέα χρέη στον προϋπολογισμό τους. Τα έχει αναλογιστεί πραγματικά όλα αυτά η Επιτροπή;

<SPEAKER ID=159 NAME="Πρόεδρος">
Δεδομένου ότι έχει φτάσει η Ώρα των Ερωτήσεων, η συζήτηση διακόπτεται σ' αυτό το σημείο. Θα συνεχιστεί στις 21.00.

<CHAPTER ID=10>
΄Ωρα των Ερωτήσεων (Συμβούλιο)
<SPEAKER ID=160 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς το Συμβούλιο (B5-0002/2002).

<SPEAKER ID=161 NAME="Πρόεδρος">


<SPEAKER ID=162 NAME="Αλέξανδρου Αλαβάνου">
Ερώτηση αριθ. 1 του κ. (H-0950/01):
<P>
Θέμα: Απάνθρωπες συνθήκες φυλάκισης στις αιγυπτιακές φυλακές Ο Κώστας Καστανιάς είναι κρατούμενος από το 1989 στις αιγυπτιακές φυλακές υψίστης ασφαλείας εκτίοντας ποινή ισόβιας κάθειρξης με καταναγκαστικά έργα για την υπόθεση του μότορσιπ "Θανάσης" . Είναι ο μοναδικός επιζών αφού οι άλλοι δύο έλληνες που είχαν καταδικασθεί και φυλακισθεί για την ίδια υπόθεση πέθαναν από τις κακουχίες και τις απάνθρωπες συνθήκες στις αιγυπτιακές φυλακές. Ο τελευταίος αποθανών για την ίδια υπόθεση Τάσος Κοντογιάννης πέθανε υπό αμφιλεγόμενες συνθήκες. Για την υπόθεση αυτή είχε ερωτηθεί και στο παρελθόν το Συμβούλιο.
<P>
Επειδή αυτή η υπόθεση απασχολεί έντονα την ελληνική κοινή γνώμη, δεδομένου ότι οι συνθήκες στις αιγυπτιακές φυλακές είναι απάνθρωπες (κελί 3Χ4 για 20 άτομα) και η υγεία του Κώστα Καστανιά έχει κλονισθεί ανεπανόρθωτα, ερωτάται το Συμβούλιο θα ασκήσει την επιρροή του προκειμένου να μπορέσει ο ανωτέρω κρατούμενος να εκτίσει το υπόλοιπο της ποινής του σε ελληνικές φυλακές;

<SPEAKER ID=163 LANGUAGE="ES" NAME="de Miguel">
. (ES) Είναι και για εμένα μεγάλη ικανοποίηση που συμμετέχω σ' αυτή την Ώρα των Ερωτήσεων του Ευρωπαϊκού Κοινοβουλίου, εξ ονόματος της Προεδρίας του Συμβουλίου, και μάλιστα υπό μία τόσο άξια προεδρία.
<P>
Όσον αφορά αυτήν την προφορική ερώτηση του βουλευτή Αλαβάνου, θα ήθελα να διευκρινίσω ότι το Συμβούλιο δεν είχε την ευκαιρία να εξετάσει τα γεγονότα στα οποία αναφέρεται ο βουλευτής. Πρόκειται για ένα ζήτημα που βασικά άπτεται της αρμοδιότητας των κρατών μελών και που η Ελλάδα χειρίζεται απευθείας με τις αιγυπτιακές αρχές. Εξάλλου, όπως φαίνεται, υπάρχει μία διμερής συμφωνία μεταξύ Αιγύπτου και Ελλάδας σχετικά με την ανταλλαγή κρατουμένων, σκοπός της οποίας είναι να μπορούν οι τελευταίοι να εκτίουν την ποινή στην χώρα καταγωγής τους.
<P>
Το Συμβούλιο έχει επίγνωση ότι οι συνθήκες στις αιγυπτιακές φυλακές μπορεί να είναι σκληρές. Η Ισπανία αντιμετωπίζει επίσης, μεμονωμένα και ως κράτος μέλος της Ένωσης, το ίδιο πρόβλημα, διότι έχει επίσης πρόβλημα με ισπανούς κρατούμενους σε αιγυπτιακές φυλακές.
<P>
Μολονότι η οικονομική συνεργασία της Συμφωνίας Σύνδεσης μεταξύ ΕΕ και Αιγύπτου δεν προσεγγίζει ευθέως το ζήτημα της κατάστασης στις φυλακές, αυτά τα δύο μέσα μπορούν να χρησιμεύσουν και, πράγματι, άλλα κράτη μέλη τα έχουν χρησιμοποιήσει για τον σκοπό αυτό, για την ευαισθητοποίηση σχετικά με τις συνθήκες στους χώρους κράτησης και τη μεταχείριση των κρατουμένων.
<P>
Η Συμφωνία Σύνδεσης, η οποία υπογράφηκε στις 25 Ιουνίου 2001 στο Λουξεμβούργο και η οποία δεν έχει τεθεί σε ισχύ, επειδή δεν έχουν ακόμη κατατεθεί όλα τα μέσα επικύρωσης, θεσπίζει ως ένα από τα βασικά στοιχεία τον σεβασμό των ανθρωπίνων δικαιωμάτων.
<P>
Η προστασία των κρατουμένων ή των φυλακισμένων συμπεριλαμβάνεται στα παγκόσμια μέσα υπεράσπισης των ανθρωπίνων δικαιωμάτων και το εθνικό ενδεικτικό πρόγραμμα για την Αίγυπτο, που καλύπτει την περίοδο από το 2000 ως το 2004 και περιλαμβάνει οικονομική ενίσχυση 351 εκατομμυρίων ευρώ, συμπεριλαμβάνει επίσης τη στήριξη της ανάπτυξης της κοινωνίας των πολιτών, της εκπαίδευσης και της αύξησης της κοινωνικής προστασίας και των δικαιωμάτων των πιο μειονεκτούντων και περιθωριακών ομάδων της αιγυπτιακής κοινωνίας.
<P>
Πιστεύω ότι το Συμβούλιο θα πρέπει, πράγματι, να χρησιμοποιήσει τα μέσα που του παρέχει αυτή η Συμφωνία Σύνδεσης για να ασκήσει πίεση στην Αίγυπτο, για να ενδιαφερθεί για την τύχη των κρατουμένων της Ευρωπαϊκής Ένωσης σε αιγυπτιακές φυλακές, αλλά, φυσικά, δεν θα διαθέτουμε ένα μέσο που θα μας επιτρέπει να καταστήσουμε πραγματικά αποτελεσματική αυτή τη συμφωνία, αν δεν επικυρωθεί πρώτα αυτό το μέσο και δεν κατατεθούν τα μέσα επικύρωσης.
<P>
Γι' αυτό, πιστεύω ότι είναι σκόπιμο να γίνει έκκληση στα κράτη μέλη, για να επικυρωθούν το συντομότερο δυνατό τόσο αυτή όσο και άλλες μεσογειακές συμφωνίες των οποίων εκκρεμεί η κύρωση.

<SPEAKER ID=164 NAME="Αλαβάνος">
Ευχαριστώ τον κ. Υπουργό για την απάντησή του. Η ερώτησή μου είναι SΟS. Έχουμε κυριολεκτικά ένα χρονικό προαναγγελθέντος θανάτου. Τρεις ήταν οι κρατούμενοι από το 1989. Οι δύο πέθαναν - ο τελευταίος τον Οκτώβρη του 2001 από αμυγδαλές. Υπάρχουν είκοσι φυλακισμένοι σε κελιά 3Χ4. Κάνω έκκληση στον κ. Υπουργό γι' αυτόν τον ζωντανό νεκρό, αλλά αν υπάρχουν και Ισπανοί ή άλλοι κοινοτικοί πολίτες, να γίνει πολιτική παρέμβαση προς τις αρχές της Αιγύπτου, προκειμένου να εκτίσουν το υπόλοιπο της ποινής τους στις φυλακές των χωρών μελών της Ευρωπαϊκής Ένωσης. Αλλιώς, κύριε Υπουργέ, μέσα από τη γραφειοκρατία, μέσα από τα πολλά θέματα που έχουμε, θα καταλήξουμε να είμαστε συνένοχοι. Είναι θέμα της ελληνικής κυβέρνησης. Η ελληνική κυβέρνηση δεν μπόρεσε με το δικό της βάρος, η Ευρωπαϊκή Ένωση έχει πολύ μεγαλύτερο βάρος για να το πετύχει.

<SPEAKER ID=165 LANGUAGE="ES" NAME="de Miguel">
. (ES) Σημειώνω το επανειλημμένο αίτημα του βουλευτή Αλαβάνου και του δηλώνω ότι θα υποβληθεί στο Συμβούλιο, για να δούμε αν η Προεδρία του Συμβουλίου της Ευρωπαϊκής Ένωσης μπορεί να αναλάβει άμεση δράση στο Κάιρο, λαμβάνοντας υπόψη την κατάσταση της υγείας του κρατούμενου Κώστα Καστανιά, στον οποίο αναφέρεται ο κ. Αλαβάνος.

<SPEAKER ID=166 NAME="Πρόεδρος">


<SPEAKER ID=167 NAME="Carlos Carnero Gonzαlez">
Ερώτηση αριθ. 2 του κ. (H-0952/01):
<P>
Θέμα: Δεσμευτικός χαρακτήρας του Αρθρου 19, παράγραφος 2, του Χάρτη Θεμελιωδών Δικαιωμάτων σε οποιαδήποτε συμφωνία για τις εκδόσεις μεταξύ της ΕΕ και των Ηνωμένων Πολιτειών Σύμφωνα με δημοσιεύματα των μέσων ενημέρωσης, η Ισπανία, χώρα που θα αναλάβει την Προεδρία του Συμβουλίου από 1ης Ιανουαρίου 2002, πρότεινε συνολική συμφωνία με τις Ηνωμένες Πολιτείες για τις εκδόσεις. Kατά την άποψη μου, η απαραίτητη συνεργασία μεταξύ της ΕΕ και των ΗΠΑ για την καταπολέμηση της τρομοκρατίας θα πρέπει να σέβεται σχολαστικά τις βασικές αρχές και αξίες του κράτους δικαίου. Για τα κράτη μέλη της Ενωσης, μεταξύ των αρχών αυτών περιλαμβάνεται η κατάργηση της ποινής του θανάτου.
<P>
Προς τούτο, θεωρώ απαραίτητο - συμφωνώντας με τις κυριότερες οργανώσεις προστασίας των δικαιωμάτων του ανθρώπου - οποιαδήποτε μελλοντική συμφωνία της ΕΕ με την Ουάσινγκτον να σέβεται το γράμμα και το πνεύμα του άρθρου 19 του Χάρτη Θεμελιωδών Δικαιωμάτων, εφόσον στις Ηνωμένες Πολιτείες εξακολουθεί να ισχύει η θανατική ποινή και, επιπλέον, θα δημιουργηθούν στρατοδικεία.
<P>
Θα αναλάβει άραγε το Συμβούλιο τη δέσμευση να θεωρηθεί απόλυτα δεσμευτικό το άρθρο 19, παράγραφος 2, του Χάρτη Θεμελιωδών Δικαιωμάτων σε οιαδήποτε συμφωνία με τις Ηνωμένες Πολιτείες σε θέματα εκδόσεων;

<SPEAKER ID=168 LANGUAGE="ES" NAME="de Miguel">
. (ES) Το Συμβούλιο σας υπενθυμίζει ότι, στο σημείο 2 των συμπερασμάτων του σχεδίου δράσης του έκτακτου Ευρωπαϊκού Συμβουλίου της 21ης Σεπτεμβρίου, το Ευρωπαϊκό Συμβούλιο κάνει έκκληση για την εφαρμογή, το συντομότερο δυνατόν, όλων των υφιστάμενων διεθνών συμβάσεων σχετικά με την καταπολέμηση της τρομοκρατίας, ήτοι όλων των συμβάσεων που υπάρχουν στο πλαίσιο των Ηνωμένων Εθνών, του ΟΟΣΑ και άλλων διεθνών οργανισμών.
<P>
Η Ευρωπαϊκή Ένωση υποστηρίζει την πρόταση της Ινδίας να καταρτισθεί στους κόλπους των Ηνωμένων Εθνών μια Γενική Σύμβαση για τη Διεθνή Τρομοκρατία, η οποία αναμένεται ότι θα ενισχύσει τον αντίκτυπο των δράσεων που έχουν αναληφθεί τα τελευταία 25 χρόνια υπό την αιγίδα των Ηνωμένων Εθνών.
<P>
Στο πλαίσιο του προγράμματός της, η Προεδρία θεώρησε απαραίτητη την επίτευξη ενός κοινού χώρου όπου η καταπολέμηση οποιασδήποτε μορφής εγκληματικότητας και ιδιαίτερα των σοβαρότερων μορφών της, όπως είναι η τρομοκρατία, η σωματεμπορία, το λαθρεμπόριο ναρκωτικών και η νομιμοποίηση εσόδων από παράνομες δραστηριότητες, διαρθρώνεται βάσει κοινών κριτηρίων ρύθμισης και δράσεων και διεξάγεται από κοινού με όλα τα κράτη μέλη. Σ' αυτό το πλαίσιο, η Προεδρία προτείνει τον καθορισμό στόχων τόσο σημαντικών όσο το ευρωπαϊκό ένταλμα σύλληψης και η κατάργηση των επίσημων διαδικασιών έκδοσης.
<P>
Επιπροσθέτως, η Προεδρία θεωρεί θεμελιώδη και υψηλής προτεραιότητας την ενίσχυση των σχέσεων μεταξύ της Ευρωπαϊκής Ένωσης και των Ηνωμένων Εθνών και, πιο συγκεκριμένα, στο πλαίσιο της δικαστικής συνεργασίας σε ποινικές υποθέσεις για την καταπολέμηση της τρομοκρατίας.
<P>
Το Συμβούλιο θα επιθυμούσε με αυτήν την ευκαιρία να υπενθυμίσει ότι το ζήτημα του καθεστώτος του Χάρτη των Θεμελιωδών Δικαιωμάτων της Ευρωπαϊκής Ένωσης θα πρέπει να διευθετηθεί στο πλαίσιο της συζήτησης σχετικά με το μέλλον της Ένωσης.
<P>
Το Ευρωπαϊκό Συμβούλιο, κατά τη σύνοδό του στο Λάκεν στις 14 και 15 Δεκεμβρίου 2001, ανέθεσε σε μία Συνέλευση να απαντήσει στα ερωτήματα που ανέκυψαν σ' αυτή τη συζήτηση, ιδίως σε εκείνα που αφορούν το αν ο Χάρτης των Θεμελιωδών Δικαιωμάτων πρέπει να ενσωματωθεί στη βασική Συνθήκη και την προσχώρηση της Ευρωπαϊκής Κοινότητας στην Ευρωπαϊκή Σύμβαση για την Προστασία των Δικαιωμάτων του Ανθρώπου και των Θεμελιωδών Ελευθεριών.
<P>
Χωρίς να προδικάζει την απάντηση σε αυτό το ερώτημα, το Συμβούλιο υπενθυμίζει επίσης στον κ. βουλευτή ότι το άρθρο 6, παράγραφος 2 της Συνθήκης για την Ευρωπαϊκή Ένωση ορίζει ότι "η Ένωση σέβεται τα θεμελιώδη δικαιώματα, όπως κατοχυρώνονται με την Ευρωπαϊκή Σύμβαση για την Προστασία των Δικαιωμάτων του Ανθρώπου και των Θεμελιωδών Ελευθεριών, που υπογράφηκε στη Ρώμη στις 4 Νοεμβρίου 1950" .
<P>
Τώρα, λοιπόν, βάσει του άρθρου 3 της Ευρωπαϊκής Σύμβασης για την Προστασία των Δικαιωμάτων του Ανθρώπου και των Θεμελιωδών Ελευθεριών, όπως προκύπτει από τη νομολογία του Ευρωπαϊκού Δικαστηρίου Ανθρωπίνων Δικαιωμάτων, μπορεί να θεσπιστεί ότι κανείς δεν επιτρέπεται να απομακρυνθεί, αποπεμφθεί ή εκδοθεί σε κράτος όπου ενδέχεται να καταδικαστεί σε θάνατο ή να υποβληθεί σε βασανιστήρια ή σε άλλες απάνθρωπες ή εξευτελιστικές ποινές ή μεταχείριση.

<SPEAKER ID=169 LANGUAGE="ES" NAME="Carnero Gonzαlez">
Κύριε Προεδρεύοντα του Συμβουλίου, σας ευχαριστώ για την απάντησή σας, θέλω όμως να σας επαναλάβω την ερώτηση.
<P>
Όλοι γνωρίζουμε ότι έχει τεθεί σε εφαρμογή η απαραίτητη αντιτρομοκρατική συνεργασία μεταξύ των δημοκρατιών και, συνεπώς, μεταξύ της Ευρωπαϊκής Ένωσης και των Ηνωμένων Πολιτειών, αλλά αυτό δεν μπορεί να εμποδίσει την Ευρωπαϊκή Ένωση να υπερασπίζεται πλήρως την ισχύ αξιών που τη χαρακτηρίζουν ουσιωδώς: στην προκείμενη περίπτωση, η υπεράσπιση της κατάργησης της θανατικής ποινής. Δυστυχώς, στις Ηνωμένες Πολιτείες, όπως όλοι γνωρίζουμε, η εσχάτη των ποινών εξακολουθεί να ισχύει.
<P>
Επίσης γνωρίζουμε ότι η Συνέλευση θα μελετήσει την ενσωμάτωση του Χάρτη των Θεμελιωδών Δικαιωμάτων στο μελλοντικό ευρωπαϊκό Σύνταγμα, αλλά ο Χάρτης διακηρύχθηκε επίσης από το Ευρωπαϊκό Συμβούλιο της Νίκαιας και πιστεύω πως ό,τι διακηρύσσεται έχει δεσμευτική πολιτική αξία για αυτόν που το διακηρύσσει. Βάσει αυτών, κύριε Προεδρεύοντα του Συμβουλίου, και στηριζόμενος στην αναφορά που κάνατε στην Ευρωπαϊκή Σύμβαση για την Προστασία των Δικαιωμάτων του Ανθρώπου, σας ερωτώ: η Ευρωπαϊκή Ένωση θα προβεί στην έκδοση οποιουδήποτε προσώπου κατηγορείται για σοβαρά εγκλήματα, μεταξύ των οποίων και για τρομοκρατία, αν υπάρχει ενδεχόμενο στις Ηνωμένες Πολιτείες να καταδικαστεί σε θάνατο ή να εκτελεστεί;

<SPEAKER ID=170 LANGUAGE="ES" NAME="de Miguel">
. (ES) Ο κ. Carnero ήταν παρών στην Επιτροπή Εξωτερικών Υποθέσεων του Ευρωπαϊκού Κοινοβουλίου όταν είπα σαφέστατα και κατηγορητικά και έχω την τιμή να το επαναλάβω ότι η Ευρωπαϊκή Ένωση ποτέ - επαναλαμβάνω - ποτέ δεν θα επιτρέψει την έκδοση ευρωπαίου πολίτη, βάσει κανενός είδους σύμβασης με τις Ηνωμένες Πολιτείες, εφόσον δεν υπάρχει εγγύηση για δύο πράγματα - όχι ένα, αλλά δύο: ότι ποτέ δεν θα επιβληθεί η θανατική ποινή και ποτέ δεν θα δικαστεί από στρατοδικείο σαν αυτά που συστάθηκαν πρόσφατα, αμέσως μετά την 11η Σεπτεμβρίου. Το είπα πει σε μια επιτροπή και το επαναλαμβάνω σήμερα ενώπιον της Ολομέλειας.
<P>
Και βέβαια, σχετικά με την κατάργηση της θανατικής ποινής, σε μια συζήτηση που είχε διεξαχθεί σε αυτήν ακριβώς την αίθουσα πριν από λίγο καιρό σχετικά με τη θέση της Ευρωπαϊκής Ένωσης στην Επιτροπή Ανθρωπίνων Δικαιωμάτων, είχαμε πει επίσης ότι μια από τις πτυχές της θέσης της αντιπροσωπείας της Ευρωπαϊκής Ένωσης και των κρατών μελών της στην Επιτροπή Ανθρωπίνων Δικαιωμάτων είναι ακριβώς ο αγώνας για την κατάργηση της θανατικής ποινής σε όλες τις χώρες του κόσμου χωρίς διακρίσεις για λόγους θρησκευτικούς, πολιτισμού κλπ.

<SPEAKER ID=171 NAME="Πρόεδρος">
Δεδομένου ότι ο συντάκτης της απουσιάζει, η ερώτηση αριθ. 3 καθίσταται άκυρη.

<SPEAKER ID=172 NAME="Miguel Angel Martνnez Martνnez">
Ερώτηση αριθ. 4 του κ. (H-0958/01):
<P>
Θέμα: Αναθεώρηση της "κοινής θέσης" για την Κούβα Το Συμβούλιο των Υπουργών ΑΚΕ που συνήλθε στις Βρυξέλλες στις 6 και 7 Δεκεμβρίου 2001, ενέκρινε ψήφισμα βάσει του οποίου, το Συμβούλιο των Υπουργών ΑΚΕ · 2. Καλεί την Ευρωπαϊκή Ένωση να μεταφράσει αυτό το πνεύμα (την καλή συνεννόηση που υπήρξε κατά την τελευταία επίσκεψη, στις 30 Νοεμβρίου, της "τρόϊκας" της Κοινότητας στην Αβάνα σύμφωνα με το προαναφερθέν ψήφισμα) σε μια ουσιαστική αναθεώρηση της κοινής του θέσης σε ό,τι αφορά την Κούβα, ούτως ώστε να υπάρξει ισότιμη και αμερόληπτη μεταχείριση της χώρας αυτής· 3. Εκφράζει την ελπίδα ότι μια τέτοια αναθεώρηση θα οδηγήσει στην προσχώρηση της Κούβας στη Συμφωνία ΕΕ-ΑΚΕ του Κοτονού, χωρίς ειδικούς ή άδικους όρους · .
<P>
Τί σκοπεύει να πράξει το Συμβούλιο της Ευρωπαϊκής Ένωσης μπροστά στο επαναλαμβανόμενο αίτημα των χωρών ΑΚΕ για αναθεώρηση της κοινής θέσης σχετικά με την Κούβα και την προσχώρησή της στη Συμφωνία του Κοτονού επί ίσοις όροις με τις λοιπές χώρες ΑΚΕ; Το Συμβούλιο έχει δώσει, ή σκοπεύει να δώσει, μια απάντηση σε αυτό το αίτημα του Συμβουλίου των Υπουργών ΑΚΕ;

<SPEAKER ID=173 LANGUAGE="ES" NAME="de Miguel">
. (ES) Το Ευρωπαϊκό Κοινοβούλιο γνωρίζει τον διάλογο μεταξύ Ευρωπαϊκής Ένωσης και Κούβας, ο οποίος διεκόπη από τις κουβανικές αρχές με την ακύρωση της συνάντησης με την τρόικα της Ευρωπαϊκής Ένωσης, που προβλεπόταν για τον Απρίλιο του 2000. Ο διάλογος αυτός συνεχίστηκε την 1η και 2α Δεκεμβρίου 2001 με την επίσκεψη της τρόικας στην Αβάνα.
<P>
Η επανέναρξη του διαλόγου υπήρξε καρπός της έντονης δράσης που ανέπτυξε η Προεδρία και σχετικά με την οποία το Συμβούλιο είχε την ευκαιρία να ενημερώσει ευρέως το Ευρωπαϊκό Κοινοβούλιο, ιδίως κατά τις συνόδους του περασμένου Νοεμβρίου και Δεκεμβρίου. Επίσης, το Συμβούλιο είχε την ευκαιρία να εξετάσει το συγκεκριμένο θέμα στη συνεδρίαση της Συνέλευσης Ίσης Εκπροσώπησης ΑΚΕ/ΕΕ που διεξήχθη στις Βρυξέλλες από τις 29 Οκτωβρίου έως την 1η Νοεμβρίου 2001. Στην περίσταση εκείνη, το Συμβούλιο υπενθύμισε, μεταξύ άλλων, ότι ποτέ δεν είχε ασκήσει βέτο στην ένταξη της Κούβας στη Συμφωνία του Κοτονού, αλλά ότι η Κούβα είχε αποσύρει τη αίτηση ένταξής της τον Μάιο του 2000. Το Συμβούλιο ανακοίνωσε ότι ήταν διατεθειμένο να μελετήσει το ζήτημα όταν η Κούβα υποβάλει επισήμως υποψηφιότητα σύμφωνα με τις διατάξεις της Συμφωνίας.
<P>
Στις 10 και 11 Δεκεμβρίου, το Συμβούλιο Γενικών Υποθέσεων προέβη στη δέκατη αξιολόγηση της κοινής θέσης της Ένωσης και απεφάνθη ότι αυτή παρέμενε σε ισχύ και ότι αποτελούσε τη βάση για την πολιτική της Ένωσης σχετικά με την Κούβα.
<P>
Το Συμβούλιο έκρινε επίσης ότι είναι θεμελιώδες να συνεχισθεί ο διάλογος που είχε αρχίσει, για να μπορέσει να δώσει απτά αποτελέσματα. Ιδιαίτερα, όσον αφορά μια μελλοντική συνεργασία βασισμένη στις δημοκρατικές αρχές των ανθρωπίνων δικαιωμάτων, των θεμελιωδών ελευθεριών και του κράτους δικαίου. Στο πλαίσιο αυτό, το Συμβούλιο υπενθύμισε ότι αναμένει σημαντικές ενδείξεις εκ μέρους της κουβανικής κυβέρνησης προς την κατεύθυνση της επίτευξης των στόχων της κοινής θέσης.
<P>
Το Συμβούλιο επανέλαβε επίσης ότι οι στόχοι της Ευρωπαϊκής Ένωσης σχετικά με την Κούβα συνεχίζουν να συνίστανται στην προώθηση μιας διαδικασίας μετάβασης προς τον δημοκρατικό πλουραλισμό και τον σεβασμό των ανθρωπίνων δικαιωμάτων και των θεμελιωδών ελευθεριών, μια σταθερή οικονομική ανάκαμψη και μια βελτίωση του βιοτικού επιπέδου του λαού της Κούβας.
<P>
Κατόπιν λεπτομερούς μελέτης και ανταλλαγών πληροφοριών, το Συμβούλιο διαπίστωσε επίσης σοβαρές ελλείψεις στην αναγνώριση και την εφαρμογή των ατομικών και πολιτικών ελευθεριών, καθώς και μία άρνηση των κουβανικών αρχών να εξετάσουν την πιθανότητα εισαγωγής μεταρρυθμίσεων με στόχο ένα πολιτικό σύστημα βασιζόμενο στις εν λόγω αξίες.
<P>
Παρόλα αυτά, το Συμβούλιο παρατήρησε κάποιες θετικές ενδείξεις: μεγαλύτερη θρησκευτική ελευθερία, τη μη επιβολή εδώ και δύο χρόνια της θανατικής ποινής, πράγμα που μας παραπέμπει στον προβληματισμό που αποτελούσε αντικείμενο της προηγούμενης ερώτησης, που είναι μία από τις πολιτικές της Ένωσης. Εκεί όπου δεν είναι δυνατή η κατάργηση της θανατικής ποινής, είναι απαραίτητο να επιτευχθεί τουλάχιστον η μη εφαρμογή της, καθώς και σημαντική μείωση του αριθμού των πολιτικών κρατουμένων και αύξηση των κυρώσεων των μέσων των Ηνωμένων Εθνών σχετικά με τα ανθρώπινα δικαιώματα. Αυτά είναι τα θετικά σημεία. Το Συμβούλιο εξέφρασε επίσης τη χαρά του για την απόφαση της κουβανικής κυβέρνησης να εγκρίνει την προσχώρηση της χώρας σε όλες τις συμβάσεις των Ηνωμένων Εθνών κατά της τρομοκρατίας, που ελήφθη κατά τη συνεδρίαση της 4ης Οκτωβρίου.
<P>
Το Συμβούλιο υπενθύμισε επίσης τη σπουδαιότητα που αποδίδει η Ευρωπαϊκή Ένωση στην προσχώρηση της Κούβας στις αρχές που περιλαμβάνονται στο Σύμφωνο των Ηνωμένων Εθνών σχετικά με τα ατομικά και τα πολιτικά δικαιώματα και σε εκείνο που αφορά τα οικονομικά, κοινωνικά και πολιτιστικά δικαιώματα, και εκφράζει την επιθυμία του να υπογράψει η Κούβα όσο το δυνατόν συντομότερα και τα δύο αυτά σύμφωνα.
<P>
Τέλος, θεωρώ σημαντικό να επισημάνω ότι, στο πλαίσιο της δέκατης αξιολόγησης της κοινής θέσης της Ευρωπαϊκής Ένωσης σχετικά με την Κούβα, η γερμανική αντιπροσωπεία προέβη σε δήλωση με την οποία εγκρίνει τα συμπεράσματα του Συμβουλίου, αλλά κάνει έκκληση στην Επιτροπή να καταρτίσει ένα αποτελεσματικό βραχυπρόθεσμο πλαίσιο συνεργασίας. Το Συμβούλιο προτίθεται να αξιολογήσει την κοινή θέση του για την Κούβα εντός έξι μηνών υπό το φως των γεγονότων κατά τη διάρκεια αυτής της περιόδου.

<SPEAKER ID=174 LANGUAGE="ES" NAME="Martνnez Martνnez">
Επαναλαμβάνουμε τη φιλία και την προσωπική μας εκτίμηση προς τον Προεδρεύοντα του Συμβουλίου, αλλά πιστεύουμε ότι η κύρωση της κοινής θέσης ήταν ανοησία. Φρονούμε πως η κοινή θέση είναι κάτι αρνητικό, ότι αυτό τη θεωρούν όλοι στην Κούβα, από την κυβέρνηση έως την αντιπολίτευση και τον κλήρο, και ότι σχεδόν όλοι οι πρέσβεις των κρατών μελών της Ευρωπαϊκής Ένωσης στην Αβάνα πιστεύουν ότι είναι αναποτελεσματική και επιπλέον αντιπαραγωγική.
<P>
Πιστεύω ότι, φυσικά, αυτή η κύρωση της κοινής θέσης ανέκοψε σημαντικά τη διαδικασία διαλόγου που είχε ξαναρχίσει και που εμείς, όπως και εσείς, επιθυμούσαμε και αναμέναμε με ελπίδα.
<P>
Τώρα, λοιπόν, το ερώτημά μου είναι: τι θα απαντήσετε εσείς, τι θα απαντήσει το Συμβούλιο στις επανειλημμένες αιτήσεις των κρατών ΑΚΕ να έχει η Κούβα την ίδια μεταχείριση με τις υπόλοιπες χώρες και να της δοθεί μια εγγυημένη θέση ως συμβαλλόμενης της Συμφωνίας του Κοτονού;
<P>
Αυτό είναι το ερώτημα, και με κάθε ειλικρίνεια, κύριε Προεδρεύοντα του Συμβουλίου, θέλω να σας πως θα σας το θέσουμε εκ νέου εντός ενός μηνός, στο Κέηπταουν, στη Συνέλευση Ίσης Εκπροσώπησης, ενώπιον όλων των συνομιλητών ΑΚΕ, που ομόφωνα και επανειλημμένα έχουν ζητήσει τη συμπερίληψη της Κούβας ως μέλους της κοινότητάς τους.
<P>
Ευχαριστώ, και καλωσορίσατε, για ακόμη μια φορά, κύριε de Miguel.

<SPEAKER ID=175 LANGUAGE="ES" NAME="de Miguel">
. (ES) Κύριε βουλευτή, αγαπητέ φίλε, όταν θα μου θέσετε αυτό το ερώτημα στο Κέηπταουν θα σας δώσω την ίδια απάντηση που θα σας δώσω και τώρα.
<P>
Η θέση της Ευρωπαϊκής Ένωσης υπήρξε πάντα ευνοϊκή. Και εγώ είπα, κύριε βουλευτή, ότι κατά τη διαπραγμάτευση της Συμφωνίας του Κοτονού, που αυτή τη στιγμή βρίσκεται σε ισχύ, η οποία διεξήχθη τον Φεβρουάριο του 2000 αν δεν με απατά η μνήμη μου, υπήρχε ήδη μια επίσημη πρόταση της Επιτροπής ΑΚΕ για την προσχώρηση της Κούβας κατά την υπογραφή της νέας σύμβασης, με την πλήρη συμφωνία του Συμβουλίου της Ευρωπαϊκής Ένωσης. Προς έκπληξη του Συμβουλίου και των χωρών ΑΚΕ, ο αντιπρόσωπος της Κούβας - που τότε ήταν ο Υπουργός Βιομηχανίας - εξαφανίστηκε από τη συνεδρίαση και δεν κατέστη δυνατό να επισημοποιηθεί αυτό το ζήτημα, διότι η Κούβα δεν ήταν παρούσα για να συμφωνήσει.
<P>
Όταν η Κούβα θα είναι διατεθειμένη όχι μόνο να λάβει τα οφέλη, αλλά και να αναλάβει τις υποχρεώσεις της Συμφωνίας του Κοτονού, σας εγγυώμαι ότι η Προεδρία της Ένωσης και το Συμβούλιο θα είναι πλήρως σύμφωνοι.
<P>
Δεν θα μας λείψουν οι ευκαιρίες. Μου μιλάτε για τη Συνέλευση Ίσης Εκπροσώπησης και εγώ σας μιλώ για την υπουργική συνεδρίαση που προβλέπεται κατά την ισπανική Προεδρία μεταξύ των χωρών ΑΚΕ και των Υπουργών του Συμβουλίου της Ευρωπαϊκής Ένωσης που θα διεξαχθεί στον Αγιο Δομίνικο. Αυτή μπορεί να είναι μια εξίσου καλή ευκαιρία με οποιαδήποτε άλλη.
<P>
Θα είμαστε πάντα διατεθειμένοι να δώσουμε μια θετική απάντηση, αρκεί η Κούβα να μπορέσει να δεσμευτεί όχι μόνο σε σχέση με τα οφέλη, αλλά και σε σχέση με τις υποχρεώσεις που απορρέουν από τη Συμφωνία του Κοτονού.

<SPEAKER ID=176 LANGUAGE="ES" NAME="Garcνa-Margallo y Marfil">
Κύριε Προεδρεύοντα του Συμβουλίου, ο συνάδελφός μου Miguel Αngel Martνnez και εγώ, που παρακολουθούμε τον πολιτικό βίο από το 1977, έχουμε συζητήσει πολύ αυτά τα πράγματα και θα ήθελα να κάνω μια διευκρίνιση.
<P>
Καταρχάς, αυτό στο οποίο αποσκοπεί η Κούβα - και αυτό εξέφρασε ενώπιον της κοινοβουλευτικής αντιπροσωπείας ο Υπουργός Εξωτερικών, Pιrez Roque - είναι να εγγυηθεί η Ευρωπαϊκή Ένωση ότι αν ζητήσει ένταξη στην κοινότητα ΑΚΕ δεν θα υπάρξει αντίρρηση από πλευράς της. Πριν υποβάλει την αίτησή της, θέλει επίσημη εγγύηση ότι δεν θα υπάρξει αντίρρηση.
<P>
Δεύτερον, η άποψή μου για την Κούβα διαφέρει από εκείνη του κ. Martνnez. Συναντήθηκα με μέλη της αντιπολίτευσης, με αντιφρονούντες, που μου είπαν κατά λέξη ότι όσοι δεν εντάσσονται στο καθεστώς, απλά δεν υφίστανται.
<P>
Δεύτερον, όσον αφορά τις εκτιμήσεις των πρέσβεων, υπήρξε μια φιλική συζήτηση, τουλάχιστον στη συνάντηση στην οποία παρευρέθηκα εγώ, αλλά θα ήθελα να μάθω πώς είναι δυνατόν η άποψη όλων των κυβερνήσεων, με τη μετρημένη επιφύλαξη της Γερμανίας, να είναι αντίθετη προς εκείνη που, σύμφωνα με τον κ. Martνnez, εξέφρασαν οι πρέσβεις: αυτοί υπέρ ενός διαλόγου άνευ όρων, οι κυβερνήσεις υπέρ της διατήρησης της κοινής θέσης έως τον Δεκέμβριο.
<P>
Ερωτώ τον κ. Προεδρεύοντα του Συμβουλίου αν συμφωνεί μαζί μου ως προς την εκτίμηση ότι η κουβανική κυβέρνηση έχει ακόμη πολύ δρόμο μπροστά της για να εκπληρώσει τις υποχρεώσεις δημοκρατικής ρήτρας, τόσο για μια συμφωνία σύνδεσης όσο και για την ανάπτυξη άλλων δεσμών με την Ευρωπαϊκή Ένωση, και θα ήθελα να επεκταθεί στο θέμα της οικονομικής ελευθερίας, των θεμελιωδών δικαιωμάτων - κάτι που παλαιότερα αποκαλούσαμε επίσημη δημοκρατία και που τώρα συμμεριζόμαστε όλοι - και στον πολιτικό πλουραλισμό, που αποτελούν τις προϋποθέσεις της κοινής θέσης.

<SPEAKER ID=177 NAME="Πρόεδρος">
Κύριε de Miguel, εγώ δεν σας παροτρύνω να κάνετε μια γενική πραγμάτευση όπως σας ζητά ο κ. βουλευτής, αλλά να απαντήσετε σε αυτήν την ερώτηση με τη συνήθη συντομία.

<SPEAKER ID=178 LANGUAGE="ES" NAME="de Miguel">
. (ES) Θα ήθελα πολύ σύντομα να πω στον βουλευτή Garcνa-Margallo ότι συμμερίζομαι ουσιαστικά τη γραμμή που τήρησε. Ήδη το είπα προηγουμένως στην απάντησή μου: η Ευρωπαϊκή Ένωση έχει θετική διάθεση, αρκεί η Κούβα να είναι διατεθειμένη να αποδεχτεί τις υποχρεώσεις που απορρέουν από τη Συμφωνία του Κοτονού και από μια σχέση με την Ευρωπαϊκή Ένωση που διέπεται από συγκεκριμένους όρους, όπως γνωρίζει όλος ο κόσμος.

<SPEAKER ID=179 NAME="Πρόεδρος">


<SPEAKER ID=180 NAME="Marνa Izquierdo Rojo">
Ερώτηση αριθ. 5 της κ. (H-0959/01):
<P>
Θέμα: Ισπανική Προεδρία και απάνθρωπη μεταχείριση των αφγανών γυναικών Ποια μέτρα σκοπεύει να λάβει η Ισπανική Προεδρία προκειμένου να βελτιώσει την απάνθρωπη μεταχείριση των γυναικών στο Αφγανιστάν;

<SPEAKER ID=181 LANGUAGE="ES" NAME="de Miguel">
. (ES) Κύριε Πρόεδρε, η ισπανική Προεδρία θα συνεχίσει την τρέχουσα πολιτική της Ένωσης που έχει προσπαθήσει συστηματικά να βελτιώσει την κατάσταση των ανθρωπίνων δικαιωμάτων στο Αφγανιστάν και, κυρίως, εκείνων που αφορούν τις αφγανές γυναίκες.
<P>
Κατά τη συνεδρίασή του στις 10 Δεκεμβρίου, το Συμβούλιο εξέφρασε τη χαρά του για τη Συμφωνία της Αγίας Πετρούπολης, στην οποία ορίζονται οι προσωρινές συμφωνίες που εφαρμόζονται στο Αφγανιστάν και επανέλαβε την υπόσχεσή του να διαδραματίσει σημαντικό ρόλο στη διεθνή προσπάθεια για συμβολή στην ανοικοδόμηση της κοινωνίας και της οικονομίας του Αφγανιστάν. Τότε οι υπουργοί είχαν επίσης επισημάνει την ιδιαίτερη ανάγκη για την προαγωγή του ρόλου των γυναικών στην αφγανική κοινωνία.
<P>
Κατά την Υπουργική Διάσκεψη για την Ανοικοδόμηση του Αφγανιστάν που διεξήχθη στο Τόκιο πρόσφατα - στις 21 και 22 Ιανουαρίου - η Προεδρία της Ευρωπαϊκής Επιτροπής, ως συμπρόεδρος της Ένωσης στη διευθύνουσα ομάδα για την ανοικοδόμηση του Αφγανιστάν, εξέθεσε τη θέση της Ένωσης ενώπιον των υπολοίπων διεθνών χρηματοδοτών και της προσωρινής κυβέρνησης του Αφγανιστάν.
<P>
Η αντιπροσωπεία της Ένωσης δήλωσε, μεταξύ άλλων, ότι η βοήθεια της Ευρωπαϊκής Ένωσης θα υπόκειτο στον όρο ότι όλες οι αφγανικές ομάδες θα τηρούσαν ανεπιφύλακτα το πνεύμα και το γράμμα της Συμφωνίας της Αγίας Πετρούπολης, στόχος της οποίας είναι η σύσταση κυβέρνησης ευρείας βάσης, πολυεθνικής, πλήρως αντιπροσωπευτικής και δεσμευμένης να δράσει υπέρ της ισότητας των φύλων και της βελτίωσης της κατάστασης της γυναίκας.
<P>
Επίσης τότε, στο Τόκιο, η Ευρωπαϊκή Ένωση επεσήμανε τη σπουδαιότητα να αναλάβει το Αφγανιστάν τα έργα επείγουσας βοήθειας, ανασυγκρότησης και ανάπτυξης και να συμμετάσχουν σ' αυτά άνθρωποι από όλες τις περιοχές και τις εθνοτικές ομάδες και, ιδιαίτερα, γυναίκες. Το Συμβούλιο θα συνεχίσει να επιβλέπει προσεκτικά την τήρηση αυτών των κριτηρίων κατά τους επόμενους μήνες και έτη.
<P>
Το Συμβούλιο επιθυμεί να υπενθυμίσει σχετικά ότι ο ειδικός εκπρόσωπος της Ευρωπαϊκής Ένωσης στο Αφγανιστάν, ο Πρέσβης Kleiber, έχει ήδη αρχίσει να επιτελεί το έργο του στην Καμπούλ, βοηθούμενος από έναν ειδικό εκπρόσωπο της Προεδρίας, τον Πρέσβη Lσpez Nadal. Το Συμβούλιο θα λάβει ιδιαίτερη μέριμνα προκειμένου να εξασφαλιστεί ότι οι γυναίκες μπορούν να συμμετέχουν και συμμετέχουν πλήρως στη διαμόρφωση του μέλλοντος της χώρας. Στο ίδιο αυτό πλαίσιο, το Συμβούλιο παραπέμπει και στην απάντηση που έδωσε στην προφορική ερώτηση H-0897/2001.

<SPEAKER ID=182 LANGUAGE="ES" NAME="Izquierdo Rojo">
Τα τελευταία χρόνια, ο φονταμενταλισμός των Ταλιμπάν έχει ξεσπάσει στις γυναίκες και ακόμη και σήμερα οι επιπτώσεις του συνεχίζουν να καταστρέφουν τη ζωή των αφγανών γυναικών. Οι άντρες συνεχίζουν να είναι ένοπλοι και αυτό αποτελεί σαφή απειλή. Προχθές, κύριε Πρόεδρε, κύριε Προεδρεύοντα του Συμβουλίου, ένα κοριτσάκι επτά ετών πουλήθηκε σε γάμο για ανακουφίσει την πείνα και να καλύψει τις ανάγκες της οικογένειάς του.
<P>
Ο κ. Προεδρεύων του Συμβουλίου μου έδωσε μια πολύ συμβιβαστική απάντηση, που ήταν ήδη γνωστή. Εμβαθύνοντας σ' αυτή και χωρίς να κάνω ερωτήσεις που ανήκουν πλέον στο παρελθόν, θα ήταν η ισπανική Προεδρία διατεθειμένη να λάβει μέτρα προκειμένου να πάψει η πώληση επτάχρονων κοριτσιών για γάμο; Θα ήταν τουλάχιστον διατεθειμένη να διαβιβάσει το κατεπείγον της λήψης κάποιου τύπου μέτρων για την αποφυγή αυτής της φρικώδους κατάστασης;

<SPEAKER ID=183 LANGUAGE="ES" NAME="de Miguel">
. (ES) Κύριε Πρόεδρε, θα ήθελα να απαντήσω στη βουλευτή κ. Izquierdo Rojo ότι η πολιτική της Ένωσης για το Αφγανιστάν σχετικά με αυτό το θέμα είναι απολύτως ενιαία και εφαρμόζεται σε όλες τις παραβιάσεις των ανθρωπίνων δικαιωμάτων που ενδέχεται να υπάρξουν και ιδιαίτερα εναντίον των δικαιωμάτων της γυναίκας.
<P>
Η περίπτωση που αναφέρει είναι μία ακόμη περίπτωση στον κατάλογο των τρομερών και απεχθών καταστάσεων που έχουν βιώσει πολλοί άνθρωποι στο Αφγανιστάν, παιδιά και ενήλικες, άντρες και γυναίκες. Συνεπώς, η πολιτική της Ένωσης σχετικά με όλα αυτά τα θέματα ήταν και θα είναι πάντα η ίδια.
<P>
Μπορώ να σας εγγυηθώ ότι θα θέσουμε σε εφαρμογή και θα προσπαθήσουμε να ενισχύσουμε την πολιτική μας δράση στο Αφγανιστάν και για κάθε ενίσχυση θα θέτουμε ως όρο τη διαφύλαξη αυτών των δικαιωμάτων, που περιλαμβάνουν επίσης την απαγόρευση της πώλησης ανηλίκων με σκοπό τον γάμο.

<SPEAKER ID=184 LANGUAGE="DE" NAME="Rόbig">
Κύριε Πρόεδρε, ως μέλος της Επιτροπής Ελέγχου του Προϋπολογισμού θα ήθελα να υπογραμμίσω ότι η Ευρώπη δεν πρέπει να είναι μόνο payer, αλλά κυρίως και player. Ειδικά η κοινωνική κατάσταση στο Αφγανιστάν είναι κατά τη γνώμη μου κάθε άλλο παρά ικανοποιητική. Το ζητούμενο για τις γυναίκες είναι η ενσωμάτωσή τους στην επαγγελματική ζωή και γι' αυτό απαιτούνται φυσικά επιχειρήσεις, κυρίως μικρομεσαίες και οικογενειακές επιχειρήσεις. Πιστεύετε ότι θα μπορούσαμε να παροτρύνουμε με τις παροχές μας για παράδειγμα και την ίδρυση επιχειρήσεων;

<SPEAKER ID=185 LANGUAGE="ES" NAME="de Miguel">
. (ES) Αυτό που προσπαθούμε να επιτύχουμε είναι ένα ολοκληρωμένο αναπτυξιακό σχέδιο στο Αφγανιστάν, κάτι που μόλις αρχίσαμε. Τώρα διαθέτουμε τα χρηματοδοτικά μέσα, που, βέβαια, είναι σημαντικά, δεδομένου ότι η συνεισφορά της Ευρωπαϊκής Ένωσης ήταν, όπως γνωρίζετε, πολύ μεγάλη, η μεγαλύτερη στη διεθνή κοινότητα.
<P>
Αλλά, υπάρχουν και άλλα μέλη της διεθνούς κοινότητας που συνεισέφεραν. Τώρα έχουμε τη μάζα για την υλοποίηση των απαραίτητων αναπτυξιακών προγραμμάτων και, φυσικά, η ανάπτυξη των μικρών και μεσαίων επιχειρήσεων είναι, κατά τη γνώμη όλων, ένα από τα θεμελιώδη στοιχεία της ανάπτυξης του Αφγανιστάν, όπου βραχυπρόθεσμα δεν μπορούν να αναμένονται σημαντικές επενδύσεις σε μεγάλες βιομηχανίες και μεγάλα έργα και, συνεπώς, θα αρχίσουμε τη διάρθρωση όλων αυτών των προγραμμάτων από κοινού με την Επιτροπή.
<P>
Φυσικά γνωρίζουμε πολύ καλά ότι στις μικρές και μεσαίες επιχειρήσεις οι γυναίκες διαδραματίζουν πολύ σημαντικό ρόλο και αυτό θα αναβαθμίσει τον ρόλο της γυναίκας στο Αφγανιστάν.

<SPEAKER ID=186 LANGUAGE="ES" NAME="Avilιs Perea">
Κύριε Πρόεδρε, κύριε Προεδρεύοντα του Συμβουλίου, κατά τη διάρκεια της παρουσίας των Ταλιμπάν στο Αφγανιστάν και πριν, η κατάσταση των γυναικών ήταν θλιβερή. Ήταν περιθωριοποιημένες, ταπεινωμένες, καταδιωγμένες. Τους είχε ακόμη περαστεί στα πιστεύω και στον τρόπο σκέψης τους ότι αυτή η κατάσταση ήταν κανονική, κάτι που δυσχεραίνει κάποια δυνατή αλλαγή.
<P>
Προφανώς δεν μπορούμε να δεχτούμε να υπάρχει πώληση κοριτσιών, να υπάρχουν ακόμη καταστάσεις περιθωριοποίησης και έλλειψης αναγνώρισης των ανθρωπίνων δικαιωμάτων των γυναικών. Για αυτόν τον λόγο το Κοινοβούλιο πιστεύει ότι η ισπανική Προεδρία της Ένωσης θα μπορούσε να κάνει κάτι περισσότερο, κάποιο ειδικό πρόγραμμα στήριξης αυτών των γυναικών που αποτέλεσαν θύματα ιδιαίτερης περιθωριοποίησης, γιατί πραγματικά η σημερινή κατάσταση στο Αφγανιστάν δεν μπορεί να συγκριθεί με την ανασυγκρότηση άλλων χωρών σε εμπόλεμη κατάσταση.
<P>
Θα μπορούσε ο κ. Προεδρεύων του Συμβουλίου να αναπτύξει την απάντηση που μας έδωσε σχετικά με αυτήν την κατάσταση;

<SPEAKER ID=187 LANGUAGE="ES" NAME="de Miguel">
. (ES) Θα ήθελα να σας υπενθυμίσω πως η ευθύνη για τη διάρθρωση των αναπτυξιακών προγραμμάτων για τη διεξαγωγή των απαραίτητων επενδύσεων με τα χρήματα που επιτεύχθηκαν στη Διάσκεψη του Τόκυο ανήκει στην Ευρωπαϊκή Επιτροπή, η οποία πρέπει να διαρθρώσει όλα αυτά τα προγράμματα, που δεν αφορούν μόνο την ανάπτυξη των μικρομεσαίων επιχειρήσεων, αλλά προπαντός την εκπαίδευση. Είναι γνωστή η πλήρης περιθωριοποίηση των γυναικών από το εκπαιδευτικό σύστημα του Αφγανιστάν· στερώντας τους την εκπαίδευση, τις έχουν περιθωριοποιήσει πλήρως από την πρόσβαση σε όλα τα αγαθά της κοινωνίας.
<P>
Γνωρίζω ότι ο Επίτροπος Patten και η σχετική Γενική Διεύθυνση της Επιτροπής διαρθρώνουν ήδη όλα αυτά τα προγράμματα, ένας εκ των θεμελιωδών στόχων των οποίων είναι - επαναλαμβάνω - η αποκατάσταση της γυναίκας στην αφγανική κοινωνία. Αυτή τη στιγμή, δεν είμαι σε θέση να σας δώσω πολλές λεπτομέρειες, αλλά θα διαβιβάσω στην Επιτροπή την ανησυχία που εξέφρασε εδώ το Ευρωπαϊκό Κοινοβούλιο, ούτως ώστε να υπάρξει ειδική διάθεση των πόρων σε προγράμματα που προσανατολίζονται άμεσα στην αποκατάσταση του ρόλου των αφγανών γυναικών στην κοινωνία.

<SPEAKER ID=188 NAME="Πρόεδρος">


<SPEAKER ID=189 NAME="Rosa Miguιlez Ramos">
Ερώτηση αριθ. 6 της κ. (H-0963/01):
<P>
Θέμα: Παρουσία των περιφερειακών κυβερνήσεων στις συνεδριάσεις του Συμβουλίου Η ομοσπονδιακή, περιφερειακή ή αποκεντρωμένη δομή διαφόρων κρατών μελών οδήγησε τα κράτη αυτά να συμπεριλάβουν στις αντιπροσωπείες τους στις συνεδριάσεις του Συμβουλίου των Υπουργών αντιπροσώπους των περιοχών ή των κρατιδίων αυτών, όπως ακριβώς το επιτρέπει η Συνθήκη της Ευρωπαϊκής Ένωσης μετά από τη μεταρρύθμιση του Μάαστριχτ, πριν από δέκα χρόνια. Οι περιφερειακοί αντιπρόσωποι έφθασαν να είναι επικεφαλής της αντιπροσωπείας του κράτους μέλους, κατά τη διάρκεια της βελγικής προεδρίας μάλιστα, να προεδρεύσουν στα Συμβούλια των Υπουργών όταν το θέμα αφορούσε τις αρμοδιότητές τους.
<P>
Ωστόσο, σε άλλα κράτη μέλη όπως η Ισπανία, τα οποία έχουν περιφέρειες ή αυτόνομες κοινότητες που διαθέτουν ευρείες νομοθετικές αρμοδιότητες, η κεντρική κυβέρνηση εμποδίζει τη συμμετοχή των περιφερειών ή αυτόνομων κοινοτήτων στις αντιπροσωπείες τους στις διάφορες συνεδριάσεις του Συμβουλίου, ακόμη και όταν η αρμοδιότητα ανήκει αποκλειστικά στις περιφέρειες αυτές και όχι στην κεντρική κυβέρνηση.
<P>
Ποια είναι η άποψη του Συμβουλίου για αυτήν την κατάσταση πραγμάτων; Ποια είναι τα κράτη μέλη των οποίων η ομοσπονδιακή ή αυτόνομη πολιτική διάρθρωση είναι παρόμοια με της Ισπανίας, και οι οποίες περιλαμβάνουν στις αντιπροσωπείες τους εκπροσώπους των εθνοτήτων και των περιφερειών τους; Ποια είναι τα κράτη μέλη που δεν το πράττουν; Σκοπεύει η ισπανική Προεδρία, μετά την αναγνώριση των περιφερειών στη Διάσκεψη Κορυφής του Λάκεν, να προωθήσει τη συμμετοχή των περιφερειών αυτών ή των αυτόνομων κοινοτήτων;

<SPEAKER ID=190 LANGUAGE="ES" NAME="de Miguel">
. (ES) Το Συμβούλιο σας υπενθυμίζει ότι το άρθρο 203 της Συνθήκης περί ιδρύσεως της Ευρωπαϊκής Κοινότητας ορίζει ότι το Συμβούλιο αποτελείται από έναν αντιπρόσωπο από κάθε κράτος μέλος, υπουργικού επιπέδου, που είναι εξουσιοδοτημένος να δεσμεύει την κυβέρνηση του εν λόγω κράτους μέλους.
<P>
Σύμφωνα με αυτή τη διάταξη, αποτελεί αποκλειστική αρμοδιότητα του κάθε κράτους μέλους να αποφασίσει πώς θα εκπροσωπείται στις συνεδριάσεις του Συμβουλίου και ποια θα είναι τα μέλη της αντιπροσωπείας του. Αναπόφευκτα, η απόφαση αυτή θα εξαρτάται από εθνικές συνταγματικές συμφωνίες που διαφέρουν από το ένα κράτος μέλος στο άλλο, διότι κάθε κράτος μέλος έχει το δικό του Σύνταγμα και τη δική του εδαφική οργάνωση.
<P>
Συνεπώς, το Συμβούλιο δεν μπορεί να κάνει σχόλια επί αποφάσεων εκπροσώπησης που λαμβάνονται μεμονωμένα από τα κράτη μέλη.

<SPEAKER ID=191 LANGUAGE="ES" NAME="Miguιlez Ramos">
Κύριε Πρόεδρε, είναι αδιαμφισβήτητο αυτό που μόλις μας θύμισε ο εκπρόσωπος του Συμβουλίου: κάθε κράτος μέλος είναι κυρίαρχο ώστε να λαμβάνει αποφάσεις σχετικά με τη σύνθεση της αντιπροσωπείας του σε κάθε συνεδρίαση του Συμβουλίου.
<P>
Εντούτοις, εγώ είμαι της άποψης πως, όταν σε αυτές τις συνεδριάσεις του Συμβουλίου μία εθνική αντιπροσωπεία δεν διαθέτει εκπροσώπους των περιφερειακών κυβερνήσεων που, ανάλογα με την περίπτωση, είναι αποκλειστικά αρμόδιες, δημιουργείται κάποια απόσταση μεταξύ της κοινότητας και των πολιτών, αφενός, και των εκπροσώπων της, αφετέρου.
<P>
Κάποιοι θα το πουν απόσταση, κάποιοι άλλοι θα το πουν δημοκρατικό έλλειμμα, ακόμη περισσότερο όταν ορισμένες κοινότητες διαθέτουν όντως αυτή τη δυνατότητα εκπροσώπησης στις περιφέρειες και άλλες όχι.
<P>
Σε ορισμένα κράτη μέλη, όπως το δικό μου, οι περιφέρειες, οι αυτόνομες κοινότητες, αποτελούν κυβέρνηση τόσο όσο και οι κεντρικές κυβερνήσεις, ακριβώς όπως εκφράζεται στο Σύνταγμα. Ο πρόεδρος της περιφέρειας μου, της Γαλικίας, υποστηρίζει ένθερμα αυτήν τη συμμετοχή των περιφερειών.
<P>
Ωστόσο, προβάλλεται το επιχείρημα ότι είναι η κυβέρνηση του έθνους αυτή που το εκπροσωπεί όσον αφορά την εξωτερική πολιτική και εγώ σας ερωτώ: φρονεί το Συμβούλιο ότι οι αποφάσεις των εσωτερικών κοινοτικών πολιτικών, όπως η αλιεία, η γεωργική πολιτική ή η πολιτική προστασίας των καταναλωτών, αποτελούν μέρος της διεθνούς εξωτερικής πολιτικής ή φρονεί ότι πρόκειται για εσωτερικά κοινοτικά θέματα;

<SPEAKER ID=192 LANGUAGE="ES" NAME="de Miguel">
. (ES) Κυρία βουλευτή, δεν μπορώ να συμμεριστώ αυτό που είπατε ότι οι περιφέρειες είναι εξίσου κράτη με τα κράτη μέλη της Ένωσης, διότι αυτά είναι τα μόνα μέλη της Ένωσης και τα μόνα που έχουν δικαίωμα να συμμετέχουν στο Συμβούλιο των Υπουργών. Οι περιφέρειες μπορούν να έχουν τις αρμοδιότητές τους εντός ενός πεδίου αποκέντρωσης και εκχώρησης αρμοδιοτήτων από το κράτος στις εδαφικές του κοινότητες. Αυτή η εκχώρηση αρμοδιοτήτων διαφέρει από το ένα κράτος μέλος στο άλλο και, επιπλέον, σε πολλές χώρες είναι εντελώς διαφορετικές. Ακόμη και σε εκείνες τις χώρες όπου η εκχώρηση αρμοδιοτήτων είναι σημαντική, όπως στην περίπτωση της Γερμανίας, της Αυστρίας ή της Ισπανίας, τα συστήματα είναι τελείως διαφορετικά. Δεν μπορείτε να συγκρίνετε το γερμανικό ομοσπονδιακό σύστημα με το σύστημα των αυτονόμων περιφερειών του ισπανικού κράτους.
<P>
Συνεπώς, η εκπροσώπηση του κράτους ουσιαστικά διεξάγεται μέσω της εσωτερικής συνεργασίας και κάθε κράτος μπορεί, εντός της διάρθρωσής του, να εκπροσωπεί τα συμφέροντα των εδαφικών οντοτήτων της επικράτειάς του όσο καλύτερα εξυπηρετεί τα γενικά συμφέροντα της χώρας στο σύνολό της. Και θα σας πω πως οι κοινοτικές πολιτικές δεν είναι θέματα εξωτερικής πολιτικής, αλλά κοινοτικής πολιτικής, σας υπενθυμίζω όμως ότι στην κοινοτική πολιτική οι αντιπρόσωποι στο Συμβούλιο είναι τα κράτη μέλη της Ευρωπαϊκής Ένωσης και αυτά είναι αρμόδια για την υπεράσπιση των θέσεων που αφορούν το σύνολο αυτών των χωρών ανάλογα με το εκάστοτε συνταγματικό σύστημά τους.
<P>
Συνεπώς, λαμβάνουμε ως αφετηρία την αρχή ότι κάθε κράτος μέλος εφαρμόζει το Σύνταγμά του και τη διάρθρωση που αυτό προβλέπει και αυτό σε καμία περίπτωση δεν συνεπάγεται ότι η εκπροσώπηση των συμφερόντων των εδαφικών κοινοτήτων εξαρτάται από το ένα ή το άλλο σύστημα.

<SPEAKER ID=193 LANGUAGE="ES" NAME="Naranjo Escobar">
Ευχαριστώ το Συμβούλιο για την απάντησή του, γιατί αποκαλύπτει ότι το Συμβούλιο δεν μπορεί να παραβιάσει την αρχή της θεσμικής αυτονομίας που μας διέπει.
<P>
Δεύτερον, θα ήθελα να επισημάνω ότι η Ισπανία είναι μέλος της Ευρωπαϊκής Ένωσης από το 1986 και έκτοτε γίνεται σεβαστό αυτό το θεσμικό πλαίσιο. Το ίδιο ίσχυε καθ' όλη τη φάση των σοσιαλιστικών κυβερνήσεων.
<P>
Τρίτον, θα πω ότι σχετικά με αυτήν τη συζήτηση δεν υπάρχει ομοιογένεια στις θέσεις, ούτε καν σε ακαδημαϊκό επίπεδο, ως προς τις στάσεις που ενδέχεται να υπερασπιστούν οι διάφορες αυτόνομες περιφέρειες. Συνεπώς, θα ήθελα να σας ρωτήσω εάν σας φαίνεται πως θα ήταν πιο αποδοτικό να τελειοποιηθεί ο ρόλος της Επιτροπής των Περιφερειών στις εργασίες της Ένωσης.

<SPEAKER ID=194 LANGUAGE="ES" NAME="de Miguel">
. (ES) Έχω ήδη πει ότι το θεμελιώδες είναι να εμβαθύνουμε στο σύστημα εσωτερικής συνεργασίας. Επιπλέον, δεν αναφέρθηκα αποκλειστικά στη χώρα που εκπροσωπώ, αλλά σε όλες τις χώρες της Ένωσης.
<P>
Πιστεύω πως τα συμφέροντα των αυτόνομων περιφερειών δεν αντανακλώνται επαρκώς στις πολιτικές που τα κράτη εξετάζουν στο Συμβούλιο. Αυτό γίνεται ουσιαστικά μέσω του διαλόγου, μέσω των καθορισμένων θεσμικών διαύλων.
<P>
Πιστεύω πως αυτός πρέπει να είναι ο στόχος όλων των κυβερνήσεων της Ένωσης: η ύπαρξη μιας ολοένα και στενότερης εσωτερικής συνεργασίας με τις εδαφικές περιφέρειες, προπαντός με εκείνες που διαθέτουν νομοθετικές αρμοδιότητες.

<SPEAKER ID=195 NAME="Purvis">
Κύριε Προεδρεύοντα, εκπροσωπώ ένα από τα αρχαιότερα και μακροβιότερα βασίλεια της Ευρώπης - τη Σκωτία - που αποτελεί ένα κατά μέγα μέρος αυτόνομο τμήμα του Ηνωμένου Βασιλείου, στο οποίο ανήκει. Πράγματι, οι σκωτσέζοι υπουργοί ορισμένες φορές συμμετέχουν, ακόμη και αντιπροσωπεύουν το Ηνωμένο Βασίλειο στις συνεδριάσεις του Συμβουλίου.
<P>
Ωστόσο, η ερώτησή μου αναφέρεται στη Συνέλευση η οποία συγκαλείται για να ατενίσουμε το μέλλον της Ευρώπης και στην οποία δεν θα συμμετέχει κανένας σκωτσέζος υπουργός ή μέλος του Σκωτσέζικου Κοινοβουλίου.
<P>
Πιστεύετε ότι θα ήταν σκόπιμο να αντιπροσωπεύονται οι περιφερειακές συνελεύσεις, τα κοινοβούλια και οι κυβερνήσεις σ' αυτήν την πολύ σημαντική Συνέλευση που πρόκειται να αποφασίσει για τη μελλοντική μορφή της Ευρώπης, της οποίας σημαντικό τμήμα αποτελούν η Σκωτία και οι περιφέρειές σας στην Ισπανία;

<SPEAKER ID=196 LANGUAGE="ES" NAME="de Miguel">
. (ES) Κύριε βουλευτή, η Ευρωπαϊκή Συνέλευση είναι έτοιμη να αρχίσει την πορεία της. Σε αυτήν θα υπάρχουν εκπρόσωποι των κυβερνήσεων, των εθνικών κοινοβουλίων, του Ευρωπαϊκού Κοινοβουλίου και της Επιτροπής. Επίσης έχουν προσκληθεί εκπρόσωποι της Επιτροπής των Περιφερειών και της Οικονομικής και Κοινωνικής Επιτροπής.
<P>
Δεν υπάρχει τίποτα που να εμποδίζει κάποια χώρα να ορίσει, εντός της κοινοβουλευτικής αντιπροσωπείας ή της αντιπροσωπείας της κυβέρνησης, άτομα που έχουν ευαισθησία για τα προβλήματα των περιφερειών. Συνεπώς, κύριε βουλευτή, κάθε χώρα είναι ελεύθερη να ορίσει σ' αυτήν τη Συνέλευση όποιον επιθυμεί.
<P>
Ούτε η Προεδρία ούτε το Συμβούλιο έχουν την πρόθεση να θέσουν όρους για τη συζήτηση εντός της Συνέλευσης. Η συζήτηση θα είναι ανοιχτή και ελεύθερη. Όλα τα θέματα που αφορούν τις περιφέρειες θα μπορούν να εξεταστούν στη Συνέλευση και αυτή θα κάνει στη Διακυβερνητική Διάσκεψη τις συστάσεις που θεωρεί κατάλληλες σχετικά με τη σπουδαιότητα του ρόλου των περιφερειών στη διαδικασία λήψης αποφάσεων της Ένωσης. Η Διακυβερνητική Διάσκεψη θα αποφασίσει εν καιρώ για αυτό το θέμα.
<P>
  

<SPEAKER ID=197 NAME="Πρόεδρος">
Γνωρίζετε ήδη ότι μπορούν να διατυπωθούν μόνο συμπληρωματικές ερωτήσεις. Μου έχουν τεθεί διαδικαστικά θέματα και θα τα δεχθώ, αλλά σας παρακαλώ να μην κάνετε κατάχρηση των διαδικαστικών θεμάτων.

<SPEAKER ID=198 LANGUAGE="ES" NAME="Ortuondo Larrea">
Κύριε Πρόεδρε, πιστεύω πως θα ήταν καταλληλότερο να μου είχατε δώσει τον λόγο πριν, εφόσον σε άλλες συζητήσεις παρόμοιες με αυτήν, όταν υπήρχαν ερωτήσεις βουλευτών με κάποια ομοιότητα, εσείς, ως Πρόεδρος, τις ενώνατε.
<P>
Είμαι συντάκτης της ερώτησης αριθ. 13 που είναι σχεδόν ίδια με την αριθ. 6, και θα ήθελα, όπως έχετε κάνει άλλες φορές, να συνενώνατε τις ερωτήσεις ούτως ώστε να μη συζητηθεί το ίδιο θέμα δύο φορές.
<P>
Δεν ξέρω αν μπορώ ακόμη να σας ζητήσω να μου επιτρέψετε να παρέμβω με την ερώτηση αριθ. 13.

<SPEAKER ID=199 NAME="Πρόεδρος">
Θα σας ενημερώσω λεπτομερώς σχετικά με τον τρόπο που λειτουργεί ο Κανονισμός. Εγώ ποτέ δεν έχω συνενώσει ερωτήσεις, διότι αυτό το κάνει η Προεδρία του Κοινοβουλίου. Εγώ απλά προεδρεύω της συνεδρίασης και δεν έχω αυτήν την αρμοδιότητα. Είναι κάτι που αποφασίζεται εκ των προτέρων. Διαφορετικά, θα το είχα κάνει με μεγάλη μου ευχαρίστηση. Θα περιμένουμε να φθάσει η ερώτηση αριθ. 13 - θα κάνω μια προσπάθεια - ούτως ώστε να μπορέσετε να παρέμβετε, παρότι θα πρόκειται για επανάληψη. Πρόκειται για σημαντικές ερωτήσεις.

<SPEAKER ID=200 LANGUAGE="EN" NAME="Stihler">
Κύριε Πρόεδρε, επί του κανονισμού: ο κ. Purvis κάλυψε μεγάλο μέρος όσων επρόκειτο να πω. Είναι ενδιαφέρον να ακούγονται οι απόψεις του κ. Purvis και άλλων συναδέλφων για το θέμα της αντιπροσώπευσης της Σκωτίας σ' αυτήν τη Συντακτική Συνέλευση, όταν το Συντηρητικό Κόμμα και το Εθνικιστικό Κόμμα δεν μπορούσαν καν να συμφωνήσουν για να συμμετάσχουν στη Συντακτική Συνέλευση της Σκωτίας, η οποία ίδρυσε και δημιούργησε θέση για το Σκωτσέζικο Κοινοβούλιο.
<P>
Θα ήθελα να ρωτήσω τον Υπουργό εάν υπάρχει στη διάθεση του κοινού και των συναδέλφων εδώ κάποιος κατάλογος από τον οποίο να προκύπτει πώς εκπροσωπούνται οι περιφερειακές κυβερνήσεις στις διάφορες συνεδριάσεις του Συμβουλίου. Ο κ. Purvis έθιξε το γεγονός ότι οι σκωτσέζοι υπουργοί συμμετέχουν στις συνεδριάσεις του Κοινοβουλίου σύμφωνα με τους τομείς ειδικότητάς τους και τους τομείς με τους οποίους ασχολούνται. Αναρωτιέμαι πώς εργάζονται άλλες περιφερειακές κυβερνήσεις σε σχέση μ' αυτό το ζήτημα και εάν ένας τέτοιος κατάλογος θα ήταν διαθέσιμος στους συναδέλφους.

<SPEAKER ID=201 NAME="Πρόεδρος">
Ως Πρόεδρος αυτής της συνεδρίασης και θεματοφύλακας του Κανονισμού, δεν θα επιτρέψω περισσότερα από τα δύο διαδικαστικά θέματα, διότι θα δημιουργούσα άσχημο προηγούμενο και θα στερούσα από τους υπόλοιπους βουλευτές, στους οποίους αντιστοιχούν οι ερωτήσεις αριθ. 13 ή 14, τον χρόνο για τις ερωτήσεις τους. Υποβάλετε ερωτήσεις γραπτώς, σηκώστε το χέρι σας στην αρχή, με γρήγορα, κοινοβουλευτικά αντανακλαστικά, ή χρησιμοποιήστε τον διάδρομο όταν εξέρχεται ο κ. Προεδρεύων του Συμβουλίου.

<SPEAKER ID=202 LANGUAGE="ES" NAME="Miguιlez Ramos">
Ζητώ τον λόγο για ένα διαδικαστικό θέμα, αν μου το επιτρέπετε και χωρίς πρόθεση να κλέψω χρόνο από τη συζήτηση.
<P>
Απλά, θα ήθελα να πω, χωρίς να υπεισέλθω στα θετικά ή αρνητικά σημεία του συστήματος που ακολουθείται για την απαρίθμηση και τον καθορισμό της σειράς των ερωτήσεων, ότι θεωρώ πως η ερώτησή μου και η ερώτηση του κ. Ortuondo είναι πολύ διαφορετικές, παρά τα όσα είπε αυτός πριν από λίγο, αλλά, παρ' όλα αυτά, αφορούν το ίδιο θέμα.

<SPEAKER ID=203 NAME="Πρόεδρος">
Συμφωνώ, κυρία Miguιlez, αλλά σας λέω ότι υπάρχει ένα όργανο επιφορτισμένο να καθορίζει αν οι ερωτήσεις συμπίπτουν και αυτό έχει ήδη προκαθοριστεί με το κύρος που χαρακτηρίζει τον Πρόεδρο αυτού του Σώματος και όχι εμένα, που είμαι απλώς πρόεδρος της συνεδρίασης.

<SPEAKER ID=204 NAME="Πρόεδρος">


<SPEAKER ID=205 NAME="Ιωάννη Πατάκη">
Ερώτηση αριθ. 7 του κ. (H-0966/01):
<P>
Θέμα: Απαράδεκτη απόφαση απαγόρευσης έκδοσης βίζας στα μέλη του FARC-EP Στο Συμβούλιο του Λάακεν αποφασίστηκε η απαγόρευση έκδοσης βίζας από τις χώρες μέλη της ΕΕ για τους εκπροσώπους των Επαναστατικών Ενόπλων Δυνάμεων της Κολομβίας (FARC-EP). Η απόφαση αυτή αποτελεί μια νέα σοβαρή παραβίαση του Διεθνούς Δικαίου και των δημοκρατικών ελευθεριών, αφού στρέφεται εναντίον ενός μεγάλου λαϊκού κινήματος της Κολομβίας με μεγάλη απήχηση όχι μόνο στη χώρα αλλά και στο εξωτερικό, συμπεριλαμβανομένων και πολλών κρατών μελών της ΕΕ, λόγω των μακροχρόνιων αγώνων του για πολιτική διευθέτηση της σύγκρουσης στην Κολομβία, για δημοκρατική αγροτική μεταρρύθμιση, δημοκρατικές και συνδικαλιστικές ελευθερίες, για τον τερματισμό της τρομοκρατίας των "ταγμάτων θανάτου" .
<P>
Με δεδομένο ότι οι εκπρόσωποι του FARC-EP συμμετέχουν μαζί με τους επίσημους εκπροσώπους της κολομβιανής κυβέρνησης στη διαδικασία ειρήνευσης, η οποία χαίρει της στήριξης της ΕΕ, ερωτάται το Συμβούλιο αν η απόφαση αυτή σχετίζεται με τον πρόσφατο "νόμο για την τρομοκρατία" και αν προτίθεται να αναθεωρήσει αυτή την αντιδημοκρατική απόφαση και να ενισχύσει τις διαδικασίες ειρήνευσης στη βάση πολιτικής λύσης στην Κολομβία;

<SPEAKER ID=206 LANGUAGE="ES" NAME="de Miguel">
. (ES) Η απόφαση στην οποία αναφέρεται ο βουλευτής που θέτει την ερώτηση δεν ελήφθη στο Ευρωπαϊκό Συμβούλιο του Λάκεν, το οποίο δεν εξέτασε την κατάσταση της Κολομβίας, αλλά περιλαμβάνεται στη δήλωση της Προεδρίας, εξ ονόματος της Ευρωπαϊκής Ένωσης, σχετικά με την ειρηνευτική διαδικασία στην Κολομβία της 7ης Δεκεμβρίου.
<P>
Στη δήλωση αυτή, η Ευρωπαϊκή Ένωση ανακοινώνει ότι, μέχρι νεωτέρας, τα κράτη μέλη της Ένωσης δεν θα εκδίδουν βίζα ούτε νέες άδειες παραμονής στους εκπροσώπους των ένοπλων ομάδων, όχι μόνο των FARC, αλλά όλων των ένοπλων ομάδων, χωρίς να θίγεται η συνέχιση των προσπαθειών των κρατών μελών της Ένωσης που συμμετέχουν στον διάλογο μεταξύ των κολομβιανών πλευρών.
<P>
Η Ευρωπαϊκή Ένωση έχει επίσης εκφράσει την υποστήριξή της προς τις προσπάθειες των κρατών μελών της Ένωσης που, κατόπιν αίτησης της κολομβιανής κυβέρνησης και των συγκρουόμενων μερών, συμμετέχουν στις συζητήσεις που έχει ξεκινήσει η κυβέρνηση του Προέδρου Andrιs Pastrana με τον ELN και τις FARC προκειμένου να επιτευχθεί επίλυση της σύγκρουσης κατόπιν διαπραγματεύσεων.
<P>
Η συγκεκριμένη απόφαση δεν έχει καμία σχέση με την απόφαση πλαίσιο για την καταπολέμηση της τρομοκρατίας στην οποία αναφέρεστε, αλλά αποτελεί μέρος της έντονης καταδίκης από όλη τη διεθνή κοινότητα των πρακτικών των ένοπλων ομάδων, που επιδίδονται σε δραστηριότητες όπως απαγωγές, εκβιασμούς και άλλου είδους εγκληματικές ενέργειες που συνιστούν καταπάτηση των ανθρωπίνων δικαιωμάτων και του διεθνούς ανθρωπιστικού δικαίου και θέτουν σε κίνδυνο την ειρηνευτική διαδικασία που συνεχώς ενισχύεται σε αυτήν τη χώρα.
<P>
Η Ευρωπαϊκή Ένωση επιμένει στο γεγονός ότι η θέση της σε σχέση με τις ένοπλες ομάδες της Κολομβίας θα μελετηθεί και θα επανεξεταστεί βάσει του σεβασμού των ανθρωπίνων δικαιωμάτων, του διεθνούς ανθρωπιστικού δικαίου και της διπλωματικής ασυλίας.
<P>
Η Ευρωπαϊκή Ένωση υποστηρίζει ανεπιφύλακτα τις προσπάθειες που καταβάλλονται προκειμένου όλα τα εμπλεκόμενα μέρη να σέβονται τα ανθρώπινα δικαιώματα και το διεθνές ανθρωπιστικό δίκαιο και κάνει έκκληση σε όλα αυτά τα μέρη να καταδικάσουν την καταπάτησή τους. Επίσης ζητά από τις ένοπλες δυνάμεις να απελευθερώσουν όλους τους ομήρους, αλλοδαπούς και Κολομβιανούς, και να σταματήσουν άμεσα αυτές τις πρακτικές.
<P>
Επίσης, η Ευρωπαϊκή Ένωση έχει ζητήσει από τις FARC να επιστρέψουν στο τραπέζι των διαπραγματεύσεων, ούτως ώστε, μεταξύ άλλων, να εξεταστούν τα θέματα που συμφωνήθηκαν στο San Francisco de la Sombra τον Οκτώβριο του 2001. Εκφράζει τη χαρά της για την επανέναρξη του διαλόγου μεταξύ της κυβέρνησης και του ELN και ελπίζει ότι αυτά τα δύο κινήματα θα δώσουν δείγματα αποφασιστικής βούλησης να επιδιώξουν συγκεκριμένα αποτελέσματα προς μια ειρηνική και αειφόρο επίλυση της σύγκρουσης.
<P>
Στη δήλωσή της, η Ευρωπαϊκή Ένωση ζητά επίσης από την κολομβιανή κυβέρνηση να συνεχίσει και να εντείνει τις προσπάθειές της για τον αφοπλισμό των παραστρατιωτικών οργανώσεων και να υποβάλει τους υπευθύνους για τα εγκλήματα που έχουν διαπραχθεί, όποιοι και αν είναι οι δράστες, σε όλη την αυστηρότητα της δικαιοσύνης, για να συνεχιστούν - τόσο σε τοπικό όσο και σε περιφερειακό επίπεδο και με σεβασμό στη βιοποικιλότητα και το περιβάλλον - οι προσπάθειες που έχουν ήδη αρχίσει για την καταπολέμηση των παράνομων καλλιεργειών, της παραγωγής και διακίνησης ναρκωτικών και να εκπονηθεί και εφαρμοστεί επειγόντως, και ανεξαρτήτως της ειρηνευτικής διαδικασίας, ένα πρόγραμμα αποφασιστικών κοινωνικοοικονομικών μεταρρυθμίσεων.
<P>
Όπως γνωρίζει το Ευρωπαϊκό Κοινοβούλιο, σήμερα η ειρηνευτική διαδικασία στην Κολομβία περνά περίοδο αβεβαιότητας. Η Ευρωπαϊκή Ένωση συνεχίζει να στηρίζει ενεργά την ειρηνευτική διαδικασία και τις αξιέπαινες προσπάθειες του Προέδρου Pastrana και εκτιμά πως δεν υπάρχει καμία άλλη εναλλακτική λύση παρά η λύση της εσωτερικής σύγκρουσης με διαπραγμάτευση.
<P>
Η Ευρωπαϊκή Ένωση θα καταβάλει προσπάθειες για την εφαρμογή των αυτόνομων δεσμεύσεων που έχουν αναληφθεί στο πλαίσιο του ευρωπαϊκού προγράμματος στήριξης της ειρηνευτικής διαδικασίας στην Κολομβία, εφόσον δεν τις εμποδίζουν προβλήματα ασφάλειας.

<SPEAKER ID=207 NAME="Figueiredo">
Κύριε Πρόεδρε, θα ήθελα να πω στον κ. Προεδρεύοντα του Συμβουλίου τα εξής: είναι βέβαιο, και το ξέρετε, ότι οι διαπραγματεύσεις συνεχίζονται στην Κολομβία, δηλαδή τα μέρη, η κυβέρνηση και οι FARC, συνεχίζουν τη διαδικασία των διαπραγματεύσεων και καταβάλλεται μεγάλη προσπάθεια εκ μέρους των FARC προκειμένου να εξευρεθεί λύση στο πρόβλημα. Αλλά η λύση περνά - όπως είναι προφανές - από τον αφοπλισμό των παραστρατιωτικών ομάδων, των αποκαλούμενων "ταγμάτων θανάτου" , που εξακολουθούν να δρουν ατιμώρητα στην Κολομβία, περνά επίσης από τη διασφάλιση των ελευθεριών και των δημοκρατικών δικαιωμάτων για όλους τους πολίτες, από την καταπολέμηση της φτώχειας, από την προώθηση της αγροτικής μεταρρύθμισης και, τέλος, από τη διασφάλιση επίσης των κοινωνικών δικαιωμάτων για το λαό της Κολομβίας.
<P>
Όμως, ενώ οι FARC βρίσκονται στο τραπέζι των διαπραγματεύσεων με την κυβέρνηση της Κολομβίας, πώς να κατανοήσουμε το γεγονός ότι εκ μέρους των χωρών της Ευρωπαϊκής Ένωσης δεν καταβάλλεται καμία προσπάθεια προκειμένου να διασφαλιστεί ότι οι διαπραγματεύσεις αυτές θα έχουν αίσια κατάληξη και να χορηγηθούν στις FARC οι θεωρήσεις που χρειάζονται ώστε να συνεχίσουν φυσικά τις επαφές τους με χώρες που ενδιαφέρονται για την ειρηνευτική διαδικασία, και γνωρίζουμε ότι υπάρχουν χώρες στην Ευρωπαϊκή Ένωση που ενδιαφέρονται για τη θετική εξέλιξη αυτής της ειρηνευτικής διαδικασίας. Επομένως, αυτό ακριβώς είναι το ερώτημα που θέτω, κύριε Προεδρεύοντα.

<SPEAKER ID=208 LANGUAGE="ES" NAME="de Miguel">
. (ES) Φρονώ πως στην απάντησή μου έδωσα μια πλήρη εξήγηση σχετικά με τη θέση του Συμβουλίου και σχετικά με την αμετάβλητη στάση μας να μην εκδίδουμε βίζα στις FARC, καθώς δεν πιστεύουμε ότι χρησιμοποιούνται ακριβώς για τη δημιουργία επαφών σχετικά με την ειρήνη, αλλά για άλλες δραστηριότητες.

<SPEAKER ID=209 LANGUAGE="SV" NAME="Sjφstedt">
Συμφωνώ με την άποψη του Συμβουλίου ότι σωστά επικρίνονται οι FARC-EP, κυρίως για τις απαγωγές και τις δολοφονίες ινδιάνων ηγετών. Συγχρόνως είναι απολύτως προφανές ότι οι παραστρατιωτικές οργανώσεις ευθύνονται για το μέγιστο αριθμό βιαιοτήτων στην Κολομβία, με την υποστήριξη του στρατού της χώρας. Εάν θέλουμε να κατονομάσουμε τους υπεύθυνους για τη βία, το λογικό θα ήταν να είχαμε κατονομάσει τον πρέσβη της Κολομβίας.
<P>
Δε θα πρέπει να λησμονούμε επίσης ότι τα μέλη της νόμιμης Αριστεράς στην Κολομβία εκτελούνται συστηματικά εάν εμφανιστούν δημοσίως. Θέλω να απευθύνω το εξής συγκεκριμένο ερώτημα στο Συμβούλιο: ασκήθηκαν μήπως κάποιες πιέσεις από τις ΗΠΑ πριν η ΕΕ αποφασίσει να αφαιρέσει τις θεωρήσεις των αντιπροσώπων των FARC;

<SPEAKER ID=210 LANGUAGE="ES" NAME="de Miguel">
. (ES) Στην πρώτη μου παρέμβαση είπα επίσης ότι το Συμβούλιο εκφράζει βαθύτατη ανησυχία σχετικά με τις δραστηριότητες των παραστρατιωτικών οργανώσεων και ότι ασκεί κάθε απαραίτητη πίεση στην κολομβιανή κυβέρνηση, ούτως ώστε οι κολομβιανές ένοπλες δυνάμεις να μην έχουν κανενός είδους συνεργασία με αυτές τις ομάδες και να αποφευχθεί ακριβώς η αρκετά γενικευμένη εντύπωση ότι κατά κάποιον τρόπο οι παραστρατιωτικές οργανώσεις ενεργούν με την ανοχή της κυβέρνησης, κάτι που δεν είναι σε καμία περίπτωση αλήθεια, φυσικά όχι με την κυβέρνηση του κ. Pastrana.
<P>
Συνεπώς, αναγνωρίζουμε αυτά που λέει ο κ. βουλευτής. Δεν συμφωνούμε με τις ενέργειες των παραστρατιωτικών οργανώσεων και, φυσικά, ασκούμε κάθε απαραίτητη πίεση ούτως ώστε να μην χορηγείται καμία ενίσχυση ή συνεργασία εκ μέρους της κεντρικής κυβέρνησης προς αυτές τις ομάδες.

<SPEAKER ID=211 LANGUAGE="SV" NAME="Sjφstedt">
Φοβούμαι ότι το Συμβούλιο δεν κατάλαβε το συγκεκριμένο ερώτημα που έθεσα. Ίσως ήταν πρόβλημα της διερμηνείας. Ρώτησα εάν οι ΗΠΑ άσκησαν πιέσεις στην ΕΕ προκειμένου αυτή να αφαιρέσει την θεώρηση του αντιπροσώπου των FARC.

<SPEAKER ID=212 LANGUAGE="ES" NAME="de Miguel">
. (ES) Όχι, κύριε Πρόεδρε.

<SPEAKER ID=213 NAME="Πρόεδρος">


<SPEAKER ID=214 NAME="Ευστράτιου Κόρακα">
Ερώτηση αριθ. 8 του κ. (H-0967/01):
<P>
Θέμα: Συλλήψεις διαδηλωτών και βαρβαρότητες αστυνομικών στις διαδηλώσεις στις 14 και 15 Δεκεμβρίου Στις Βρυξέλλες, κατά τη διάρκεια των πρωτοφανών σε μαζικότητα διαδηλώσεων, με την ευκαιρία της Συνόδου του Ευρωπαϊκού Συμβουλίου στο Λάκεν, ιδιαίτερα στις 14 και 15 του Δεκέμβρη, είχαμε βίαιη και προβοκατόρικη επίθεση των αστυνομικών κατά ειρηνικών διαδηλωτών ή ακόμα και απλών περαστικών. Ασφαλίτες ντυμένοι διαδηλωτές επιτέθηκαν ύπουλα και με ιδιαίτερη βαρβαρότητα. Ξυλοκόπησαν άγρια διαδηλωτές και περαστικούς, συνέλαβαν δεκάδες πολίτες χωρίς λόγο, έδεσαν και κράτησαν επί μια ώρα ξαπλωμένους τους συλληφθέντες, ακόμη και αιμορραγούντες τραυματίες, εξευτέλισαν γυναίκες ξεγυμνώνοντάς τις μπροστά σε άνδρες αστυνομικούς, δήθεν διερμηνείς. Καταπάτησαν στοιχειώδη δικαιώματα που κατάκτησαν οι λαοί μέσα από αγώνες δεκαετιών.
<P>
Η βέλγικη Προεδρία και τα ΜΜΕ προσπάθησαν να συγκαλύψουν γεγονότα που καταγγέλθηκαν από τα legal teams (ομάδες δικηγόρων για την υπεράσπιση των δικαιωμάτων των διαδηλωτών) και τα ίδια τα θύματα αυτών των επιθέσεων.
<P>
Γνωρίζει το Συμβούλιο αυτά τα επεισόδια και αν ναι, πώς τα κρίνει;

<SPEAKER ID=215 LANGUAGE="ES" NAME="de Miguel">
. (ES) Το άρθρο 33 της Συνθήκης για την Ευρωπαϊκή Ένωση υπογραμμίζει σαφώς ότι τα μεμονωμένα μέτρα που λαμβάνονται αποκλειστικά από τις αστυνομικές αρχές αποτελούν αρμοδιότητα μόνο των αντίστοιχων κρατών μελών.
<P>
Για αυτόν τον λόγο, το Συμβούλιο δεν είναι σε θέση να εκφέρει γνώμη σχετικά με τα θέματα που αναφέρει ο κ. βουλευτής και συντάκτης της ερώτησης.
<P>
Το γεγονός ότι οι διαδηλώσεις συνέπεσαν με μία σύνοδο του Ευρωπαϊκού Συμβουλίου δεν έχει καμία απολύτως σημασία σε αυτήν την περίπτωση.

<SPEAKER ID=216 NAME="Figueiredo">
Κατανοώ ότι είναι δύσκολο να γνωρίζουμε πότε η βελγική κυβέρνηση ενεργεί ως Προεδρία της Ευρωπαϊκής Ένωσης και πότε ενεργεί απλώς ως κυβέρνηση ενός κράτους μέλους, προσπαθώ όμως να μάθω τι ακριβώς συνέβη και για ποιο λόγο ελήφθησαν τα μέτρα αυτά που πολλοί δικηγόροι κατήγγειλαν ως παραβίαση των δικαιωμάτων των πολιτών οι οποίοι διαδήλωναν ειρηνικά στο Βέλγιο κατά την τελευταία Σύνοδο Κορυφής;

<SPEAKER ID=217 LANGUAGE="ES" NAME="de Miguel">
. (ES) Ήδη είπα πως δεν είμαι σε θέση να απαντήσω σε αυτήν την ερώτηση, αλλά, φυσικά δεν είμαι διατεθειμένος να συμφωνήσω με την κ. Figueiredo ότι επρόκειτο για ειρηνικές διαδηλώσεις. Ήμουν εκεί και το είδα, και πολλές από τις διαδηλώσεις που έλαβαν χώρα στις Βρυξέλες δεν ήταν καθόλου ειρηνικές. Είχαν ως αποτέλεσμα εμφανείς καταστροφές στην πόλη και, φυσικά, αν αυτό για την κ. Figueiredo σημαίνει ειρηνική διαδήλωση, ούτε εγώ ούτε η Προεδρία του Συμβουλίου συμφωνούμε μαζί της.

<SPEAKER ID=218 NAME="Πρόεδρος">
Δεν υπάρχει απάντηση, κυρία Figuereido, ξέρω πως έχετε αντίθετη γνώμη, ήταν πολύ σαφές, αλλά δεν υπάρχει δυνατότητα απάντησης, γιατί θα οδηγούσε σε συζήτηση και δεν πρόκειται για Ώρα των Ερωτήσεων.

<SPEAKER ID=219 NAME="Figueiredo">
Αναφερόμουν φυσικά, κύριε Πρόεδρε, σε όλες τις ειρηνικές διαδηλώσεις και όχι σε άλλες. Και θέλω να λάβω απάντηση σχετικά με αυτές τις διαδηλώσεις, διότι ήταν ειρηνικές.

<SPEAKER ID=220 NAME="Πρόεδρος">
Ο Προεδρεύων του Συμβουλίου δήλωσε πως δεν εμπίπτει στο πλαίσιο των αρμοδιοτήτων του να απαντήσει σε αυτήν την ερώτηση και συμφωνώ. Κάνατε τη διευκρίνισή σας, την οποία σημειώνουμε.

<SPEAKER ID=221 NAME="Πρόεδρος">


<SPEAKER ID=222 NAME="Lennart Sacrιdeus">
Ερώτηση αριθ. 9 του κ. (H-0968/01):
<P>
Θέμα: Διάλυση της ισλαμικής τρομοκρατικής ομάδας Laskar Jihad στην Ινδονησία Στο ψήφισμα του Κοινοβουλίου που εγκρίθηκε στις 13.12.2001 σχετικά με την Παπουασία (Irian Jaya) και το Sulawezi στην Ινδονησία υποστηρίζεται ότι "οι μαχητές της ισλαμικής τρομοκρατικής ομάδας Laskar Jihad, αφού άφησαν στο πέρασμά τους το αίμα και την καταστροφή στις Μολούκες Νήσους από το 1999 και μετά, έχουν τώρα δραστηριοποιηθεί και στο Sulawezi" . Αυτό είχε ως αποτέλεσμα σήμερα, από τα 10 εκατ. κατοίκους των Μολούκων Νήσων, οι 300 000 να είναι πρόσφυγες, στην πλειοψηφία τους χριστιανοί. Στη νήσο Sulawezi η μεγαλύτερη χριστιανική πόλη Tentana, με 50 000 κατοίκους, πολιορκείται από μαχητές της ομάδας Laskar Jihad. Ο Jafar Umar Talib, αρχηγός της ομάδας Laskar Jihad που έχει εκπαιδευτεί στο Πακιστάν ως μαχητής Jihad, ισχυρίζεται ότι έχει υπό τις διαταγές του 10 000 μαχητές. Αφγανοί και άλλοι αλλοδαποί αποτελούν μέλη μουσουλμανικών παραστρατιωτικών ομάδων κατά των χριστιανών.
<P>
Ποια πρόοδος σημείωσε η ΕΕ μέσω του Συμβουλίου ως προς το αίτημα που περιλαμβάνεται στο ψήφισμα προς τις ινδονησιακές αρχές "να διαλύσουν την τρομοκρατική οργάνωση Laskar Jihad, η οποία είναι βασικός υπεύθυνος για τις ωμότητες των τελευταίων ετών στις Μολούκες Νήσους, και να προσαγάγουν τους δράστες στην δικαιοσύνη" ; Υπήρξε άραγε συνεργασία με τις ΗΠΑ και με ποιον τρόπο αντέδρασε το Συμβούλιο προκειμένου να θέσει ταχέως τέρμα στην τρομοκρατική βία που στρέφεται κατά των χριστιανών στις Μολούκες Νήσους και στο Sulawezi;

<SPEAKER ID=223 LANGUAGE="ES" NAME="de Miguel">
. (ES) Κύριε Πρόεδρε, το Συμβούλιο το απασχολεί πάρα πολύ η θρησκευτική βία στην Ινδονησία, ανεξάρτητα από το θρήσκευμα ή την εθνοτική καταγωγή των θυμάτων. Το Συμβούλιο έχει εκφράσει σε διάφορες περιστάσεις αυτήν την ανησυχία στην κυβέρνηση της Ινδονησίας και στους άλλους εταίρους της Ένωσης, καθώς και στις Ηνωμένες Πολιτείες.
<P>
Το Συμβούλιο έχει ενθαρρύνει την κυβέρνηση να απαγορεύσει την άφιξη στην Malaca και στο κεντρικό Sulawesi περισσότερων μελών της Laskar Jihad και να επιτύχει την απομάκρυνση από αυτές τις περιοχές όσων βρίσκονται ήδη εκεί.
<P>
Ο δρόμος είναι ακόμη μακρύς και το Συμβούλιο θα συνεχίσει να χρησιμοποιεί τη συνεργασία και τον ειλικρινή διάλογο που έχει αρχίσει με την κυβέρνηση της Ινδονησίας σχετικά με αυτά τα θέματα, προκειμένου να συμβάλει στη βελτίωση της κατάστασης.

<SPEAKER ID=224 LANGUAGE="SV" NAME="Sacrιdeus">
Θα ήθελα να ευχαριστήσω την ισπανική Προεδρία για την απάντησή της. Θα ήθελα επίσης να καλωσορίσω την Ισπανία στο Ευρωπαϊκό Κοινοβούλιο ως προεδρεύουσα χώρα στην Ευρωπαϊκή Ένωση κατά το εξάμηνο αυτό. Θα ήθελα ωστόσο να υποβάλω ορισμένες συμπληρωματικές ερωτήσεις:
<P>
Θεωρεί το Συμβούλιο ότι οι αρχές της Ινδονησίας έλαβαν τα αναγκαία μέτρα για την διάλυση της ισλαμιστικής τρομοκρατικής οργάνωσης Laskar Jihad; Θεωρεί το Συμβούλιο ότι η Laskar Jihad συνεχίζει τις τρομοκρατικές της δραστηριότητες ή διαπιστώνεται πλέον κάποια αποκλιμάκωση της κατάστασης, έτσι ώστε να μπορέσουν να παύσουν οι βιαιότητες κατά αθώων ανθρώπων, κυρίως κατά Χριστιανών στις Μολούκες νήσους; Διερωτώμαι, τέλος, εάν το Συμβούλιο θεωρεί ότι υπήρξε στενή συνεργασία μεταξύ ΗΠΑ και Ευρωπαϊκής Ένωσης στην καταπολέμηση αυτής της ισλαμικής τρομοκρατικής οργάνωσης.

<SPEAKER ID=225 LANGUAGE="ES" NAME="de Miguel">
. (ES) Δυστυχώς, κύριε Sacrιdeus, τα μέτρα που λαμβάνονται για την ανακοπή των τρομοκρατικών απειλών ποτέ δεν επαρκούν. Φρονώ ότι, φυσικά, η οργάνωση Laskar Jihad μπορεί να χαρακτηριστεί ως τέτοια οργάνωση. Συνεπώς, δεν πιστεύω ότι έχει περιοριστεί η απειλή ούτε ότι η κυβέρνηση της Ινδονησίας, όσα μέτρα και αν έχει λάβει, είναι ικανή να ανακόψει την απειλή που αυτή η μεγάλη, πολυάριθμη οργάνωση αποτελεί για την Ινδονησία.
<P>
Με ρωτάτε αν η Ευρωπαϊκή Ένωση και οι Ηνωμένες Πολιτείες πρέπει να συνεργαστούν. Πιστεύω πως αυτό ενυπάρχει στο πνεύμα όλων των πολιτικών δηλώσεων που ακολούθησαν τα γεγονότα της 11ης Σεπτεμβρίου. Πράγματι, η Ευρωπαϊκή Ένωση και οι Ηνωμένες Πολιτείες έχουν ήδη ένα κοινό μέτωπο για να αντιμετωπίσουν όλες τις τρομοκρατικές απειλές σε οποιοδήποτε σημείο του κόσμου και διατηρούμε διάλογο με τις Ηνωμένες Πολιτείες, ακριβώς για να βοηθήσουμε την Ινδονησία να περιορίσει την απειλή αυτής της τρομοκρατικής οργάνωσης.

<SPEAKER ID=226 NAME="Πρόεδρος">
Ερώτηση αριθ. 10, του κ. Podestΰ, τον οποίον αντικαθιστά η κ. Sartori.

<SPEAKER ID=227 NAME="Πρόεδρος">


<SPEAKER ID=228 NAME="Guido Podestΰ">
Ερώτηση αριθ. 10 του κ. (H-0969/01):
<P>
Θέμα: Κατάσταση της γυναίκας στη Νιγηρία - η υπόθεση της κ. Safia Husaini Tungar Tudu Η υπόθεση της νιγηριανής γυναίκας ηλικίας 30 ετών που παντρεύτηκε στα 12, με 4 παιδιά το τελευταίο εκ των οποίων γεννήθηκε μετά από βιασμό και που για το λόγο αυτό καταδικάσθηκε σε λιθοβολισμό, προκαλεί ανησυχητικά ερωτηματικά σχετικά με την κατάσταση της γυναίκας σήμερα σε πολλές χώρες της Αφρικής, μεταξύ των οποίων ακριβώς η Νιγηρία.
<P>
Σύμφωνα με τη Σαρία πράγματι, μία νυμφευμένη γυναίκα, έστω και εάν είναι διαζευγμένη, διαπράττει μοιχεία εάν συνευρεθεί με άλλον άνδρα, έστω και αν τούτο συμβαίνει με βιασμό όπως στη συγκεκριμένη περίπτωση.
<P>
Η πολιτική και στρατιωτική εξουσία που εγκαθιδρύεται σε μη δημοκρατικά καθεστώτα έχει ανάγκη τον έλεγχο, ακόμη και του ιδιωτικού βίου, των υπηκόων της. Ο έλεγχος των γεννήσεων εμπίπτει στη λογική αυτή και ως εκ τούτου οι γυναίκες είναι περισσότερο εκτεθειμένες σε νόμους αυστηρούς και πολλές φορές απάνθρωπους.
<P>
Ερωτάται επομένως το Συμβούλιο σε ποιές ενέργειες προτίθεται να προβεί ώστε να καταργηθούν οι πρακτικές εκείνες που θίγουν τα θεμελιώδη δικαιώματα του ατόμου.
<P>
Ερωτάται επίσης το Συμβούλιο με ποιόν τρόπο προτίθεται να ενεργήσει ώστε να ευνοηθεί μία διαδικασία εκδημοκρατισμού και εκκοσμίκευσης σε χώρες όπως η Νιγηρία όπου η ερμηνεία που δίδεται στο θρησκευτικό νόμο (που εξάλλου διαστρεβλώνει την πραγματική έννοια της θρησκείας στην οποία αναφέρεται) θίγει ιδιαίτερα τα δικαιώματα της γυναίκας.
<P>
Με ποιόν τρόπο προτίθεται να παρέμβει το Συμβούλιο ώστε να προστατευθούν, το ταχύτερο δυνατόν, η ζωή και η αξιοπρέπεια της προαναφερθείσας νιγηριανής γυναίκας;

<SPEAKER ID=229 LANGUAGE="ES" NAME="de Miguel">
. (ES) Κύριε Πρόεδρε, τα κράτη μέλη της Ευρωπαϊκής Ένωσης και η Ευρωπαϊκή Επιτροπή έχουν υποστηρίξει συντονισμένα και αποφασιστικά τις διεθνείς προσπάθειες υπέρ της κ. Safia Husaini. Έχει μελετηθεί η πιθανότητα ανάληψης επίσημης δράσης εκ μέρους της Ευρωπαϊκής Ένωσης σε περίπτωση που το ισλαμικό εφετείο, η Σαρία του Sokoto, επιβεβαιώσει την καταδικαστική απόφαση
<P>
Η Ευρωπαϊκή Ένωση έχει ήδη εκδηλώσει την ανησυχία της σχετικά με τις καταδικαστικές αποφάσεις που λαμβάνονται βάσει του ισλαμικού ποινικού κώδικα, της Σαρία, κατά την 57η συνεδρίαση της Επιτροπής Ανθρωπίνων Δικαιωμάτων του ΟΗΕ το 2001. Τα κράτη μέλη της Ένωσης σε συντονισμό με την Ευρωπαϊκή Επιτροπή υποστήριξαν με αποφασιστικότητα τις διεθνείς προσπάθειες υπέρ της Safia Husaini, σύμφωνα με τους όρους της συνεδρίασης που διοργάνωσαν οι επικεφαλής της αποστολής της Ευρωπαϊκής Ένωσης στην Abuja στις 23 Ιανουαρίου. Η ισπανική Προεδρία πρότεινε στα κράτη μέλη τη διευθέτηση του θέματος από το Υπουργείο Εξωτερικών της Νιγηρίας, προκειμένου να εκφραστεί εκ νέου η θέση της Ευρωπαϊκής Ένωσης σε ό,τι αφορά την επιβολή της θανατικής ποινής.
<P>
Η εν λόγω διευθέτηση εγκρίθηκε επισήμως από το Συμβούλιο Υπουργών της Ένωσης που συνήλθε την περασμένη Δευτέρα και έχει ήδη πραγματοποιηθεί από την Προεδρία του Συμβουλίου της Ένωσης ενώπιον της κυβέρνησης της Ομοσπονδιακής Δημοκρατίας της Νιγηρίας.
<P>
Όσον αφορά το ευρύτερο ζήτημα του σεβασμού των θεμελιωδών δικαιωμάτων και πιο συγκεκριμένα των δικαιωμάτων της γυναίκας στη Νιγηρία και στην υπόλοιπη Αφρική, το Συμβούλιο είναι αποφασισμένο να ακολουθήσει την πολιτική που εφαρμόζει εδώ και πολύ καιρό σε αυτόν τον τομέα και συγκεκριμένα με τα εξής μέσα: τη Συμφωνία του Κοτονού, της οποίας το άρθρο 9, παράγραφος 2 αναθέτει στα συμβαλλόμενα μέρη τις υποχρεώσεις και τις διεθνείς δεσμεύσεις τους όσον αφορά τον σεβασμό των ανθρωπίνων δικαιωμάτων και επιβεβαιώνει την ισότητα μεταξύ αντρών και γυναικών, τη δήλωση και το σχέδιο δράσης του Καΐρου, που εγκρίθηκαν κατά τη διάσκεψη κορυφής Αφρικής-Ευρώπης στο Κάιρο τον Απρίλιο του 2000, όπου δίνεται έμφαση στον σεβασμό των ανθρωπίνων δικαιωμάτων, την κοινή θέση 98/350/ΚΕΠΠΑ σχετικά με τα ανθρώπινα δικαιώματα, τις δημοκρατικές αρχές, το κράτος δικαίου και τη χρηστή διακυβέρνηση στην Αφρική και τον κανονισμό (ΕΚ) 965/99 του Συμβουλίου, που καθορίζει τις προϋποθέσεις για την εφαρμογή κοινοτικών δράσεων αναπτυξιακής συνεργασίας που συμβάλλουν στην επίτευξη του γενικού στόχου ανάπτυξης και εδραίωσης της δημοκρατίας και του κράτους δικαίου, καθώς και του σεβασμό των ανθρωπίνων δικαιωμάτων και των θεμελιωδών ελευθεριών, και, ιδίως, την κοινή θέση 01/373/ΚΕΠΠΑ σχετικά με τη Νιγηρία, στην οποία γίνεται ρητή αναφορά στον σεβασμό των ανθρωπίνων δικαιωμάτων.

<SPEAKER ID=230 LANGUAGE="IT" NAME="Sartori">
Σας ευχαριστώ, κύριε Πρόεδρε, για τη λεπτομερή απάντηση στην ερώτησή μου.
<P>
Ωστόσο, όσα συνέβησαν τις τελευταίες ημέρες μας υποχρεώνουν να ζητήσουμε μια περαιτέρω πρωτοβουλία από το Συμβούλιο γιατί, όπως θα ξέρετε, εκτός από την Safiya, δεν καταδικάστηκε μόνο μια ακόμα γυναίκα στη Νιγηρία σε θανατική ποινή με λιθοβολισμό - πρόκειται για την Aishatu Abubakar, κατά της οποίας πριν από λίγες εβδομάδες το ίδιο Δικαστήριο της ίδιας περιοχής της Νιγηρίας εξέδωσε ανάλογη καταδικαστική απόφαση για παρόμοιο λόγο - αλλά είναι σημερινή η πληροφορία ότι στο Σουδάν, μια νέα γυναίκα 18 ετών, η Abok Afa Kok, χριστιανή στο θρήσκευμα και χωρίς να γνωρίζει την αραβική γλώσσα, καταδικάστηκε επίσης σε λιθοβολισμό από το Δικαστήριο, στην περίπτωση αυτή όχι θρησκευτικό αλλά πολιτικό, χωρίς να της επιτραπεί η υπεράσπιση και χωρίς να της χορηγηθεί ούτε διερμηνεία.
<P>
Πιστεύω λοιπόν ότι οι δεσμεύσεις που ανέλαβε το Συμβούλιο είναι σημαντικές αλλά, παράλληλα με αυτές, πρέπει να υπάρξει και μια σταθερή υπεράσπιση για την εκάστοτε περίπτωση. Εναποθέτω συνεπώς στα χέρια σας και αυτές τις δύο νέες περιπτώσεις, πέραν αυτής της Safiya.

<SPEAKER ID=231 LANGUAGE="ES" NAME="de Miguel">
. (ES) Συμφωνώ πλήρως μαζί σας όσον αφορά την απαραίτητη και συνεχή εποπτεία που πρέπει να ασκεί το Συμβούλιο σε όλες αυτές τις ανθρωπιστικές υποθέσεις που αφορούν μεμονωμένα άτομα και χώρες με τις οποίες η Ευρωπαϊκή Ένωση τηρεί προτιμησιακές σχέσεις βάσει των Συμφωνιών του Κοτονού, στην προκειμένη περίπτωση τόσο το Σουδάν όσο και τη Νιγηρία.
<P>
Σημειώνω δεόντως και τις δύο υποθέσεις, τις οποίες, φυσικά, δεν γνωρίζω, αλλά θα κάνω ό,τι είναι δυνατόν για να λάβω όλες τις απαραίτητες πληροφορίες μέσω των υπηρεσιών της Επιτροπής και μέσω των διπλωματικών μας υπηρεσιών. Σας διαβεβαιώ ότι η Προεδρία του Συμβουλίου της Ευρωπαϊκής Ένωσης θα γνωστοποιήσει αυτά τα γεγονότα στα κράτη μέλη, θα λάβουμε τα απαραίτητα μέτρα και θα προβούμε άμεσα σε διπλωματικές ενέργειες, προκειμένου να προστατευθούν τα δικαιώματα αυτών των δύο άμοιρων γυναικών που αναφέρατε.

<SPEAKER ID=232 NAME="Tannock">
Κύριε Προεδρεύοντα, ο Υπουργός Δικαιοσύνης του Αφγανιστάν ανακοίνωσε πρόσφατα ότι η νέα μεταβατική κυβέρνηση θα διατηρήσει τις κυρώσεις του νόμου της Σαρία που προβλέπει την εκτέλεση δια λιθοβολισμού των γυναικών που διαπράττουν μοιχεία και τον ακρωτηριασμό για κλοπή. Η δεύτερη αυτή ποινή υποστηρίχθηκε ακόμη και από τον Πρωθυπουργό Karzai με μία δήλωση κατά τη διάρκεια συνέντευξης τύπου στην Αμερική.
<P>
Η ΕΕ υποσχέθηκε πρόσφατα, στη Διάσκεψη του Τόκυο, 1,5 δισ. ευρώ ως βοήθεια προς το Αφγανιστάν για πέντε έτη. Δεν πρέπει να τεθεί ως προϋπόθεση η μη εφαρμογή διεθνώς μη αποδεκτών, απάνθρωπων και ασυνήθιστων ποινών, όπως αυτές που μόλις ανέφερα;

<SPEAKER ID=233 LANGUAGE="ES" NAME="de Miguel">
. (ES) Πράγματι, εξαρχής η ενίσχυσή μας προς το Αφγανιστάν, για την ανάπτυξη της χώρας, και η εκταμίευση των σημαντικών ποσών που αναφέρατε και που υλοποιήθηκαν στη Διάσκεψη του Τόκυο, εξαρτώνται, σύμφωνα με τις δηλώσεις του Συμβουλίου από τον σεβασμό των ανθρωπίνων δικαιωμάτων στο Αφγανιστάν και, ιδιαίτερα, από την εφαρμογή της ίσης μεταχείρισης μεταξύ αντρών και γυναικών.
<P>
Πιστεύω πως η περίπτωση που αναφέρετε είναι μια περίπτωση στην οποία η Ευρωπαϊκή Ένωση πρέπει να εκδηλώσει ότι, παρότι σεβόμαστε τις παραδόσεις και τη θρησκεία του Αφγανιστάν, απαιτούμε επίσης τον σεβασμό των ανθρωπίνων δικαιωμάτων σε αυτήν τη χώρα. Και η εκτέλεση των ισλαμικών αποφάσεων είναι ασύμβατη με την αντίληψη που εμείς έχουμε σχετικά με τα ανθρώπινα δικαιώματα.
<P>
Θα ήθελα, ωστόσο, να σας υπενθυμίσω ότι σε όλες τις ισλαμικές χώρες η πρακτική είναι η εφαρμογή της Σαρία, του ισλαμικού νόμου. Το Αφγανιστάν δεν είναι η μόνη χώρα όπου συμβαίνουν αυτές οι βαρβαρότητες. Ακούσαμε ήδη τι συμβαίνει σε ορισμένες αφρικανικές χώρες. Είναι μακρύς ο κατάλογος άλλων χωρών της Μέσης Ανατολής όπου εφαρμόζονται οι καταδικαστικές αποφάσεις των ισλαμικών δικαστηρίων όπου καταπατώνται τα ανθρώπινα δικαιώματα και ιδιαίτερα τα δικαιώματα των γυναικών.
<P>
Φρονώ πως η Ευρωπαϊκή Ένωση πρέπει να βρίσκεται στην πρώτη γραμμή για την υπεράσπιση αυτών των δικαιωμάτων, αλλά θα πρέπει να προσέξουμε ιδιαίτερα να μην προσβάλλουμε το θρησκευτικό αίσθημα, δεδομένου ότι, όπως γνωρίζετε, αυτήν τη στιγμή συζητούμε για τη σύγκρουση του ισλαμικού πολιτισμού με τον χριστιανικό και θα πρέπει να επιδείξουμε την απαραίτητη σύνεση. Όμως, θα πρέπει να ληφθεί υπόψη η περίπτωση που αναφέρετε και δεν θα παραλείψω να την αναφέρω στους κόλπους του Συμβουλίου και της Επιτροπής, προκειμένου να παρακολουθηθεί και να καταβληθούν προσπάθειες ώστε να αποφευχθεί η εφαρμογή αυτής της καταδικαστικής απόφασης.

<SPEAKER ID=234 NAME="Πρόεδρος">


<SPEAKER ID=235 NAME="Κωνσταντίνου Αλυσανδράκη">
Ερώτηση αριθ. 11 του κ. (H-0971/01):
<P>
Θέμα: Απαγόρευση ίδρυσης και λειτουργίας κομμάτων που φέρουν στον τίτλο τους τη λέξη "κομμουνιστικό" , στην Τουρκία Παραβιάσεις των ανθρωπίνων και δημοκρατικών δικαιωμάτων συστηματικά και κατ' εξακολούθηση συμβαίνουν στην Τουρκία, χώρα υποψήφια για ένταξη στην ΕΕ. Μεταξύ αυτών συγκαταλέγεται και η απαγόρευση ίδρυσης και λειτουργίας κομμάτων που στον τίτλο τους φέρουν τη λέξη "κομμουνιστικό" , με βάση απαρχαιωμένη (από το 1920) διάταξη του άρθρου 96 του Νόμου περί πολιτικών κομμάτων.
<P>
Το Κόμμα Σοσιαλιστικής Εξουσίας της Τουρκίας ιδρύθηκε το 1993 και λειτουργεί νόμιμα. Έχει δώσει σημαντικές μάχες για τα δημοκρατικά δικαιώματα και συμμετέχει στις εκλογές. Στο πρόσφατο συνέδριό του αποφάσισε να μετονομαστεί σε Κομμουνιστικό Κόμμα Τουρκίας, λόγω όμως του αντιδημοκρατικού νόμου που προαναφέραμε, κινδυνεύει να απαγορευτεί η λειτουργία του.
<P>
Σημειώνουμε ότι αυτήν την περίοδο το τουρκικό κοινοβούλιο συζητεί τροποποίηση του νόμου περί πολιτικών κομμάτων, πράγμα που δίνει τη δυνατότητα να καταργηθεί η αντιδημοκρατική απαγόρευση.
<P>
Πως κρίνει το Συμβούλιο την απαγόρευση που θέτει ο Τούρκικος νόμος στην ίδρυση και λειτουργία κομμουνιστικού κόμματος; Θεωρεί ότι η Τουρκία μπορεί να ενταχθεί στην ΕΕ χωρίς προηγούμενα να έχει καταργήσει αυτή την απαγόρευση; Προτίθεται να θέσει προς το καθεστώς της Αγκυρας θέμα τροποποίησης του αντιδημοκρατικού και αντιδραστικού αυτού νόμου, ώστε να επιτραπεί η ελεύθερη πολιτική δράση του Κομμουνιστικού Κόμματος;

<SPEAKER ID=236 LANGUAGE="ES" NAME="de Miguel">
. (ES) Πράγματι, η Τουρκία εκπονεί σχέδιο τροποποίησης του νόμου περί πολιτικών κομμάτων. Τώρα βέβαια, είναι αλήθεια πως δεν γνωρίζουμε το ακριβές περιεχόμενο αυτού του σχεδίου, διότι δεν έχει ακόμη υποβληθεί στην τουρκική κυβέρνηση. Συνεπώς, το μόνο που διαθέτουμε είναι αναφορές.
<P>
Ούτε από αυτές τις αναφορές έχει το Συμβούλιο πληροφορίες για το αν εμποδίζεται η δράση του Κομμουνιστικού Κόμματος Τουρκίας ή για το αν απειλείται με απαγόρευση λόγω μιας απαρχαιωμένης διάταξης του παλαιού νόμου περί πολιτικών κομμάτων.
<P>
Γενικότερα όσον αφορά τα ανθρώπινα δικαιώματα και τις θεμελιώδεις ελευθερίες στην Τουρκία, το Ευρωπαϊκό Συμβούλιο του Λάκεν κατέληξε στο συμπέρασμα ότι η Τουρκία έχει σημειώσει πρόοδο ως προς την εκπλήρωση των πολιτικών κριτηρίων που έχουν καθοριστεί για την ένταξή της, ιδίως μέσω της πρόσφατης τροποποίησης του Συντάγματός της, και ότι αυξάνονται οι προσδοκίες για την έναρξη διαπραγματεύσεων για την ένταξη της εν λόγω χώρας. Ενθαρρύνεται η Τουρκία να συνεχίσει προς αυτήν την κατεύθυνση της εκπλήρωσης των κριτηρίων ένταξης, των περίφημων κριτηρίων της Κοπεγχάγης, ιδιαίτερα όσον αφορά τα ανθρώπινα δικαιώματα.
<P>
Το Συμβούλιο παρακολουθεί προσεκτικά τις προσπάθειες για θεσμική πολιτική μεταρρύθμιση που καταβάλλει επί του παρόντος η Τουρκία και δίνει ιδιαίτερη έμφαση στο αν οι συγκεκριμένες μεταρρυθμίσεις μεταφράζονται σε συγκεκριμένες βελτιώσεις της κατάστασης της χώρας όσον αφορά τα ανθρώπινα δικαιώματα και τις θεμελιώδεις ελευθερίες.
<P>
Όπως όλοι γνωρίζουμε, αυτή η κατάσταση παραμένει άκρως απογοητευτική από πολλές πλευρές.
<P>
Το Συμβούλιο δεν θα διστάσει να θέσει ζήτημα στην τουρκική κυβέρνηση στην περίπτωση που η προβλεπόμενη τροποποίηση του νόμου περί πολιτικών κομμάτων θίγει τις δημοκρατικές ελευθερίες.

<SPEAKER ID=237 NAME="Αλυσανδράκης">
Κύριε Προεδρεύοντα, μου κάνει ιδιαίτερη εντύπωση ότι το Συμβούλιο γνωρίζει πολύ λιγότερα γι' αυτό το ζήτημα από ό,τι έχει γράψει ο τουρκικός τύπος. Π.χ. είναι γνωστό ότι η αρμοδια επιτροπή της Τουρκικής Εθνοσυνέλευσης, έχει υποβάλει ένα σχέδιο για τον νόμο περί κομμάτων, στο οποίο δεν έχει κάνει καμία αλλαγή όσον αφορά την απαγόρευση της λέξης "κομμουνιστικό" . Είναι επίσης δύσκολο να καταλάβω πώς το Συμβούλιο δεν γνωρίζει ότι υπάρχουν διώξεις κατά των μελών του Κομμουνιστικού Κόμματος της Τουρκίας, όταν πάνω από 150 μέλη του έχουν συλληφθεί, έχουν γίνει επιδρομές κατά των γραφείων του και όλα αυτά από τη στιγμή που εμφανίστηκε.
<P>
Πέρα από αυτά, είχα ένα-δυό εντελώς συγκεκριμένα σημεία στην ερώτησή μου, στα οποία όμως δεν δόθηκε απάντηση. Και συγκεκριμένα: θεωρεί το Συμβούλιο ότι η Τουρκία μπορεί να είναι υποψήφια χώρα ή μάλλον να γίνει μέλος της Ευρωπαϊκής Ένωσης, χωρίς προηγούμενα να αναιρέσει αυτήν την απαγόρευση; Σ' αυτή τη συγκεκριμένη ερώτηση δεν πήρα καμία απάντηση.

<SPEAKER ID=238 LANGUAGE="ES" NAME="de Miguel">
. (ES) Κύριε Πρόεδρε, πιστεύω πως υπήρξα σαφής σχετικά με το ότι τα κριτήρια της Κοπεγχάγης είναι απολύτως θεμελιώδη πριν σκεφτούμε να αρχίσουμε οποιουδήποτε είδους διαπραγματεύσεις για ενδεχόμενη μελλοντική ένταξη της Τουρκίας στην Ένωση.
<P>
Πιστεύω πως ήμουν σαφής, πως ο κ. βουλευτής που έθεσε την ερώτηση γνωρίζει πάρα πολύ καλά τα κριτήρια της Κοπεγχάγης και, συνεπώς, πως με αυτήν τη δήλωση το Συμβούλιο διασαφηνίζει, πέραν πάσης αμφιβολίας, τη βούλησή μας να μην μπορεί να αρχίσει οποιοσδήποτε τύπος διαπραγματεύσεων με την Τουρκία έως ότου η τελευταία πληροί απολύτως τα κριτήρια της Κοπεγχάγης.

<SPEAKER ID=239 NAME="Πρόεδρος">


<SPEAKER ID=240 NAME="Richard Howitt">
Ερώτηση αριθ. 12 του κ. (H-0001/02):
<P>
Θέμα: Υποστήριξη του Ευρωπαϊκού Συμβουλίου στην προώθηση μιας Σύμβασης των Ηνωμένων Εθνών για την αναπηρία Έχει συζητήσει το Ευρωπαϊκό Συμβούλιο το ζήτημα της υποστήριξης της προτεινόμενης Σύμβασης των Ηνωμένων Εθνών για την αναπηρία; Ποιά κράτη μέλη αναμένεται να υπερψηφίσουν την υποστήριξη αυτή; Προτίθεται ο Προεδρεύων να προωθήσει την εγγραφή του ζητήματος για περαιτέρω συζήτηση στην ομάδα υψηλού επιπέδου για την αναπηρία; Προτίθεται ο Προεδρεύων να χρησιμοποιήσει το Γραφείο της Προεδρίας για την προώθηση της υποστήριξης και σε τρίτες χώρες, εκτός ΕΕ;

<SPEAKER ID=241 LANGUAGE="ES" NAME="de Miguel">
. (ES) Κύριε Πρόεδρε, το Ευρωπαϊκό Συμβούλιο δεν έχει συζητήσει το ζήτημα που αναφέρει ο κ. Howitt. Η Επιτροπή δεν έλαβε σε σχέση με το Συμβούλιο καμία πρωτοβουλία για αυτό το θέμα. Θα ήθελα να υπενθυμίσω επίσης στον κ. Howitt ότι η ομάδα υψηλού επιπέδου για την αναπηρία δεν ανήκει στο Συμβούλιο, αλλά στην Επιτροπή, γι' αυτό και θα ήταν πιο πρακτικό και ταυτόχρονα πιο σκόπιμο να ήταν η Επιτροπή αυτή που παρείχε πληροφορίες για τις συζητήσεις στο πλαίσιό της. Στις επαφές της με τρίτες χώρες η Προεδρία θα θέσει όλα τα θέματα που κρίνει σημαντικό και σκόπιμο να εξετασθούν.

<SPEAKER ID=242 NAME="Howitt">
Κύριε Πρόεδρε, δεν πιστεύω ότι αυτή είναι η πιο χρήσιμη απάντηση που έχει δοθεί ποτέ σε βουλευτή του Ευρωπαϊκού Κοινοβουλίου σε αυτή την αίθουσα· έτσι, ίσως μπορώ να ρωτήσω τον Προεδρεύοντα εάν θα μπορούσε να μου δώσει λίγο περισσότερη ενθάρρυνση. Γνωρίζει, για παράδειγμα, το αίτημα 37 εκατομμυρίων ατόμων με ειδικές ανάγκες στην Ευρώπη και πολλών έξω από τα σύνορά μας για την ενίσχυση των δικαιωμάτων των ατόμων με ειδικές ανάγκες από τα Ηνωμένα Έθνη; Γνωρίζει ότι το επόμενο έτος θα είναι το Ευρωπαϊκό Έτος των ατόμων με ειδικές ανάγκες και ενδιαφέρεται γι' αυτό; Γνωρίζει ότι από το 1996, η προσέγγισή μας όσον αφορά τα δικαιώματα των ατόμων με ειδικές ανάγκες είναι τέτοια, ώστε θα υποδείκνυε ότι θα έπρεπε να υποστηρίξουμε μία τέτοια Συνέλευση; Στην απάντησή του δεν έχει δώσει καμία απολύτως ένδειξη ότι γνωρίζει αυτά τα γεγονότα.
<P>
Δεδομένου ότι, όπως παραδέχθηκε σήμερα στο Σώμα, αυτός και οι συνάδελφοί του δεν έχουν καν συζητήσει αυτό το θέμα, τουλάχιστον θα απαντήσει στο αίτημα αυτού του Κοινοβουλίου να καταθέσει μία τέτοια συζήτηση; Εάν τα μέλη της ομάδας υψηλού επιπέδου για την αναπηρία που συνέστηκε η Επιτροπή είναι όλα μέλη του Συμβουλίου, έγκειται στην αρμοδιότητά του να το πράξει αυτό, εάν το επιθυμεί. Ίσως τώρα απαντήσει στο σημείο αυτό.

<SPEAKER ID=243 LANGUAGE="ES" NAME="de Miguel">
. (ES) Μου φαίνεται, κύριε Howitt, ότι απάντησα σαφώς στην ερώτησή σας. Αυτό δεν υποδηλώνει σε καμία περίπτωση ότι το Συμβούλιο δεν ενδιαφέρεται καθόλου για τους αναπήρους. Αλλά εσείς με ρωτήσατε αν το Ευρωπαϊκό Συμβούλιο έχει συζητήσει αυτό το ζήτημα και εγώ σας λέω όχι. Απλώς όχι, πράγμα που δεν σημαίνει ότι δεν πρόκειται να το συζητήσει ή ότι δεν θέλει να το συζητήσει, αλλά απλώς ότι δεν το έχει συζητήσει, επειδή μέχρι στιγμής δεν παρουσιάστηκε η ευκαιρία να το κάνει.
<P>
Αυτό δεν σημαίνει ότι το Συμβούλιο αγνοεί τα προβλήματα των αναπήρων ή τις προσεχείς συναντήσεις και τις διεθνείς συνεδριάσεις για τους αναπήρους, στις οποίες τα κράτη μέλη και η Ευρωπαϊκή Ένωση ως σύνολο θα πρέπει θα λάβουν θέση.
<P>
Αυτό που σας συνέστησα είναι να απευθύνετε αυτήν την ερώτηση στην Επιτροπή, η οποία, ακριβώς επειδή διευθύνει αυτήν την ομάδα υψηλού επιπέδου για την αναπηρία, θα είναι σε καλύτερη θέση από εμένα να σας δώσει συγκεκριμένη απάντηση.

<SPEAKER ID=244 LANGUAGE="EN" NAME="Crowley">
Όπως όλοι γνωρίζουμε σ' αυτό το Σώμα, τα δικαιώματα αναπηρίας κατέχουν εξέχουσα θέση στο ισπανικό σύστημα. Πράγματι, σε πολλούς τομείς των δικαιωμάτων αναπηρίας, η ισπανική νομοθεσία αποτελεί πρότυπο, το οποίο θα ήταν χρήσιμο να ακολουθήσουν άλλα κράτη μέλη, όσον αφορά την ενσωμάτωση, την πρόσβαση και την ίση μεταχείριση.
<P>
Κατόπιν τούτου, θα ήθελα, πρώτον, να ζητήσω μετ' επιτάσεως από τον Προεδρεύοντα να προσφέρει τις καλές του υπηρεσίες και τη θετική επιρροή του στους συναδέλφους του στο Συμβούλιο, ώστε να διασφαλιστεί η δυνατή φωνή της Ευρωπαϊκής Ένωσης και η παρουσία της στη Συνέλευση των Ηνωμένων Εθνών για τα άτομα με ειδικές ανάγκες; Δεύτερον, θα εγγυηθεί η ισπανική Προεδρία ότι θα θέσει στην κορυφή της ατζέντας την ισότητα πρόσβασης και δικαιωμάτων για όλα τα άτομα με ειδικές ανάγκες στην Ευρωπαϊκή Ένωση; Τρίτον και τελευταίο, στο πλαίσιο της προετοιμασίας για το Διεθνές Έτος για τα άτομα με ειδικές ανάγκες, το 2003, θα προσφέρει επιπλέον υποστήριξη στους Ειδικούς Ολυμπιακούς Αγώνες, οι οποίοι θα διεξαχθούν στην Ευρωπαϊκή Ένωση το 2003;

<SPEAKER ID=245 LANGUAGE="ES" NAME="de Miguel">
. (ES) Θέλω απλώς να σας απαντήσω ότι έλαβα πολύ καλά υπόψη τις συστάσεις που κάνετε στην Προεδρία και ότι αυτή θα είναι ανά πάσα στιγμή διατεθειμένη να συμβάλει ώστε να έχει η Ευρωπαϊκή Ένωση κάθε μέρα και πιο ενεργητικό ρόλο σε σχέση με τους αναπήρους και, πιο συγκεκριμένα, σε σχέση με τη Σύμβαση των Ηνωμένων Εθνών για την αναπηρία.

<SPEAKER ID=246 NAME="Πρόεδρος">


<SPEAKER ID=247 NAME="Josu Ortuondo Larrea">
Ερώτηση αριθ. 13 του κ. (H-0005/02):
<P>
Θέμα: Παρουσίες και κοινοβουλευτικές εκδηλώσεις στη διάρκεια της ισπανικής Προεδρίας Με την έναρξη του 2002, το Βασίλειο της Ισπανίας ανέλαβε την Προεδρία της Ευρωπαϊκής Ένωσης. Στη διάρκεια του προηγούμενου εξαμήνου, τη θέση αυτή κατείχε το Βασίλειο του Βελγίου και, στις διάφορες εκδηλώσεις του Ευρωπαϊκού Κοινοβουλίου, είδαμε να προεδρεύουν και να παρουσιάζονται όχι μόνο ο Πρωθυπουργός και οι Υπουργοί της Κυβέρνησης, αλλά και οι πρωθυπουργοί και υπουργοί των κυβερνήσεων των διαφόρων περιφερειών του Βελγίου.
<P>
Ερωτάται, συνεπώς, η ισπανική Προεδρία: ποιος είναι ο λόγος για τον οποίο, παρότι το ισπανικό Σύνταγμα ορίζει πως το Βασίλειο της Ισπανίας αποτελείται από Αυτόνομες Διοικητικές Περιφέρειες, με αποκλειστικές αρμοδιότητες οι οποίες, σε ορισμένες περιπτώσεις, είναι ανάλογες ή και ευρύτερες εκείνων που διαθέτουν οι περιφέρειες του Βελγίου, δεν προβλέπεται καμμία συμμετοχή των Αυτόνομων Διοικητικών Περιφερειών στις παρουσίες και τις κοινοβουλευτικές εκδηλώσεις κατά τη διάρκεια της ισπανικής Προεδρίας;

<SPEAKER ID=248 LANGUAGE="ES" NAME="de Miguel">
. (ES) Το Συμβούλιο σας υπενθυμίζει, κύριε Josu Ortuondo, ότι το άρθρο 203 της Συνθήκης περί ιδρύσεως της Ευρωπαϊκής Κοινότητας ορίζει ότι "το Συμβούλιο απαρτίζεται από έναν αντιπρόσωπο κάθε κράτους μέλους σε υπουργικό επίπεδο, ο οποίος είναι εξουσιοδοτημένος να δεσμεύει την κυβέρνηση του κράτους μέλους που αντιπροσωπεύει" .
<P>
Τηρώντας αυτή τη διάταξη, εναπόκειται σε κάθε κράτος μέλος να αποφασίσει τη σύνθεση της αντιπροσωπείας του και, τελικά, στην Προεδρία, με αυτήν της την ιδιότητα, να καθορίσει τον τρόπο με τον οποίο θα εκπροσωπείται στις παρουσίες και τις κοινοβουλευτικές εκδηλώσεις.
<P>
Αναπόφευκτα αυτή η απόφαση εξαρτάται, εν μέρει, από τις εθνικές συνταγματικές διατάξεις, οι οποίες διαφέρουν από το ένα κράτος μέλος στο άλλο. Από αυτό συνάγεται ότι το Συμβούλιο δεν μπορεί να κάνει κανένα σχόλιο σχετικά με τις αποφάσεις που λαμβάνει η Προεδρία όσον αφορά την εκπροσώπησή της και, ειδικότερα, τις επαφές που διατηρεί με το Ευρωπαϊκό Κοινοβούλιο.

<SPEAKER ID=249 NAME="Ortuondo Larrea">
Καταρχάς, θέλω να σας ευχαριστήσω για την απάντησή σας στην προηγούμενη παρέμβαση για το ίδιο θέμα.
<P>
Όπως θα καταλάβατε, η απάντηση που μόλις έδωσε ο Προεδρεύων του Συμβουλίου είναι η ίδια με εκείνη που έδωσε στην ερώτηση αριθ. 6. Θα ήθελα να επισημάνω σχετικά ότι, πράγματι, το άρθρο 203 της Συνθήκης περί ιδρύσεως της Ευρωπαϊκής Κοινότητας μιλά για "υπουργικό επίπεδο" και με κάθε φυσικότητα συμμετέχουν, τόσο στις συνεδριάσεις των Ευρωπαϊκών Συμβουλίων Υπουργών όσο και κατά την άσκηση της Προεδρίας, οι εκπρόσωποι των Αυτόνομων Περιφερειών ή Κοινοτήτων, πείτε τις όπως θέλετε, του Βελγίου ή - όπως μας είπε προηγουμένως ένας ευρωβουλευτής που παρενέβη σχετικά - της περιφέρειας ή του έθνους της Σκωτίας, των γερμανικών Lδnder ή των αυστριακών κρατιδίων και τόσων άλλων παραδειγμάτων που έχουμε.
<P>
Θα ήθελα να σας ρωτήσω επ' αυτού αν εσάς σας φαίνεται ορθή η δράση της κυβέρνησης του ισπανικού κράτους από αυτήν την άποψη. Παρατηρούμε πως όταν γίνεται λόγος, για παράδειγμα, για οικονομικά και δημοσιονομικά θέματα ή για ένα σχέδιο δημοσιονομικής σταθερότητας, καταλήγετε σε συμφωνίες με τις υπόλοιπες κυβερνήσεις της Ένωσης, ενώ όταν οι ίδιες αυτές συμφωνίες πρέπει να εφαρμοσθούν στο επίπεδο του ισπανικού κράτους, τις επιβάλλετε διά νόμου, αντί να αναζητήσετε τη συμφωνία και τη συναίνεση των Περιφερειών που έχουν αποκλειστικές αρμοδιότητες για αυτά τα θέματα.

<SPEAKER ID=250 LANGUAGE="ES" NAME="de Miguel">
. (ES) Σ' αυτό το θέμα δεν μπορώ να κάνω τίποτα περισσότερο από το να απαντήσω όπως ήδη απάντησα. Εναπόκειται σε κάθε κράτος να οργανώσει την εκπροσώπησή του στα Συμβούλια Υπουργών και στο Κοινοβούλιο όπως ορίζουν οι εσωτερικοί του νόμοι και το Σύνταγμά του.
<P>
Από τα παραδείγματα που δίνει ο κ. Ortuondo, άλλα αληθεύουν και άλλα λιγότερο, διότι ναι μεν είναι βέβαιο ότι μπορεί να υπήρξε εκπροσώπηση του Βελγίου ή, εν πάση περιπτώσει, ορισμένων γερμανικών κρατιδίων, αλλά, φυσικά, δεν θυμάμαι να είδα σε κανένα Συμβούλιο υπουργούς της Σκωτίας.
<P>
Στην καλύτερη περίπτωση συγχέει τον Scottish Secretary, που είναι υπουργός της κεντρικής κυβέρνησης της Βρετανίας, με εκπρόσωπο της κυβέρνησης της Σκωτίας. Τρομερό λάθος. Πρέπει να μην υπάρχει σύγχυση σε αυτό το θέμα και θέλω να διευκρινίσω πλήρως ότι οι κυβερνήσεις είναι αυτές που αποφασίζουν την εκπροσώπησή τους και, επομένως, δεν μπορεί να γίνει κανένα άλλο σχόλιο για αυτό το θέμα.

<SPEAKER ID=251 NAME="Vidal-Quadras Roca">
Σε σχέση με την ερώτηση του κ. Ortuondo, υπάρχουν δύο πτυχές που θα ήθελα να επισημάνω. Η πρώτη είναι η επίκληση των συνταγματικών θεμελίων ενός κράτους, που αμφισβητούνται μονίμως από το κόμμα του κ. Ortuondo με ανεύθυνα αποσταθεροποιητικό πνεύμα.
<P>
Η δεύτερη είναι η περίεργη αναλογία που ακούσαμε με άλλα κράτη της Ένωσης, για παράδειγμα το Βέλγιο, όταν είναι πασίγνωστο, εκτός εάν πάσχει κανείς από άγνοια ή αν ενεργεί με κακή πίστη, ότι η εδαφική οργάνωση του βελγικού κράτους ακολουθεί ένα σύνθετο, ιδιότυπο σύστημα διασταύρωσης πολιτιστικών και γλωσσικών κοινοτήτων με πολιτικές κοινότητες και σε ένα καθεστώς συμβατοτήτων μεταξύ ομοσπονδιακών και περιφερειακών αρμοδιοτήτων που δεν έχει καμία απολύτως σχέση με το ισπανικό κράτος των Αυτόνομων Περιφερειών.
<P>
Σ' αυτό το πλαίσιο, κύριε Προεδρεύοντα του Συμβουλίου, θα ήθελα να μάθω αν συμφωνείτε με την άποψη ότι αυτή η πλούσια ποικιλία στην εδαφική οργάνωση των κρατών που απαρτίζουν την Ένωση είναι κάτι που ενδυναμώνει, εμπλουτίζει και ενισχύει την ευρωπαϊκή δημοκρατία, που δεν επιδέχεται ενοποιητικές ελαχιστοποιήσεις - όπως μοιάζει να αξιώνει ο κ. Ortuondo - και που, φυσικά, πρέπει να γίνεται απόλυτα σεβαστό από τα κοινοτικά όργανα.

<SPEAKER ID=252 LANGUAGE="ES" NAME="de Miguel">
. (ES) Κύριε Πρόεδρε, δεν έχω να προσθέσω τίποτα σ' αυτά που έχω ήδη πει. Πιστεύω πως η ποικιλία της Ένωσης διασφαλίζεται καλά με τον σεβασμό των συνταγματικών συστημάτων κάθε χώρας και κάθε χώρα οργανώνει την παρουσία της στα Συμβούλια και, κατά τη διάρκεια της Προεδρίας, ενώπιον και άλλων οργάνων όπως ταιριάζει στους εσωτερικούς της νόμους και στις συνταγματικές της διατάξεις.

<SPEAKER ID=253 LANGUAGE="ES" NAME="Ortuondo Larrea">
Ο κ. Vidal-Quadras είπε ότι το κόμμα που εκπροσωπώ και εγώ ο ίδιος θέλουμε να ανατρέψουμε το Ισπανικό Σύνταγμα. Οι απόψεις που εκφράζουμε δεν έχουν καμία σχέση με ανατροπή.
<P>
Σύμφωνα με το Ισπανικό Σύνταγμα, η Αυτόνομη Κοινότητα της Χώρας των Βάσκων, στην οποία ανήκω, έχει αποκλειστικές αρμοδιότητες για συγκεκριμένα θέματα. Για παράδειγμα, για τα φορολογικά ζητήματα.
<P>
Στο Συμβούλιο Υπουργών της Ευρωπαϊκής Ένωσης αποφασίζονται τακτικά φορολογικά ζητήματα χωρίς να εκπροσωπείται εκεί, για να υπερασπίσει τον εαυτό του, το ενδιαφερόμενο μέρος, όπως συμβαίνει με τη δική μας Αυτόνομη Κοινότητα της Χώρας των Βάσκων και με την Αυτόνομη Περιφέρεια της Ναβάρας.
<P>
Δεν αισθανόμαστε ότι εκπροσωπούμαστε από την κυβέρνηση της Μαδρίτης, επειδή έχουμε επανειλημμένες διαφορές σε θέματα κυριαρχίας· μιας κυριαρχίας που δεν μας παραχωρήθηκε χαριστικά από την κυβέρνηση της Μαδρίτης, αλλά απορρέει από τα ιστορικά δικαιώματα του βασκικού λαού.

<SPEAKER ID=254 NAME="Πρόεδρος">
Παρακαλώ τους κ. βουλευτές να μην υπεισέρχονται σε συζητήσεις σχετικά με ιδιαίτερες καταστάσεις των χωρών τους, αλλά να κάνουν ερωτήσεις στο Συμβούλιο.
<P>
Κατά τα άλλα, όλες οι απόψεις έχουν δικαίωμα να εκφράζονται σ' αυτό το ημικύκλιο, αρκεί να καταλήγουν σε μια ερώτηση, όπως συνέβη στην περίπτωση του κ. Vidal-Quadras και άλλων βουλευτών. Το μόνο που ζητώ είναι να τηρείτε τον Κανονισμό· διαφορετικά, διατρέχουμε τον κίνδυνο, κατά την Προεδρία μιας συγκεκριμένης χώρας, οι ερωτήσεις να επικεντρώνονται στα ιδιαίτερα προβλήματα και τις συζητήσεις αυτής της χώρας.

<SPEAKER ID=255 NAME="Πρόεδρος">
Δεδομένου ότι ο συντάκτης της απουσιάζει, η ερώτηση αριθ. 14 καθίσταται άκυρη.

<SPEAKER ID=256 NAME="Πρόεδρος">


<SPEAKER ID=257 NAME="Μιχαήλ Παπαγιαννάκη">
Ερώτηση αριθ. 15 του κ. (H-0010/02):
<P>
Θέμα: Βιολογικά και Τοξινικά όπλα Στις 15 Νοεμβρίου 2001 εγκρίθηκε ψήφισμα από το Ευρωπαϊκό Κοινοβούλιο (Β5-0708/2001) σχετικά με τις διαπραγματεύσεις στο πλαίσιο της Σύμβασης για τα Βιολογικά και Τοξινικά Όπλα μετά τις πρόσφατες επιθέσεις με άνθρακα. Δεδομένου ότι κατά την 5η Διάσκεψη επανεξέτασης της Σύμβασης, η οποία διεξήχθη στη Γενεύη τον περασμένο Νοέμβριο, η αμερικανική αντιπροσωπεία ήταν η μόνη από τις 144 χώρες που αρνήθηκε να αναγνωρίσει τις νομικές δεσμεύσεις που απορρέουν από τη Σύμβαση, θα μπορούσε να με ενημερώσει το Συμβούλιο για το τί συνέχεια προτίθεται να δώσει στα αιτήματα του ψηφίσματος του Ευρωπαϊκού Κοινοβουλίου, ούτως ώστε να εξασφαλισθεί ο πολυμερής αφοπλισμός και η μη διάδοση των βιολογικών και τοξινικών όπλων μέσω ενός νομικά δεσμευτικού πρωτοκόλλου;

<SPEAKER ID=258 LANGUAGE="ES" NAME="de Miguel">
. (ES) Μην ανησυχείτε, κύριε Πρόεδρε, μου είναι πολύ ευχάριστο να απαντήσω σ' αυτή την ερώτηση.
<P>
Όπως αναμφίβολα γνωρίζει ο κ. Παπαγιαννάκης, η Ευρωπαϊκή Ένωση διαδραμάτισε τον τελευταίο καιρό ενεργό ρόλο στις διαπραγματεύσεις με την ad hoc ομάδα των κρατών μερών της Σύμβασης για τα Βιολογικά και Τοξινικά Όπλα και στην 5η Διάσκεψη Επανεξέτασης που πραγματοποιήθηκε στη Γενεύη από τις 19 Νοεμβρίου ως τις 7 Δεκεμβρίου 2001.
<P>
Αυτή η δραστηριότητα βασιζόταν στις κοινές θέσεις που είχαν υιοθετηθεί το 1996, το 1998 και το 1999 και στα συμπεράσματα του Συμβουλίου της 11ης Ιουνίου 2001. Γι' αυτό, η Ευρωπαϊκή Ένωση λυπάται που, μετά από έξι χρόνια διαπραγματεύσεων βάσει μιας εντολής που είχε χορηγηθεί ομόφωνα, στην 5η Διάσκεψη Επανεξέτασης της Σύμβασης για τα Βιολογικά και Τοξινικά Όπλα δεν στάθηκε δυνατό να υιοθετηθεί ούτε μια τελική δήλωση ούτε ένα έγγραφο με συγκεκριμένα μέτρα για την ενίσχυση αυτής της Σύμβασης.
<P>
Η ενίσχυση της Σύμβασης για τα Βιολογικά και Τοξινικά Όπλα εξακολουθεί να αποτελεί προτεραιότητα του Συμβουλίου της Ένωσης στο πεδίο της υγείας. Σύμφωνα με τα συμπεράσματα της 10ης Δεκεμβρίου 2001 σχετικά με τις επιπτώσεις της τρομοκρατικής απειλής στην πολιτική της Ευρωπαϊκής Ένωσης, η Ένωση έχει την πρόθεση να ενισχύσει ενεργά τη γενική και αποτελεσματική εφαρμογή πολυμερών μέσων στο πεδίο της μη διάδοσης των πυρηνικών όπλων, του αφοπλισμού και του ελέγχου του οπλισμού.
<P>
Όσον αφορά τη Σύμβαση για τα Βιολογικά και Τοξινικά Όπλα, η Ευρωπαϊκή Ένωση επιβεβαιώνει ότι εξακολουθεί να ισχύει η εντολή της ad hoc ομάδας των κρατών μερών της Σύμβασης. Η Ένωση είναι αποφασισμένη να συνεχίσει να εργάζεται για μια επιτυχή ολοκλήρωση της 5ης Διάσκεψης Επανεξέτασης της Σύμβασης, που έχει συγκληθεί εκ νέου για φέτος τον Νοέμβριο.

<SPEAKER ID=259 NAME="Παπαγιαννάκης">
GL). Κύριε Πρόεδρε, ευχαριστώ για την απάντησή σας και για τις διαθέσεις που εκδηλώσατε ως προς το τι θέλει να κάνει η Προεδρία και η Ένωση σχετικά με αυτά τα φοβερά όπλα. Ωστόσο, το πρόβλημα που έχουμε συναντήσει, κύριε Πρόεδρε, είναι το εξής: στη συμφωνία δεν δέχονται να μετάσχουν, εφόσον έχει νομικά δεσμευτικό χαρακτήρα, οι Ηνωμένες Πολιτείες. Λέτε ότι εμείς θα συνεχίσουμε να προσπαθούμε να πετύχουμε στο μέλλον κάτι πιο συγκεκριμένο. Το ερώτημά μου είναι το εξής: τι συζητήσεις έχετε με τις Ηνωμένες Πολιτείες, πόση δυνατότητα έχετε να τις πείσετε να αλλάξουν γνώμη, τι πληροφορίες έχετε σχετικά με αυτό το ζήτημα; Γιατί από εκεί θα εξαρτηθούν όλα τα υπόλοιπα. Δεν αμφισβητώ τις διαθέσεις σας, αμφισβητώ όμως την ανάλυση της κατάστασης που φαίνεται να υπάρχει στη δήλωση της Προεδρίας.

<SPEAKER ID=260 LANGUAGE="ES" NAME="de Miguel">
. (ES) Πράγματι, τρέφουμε μία ελπίδα: να μπορέσουμε τον Νοέμβριο του 2002 να καταλήξουμε σε συμφωνία σ' αυτή την 5η Διάσκεψη για την επανεξέταση της Σύμβασης. Αλλά, φυσικά, η συμφωνία αυτή δεν θα ήταν πλήρης, αν δεν συμμετείχαν οι Ηνωμένες Πολιτείες· και γι' αυτόν το λόγο το ζήτημα αυτό είναι ένα από τα θέματα που συμπεριλαμβάνονται στον διάλογο με τις Ηνωμένες Πολιτείες αυτή τη στιγμή, ενόψει της προετοιμασίας της Διάσκεψης Κορυφής της Ευρωπαϊκής Ένωσης και των Ηνωμένων Πολιτειών, που θα πραγματοποιηθεί, όπως προβλέπεται, πριν από το τέλος της Προεδρίας - πιστεύω σίγουρα τον Ιούνιο, αν όχι τον Απρίλιο, επειδή δεν έχει αποφασιστεί ακόμα η ημερομηνία.
<P>
Η διαφωνία μας με τις Ηνωμένες Πολιτείες είναι, όχι μόνο ότι η μη συμμετοχή των Ηνωμένων Πολιτειών σ' αυτήν την 5η Διάσκεψη Επανεξέτασης της Σύμβασης και στη νέα της συμφωνία θα μείωνε την αξιοπιστία όλης της διεθνούς προσπάθειας, αλλά και ότι το να έχουμε μια σαφή θέση σχετικά με τη Σύμβαση για τα Βιολογικά και Τοξινικά Όπλα είναι επίσης μία από τις συντονισμένες ενέργειες που μπορούμε να αναλάβουμε από κοινού η Ευρωπαϊκή Ένωση και οι Ηνωμένες Πολιτείες για να θέσουμε σε εφαρμογή μέσα καταπολέμησης της τρομοκρατικής απειλής. Διότι είναι γνωστό ότι αυτά τα βιολογικά και τοξινικά όπλα μπορούν να χρησιμοποιηθούν με εγκληματικό τρόπο από διεθνείς τρομοκρατικές οργανώσεις.
<P>
Συνεπώς, όσο περισσότερο δεσμευμένη είναι σ' αυτό το θέμα όλη η διεθνής κοινωνία και, ιδιαίτερα, οι Ηνωμένες Πολιτείες - που είναι από τους μεγαλύτερους παραγωγούς βιολογικών και τοξινικών όπλων - τόσο το καλύτερο. Νομίζω πως αυτό συγκαταλέγεται στον διάλογο που έχουμε με τους Αμερικανούς στην αποκαλούμενη ομάδα ανωτάτου επιπέδου και πως συγκαταλέγεται στις συμφωνίες που θα θέλαμε να επιτύχουμε με τις Ηνωμένες Πολιτείες ενόψει της Διάσκεψης Κορυφής της Ευρωπαϊκής Ένωσης και των Ηνωμένων Πολιτειών, που πρόκειται να πραγματοποιηθεί στη διάρκεια του τρέχοντος εξαμήνου.

<SPEAKER ID=261 NAME="Πρόεδρος">
Καθώς ο χρόνος που ήταν αφιερωμένος στην Ώρα των Ερωτήσεων προς το Συμβούλιο εξαντλήθηκε, οι ερωτήσεις 16 ως 37 θα απαντηθούν γραπτώς, εκτός από την ερώτηση 36, η οποία αφορά ένα θέμα που είναι ήδη εγγεγραμμένο στην ημερήσια διάταξη.
<P>
Η Ώρα των Ερωτήσεων έληξε.
<P>
(Η συνεδρίαση διακόπτεται στις 19.15 και συνεχίζεται στις 21.00)

<CHAPTER ID=11>
Διαχείριση της περιφερειακής πολιτικής και διαρθρωτικά ταμεία (συνέχεια)
<SPEAKER ID=262 NAME="Πρόεδρος">
Η ημερήσια διάταξη προβλέπει τη συνέχεια της συζήτησης της έκθεσης (A5-0006/2002) του κ. Pohjamo, εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με τη διαχείριση της περιφερειακής πολιτικής και τα διαρθρωτικά ταμεία (2001/2066 (INI)).

<SPEAKER ID=263 LANGUAGE="DE" NAME="Berend">
Κύριε Πρόεδρε, κύριε Επίτροπε, αγαπητοί συνάδελφοι, σκοπός της παρούσης έκθεσης πρωτοβουλίας είναι να αναλύσει τα προβλήματα της συγκεκριμένης υλοποίησης των προγραμμάτων των διαρθρωτικών ταμείων και να υποβάλει προτάσεις για τη βελτίωση της διαχείρισης και της αποτελεσματικότητάς τους. Τούτο είναι σημαντικό και ενόψει της προσεχούς μεταρρύθμισης της περιφερειακής πολιτικής μετά το 2006.
<P>
Ο εισηγητής κατόρθωσε τόσο να παρουσιάσει τις βελτιώσεις που επιτεύχθηκαν μετά τη μεταρρύθμιση των διαρθρωτικών ταμείων το 2000 όσο και να επιστήσει την προσοχή στις δυσκολίες της υλοποίησης και ιδίως στα προβλήματα καθυστέρησης της εφαρμογής των προγραμμάτων. Θα ήθελα να αναφερθώ ιδίως σε αυτά.
<P>
Μολονότι ένας βασικός στόχος της μεταρρύθμισης του 2002 ήταν να μην επαναληφθούν τα λάθη της αρχής της περιόδου προγραμματισμού του 1994 και να γίνει πλήρης έναρξη από τον πρώτο χρόνο, τούτο επιτεύχθηκε μόνο εν μέρει. Οι διαπραγματεύσεις για το πρόγραμμα απαίτησαν και πάλι υπερβολικά πολύ χρόνο και οι κατευθυντήριες γραμμές της Επιτροπής δεν έγιναν σε όλες τις περιπτώσεις κατανοητές από τις περιφέρειες.
<P>
Πολλές φορές, οι καθυστερήσεις των διαπραγματεύσεων είχαν ως αίτιο τον ρυθμό εργασίας της Επιτροπής και την καθυστέρηση των απαντήσεων, για τις οποίες ένας λόγος ήταν οι νέες απαιτήσεις που προέβαλε η Επιτροπή. Οι περιφέρειες πάλι δήλωναν ότι θεωρούσαν τις εν λόγω απαιτήσεις ήσσονος σημασίας. Από την άλλη, τα κράτη μέλη δεν μεταβίβαζαν πάντοτε έγκαιρα τα έγγραφα τα σχετικά με το πρόγραμμα και τις συμπληρωματικές πληροφορίες που τους είχαν ζητηθεί.
<P>
Όλα αυτά, κύριε Πρόεδρε, είναι γεγονότα τα οποία είχα ήδη επισημάνει ως εισηγητής το 1996 στην ανάλογη έκθεση πρωτοβουλίας μου, ενώ είχα απευθύνει επείγουσα έκκληση να μην επιτρέψουμε να καθυστερήσει και πάλι η έναρξη της νέας περιόδου προγραμματισμού όπως το 1994. Ας συναγάγουμε λοιπόν τώρα τα σωστά και απαραίτητα συμπεράσματα για το 2006, γιατί διαφορετικά οι παρόμοιες εκθέσεις δεν είναι στην πραγματικότητα παρά άχρηστα χαρτιά.
<P>
Δεν πρέπει να δημιουργούνται κενά μεταξύ των περιόδων προγραμματισμού. Για τον λόγο αυτόν υποστηρίζω την πρόταση του εισηγητή να εξετασθεί επίσης εάν πρέπει να διαχωριστούν και να περιοριστούν μελλοντικά οι περίοδοι προγραμματισμού των προγραμμάτων στόχων από τις κοινοτικές πρωτοβουλίες.

<SPEAKER ID=264 LANGUAGE="IT" NAME="Pittella">
Κυρίες και κύριοι βουλευτές, κύριε Επίτροπε, το ψήφισμα του κ. Pohjamo έκανε δεκτές ορισμένες τροπολογίες που κατετέθησαν τόσο από τη σοσιαλιστική ομάδα, όσο και από τον κ. Fava και τον υποφαινόμενο.
<P>
Θα ήθελα να επισημάνω δύο τις οποίες θεωρώ σημαντικές: αυτήν επί της αρχής της προσθετικότητας και εκείνη που διασαφηνίζει την έννοια της διασυνοριακής περιοχής. Η προσθετικότητα είναι απαραίτητη συνθήκη ώστε η παρέμβαση των διαρθρωτικών ταμείων να μην είναι αντικαταστατική, αλλά προσθετική.
<P>
Επιτρέψτε μου να προσθέσω ότι το Κοινοβούλιο δεν μπορεί και δεν πρέπει να παρακολουθεί ως θεατής την πορεία των διαρθρωτικών δαπανών. Επ' αυτού, θα πρότεινα δύο κατευθυντήριες γραμμές: πρώτον, τη μεταρρύθμιση και τον εκσυγχρονισμό της δημόσιας διοίκησης. δεύτερον, την ίδρυση τραπεζών-προγραμμάτων συνεκτικών με άξονες και μέτρα ΠΕΠ και ΕΕΠ.
<P>
Ολοκληρώνοντας, καλώ τον Επίτροπο Barnier να λάβει υπόψη ότι η αυστηρότητα στην εφαρμογή της αυτόματης αποδέσμευσης δεν μπορεί να μην λαμβάνει υπόψη όσους επιτελούν σωστά το έργο τους στο πλαίσιο του ιδίου κράτους μέλους. Είναι σωστό να πληρώσει ο οκνηρός, αλλά είναι σωστό και να επιβραβευθεί όποιος είναι πιο ικανός, πιο διορατικός και πιο σύγχρονος.

<SPEAKER ID=265 LANGUAGE="IT" NAME="Poli Bortone">
Κύριε Πρόεδρε, ο έλεγχος της ποιότητας των σχεδίων σε σχέση με τα αποτελέσματα πρέπει να αντιπροσωπεύει μία προτεραιότητα για το Κοινοβούλιο, το οποίο η Επιτροπή πρέπει να θέσει στις πραγματικές συνθήκες για να εφαρμόσει μια επισταμένη παρακολούθηση. Από την άποψη αυτή, θα είναι χρήσιμη η άτυπη ομάδα εργασίας. Ωστόσο, πολλές φορές η Επιτροπή δεν απαντά έγκαιρα και το ίδιο πράττουν ορισμένα κράτη, ιδίως στις φάσεις των διαπραγματεύσεων.
<P>
Καλό είναι λοιπόν να σταθούμε για να εξετάσουμε την κατάσταση, ώστε η Επιτροπή να δίνει ταχύτερες απαντήσεις, να επιτυγχάνεται όσο το δυνατόν περισσότερο η ομοιομορφία των διατάξεων σχετικά με τα διάφορα ταμεία, να συνεχιστεί η πορεία απλοποίησης της γραφειοκρατίας, αναθέτοντας όλο και περισσότερες ευθύνες σε περιφέρειες και τοπικές κοινότητες στις οποίες θα παρέχεται υποστήριξη πληροφόρησης, να επιταχυνθούν οι μηχανισμοί αυτόματης αποδέσμευσης για να επιτραπεί η ταχεία επαναχρησιμοποίηση των ταμείων και να συντάσσεται ετησίως ακριβής και σαφής αναφορά για να πραγματοποιείται με επίγνωση ο έλεγχος του προγραμματισμού. Ας σκεφθούμε επίσης ένα πρόγραμμα γέφυρα που θα επιτρέψει σε ορισμένες χώρες, μεταξύ των οποίων και η Ιταλία, να χρησιμοποιήσουν τα αδιάθετα ταμεία του προγραμματισμού 1994-99, όπως ακριβώς έγινε στο τέλος του προγραμματισμού του 1993.

<SPEAKER ID=266 LANGUAGE="FR" NAME="Sudre">
Κύριε Πρόεδρε, αγαπητοί συνάδελφοι, τα διαρθρωτικά ταμεία θεσπίστηκαν αρχικά με σκοπό να υποστηρίξουν τις προσπάθειες που καταβάλλουν τα κράτη μέλη στον τομέα της πολιτικής περιφερειακής ανάπτυξης και να ενισχύσουν με τον τρόπο αυτό την οικονομική, κοινωνική και εδαφική συνοχή της Ευρωπαϊκής Ένωσης. Οφείλουμε να αναγνωρίσουμε ότι η βοήθεια που δόθηκε από τα διαρθρωτικά ταμεία στις πλέον μειονεκτικές περιφέρειες είναι πρωταρχικής σημασίας και ότι η συμβολή των εν λόγω ταμείων είναι πλέον απαραίτητη προκειμένου να αντιμετωπιστεί η καθυστέρηση που σημειώνεται στην ανάπτυξη ορισμένων περιφερειών, κυρίως δε των άκρως απομακρυσμένων περιφερειών, τις οποίες γνωρίζω καλά.
<P>
Η έναρξη της νέας περιόδου προγραμματισμού 2000-2006 μας επέτρεψε να επισημάνουμε για μια ακόμη φορά προβλήματα στην πρακτική εφαρμογή των διαρθρωτικών ταμείων - καθώς τα κράτη μέλη εκφράζουν τη λύπη τους για την καθυστέρηση της Επιτροπής να υιοθετήσει τις γενικές κατευθύνσεις προγραμματισμού και καθώς η Επιτροπή εκφράζει την απογοήτευσή της για τη μη τήρηση των προθεσμιών διαβίβασης, από τα κράτη μέλη, των σχεδίων προγραμματισμού τους και των συμπληρωματικών πληροφοριών που ζητήθηκαν.
<P>
Είναι αναγκαίο οι προσεχείς διαπραγματεύσεις προγραμματισμού να είναι αυστηρά περιχαρακωμένες και να έχουν ακριβείς και δεσμευτικές προθεσμίες, έτσι ώστε τα κράτη μέλη και η Επιτροπή να σεβαστούν τους προκαθορισμένους κανόνες.
<P>
Η καθυστέρηση που παρατηρήθηκε στην εφαρμογή των προγραμμάτων είναι ασφαλώς ένας από τους λόγους που εξηγούν γιατί οι πρώτοι συναφείς με την εκτέλεση των εν λόγω προγραμμάτων αριθμοί είναι τόσο απογοητευτικοί. Αυτή δεν είναι όμως η μόνη εξήγηση. Μετά από την Ατζέντα 2000, η διαχείριση των εν λόγω ταμείων αποκεντρώθηκε και έτσι κάθε κράτος μέλος κατέστη πλήρως υπεύθυνο για την υλοποίηση, την παρακολούθηση και την αποτελεσματικότητα των διαρθρωτικών παρεμβάσεων στο έδαφός του.
<P>
Όσον αφορά τη Γαλλία, θα ήθελα να απευθύνω μια έκκληση στους νομάρχες των περιφερειών που είναι επιλέξιμες στους στόχους 1 και 2 να κάνουν τα αδύνατα δυνατά για να κινητοποιήσουν και να ενθαρρύνουν τους αρμόδιους υλοποίησης των προγραμμάτων και για να τους παράσχουν όλη την τεχνική βοήθεια που είναι αναγκαία για την καλύτερη δυνατή εκτέλεση των προγραμμάτων. Δυστυχώς, πολύ συχνά είναι δύσκολη η συμμετοχή επιχειρήσεων στα κοινοτικά προγράμματα, καθώς η διαχείρισή τους είναι επίπονη και οι διαδικασίες αργές. Είναι μία πτυχή την οποία πρέπει οπωσδήποτε να εξετάσουν οι εθνικές αρχές προκειμένου να καταστήσουν περισσότερο ελκυστικά τα διαρθρωτικά ταμεία για τον ιδιωτικό τομέα.
<P>
Τέλος, θα ήθελα να ολοκληρώσω με μια συγκεκριμένη πρόταση. Κατά τη γνώμη μου, μια πιθανή λύση για την απλοποίηση και τη μείωση αυτού του υπερβολικού διοικητικού φόρτου εργασίας είναι ασφαλώς η σύσταση ενός ενιαίου ταμείου περιφερειακής ανάπτυξης έως το 2007.

<SPEAKER ID=267 LANGUAGE="ES" NAME="Ortuondo Larrea">
Κύριε Πρόεδρε, κύριε Επίτροπε, συζητάμε την έκθεση ιδίας πρωτοβουλίας σχετικά με τη διαχείριση της περιφερειακής πολιτικής και των διαρθρωτικών ταμείων, που μας παρουσιάζει ο συνάδελφος κ. Pohjamo, τον οποίο θέλω να ευχαριστήσω για το ωραίο έργο του.
<P>
Η Ομάδα των Πρασίνων/Ευρωπαϊκής Ελεύθερης Συμμαχίας παρουσίασε πέντε τροπολογίες, επειδή θέλει να υπογραμμίσει ορισμένες πτυχές του θέματος που μας απασχολεί.
<P>
Κατά πρώτον, αν και συμφωνούμε ότι η συνεργασία και με άλλους φορείς - πέρα από τις κρατικές και περιφερειακές κυβερνήσεις, δηλαδή με την τοπική αυτοδιοίκηση, τις ΜΚΟ, τις ιδιωτικές επιχειρήσεις κλπ. είναι επωφελής για την επίτευξη της οικονομικής, κοινωνικής και εδαφικής συνοχής της Ένωσης, δεν πιστεύουμε ότι αυτή η συνεργασία τηρήθηκε ικανοποιητικά σε όλα τα κράτη μέλη, αλλά εφαρμόσθηκε άνισα.
<P>
Γι' αυτό, ζητούμε επιμόνως από την Επιτροπή να εξασφαλίσει ότι η κοινωνικοοικονομική και περιβαλλοντική συνεργασία εφαρμόζεται κανονικά σε όλες τις δικαιούχους περιφέρειες των κοινοτικών ταμείων και να εγγυηθεί ότι ο προγραμματισμός των έργων γίνεται κατόπιν διαβούλευσης με τα κοινοβούλια και τις κυβερνήσεις των συνταγματικών περιφερειών που διαθέτουν νομοθετικές αρμοδιότητες.
<P>
Επίσης, ζητούμε να καταρτίσει σαφείς δείκτες για την αξιολόγηση της εφαρμογής αυτής της αρχής της συνεργασίας.
<P>
Ακόμη, επιθυμούμε να ορίσει η Επιτροπή, στο πλαίσιο των προσανατολισμών για την ενδιάμεση αξιολόγηση του Σεπτεμβρίου 2002, συγκεκριμένους δείκτες για τη χορήγηση του αποθέματος αποδοτικότητας, οι οποίοι, εκτός από την οικονομική διαχείριση, θα πρέπει να προβλέπουν και άλλες πτυχές της διαχείρισης, όπως η συνεργασία, η προσθετικότητα και η ποιότητα των δαπανών.
<P>
Ταυτόχρονα, ζητούμε, σε περίπτωση ανακατανομής μη δαπανηθέντων πόρων, να διατεθούν οι μη χρησιμοποιηθείσες πιστώσεις στις πιο ενεργητικές και καινοτόμες μειονεκτούσες περιφέρειες, καθώς και σε μέτρα υπέρ της αειφόρου ανάπτυξης.
<P>
Τέλος, υποστηρίζοντας την ιδέα του εισηγητή να συμπεριληφθεί η πτυχή της ποιότητας στην ετήσια παρακολούθηση των προγραμμάτων που επιδοτούνται από την Επιτροπή, προτείνουμε να αξιολογείται η συμβολή τους στην πρακτική εφαρμογή των στρατηγικών της Ένωσης για την αειφόρο ανάπτυξη και την απασχόληση.
<P>
Ελπίζουμε ότι οι τροπολογίες μας θα λάβουν την υποστήριξη της πλειοψηφίας του Κοινοβουλίου, αφού θα χρησιμεύσουν για τη βελτίωση των κοινοτικών οικονομικών και κοινωνικών μας στόχων.

<SPEAKER ID=268 LANGUAGE="FR" NAME="Barnier">
. (FR) Κύριε Πρόεδρε, κυρίες και κύριοι βουλευτές, θα ήθελα καταρχάς να ευχαριστήσω τον κ. Pohjamo για την ποιότητα της έκθεσής του, για το συνεχές ενδιαφέρον που επιδεικνύει, από κοινού με τα άλλα μέλη της Επιτροπής Περιφερειακής Πολιτικής, Μεταφορών και τουρισμού, από κοινού με τον νέο της πρόεδρο, τον κ. Caveri, όπως εξάλλου συνέβαινε και με τον προηγούμενο πρόεδρο, τον κ. Χατζηδάκη, για τη μέριμνά τους ώστε η διαχείριση της περιφερειακής πολιτικής και των διαρθρωτικών ταμείων να καταστεί απλούστερη και αποτελεσματικότερη.
<P>
Θεωρώ ιδιαίτερα σημαντικό, κυρίες και κύριοι βουλευτές, το γεγονός ότι η Επιτροπή δέχεται τόσο ενθαρρυντικές παροτρύνσεις όσο και εποικοδομητικές παρατηρήσεις. Κατά τη διάρκεια της συζήτησης αυτής, άκουσα με μεγάλη προσοχή και με μεγάλο ενδιαφέρον όλες ανεξαιρέτως τις παρεμβάσεις σας και δεσμεύομαι να διευκρινίσω γραπτώς ορισμένα σημεία τα οποία θίξατε κατά τις προσεχείς ημέρες.
<P>
Κύριε Pohjamo, η Επιτροπή συμφωνεί με τις παρατηρήσεις που διατυπώσατε σχετικά με την εκτέλεση του προϋπολογισμού, και κυρίως σχετικά με τον ιδιαίτερα αυστηρό, σκληρό κανόνα που πρόκειται να εφαρμοστεί, τον κανόνα του "n+2" , καθώς και τις παρατηρήσεις που κάνατε όσον αφορά την παρακολούθηση, τον έλεγχο ή ακόμη και την ποιότητα των προγραμμάτων και των σχεδίων. Η Επιτροπή διαπιστώνει, όπως και εσείς άλλωστε, ορισμένες δυσκολίες όσον αφορά τη διαχείριση των ταμείων.
<P>
Θα ήθελα, μέσα στα λίγα λεπτά που μου αναλογούν, να προβώ σε τρεις παρατηρήσεις προκειμένου να αποσαφηνίσω ή να εξηγήσω το έργο της Ευρωπαϊκής Επιτροπής. Η πρώτη παρατήρηση αφορά τους νέους κανονισμούς της περιόδου 2000-2006, που θεσπίστηκαν για μια νέα μέθοδο εργασίας και που θέσπισαν επίσης νέες αρμοδιότητες για τους συναφείς με τη διαχείριση των διαρθρωτικών ταμείων παράγοντες. Κάθε παράγοντας χρειάστηκε χρόνο για να προετοιμαστεί, για να προσαρμοστεί. Όσον αφορά τη Γενική Διεύθυνση της Επιτροπής, οι καινοτομίες αυτές έλαβαν χώρα ταυτόχρονα με την εσωτερική αναδιοργάνωση ολόκληρου του θεσμικού οργάνου. Δεν ψάχνω για δικαιολογίες, θέλω απλώς να σας δώσω κάποιες εξηγήσεις. Οι νέοι αυτοί κανονισμοί καθιέρωσαν επίσης αυστηρότερες απαιτήσεις όσον αφορά την ποιότητα των προγραμμάτων. Αναφέρομαι, για παράδειγμα, στις διατάξεις που θεσπίζουν τις εκ των προτέρων εκτιμήσεις. Και στο θέμα αυτό επίσης, απαιτήθηκε επαρκής χρόνος προκειμένου οι διάφοροι παράγοντες να μπορέσουν να κατανοήσουν και να συλλάβουν τις νέες αυτές απαιτήσεις.
<P>
Υπάρχουν επίσης τομείς στους οποίους η προσαρμογή αυτή απαίτησε συμβιβασμό μεταξύ πολλών στόχων. Σας δίνω ένα παράδειγμα που αναφέρατε και εσείς ο ίδιος, κύριε Pohjamo: υπενθυμίσατε πολύ σωστά ότι χρειάστηκαν οκτώ με δώδεκα μήνες κατά μέσο όρο προκειμένου να ολοκληρωθούν επιτυχώς οι διαπραγματεύσεις για τα έγγραφα προγραμματισμού, ενώ ο νομοθέτης είχε προβλέψει για τη διαδικασία αυτή διάρκεια πέντε μηνών. Η αλήθεια, και θα μιλήσω ειλικρινά, όπως κάνω πάντοτε ενώπιον του Σώματός σας, είναι ότι η προθεσμία αυτή των πέντε μηνών, για την οριστική διαμόρφωση ενός εγγράφου που καλείται να καλύψει περίοδο επτά ετών, δεν ήταν ρεαλιστική, τη στιγμή που γνωρίζουμε το μέγεθος των προκλήσεων και τα συναφή με τα διαρθρωτικά ταμεία ποσά. Χρειάστηκε να συμβιβάσουμε ταχύτητα, μερικές φορές μάλιστα βιασύνη, και ποιότητα.
<P>
Η Επιτροπή, οφείλω να το πω, και πιστεύω ότι θα μου το αναγνωρίσετε, επέλεξε να δώσει προτεραιότητα στην ποιότητα των εγγράφων προγραμματισμού. Λαμβάνοντας υπόψη αυτή την περίοδο καθυστέρησης πολλών μηνών όσον αφορά την ολοκλήρωση του προγραμματισμού - και σημείωσα, σας επαναλαμβάνω, κύριε Pohjamo, με μεγάλη προσοχή την παρατήρησή σας, στην οποία θα επανέλθω πιθανώς σε λίγο όταν θα μιλήσουμε για την έκθεση του κ. Musotto - αποφάσισα στο μέλλον να προτείνω στην Επιτροπή να προβαίνει όσο το δυνατό νωρίτερα, στο βαθμό που αυτό είναι δυνατό, στην παρουσίαση των προτάσεων της για τη νέα περιφερειακή πολιτική, δηλαδή τη νέα ατζέντα μετά το 2007, έτσι ώστε να μπορούμε να αρχίζουμε τον προγραμματισμό και την υλοποίηση των σχεδίων από την αρχή κιόλας της ατζέντας, και όχι δύο χρόνια μετά, καθώς συμφωνώ απολύτως μαζί σας.
<P>
(Χειροκροτήματα) Δεύτερη παρατήρηση: μέσα στα περιθώρια ελιγμών που μας αφήνουν τα κείμενα, η Επιτροπή προσπάθησε ήδη να απαντήσει σε ορισμένα προβλήματα που θίξατε, κύριε εισηγητή. Θα ήθελα καταρχάς να επιβεβαιώσω ενώπιόν σας τη βούληση για διαφάνεια με την οποία αντιμετωπίζουμε τη διαχείριση των διαρθρωτικών ταμείων, την οποία αποδεικνύει άλλωστε η ανακοίνωση που ενέκρινε η Επιτροπή στις 5 Ιουλίου σχετικά με τα αποτελέσματα του προγραμματισμού των κεφαλαίων για τον στόχο 1 κατά την περίοδο 2000-2006.
<P>
Η Επιτροπή προέβη μάλιστα πρόσφατα στην απλούστευση των διαδικασιών επεξεργασίας των συναφών με τον προγραμματισμό συμπληρωματικών πληροφοριών, σημείο που αποτελούσε αντικείμενο επικρίσεων, τις οποίες μου εξέφρασαν πολλοί περιφερειάρχες ή υπουργοί. Επίσης, αποφάσισα να συστήσω, για την αναζήτηση όλων των πιθανών περιθωρίων απλούστευσης, μια ομάδα εργασίας αποτελούμενη από μέλη του γραφείου μου και της Γενικής Διεύθυνσης Περιφερειακής πολιτικής, προκειμένου να σημειωθούν συγκεκριμένες πρόοδοι στο ζήτημα αυτό της απλούστευσης. Μην ξεχνάτε ότι ο Επίτροπος που σας ομιλεί, κυρίες και κύριοι βουλευτές, σας ομιλεί με την πείρα και με την αποστασιοποίηση που έχει και ότι δεν λησμονεί κανέναν πρόεδρο τοπικής αυτοδιοίκησης στη χώρα του. Κατανοώ λοιπόν πολύ καλά την ανάγκη μείωσης της γραφειοκρατίας και της υπερβολικής πολυπλοκότητας. Το μόνο όριό μου, για να πω την αλήθεια, και δεν σκοπεύω να το υπερβώ, είναι ότι οφείλω να υποβάλω εκθέσεις, σωστές εκθέσεις, ορισμένες φορές πολύ ακριβείς, για τα δισεκατομμύρια ευρώ που διαχειρίζομαι τόσο στην αρμόδια αρχή για τον έλεγχο του προϋπολογισμού, δηλαδή στο Ευρωπαϊκό Κοινοβούλιο, όσο και στο Ελεγκτικό Συνέδριο. Η ευθύνη που έχω εγώ προσωπικά, η ευθύνη της Επιτροπής, είναι να υποβάλουμε σωστές εκθέσεις όταν μας το ζητούν.
<P>
Όσον αφορά το ευαίσθητο ζήτημα των φυσικών ή οικολογικών καταστροφών το οποίο θίγετε στην έκθεσή σας, κύριε Pohjamo, επιθυμώ να υπενθυμίσω ότι είναι δυνατή η κατάλληλη διευθέτηση των προγραμμάτων, όπως έχει γίνει στο παρελθόν, παραδείγματος χάριν για τα προγράμματα της Ιταλίας, της Πορτογαλίας και της Ελλάδας όταν σημειώθηκαν, μεταξύ των ετών 1997 και 1999, σεισμοί, ή πιο πρόσφατα, στη Γαλλία, λόγω της καταιγίδας. Οι διευθετήσεις αυτές ουδεμία σχέση έχουν, φυσικά, με την ελευθερία που διαθέτουν οι εθνικές και περιφερειακές αρχές στο πλαίσιο των προγραμμάτων που έχει εγκρίνει η Επιτροπή να χρηματοδοτούν τα σχέδια που εκτιμούν ως πλέον κατάλληλα και, εν ανάγκη, να επανεξετάζουν ή να αναπρογραμματίζουν την κατανομή των πιστώσεων.
<P>
Τρίτη παρατήρηση: θα ήθελα φυσικά να υπενθυμίσω τον δεσμευτικό χαρακτήρα που έχουν για όλους, και καταρχάς για εμένα, οι κανονισμοί που θέσπισε ο νομοθέτης για την περιχαράκωση της διαχείρισης των διαρθρωτικών ταμείων. Οφείλω να προβώ στην υπενθύμιση αυτή προτού προχωρήσω στην εξέταση ορισμένων προτάσεων που διατυπώσατε, κύριε εισηγητή. Έτσι, οι προτάσεις σας σχετικά με τις κυρώσεις σε θέματα συμπληρωματικότητας ή η κατάτμηση της περιόδου προγραμματισμού είναι θέματα που μπορούν να ληφθούν υπόψη κατά την τρέχουσα συζήτηση σχετικά με το μέλλον της πολιτικής συνοχής. Σημείωσα τις εν λόγω προτάσεις και παρατηρήσεις για τη συζήτηση και θα τις λάβω υπόψη μου. Προσοχή, όμως, στις προτάσεις που συνεπάγονται ενδεχομένως τροποποίηση του νομοθετικού πλαισίου, και ακόμη τροποποίηση της ίδιας της Συνθήκης, όπως η ιδέα αυτή της σύστασης ενιαίου ταμείου περιφερειακής ανάπτυξης.
<P>
Κύριε Πρόεδρε, κυρίες, κύριοι, σεβόμενος τις αρμοδιότητες και τις ευθύνες των θεσμικών οργάνων που εκπροσωπούμε, θα ήθελα να επιβεβαιώσω ενώπιόν σας τη διάθεση και τη βούληση της Επιτροπής να εκπληρώσει πιστά το καθήκον της ενημέρωσης που έχει αναλάβει απέναντι στο Κοινοβούλιο πληροφορώντας το ανά τακτά χρονικά διαστήματα για τη χρήση των διαρθρωτικών ταμείων, και ανά στόχο, όπως άρχισα ήδη να πράττω για τον στόχο 1, και όπως θα πράξω για τον στόχο 2, και ενημερώνοντας συστηματικά το Σώμα σας για τις εργασίες μας μέσω εκθέσεων, συμπεριλαμβανομένων και των συναφών με τις εκτιμήσεις εκθέσεων, και συμμετέχοντας τακτικά στις επιτροπές σας, στην Επιτροπή Περιφερειακής Πολιτικής, Μεταφορών και Τουρισμού, όπως και στην Επιτροπή Ελέγχου του Προϋπολογισμού. Αυτό θα πράξω εξάλλου σε λίγες ημέρες. Νομίζω ότι όλα αυτά συνθέτουν τη στερεή βάση για έναν πραγματικά διαφανή, ειλικρινή και διαρκή διάλογο μεταξύ των θεσμικών μας οργάνων.
<P>
Θα ήθελα τέλος να επιβεβαιώσω ότι θεωρώ άμεσα συνδεδεμένες μεταξύ τους την έκθεση του κ. Pohjamo και την επόμενη έκθεση που θα συζητηθεί και ότι όλες αυτές οι παρατηρήσεις για την καλύτερη διαχείριση των διαρθρωτικών ταμείων θα μου χρησιμεύσουν πολύ, θα μας χρησιμεύσουν πολύ στο πλαίσιο της επεξεργασίας των κατευθύνσεων της Επιτροπής για τη μελλοντική περιφερειακή πολιτική. Έχω την πεποίθηση ότι η καλή διαχείριση των πιστώσεων, μέσα στις προθεσμίες, για την υλοποίηση χρήσιμων σχεδίων, σε όλες ανεξαιρέτως τις περιφέρειές μας, η καλή αυτή χρήση των διαρθρωτικών ταμείων κατά την περίοδο αυτή θα είναι μια απόδειξη και ένα επιχείρημα για να επιτύχουμε τη συνέχιση, και μάλιστα την εντατικοποίηση και ταυτόχρονα την αναμόρφωση, της περιφερειακής πολιτικής στην προσεχή ατζέντα. Για τους λόγους αυτούς, κύριε Pohjamo, σας ευχαριστώ ειλικρινά για τον χρόνο που αφιερώσατε, για την πρωτοβουλία που αναλάβατε να συντάξετε τώρα την έκθεση αυτή για την τρέχουσα διαχείριση των διαρθρωτικών ταμείων.
<P>
(Χειροκροτήματα)

<SPEAKER ID=269 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία επ' αυτής της έκθεσης θα διεξαχθεί αύριο, στις 12.00.

<CHAPTER ID=12>
Οικονομική και κοινωνική συνοχή
<SPEAKER ID=270 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0007/2002) του κ. Musotto, εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με τη δεύτερη έκθεση της Επιτροπής προς το Συμβούλιο, το Ευρωπαϊκό Κοινοβούλιο, την Οικονομική και Κοινωνική Επιτροπή και την Επιτροπή των Περιφερειών, για την οκονομική και κοινωνική συνοχή (COM(2001) 24 - C5-0527/2001 - 2001/2207(COS)).

<SPEAKER ID=271 LANGUAGE="IT" NAME="Musotto">
. (IT) Κύριε Πρόεδρε, κύριε Επίτροπε, κυρίες και κύριοι βουλευτές, πρέπει να υπογραμμίσουμε ότι η έκθεση φτάνει στο Κοινοβούλιο σε μία ιδιαίτερα σημαντική ιστορική-πολιτική στιγμή για την οικοδόμηση της Ευρώπης, την παραμονή δηλαδή της έναρξης της Συνέλευσης η οποία πρέπει να θέσει τις βάσεις της νέας Ευρώπης, Συνέλευσης της οποίας ο Επίτροπος κ. Barnier είναι επίσημο μέλος. Είμαστε συνεπώς ιδιαίτερα ευτυχείς που τον έχουμε ανάμεσά μας σήμερα.
<P>
Θεωρώ σημαντικό να επαναλάβω ακόμη μία φορά ότι η πολιτική συνοχής αποτελεί μία από τις μεγαλύτερες επιτυχίες της κοινοτικής διαδικασίας ολοκλήρωσης, έναν από τους ακρογωνιαίους λίθους της κοινοτικής ολοκλήρωσης, του χθες και, θα ήθελα να πω, και του αύριο.
<P>
Όπως ήδη έπραξε η Επιτροπή στη δεύτερη έκθεσή της, μπορέσαμε και εμείς να διαπιστώσουμε ότι στις περιοχές του στόχου 1, μεταξύ του 1988 και του 1998, το κατά κεφαλήν ΑΕΠ ανήλθε από το 63% στο 70% του μέσου κοινοτικού όρου - και αυτό αποτελεί μία μεγάλη επιτυχία - αλλά από τη συνοχή δεν επωφελήθηκαν μόνο οι χώρες που χρησιμοποίησαν τους πόρους, αλλά και οι αμιγώς συνεισφέρουσες χώρες, με τη μορφή εξαγωγών αγαθών και υπηρεσιών.
<P>
Όπως είναι φυσικό η διαδρομή δεν έχει ολοκληρωθεί. Πολλά πρέπει να γίνουν ακόμα, δυσκολίες να αντιμετωπιστούν και να ξεπεραστούν, ιδίως αυτή της ανεργίας, μιας πληγής που ταλανίζει δυστυχώς πολλές περιοχές, στις οποίες το ποσοστό της δεν έχει μειωθεί.
<P>
Απαιτούνται επενδύσεις υποδομής, για την εξάλειψη των γεωγραφικών προβλημάτων, του περιφερειακού χαρακτήρα των νήσων και των απόκεντρων περιφερειών· πρέπει να βελτιωθεί η πρόσβαση ως καθοριστικός και αποφασιστικός παράγοντας για την ανταγωνιστικότητα, χωρίς υπερβολικό περιβαλλοντικό κόστος.
<P>
Η πολιτική συνοχής πρέπει να αναμορφωθεί, καταρχάς σε συνάρτηση με τις νέες συνθήκες που θέτει η διεύρυνση σε όλους μας και ιδίως σε σχέση με τα αποτελέσματα στα οποία κατέληξε η Επιτροπή στα έγγραφά της, ειδικά σε αυτό των τελευταίων ημερών, το επονομαζόμενο έγγραφο της ενδιάμεσης περιόδου.
<P>
Δυστυχώς το χάσμα μεταξύ πλούσιων και φτωχών θα μεγαλώσει αφού μετά τη διεύρυνση το ένα έκτο του κοινοτικού πληθυσμού θα έχει μόλις το 40% του μέσου κοινοτικού εισοδήματος. Οι υποψήφιες χώρες έχουν λάβει βοήθεια, έχουν προσεγγίσει στη νέα πραγματικότητα στην οποία πρέπει να ενταχθούν, με προενταξιακά όργανα όπως το ISPA και το πρόγραμμα SAPARD, τα οποία απετέλεσαν ένα ουσιαστικό μέσο για τη μετάβαση από την υποψηφιότητα στην ένταξη.
<P>
Πρέπει όμως να προαγάγουμε μια πραγματική πολιτική γεωγραφικής ανάπτυξης και, απ' αυτήν την άποψη, θεωρώ ότι το Πρόγραμμα Χωροταξικής Ανάπτυξης μπορεί να αποτελέσει μια σημαντική τεχνική πηγή ολοκλήρωσης και μεγάλης ανάπτυξης.
<P>
Είναι αναγκαίο να συμβιβαστούν δύο θεμελιώδεις απαιτήσεις, δηλαδή η αλληλεγγύη προς τις νέες χώρες, όχι όμως εις βάρος, αλλά αντιθέτως προστατεύοντας τους σημερινούς δικαιούχους των πολιτικών συνοχής. Απαιτείται συνεπώς μια μεγάλη προσπάθεια αλληλεγγύης - ιδίως πολιτικής, ενημερωτικής, και μεγαλύτερης συμμετοχής των λαών - στην οικονομική και χρηματοδοτική πολιτική.
<P>
Η στατιστική σύγκλιση δεν μπορεί να συγχέεται με την πραγματική σύγκλιση των σημερινών δικαιούχων, οι οποίοι δεν θα γίνουν ασφαλώς αυτόματα πλουσιότεροι μόνον από την είσοδο φτωχότερων περιοχών. Απαιτούνται μέθοδοι διαχείρισης ικανές να βελτιώσουν τη λειτουργικότητα των δράσεων. θα χρειαστεί να εξαλειφθεί, να προβληθεί και να προαχθεί καλύτερη κατανομή των ρόλων μεταξύ της Επιτροπής και των εθνικών και περιφερειακών επιπέδων. θα καταστεί αναγκαία μεγαλύτερη απλούστευση των διαδικασιών. θα χρειασθεί μεγαλύτερη επικουρικότητα και αποκέντρωση.
<P>
Είναι επίσης αναγκαίος ο εξορθολογισμός των μέσων παρέμβασης με μείωση και περιορισμό των πόρων και καλύτερο συντονισμό μεταξύ κοινοτικών πολιτικών και πολιτικών συντονισμού. Πρέπει να διατηρηθεί ο στόχος 1 για τις περιοχές που θα εξακολουθήσουν να χαρακτηρίζονται από καθυστέρηση στην ανάπτυξη, η οποία, εκτός από το κατά κεφαλή εισόδημα, μετράται και με άλλα κριτήρια, όπως αυτό της ανεργίας.
<P>
Τέλος - και αυτό αποτελεί ένα ακανθώδες ζήτημα που προκάλεσε ευρεία συζήτηση - πρέπει να αυξηθεί, ή τουλάχιστον να αναθεωρηθεί, η επιχορήγηση των δημοσιονομικών πόρων, η οποία πρέπει να προσαρμοσθεί: το όριο του 0,45% δεν μπορεί φυσικά να μειωθεί σε καμία περίπτωση. Ευχόμαστε το Κοινοβούλιο, από κοινού με την Επιτροπή, να ζητήσει μια αύξηση του προϋπολογισμού για τους μελλοντικούς πόρους της πολιτικής συνοχής.

<SPEAKER ID=272 LANGUAGE="DE" NAME="Ettl">
Κύριε Πρόεδρε, η έκθεση της Επιτροπής και η έκθεση Musotto αξίζουν τον έπαινο αφενός για την αναλυτική παρουσίαση της παρούσας κατάστασης και αφετέρου για τις συμπληρωματικές προτάσεις τους, μολονότι οι παρατηρήσεις της Επιτροπής Οικονομικής και Νομισματικής Πολιτικής ελήφθησαν μάλλον περιορισμένα υπόψη. Θα ήθελα όμως να παρουσιάσω συμπληρωματικά από τη σκοπιά της επιτροπής μου μία ακόμη ερώτηση που έχει τεθεί σχεδόν εντελώς στο περιθώριο.
<P>
Κύριε Επίτροπε, τα βασικά διδάγματα που πήραμε από τις δυσκολίες προσέγγισης των φτωχότερων περιοχών ή των πρώην βιομηχανικών περιοχών που σήμερα βρίσκονται σε κακή κατάσταση στο επίπεδο της Ευρωπαϊκής Ένωσης θα πρέπει να μας κινητοποιήσουν και να αποτελέσουν το κριτήριο για βελτιώσεις σχετικά με τη διαδικασία της διεύρυνσης.
<P>
Ανησυχώ κυρίως για τις βιομηχανικές περιοχές των μελλοντικών κρατών μελών που παρουσιάζουν διαρθρωτικές αδυναμίες, επειδή εκεί απαιτούνται τεράστιας έκτασης μέτρα αναδιάρθρωσης. Αναφέρομαι κυρίως στις περιοχές με βιομηχανίες άνθρακα και χάλυβα. Οι βιομηχανίες χάλυβα των συγκεκριμένων χωρών δεν είναι σε καμία περίπτωση ανταγωνιστικές σε σύγκριση με τις δικές μας, ενώ τα ανθρακωρυχεία αποτελούν ένα λανθάνον πρόβλημα.
<P>
Δεν θέλω τώρα να περιγράψω τις συνέπειες σε περίπτωση που δεν θα μπορέσουμε να προσφέρουμε επαρκή βοήθεια στους νέους μας φίλους. Επισημαίνω μόνο ότι - από τότε που είναι σαφής η λήξη της ΕΚΑΧ - δεν διαθέτουμε πλέον κανένα κατάλληλο μέσο για τον εν λόγω τομέα. Ο λόγος που το επαναλαμβάνω αυτό ειδικά τώρα είναι ότι ειδικά η ΕΚΑΧ μας προσέφερε τα τελευταία χρόνια πολύτιμες υπηρεσίες, ότι δεν απαιτείται συγχρηματοδότηση, ενώ το σύστημα της εύρεσης πόρων θα μπορούσε έτσι κι αλλιώς να υποστεί προσαρμογή. Και πρέπει να προσφέρουμε την αλληλεγγύη μας στις χώρες της διεύρυνσης.
<P>
Το αναφέρω αυτό ξανά τώρα επειδή οι νέες χώρες δεν θα έχουν αρκετές δυνατότητες χρηματοδότησης. Το θέμα αυτό το έθιξα επειδή η Επιτροπή έπαιξε καίριο ρόλο στην αλλαγή αυτού του μέσου χωρίς να έχει διακρίνει ή λάβει υπόψη τις δυσκολίες της διαδικασίας της διεύρυνσης. Κύριε Επίτροπε, παρακαλώ να επιληφθείτε του προβλήματος! Δεν είναι μικρό. Δεν έχουμε αρκετά κατάλληλα μέσα για τη διαδικασία προσαρμογής στο πλαίσιο της διεύρυνσης.

<SPEAKER ID=273 NAME="Torres Marques">
Κύριε Πρόεδρε, κύριε Επίτροπε, κυρίες και κύριοι βουλευτές, η Επιτροπή για τα Δικαιώματα της Γυναίκας, εξετάζοντας την υπό συζήτηση έκθεση σχετικά με το μέλλον της συνοχής μετά τη διεύρυνση, ενέκρινε ομόφωνα τις ακόλουθες θεμελιώδεις αρχές:
<P>
πρώτον: η πολιτική συνοχής που καθορίστηκε στις Συνθήκες αποτελεί βασικό πυλώνα του μέλλοντος της ευρωπαϊκής ολοκλήρωσης και για το λόγο αυτό δεν πρέπει να επανεθνικοποιηθεί,
<P>
δεύτερον: η ενεργός προώθηση μίας πολιτικής ισότητας μεταξύ ανδρών και γυναικών αποτελεί απαραίτητη προϋπόθεση για να επιτευχθεί η πραγματική οικονομική και κοινωνική συνοχή,
<P>
τρίτον: δεδομένου ότι θα διπλασιαστούν οι ανισότητες μεταξύ των πλουσιότερων και των φτωχότερων περιοχών μετά την προβλεπόμενη διεύρυνση με δέκα χώρες και θα μειωθεί σημαντικά το κατά κεφαλήν εισόδημα, είναι βασικό το ποσό που δαπανά σήμερα η Ένωση για τις πολιτικές συνοχής να ανέλθει τουλάχιστο στο 0,45% του ΑΕγχΠ, εφόσον πρέπει κατά λογική συνέπεια να ενισχυθεί το ποσό αυτό.
<P>
Θα ήθελα ακόμη, κύριε Πρόεδρε, κύριε Επίτροπε και κύριοι βουλευτές, να επιστήσω την προσοχή σας στον στόχο που καθόρισε η Σύνοδος Κορυφής της Λισαβόνας να επιτευχθεί, στην Ευρωπαϊκή Ένωση, το 2010, ποσοστό γυναικείας απασχόλησης της τάξης του 60%, εφόσον αυτή η αύξηση της εργασίας των γυναικών είναι βασική όχι μόνο για να αυξηθεί το ευρωπαϊκό ΑΕγχΠ αλλά επίσης για να χρηματοδοτηθεί το μέλλον της κοινωνικής ασφάλισης και να καταστεί δυνατή η αύξηση των φορολογικών εσόδων.
<P>
Ζητώ επομένως από την Επιτροπή να λάβει υπόψη της την ισότητα μεταξύ ανδρών και γυναικών ως αναπόσπαστο τμήμα των κοινοτικών πολιτικών που συμβάλλουν στην οικονομική και κοινωνική συνοχή να ενσωματώσει κατά συστηματικό, συνεκτικό και ενδελεχή τρόπο την ιδιαιτερότητα του φύλου και της ισότητας μεταχείρισης μεταξύ ανδρών και γυναικών στις πολιτικές συνοχής να αξιολογήσει, με βάση συγκεκριμένους δείκτες και ποσοτικούς στόχους, τον τρόπο με τον οποίο η οικονομική και κοινωνική συνοχή συμβάλλει στην υλοποίηση της κοινοτικής στρατηγικής όσον αφορά την ισότητα μεταχείρισης και ευκαιριών μεταξύ ανδρών και γυναικών.

<SPEAKER ID=274 NAME="Χατζηδάκης">
Κύριε Πρόεδρε, θέλω να συγχαρώ τον κ. Μusotto για τη συγκεκριμένη έκθεσή του, όπου έκανε πολύ καλή δουλειά. Θα πρέπει να δούμε, πρώτον, τα συμπεράσματα τα οποία προκύπτουν από την μέχρι τώρα πορεία και, δεύτερον, τις προκλήσεις που έχουμε ενώπιόν μας.
<P>
Όσον αφορά τα συμπεράσματα από τις πολιτικές που εφαρμόστηκαν μέχρι τώρα, εκείνο το οποίο μπορεί να πει κανείς είναι ότι προφανώς έχουμε πρόοδο, αλλά η πρόοδος αυτή ποικίλλει από κράτος μέλος σε κράτος μέλος. Υπάρχουν κράτη μέλη όπου είχαμε πολύ θετικά αποτελέσματα, πολύ μεγάλη πρόοδο, ενώ σε άλλα, όπως δυστυχώς είναι και η χώρα από την οποία προέρχομαι, τα αποτελέσματα δεν ήταν όσο θετικά θα μπορούσαν να είναι. Αυτό σημαίνει ότι οι κυβερνήσεις πρέπει να λάβουν το μήνυμα, και ιδίως ενόψει του καινούργιου κανονισμού, αυτού που εφαρμόζεται τώρα, ο οποίος είναι πιο αποκεντρωτικός από τον προηγούμενο, να κάνουν ό,τι μπορούν για να έχουν τα αποτελέσματα που είχαν άλλες χώρες.
<P>
Δεύτερον, από δω και πέρα έχουμε τη διεύρυνση. Οι ανάγκες μεγαλώνουν. Λόγω της εντάξεως πολλών φτωχών χωρών, όλοι ξέρουμε ότι μεγαλώνει τεχνητά το εισόδημα πολλών περιφερειών ως προς τον μέσο κοινοτικό όρο. Πολλές περιφέρειες λοιπόν λόγω της στατιστικής θα πάψουν να καλύπτονται εάν δεν ληφθούν μέτρα σε μια περίοδο προγραμματισμού. Κατά συνέπεια, το 0,45% του κοινοτικού ΑΕΠ το οποίο διατίθεται στα διαρθρωτικά ταμεία είναι το κάτω όριο. Δεν μπορούμε να πάμε παρακάτω αν θέλουμε να έχουμε αξιόπιστη πολιτική. Υπάρχουν πολλοί συνάδελφοι που διαφωνούν με αυτήν την άποψη και, βεβαίως, έχουν κάθε λόγο να προβάλουν τα επιχειρήματά τους. Όμως, πρέπει να διερωτηθούμε, ιδίως όσοι από μας πιστεύουμε πραγματικά στην Ευρωπαϊκή Ένωση και στις προοπτικές της, πόσα λεφτά ξοδεύουμε επιτέλους από το ΑΕΠ των χωρών μας για να πετύχουμε αυτούς τους μεγάλους στόχους που έχει θέσει η Ευρωπαϊκή Ένωση. Ξοδεύουμε πράγματι αρκετά χρήματα, έτσι ώστε να διαμαρτυρόμαστε όταν υπάρχει αύξηση του κοινοτικού προϋπολογισμού; Κάποτε πρέπει να αντιληφθούμε ότι οι μεγάλες φιλοδοξίες δεν μπορούν να επιτευχθούν χωρίς την αντίστοιχη χρηματοδότηση.

<SPEAKER ID=275 LANGUAGE="DE" NAME="Duin">
Κύριε Πρόεδρε, θα ήθελα καταρχάς να ευχαριστήσω τον εισηγητή για την εργασία του που μας έδωσε τη δυνατότητα να αποβλέπουμε σε μία καλή βάση για τα επόμενα χρόνια. Θα ήθελα όμως επίσης - και ας μου επιτραπεί στο σημείο αυτό - να επαινέσω την Ομάδα μας διότι κατέληξε σε ενιαία συμπεράσματα στο πλαίσιο μιας πολύ έντονης και ορισμένες φορές σκληρής συζήτησης, πράγμα που θεωρώ πολύ σημαντικό στο σημείο αυτό.
<P>
Θέλω να αναφερθώ στα ουσιώδη, που έχουν σημασία για μας. Το πρώτο σημείο είναι ότι απορρίπτουμε μαζί με εσάς, κύριε Επίτροπε, την επανεθνικοποίηση της περιφερειακής πολιτικής. Τούτο είναι για μας το σημαντικότερο. Σε μερικά κράτη μέλη παρατηρούνται προσπάθειες επαναφοράς της πολιτικής αυτής σε εθνικό επίπεδο. Εδώ συμφωνούμε όλοι απόλυτα ότι αυτό δεν το εγκρίνουμε. Στην πολιτική συνοχής γίνεται ορατή η ευρωπαϊκή αλληλεγγύη, που δεν θέλουμε να τη χάσουμε αλλά να της δώσουμε στο μέλλον ακόμη μεγαλύτερη έμφαση. Στο σημείο αυτό το Κοινοβούλιο και η Επιτροπή συμπορεύονται.
<P>
Το δεύτερο είναι ότι θέλουμε περισσότερη συνοχή, μεταξύ της περιφερειακής πολιτικής από τη μία και ιδίως της κοινής γεωργικής πολιτικής από την άλλη. Ίσως μπορούμε να εγκαινιάσουμε έναν διάλογο, και με τον Επίτροπο Fischler, για το πώς θα επιτύχουμε τη συνοχή αυτήν. Διαφορετικά οι δικοί μας στόχοι για τον χώρο της υπαίθρου και οι αντίστοιχοι στόχοι της γεωργικής πολιτικής δεν θα κινούνται κάποιες φορές προς την ίδια κατεύθυνση. Πρέπει να εργασθούμε για να το αποφύγουμε αυτό.
<P>
Επίσης, είναι αναμφισβήτητο ότι αν κατέβουμε κάτω από το όριο του 0,45%, διακυβεύονται οι στόχοι της συνοχής. Ακριβώς γι' αυτό όμως πρέπει να γίνουμε περισσότερο αποτελεσματικοί, πράγμα που άλλωστε κατέστησε εξαιρετικά σαφές η έκθεση του κ. Pohjamo για την οποία συζητήσαμε προηγουμένως.
<P>
Το τελευταίο σημείο είναι το εξής: πρέπει να βρούμε μια ισορροπία μεταξύ των περιφερειών που ενισχύονταν μέχρι τώρα και των υπό ένταξη χωρών. Θεωρώ ότι δεν τίθεται θέμα για το ότι θα είμαστε αναγκασμένοι να καταβάλουμε τεράστιες προσπάθειες σχετικά με τις υπό ένταξη χώρες, καθώς και για το ότι πρέπει να υπάρχει και ένα μέσο συνοχής που θα τις βοηθήσει, άλλωστε αυτό αναφέρεται και στην ενδιάμεση αξιολόγηση που υποβάλατε την περασμένη εβδομάδα. Απλώς πρέπει να μην ξεχνάμε ότι θα πρέπει να εξακολουθήσουμε την προσπάθεια προσέγγισης στον κοινοτικό μέσο όρο και των περιοχών που ενισχύονταν μέχρι τώρα. Αν επιτύχουμε αυτήν την εξισορρόπηση, πιστεύω ότι θα επιτύχουμε και μεγαλύτερη αποδοχή της Ευρώπης.
<P>
(Χειροκροτήματα)

<SPEAKER ID=276 LANGUAGE="FI" NAME="Pohjamo">
Κύριε Πρόεδρε, κύριε Επίτροπε, αγαπητοί συνάδελφοι, θα ήθελα εξ ονόματος της Ομάδας μου να συγχαρώ τον κ. Musotto για την έκθεση αυτή, η οποία εφιστά την προσοχή στα σωστά σημεία.
<P>
Τα μέτρα για την επίτευξη της οικονομικής ισορροπίας είναι ανεπαρκή· προσανατολίζονται μεν προς τη σωστή κατεύθυνση, ωστόσο είναι ανεπαρκή. Οι διαφορές περιφερειακής και κοινωνικής ευημερίας ανάμεσα στις περιφέρειες των σημερινών κρατών μελών έχουν μάλιστα αυξηθεί. Στο εξής πρέπει να ληφθεί υπόψη η ζωτικότητα και η πολυπλοκότητα της υπαίθρου για την ενίσχυση περιοχών που μειονεκτούν λόγω γεωγραφίας και κλίματος. Οι συμπληρωματικές δαπάνες που προκύπτουν λόγω των δυσχερών συνθηκών, στις νησιωτικές και ορεινές περιοχές για παράδειγμα, πρέπει να αντισταθμιστούν με κοινές προσπάθειες και καθορισμένα μέτρα περιφερειακής πολιτικής. Κατά το σχεδιασμό της διαρθρωτικής πολιτικής, πρέπει επίσης να ληφθούν σοβαρά υπόψη οι μεγάλες διαφορές που παρατηρούνται στα επίπεδα της ανεργίας, όπως επίσης και τα διαρθρωτικά προβλήματα. Σημαντική προτεραιότητα συνιστά η σύνδεση των ΜΜΕ και της γνώσης στα προγράμματα. Οι δράσεις ενίσχυσης των διαρθρωτικών ταμείων πρέπει να εναρμονίζονται καλύτερα με τους εθνικούς στόχους για την απασχόληση.
<P>
Το ΑΕΠ δεν αρκεί από μόνο του ως κριτήριο επιλεξιμότητας. Παράλληλα θα πρέπει να συνεκτιμηθούν τα μόνιμα μειονεκτήματα που απορρέουν από τις δυσμενείς καιρικές και γεωγραφικές συνθήκες. Για παράδειγμα, οι εξόχως αραιοκατοικημένες περιοχές, οι μεγάλες αποστάσεις και οι περιοχές με ψυχρό ή ζεστό κλίμα έχουν επιπλέον δαπάνες, οι οποίες θα εξακολουθούν να υφίστανται και μετά τη διεύρυνση. Μια αποτελεσματική πολιτική συνοχής προϋποθέτει τη διασφάλιση της επαρκούς χρηματοδότησης. Στην Ομάδα μου είναι αλήθεια ότι επικρατούν αρκετά διαφοροποιημένες απόψεις σχετικά με τον τρόπο διευθέτησης του προκειμένου. Εν πάση περιπτώσει, είναι σημαντικό να βελτιωθεί ο συντονισμός μεταξύ των διαφορετικών ταμείων που χορηγούν τις ενισχύσεις.
<P>
Η διεύρυνση της Επιτροπής προϋποθέτει την ενίσχυση της πολιτικής συνοχής. Η συνοχή δεν πρόκειται να υλοποιηθεί εις βάρος των λιγότερο ανεπτυγμένων περιοχών αλλά με κοινές προσπάθειες. Είναι σημαντικό να διασφαλιστεί ότι όλοι οι πόροι της Ένωσης θα χρησιμοποιούνται αποτελεσματικά πάντοτε, και στις εξόχως απόκεντρες περιφέρειες. Πρέπει να μεριμνήσουμε από κοινού, ώστε ολόκληρη η επικράτεια της Επιτροπής να εντάσσεται στην κοινή αγορά και να απολαμβάνει τα οφέλη που προκύπτουν από αυτήν. Για το λόγο αυτό η συνεργασία των περιφερειακών περιοχών είναι σημαντικότερη από πριν.

<SPEAKER ID=277 LANGUAGE="DE" NAME="Schroedter">
Κύριε Πρόεδρε, πρώτον, κανονικά στο σημείο αυτό επαινούμε τον εισηγητή. Δυστυχώς όμως αυτή τη φορά δεν μπορώ να το κάνω, γιατί ο εισηγητής δεν κατόρθωσε - ούτε και το προσπάθησε - να κινήσει μια συζήτηση στην επιτροπή που θα οδηγούσε σε μια κοινή θέση του Κοινοβουλίου σχετικά με τις προτάσεις της Επιτροπής. Θεωρώ ότι αυτό είναι κρίμα, διότι χρειάζεται μία κεντρική έκθεση και μία κεντρική γνωμοδότηση του Κοινοβουλίου.
<P>
Αντίθετα, οι Πράσινοι έχουν σαφή θέση. Απορρίπτουν όλες τις προσπάθειες διατήρησης του κοινοτικού κεκτημένου και των εξαιρέσεων. Το πρώτο και κυριότερο πρέπει να παραμείνει η αλληλεγγύη μεταξύ των περιφερειών, ενώ ταυτόχρονα δεν επιτρέπεται να υπάρχει μία Ευρώπη δύο τάξεων. Κατά συνέπειαν από τα διαρθρωτικά ταμεία πρέπει στο μέλλον να ωφελούνται κυρίως οι φτωχότερες περιφέρειες, και αυτές είναι οι ανατολικές. Επομένως το phasing out είναι ταυτόχρονα ένα σημαντικό μέσον που απορροφά και τις περιοχές που δέχονται σήμερα βοήθεια. Η δεύτερη επιλογή που προτείνει η Επιτροπή εκθέτει τα προβλήματα και προσφέρει μια λύση και γι' αυτό την υποστηρίζουμε πλήρως.
<P>
Ταυτόχρονα όμως η Ομάδα μας - και αυτό είναι το επόμενο σημείο - στρέφεται εναντίον της τακτικής της Επιτροπής να περιλαμβάνει με μεγάλη καθυστέρηση τις υπό ένταξη χώρες στη διαχείριση των διαρθρωτικών ταμείων και να κάνει στο τέλος οικονομίες. Θεωρώ την πρόταση της περασμένης εβδομάδας σκανδαλώδη. Κάνει περικοπές στην πολιτική συνοχής αντί να την περιλάβει εκ των προτέρων στην προενταξιακή διαδικασία. Για τον λόγο αυτόν ζητούμε να αρχίσει τώρα το phasing in στις υπό ένταξη χώρες, να συσταθούν τώρα οι οργανισμοί πληρωμών και το training της διαχείρισης των διαρθρωτικών ταμείων, προκειμένου να επιτύχουμε ως στόχο των διαρθρωτικών ταμείων την αποκεντρωτική πολιτική και όχι την συγκεντρωτική πολιτική προγραμμάτων.
<P>
Η αειφόρος ανάπτυξη και η συμμετοχή των τοπικών παραγόντων πρέπει να αποτελέσουν το σήμα κατατεθέν της μελλοντικής πολιτικής συνεργασίας και αυτό πρέπει να αρχίσουμε να το πραγματοποιούμε τώρα.

<SPEAKER ID=278 LANGUAGE="DE" NAME="Markov">
Κύριε Πρόεδρε, κύριε Επίτροπε, αξιότιμοι συνάδελφοι, αντίθετα με εσάς, κυρία Schroedter, εγώ θεωρώ το τελικό αποτέλεσμα της έκθεσης Musotto που ψηφίστηκε στην επιτροπή επιτυχές. Διότι πρώτον αποτελεί μία ισόρροπη ανάλυση των μεγάλων ανισοτήτων που εξακολουθούν να υπάρχουν στην Ευρωπαϊκή Ένωση, δεύτερον παρουσιάζει τις προκλήσεις εξαιτίας της διεύρυνσης και τρίτον προτείνει τις απαραίτητες βελτιώσεις στον τομέα της διαρθρωτικής πολιτικής και της πολιτικής συνοχής.
<P>
Θα ήθελα να τονίσω τέσσερα θεμελιώδη σημεία. Πρώτον: όχι στην επανεθνικοποίηση της πολιτικής για τα διαρθρωτικά ταμεία. Δεν χρειάζεται να προβώ σε αιτιολόγηση, αφού την παρουσίασε ήδη αντί για μένα ο κ. Duin. Δεύτερον, ένα πολυκεντρικό μοντέλο θα ήταν μια χρήσιμη σύλληψη για την αντιμετώπιση της ανισότητας μεταξύ κέντρου και περιφερειών. Τρίτον: είναι αναγκαίος ο καλύτερος συντονισμός στο πλαίσιο των διαρθρωτικών ταμείων καθώς και της διαρθρωτικής πολιτικής με τους άλλους τομείς της πολιτικής στην Κοινότητα, ιδίως δε με την ΚΓΠ, τη φορολογική και την οικονομική πολιτική. Τέταρτον: η συνεπής εφαρμογή της αρχής του bottom up και της εταιρικής σχέσης σε όλες τις φάσεις του προγραμματισμού, της εκτέλεσης, του ελέγχου και της αξιολόγησης δεν θα προωθούσε μόνο την εγγύτητα προς τον πολίτη, αλλά και την αρχή της επικουρικότητας.
<P>
Ανεξάρτητα από το ότι είναι αναγκαίο να συνεχιστεί η στήριξη των λιγότερο ανεπτυγμένων περιφερειών των σημερινών κρατών μελών, είναι απολύτως αναγκαίο να δείξουμε πλήρη αλληλεγγύη στα νέα μέλη που σύντομα θα αποκτήσει η Ένωση. Τούτο όμως σημαίνει επίσης ότι οι χώρες αυτές θα συμπεριληφθούν ισότιμα στην διαρθρωτική πολιτική της Κοινότητας χωρίς αυτό να σημαίνει ταυτόχρονα ότι οι σημερινές θα αποκλεισθούν. Κατά τη γνώμη μου, είναι ήδη σήμερα σαφέστατο ενόψει του σημαντικού αναπτυξιακού ελλείμματος ότι γι' αυτό δεν αρκεί ούτε καν το 0,45% το του ευρωπαϊκού ΑΕΠ.
<P>
Στο πλαίσιο της διεύρυνσης, μεγάλη σημασία αποκτά η ενίσχυση και η διακρατική συνεργασία στις μεθοριακές περιφέρειες. Τούτο κατά τη γνώμη μου δεν κατέχει αρκετά σημαντική θέση στην έκθεση. Τα κριτήρια και οι δείκτες επιλεξιμότητας για τα διαρθρωτικά ταμεία πρέπει να διαμορφωθούν κατά τρόπον ώστε να αντικατοπτρίζουν την οικονομική και κοινωνική συνοχή ακόμη και σε μείωση του αριθμού των ανέργων. Η χώρα μου, η Ομοσπονδιακή Δημοκρατία της Γερμανίας, αποτελεί αρνητικό παράδειγμα γι' αυτό. Συγκεκριμένα, στις περιφέρειες του στόχου 1 η ανεργία αυξάνεται δραματικά. Ξεπερνά το 20%, ενώ στις περισσότερο ανεπτυγμένες περιφέρειες ευτυχώς το ποσοστό αυτό δεν είναι τόσο μεγάλο.

<SPEAKER ID=279 LANGUAGE="IT" NAME="Turchi">
Κύριε Πρόεδρε, κυρίες και κύριοι συνάδελφοι, ο τίτλος XVII της Συνθήκης περί ιδρύσεως της Ευρωπαϊκής Κοινότητας και ειδικότερα το άρθρο 158, ορίζει μεταξύ των πολιτικών προτεραιοτήτων της Ένωσης την "αρμονική ανάπτυξη του συνόλου της Κοινότητας" , στοχεύοντας στη "μείωση των διαφορών μεταξύ των επιπέδων ανάπτυξης των διαφόρων περιοχών και της καθυστέρησης των λιγότερο ευνοημένων και νησιωτικών περιοχών" . Προσωπικά, πιστεύω πως είναι αναγκαίο να συνεχίσουμε τις προσπάθειες για την επίτευξη αυτού του στόχου με μία συνεκτική, σταθερή και αειφόρο πολιτική.
<P>
Η δεύτερη έκθεση για τη συνοχή της ΕΕ που παρουσίασε ο Επίτροπος Barnier σκιαγραφεί μια κατάσταση που έχει βελτιωθεί, αλλά ασφαλώς δεν έχει επιλυθεί. Είναι προφανές ότι οι πρόοδοι που συντελέσθηκαν είναι ανομοιογενείς και ότι παραμένουν έντονες περιφερειακές ανισότητες οι οποίες - όπως σωστά επισήμανε ο εισηγητής - αντί να υποχωρήσουν, βαθαίνουν.
<P>
Όσον αφορά τους στόχους, υποστηρίζω απόλυτα τη θέση του συναδέλφου κ. Musotto. Σήμερα, το κριτήριο με το οποίο επιλέγονται οι περιοχές για τη διάθεση των πόρων αναφέρεται στο όριο του 75% του μέσου κοινοτικού κατά κεφαλήν ΑΕΠ. Προσωπικά πιστεύω ότι από το 2006, θα ήταν ασφαλώς καλύτερα να χρησιμοποιείται το ποσοστό ανεργίας, γιατί η είσοδος πιο φτωχών περιοχών που έχουν μεγαλύτερη ανάγκη βοήθειας, δεν θα βελτιώσει βεβαίως το επίπεδο των περιφερειών οι οποίες περιλαμβάνονται σήμερα στο στόχο 1.

<SPEAKER ID=280 LANGUAGE="NL" NAME="Van Dam">
Κύριε Πρόεδρε, η επικείμενη διεύρυνση της Ένωσης δίνει ιδιαίτερη σημασία στην οικονομική και κοινωνική συνοχή.
<P>
Είναι σαφές ότι όταν προσχωρήσουν οι υποψήφιες χώρες θα διαπιστώσουμε ότι το σημερινό σύστημα περιλαμβάνει ένα ασήκωτο χρηματοδοτικό άχθος. Θα αναγκαστούμε λοιπόν να επιλέξουμε. Η Επιτροπή μας πρότεινε ήδη διάφορες εναλλακτικές δυνατότητες, χρειάζεται όμως να εξακολουθήσουμε την αναζήτησή μας.
<P>
Πιστεύουμε ότι είναι χρήσιμη και ευκταία η ύπαρξη επικουρικής πολιτικής σε σχέση με την οικονομική και κοινωνική συνοχή σε ορισμένες περιπτώσεις ως συμπλήρωμα στις εθνικές πολιτικές. Τα διαρθρωτικά ταμεία έχουν να διαδραματίσουν ένα σημαντικό και ευρύτατο ρόλο στο πλαίσιο αυτό. Το Ταμείο Συνοχής, αντίθετα, αφορά μία συγκεκριμένη πτυχή της οικονομικής συνοχής, δηλαδή τη συμμετοχή στην ΟΝΕ.
<P>
Αυτό, πιστεύουμε, θα πρέπει να είναι και ο πυρήνας της πολιτικής συνοχής: να βοηθηθούν τα κράτη μέλη να επιτύχουν τα κριτήρια σύγκλισης, τόσο πριν όσο και μετά τη διεύρυνση, χωρίς να γίνεται διάκριση μεταξύ νέων και παλαιών μελών, ούτε τώρα ούτε μετά τη διεύρυνση.
<P>
Οι προτάσεις της Επιτροπής κατέδειξαν επίσης ότι το σημερινό σύστημα λειτουργεί αποτελεσματικά. Το Ταμείο Συνοχής αποσκοπεί στην παροχή οικονομικών κινήτρων στη βάση σαφών και λεπτομερών κριτηρίων. Πιστεύουμε ότι θα πρέπει να συμβαίνει αυτό και στο μέλλον, ειδάλλως διατρέχουμε τον κίνδυνο να χαθούμε σε ένα λαβύρινθο ήπιων κριτηρίων και με ήπια κριτήρια δε θα μπορέσει να επιβιώσει η Οικονομική και Νομισματική Ένωση.
<P>
Για το λόγο αυτό υπέβαλα ορισμένες τροπολογίες οι οποίες δίνουν έμφαση σε μία τίμια αλλά νηφάλια προσέγγιση. Ελπίζω να σκεφτούν οι συνάδελφοι σοβαρά αυτές τις προτάσεις μου.

<SPEAKER ID=281 NAME="Damiγo">
Κύριε Πρόεδρε, η Επιτροπή Βιομηχανίας θεωρεί ότι η έκθεση αυτή είναι αρκετά θετική, θεωρεί ότι οι δείκτες σε ευρώ αποτελούν πιο αξιόπιστη απεικόνιση από τα σημερινά κριτήρια μέτρησης και επιλεξιμότητας και θεωρεί επίσης ότι οι δείκτες ανεργίας είναι σημαντικοί διότι υπάρχουν περιοχές όπου μόνο το 44% του ενεργού πληθυσμού έχει πρόσβαση στην απασχόληση, αλλά οι ανισότητες όσον αφορά την παραγωγικότητα είναι επίσης σημαντικές. Θεωρεί επίσης ότι η συγκέντρωση της οικονομίας της Ένωσης σε ένα τρίγωνο με δύο ως τέσσερις φορές την παραγωγικότητα των περιφερειών είναι ένα από τα προβλήματα που εντείνουν και καθιστούν δύσκολη την καταπολέμηση αυτών των ανισοτήτων και έχει την άποψη ότι ο μελλοντικός προγραμματισμός πρέπει να περιλαμβάνει την ποιοτική αξιολόγηση των διαφόρων δεικτών. Σχετικά με τη διεύρυνση, είναι απαραίτητο να ελαστικοποιηθεί ο προσανατολισμός των ταμείων σύμφωνα με τις ιδιαιτερότητες κάθε κράτους.
<P>
Η Επιτροπή Βιομηχανίας υποστηρίζει την αύξηση της χρηματοδοτικής προσπάθειας της Ένωσης για την πολιτική συνοχής, ιδίως μέσω της αυστηρότητας όσον αφορά τους κανόνες του ανταγωνισμού και της δημοσιονομικής προσαρμογής των κοινοτικών πολιτικών θεωρεί ότι καμία πολιτική με μεγαλύτερες χρηματοδοτικές δυνατότητες από τη συνοχή δεν είναι δυνατό να την αναιρεί και ότι οι πιο ανεπτυγμένες χώρες καταβάλλουν ενισχύσεις στην παραγωγή που αντιπροσωπεύουν το σύνολο σχεδόν του κοινοτικού προϋπολογισμού. Η έλλειψη αυστηρότητας όσον αφορά τον ανταγωνισμό δεν ευνοεί τη συνοχή ούτε την ολοκλήρωση και αποτελεί αιτία συνεχών επικρίσεων στο εσωτερικό του ΠΟΕ.
<P>
Η Επιτροπή Βιομηχανίας παροτρύνει την Επιτροπή να διασφαλίσει τη δημιουργία μίας ευρωπαϊκής αγοράς ενέργειας και επικοινωνιών που θα σέβεται την καθολική υπηρεσία, θα δίνει προτεραιότητα στην ενεργειακή αποδοτικότητα και στην έρευνα, στην ανάκτηση της ενέργειας, στη χρήση ανανεώσιμων ενεργειών. Θεωρεί απαραίτητη την ολοκλήρωση των υποδομών όσον αφορά τις δυνατότητες πρόσβασης και τις μεταφορές ώστε να μειωθούν οι επιπτώσεις στην ανταγωνιστικότητα των σημερινών απομακρυσμένων περιοχών, χωρίς να διακυβευτεί η προσπάθεια συνοχής που έχει ήδη πραγματοποιηθεί. Η Επιτροπή Βιομηχανίας εφιστά την προσοχή στις επιπτώσεις της τιμής και της φορολόγησης της ενέργειας στις απομακρυσμένες και υπερπόντιες περιοχές. Συνιστά την ανάπτυξη ενδογενών, καθαρών και ασφαλών τεχνολογιών για την εκμετάλλευση του άνθρακα, της πυρηνικής ενέργειας και των υδρογονανθράκων.

<SPEAKER ID=282 LANGUAGE="DE" NAME="Berend">
Κύριε Πρόεδρε, κύριε Επίτροπε, καταρχάς συγχαίρω θερμά τον συνάδελφο Musotto για την καλή του έκθεση. Τούτο το τονίζω ιδιαίτερα σε σχέση με την σκληρή κριτική των Πρασίνων, την οποία δεν συμμερίζομαι.
<P>
Θα ήθελα να αφιερώσω τον χρόνο ομιλίας μου στο μέλλον της περιφερειακής πολιτικής. Πρέπει δηλαδή - όπως ήδη ακούστηκε αρκετές φορές απόψε - να είναι δυνατόν να εναρμονιστούν δύο θεμελιώδη αιτήματα, συγκεκριμένα η αυξημένη αλληλεγγύη από τη μια προς τα νέα κράτη μέλη και από την άλλη και προς τις περιφέρειες που τώρα παρουσιάζουν καθυστέρηση ή βρίσκονται σε οικονομική αναδιάρθρωση. Με άλλα λόγια: ακόμη κι αν είναι γενικά παραδεκτό ότι έχει προτεραιότητα η στήριξη των περιφερειών των υποψηφίων χωρών, δεν πρέπει να χάσουν από τη μια μέρα στην άλλη κάθε βοήθεια οι περιφέρειες του στόχου 1 των σημερινών 15 κρατών μελών και να στερηθούν την επιλεξιμότητα μόνο και μόνο επειδή σε μια διευρυμένη Ένωση θα έχουν συγκριτικά μεγαλύτερη ευημερία, βάσει δηλαδή του "μαγειρέματος" στατιστικών στοιχείων εξαιτίας της διεύρυνσης.
<P>
Πρέπει να συζητηθεί τους επόμενους μήνες, κύριε Επίτροπε, πώς μπορεί να διασφαλισθεί η ίση μεταχείριση των περιφερειών που βρίσκονται ακόμη στη διαδικασία της οικονομικής σύγκλισης με τις περιφέρειες των υπό ένταξη χωρών. Για πολιτικούς και οικονομικούς λόγους, η μελλοντική πολιτική συνοχής δεν πρέπει να επικεντρώνεται αποκλειστικά στις περιφέρειες με τη μεγαλύτερη καθυστέρηση ανάπτυξης, αλλά πρέπει να λαμβάνει επίσης υπόψη τα πλεονεκτήματα και μειονεκτήματα που υπάρχουν στις αστικές περιοχές, τις περιοχές που υπόκεινται σε κοινωνικοοικονομικές μεταβολές, τις περιοχές με μόνιμα φυσικά μειονεκτήματα, καθώς και την διασυνοριακή διάσταση του ζητήματος.
<P>
Φυσικά, για την πολιτική αυτήν πρέπει επίσης να διατεθούν οι ανάλογοι οικονομικοί πόροι. Η σημερινή οριακή τιμή του 0,45% του κοινοτικού ΑΕΠ θα πρέπει επομένως να είναι ελαχίστη τιμή - και αυτό ειπώθηκε πολλές φορές απόψε - προκειμένου να μην διακυβευθεί η συγκεκριμένη πολιτική συνοχής. Έτσι κι αλλιώς δεν έχουμε ακόμη φθάσει σε πλήρη εκμετάλλευση των δυνατοτήτων μας. Όλα τα άλλα πρέπει να εξεταστούν σε συνάρτηση με το νέο δημοσιονομικό πλαίσιο και υπό το φως των συμπερασμάτων από τη διεύρυνση. Ως εκ τούτου θεωρώ ότι είναι άκαιρο να διατυπώνονται από τώρα προληπτικές αξιώσεις αύξησης κονδυλίων.

<SPEAKER ID=283 NAME="Μαστοράκης">
Κύριοι συνάδελφοι, μιλώντας για την έκθεση του συναδέλφου Musotto, προφανώς θέλουμε να εκφράσουμε την αγωνία μας για το μέλλον της πολιτικής συνοχής της Ένωσής μας, αφού είναι γνωστό ότι για να πλησιάσουν μεταξύ τους ο πλούσιος και ο φτωχός και να αισθανθούν ότι είναι στο ίδιο ευρωπαϊκό σώμα, θα πρέπει να πλησιάσουν οι οικονομικές και κοινωνικές δυνατότητές τους.
<P>
Βέβαια, ξεκινάμε με μια θεμελιακή αντίφαση. Θέλουμε μια πολύ μεγάλη διεύρυνση χωρίς αντίστοιχα να προβλέπουμε τα απαιτούμενα κονδύλια και εφευρίσκουμε χαμηλότερους στόχους σύγκλισης, ακολουθώντας το γνωστό "αφού δεν πάει το βουνό στον Μωάμεθ, ας πάει ο Μωάμεθ στο βουνό" . Εν πάση περιπτώσει, έχουμε μπροστά μας ένα πολύ δύσκολο πρόβλημα και καλούμαστε να το λύσουμε με δεδομένα που δεν είναι τα καλύτερα δυνατά, χωρίς όμως να πάψουμε να αγωνιζόμαστε προς την κατεύθυνση βελτίωσης αυτών των δεδομένων. Ασφαλώς δεν θέλουμε μια Ευρώπη των δύο ταχυτήτων, κάτι που τόνισαν οι προηγηθέντες συνάδελφοι, πολύ περισσότερο όμως δεν θέλουμε την Ευρώπη των πολλών ταχυτήτων. Αρα, στόχος μας θα πρέπει να είναι να βοηθηθούν οι νέες περιφέρειες που έχουν ανάγκη, αλλά και να μην εγκαταλειφθούν οι παλιές περιφέρειες που επίσης έχουν ανάγκη, όταν έχουν ανάγκη.
<P>
Πιστεύω λοιπόν πως πρέπει να εκφράσουμε την άποψή μας για την ανεπάρκεια του 0,45%, και πως πρέπει το Ταμείο Συνοχής, όπως επίσης και οι άλλες κοινοτικές πρωτοβουλίες, να συνεχίσουν να λειτουργούν όπως σήμερα, αφού έχουν αποδειχθεί τόσο αποτελεσματικά. Και βέβαια είναι αναγκαίο να εξετάσουμε με πολύ προσοχή το μέλλον της πολιτικής συνοχής, σε συνδυασμό με την πολιτική της βιώσιμης ανάπτυξης και την αγροτική πολιτική, για την οποία έχουμε υποχρέωση να αποφύγουμε πρόχειρες, βεβιασμένες λύσεις που μπορούν να αποβούν σε βάρος των αγροτών μας, αυτών που έχουμε ανάγκη για την ύπαιθρο, το περιβάλλον, την ίδια μας τη ζωή.

<SPEAKER ID=284 LANGUAGE="ES" NAME="Sαnchez Garcνa">
Κύριε Πρόεδρε, κύριε Επίτροπε, κυρίες και κύριοι βουλευτές, στην ευρωπαϊκή περιφερειακή πολιτική υπάρχει ένα διαφοροποιό γεγονός, που απορρέει από τη γεωγραφία και που χαρακτηρίζει τις εξόχως απόκεντρες περιφέρειες. Είναι απομακρυσμένες, απομονωμένες, κατακερματισμένες, με υψηλή εξωτερική εξάρτηση και γνωρίζουν άνιση ανάπτυξη μετά τη θέση σε ισχύ της Συνθήκης του Αμστερνταμ, η οποία επέτρεψε την εφαρμογή ειδικών μέτρων για τη διόρθωση της καθυστέρησής τους.
<P>
Αυτές τις ημέρες, οι αρχές αυτών των περιφερειών συγκεντρώθηκαν στις Κανάριες Νήσους για να αναλύσουν, μαζί με τους εκπροσώπους της Ευρωπαϊκής Επιτροπής και με τα τρία ενδιαφερόμενα κράτη, την κατάσταση της οικονομικής και κοινωνικής συνοχής που βιώνεται στις ιδιόμορφες αυτές περιφέρειες. Είμαι βέβαιος ότι, εκτός από ειδική μεταχείριση, θα έχουν ζητήσει και ορισμένα από τα μέτρα που ζητά σήμερα ο κ. Musotto - τον οποίο συγχαίρω και εγώ - στην έκθεσή του, όπου υπογραμμίζει την ανάγκη διαφοροποίησης της στατιστικής σύγκλισης από την πραγματική, καθώς και τη σκοπιμότητα της χρήσης δεικτών εναλλακτικών του κατά κεφαλήν εισοδήματος, όπως μπορεί να είναι η ανεργία, η ανεπάρκεια υποδομών, η ακρίβεια των μεταφορών και της ενέργειας, η διπλή απομόνωση των νήσων, η κατάρτιση των ανθρώπινων πόρων και ο δείκτης του όζοντος στις εξόχως απόκεντρες περιφέρειες.
<P>
Κατ' αυτόν τον τρόπο, είμαι βέβαιος ότι δεν θα περιοριστεί η οικονομική και κοινωνική τους ανάπτυξη και η Ευρώπη θα έχει προβεί σε μια σαφή πρακτική επίδειξη αλληλεγγύης μεταξύ των λαών της.

<SPEAKER ID=285 LANGUAGE="EN" NAME="Purvis">
Κύριε Πρόεδρε, η έκθεση Musotto είναι μία καλή έκθεση. Η γενική της κατεύθυνση είναι μάλλον ορθή. Ο στόχος του Ταμείου Συνοχής είναι η αντιμετώπιση των φυσικών φυγόκεντρων δυνάμεων μίας μόνο μεγάλης οικονομικής και νομισματικής ένωσης, δηλαδή αυτό που αποτελούν η Ευρωπαϊκή Ένωση και η ζώνη του ευρώ, βοηθώντας τις λιγότερο ευνοημένες περιφέρειες να φτάσουν στο επίπεδο των πιο ευημερουσών περιφερειών. Το ζήτημα είναι το εξής: εάν οι λιγότερο ανεπτυγμένες περιφέρειες παραμείνουν λιγότερο ανεπτυγμένες, το Ταμείο Συνοχής θα έχει αποτύχει. Όμως, γι' αυτόν τον λόγο, αντίθετα με ό,τι ζητούν ο κ. Musotto και η Επιτροπή Περιφερειακής Πολιτικής, πρέπει να επιμείνουμε στο 75% του μέσου κοινοτικού ΑΕΠ ως σημείο κλιμάκωσης. Φτάνοντας σ' αυτό το επίπεδο, η αντλία θα έχει γεμίσει επαρκώς και η κλιμακούμενη περιφέρεια, με μια κατάλληλη μεταβατική διαδικασία, θα είναι απόλυτα ικανή να συνεχίσει την ανοδική πορεία μέχρι το 100% και υψηλότερα. Σίγουρα, είναι απόλυτα λογικό ότι, σ' αυτό το σημείο, αυτοί οι πόροι από το Ταμείο Συνοχής πρέπει να επανακατανεμηθούν στις περιφέρειες που βρίσκονται πολύ πίσω. Αυτός είναι ο λόγος για τον οποίο θα καταψηφίσω τις αιτιολογικές σκέψεις ΙΕ και ΙΗ της έκθεσης του κ. Musotto.
<P>
Πρέπει, επίσης, να υπάρχει δημοσιονομική πειθαρχία. Ένα ανοιχτό βάζο με μέλι δεν συντελεί στην ενθάρρυνση της αυτενέργειας και της εμπιστοσύνης στον εαυτό μας. Γι' αυτόν τον λόγο, δεν μπορώ να επιδοκιμάσω την ανοιχτή πιθανότητα να δεσμεύεται σε πολιτικές συνοχής ένα ακόμη υψηλότερο ποσοστό του ΑΕΠ της Ευρωπαϊκής Ένωσης. Το 0,45% θα πρέπει να επαρκεί και θα μας κάνει να οξύνουμε τις προτεραιότητες και τις διαδικασίες μας, ακόμη και στο πλαίσιο της διεύρυνσης. Επομένως, το δεύτερο μισό της παραγράφου 57 ή οποιοσδήποτε ανάλογος συμβιβασμός, ο οποίος αφήνει το διαθέσιμο ποσό ανοιχτό, δεν είναι αποδεκτός.
<P>
Με την επιφύλαξη αυτών των μικρών, αλλά σημαντικών αλλαγών, πολύ ευχαρίστως θα υποστηρίξω την έκθεση του κ. Musotto ως μια σημαντική συμβολή στη μελλοντική ευημερία όλων των τμημάτων της Ευρωπαϊκής Ένωσης.

<SPEAKER ID=286 LANGUAGE="IT" NAME="Fava">
Κύριε Πρόεδρε, επιτρέψτε μου καταρχάς να ευχαριστήσω το πλήθος των συναδέλφων οι οποίοι συνέβαλαν στην ενίσχυση του πλαισίου αυτής της έκθεσης με περισσότερες από 50 τροπολογίες.
<P>
Επιτρέψτε μου επίσης να υποβάλω τρεις προτάσεις στον Επίτροπο, πεπεισμένος - όπως πολλοί άλλοι συνάδελφοι - ότι η συνοχή δεν είναι μια χρηματοοικονομική υποχρέωση, αλλά πρωτίστως ένας πόρος και ότι, αν δεν αποκτήσουμε μια Ευρώπη ίσων ευκαιριών στο επίπεδο της ευημερίας, δεν θα αποκτήσουμε ποτέ την Ευρώπη.
<P>
Κατόπιν τούτου, περνώ στις δύο πρώτες προτάσεις οι οποίες υποβλήθηκαν ήδη σήμερα το απόγευμα. Θεωρώ ότι πρέπει να εξετάσουμε τις παραμέτρους, γιατί πιθανόν το ακαθάριστο εθνικό προϊόν κινδυνεύει να γίνει ένα ακατάλληλο μέσο για την πραγματική εικόνα της κατάστασης ευημερίας ή δυσκολίας των χωρών μας. Θα πρέπει συνεπώς να εκτιμήσουμε και άλλα στοιχεία, όπως το ποσοστό ανεργίας, η ποιότητα των υποδομών και το κόστος της εργασίας.
<P>
Δεύτερη πρόταση: επειδή θεωρώ ότι η πολιτική πρέπει να υπερισχύει πάντα της αριθμητικής, θα ήθελα να καλέσω το Κοινοβούλιο και την Επιτροπή να αποφύγουν τα στατιστικά αποτελέσματα της διεύρυνσης, στην οποία εξάλλου πιστεύομε βαθιά. Θα αγωνιστούμε μάλιστα ώστε καμία κυβέρνηση να μην τη θεωρήσει ως ένα μειονέκτημα, γιατί αντίθετα είναι βέβαιο πως θα αποτελέσει ένα μεγάλο πολιτικό πόρο για την Ευρώπη. Κατόπιν τούτου, δεν θα θέλαμε ορισμένες περιοχές να βρεθούν σε αιφνίδια κατάσταση ευημερίας από καθαρά στατιστικούς λόγους. Η πολιτική θα πρέπει από αυτήν την άποψη να υπερισχύει της αριθμητικής.
<P>
Τρίτη πρόταση, η οποία ίσως είναι πρωτότυπη: θα πρέπει να προαγάγουμε το στρατηγικό πλαίσιο της πολιτικής μας για τη συνοχή, μαθαίνοντας να επενδύουμε και σε άυλα αγαθά, όπως η κατάρτιση, η γνώση και η ενημέρωση. Εμείς πιστεύουμε πως αυτός είναι ο δρόμος που πρέπει να διανύσουμε για μια ολοκλήρωση που δεν θα μείνει μόνο στα χαρτιά.

<SPEAKER ID=287 LANGUAGE="ES" NAME="Izquierdo Collado">
Κύριε Πρόεδρε, η περασμένη εβδομάδα πλαισίωσε αυτή τη συζήτηση με μερικές όχι πολύ ευχάριστες ειδήσεις για τη συνοχή.
<P>
Βλέπαμε στην επιτροπή την έγκριση της απαλλαγής του προϋπολογισμού του 2000, με εκτέλεση 56% του στόχου 1, 4,5% του στόχου 2 και 0% των κοινοτικών πρωτοβουλιών. Δεν μιλούσαμε για τους πόρους συνοχής. Ο Επίτροπος, όπως μας ανακοίνωσε, έγραψε μία επιστολή στους Προέδρους των διάφορων χωρών, υπενθυμίζοντάς τους τον κανόνα του n+2, ότι δηλαδή οι πόροι ενδέχεται να χαθούν, αν περάσουν δύο χρόνια χωρίς να χρησιμοποιηθούν. Αυτό για να λάβουν τα μέτρα τους, μεταξύ άλλων, πράγμα που μου φαίνεται σωστό.
<P>
Η Επιτροπή πρότεινε το 0,14% του προϋπολογισμού για την επίλυση των προβλημάτων της διεύρυνσης. Εν πάση περιπτώσει, χαίρομαι για την έκθεση του κ. Musotto, στην οποία κάνει μια εξαιρετικά θετική αξιολόγηση της περιφερειακής πολιτικής και της πολιτικής συνοχής. Είναι μια επιτυχημένη πολιτική, που θα καταφέρει στην Ευρώπη των 15 πολύ σύντομα να μην ανήκει σχεδόν καμία περιφέρεια στον στόχο 1.
<P>
Τα μηνύματα του σχεδίου του κ. Musotto είναι σαφή: σοβαρότητα στις διαδικασίες. Χαίρομαι που ο κ. Επίτροπος διατήρησε αυτό που του είχε προτείνει κάποτε το Κοινοβούλιο: η περίοδος προγραμματισμού να υπερβαίνει τα δύο έτη στις επόμενες δημοσιονομικές προοπτικές. Σας έστελνε επίσης το μήνυμα της ποιότητας στις επενδύσεις και της συμμετοχής, της πρακτικής εφαρμογής της εταιρικής σχέσης, ένα μήνυμα που δεν παύει να εξάγεται και σήμερα.
<P>
Το αποκορύφωμα, όμως, ήταν η διεύρυνση: η διεύρυνση αυτή καθαυτή, η επίδραση της διεύρυνσης στις υπόλοιπες περιφέρειες που λαμβάνουν σήμερα ενισχύσεις και η έλλειψη απαντήσεως του Κοινοβουλίου στις τέσσερις ερωτήσεις σας, κύριε Επίτροπε. Μια έλλειψη απαντήσεως εμφανής, επειδή εσείς μπορείτε να μας δώσετε ικανοποιητική απάντηση με το καλό σας έργο, πράγμα που είναι εύκολο αν έχετε κοινή λογική και αν πιστεύουμε στη συνοχή.
<P>
Κύριε Πρόεδρε, θέλω να τελειώσω λέγοντας στον κ. Επίτροπο ότι το Κοινοβούλιο έχει εμπιστοσύνη ότι θα λάβει από την Επιτροπή αυτήν την απάντηση που όλοι έχουμε ανάγκη.

<SPEAKER ID=288 LANGUAGE="IT" NAME="Lisi">
Κύριε Πρόεδρε, κύριε Επίτροπε, κυρίες και κύριοι συνάδελφοι, καταρχάς συγχαρητήρια στον κ. Musotto για το εξαιρετικό έργο που επιτέλεσε. Σε αυτό το σημείο της συζήτησης, είναι δύσκολο να μην επαναλάβουμε θέματα τα οποία έχουν ήδη τεθεί από άλλους συναδέλφους. Θα το πράξω τηλεγραφικά. Η πρώτη παρατήρηση: όπως επιβεβαιώνει και η έκθεση, η πολιτική συνοχής απέδειξε ότι είναι μία από τις πολιτικές που λειτουργούν. Ίσως δεν λειτουργεί τόσο καλά όπως ελπίζουμε και θέλουμε, αλλά είναι μια πολιτική που παράγει αποτελέσματα. Επιπλέον, σε πολλές περιοχές, για πολλούς συμπολίτες μας, είναι πολλές φορές το μοναδικό συγκεκριμένο, θετικό και φιλικό πρόσωπο της Ευρωπαϊκής Ένωσης που συναντούν. Αυτή είναι μια αξία που εξυψώνει το πνεύμα της ευρωπαϊκής ιθαγένειας και τη συνολική συνοχή.
<P>
Η δεύτερη παρατήρηση είναι κάτι δεδομένο: μπορούμε να προσπαθήσουμε να το μεταθέσουμε, να μην το δούμε, να αναβάλουμε την εξέτασή του, αλλά είναι ένα δεδομένο. Αντικειμενικά, η διεύρυνση θα διαταράξει την ισορροπία και τα δεδομένα με τα οποία χτίσαμε αυτήν την πολιτική συνοχής, βάσει ενός απλού στατιστικού δεδομένου, ήτοι του αριθμού των κατοίκων και της μέσης διαφοράς εισοδήματος που προκύπτει. Ενώπιον αυτού του προβλήματος, κύριε Επίτροπε, θα πρότεινα λίγη συστολή στην υποβολή προτάσεων, αλλά θα καλούσα την Επιτροπή να είναι λιγότερο συνεσταλμένη. Ο προβληματισμός για τον τρόπο με τον οποίο η πολιτική συνοχής μπορεί να αλλάξει ενόψει της διεύρυνσης δεν σημαίνει ότι τίθεται υπό συζήτηση όλη η πολιτική της διεύρυνσης. Επιτρέψτε μου να πω ότι αυτή η σκέψη πρέπει να επικεντρωθεί σε τρία θέματα: τους πόρους, όπως αναφέρθηκε, γιατί είναι αδύνατον το επίπεδο των πόρων να παραμείνει ίδιο με το σημερινό. τα μέσα, γιατί πιστεύω πως, για παράδειγμα, ενώ το μέσον των διαρθρωτικών ταμείων είναι κατάλληλο για μια πολιτική συνοχής πολύ διαφοροποιημένη ανάλογα με τις περιφέρειες, ίσως το ταμείο συνοχής, που είναι λιγότερο επιλεκτικό, να απαιτεί επανεξέταση, τουλάχιστον όσον αφορά την επιχορήγησή του. το συντονισμό των πολιτικών. Σε πολλές περιπτώσεις, εκεί όπου δεν υπάρχουν πρόσθετοι πόροι, μπορούν να αποδειχθούν αποτελεσματικές συντονισμένες πολιτικές, όπως για παράδειγμα οι φορολογικές ελαφρύνσεις, την εφαρμογή των οποίων δεν επιτρέπει ακόμη σε ορισμένες περιοχές μια αυστηρή πολιτική της Επιτροπής όσον αφορά τις κρατικές ενισχύσεις.

<SPEAKER ID=289 NAME="McCarthy">
Κύριε Πρόεδρε, θα ήθελα και εγώ να θίξω μία άκαμπτη πολιτική της Επιτροπής. Ως αποτέλεσμα μίας πρόσφατης απόφασης πολιτικής ανταγωνισμού, περισσότερα από 1 δισεκατομμύριο ευρώ μίας άκρως αναγκαίας περιφερειακής επένδυσης αναζωογόνησης σε φτωχές αστικές περιοχές και εγκαταλελειμμένες τοποθεσίες στο Ηνωμένο Βασίλειο περικόπηκε κατά 75%. Κατόπιν των συμπερασμάτων της άτυπης βελγικής συνόδου τον Οκτώβριο, η Επιτροπή πρέπει τώρα να επανεξετάσει τη λειτουργία της πολιτικής κρατικών ενισχύσεων και περιφερειακής αναζωογόνησης. Μπορεί, παρακαλώ, ο Επίτροπος να δηλώσει ποιά συμπληρωματική δράση έχει ληφθεί; Μπορεί, επίσης, να μας διαβεβαιώσει ότι η πολιτική ανταγωνισμού δεν θα συνεχίσει να υπονομεύει τις νόμιμες προσπάθειες της περιφερειακής πολιτικής και της πολιτικής συνοχής;
<P>
Δεύτερον, σε αντίθεση με τον συνάδελφο του Συντηρητικού Κόμματος, τον κ. Purvis, δεν πιστεύω ότι πρέπει, σ' αυτό το στάδιο, να είμαστε αμετακίνητοι όσον αφορά τη μεταρρύθμιση της χρηματοδότησης μετά το 2006. Οι φτωχότερες περιφέρειες, όπως το Merseyside στη δική μου περιοχή, και στην υπόλοιπη ΕΕ των 15, ίσως συνεχίσουν να χρειάζονται χρηματοδότηση του στόχου αριθ. 1· όμως, ακόμη πιο σημαντικό είναι το γεγονός ότι έφθασε σήμερα στο Στρασβούργο από το Μάντσεστερ μία αντιπροσωπεία συνδικαλιστών για να αγωνιστεί για τη διάσωση 650 θέσεων απασχόλησης που απειλούνται εξαιτίας της βιομηχανικής αναδιάρθρωσης. Το περασμένο έτος, μόνο στην περιφέρεια αυτή χάθηκαν 9 500 θέσεις απασχόλησης στο μεταποιητικό τομέα. Μπορεί, επομένως, ο Επίτροπος να δηλώσει απόψε ότι υποστηρίζει τη συνέχιση ενός ισχυρού ρόλου μετά το 2006 για την ευρωπαϊκή συνδρομή προς τις υπό αναδιάρθρωση αστικές και βιομηχανικές περιφέρειές μας, όπως επίσης και προς τις φτωχότερες περιφέρειές μας;

<SPEAKER ID=290 NAME="Marques">
Κύριε Πρόεδρε, κύριε Επίτροπε, αγαπητοί συνάδελφοι, καθώς μου είναι αδύνατο να εξετάσω σε διάστημα δύο λεπτών τα πολυάριθμα ζητήματα της συνοχής, τα οποία εξάλλου αναλύονται ικανοποιητικά στην υπό εξέταση έκθεση του κ. Musotto, τον οποίο με την ευκαιρία αυτή συγχαίρω για την εξαίρετη εργασία που πραγματοποίησε, επιτρέψτε μου να εκφράσω μόνο ορισμένες απόψεις σχετικά με τις συνέπειες της διεύρυνσης για την πολιτική οικονομικής και κοινωνικής συνοχής της Ευρωπαϊκής Ένωσης.
<P>
Η πρώτη άποψη είναι ότι, εάν θέλουμε μία διευρυμένη Ευρωπαϊκή Ένωση βιώσιμη και με μέλλον, θα είναι αναπόφευκτη η ενίσχυση της πολιτικής οικονομικής και κοινωνικής συνοχής. Η ανατολική Ευρώπη πρέπει να αισθάνεται το ίδιο επίπεδο ευρωπαϊκής αλληλεγγύης που γνώρισαν χώρες όπως η Πορτογαλία, η Ισπανία, η Ελλάδα και η Ιρλανδία μετά την προσχώρησή τους στην Ευρωπαϊκή Ένωση. Αλλά η ενίσχυση της πολιτικής της συνοχής είναι απαραίτητη όχι μόνο προκειμένου να καταπολεμηθούν οι τεράστιες περιφερειακές ανισότητες που θα προκύψουν από την είσοδο δεκάδων μειονεκτικών περιοχών των σημερινών υποψηφίων χωρών αλλά, επίσης, και για να συνεχισθεί η αντιμετώπιση των καθυστερήσεων που ακόμη υπάρχουν στη σημερινή Ευρωπαϊκή Ένωση των δεκαπέντε χωρών, κυρίως στις ιδιαίτερα απομακρυσμένες περιοχές. Πολύ περισσότερο που η διεύρυνση προς την ανατολική Ευρώπη θα ενισχύσει πιθανώς το έλλειμμα οικονομικής και κοινωνικής συνοχής της σημερινής Ευρώπης των δεκαπέντε, δηλαδή οι περιφερειακές ασυμμετρίες μπορεί να αυξηθούν στο πλαίσιο της σημερινής Ευρωπαϊκής Ένωσης ως αποτέλεσμα των δυναμικών που θα προκαλέσει η διαδικασία της διεύρυνσης κυρίως στη σχέση περιφέρειας-κέντρου, δηλαδή χώρες όπως η Πορτογαλία μπορούν να καταστούν ακόμη πιο περιφερειακές και το σημερινό κέντρο μπορεί να ενισχυθεί ακόμη περισσότερο διότι τότε θα είναι το κέντρο μίας οικονομικά ολοκληρωμένης Ευρώπης, η οποία θα εκτείνεται από τη δύση μέχρι σχεδόν τα ανατολικά σύνορα.
<P>
Τα αναφέρω αυτά για να τονίσω ότι, μετά το 2006, θα χρειάζεται μια πολιτική συνοχής που δεν θα είναι στραμμένη μόνο προς την ανατολή αλλά που θα λαμβάνει επίσης υπόψη το έλλειμμα συνοχής που υπάρχει ακόμη στην σημερινή Ευρώπη των δεκαπέντε και τα νέα προβλήματα που θα προκύψουν για αυτή από τη διεύρυνση της. Η ανάγνωση της δεύτερης έκθεσης για τη συνοχή μας δείχνει ότι η Επιτροπή έχει επίγνωση των προβλημάτων αυτών. Είμαστε βέβαιοι ότι η τρίτη έκθεση θα απαντήσει με ορθές και δίκαιες λύσεις.

<SPEAKER ID=291 LANGUAGE="FR" NAME="Fruteau">
Κύριε Πρόεδρε, κύριε Επίτροπε, η Ευρώπη βρίσκεται σε μία καμπή καθώς πρόκειται να διευρυνθεί από 15 σε 25 χώρες. Καλείται να αντιμετωπίσει την πρόκληση του αριθμού. Μας το επιβάλλει η ιστορία, μας υποχρεώνουν οι δεσμεύσεις που έχουμε αναλάβει. Τα ερωτήματα, όμως, είναι πολλά, καθώς ξέρουμε ότι η Ευρώπη των 25 χωρών σημαίνει 30% περισσότερο πληθυσμό, 30% περισσότερο έδαφος, όμως μόνο 10% περισσότερο πλούτο.
<P>
Ενόψει της διεύρυνσης, η Ευρώπη έχει λοιπόν ανάγκη από περισσότερη αλληλεγγύη. Πώς όμως θα επιτύχουμε να επιδείξουμε μεγαλύτερη αλληλεγγύη με τα ίδια χρηματικά ποσά; Είναι αδύνατο. Δεν έχει κανένα νόημα να εξακολουθούμε να στρουθοκαμηλίζουμε. Η Ευρώπη οφείλει να αποφασίσει να διαθέσει τους πόρους που είναι αναγκαίοι για τη ριζική αυτή αλλαγή που συνιστά η διεύρυνση και να επαναπροσδιορίσει τα κριτήρια χορήγησης της διαρθρωτικής βοήθειας έτσι ώστε να μην βλάψει τους πιο φτωχούς.
<P>
Θα πρέπει λοιπόν να δώσει ιδιαίτερη προσοχή στις άκρως απομακρυσμένες περιφέρειες, οι οποίες συγκαταλέγονται μεταξύ των πλέον φτωχών περιφερειών της τωρινής Ένωσης. Ως προς αυτό, χαίρομαι ιδιαίτερα για την πρόσφατη πρόταση της ισπανικής Προεδρίας περί σύστασης μόνιμου φόρουμ ειδικά για τις εν λόγω περιφέρειες.
<P>
Αγαπητοί συνάδελφοι, η Ευρώπη επέλεξε τη συνοχή και συνεπώς την αλληλεγγύη. Αυτό είναι το κόστος της συνεκτικότητας του κοινού μας σχεδίου.

<SPEAKER ID=292 LANGUAGE="SV" NAME="Hedkvist Petersen">
Κύριε Πρόεδρε, κύριε Επίτροπε, σε μία από τις αιτιολογικές σκέψεις της έκθεσης αναφέρεται ότι οι υπερβολικές διαφορές μεταξύ των περιφερειών της Ένωσης αποτελούν πολιτική αλλά και οικονομική απειλή για την ΕΕ. Πολύ σωστά! Θα πρέπει να διατηρήσουμε την συνοχή μίας διευρυμένης Ευρώπης. Θα ήθελα εν συντομία να υπογραμμίσω ορισμένα σημεία.
<P>
Η διεύρυνση είναι ιδιαίτερα σημαντική για το σύνολο της Ευρώπης και δεν θα πρέπει να την πληρώσουν οι φτωχότερες περιφέρειες. Για το λόγο αυτό θα πρέπει να διατεθούν επαρκείς πόροι από τον προϋπολογισμό της Ένωσης για τη χρηματοδότηση αυτής της διαδικασίας. Συγχρόνως όμως, οι πόροι αυτοί θα πρέπει να διατεθούν με τον πλέον αποτελεσματικό τρόπο. Για το λόγο αυτό χρειάζεται η μεταρρύθμιση της γεωργικής πολιτικής της Ένωσης και ο συντονισμός της με την περιφερειακή πολιτική, έτσι ώστε να αποβεί αυτή υπέρ της ανάπτυξης της υπαίθρου, δηλαδή να υποστηριχθεί μια διαφοροποιημένη οικονομία ακόμα και στις γεωργικές περιοχές.
<P>
Κάθε κράτος μέλος οφείλει επίσης να εφαρμόζει μια αλληλέγγυα πολιτική συνοχής, ενώ κάθε πολιτική για την ανάπτυξη θα πρέπει να αποβαίνει προς όφελος της περιφερειακής δικαιοσύνης. Αυτό αφορά ιδιαίτερα την εκπαίδευση, την έρευνα, την απασχόληση και τις μεταφορές.
<P>
Θα ήθελα ακόμα, τέλος, να αναφέρω ότι περιφέρειες με έντονα και μόνιμα γεωγραφικά μειονεκτήματα, όπως μεγάλες αποστάσεις και αραιό πληθυσμό, θα πρέπει να αντιμετωπιστούν με ιδιαίτερη προσοχή στο πλαίσιο της μελλοντικής πολιτικής συνοχής. Είναι προς το συμφέρον ολόκληρης της ΕΕ να μπορούν οι πολίτες της να κατοικούν και να εξασφαλίζουν τα προς το ζην στο σύνολο της επικράτειάς της.

<SPEAKER ID=293 NAME="McAvan">
Ως τελευταίος ομιλητής, έχω να τονίσω δύο σημεία και να θέσω μία ερώτηση στον Επίτροπο απόψε. Το πρώτο σημείο αφορά τη διαβεβαίωση ότι οι φτωχότερες περιφέρειες της Ευρώπης δεν θα πληρώσουν το τίμημα της διεύρυνσης. Διαφωνώ με όσα είπε ο κ. Purvis. Περιοχές όπως το Νότιο Yorkshire και το Merseydise στο Ηνωμένο Βασίλειο πρέπει να συνεχίσουν να επωφελούνται, εάν το έχουν ανάγκη και εάν αποδεικνύεται πως το έχουν ανάγκη. Το δεύτερο σημείο αφορά τη διατήρηση κάποιου είδους αρωγής προς τις περιοχές που υπόκεινται σε βιομηχανική αναδιάρθρωση.
<P>
Η ερώτησή μου αφορά, επίσης, την πολιτική ανταγωνισμού και τη συνοχή μεταξύ της πολιτικής ανταγωνισμού και της πολιτικής συνοχής. Γίνομαι αποδέκτης πολλών παραπόνων σχετικά με τον τρόπο που εφαρμόζεται η πολιτική ανταγωνισμού, ιδιαίτερα, πρόσφατα, σχετικά με το γεγονός ότι οι εθελοντικοί και τοπικοί κλαδικοί οργανισμοί τυγχάνουν της ίδιας μεταχείρισης με τους οργανισμούς του ιδιωτικού τομέα και σχετικά με το γεγονός ότι τους ανακοινώνεται πως δεν μπορούν να λάβουν για προγράμματα περισσότερο από το 50% του συνόλου για παρέμβαση του δημόσιου τομέα. Επιθυμώ να μάθω εάν είναι πολιτική της Επιτροπής να αντιμετωπίζει τον εθελοντικό τομέα και την τοπική αυτοδιοίκηση με τον ίδιο τρόπο που αντιμετωπίζει τον ιδιωτικό τομέα. Ισχύει αυτό και για άλλους οργανισμούς του δημόσιου τομέα; Πρόκειται για ένα εξαιρετικά σημαντικό σημείο, διότι, εάν αυτή είναι πολιτική της Επιτροπής, ορισμένα από τα προγράμματα που βρίσκονται σε εξέλιξη σε κάποιες από τις πιο στερημένες περιφέρειές μας απλά θα σταματήσουν να εκτελούνται. Δεν είναι αυτός ο λόγος για τον οποίο εργάστηκε επί τόσα χρόνια η Επιτροπή. Η περιφερειακή πολιτική άσκησε πίεση ώστε να περάσουν αυτά τα προγράμματα στα χέρια του εθελοντικού τομέα και, τώρα, φαίνεται ότι ζημιώνονται. Θα επιθυμούσα να μάθω ποια είναι η θέση του Επιτρόπου.

<SPEAKER ID=294 LANGUAGE="FR" NAME="Barnier">
. (FR) Κύριε Πρόεδρε, κυρίες και κύριοι βουλευτές, όπως αντιλαμβάνεστε, με ενδιαφέρει ιδιαίτερα το θέμα της περιφερειακής πολιτικής και της πολιτικής συνοχής, όχι μόνο διότι έχω την τιμή να υλοποιώ την πολιτική αυτή εξ ονόματος της Επιτροπής και σε συμφωνία με τους συναδέλφους μου Franz Fischler και Αννα Διαμαντοπούλου, αλλά και για έναν άλλο λόγο, περισσότερο πολιτικό: διότι, για εμένα προσωπικά, όπως πολλοί από εσάς είπατε, η πολιτική αυτή συνοχής, που αποκτά όλο και μεγαλύτερη σημασία τα τελευταία δεκαπέντε χρόνια, συμβολίζει μια ορισμένα ιδέα της Ευρωπαϊκής Ένωσης. Αποδεικνύει ότι αυτή η Ευρωπαϊκή Ένωση δεν είναι μόνο μια υπεραγορά όπου κυριαρχούν οι νόμοι της προσφοράς και της ζήτησης και οι δημοσιονομικές μεταφορές όσον αφορά τη διασφάλιση της αλληλεγγύης ή την αποτροπή της ανάπτυξης δύο, τριών ή τεσσάρων ταχυτήτων· αποδεικνύει ότι συμφωνήσαμε να διαθέσουμε από κοινού χρήματα προς αναδιανομή, βάσει κανόνων, μεριμνώντας έτσι για την ενίσχυση της συνοχής. Η πολιτική αυτή αποδεικνύει ότι η Ένωση δεν είναι μόνο μια υπεραγορά, ότι κάποια στιγμή θα καταστεί, ελπίζω, πολιτική δύναμη και ότι οφείλει να παραμείνει αλληλέγγυα. Αυτή την πίστη μου θέλησα να μοιραστώ μαζί σας αρχίζοντας την ομιλία μου.
<P>
Στο πνεύμα αυτό, η έκθεση του κ. Musotto αποτελεί, κατά τη γνώμη μου, ιδιαίτερα πολύτιμη και χρήσιμη συμβολή, όπως όλοι είπατε, στη συζήτηση για το μέλλον της πολιτικής συνοχής την οποία εγκαινίασα ενώπιόν σας τον Ιανουάριο του 2001. Μια και κάνω λόγο για μια ιδέα της Ευρώπης, θα ήθελα να σας πω, κυρίες και κύριοι βουλευτές, ότι η συζήτηση αυτή για τη συνοχή, την οποία ξεκίνησα εδώ και ένα χρόνο και την οποία σκοπεύω να ολοκληρώσω με τα κράτη μέλη, ειλικρινά, με γνώμονα την αποκέντρωση - μπορείτε να βασίζεστε επάνω μου - η συζήτηση αυτή εντάσσεται στο πλαίσιο μιας άλλης μεγάλης συζήτησης για το μέλλον της Ευρώπης. Ανάλογα με τις απαντήσεις των αρχηγών κρατών και κυβερνήσεων στο ζήτημα αυτό της συνοχής, ανάλογα με το αν θα διατηρήσουμε, και μάλιστα θα ενισχύσουμε, την πολιτική αυτή συνοχής, ή θα την περιορίσουμε, θα την αποσυνθέσουμε, θα δώσουμε μια απάντηση, όποια και αν είναι αυτή, στο μεγάλο αυτό ζήτημα για το μέλλον της Ευρώπης, που θα αποτελέσει αντικείμενο της Συνέλευσης, στην οποία ασφαλώς θα συμμετάσχουμε. Τι επιθυμούμε να επιτύχουμε από κοινού; Τη συμβολή αυτή, κύριε Musotto, τη θεωρώ προσωπικά σημαντική διότι αποτελεί σύνθεση των απόψεων πέντε επιτροπών του Σώματός σας κατόπιν σοβαρής και ενδελεχούς συζήτησης. Τέλος, θα εγκρίνετε την έκθεση αυτή σε λίγες ημέρες και μόνο μετά από τη δημοσίευση από την Επιτροπή της πρώτης έκθεσης προόδου για τη συνοχή, την οποία δημοσίευσα την περασμένη εβδομάδα. Εξάλλου, στις 20 Φεβρουαρίου θα επανέλθω για να παρουσιάσω την εν λόγω έκθεση προόδου ενώπιον της Επιτροπής Περιφερειακής Πολιτικής του Κοινοβουλίου, όπως έχω δεσμευθεί.
<P>
Για όλους αυτούς τους λόγους, χαίρομαι - πέρα από τις επικρίσεις ή τις ερωτήσεις, τις οποίες θεωρώ εποικοδομητικές - που διαπιστώνω στην έκθεσή σας, κύριε Musotto, ότι υπάρχει σύγκλιση απόψεων μεταξύ του Σώματός σας και της Επιτροπής, τουλάχιστον σε τέσσερα βασικά σημεία.
<P>
Πρώτον, στο μέλλον, η πρωταρχική προτεραιότητα της πολιτικής συνοχής πρέπει να είναι η παροχή βοήθειας στις περιφέρειες με αναπτυξιακή καθυστέρηση, δηλαδή στις πιο φτωχές περιφέρειες. Στο θέμα αυτό, υπάρχει συμφωνία, ακόμη και σε επίπεδο υπουργών, τους οποίους συνάντησα στη Namur κατά τη διάρκεια της βελγικής Προεδρίας· θα επιβεβαιώσετε αυτή τη συμφωνία, είτε οι φτωχές αυτές περιφέρειες, με αναπτυξιακή καθυστέρηση, βρίσκονται στις μέλλουσες χώρες μέλη (ουσιαστικά πρόκειται για όλες τις περιφέρειες των μελλοντικών κρατών μελών) είτε στα κράτη μέλη της τωρινής Ένωσης. Επομένως, επείγει η προτεραιότητα και η επικέντρωση στις περιφέρειες που παρουσιάζουν αναπτυξιακή καθυστέρηση.
<P>
Δεύτερο σημείο σύγκλισης: η συνοχή, όπως πολλοί από εσάς υπενθύμισαν, δεν είναι θέμα μια μόνο πολιτικής, αλλά όλων των κοινοτικών πολιτικών, που οφείλουν, όπως προβλέπει η Συνθήκη, να συμβάλουν στη συνοχή μεταξύ των ευρωπαϊκών χωρών και περιφερειών. Αυτό ισχύει για την ΚΓΠ, όπου τα αποτελέσματα δεν είναι ικανοποιητικά, για τις μεταφορές - η κ. de Palacio είναι παρούσα, μπορεί να σας τα πει καλύτερα από εμένα - για την ενέργεια, τον ανταγωνισμό, την έρευνα, την απασχόληση, και πολλές άλλες πολιτικές. Πρέπει λοιπόν, πολύ περισσότερο από ό,τι στο παρελθόν, κάθε μία από τις πολιτικές αυτές να συμβάλει στην ενίσχυση της οικονομικής και κοινωνικής συνοχής, ακόμη και μόνο διότι θα πρέπει να δοθούν εξηγήσεις για τη μεγάλη διεύρυνση, η οποία, όπως διαπιστώνουμε στη δεύτερη έκθεση προόδου, θα αυξήσει τα χάσματα και τις ανισότητες.
<P>
Τρίτο σημείο: οφείλουμε να υπερβούμε το στάδιο υλοποίησης της ελάχιστης δυνατής πολιτικής συνοχής και να εφεύρουμε εκ νέου μια πολιτική που να αφορά όλα τα εδάφη της Ένωσης που έχουν δυσκολίες. Με άλλα λόγια, διαπιστώνω ότι η συμφωνία μας όσον αφορά την ιδέα της μελλοντικής περιφερειακής πολιτικής, μετά το 2006, θα πρέπει να αφορά όλες τις ευρωπαϊκές περιφέρειες, με, φυσικά, περισσότερη ή λιγότερη ένταση ανάλογα με το εάν πρόκειται για περιφέρειες με αναπτυξιακή καθυστέρηση ή για πιο ευημερούσες περιφέρειες. Η πολιτική αυτή πρέπει να συμβάλλει στην ενσωμάτωση όλων των περιφερειών στον κοινοτικό χώρο και να προάγει την εδαφική συνοχή. Για τον λόγο αυτό πρέπει να είναι πιο απλή, πιο αποκεντρωμένη και, ταυτόχρονα, πιο εστιασμένη (αυτό είναι ένα από τα ζητήματα που έθεσα στην έκθεση συνοχής)· εστιασμένη, για παράδειγμα, στο θέμα των αστικών κέντρων - οι μισοί ευρωπαίοι πολίτες θα ζουν στο μέλλον, ζουν ήδη, σε πόλεις· εστιασμένη στις περιφέρειες υπό βιομηχανικό μετασχηματισμό, στις οποίες αναφερθήκατε· εστιασμένη στις περιφέρειες που έχουν μακροχρόνια ή μόνιμα προβλήματα λόγω φυσικών φαινομένων, στις ορεινές περιοχές ή στα νησιά· ή ακόμη σε θεματικούς στόχους, όπως η κοινωνία της πληροφορίας. Και στο θέμα αυτό, επίσης, αναμένω τις ιδέες σας, σας γνωστοποιώ όμως και τη δική μου κατεύθυνση.
<P>
Τέταρτο σημείο σύγκλισης: για την επιτυχή αντιμετώπιση όλων αυτών των προκλήσεων, απαιτούνται μέσα και, όσον αφορά την προσεχή πολιτική συνοχής, μέσα που να ανταποκρίνονται πλήρως στο μέγεθος της Ευρώπης. Το ποσοστό 0,45% του ΑΕγχΠ, που εγώ ο ίδιος ανέφερα πέρυσι ως στοιχείο αναφοράς, αντιπροσωπεύει αναμφισβήτητα το κατώτατο όριο αξιοπιστίας το οποίο δεν νομίζω ότι μπορούμε να παραβιάσουμε χωρίς να αμφισβητήσουμε την ίδια την ουσία της εν λόγω πολιτικής συνοχής.
<P>
Το γεγονός ότι το Κοινοβούλιο και η Επιτροπή δίνουν κοινή απάντηση στα τέσσερα αυτά σημεία συνιστά για εμένα, απόψε, σημαντικό και χρήσιμο πολιτικό στοιχείο στο πλαίσιο της συζήτησης για το μέλλον της πολιτικής συνοχής· στην πραγματικότητα, αυτό το φιλόδοξο όραμα δεν το συμμερίζονται ακόμη όλοι, συμπεριλαμβανομένων και των πολιτικών αρχηγών ορισμένων κρατών μελών - τους οποίους σέβομαι και ακούω με προσοχή - που κάνουν λόγο, άλλος για επανεθνικοποίηση, άλλος για αποδυνάμωση της πολιτικής. Οφείλουμε λοιπόν - αναφέρομαι στην παρέμβαση του κ. Izquierdo Collado πριν από λίγη ώρα - να αποδείξουμε ξανά και ξανά τη χρησιμότητα αυτής της πολιτικής συνοχής, να εργαστούμε για να πείσουμε, για να καταδείξουμε ότι η πολιτική αυτή αποφέρει καρπούς, ότι συνέβαλε στην ενίσχυση της συνεκτικότητας· ότι χρειαζόμαστε όμως ακόμη περισσότερη. Μπορείτε να βασίζεστε επάνω μου: σκοπεύω να εργαστώ προς την κατεύθυνση αυτή στους κόλπους της Επιτροπής, από κοινού με όλους τους συναδέλφους μου. Η προσπάθειά μου δεν θα στεφθεί με επιτυχία, όμως, εάν οι περιφέρειες, τα κράτη μέλη, εσείς, οι εκλεγμένοι βουλευτές, δεν συμβάλλετε στο έργο αυτό.
<P>
Εξάλλου, είναι φυσικό στο στάδιο αυτό στο οποίο δεν έχει επιτευχθεί απόλυτη συμφωνία σε όλα τα θέματα που περιλαμβάνονται στην έκθεση του κ. Mussoto. Υπάρχουν σημεία που απαιτούν διάλογο ή συζήτηση: όπως, για παράδειγμα, τα εργαλεία αυτής της μελλοντικής πολιτικής συνοχής, η θέση των κοινοτικών πρωτοβουλιών, η θέση του Ταμείου Συνοχής ή ενός πιθανού ενιαίου ταμείου περιφερειακής ανάπτυξης. Όλα αυτά εξαρτώνται φυσικά από τις προσδοκίες που έχουμε από την εν λόγω πολιτική.
<P>
Αλλο σημείο προς συζήτηση είναι η επιλογή του κριτηρίου επιλεξιμότητας. Η Επιτροπή επέλεξε, εδώ και πολύ καιρό, το κριτήριο του ΑΕγχΠ ανά κάτοικο και ανά περιφέρεια προκειμένου να προσδιορίσει σε ποιες περιφέρειες σημειώνεται αναπτυξιακή καθυστέρηση. Νομίζω ότι πρόκειται για αξιόπιστο, απλό και διαφανή δείκτη, ο οποίος είναι αποδεκτός από όλα τα κράτη μέλη. Ακριβώς για να διατηρήσουμε την αντικειμενικότητα και την αμεροληψία της προσέγγισης αυτής, δεν προτείνουμε στο στάδιο αυτό την προσθήκη άλλων κριτηρίων στο κριτήριο αυτό του ΑΕγχΠ ανά κάτοικο.
<P>
Πάντως, κυρίες και κύριοι βουλευτές, αυτό δεν σημαίνει ότι η Επιτροπή θα κωφεύσει στις διαμαρτυρίες των περιφερειών οι οποίες ενδεχομένως δεν ευνοούνται, λόγω της διεύρυνσης, από κάποια στατιστική μέθοδο, όπως πολλοί από εσάς ανέφεραν, μαθηματικής μείωσης του κοινοτικού μέσου όρου του ΑΕγχΠ ανά κάτοικο ή μαθηματικής επίσης μείωσης του κατώτατου ορίου επιλεξιμότητας, που έχει ως αποτέλεσμα ορισμένες περιφέρειες που αντιμετωπίζουν ακόμη μεγάλα προβλήματα (όχι μόνο στη Νότια Ευρώπη, αλλά και στην Ανατολική Γερμανία, στην Αγγλία και αλλού) να βρεθούν μηχανικά, τεχνητά επάνω από το κατώτατο όριο, ενώ αντιμετωπίζουν όντως σοβαρές δυσκολίες.
<P>
Δεσμεύομαι, το επαναλαμβάνω, να προτείνω, όταν έρθει η ώρα, μια δίκαιη κοινοτική λύση για να συνεχίσουμε να υποστηρίζουμε τις περιφέρειες που θα βρίσκονται βάσει των ανωτέρω ακριβώς επάνω από το νέο κατώτατο όριο επιλεξιμότητας.
<P>
Εξάλλου, η διατήρηση μιας πραγματικής πολιτικής συνοχής που δεν περιλαμβάνει μόνο τις περιφέρειες με αναπτυξιακή καθυστέρηση πρέπει ενδεχομένως να επιτρέψει τη λήψη υπόψη και άλλων κριτηρίων και να προσανατολιστεί, όπως είπαν ορισμένοι από εσάς, προς περισσότερες ποιοτικές επενδύσεις στον τομέα του ανθρώπινου δυναμικού, της κατάρτισης ανδρών και γυναικών, της κοινωνίας της πληροφορίας. Σημειώνω επίσης ότι, μεταξύ των τρεχόντων προγραμμάτων - των προγραμμάτων που υπέγραψα και των οποίων έχει αρχίσει η υλοποίηση - υπάρχουν περισσότερα προγράμματα άμεσα επικεντρωμένα στην ποιότητα, και όχι στην ποσότητα, σε αντίθεση με την προηγούμενη περίοδο.
<P>
Τέλος, δεν ξεχνώ και δεν θα ξεχάσω την ιδιαίτερη προσοχή που πρέπει να δοθεί (όχι μόνο δυνάμει του άρθρου 299 της Συνθήκης, αλλά επίσης λόγω των ουσιαστικών τους προβλημάτων και του απαράδεκτα υψηλού ποσοστού ανεργίας) στις επτά πλέον απομακρυσμένες περιφέρειες της Ένωσης.
<P>
Ευελπιστώ, κυρίες και κύριοι βουλευτές, ότι οι εξηγήσεις αυτές θα συμβάλουν ενεργά στην επίτευξη ακόμη μεγαλύτερης συναίνεσης μεταξύ του Κοινοβουλίου και της Επιτροπής, ώστε να μπορέσουμε από κοινού να προστατέψουμε και να προάγουμε το πρότυπο αυτό ευρωπαϊκής κοινωνίας που επίκεντρό του έχει τη συνοχή.
<P>
Μια συνάδελφός σας αναφέρθηκε - και με αυτό τελειώνω - στις πιστώσεις που προτείναμε να διατεθούν στις χώρες που θα προσχωρήσουν στην Ένωση κατά πάσα πιθανότητα το 2004. Δεν συμμερίζομαι την αυστηρότατη κρίση που διατύπωσε η κ. Schroeder νωρίτερα. Δεν τη θεωρώ σωστή. Προτείναμε την προοδευτική εισαγωγή. Ήδη, οι χώρες αυτές λαμβάνουν βοήθεια από το Ταμείο Συνοχής, και αντιμετωπίζουν (λυπούμαι που η κ. Schroeder δεν είναι πια στην αίθουσα για να ακούσει την απάντησή μου) πολλές δυσκολίες όσον αφορά την απορρόφηση των εν λόγω πιστώσεων. Από ρεαλισμό λοιπόν ακριβώς πρότεινα, από κοινού με τους συναδέλφους μου, τη σταδιακή συμμετοχή στην πολιτική συνοχής.
<P>
Εγώ δεν προσπαθώ να κάνω εντύπωση ή επίδειξη. Δεν επιθυμώ οι ευρωπαϊκοί πόροι που έχουν προβλεφθεί για τις υποψήφιες χώρες που θα προσχωρήσουν στην Ένωση το 2004 να παραμείνουν στις Βρυξέλλες ή να επιστρέψουν στις Βρυξέλλες. Για αυτούς τους λόγους, πέρα από τις προτάσεις της Ατζέντας του Βερολίνου για την πρώτη χρονιά προσχώρησης, προτείνουμε, έχοντας φιλόδοξους στόχους, τη διάθεση περισσότερων χρημάτων, όχι όμως τόσων ώστε να μην μπορούν να απορροφηθούν από χώρες που δεν διαθέτουν ακόμη το αναγκαίο για τη διαχείριση των πιστώσεων αυτό διοικητικό πλαίσιο.
<P>
Κύριε Πρόεδρε, κυρίες και κύριοι, θα σταματήσω στο σημείο αυτό. Κλείνοντας, θα ήθελα να επιβεβαιώσω ότι η Επιτροπή θα πρέπει να εγκρίνει την τρίτη έκθεση για τη συνοχή τον Δεκέμβριο του 2003 και ότι η έκθεση αυτή θα πρέπει να προσδιορίζει τις κατευθύνσεις της Επιτροπής όσον αφορά τη μελλοντική Ατζέντα. Αυτό θα γίνει λοιπόν πολύ νωρίτερα από ό,τι συνήθως, έτσι ώστε να καταστεί, όπως είπα νωρίτερα, δυνατή η ουσιαστική πρακτική υλοποίηση του νέου προγραμματισμού από την αρχή κιόλας της νέας Ατζέντας, το 2007, και όχι δύο χρόνια αργότερα.
<P>
Απομένουν ακόμη μερικοί μήνες για τη διεξαγωγή και την επιτυχή ολοκλήρωση του πολιτικού αυτού διαλόγου με θέμα την πολιτική συνοχής έτσι ώστε, εάν επιτύχουμε την ορθή διεξαγωγή του διαλόγου αυτού (και είναι ανάγκη να σας μιλήσω για τούτο), να καταλήξουμε, όταν έρθει η ώρα, σε μια απόφαση των αρχηγών κρατών και κυβερνήσεων η οποία όχι μόνο θα είναι απολύτως σύμφωνη με τη συνοχή που αποτελεί το επίκεντρο ενός ορισμένου προτύπου ευρωπαϊκής κοινωνίας, αλλά και θα επιτρέψει στους εν λόγω αρχηγούς κρατών να αναλάβουν σε δημοσιονομικό και οικονομικό επίπεδο την ευθύνη της πολιτικής και στρατηγικής επιλογής στην οποία προέβησαν αποφασίζοντας να προχωρήσουν στην επανένωση της ευρωπαϊκής ηπείρου με τη μεγάλη διεύρυνση που πρόκειται να πραγματοποιηθεί σε λίγα χρόνια.
<P>
Θα τους συνοδεύσουμε στην πορεία τους αυτή και, προσωπικά, ευελπιστώ ότι, από την επόμενη Ατζέντα, το 2007, θα απολαμβάνουν, όπως και όλα τα άλλα κράτη μέλη, όλα ανεξαιρέτως τα οφέλη της πολιτικής συνοχής.

<CHAPTER ID=13>
Διατάξεις περιορισμού της ταχύτητας σε ορισμένες κατηγορίες οχημάτων με κινητήρα
<SPEAKER ID=295 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0012/2002) του κ. Χατζηδάκη, εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου για την τροποποίηση της οδηγίας 92/6/ΕΟΚ του Συμβουλίου σχετικά με την εγκατάσταση και τη χρήση διατάξεων περιορισμού της ταχύτητας σε ορισμένες κατηγορίες οχημάτων με κινητήρα στην Κοινότητα (COM(2001) 318 - C5-0267/2001 - 2001/0135(COD)).

<SPEAKER ID=296 NAME="Χατζηδάκης">
. Κύριε Πρόεδρε, σε αυτή την πρόταση οδηγίας μιλάμε για επέκταση περιορισμών που ισχύουν ήδη σχετικά με την ταχύτητα ορισμένων δημοσίας χρήσεως οχημάτων, σε κάποιες άλλες κατηγορίες οχημάτων, επιβατηγών και φορτηγών, και εννοούμε οχήματα δημοσίας χρήσεως μικρότερα από αυτά για τα οποία ισχύουν μέχρι τώρα οι περιορισμοί. Μιλάμε για τις κατηγορίες Μ2 και Μ3, που είναι επιβατηγά αυτοκίνητα, και Ν2, που είναι φορτηγά. Για τα επιβατηγά προβλέπεται στην πρόταση της Ευρωπαϊκής Επιτροπής περιορισμός της ταχύτητας, με ειδικούς μηχανισμούς, στα 100 χλμ. και για τα φορτηγά στα 90 χλμ. Βασικά συμφωνώ, κ. Πρόεδρε, με την πρόταση της Ευρωπαϊκής Επιτροπής.
<P>
Στην Ολλανδία έχει γίνει μια μελέτη - μας την παρουσίασε η Ευρωπαϊκή Επιτροπή - η οποία δείχνει ότι ετησίως έχουμε στις μεταφορές ένα κέρδος της τάξεως των 40 εκατ. ευρώ και κοινωνικό όφελος της τάξεως των 89 εκατ. ευρώ. Στην Ευρώπη, αν κάνουμε τις αναγωγές, έχουμε ένα όφελος της τάξεως των 3 δισ. ευρώ. Δεν στέκομαι όμως σε αυτήν την μελέτη, γιατί μπορεί πολλοί να αμφιβάλλουν για την ορθότητά της. Θέλω να σταθώ λίγο στην κοινή λογική. Και η κοινή λογική μας λέει ότι όταν έχουμε αυτόν τον περιορισμό της ταχύτητας θα έχουμε ένα κέρδος, πρώτον στην οδική ασφάλεια, διότι θα έχουμε λιγότερα ατυχήματα, δεύτερον θα έχουμε κέρδος στον τομέα της ρύπανσης του περιβάλλοντος και, τρίτον, θα έχουμε διασφάλιση ισότιμου ανταγωνισμού μεταξύ των επιχειρήσεων, διότι θα έχουμε το ίδιο όριο παντού, σε όλη την Ευρώπη, ενώ την ίδια στιγμή δεν θα μπορούν οι επιχειρήσεις να επιβάλλουν στους οδηγούς τους να οδηγούν πάρα πολύ γρήγορα και, έτσι, εν ονόματι του κέρδους να έχουμε κίνδυνο για τις ανθρώπινες ζωές.
<P>
Γι' αυτό, οι τροπολογίες τις οποίες κατέθεσα δεν διαφοροποιούν πολύ το περιεχόμενο της προτάσεως της Ευρωπαϊκής Επιτροπής. Θέλω να σταθώ σε δύο τροπολογίες που έγιναν δεκτές στην συζήτηση που κάναμε στην επιτροπή μας. Η πρώτη αφορά μια εξαίρεση που προτείνουμε να γίνει για 5 χρόνια από την έναρξη της ισχύος της οδηγίας, στις κατηγορίες Μ2 και Ν2 για τα οχήματα εκείνα που έχουν βάρος μεγαλύτερο των 3,5 τόννων και μικρότερο των 7,5 τόννων. Εκεί προτείνουμε ό,τι προτείνει η οδηγία να ισχύσει 5 χρόνια μετά την έναρξη της εφαρμογής της και, δεύτερον, ζητάμε από την Ευρωπαϊκή Επιτροπή 18 μήνες μετά την έναρξη ισχύος της οδηγίας να φέρει μια μελέτη για τα συστήματα της λεγόμενης ευφυούς προσαρμογής της ταχύτητας, έτσι ώστε να δούμε εάν, εφαρμόζοντας αυτά τα συστήματα, μπορούμε να διαφοροποιούμε τις ταχύτητες ανάλογα με τις περιστάσεις, και βεβαίως να μπορούμε να έχουμε στις αστικές περιοχές ακόμα χαμηλότερες ταχύτητες.
<P>
Έχουμε καταθέσει, ως Ευρωπαϊκό Λαϊκό Κόμμα, μια τροπολογία για την κατηγορία Ν2, στην οποία ανήκουν τα μικρά φορτηγά, όπου ζητάμε να αυξηθεί το όριο ταχύτητας από τα 90 χλμ στα 110 χλμ, διότι είναι διαφορετικός τύπος, είναι μικρότερα αυτοκίνητα και νομίζω ότι εδώ μπορούμε να είμαστε περισσότερο ελαστικοί. Υπάρχουν συνάδελφοι που μειοψήφησαν και εξήγησαν τους λόγους. Έχουν ιδεολογικούς, πολιτικούς λόγους και δεν νομίζουν ότι η Ευρωπαϊκή Επιτροπή, η Ευρωπαϊκή Ένωση πρέπει να παρεμβαίνει σ' αυτό το θέμα. Θέλω να τους ευχαριστήσω, κατανοώ τους λόγους και, παρότι διαφωνώ μαζί τους, σέβομαι τη θέση τους. Αλλά θα ήθελα να τους παρακαλέσω, δεδομένου ότι υπάρχουν κάποιες τροπολογίες οι οποίες κάνουν πιο ελαστικό το περιεχόμενο της αρχικής προτάσεως της Ευρωπαϊκής Επιτροπής και είναι πιο κοντά στη θέση τους, να εξετάσουν αυτές τις τροπολογίες εποικοδομητικά, και αν μπορούν να τις ψηφίσουν, δεδομένου ότι η πρόβλεψή μου είναι ότι, ανεξάρτητα από τη δική τους θέση, η οδηγία αυτή θα γίνει κάποια στιγμή ευρωπαϊκή νομοθεσία.

<SPEAKER ID=297 LANGUAGE="DE" NAME="Jarzembowski">
Κύριε Πρόεδρε, αξιότιμη κυρία Αντιπρόεδρε, αγαπητοί συνάδελφοι, όσοι έχετε μείνει ακόμη εδώ, η Ομάδα του ΕΛΚ υποστηρίζει πλήρως την έκθεση του εισηγητή μας Χατζηδάκη ως προς το περιεχόμενό της. Αποψή μας είναι ότι υποστηρίζουμε καταρχήν την πρόταση της Επιτροπής, αλλά θέλουμε να επιτύχουμε μερικές ακόμη τροποποιήσεις σε ορισμένα σημεία. Φυσικά, η πιο σημαντική πτυχή είναι η οδική ασφάλεια, και εφόσον αυτή δεν σταματά στα εθνικά σύνορα, ακριβώς επειδή υπάρχει διασυνοριακή κυκλοφορία φορτηγών οχημάτων, χρειαζόμαστε αυτήν τη ρύθμιση. Χρειαζόμαστε περιοριστές ταχύτητας, κατά βάσιν και για μικρότερα οχήματα, γιατί οι εμπειρίες μας από τη χρήση περιοριστών ταχύτητας στα μεγάλα φορτηγά ήταν καλές. Γι' αυτό, χρειαζόμαστε ευρωπαϊκές ρυθμίσεις, αφού αυτά τα φορτηγά κινούνται διασυνοριακά.
<P>
Ωστόσο, κυρία Αντιπρόεδρε, οι διατάξεις θα πρέπει να είναι κάπως διαφοροποιημένες και οι προθεσμίες μεγαλύτερες, γιατί εδώ αντιμετωπίζουμε μεγάλες οικονομικές επιβαρύνσεις των μικρών και μεσαίων επιχειρήσεων. Θα πρέπει επομένως να δείξουμε περισσότερη μεγαλοψυχία στις μεταβατικές διατάξεις προκειμένου να μην αφήσουμε να γίνει υπέρμετρη η επιβάρυνση της οικονομίας.
<P>
Τελειώνοντας, απευθύνω έκκληση στους σοσιαλδημοκράτες και τη συνάδελφο Hedkvist Petersen - που είναι όπως και να το κάνουμε ειδήμων στην οδική ασφάλεια: αγαπητή συνάδελφε, χρειαζόμαστε - και το ζητάμε στην τροπολογία μας αριθ. 12 - διαφοροποίηση των ταχυτήτων για τα μικρά και τα μεγάλα φορτηγά! Γι' αυτό, σας παρακαλούμε γι' άλλη μια φορά να υποστηρίξετε την τροπολογία αριθ. 12 προκειμένου να μπορέσουμε να ορίσουμε για τα μικρότερα φορτηγά οχήματα ταχύτητα 110 χλμ/ώρα. Αν ορίσουμε την ίδια μέγιστη ταχύτητα για όλα τα φορτηγά, κυριολεκτικά προγραμματίζουμε την κυκλοφοριακή συμφόρηση στους αυτοκινητόδρομους! Πρέπει να δώσουμε στα μικρότερα οχήματα τη δυνατότητα προσπέρασης, ώστε να διασφαλίσουμε τη ροή της κυκλοφορίας. Με αυτό το πνεύμα σας παρακαλώ, κυρία συνάδελφε, να υποστηρίξετε την τροπολογία μας αριθ. 12. Έτσι θα έχουμε μια θαυμάσια νομοθεσία!

<SPEAKER ID=298 LANGUAGE="SV" NAME="Hedkvist Petersen">
Κύριε Πρόεδρε, κύρια Επίτροπε, θα ήθελα καταρχάς να ευχαριστήσω τον εισηγητή κ. Χατζηδάκη για το πολύ ανοικτό και συμβιβαστικό τρόπο με τον οποίο εργάστηκε για την εκπόνηση της έκθεσης αυτής. Οι μεταφορές, τόσο αγαθών όσο και ανθρώπων, στο οδικό δίκτυο αυξάνουν διαρκώς. Τέτοιες μεταφορές είναι διεθνείς και διασυνοριακές. Τέτοιοι επομένως θα πρέπει να είναι και οι κανόνες που υιοθετούμε.
<P>
Ένα λαμπρό παράδειγμα ήταν η νομοθεσία για τις διατάξεις περιορισμού της ταχύτητας. Όταν τέθηκε σε ισχύ το 1994 υπήρξαν κάποιες αντιδράσεις, τόσο από τις επιχειρήσεις όσο και από τους ίδιους τους οδηγούς, όμως οι αντιδράσεις αυτές εξανεμίσθηκαν όταν διαπιστώθηκαν τα πλεονεκτήματα από τη νομοθεσία αυτήν.
<P>
Σε μία Ευρώπη στην οποία 40 000 άνθρωποι χάνουν την ζωή τους σε οδικά δυστυχήματα, θα πρέπει να αναζητήσουμε διάφορα μέσα προκειμένου να καταστεί ασφαλέστερη η κυκλοφορία. Μετά από την εισαγωγή των διατάξεων περιορισμού της ταχύτητας δεν ήταν πλέον δυνατό να οδηγούν με υπερβολική ταχύτητα τα βαρέα οχήματα. Με αυτή τη νέα πρόταση διευρύνεται η χρήση των διατάξεων περιορισμού της ταχύτητας και στα ελαφρύτερα φορτηγά οχήματα και οχήματα δημόσιας χρήσης αυξάνοντας έτσι τις θετικές συνέπειες του μέτρου. Ο αριθμός των ατυχημάτων με ελαφρά φορτηγά οχήματα έχει αυξηθεί σημαντικά κατά τα τελευταία χρόνια.
<P>
Η Ομάδα του ΕΣΚ υποστηρίζει τις τροπολογίες για την αύξηση της μεταβατικής περιόδου. Ένα ερώτημα ωστόσο το οποίο υποβλήθηκε επανειλημμένα στη συζήτηση για την οδηγία αυτή, και στο οποίο αναφέρθηκε ο κ. Jarzembowski, είναι εάν θα πρέπει να ισχύουν διαφορετικές ταχύτητες για διαφορετικούς τύπους οχημάτων με το επιχείρημα ότι τα κοινά όρια ταχύτητας προξενούν καθυστερήσεις και κυκλοφοριακή συμφόρηση. Δεν πιστεύω ότι το επιχείρημα αυτό ευσταθεί. Όσο λιγότερες διαφορές ισχύουν στα όρια ταχύτητας, τόσο ομαλότερα ρέει η κυκλοφορία. Υπάρχουν μάλιστα μαθηματικοί υπολογισμοί που το αποδεικνύουν. Το απλούστερο θα ήταν να φανταστούμε ένα δρόμο όπου τα οχήματα έχουν την ίδια ταχύτητα. Εκεί η κυκλοφορία πραγματοποιείται χωρίς προβλήματα. Για το λόγο αυτό ζητώ την απόρριψη της τροπολογίας 12.

<SPEAKER ID=299 LANGUAGE="EN" NAME="Foster">
Κύριε Πρόεδρε, είμαι μάλλον βέβαιος ότι όλοι αποδεχόμαστε το αξίωμα πως μία ακατάλληλη ταχύτητα που αναπτύσσεται από οποιοδήποτε όχημα μπορεί να προκαλέσει ατυχήματα. Όμως, τις περισσότερες φορές τα ατυχήματα αποδίδονται στον τρόπο με τον οποίο οδηγείται το όχημα ή στην απροσεξία των οδηγών που δεν βρίσκονται σε εγρήγορση, ιδιαίτερα σε άσχημες καιρικές συνθήκες, για παράδειγμα. Τα ατυχήματα προκαλούνται, επίσης, από οδηγούς που κινούν τα οχήματά τους με ταχύτητα χελώνας στους αυτοκινητόδρομους και, σε ορισμένες περιπτώσεις, θα μπορούσαν να αποφευχθούν με την ύπαρξη ενός ορίου κατώτατης και ανώτατης ταχύτητας. Πρέπει να αναγνωριστεί ότι υπάρχει τεράστια διαφορά ανάμεσα στον τρόπο οδήγησης σε έναν αυτοκινητόδρομο και στο αστικό οδικό δίκτυο.
<P>
Παρόλο που συμφωνώ σαφώς με την Επιτροπή και τους συναδέλφους μου, συμπεριλαμβανομένου του κ. Χατζηδάκη, ότι πρέπει να πράξουμε ό,τι μπορούμε για τη βελτίωση της οδικής ασφάλειας στην Ευρωπαϊκή Ένωση, δεν μπορώ να συμφωνήσω ότι o τρόπος για να προχωρήσουμε θα ήταν η θέσπιση αυτής της οδηγίας που προτείνει μια προσέγγιση, η οποία επιβάλλει το ίδιο όριο ταχύτητας για όλες τις περιστάσεις.
<P>
Αναγνωρίζεται ότι το Ηνωμένο Βασίλειο έχει τις καλύτερες επιδόσεις όσον αφορά την ασφάλεια στην ΕΕ. Είναι εξίσου αληθές ότι υπήρξε μία από τις πρώτες χώρες που τοποθέτησε μηχανήματα περιορισμού της ταχύτητας στα τουριστικά λεωφορεία, για προφανείς λόγους. Επιπλέον, αυτή η οδηγία έχει επίσης ως στόχο τη βελτίωση του περιβάλλοντος και της συμφόρησης· και πάλι θα αντικρούσω αυτόν τον ισχυρισμό. Η επέκταση αυτής της οδηγίας σ' εκείνες τις κατηγορίες οχημάτων που περιλαμβάνονται στην πρόταση και η επιβολή ενός ανώτατου ορίου ταχύτητας, όπως περιγράφεται, θα ήταν σφάλμα. Είναι ήδη αρκετά δύσκολο να οδηγεί κανείς σε αυτοκινητόδρομο, όταν δύο βαρέα φορτηγά με εμπορεύματα κινούνται παράλληλα, επειδή το ένα αποφασίζει να προσπεράσει σε ανωφέρεια και σαφώς δεν μπορεί να επιταχύνει. Εάν αυτή η οδηγία τεθεί σε δράση, πιστεύω ότι η συμφόρηση και η μόλυνση του περιβάλλοντας θα αυξηθούν.
<P>
Τέλος, ο σωστός τρόπος για να προχωρήσουμε θα ήταν να λάβουμε σοβαρά υπόψη μας τις τεχνολογικές προόδους, για παράδειγμα, την προτεινόμενη εθελοντική συμφωνία για την προστασία των πεζών. Επιπλέον, υπάρχει ακόμη η πιθανότητα της ευφυούς προσαρμογής της ταχύτητας (ISA) και θα υποστήριζα την ανάληψη μελέτης της Επιτροπής γι' αυτά τα σημεία. Ωστόσο, τελικά, θα πρέπει να παραμείνει στη διακριτική ευχέρεια του κράτους μέλους να αποφασίσει τι θα ήταν ή τι δεν θα ήταν κατάλληλο. Εκτός από μια-δύο τροπολογίες, η αντιπροσωπεία μου δεν θα μπορέσει να υποστηρίξει αυτήν την έκθεση.

<SPEAKER ID=300 LANGUAGE="NL" NAME="Peijs">
Κύριε Πρόεδρε, θα ήθελα καταρχάς να ευχαριστήσω τον κ. Χατζηδάκη για την καλή προετοιμασία αυτής της έκθεσης.
<P>
Η ασφάλεια στην κυκλοφορία, κύριε Πρόεδρε, αποτελεί δικαίως ένα κεντρικό ζήτημα της Λευκής Βίβλου. Ο αριθμός των νεκρών που θρηνούμε κάθε χρόνο στην Ευρωπαϊκή Ένωση παραμένει υπερβολικός. Η αιτία για τέτοια θανάσιμα ατυχήματα είναι συχνά η υπερβολική ταχύτητα.
<P>
Με στόχο τη μείωση του αριθμού των θυμάτων από τροχαία δυστυχήματα, οι διατάξεις περιορισμού της ταχύτητας στα φορτηγά οχήματα αποτελούν ένα καλό μέσο για την αύξηση της ασφάλειας στην κυκλοφορία καθώς η μείωση της ταχύτητας οδηγεί σε λιγότερα τροχαία ατυχήματα και λιγότερα θύματα.
<P>
Εξάλλου υπάρχουν και πλεονεκτήματα για την συντήρηση των οχημάτων και την προστασία του περιβάλλοντος. Προκειμένου να εξασφαλίσουμε ότι δεν θα γίνουν απάτες με αυτές τις διατάξεις περιορισμού της ταχύτητας και προκειμένου να εξασφαλίσουμε την καλή λειτουργία των διατάξεων αυτών, χρειάζεται να πραγματοποιούνται σωστοί έλεγχοι. Το καλύτερο μέσο είναι, πιστεύω, οι ετήσιοι υποχρεωτικοί περιοδικοί έλεγχοι. Στην περίπτωση αυτή όμως θα πρέπει να προσαρμοστεί η ευρωπαϊκή οδηγία για τους περιοδικούς ελέγχους των οχημάτων, προκειμένου να εξασφαλίσουμε ίσους όρους για όλους.
<P>
Θα ήθελα να επιστήσω την προσοχή σας στο ζήτημα των έξυπνων προσαρμογών της ταχύτητας. Πιστεύω ότι το ζήτημα αυτό είναι εξαιρετικά σημαντικό. Θα παρακαλούσα για το λόγο αυτό την Επιτροπή να εκπονήσει το ταχύτερο δυνατό μία μελέτη σχετικά με τις δυνατότητες που θα μπορούσε να προσφέρει αυτό το σύστημα. Θα μπορούσε να συμβάλει στην αύξηση της ασφάλειας στους δρόμους, λιγότερο εκνευρισμό και ασφαλέστερη οδήγηση για τους οδηγούς.
<P>
Θα ήθελα γενικότερα να καλέσω την Επιτροπή να δώσει μια ισχυρή ώθηση στην τεχνολογία που καθιστά δυνατά συστήματα παρακολούθησης του οδικού δικτύου και της κυκλοφορίας, ιδιαίτερα δεδομένης της αναμενόμενης αύξησης στη ζήτηση για μεταφορές, αύξηση η οποία θα εξανεμίσει τα πλεονεκτήματα αυτής της οδηγίας όσον αφορά την ασφάλεια στην κυκλοφορία. Θα αυξηθεί έτσι και πάλι η έλλειψη ασφάλειας, θα υπάρξει και πάλι συμφόρηση στους δρόμους και θα εξουδετερωθούν οι θετικές συνέπειες που προσδοκούμε από αυτή την οδηγία.

<SPEAKER ID=301 LANGUAGE="ES" NAME="De Palacio">
. (ES) Κύριε Πρόεδρε, κυρίες και κύριοι βουλευτές, καταρχάς θέλω να ευχαριστήσω τον εισηγητή, κ. Χατζηδάκη, για τη φανταστική εργασία του επ' αυτής της οδηγίας, μια εργασία που υποστηρίζει πλήρως την πρόταση της Επιτροπής και ενσωματώνει πολυάριθμες τροπολογίες, που επιτρέπουν τη βελτίωση του κειμένου της, χωρίς να αλλοιώνουν τον στόχο της.
<P>
Η πρόταση αποσκοπεί στη διεύρυνση του πεδίου εφαρμογής της υποχρεωτικής εγκατάστασης και χρήσης διατάξεων περιορισμού της ταχύτητας σε κατηγορίες ελαφρύτερων οχημάτων από εκείνα στα οποία εφαρμόζονται σήμερα αυτοί οι περιορισμοί. Το μέτρο αυτό αποτελεί την υλοποίηση των προτεραιοτήτων που είχαν διατυπωθεί τον Μάρτιο του 2000, στο πλαίσιο της ανακοίνωσης της Επιτροπής για την οδική ασφάλεια, που είχε επίσης τη ρητή υποστήριξη του Ευρωπαϊκού Κοινοβουλίου.
<P>
Η πρόταση θα συμβάλει στην αύξηση της οδικής ασφάλειας, στην προστασία του περιβάλλοντος και στη διατήρηση συνθηκών θεμιτού και ισότιμου ανταγωνισμού για όλες τις επιχειρήσεις του τομέα εντός της Ευρωπαϊκής Ένωσης.
<P>
Θα ήθελα να διατυπώσω ορισμένες παρατηρήσεις σχετικά με την έκθεση που αποτελεί αντικείμενο της προσοχής σας. Υπάρχουν διάφορες τροπολογίες που μπορούμε να υποστηρίξουμε: οι τροπολογίες αριθ. 4, 6 και 7 μπορούν να γίνουν δεκτές στην ολότητά τους· οι αριθ. 5 και 10 είναι αποδεκτές καταρχήν, αν και εξαρτώνται από κάποια προσαρμογή των ημερομηνιών· το ίδιο συμβαίνει και με την τροπολογία 6, στην οποία αναφέρθηκα προηγουμένως.
<P>
Η Επιτροπή θα προτιμούσε το εξής χρονοδιάγραμμα: δύο χρόνια για τα νέα οχήματα, τρία χρόνια για τις διεθνείς μεταφορές και τέσσερα για τις εθνικές μεταφορές. Με αυτό πιστεύω πως απαντώ σε μία από τις ερωτήσεις του κ. Jarzembowski σχετικά με τα αποτελέσματα στις μικρές και μεσαίες επιχειρήσεις, που είναι εκείνες που χρησιμοποιούν περισσότερο αυτόν τον τύπο οχημάτων. Υπάρχει μια περίοδος προσαρμογής και, αν λάβουμε υπόψη την αντικατάσταση αυτού του τύπου οχημάτων, τον χρόνο έναρξης ισχύος της οδηγίας κλπ., θα δούμε ότι δεν είναι πια τόσο ανεδαφική.
<P>
Όσον αφορά την τροπολογία αριθ. 9, η Επιτροπή θα μπορούσε να δεχτεί μια μελέτη στο πλαίσιο της οδικής ασφάλειας μέχρι το 2010, με τον όρο ότι δεν θα πρόκειται για χωριστή έκθεση. Εν πάση περιπτώσει, η προθεσμία των 18 μηνών είναι υπερβολικά μικρή για την εκπόνηση αυτής της μελέτης: χρειαζόμαστε τουλάχιστον δύο χρόνια. Στο πλαίσιο αυτό, θα ήθελα να υπογραμμίσω τη μεγάλη σημασία που έχουν για την Επιτροπή τα ευφυή συστήματα προσαρμογής της ταχύτητας, τα οποία θα αποτελέσουν θέμα μελέτης στην οποία θα αποδοθεί η μέγιστη προσοχή.
<P>
Οι τροπολογίες 8 και 11 είναι απαράδεκτες για την Επιτροπή, για θεωρητικούς λόγους. Η αποδοχή μεγαλύτερων μέγιστων ταχυτήτων για μια περιορισμένη χρονική περίοδο όχι μόνο θέτει τεχνικά προβλήματα για τα οποία δεν υπάρχει λύση, τουλάχιστον σήμερα, αλλά θα δυσχεράνει και την εκτέλεση του μέτρου. Η Επιτροπή φρονεί ότι, για την ώρα, δεν υπάρχει κανένα πλεονέκτημα από την εφαρμογή αυτής της οδηγίας στα οχήματα Μ1 και Ν1.
<P>
Επίσης, η Επιτροπή δεν μπορεί να δεχτεί την τροπολογία αριθ. 12, την οποία υπερασπίστηκε ο κ. Jarzembowski, μεταξύ άλλων, επειδή ο τριπλός στόχος της οδηγίας - οδική ασφάλεια, προστασία του περιβάλλοντος και ανταγωνισμός σε ισότιμες συνθήκες - δεν θα μπορέσει να επιτευχθεί, αν δεν επιβληθεί σε όλα τα οχήματα το ίδιο όριο ταχύτητας.
<P>
Τέλος, θα μελετήσουμε προσεκτικά τις τροπολογίες 1, 2 και 3, που αφορούν τις διαφορές του κειμένου μεταξύ των διάφορων γλωσσικών αποδόσεων, όσον αφορά τον ορισμό των οχημάτων.
<P>
Θέλω να συγχαρώ, άλλη μια φορά, τον εισηγητή και όλους τους βουλευτές που παρενέβησαν σ' αυτή τη συζήτηση. Ελπίζω με την εφαρμογή αυτής της οδηγίας να βελτιωθεί η οδική ασφάλεια, πράγμα που είναι και το ζητούμενο, αφού ο αριθμός των 42 000 θανάτων το χρόνο είναι εντελώς απαράδεκτος για όλους μας.

<SPEAKER ID=302 NAME="Πρόεδρος">
Η συζήτηση αυτής της έκθεσης έληξε.
<P>
Η ψηφοφορία θα διεξαχθεί την Πέμπτη, στις 12.00.

<CHAPTER ID=14>
Ειδικός φόρος κατανάλωσης σε ορισμένα αλκοολούχα ποτά (Γαλλία/Πορτογαλία)
<SPEAKER ID=303 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0001/2002) του κ. Marques, εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά:
<P>
1. με την πρόταση απόφασης του Συμβουλίου με την οποία επιτρέπεται στη Γαλλία να παρατείνει την εφαρμογή μειωμένου ειδικού φόρου κατανάλωσης στο "παραδοσιακό" ρούμι που παράγεται στα υπερπόντια διαμερίσματά της (COM(2001) 347 - C5-0401/2001 - 2001/0142(CNS)) και
<P>
2. με την πρόταση απόφασης του Συμβουλίου με την οποία επιτρέπεται στην Πορτογαλία να εφαρμόζει συμπληρωματική μείωση του ειδικού φόρου κατανάλωσης για το ρούμι και τα λικέρ που παράγονται και καταναλώνονται στην αυτόνομη περιφέρεια της Μαδέρας, καθώς και για τα λικέρ και τα αποστάγματα που παράγονται και καταναλώνονται στην αυτόνομη περιφέρεια των Αζορών (COM(2001) 442 - C5-0422/2001 - 2001/0169(CNS)).

<SPEAKER ID=304 NAME="Marques">
(ΡΤ) Κύριε Πρόεδρε, κυρία Αντιπρόεδρε της Επιτροπής, αγαπητοί συνάδελφοι, ως βουλευτής που εκλέγεται σε μία εξόχως απομακρυσμένη περιοχή, εκφράζω την ιδιαίτερη ικανοποίησή μου για την εκπόνηση της υπό συζήτηση έκθεσης. Η ικανοποίησή μου απορρέει από το γεγονός ότι οι προτάσεις της Επιτροπής για τη μείωση του ειδικού φόρου κατανάλωσης σε ορισμένα αλκοολούχα ποτά που παράγονται στη Μαδέρα, στις Αζόρες και στα γαλλικά υπερπόντια διαμερίσματα θα αποτελέσουν ένα επιπλέον μέτρο για τη υλοποίηση της αρχής της ειδικής μεταχείρισης για τις εξόχως απομακρυσμένες περιοχές, η οποία καθιερώνεται στο άρθρο 299 παράγραφος 2 των Συνθηκών.
<P>
Δεν πρέπει να ξεχνάμε ότι αυτή η νομική βάση που εγκρίθηκε από τη Συνθήκη του Αμστερνταμ προβλέπει την έγκριση ειδικών μέτρων σε διάφορους τομείς, κυρίως στο φορολογικό τομέα, που θα ανταποκρίνονται στην εντελώς ιδιαίτερη γεωγραφική, κοινωνική, οικονομική και πολιτιστική πραγματικότητα αυτών των ευρωπαϊκών περιοχών. Εν ολίγοις, μία εδική μεταχείριση εκ μέρους της Ευρωπαϊκής Ένωσης που θα ανταποκρίνεται στην πολύ ειδική πραγματικότητα των περιοχών αυτών, η οποία θα πρέπει να έχει ως μοναδικό όριο την ακεραιότητα και τη συνοχή της κοινοτικής νομικής τάξης, συμπεριλαμβανομένης της εσωτερικής αγοράς και των κοινών πολιτικών.
<P>
Μόνο με αυτή την ειδική μεταχείριση θα διασφαλίσουμε στις περιοχές αυτές συνθήκες ένταξης στις δυναμικές που απορρέουν είτε από την εσωτερική αγορά, είτε από την Οικονομική και Νομισματική Ένωση, είτε από την προσεχή διεύρυνση της Ευρωπαϊκής Ένωσης, είτε ακόμη από το φαινόμενο της παγκοσμιοποίησης. Μόνο με αυτή την ειδική μεταχείριση θα διασφαλίσουμε συνθήκες πραγματικής ισότητας ευκαιριών για τους πολίτες που κατοικούν στις εξόχως απομακρυσμένες περιοχές.
<P>
Τα μέτρα μείωσης του ειδικού φόρου κατανάλωσης για το ρούμι και τα λικέρ που παράγονται στη Μαδέρα, για τα αποστάγματα που παράγονται και καταναλώνονται στις Αζόρες και για το ρούμι που παράγεται στα γαλλικά υπερπόντια διαμερίσματα είναι θεμελιώδη για να αντισταθμιστεί το υπερβολικό κόστος παραγωγής και έτσι να διασφαλιστεί η επιβίωση παραδοσιακών δραστηριοτήτων σημαντικής οικονομικής, κοινωνικής, ιστορικής και πολιτιστικής σπουδαιότητας για τις περιοχές αυτές.
<P>
Διακυβεύονται 140 χιλιάδες θέσεις εργασίας στη Μαδέρα και στις Αζόρες και 40 χιλιάδες στα υπερπόντια διαμερίσματα. Διακυβεύονται επίσης στοιχεία που συνδέονται με την ίδια την ιδιαίτερη ταυτότητα των περιοχών αυτών, κυρίως στα υπερπόντια διαμερίσματα, όπου οι δραστηριότητες που συνδέονται με την καλλιέργεια ζαχαροκάλαμου και την παραγωγή ζάχαρης και ρούμι αποτελούν σημαντικό μέρος της οικονομικής και κοινωνικής ιστορίας των εδαφών αυτών. Επομένως, όλες αυτές οι δραστηριότητες που συνδέονται με τον τομέα του ζαχαροκάλαμου, της ζάχαρης και του ρούμι εξαρτώνται από αυτό το φορολογικό μέτρο, σε ένα πλαίσιο που σημαδεύεται από την αναθεώρηση της ΚΟΑ της ζάχαρης και από την εξάρθρωση της τελωνειακής προστασίας για τις εξαγωγές οινοπνευματωδών ποτών που προέρχονται από τρίτες χώρες προς την κοινοτική αγορά.
<P>
Στην πραγματικότητα, εάν δεν υπάρξει το προταθέν φορολογικό μέτρο, πώς θα μπορέσει να είναι βιώσιμη η παραγωγή ρούμι στα υπερπόντια διαμερίσματα, όταν η παραγωγή αυτή πρέπει να αντιμετωπίσει κόστος παραγωγής αρκετά υψηλότερο από το κόστος παραγωγής του ρούμι στις γειτονικές χώρες της Καραϊβικής, όταν αυτό θα εισέρχεται ελεύθερα στην κοινοτική αγορά μετά το 2003; Πρέπει να ληφθεί υπόψη ότι οι κοινοτικοί παραγωγοί ρούμι πληρώνουν το ζαχαροκάλαμο τέσσερις έως έξι φορές ακριβότερα και το εργατικό δυναμικό τρεις φορές ακριβότερα. Αυξάνεται το κόστος που απορρέει από την προσαρμογή των μονάδων παραγωγής ρούμι στους περιβαλλοντικούς κανόνες, σε εφαρμογή των κοινοτικών ρυθμίσεων.
<P>
Ολοκληρώνοντας πρέπει να υπογραμμίσω ότι, παρά τη μόνιμη φύση των ιδιαίτερων χαρακτηριστικών που δικαιολογούν την ειδική μεταχείριση την οποία παραχωρεί το άρθρο 299 παράγραφος 2 στις εξόχως απομακρυσμένες περιοχές, τα παρόντα φορολογικά μέτρα είναι όχι μόνο περιορισμένα χρονικά, εφόσον πρόκειται για μέτρα που ισχύουν για επτά χρόνια, αλλά επίσης είναι περιορισμένα από ποσοτική άποψη. Εξάλλου, αποτελούν αντικείμενο ενδιάμεσης αξιολόγησης για να διαπιστωθεί εάν εξακολουθούν να υφίστανται οι λόγοι που δικαιολογούν την παραχώρησή τους. Έχουμε λοιπόν ενώπιόν μας μία πρόταση της Επιτροπής που είναι ορθά διατυπωμένη και ισόρροπη και την οποία πρέπει να υποστηρίξουμε πλήρως. Ανταποκρίνεται, αφενός, στην ανάγκη ειδικής μεταχείρισης για τις εξόχως απομακρυσμένες περιοχές και, αφετέρου, διαφυλάττει την ακεραιότητα της κοινοτικής εσωτερικής αγοράς. Επίσης, από αυτού του είδους τα μέτρα διέρχεται η υλοποίηση και η προώθηση της ευρωπαϊκής ιθαγένειας σε περιοχές που βρίσκονται μακριά από το ευρωπαϊκό κέντρο, όπως οι εξόχως απομακρυσμένες περιοχές.

<SPEAKER ID=305 LANGUAGE="FR" NAME="Fruteau">
Κύριε Πρόεδρε, κυρία Επίτροπε, αγαπητοί συνάδελφοι, η αλυσίδα ζαχαροκάλαμο-ζάχαρη-ρούμι παρέχει περίπου 40 000 θέσεις εργασίας σε τρία από τα τέσσερα γαλλικά υπερπόντια διαμερίσματα.
<P>
Επιτρέποντας, για διάρκεια επτά ετών, στους παραγωγούς των διαμερισμάτων αυτών να διαθέτουν στη γαλλική αγορά μόνο περιορισμένη ποσότητα παραδοσιακού ρούμι, παρέχουμε στις επιχειρήσεις αυτές τα μέσα να αντεπεξέλθουν στον άγριο ανταγωνισμό ορισμένων τρίτων χωρών ενώ ταυτόχρονα συμβάλλουμε στη σταθερότητα των χιλιάδων αυτών θέσεων εργασίας.
<P>
Λυπούμαι, ωστόσο, προσωπικά, διότι παρά το σχετικό αίτημα της Γαλλίας, η Επιτροπή δεν επέτρεψε την παράταση της εν λόγω παρέκκλισης, γεγονός που θα συμφωνούσε περισσότερο όχι μόνο με την οικονομική λογική βάσει της οποίας εξετάζεται το συγκεκριμένο θέμα, αλλά και με το γράμμα, όπως και με το πνεύμα, του πασίγνωστου άρθρου 299, παράγραφος 2 της Συνθήκης. Ουσιαστικά, παρά τις διαπιστωμένες προόδους, η εφαρμογή του άρθρου αυτού ανταποκρίνεται, μερικώς μόνο, επί του παρόντος, στο ύψος των αρχικών προσδοκιών. Οφείλουμε λοιπόν να λάβουμε, και γρήγορα μάλιστα, φιλόδοξα μέτρα. Μας το ζητούν οι πολίτες, μας το επιβάλλει η πολιτική ευθύνη που έχουμε αναλάβει.
<P>
(Χειροκροτήματα)

<SPEAKER ID=306 NAME="Casaca">
Κύριε Πρόεδρε, κυρία Επίτροπε, κύριε εισηγητή, αγαπητοί συνάδελφοι, η συζήτηση αυτή πραγματοποιείται για ένα ειδικό θέμα το οποίο έχει περιορισμένη σημασία και σπουδαιότητα για τις Αζόρες, χωρίς καμία σύγκριση με αυτό που συμβαίνει στα υπερπόντια διαμερίσματα ή ακόμη στην αυτόνομη περιοχή της Μαδέρας, ακριβώς δύο μέρες μετά τη Διάσκεψη των Προέδρων των εξόχως απομακρυσμένων περιοχών στη Λας Πάλμας, με την παρουσία των εκπροσώπων των κρατών μελών και της Επιτροπής. Θέλω, επομένως, να επισημάνω τα συμπεράσματα της Διάσκεψης αυτής και να καλέσω το Συμβούλιο και την Επιτροπή να τα λάβουν υπόψη. Το έτος αυτό είναι ιδιαίτερα σημαντικό για τις Αζόρες στον τομέα της αλιείας, διότι πρέπει να εγκριθούν σημαντικές πρωτοβουλίες όπως η αναθεώρηση της κοινής αλιευτικής πολιτικής, η αναθεώρηση του Poseima-Αλιεία και η πολιτική ποσοστώσεων για τα ψάρια του βυθού. Πρόκειται για τομείς όπου είναι βασικό να γνωρίζουμε καλά την πραγματικότητα και να λάβουμε υπόψη την ειδική κατάσταση των Αζορών. Η πρόταση της Επιτροπής σχετικά με τις ποσοστώσεις αλιείας ψαριών του βυθού μας δημιουργεί από την άποψη αυτή πολύ σοβαρές ανησυχίες.

<SPEAKER ID=307 LANGUAGE="ES" NAME="De Palacio">
. (ES) Κύριε Πρόεδρε, κυρίες και κύριοι βουλευτές, καταρχάς παρατηρώ με ικανοποίηση ότι η έκθεση του κ. Marques υποστηρίζει πλήρως τις προτάσεις της Επιτροπής. Σύμφωνα με τα αναφερόμενα σ' αυτές τις εκθέσεις και στις προτάσεις της Επιτροπής, αυτά τα μέτρα είναι απολύτως απαραίτητα για να διατηρηθεί η τοπική, παραδοσιακή παραγωγή ρουμιού στα υπερπόντια διαμερίσματα της Γαλλίας και η παραδοσιακή παραγωγή ρουμιού, λικέρ και αποσταγμάτων στη Μαδέρα και στις Αζόρες.
<P>
Οι παραδοσιακές αυτές δραστηριότητες είναι πολύ σημαντικές για την οικονομία αυτών των περιφερειών και η διατήρησή τους είναι ουσιώδης για την εξασφάλιση της οικονομικής, κοινωνικής και εδαφικής ισορροπίας αυτών των περιφερειών της Ευρωπαϊκής Ένωσης.
<P>
Θα ήθελα να πω κάτι σχετικά με τη νομική βάση των προτάσεων, διότι υποκίνησε ορισμένες πολεμικές, στις οποίες αναφέρθηκε και ο ίδιος ο εισηγητής, ο κ. Marques. Πρακτικά, και οι δύο βασίζονται στην εφαρμογή της δεύτερης παραγράφου του άρθρου 299 της Συνθήκης ΕΚ, που είναι, ούτε λίγο ούτε πολύ, αυτό που αφορά τις εξόχως απόκεντρες περιφέρειες. Για την ακρίβεια, η διάταξη αυτή επιτρέπει στο Συμβούλιο να υιοθετήσει ειδικά μέτρα, ενδεχομένως αποκλίνοντας από άλλες θεμελιώδεις διατάξεις της Συνθήκης, για να αναπτύξει τις συνθήκες για την εφαρμογή της σε ορισμένες περιφέρειες που - πρέπει να το πούμε πολύ καθαρά - έχουν πολύ διαφοροποιημένες ιδιαιτερότητες, οι οποίες οφείλονται, εν μέρει, στον εξόχως απόκεντρο χαρακτήρα τους.
<P>
Θα ήθελα να επισημάνω, κυρίες και κύριοι, ότι αυτή η διάταξη συμπεριλήφθηκε στη Συνθήκη του Αμστερνταμ, προκειμένου να δημιουργήσει μια κοινή νομική βάση για τις δράσεις υπέρ αυτών των περιφερειών. Αυτές οι δράσεις αναμένεται να επιτρέψουν την πλήρη ολοκλήρωση αυτών των περιφερειών με την Ένωση, αναγνωρίζοντας ταυτόχρονα τα ιδιαίτερα χαρακτηριστικά τους, όπως η μεγάλη απόσταση, η εξάρτηση της οικονομίας τους από περιορισμένο αριθμό προϊόντων, πολλά από τα οποία σχετίζονται με παραδοσιακές και βιοτεχνικές δραστηριότητες. Γι' αυτό η Επιτροπή φρονεί ότι αυτή ακριβώς η δεύτερη παράγραφος του άρθρου 299 της Συνθήκης είναι η νομική βάση για τη διάρθρωση των προτάσεων αυτών και άλλων που ενδέχεται κάποια στιγμή να ανακύψουν.

<SPEAKER ID=308 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί την Πέμπτη, στις 12.00.

<CHAPTER ID=15>
Κοινή επιχείρηση GALILEO
<SPEAKER ID=309 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0005/2002) του κ. Glante, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την πρόταση κανονισμού του Συμβουλίου που αφορά τη σύσταση κοινής επιχείρησης GALILEO (COM(2001) 336 - C5-0329/2001 - 2001/0136(CNS)).

<SPEAKER ID=310 LANGUAGE="DE" NAME="Glante">
Κύριε Πρόεδρε, κυρία Επίτροπε, αγαπητοί συνάδελφοι και κυρίως αγαπητοί διερμηνείς, που έχετε συγκεντρωθεί εδώ τόσο πολλοί για τόσο λίγους από εμάς, πάντα είναι ευχάριστο να αναλύει κανείς εδώ σε τόσο προχωρημένη ώρα ένα ενδιαφέρον και συναρπαστικό θέμα. Ελπίζω ότι η προχωρημένη ώρα δεν θα μειώσει την αξία του σχεδίου αυτού.
<P>
Πρόκειται για το πρώτο μεγάλο σχέδιο που διαμόρφωσαν από κοινού τα ευρωπαϊκά θεσμικά όργανα και η ΕΥΔ, το σύστημα δορυφορικής πλοήγησης GALILEO που από τεχνική, οικονομική και πολιτική άποψη μπορεί ασφαλώς να συγκριθεί με τα σχέδια Airbus ή με το παγκόσμιο σύστημα κινητής επικοινωνίας GSM.
<P>
Το σύστημα αυτό θα αποτελέσει έναν κάποιο τεχνολογικό ανταγωνισμό για τα υφιστάμενα αμερικανικά GPS. Τούτο είναι καλό για την ευρωπαϊκή τεχνολογία, ελπίζω όμως - και το θεωρούμε σημαντικό αυτό - ότι θα είναι συμβατό με το GPS και θα μπορεί να το συμπληρώσει. Οι Ηνωμένες Πολιτείες - όπως άκουσα - ανησυχούν αναμφίβολα για τις εξελίξεις στην Ευρώπη. Αυτό δεν είναι αναγκαστικά κακό, παρά σημαίνει μόνο το εξής: ότι είμαστε σε καλό δρόμο και ότι με το σύστημα αυτό θα σημειώσουμε μία τεχνολογική πρόοδο στην Ευρώπη.
<P>
Ασφαλώς συνιστά τεχνολογικό ανταγωνισμό στο υφιστάμενο GPS, όμως υπάρχει και δυνατότητα αποτελεσμάτων συνέργειας. Επιδιώκουμε να έχουμε τη δυνατότητα να χρησιμοποιούμε με το σύστημα αυτό τους ίδιους δέκτες για τα σήματα του GPS και του GALILEO. Τούτο αυξάνει την χρηστική αξία και των δύο.
<P>
Στο σημείο αυτό θέλω επίσης να παραπέμψω στον συντονισμό μεταξύ GPS, GALILEO και EGNOS που στις περισσότερες συζητήσεις δεν έχει την δέουσα σημασία αλλά είναι επίσης, κατά τη γνώμη μου, ουσιαστικός.
<P>
Οι διατάξεις ασφαλείας του ιδιωτικού αυτού προγράμματος διασφαλίζονται ακόμη και ενόψει των ανησυχιών των ΗΠΑ μετά την κρίση της 11ης Σεπτεμβρίου και της κρίσης στο Αφγανιστάν. Τα παράσιτα, οι παρεμβολές και η κατάχρηση δεν θα είναι δυνατά χάρη στον ιδιωτικό χαρακτήρα, αλλά και χάρη στον δημόσιο έλεγχο του σχεδίου GALILEO.
<P>
Η χρήση των ζωνών θα είναι δωρεάν χάρη σε μια συγκεκριμένη εισφορά των αποδεκτών, όπως συμβαίνει και με το GPS. Οι υψηλότερης αξίας και ακριβέστερες πληροφορίες θα πρέπει να πληρώνονται προκειμένου να διασφαλισθεί η αναχρηματοδότηση των δαπανών λειτουργίας και ανάπτυξης, σε αντιστάθμισμα όμως θα υπάρχει διαρκής διαθεσιμότητα πληροφοριών.
<P>
Σήμερα το απόγευμα είχα την ευχαρίστηση να συζητήσω με τον εκπρόσωπο της αμερικανικής κυβέρνησης στις Βρυξέλλες, ο οποίος εξέφρασε γι' άλλη μια φορά την ανησυχία του σχετικά με την εξέλιξη του προγράμματος. Είχα τη δυνατότητα να τον καθησυχάσω, όχι όμως με το πνεύμα ότι θα υποταχθούμε χωρίς όρους στο σύστημα GPS. Του κατέστησα σαφές ότι θα δημιουργήσουμε ένα δικό μας σύστημα, ότι επιδιώκουμε τη συνεργασία, αλλά θα προωθήσουμε την εξέλιξη και ότι δεν θα επιτρέψουμε να μας καταστήσουν κατά κάποιον τρόπο εξαρτημένους από άποψη τεχνολογίας. Θεωρώ ότι αυτές οι επιθυμίες και όσα άλλα διατυπώθηκαν δείχνουν πως εξακολουθούμε να βαδίζουμε στον σωστό δρόμο.
<P>
Τα κράτη μέλη δίστασαν επί πολύν καιρό, ελπίζω όμως και έχω επίσης τα σχετικά δείγματα από διάφορες κυβερνήσεις κρατών μελών ότι παρά τα συγκεκριμένα προβλήματα που τους δημιουργεί η μελέτη Price-Waterhouse θα εγκρίνουν με ενθουσιασμό τον Μάρτιο αυτό το σχέδιο. Ελπίζω ότι θα συμβεί αυτό και νομίζω ότι είναι πια καιρός. Έχουμε ήδη καθυστερήσει αρκετούς μήνες, θα μπορέσουμε όμως να αναπληρώσουμε τον χαμένο χρόνο.
<P>
Ευχαριστώ και πάλι θερμά την Επίτροπο για την συνομιλία μας και για τη διάθεση αυτών των στοιχείων, τα οποία εξηγούν λίγο καλύτερα τι συμβαίνει με το πρόγραμμα GALILEO και μπορούν να διαλύσουν τη δυσπιστία και τις αμφιβολίες μερικών.
<P>
Τώρα θα αναφερθώ συγκεκριμένα στην έκθεση, την πρόταση που είναι αντικείμενο αμφισβήτησης. Θεωρώ ότι υπήρχε στο παρελθόν και υπάρχει μεγάλη ομοφωνία εδώ στο Σώμα για το ότι θέλουμε αυτό το πρόγραμμα και θέλουμε να είναι πολιτικό. Μετά όμως από τα γεγονότα του τελευταίου χρόνου και των τελευταίων μηνών, συμφωνούμε επίσης ότι είναι αναγκαία μια κάποια διαθεσιμότητα των στρατιωτικών μας δυνάμεων που αποστέλλονται στο πλαίσιο μέτρων διατήρησης της ειρήνης. Τούτο θα είναι εφικτό, θα είναι τεχνικά εφικτό, θα αποτελεί όμως επίσης πολιτική πρόθεση και θα είναι πολιτικά εφικτό. Ωστόσο, θα πρέπει να παραμείνει ένα πολιτικό σύστημα.
<P>
Μεγάλα προβλήματα ανέκυψαν κατά τη συζήτηση για το πώς θα εμπλακεί στην επιχείρηση αυτή η ιδιωτική βιομηχανία. Η πρόταση της Επιτροπής θεωρεί δεδομένη τη συμμετοχή ιδιωτικών επιχειρήσεων, και σε οικονομικό επίπεδο. Η οικονομική συμμετοχή είναι μια - ας πούμε - συμβολική πράξη. Για την φάση ανάπτυξης θα επαρκούσε και μόνη η χρηματοδότηση με δημόσιο χρήμα, αλλά η βιομηχανία πρέπει να είναι παρούσα. Το θέλω κι εγώ! Όμως δεν έχω λάβει κανένα σαφές μήνυμα από τη βιομηχανία ότι άρχισε να εξοικειώνεται με την πρόταση της Επιτροπής και θα συμμετάσχει στην κοινή επιχείρηση.
<P>
Η πρότασή μου για την ίδρυση μιας εταιρείας ανάπτυξης και προώθησης παράλληλα με την κοινή επιχείρηση, που θα είναι όμως στενά συνδεδεμένη μαζί της, συνιστά έναν συμβιβασμό, μια διέξοδο από το δίλημμα. Τα μηνύματα από τον χώρο της οικονομίας διαφέρουν: μερικοί απορρίπτουν αυτήν την πρόταση, άλλοι είναι πολύ ανοιχτοί. Με την συγκεκριμένη πρόταση προσπάθησα να μειώσω κάπως όσα αποτελούν κώλυμα για τις επιχειρήσεις και ελπίζω ότι θα συμμετάσχουν στην εταιρεία προώθησης. Επίσης ελπίζω ότι αύριο θα υπάρξει ευρεία συναίνεση. Δυστυχώς, δεν μπορώ να υποστηρίξω τις προτάσεις της Ομάδας του ΕΛΚ που επιστρέφουν στην πρόταση της Επιτροπής και έτσι προσφέρουν και πάλι κατά τη γνώμη μου ένα επιχείρημα στην βιομηχανία για να μην συμμετάσχει.

<SPEAKER ID=311 LANGUAGE="DE" NAME="Langenhagen">
, συντάκτρια γνωμοδότησης της Επιτροπής Περιφερειακής Πολιτικής, Μεταφορών και Τουρισμού. (DE) Κύριε Πρόεδρε, κυρία Επίτροπε, ευχαριστώ πολύ, κύριε Glante, και για τις προσπάθειές σας να δώσετε στην έκθεση τη συγκεκριμένη μορφή, καθώς και για την ανάλυσή σας. Ο κ. Radwan ως σκιώδης εισηγητής θα αναφερθεί αργότερα στην πρόταση του ΕΛΚ που δεν μπορείτε να υποστηρίξετε.
<P>
Εδώ και αρκετά χρόνια η Ευρώπη ασχολείται με ένα δικό της σύστημα δορυφορικής πλοήγησης, όμως αυτό είναι μονάχα μια επιθυμία. Μέχρι τώρα δεν έχει ληφθεί απόφαση. Ειδικά όταν πρόκειται για το Galileo, όλα σταθμίζονται χιλιάδες φορές, κάθε ευρώ ζυγίζεται, ενώ σε άλλους τομείς το ευρωπαϊκό χρήμα ρέει πολύ πιο εύκολα. Αυτό που επισυνάπτω στα κράτη μέλη είναι οι αναβολές, οι παρατάσεις και ο δισταγμός. Επίσης, αυτά είναι που θα μπορούσε να συγκρατήσει ο ευρωπαίος πολίτης σχετικά με το Galileo. Τέτοια μορφή κινδυνεύει να πάρει και η εικόνα της Ευρώπης αν δεν προσέξουμε!
<P>
Εγώ όμως θέλω μία σύγχρονη Ευρώπη που δεν θα χάσει τη μπάλα της τεχνολογίας και θα είναι κυριολεκτικά πρώτη στον κόσμο. Εδώ μπορεί η Ευρώπη να χρησιμοποιήσει τα ατού της που είναι η οικονομική δύναμη, η ικανότητα για καινοτομίες, οι τεχνολογικές δυνατότητες και τα οράματα. Δεν θέλω να κάνω εδώ εσχατολογικές προβλέψεις, αλλά είμαι πεπεισμένη ότι η Ευρώπη χωρίς το Galileo θα χάσει εντελώς τη θέση της σε έναν σημαντικό τομέα και θα μείνει τόσο πίσω ώστε τελικά θα της είναι αδύνατο να ξανακερδίσει τη χαμένη απόσταση. Αν δεν καταφέρουμε να ξεκινήσουμε το Galileo και να ανοίξουμε επιτέλους την πόρτα στις νέες τεχνολογίες, αν δεν καταφέρουμε να διαθέσουμε τα αναγκαία κονδύλια, θα μας περιγελούν σε ολόκληρο τον κόσμο και το σύμπαν.
<P>
Γιατί όμως σας τα λέω αυτά; Χρειαζόμαστε τώρα επιτέλους ένα σαφές "ναι" στο Galileo και μία ανταγωνιστική εναλλακτική λύση για το GPS! Το Συμβούλιο ήθελε την πραγματοποίηση του Galileo με συμμετοχή της βιομηχανίας το συντομότερο δυνατόν. Η Επιτροπή υπέβαλε μία πρόταση, την οποία το Κοινοβούλιο εξέτασε εξονυχιστικά. Ασκήθηκε και ασκείται μαζικά κριτική στην πρόταση, από πολλές πλευρές, και πιστεύω ότι ίσως υπήρξαν παραλείψεις και από την Επιτροπή. Στις επιτροπές διαπιστώσαμε κάποιους τομείς που είναι προβληματικοί. Όμως δεν πρέπει να αξιολογείται τόσο σοβαρά η συμμετοχή της βιομηχανίας στην κοινή επιχείρηση - είτε άμεσα είτε στην εταιρεία προώθησης - ώστε να οδηγήσει στην αποτυχία του Galileo. Η Ευρώπη χρειάζεται το Galileo ή, όπως λέει χαρακτηριστικά στην ενημέρωσή της η Επιτροπή, το Galileo είναι απολύτως απαραίτητο για την Ευρώπη! Γι' αυτό ελπίζω ότι το Κοινοβούλιο θα λάβει σαφή θέση και αύριο θα υπάρξει μεγάλη πλειοψηφία.

<SPEAKER ID=312 LANGUAGE="IT" NAME="Turchi">
. (IT) Κύριε Πρόεδρε, κυρίες και κύριοι συνάδελφοι, ως συντάκτης γνωμοδότησης για το φάκελο GALILEO, στην παρέμβασή μου θα σταθώ πρωτίστως στις χρηματοοικονομικές πλευρές της πρότασης της Επιτροπής, αφήνοντας στους δύο κύριους εισηγητές το καθήκον να εισέλθουν στην ουσία του θέματος.
<P>
Η Επιτροπή πρότεινε τη σύσταση κοινής επιχείρησης η οποία θα ολοκληρώσει τη φάση ανάπτυξης του GALILEO, μια ευέλικτη δομή, με νομική προσωπικότητα και δυνατότητα σύναψης των αναγκαίων συμβάσεων, η οποία θα διασφαλίζει τη μοναδικότητα της διαχείρισης. Τα προβλεπόμενα ιδρυτικά μέλη είναι η Επιτροπή και η ΕΥΔ, με μέγιστη συμμετοχή 520 και 550 εκατομμυρίων ευρώ αντιστοίχως και δυνατότητα συμμετοχής της ΕΤΕ, καθώς και οποιασδήποτε ιδιωτικής εταιρίας προσυπογράψει ελάχιστη συμμετοχή 20 εκατομμυρίων ευρώ. Το κόστος της φάσης αυτής εκτιμάται σε 1,1 δισεκατομμύρια ευρώ, ισόποσα μοιρασμένα μεταξύ Κοινότητας και Ευρωπαϊκής Υπηρεσίας Διαστήματος, στα οποία πρέπει να προστεθούν 200 εκατομμύρια εκ μέρους του ιδιωτικού τομέα, όπως εγγυάται η υπογραφή ενός μνημόνιου συμφωνίας το Μάρτιο του 2001, από τους εκπροσώπους των κυριότερων βιομηχανιών του τομέα.
<P>
Η κοινοτική συμβολή θα προέλθει από δύο κονδύλια, από το B5-700 - Διευρωπαϊκά Δίκτυα Μεταφορών - και από μια μνεία "προς υπόμνηση" (pm) στο κεφάλαιο B6 για την έρευνα, εν αναμονή της τελικής απόφασης στο πλαίσιο του έκτου προγράμματος πλαισίου. Η συμβολή της Ευρωπαϊκής Διαστημικής Υπηρεσίας συνίσταται σε 50 εκατομμύρια σε χρήμα και 500 σε είδος, σύμφωνα με τις μεθόδους που προβλέπονται από το καταστατικό της ΕΥΔ.
<P>
Στην έκθεσή μου παρουσίασα δύο τροπολογίες: η πρώτη αφορά την ενδεχόμενη συμμετοχή των υποψήφιων χωρών στη φάση ανάπτυξης του GALILEO, όπως ζήτησε το Κοινοβούλιο στο ψήφισμα της 3ης Οκτωβρίου 2001. Ζήτησα να προσδιοριστούν τα όργανα του προϋπολογισμού τα οποία θα επιτρέψουν τη συμμετοχή τους, για να αποφευχθεί και η διεύρυνση της ήδη υπάρχουσας διαφοράς. Η δεύτερη τροπολογία αφορά αντίθετα το ρόλο που θα αναγνωρισθεί στην Αρχή Προϋπολογισμού. ζητώ συνεπώς η Επιτροπή να ενημερώνει με τακτική συχνότητα σχετικά με τη φάση ανάπτυξης τους GALILEO και η ετήσια έκθεση για τη δραστηριότητα της κοινής επιχείρησης να μην διαβιβάζεται μόνο στο Ελεγκτικό Συνέδριο αλλά και στην Επιτροπή και το Συμβούλιο, όπως προτείνει η Επιτροπή.

<SPEAKER ID=313 LANGUAGE="DE" NAME="Radwan">
Κύριε Πρόεδρε, θα ήθελα κι εγώ να αρχίσω ευχαριστώντας τον εισηγητή για την καλή συνεργασία. Όλοι είμαστε σύμφωνοι ως προς τον στόχο να υλοποιήσουμε το Galileo. Θα ήθελα επίσης να ευχαριστήσω την κ. Επίτροπο που υπερασπίζεται με μεγάλη επιμονή το Galileo στους κύκλους του Συμβουλίου, θα μπορούσαμε μάλιστα να πούμε ότι αγωνίζεται γι' αυτό.
<P>
Το Galileo είναι ένα στρατηγικής σημασίας σχέδιο για το μέλλον από οικονομική, τεχνολογική και πολιτική σκοπιά. Τούτο έχει αναφερθεί ήδη πολλές φορές. Δεν πρέπει να ξεχνάμε στην Ευρώπη ότι μας είχε εξηγηθεί ήδη πριν από αρκετές δεκαετίες ότι δεν χρειαζόμαστε ούτε Airbus ούτε βιομηχανία πυραύλων. Μπορούσαν να τα κάνουν άριστα όλα εκείνοι για λογαριασμό μας. Σε ποιά κατάσταση θα βρισκόμασταν σήμερα αν π.χ. δεν είχαμε αναπτύξει μόνοι μας το Airbus;
<P>
Τώρα όμως θα κάνω δύο συγκεκριμένες παρατηρήσεις για την έκθεση του συναδέλφου Glante: θεωρώ ουσιαστικής σημασίας να συμμετάσχει ενεργά από τώρα η βιομηχανία στο Galileo. Δεν ωφελούν μονάχα τα ωραία λόγια για τη σημασία του. Μας χρειάζεται η σαφής τοποθέτηση της βιομηχανίας υπέρ του Galileo. Πρέπει να αρχίσουμε ήδη από σήμερα να αναπτύσσουμε σέρβις, έτσι ώστε μελλοντικά να υπάρχουν προϊόντα στην αγορά μέσω των οποίων θα αυτοχρηματοδοτείται το Galileo, όπως άλλωστε θέλουμε - και οι δύο πλευρές. Επομένως πρέπει να υποστηρίξουμε σαφώς τη σχετική πρόταση της Επιτροπής. Θα έπρεπε όμως ενδεχομένως να εξετάσουμε μία μείωση των αρχικών ποσών συμμετοχής.
<P>
Ένα δεύτερο ουσιαστικό σημείο είναι για μένα η πολιτική διάσταση του Galileo. Θέλουμε μια κοινή εξωτερική πολιτική και πολιτική ασφαλείας στην Ευρώπη. Έχουμε τη δύναμη ταχείας επέμβασης και σκοπεύουμε μελλοντικά να στέλνουμε τους στρατιώτες μας στις εστίες των κρίσεων. Και εδώ είναι απαραίτητο να αναλάβουμε την ευθύνη για τους στρατιώτες μας, δηλαδή να έχουμε δικά μας συστήματα πληροφοριών και να πάψουμε να εξαρτώμαστε από τρίτους. Τούτο σημαίνει ότι το Galileo είναι ένα ακόμη αναγκαίο βήμα για να ενηλικιωθούμε από άποψη εξωτερικής πολιτικής.
<P>
Ως εκ τούτου, αύριο πρέπει το Κοινοβούλιο να προτρέψει ξεκάθαρα το Συμβούλιο να αποφασίσει υπέρ του Galileo, υπέρ του μέλλοντος της Ευρώπης!
<P>
Στην αντίθετη περίπτωση έχουμε την εξής εναλλακτική πρόταση: αν το Galileo σκοντάψει στο Συμβούλιο, θα έπρεπε ενδεχομένως να σκεφθούμε τους αμυντικούς προϋπολογισμούς, η δε γνώμη μου είναι ότι σαφώς πρέπει πρώτα να προσπαθήσουμε να φροντίσουμε να παραμείνει προϊόν ιδιωτικής πρωτοβουλίας.

<SPEAKER ID=314 LANGUAGE="FR" NAME="Savary">
Κύριε Πρόεδρε, κυρία Επίτροπε, θα ήθελα καταρχάς να εκφράσω τη λύπη μου για το γεγονός ότι εμπλακήκαμε σε μια ανούσια διαμάχη με τη μορφή της υποβολής τροπολογιών μετά από την τεράστια επιτυχία της έκθεσης της κ. Langenhagen. Νομίζω ότι η διχόνοια έκανε πάλι το θαύμα της στους κόλπους του Ευρωπαϊκού Κοινοβουλίου. Έχω, όμως, την πεποίθηση, μετά από όσα μόλις άκουσα, ότι δεν θα την αφήσουμε να θριαμβεύσει.
<P>
Ευελπιστώ ότι η αυριανή ψηφοφορία, ανεξάρτητα από την ψηφοφορία για τις τροπολογίες, θα είναι μια γενική ψηφοφορία με την οποία η συντριπτική πλειοψηφία θα εγκρίνει την έκθεση GALILEO. Το σημαντικό είναι το Κοινοβούλιο να παραμείνει ενωμένο και να εξακολουθήσει να παρέχει την υποστήριξή του στην κ. Επίτροπο και στην Επιτροπή όσον αφορά το σημαντικότατο αυτό σχέδιο. Δεν είναι δυνατό να προβαίνουμε σε συζητήσεις αποκλειστικά λογιστικού και συμβολαιογραφικού περιεχομένου για ένα θέμα τέτοιας σημασίας, τη στιγμή που οι Αμερικανοί επενδύουν εκατομμύρια δολάρια στην ανάπτυξη της αεροναυπηγικής και διαστημικής βιομηχανίας τους.
<P>
Σήμερα καλούμαστε να αντιμετωπίσουμε κατάματα την αλήθεια. Ή η Ευρωπαϊκή Ένωση είναι ικανή να ξεκινήσει ένα διαστημικό πρόγραμμα τόσο απλό όσο το GALILEO, σαράντα χρόνια μετά από τις συναφείς με το Airbus και με το Ariane τολμηρές κινήσεις, ή - όπως είπαν ορισμένοι άλλοι συνάδελφοι - θα δείξει ότι αδυνατεί να το πράξει. Δεν θα ήθελα, εάν πρόκειται να δείξει την αδυναμία της, να είναι το Κοινοβούλιο υπεύθυνο για τούτο καθ' οιονδήποτε τρόπο και ελπίζω ότι, αύριο, τόσο η Επιτροπή όσο και το Κοινοβούλιο θα ενώσουν τις δυνάμεις τους προκειμένου να θέσουν το Συμβούλιο ενώπιον των ευθυνών του.

<SPEAKER ID=315 LANGUAGE="FR" NAME="Piιtrasanta">
Κύριε Πρόεδρε, κυρία Επίτροπε, αγαπητοί συνάδελφοι, η Ομάδα των Πρασίνων/Ευρωπαϊκής Ελεύθερης Συμμαχίας εγκρίνει συνολικά την έκθεση του συναδέλφου Glante. Ουσιαστικά, το θέμα μας δεν είναι να αποφασίσουμε εάν αποδεχόμαστε ή όχι το σχέδιο Galileo. Αυτό έχει αποφασιστεί ήδη με την έκθεση της κ. Langenhagen, όπως υπενθύμισε και η ίδια. Μάλιστα εγώ ο ίδιος είχα ανακοινώσει τη θετική γνώμη της Επιτροπής Βιομηχανίας, Εξωτερικού Εμπορίου, Έρευνας και Ενέργειας. Ο στόχος στη συγκεκριμένη περίπτωση είναι να αποφασίσουμε τους όρους διαχείρισης της φάσης ανάπτυξης του σχεδίου. Συμφωνούμε με την πρόταση του εισηγητή περί σύστασης μιας κοινής επιχείρησης της οποίας μέτοχοι θα είναι η Ευρωπαϊκή Ένωση και η ΕΥΔ, μιας επιχείρησης η οποία θα διαλυθεί μόλις ολοκληρωθεί η φάση της ανάπτυξης. Συμφωνούμε επίσης με την πρότασή του περί ταυτόχρονης σύστασης μιας επιχείρησης προώθησης στην οποία θα συμμετέχει ο ιδιωτικός τομέας. Έτσι θα αποφευχθούν οι συγκρούσεις συμφερόντων κατά τη σύνταξη της συγγραφής υποχρεώσεων και της έναρξης πρόσκλησης υποβολής προσφορών κατά τη φάση της υλοποίησης. Έτσι, οι επιχειρήσεις δεν θα είναι κριτές και κρινόμενοι.
<P>
Όσον αφορά την προτεινόμενη επιτροπή εποπτείας, κατά τη γνώμη μας δεν είναι ιδιαίτερα χρήσιμη, καθώς τα κράτη μέλη εκπροσωπούνται ήδη από μια κοινή επιχείρηση. Αντίθετα, συμφωνούμε με τη σύσταση μιας επιτροπής δεοντολογίας η οποία θα εκδίδει γνωμοδοτήσεις συμβουλευτικής φύσεως και θα μεριμνά για την ορθή αξιοποίηση του Galileo σύμφωνα με τις καθορισμένες από το Κοινοβούλιο αρχές.
<P>
Τέλος, δεν συμφωνούμε με τις τροπολογίες που υπέβαλε ο κ. Radwan, που επαναφέρουν το θέμα της στρατιωτικής χρήσης, ακόμη και με πρόσχημα ορισμένες φορές ανθρωπιστικούς λόγους. Εάν ψηφιστεί η τροπολογία αυτή, δεν θα μπορέσουμε τότε να υπερψηφίσουμε την έκθεση έτσι τροποποιημένη.
<P>
Συνοψίζοντας, εάν δεν εισαχθεί καθ' οιονδήποτε τρόπο η χρήση του Galileo για στρατιωτικούς σκοπούς, σκοπεύουμε να υπερψηφίσουμε την έκθεση του κ. Glante, έτσι όπως τη συνέταξε, διατυπώνοντας επίσης την επιθυμία η επιτροπή εποπτείας για την οποία κάνει λόγο να μετατραπεί σε επιτροπή δεοντολογίας, τη σύσταση της οποίας είχαμε υποστηρίξει στην πρώτη έκθεση.

<SPEAKER ID=316 LANGUAGE="EN" NAME="Chichester">
Κυρία Επίτροπε: η Ομάδα του ΕΛΚ-ΕΔ υποστηρίζει καταρχήν την επιχείρηση Galileo. Αναγνωρίζουμε τη σημασία που έχει η ύπαρξη ενός συμπληρωματικού και εναλλακτικού συστήματος δορυφορικής πλοήγησης. Αναγνωρίζουμε τη σπουδαιότητα της διατήρησης της ευρωπαϊκής τεχνολογικής ικανότητας για διαστημική δραστηριότητα. Χαιρετίζουμε την έμφαση που δίνεται σε ένα δημόσιο έργο που έχει ως βασικό στόχο να καταστεί εμπορικά βιώσιμο σε πολλούς τομείς, όπως οι επικοινωνίες και η παρατήρηση της Γης, καθώς και ο προσδιορισμός θέσης. Η δυσκολία έγκειται στον προσδιορισμό του τρόπου χρηματοδότησης ενός εγχειρήματος, έως ότου γίνει αυτοχρηματοδοτούμενο, ιδιαίτερα λαμβάνοντας υπόψη τα μεγάλα ποσά των άμεσων επενδύσεων που απαιτούνται. Επιθυμούμε να δούμε τη βιομηχανία να συμμετέχει πλήρως στα στάδια σχεδιασμού, καθορισμού των προδιαγραφών και προπαρασκευής, για την εξασφάλιση μίας καλύτερης ευκαιρίας για τεχνική επιτυχία. Για τον λόγο αυτό, έχουμε καταθέσει εκ νέου τροπολογίες για τη μείωση του τέλους εισόδου που θα πρέπει να καταβάλει μία επιχείρηση ώστε να συμμετάσχει στην κοινοπραξία. Δεν νομίζουμε ότι η πρόταση για μία εταιρεία προαγωγής, σ' αυτό το στάδιο, η οποία θα επαναλαμβάνει τις δομές της κοινοπραξίας, προσθέτει κάτι. Ανησυχούμε για τις δυσκολίες χρηματοδότησης μίας τόσο μεγάλης αξίας επιχείρησης μόνον από τον ιδιωτικό τομέα· γι' αυτόν τον λόγο, έχουμε προτείνει την τροπολογία που επιτρέπει την εν μέρει έστω χρηματοδότηση από αμυντικούς προϋπολογισμούς, με την προϋπόθεση ότι χρησιμοποιείται μόνον για ειρηνικούς σκοπούς. Αυτό απλώς υποστηρίζει τα σχόλια που περιέχονται στο Παράρτημα 1 του ενημερωτικού σημειώματος της Επιτροπής σχετικά με στρατηγικά ζητήματα. Τελειώνοντας, θα έλεγα ότι είναι μεγάλη χαρά να βρίσκομαι εδώ ως το άλλο μισό της λέσχης "ουρανός και διάστημα" , μαζί με τον συνάδελφό μου, τον κ. Savery.

<SPEAKER ID=317 LANGUAGE="ES" NAME="De Palacio">
. (ES) Κύριε Πρόεδρε, καταρχάς θέλω να ευχαριστήσω τον κ. Glante για την έκθεση που μας παρουσίασε. Θέλω επίσης να ευχαριστήσω τον κ. Savary και τον κ. Chichester, όλη την ομάδα "Ουρανός και Διάστημα" και όλους τους ευρωβουλευτές που συνυπέγραψαν ένα έγγραφο υποστήριξης του προγράμματος Galileo ενόψει του Ευρωπαϊκού Συμβουλίου του Λάκεν. Δυστυχώς, δεν το επιτύχαμε σε εκείνη την περίσταση, αλλά ελπίζουμε να το επιτύχουμε στην επόμενη. Δεν πρέπει να αποθαρρυνόμαστε και έχουμε ακόμη ένα χρονικό περιθώριο, αν και πολύ περιορισμένο, για να προσπαθήσουμε να αναπτύξουμε, άπαξ διά παντός, ένα σχέδιο που κατ' εμέ είναι απολύτως καθοριστικό για την Ευρώπη και που θα εκφράσει, επιπλέον, το μέγεθος της πραγματικής βούλησης της Ευρώπης να υπάρχει και να παρίσταται στο διεθνές επίπεδο.
<P>
Θα επικεντρωθώ μόνο σε τρεις πτυχές που επισημάνθηκαν εδώ σε σχέση με την έκθεση. Όλοι μας θεωρούμε κρίσιμη τη συμμετοχή του ιδιωτικού τομέα. Οι διαφορές έγκεινται στο πώς και από ποια στιγμή, αν καταλαβαίνω καλά. Θέλω να πω επ' αυτού - όπως είπαν ο κ. Savary και η κ. Langenhagen - ότι, ανεξάρτητα από το αποτέλεσμα των τροπολογιών επί της έκθεσης του κ. Glante, ελπίζω ότι η έκθεση, όπως θα διαμορφωθεί μετά τις τροπολογίες ή χωρίς αυτές, θα έχει τη μέγιστη δυνατή υποστήριξη, πέρα από τις προτιμήσεις μου για τον έναν ή τον άλλο τύπο.
<P>
Κατά τη γνώμη μας, ο ιδιωτικός τομέας πρέπει να συμμετάσχει από την αρχή, όχι μόνο λόγω των περιορισμένων πόρων που θα συνεισφέρει κατά τη φάση ανάπτυξης από το 2002 ως το 2005, αλλά επειδή μεσοπρόθεσμα εναπόκειται σ' αυτόν τον τομέα να συμβάλει ουσιαστικά στην επόμενη φάση, όχι μόνο στη φάση ανάπτυξης, αλλά και στη φάση λειτουργίας.
<P>
Η σημαντική αύξηση της χρηματοδοτικής συμμετοχής του ιδιωτικού τομέα είναι απαραίτητη προϋπόθεση για να επιτευχθεί, στο πλαίσιο των μελλοντικών δημοσιονομικών προοπτικών, η δημόσια χρηματοδότηση που απαιτείται για τις επόμενες φάσεις. Θέλω να πω ότι η συμμετοχή του ιδιωτικού τομέα δεν αυτοσχεδιάζεται, αλλά πρέπει να προετοιμαστεί από τώρα και, έτσι, ο τομέας συμπεριλαμβάνεται στο ψήφισμα του Συμβουλίου Υπουργών του περσινού Απριλίου.
<P>
Η πρόταση της Επιτροπής, που παρουσιάζεται σήμερα, δεν κάνει τίποτα περισσότερο από το να εφαρμόζει στην πράξη αυτήν την αρχή. Είναι αλήθεια ότι υπάρχει μία πρόταση, αυτή που παρουσίασε ο κ. Glante, όπου αντικαθίσταται αυτή η άμεση συμμετοχή από τη σύσταση μιας κοινής επιχείρησης, από τη σύσταση μιας επιχείρησης προώθησης παράλληλης με την κοινή επιχείρηση, πράγμα που σε εμάς, όπως επεσήμανα, δεν φαίνεται επαρκές.
<P>
Εμείς καταλαβαίνουμε ότι η συμμετοχή πρέπει να αναπτυχθεί εντός της επιχείρησης και ότι υπάρχει, επίσης, έκδηλη βούληση, όχι μόνο του διαστημικού τομέα, αλλά και του τομέα των εφαρμογών, να μπούμε ήδη σ' αυτή τη φάση, σ' αυτή τη δημόσια ή ιδιωτική συμμετοχή.
<P>
Θέλω να πω επίσης ότι, συμμετέχοντας στο κεφάλαιο της κοινής επιχείρησης, η βιομηχανία αρχίζει ήδη να αναλαμβάνει ένα ελάχιστο επίπεδο κινδύνων και πιστεύω ότι αυτό είναι σκόπιμο, επειδή πρέπει να συμμετάσχει και στους τελικούς προσδιορισμούς της αρχιτεκτονικής του όλου συστήματος.
<P>
Μερικοί, στο Συμβούλιο και στο Κοινοβούλιο, φοβούνται μήπως ανακύψουν συγκρούσεις συμφερόντων. Κατά τη γνώμη μου, σήμερα, οι εθνικές νομοθεσίες προβλέπουν τρόπους να αποφευχθεί αυτός ο τύπος σύγκρουσης συμφερόντων.
<P>
Όπως έχω πει και άλλοτε, εδώ δίνουμε ενισχύσεις και χρηματοδοτούμε προγράμματα, ενώ υπάρχει μία τράπεζα που ενεργεί ως οικονομικός σύμβουλος των ενισχύσεων, ενώ υπάρχει μια μη κυβερνητική οργάνωση, συνδεδεμένη με αυτή την τράπεζα, που είναι αυτή που εκτελεί το πρόγραμμα και ενώ υπάρχει μια ομάδα μελέτης, επίσης συνδεδεμένη με αυτή την τράπεζα, που αξιολογεί την πραγματικότητα του προγράμματος. Και λέμε ότι όλα αυτά είναι σωστά και ότι υπάρχουν επαρκείς φραγμοί για να εγγυηθούν ότι δεν είναι δυνατή η διαπλοκή συμφερόντων. Πιστεύω ότι, στην προκειμένη περίπτωση, υπάρχουν ακόμα πιο συγκεκριμένοι και πιο σαφείς τρόποι, το περίφημο σινικό τείχος, που θα μας επέτρεπαν να αποφύγουμε αυτόν τον τύπο προβλημάτων.
<P>
Το άρθρο 9 του Καταστατικού λέει ότι, στην πρόταση που κάνουμε, σε θέματα ανάθεσης συμβάσεων η εκτελεστική επιτροπή πρέπει να ενεργεί με πλήρη ανεξαρτησία από το διοικητικό συμβούλιο στο οποίο θα εκπροσωπούνται οι επιχειρήσεις που συμμετέχουν στην κοινή επιχείρηση, δηλαδή ότι η εκτελεστική επιτροπή ενεργεί ανεξάρτητα από τις επιχειρήσεις που συμμετέχουν ενδεχομένως στις συμβάσεις. Για να αποφευχθούν οι ανησυχίες, υπάρχουν τρόποι που μπορούν να παράσχουν μεγαλύτερες εγγυήσεις.
<P>
Όσον αφορά τον ρόλο των κρατών της Ένωσης, συμμεριζόμαστε πλήρως την προσέγγιση της έκθεσης του κ. Glante, δηλαδή τη σύσταση μιας επιτροπής εποπτείας που θα αποτελείται από εκπροσώπους των κρατών μελών, για να μπορούν τα τελευταία να παρακολουθούν από κοντά και συνεχώς τις δραστηριότητες της κοινής επιχείρησης. Γι' αυτό προτείναμε στο Συμβούλιο, και αυτό το ενέκρινε, να θεσπιστεί στον κανονισμό - όχι στο καταστατικό της κοινής επιχείρησης, αλλά στον κανονισμό - ένα συμβούλιο εποπτείας που θα αποτελείται από εκπροσώπους των κρατών. Το συμβούλιο αυτό θα πρέπει να συνεδριάζει πριν από κάθε συνεδρίαση του διοικητικού συμβουλίου της κοινής επιχείρησης, για να αποφασίζει τις θέσεις που προβλέπει η Επιτροπή να υποστηρίξει σε σχέση με τα διάφορα σημεία της ημερήσιας διάταξης.
<P>
Αυτοί οι κανόνες λειτουργίας μας φαίνονται οι πλέον ενδεδειγμένοι για να επιτύχουμε τον στόχο μας, αφού διατηρούν την αυτόνομη λειτουργία της επιχείρησης, ενώ ταυτόχρονα επιτρέπουν στα κράτη να ελέγχουν τη δράση της Επιτροπής, που εκπροσωπεί την Ευρωπαϊκή Κοινότητα στο διοικητικό συμβούλιο της κοινής επιχείρησης.
<P>
Όσο για τη στρατιωτική διάσταση, κυρίες και κύριοι, θα πω ότι το GALILEO είναι ένα σύστημα που έχει σχεδιαστεί για πολιτικούς σκοπούς, ότι η διαχείρισή του θα πρέπει να γίνεται από πολίτες και ότι, επιπλέον, αυτή είναι μία από τις ουσιαστικές διαφορές του από το GPS. Τούτου λεχθέντος, είναι βέβαιο ότι υπάρχει μια υπηρεσία που προορίζεται ειδικά για τις δημόσιες διοικήσεις, που έχει σχεδιαστεί για εφαρμογές όπως η πυροσβεστική και η ασφάλεια και που μπορεί μια δεδομένη στιγμή να χρησιμοποιηθεί για άλλους στόχους, αλλά σήμερα είναι το ανοιχτό GPS αυτό που χρησιμοποιείται για ορισμένες στρατιωτικές εφαρμογές και χρήσεις. Δύσκολα μπορούμε να αποφύγουμε την ύπαρξη κάποιου συγχρονισμένου μηχανισμού με το GALILEO.
<P>
Με αυτό, κυρίες και κύριοι, θέλω να πω, πρώτον, ότι αυτός ο τύπος συστημάτων είναι πάντοτε διττής χρήσης. Δεύτερον, όπως γνωρίζετε, υπάρχει ένα σήμα ελεύθερης, εντελώς δωρεάν πρόσβασης, ένα άλλο σήμα πρόσβασης, κατόπιν πληρωμής, σε ορισμένες υπηρεσίες, κωδικοποιημένης, αλλά επίσης ελεύθερης, και ένα τρίτο σήμα, που προορίζεται ειδικά για τον δημόσιο τομέα, αλλά - επιμένω - που έχει σχεδιαστεί, όχι για στρατιωτικές, αλλά για πολιτικές χρήσεις, σαν αυτές που ανέφερα.
<P>
Κυρίες και κύριοι, σήμερα, σε σχέση με το GALILEO, υπάρχουν στο τραπέζι του Συμβουλίου Υπουργών όλα τα στοιχεία για να λάβει απόφαση, η χρηματοδότηση για όλη τη φάση ανάπτυξης, χωρίς να χρειαστεί από κανένα κράτος της Ένωσης να βάλει ούτε ένα ευρώ για την προώθηση αυτού του έργου. Πρέπει να το πω με κάθε σαφήνεια, οι σημερινές οικονομικές προοπτικές καλύπτουν όλη τη φάση ανάπτυξης του GALILEO. Κανένα κράτος δεν θα χρειαστεί να βάλει ούτε ένα παραπάνω ευρώ.
<P>
Το GALILEO είναι ουσιώδες για την ευρωπαϊκή βιομηχανία, για το τεχνολογικό δυναμικό, για την ευρωπαϊκή διαστημική τεχνολογία, αλλά και για πολλά άλλα στοιχεία, όπως η αυτονομία, η κυριαρχία και η δυνατότητα παροχής μιας υπηρεσίας εναλλακτικής του GPS, η οποία θα το ενίσχυε, αφού, όπως έχουμε πει επανειλημμένα, το GALILEO θα είναι και θα πρέπει πάντα να είναι συμβατό με το GPS· τα δυο τους θα πρέπει να αλληλοενισχύονται και, σε περίπτωση αποτυχίας ενός από τα δύο, το άλλο θα πρέπει να χρησιμεύει ως εναλλακτική λύση για όλους τους χρήστες.
<P>
Το μόνο που πρέπει να δούμε είναι αν υπάρχει ή όχι η πολιτική βούληση και πιστεύω πως αυτή είναι μία από εκείνες τις περιστάσεις κατά τις οποίες θα μάθουμε αν υπάρχει ή όχι πολιτική βούληση να προχωρήσουμε με μια Ευρώπη υπολογίσιμη στον κόσμο. Η μπάλα, όπως λέμε στην Ισπανία, είναι στα χέρια των Υπουργών και ελπίζω να αποφασίσουν θετικά.

<SPEAKER ID=318 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί την Πέμπτη, στις 12.00.
<P>
(Η συνεδρίαση λήγει στις 23.35)

