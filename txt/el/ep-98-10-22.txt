<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="DE" NAME="Rόbig">
Κυρία Πρόεδρε, θα ήθελα να σας γνωστοποιήσω ότι χάθηκαν 100 φράγκα από το πορτοφόλι μου. Αυτή είναι η δεύτερη φορά που συμβαίνει κάτι τέτοιο. Θα σας παρακαλούσα να παρέμβετε στην υπηρεσία ασφαλείας του Σώματος, ώστε να δοθεί τέλος σε αυτές τις κλοπές, των οποίων ο αριθμός ανέρχεται κατά μέσον όρο σε 10 έως 15 κάθε μήνα στο Ευρωπαϊκό Κοινοβούλιο. Ευχαριστώ, κυρία Πρόεδρε!

<SPEAKER ID=3 NAME="Πρόεδρος">
Όπως γνωρίζετε, κύριε Rόbig, προσπαθούμε να εξασφαλίσουμε τη μεγαλύτερη δυνατή ασφάλεια σε όλους τους χώρους εργασίας μας. Σας ευχαριστώ για την πληροφορία αυτή και μπορώ να σας εγγυηθώ ότι θα εντατικοποιήσουμε ακόμη περισσότερο τις προσπάθειές μας.

<SPEAKER ID=4 LANGUAGE="EN" NAME="Falconer">
Κυρία Πρόεδρε, χτες έκανα μια δήλωση στο Σώμα που καταγράφηκε στα πλήρη πρακτικά, ενώ στα συνοπτικά πρακτικά αναφέρθηκε μόνο το σχόλιο ότι ήμουν παρών και δεν ψήφισα. Έλαβα μέρος σε όλες τις χθεσινές ψηφοφορίες. Θα ήθελα ως εκ τούτου να τροποποιηθούν ανάλογα τα συνοπτικά πρακτικά.

<SPEAKER ID=5 NAME="Πρόεδρος">
Ευχαριστώ, κύριε Falconer. Θα διορθώσουμε αυτό το διπλό λάθος, σας το υπόσχομαι.

<SPEAKER ID=6 LANGUAGE="DE" NAME="Rack">
Κυρία Πρόεδρε, θα θέσω μία ερώτηση στην οποία θα παρακαλούσα το Προεδρείο να απαντήσει το συντομότερο δυνατόν: το Κοινοβούλιο εξέδιδε και συνεχίζει να εκδίδει δελτία τύπου στη γερμανική γλώσσα, υπό τον τίτλο «Plenum aktuell». Σήμερα, όμως, η γερμανική έκδοση έχει περιοριστεί αισθητά. Δεν έχω ελέγξει αν το ίδιο συμβαίνει και με τις άλλες γλώσσες. Για παράδειγμα, στην ανταπόκριση σχετικά με την έκθεση Spaak δεν αναφέρεται κανείς άλλος εκτός από τον Επίτροπο και τον εισηγητή. Θα ήθελα κάποιες εξηγήσεις αν ο περιορισμός αυτός αφορά μόνο τη γερμανική γλώσσα ή εμπίπτει σε γενικότερα μέτρα λιτότητας. Αν όντως συμβαίνει το τελευταίο, νομίζω πως τέτοιου είδους μέτρα είναι αδικαιολόγητα, καθώς τα εν λόγω δελτία τύπου παρέχουν στην κοινή γνώμη την απαιτούμενη ενημέρωση για τις εργασίες του Κοινοβουλίου.

<SPEAKER ID=7 NAME="Πρόεδρος">
Κύριε Rack, δεν μπορώ να πιστέψω ότι πρόκειται για μέτρα εξοικονόμησης χρημάτων. Εν πάση περιπτώσει, θα εξακριβώσουμε τι συμβαίνει. Πιστεύω ότι είναι ιδιαίτερα σημαντικό τα πλήρη πρακτικά να χαρακτηρίζονται από τη μέγιστη δυνατή ακρίβεια.

<SPEAKER ID=8 LANGUAGE="DE" NAME="Kreissl-Dφrfler">
Κυρία Πρόεδρε, θα ήθελα να δηλώσω ότι συμφωνώ με τον προηγούμενο ομιλητή όσον αφορά αυτή την εισήγηση από το χθεσινό «Plenum aktuell». Σχετικά με την οικονομική κρίση στη Λατινική Αμερική μνημονεύεται μόνον ο Επίτροπος Bangemann και κανείς άλλος. Εάν αυτό πρόκειται να καθιερωθεί στο μέλλον, τότε ας διακόψουμε δια παντός αυτή την έκδοση, αφού δεν έχει πια κανένα νόημα και σίγουρα δεν συμβάλλει στην πληροφόρηση της κοινής γνώμης για τις απόψεις των βουλευτών. Σας παρακαλώ να επιληφθείτε του θέματος άμεσα!
<P>
(Χειροκροτήματα)

<SPEAKER ID=9 NAME="Πρόεδρος">
Βεβαιότατα. Σας ευχαριστώ για τις παρατηρήσεις αυτές. Σας βεβαιώνω και πάλι ότι θα διενεργήσουμε τον σχετικό έλεγχο.

<SPEAKER ID=10 LANGUAGE="FR" NAME="Wijsenbeek">
Κυρία Πρόεδρε, θα ήθελα να συμφωνήσω με τους δύο προηγούμενους ομιλητές και να επισημάνω ότι, για λόγους εξοικονόμησης χρημάτων στη διοίκηση, δεν επετράπη στο μισό προσωπικό του Ευρωπαϊκού Κοινοβουλίου να μεταβεί στο Στρασβούργο γι' αυτή τη δεύτερη περίοδο συνόδου του Οκτωβρίου. Εφόσον πρέπει να ερχόμαστε στο Στρασβούργο, κυρία Πρόεδρε, πρέπει και να διαθέτουμε το απαραίτητο προσωπικό για την ορθή εκπλήρωση των καθηκόντων μας.
<P>
(Εγκρίνονται τα συνοπτικά πρακτικά)

<CHAPTER ID=2>
Ψηφοφορίες
<SPEAKER ID=11 NAME="Σχέδια τροπολογιών και προτάσεις τροποποίησης που αφορά τις πιστώσεις του Τμήματος ΙΙΙ του σχεδίου γενικού προϋπολογισμού για το 1999 όσον αφορά την Επιτροπή και τα σχέδια τροπολογιών στα Τμήματα I, II, IV, V και VI του σχεδίου γενικού προϋπολογισμού για το οικονομικό έτος 1999 που αφορούν το Ευρωπαϊκό Κοινοβούλιο, το Συμβούλιο, το Δικαστήριο, το ΕλεγκτικόΣυνέδριο, την Οικονομική και Κοινωνική Επιτροπή και την Επιτροπή των Περιφερειών.">

<P>
Dόhrkop Dόhrkop (PSE), εισηγήτρια. (ES) Κυρία Πρόεδρε, πριν από την έναρξη αυτής της σημαντικής ψηφοφορίας θα ήθελα να κάνω κάποια σχόλια. Πρώτον, το Κοινοβούλιο ψηφίζει πρώτα την τροπολογία 888, σχετικά με το στρατηγικό αποθεματικό, οι πιστώσεις του οποίου θα πρέπει ενδεχομένως να προσαρμοστούν στο τέλος της ψηφοφορίας. Δεύτερον, στις τέσσερεις θέσεις του προϋπολογισμού - Β2-517, Β3-4003, Β7-6201 και Β7-6211 - πρέπει να γίνουν μικρές αναπροσαρμογές στα ποσά, και θα σας δώσω τις λεπτομέρειες όταν φτάσουμε στην ψηφοφορία των εν λόγω κονδυλίων. Τρίτον, υπάρχουν δύο θέσεις, οι Β3-301 και Β3-309, όπου οι παρατηρήσεις θα πρέπει να είναι ακριβέστερες. Και τέλος, πρέπει να γίνουν τεχνικές αναπροσαρμογές στις παρατηρήσεις των τροπολογιών των θέσεων Β3-4304, Β7-500 και Β7-6602.

<SPEAKER ID=12 NAME="Πρόεδρος">
Σας ευχαριστώ, κυρία βουλευτή, πιστεύω ότι θα ήταν πράγματι προτιμότερο να δώσετε την κατάλληλη στιγμή τις απαραίτητες διευκρινίσεις, ούτως ώστε να γνωρίζουν οι συνάδελφοι τι ψηφίζουν.

<SPEAKER ID=13 NAME="Samland">
Κυρία Πρόεδρε, επειδή γνωρίζω ότι αργότερα, μέσα στους έντονους ρυθμούς της ψηφοφορίας, δεν θα έχω πια την ευκαιρία να αναφερθώ στο θέμα, θα ήθελα να εκμεταλλευτώ τον χρόνο μέχρι να λάβετε θέσεις, για να εκφράσω τις ευχαριστίες μου στο προσωπικό που στελεχώνει τις υπηρεσίες του Σώματος. Τους ευχαριστώ για την υποδειγματική συνεργασία τους, ώστε όλοι εμείς να έχουμε εγκαίρως στα χέρια μας τις εισηγήσεις και τα έγγραφα σε όλες τις γλώσσες. Καθώς πρέπει να αποφανθούμε περί άνω των 1000 τροπολογιών, νομίζω ότι τώρα είναι η κατάλληλη στιγμή για να συγχαρούμε τις υπηρεσίες και το Σώμα εν γένει για την έγκαιρη περάτωση των απαιτούμενων εργασιών.
<P>
(Χειροκροτήματα) -Σχέδιο τροπολογίας αριθ. 714
<SPEAKER ID=14 NAME="Dόhrkop Dόhrkop">
Κυρία Πρόεδρε, προτείνω να συμπεριληφθούν 400.000 ευρώ στις πιστώσεις ανάληψης υποχρεώσεων, δηλαδή να ψηφιστούν συνολικά 3 εκατ. πιστώσεων ανάληψης υποχρεώσεων σε αυτό το κονδύλιο.
<P>
Σχέδιο τροπολογίας αριθ. 844
<SPEAKER ID=15 NAME="Dόhrkop Dόhrkop">
Κυρία Πρόεδρε, θα ήθελα να συμπεριληφθεί στις παρατηρήσεις ποσό 1, 7 εκατ. ευρώ με προορισμό τη Διεθνή Ομοσπονδία «Σπίτια της Ευρώπης».
<P>
Σχέδιο τροπολογίας αριθ. 738
<SPEAKER ID=16 NAME="Dόhrkop Dόhrkop">
Κυρία Πρόεδρε, ζητώ να συμπεριληφθεί η εξής παρατήρηση: αυτή η πίστωση προορίζεται επίσης για τη χρηματοδότηση της εκστρατείας του 1999 για την καταπολέμηση της βίας κατά των γυναικών.
<P>
Σχέδιο τροπολογίας αριθ. 741
<SPEAKER ID=17 NAME="Dόhrkop Dόhrkop">
Κυρία Πρόεδρε, ζητώ να ψηφιστούν 3 εκατ. ευρώ επιπλέον για πιστώσεις ανάληψης υποχρεώσεων, δηλαδή συνολικά 5 εκατ. ευρώ σε αυτή τη θέση του προϋπολογισμού.
<P>
Σχέδιο τροπολογίας αριθ. 584
<SPEAKER ID=18 LANGUAGE="DE" NAME="Mόller">
Κυρία Πρόεδρε, πιστεύω, ότι πρόκειται για λάθος. Αυτή είναι η αρχική πρόταση της Ομάδας μου, να οριστεί δηλαδή αποθεματικό της τάξεως του 30 %, και θα ήθελα να τονίσω ότι δεν αναφέρομαι στην προϋπόθεση να επιβληθεί αυτό εκ νέου, αλλά στις προϋποθέσεις που είχαμε θέσει για το σύνολο του αποθεματικού. Αυτό έγινε επειδή μία προϋπόθεση, η παραπομπή δηλαδή των στοιχείων στις βελγικές εισαγγελικές αρχές, δεν συντρέχει ακόμα.

<SPEAKER ID=19 LANGUAGE="FR" NAME="Dell'Alba">
Κυρία Πρόεδρε, δεν κατάλαβα πολύ καλά την παρέμβαση της κ. Mόller. Εάν θέλει να υποβάλει προφορική τροπολογία σε μία ιδιαίτερα περίπλοκη και μακρόχρονη διαδικασίας ψηφοφορία, θα εναντιωθώ, όπως πιστεύω και άλλοι συνάδελφοι. Ας ψηφίσουμε την τροπολογία με τη μορφή που έχει συνταχθεί: είναι το μόνο που μπορούμε να κάνουμε σε μια τόσο περίπλοκη ψηφοφορία.
<P>
Σας παρακαλώ, συνεπώς, να τεθεί σε ψηφοφορία η αρχική τροπολογία της κ. Mόller, με τη μορφή που έχει συνταχθεί.

<SPEAKER ID=20 NAME="Πρόεδρος">
Ακριβώς αυτό σκεφτόμουν να κάνω, κύριε Dell'Alba. Σας ευχαριστώ για τη συνδρομή σας.

<SPEAKER ID=21 LANGUAGE="NL" NAME="Maij-Weggen">
Κυρία Πρόεδρε, δεν θα έπρεπε να ακούσουμε την άποψη του Προέδρου της Επιτροπής Προϋπολογισμών σχετικά με το θέμα; Κατά τη γνώμη μου βρίσκεται στην καταλληλότερη θέση για να μας εξηγήσει ακριβώς τον λόγο ύπαρξης αυτής της τροπολογίας.

<SPEAKER ID=22 NAME="Πρόεδρος">
Όχι, κυρία Maij-Weggen, δεν πιστεύω ότι είναι απαραίτητο.
<P>
Προχωρούμε στην ψηφοφορία.
<P>
Σχέδιο τροπολογίας αριθ. 808
<SPEAKER ID=23 NAME="Dόhrkop Dόhrkop">
Κυρία Πρόεδρε, ζητώ να ψηφιστούν 5 εκατ. ευρώ επιπλέον για τις πιστώσεις ανάληψης υποχρεώσεων σχετικά με την πρόταση τροπολογίας της Επιτροπής Προϋπολογισμών, δηλαδή συνολικά 45 εκατ. ευρώ σε πιστώσεις ανάληψης υποχρεώσεων σε αυτή τη θέση προϋπολογισμού.
<P>
Σχέδιο τροπολογίας αριθ. 810
<SPEAKER ID=24 NAME="Dόhrkop Dόhrkop">
Κυρία Πρόεδρε, ζητώ να ψηφιστούν σε αυτή τη θέση 16, 5 εκατ. ευρώ σε πιστώσεις ανάληψης υποχρεώσεων, αντ' αυτού που προτείνεται στην τροπολογία της Επιτροπής Προϋπολογισμών.

<SPEAKER ID=25 NAME="Πρόεδρος">
Προχωρούμε στην ψηφοφορία των τροπολογιών του τμήματος Ι.
<P>
Κύριε Martens, έχετε τον λόγο.

<SPEAKER ID=26 LANGUAGE="NL" NAME="Martens">
Κύριε Πρόεδρε, αξιότιμοι συνάδελφοι, σύμφωνα με το άρθρο 115, παράγραφο 3, ζητώ εξ ονόματος της Ομάδας μου όσον αφορά την τροπολογία 899 να διεξαχθεί ψηφοφορία πρώτα για την 5η παράγραφο, στην οποία προβλέπεται η διασύνδεση με το καθεστώς των βουλευτών, και δώστε μου δύο λεπτά για να εξηγήσω γιατί.
<P>
Εδώ και είκοσι χρόνια ισχύει ένα σύστημα κατ' αποκοπή αποζημιώσεων για έξοδα ταξιδίου. Σύμφωνα με την έκθεση του Ελεγκτικού Συνεδρίου, η ύπαρξη αυτού του συστήματος δεν δικαιολογείται πλέον. Ωστόσο, πρέπει να προσπαθήσουμε να βρούμε μία δίκαιη λύση και ο μόνος τρόπος για να γίνει αυτό είναι να διασυνδεθεί με το καθεστώς των βουλευτών. Η Ομάδα μας αντιτίθεται προς ένα περίπλοκο και ταυτόχρονα αδιαφανές σύστημα, το οποίο στην παρούσα φάση είναι εξαιρετικά δύσκολο να αιτιολογηθεί στο κοινό.
<P>
Κατά δεύτερον, και θα ήθελα να δοθεί προσοχή στο σημείο αυτό, φοβόμαστε μήπως, σε περίπτωση που αποδεχτούμε μια μεταβατική ρύθμιση, ορισμένα μέλη του Συμβουλίου το εκμεταλλευθούν για να μην αποδεχθούν το καθεστώς των βουλευτών.
<P>
(Χειροκροτήματα) Το καθεστώς των βουλευτών πρέπει να εγκριθεί ομόφωνα. Το Κοινοβούλιο πρέπει να υποβάλει πρόταση, η Επιτροπή να γνωμοδοτήσει και το Συμβούλιο πρέπει να αποφασίσει ομόφωνα. Φοβόμαστε ότι η δίκαιη λύση, η οποία μπορεί να επιτευχθεί μόνο μέσω του καθεστώτος των βουλευτών, δεν πρόκειται να εφαρμοσθεί, σε περίπτωση που αποδεχθούμε μια μεταβατική ρύθμιση. Αντίθετα, πρέπει - και αυτό αποτελεί επίσης απόφαση της Ομάδας μου - να καταρτίσουμε πρόταση με βάση την έκθεση Rothley την οποία να μπορεί να υποβάλει το Κοινοβούλιο στο Ευρωπαϊκό Συμβούλιο στις 11 και 12 Δεκεμβρίου στη Βιέννη. Συνεπώς, συμφωνούμε να εγκριθεί η έκθεση Rothley ως βάση για τη σύναψη διοργανικής συμφωνίας. Η μόνη εγγύηση που έχουμε είναι ότι εσείς, αξιότιμοι συνάδελφοι, θα αποδεχθείτε να διεξαγάγουμε πρώτα ψηφοφορία για την 5η παράγραφο και να την εγκρίνουμε. Πιστεύω ότι μόνο κατ' αυτόν τον τρόπο θα μπορέσουμε αφενός να καταργήσουμε ένα σύστημα που δεν μπορεί πλέον να διατηρηθεί και αφετέρου να καταρτίσουμε το καθεστώς των βουλευτών.
<P>
(Χειροκροτήματα)
<SPEAKER ID=27 LANGUAGE="EN" NAME="Green">
Κύριε Πρόεδρε, ο Καγκελλάριος Klima της Αυστρίας κατέστησε χθες σαφές στο Ευρωπαϊκό Κοινοβούλιο ότι, αν το Κοινοβούλιο υποβάλει εγκαίρως μια πρόταση για τη Σύνοδο Κορυφής της Βιέννης, τον Δεκέμβριο, τότε αυτός θα την παρουσιάσει στη Σύνοδο Κορυφής. Το κατέστησε αυτό απολύτως σαφές και άτυπα, με τους αρχηγούς των πολιτικών ομάδων, όταν μας συνάντησε πριν από μερικές μέρες ύστερα από πρόσκλησή σας, κύριε Πρόεδρε. Αυτό που διαπιστώνουμε εδώ είναι μια προσπάθεια πρόκλησης σύγχυσης και κάλυψης πίσω από αυτή την προσέγγιση. Η πολιτική ομάδα μου είναι υπέρ.
<P>
(Ψίθυροι δυσαρέσκειας) Ακουσα σιωπηλά τον κ. Martens. Θα περιμένω έως ότου σταματήσουν οι έντονες διαμαρτυρίες.
<P>
Η πολιτική ομάδα μου είναι υπέρ της ψηφοφορίας. Η ψηφοφορία θα είναι ελεύθερη, ούτως ώστε κάθε μέλος της Ομάδας μου να μπορεί να λάβει τη δική του απόφαση για το κρίσιμο αυτό ζήτημα. Θα ζητήσουμε να διεξαχθεί η ψηφοφορία με τη σειρά που είχε οριστεί στον κατάλογο των ομιλητών. Όλοι υποστηρίζουμε την ύπαρξη καθεστώτος των βουλευτών του Ευρωπαϊκού Κοινοβουλίου. Ο μόνος τρόπος με τον οποίο καταφέραμε να συμπεριληφθεί αυτό στην ημερήσια διάταξη στο Αμστερνταμ - που άλλαξε τη Συνθήκη - ήταν αλλάζοντας την πολιτική ισορροπία του Συμβουλίου. Είναι, επομένως, προς τιμή μας που καταφέραμε τουλάχιστον να συμπεριληφθεί στην ημερήσια διάταξη του Αμστερνταμ και στη Συνθήκη. Τώρα πιστεύουμε ότι έχουν δημιουργηθεί οι κατάλληλες συνθήκες για να προχωρήσουμε στο καθεστώς των βουλευτών. Αυτό επιδιώκουμε στην Επιτροπή Νομικών Θεμάτων και Δικαιωμάτων των Πολιτών. Όπως ξέρετε, έχουμε αλλάξει το χρονοδιάγραμμα έτσι ώστε να συμπεριληφθεί στη Σύνοδο Κορυφής της Βιέννης. Πιστεύουμε, όμως, επίσης ότι είναι σημαντικό να κάνουμε μια πολιτική δήλωση για την εντολή μας και την επιθυμία μας να διασφαλίσουμε, πρώτον, ότι ενεργούμε όπως απαιτείται από το Ελεγκτικό Συνέδριο και, δεύτερον, ότι οι ενέργειές μας πάνω σε αυτό το θέμα χαρακτηρίζονται από απόλυτη ειλικρίνεια και διαφάνεια. Γνωρίζοντας ότι μερικοί βουλευτές από την αντίθετη πλευρά του Σώματος κινούνταν βιαστικά σήμερα το πρωί, προσπαθώντας να μαζέψουν ψήφους για μια μυστική ψηφοφορία επ' αυτής της αίτησης, νομίζω ότι είναι κάπως παράλογο να υποβάλλει αυτή την αίτηση ο κ. Martens. Θα θέλαμε να τηρήσουμε τη σειρά της ψηφοφορίας σύμφωνα με το χρονοδιάγραμμα.
<P>
(Χειροκροτήματα)
<SPEAKER ID=28 LANGUAGE="FR" NAME="Fabre-Aubrespy">
Κύριε Πρόεδρε, η εν λόγω αίτηση υποβλήθηκε, αν κατάλαβα καλά, βάσει του άρθρου 115, σχετικά με τη σειρά ψηφοφορίας για τις τροπολογίες. Δεν βλέπω τι θα μπορούσε να δικαιολογήσει την τροποποίηση της σειράς ψηφοφορίας όπως αναγράφεται στον σχετικό κατάλογο.
<P>
Στην Επιτροπή Προϋπολογισμών το πρόβλημα έχει ήδη τεθεί. Ψηφίσαμε δεύτερο το εδάφιο που σας ζητούν τώρα να ψηφίσετε πρώτο. Δεν υπάρχει σχέση μεταξύ της πρώτης ψηφοφορίας και της ψηφοφορίας σχετικά με το καθεστώς των βουλευτών. Μας ζητούν να αποφανθούμε κατ' αρχάς για ένα ζήτημα αρχής, ποιοι πρέπει δηλαδή να είναι οι όροι καταβολής των αποζημιώσεων. Το καθεστώς των βουλευτών είναι διαφορετικό ζήτημα. Δεν υπάρχει συνεπώς κανένας λόγος, ούτε νομικός, ούτε πολιτικός, για να ζητείται η τροποποίηση της σειράς ψηφοφορίας.

<SPEAKER ID=29 LANGUAGE="EN" NAME="Cox">
Κύριε Πρόεδρε, θα αναφερθώ σε ένα διαδικαστικό θέμα. Θέλω να δηλώσω ρητά εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών ότι επιθυμούμε να διατηρηθεί η σειρά της ψηφοφορίας ως έχει. Όλοι γνωρίζουμε εντός καθεμιάς από τις πολιτικές ομάδες μας ότι πρόκειται για πολύ δύσκολο ζήτημα. Είναι δύσκολο να επιτύχουμε μια ισορροπία και πρέπει να δείχνουμε αμοιβαίο σεβασμό και ανεκτικότητα, ο ένας για τις θέσεις του άλλου. Αυτό, όμως, πρέπει να γίνεται με τέτοιο τρόπο ώστε κάθε άτομο να αναλαμβάνει ρητά, ανοικτά και με διαφάνεια την ευθύνη του/της απέναντι στο Σώμα, στα πρακτικά και ενώπιον της κοινής γνώμης, όχι επειδή δεν σεβόμαστε τις διαφορές κάθε ατόμου, αλλά επειδή πρέπει να αποκαλύπτουμε αυτές τις διαφορές. Πρέπει να έχουμε το θάρρος της γνώμης μας να υποστηρίζουμε αυτές τις διαφορές.
<P>
Η Ομάδα μου είναι της άποψης ότι πρέπει να αποδεχτούμε και να προωθήσουμε την αντιστοιχία και την έντονη συμπληρωματικότητα ανάμεσα στο καθεστώς των βουλευτών και τη μεταρρύθμιση των αποζημιώσεων για έξοδα ταξιδίου. Ωστόσο, όσον αφορά τη διαμόρφωση του συστήματος, είναι ευθύνη του ίδιου του Κοινοβουλίου να καθορίσει τη φύση του συστήματος αποζημιώσεων για έξοδα ταξιδίου, ενώ για το καθεστώς των βουλευτών είναι ευθύνη άλλων να διασφαλίσουν ότι το Κοινοβούλιο θα προετοιμασθεί εγκαίρως για τη Σύνοδο Κορυφής της Βιέννης. Ας αναλάβουμε τις ευθύνες μας ως Σώμα στους τομείς που έχουμε απόλυτη εξουσία να κάνουμε κάτι τέτοιο και ας ψηφίσουμε με τη σειρά που έχει καθοριστεί.
<P>
(Χειροκροτήματα)

<SPEAKER ID=30 NAME="Πρόεδρος">
Πιστεύω πως δεν είναι απαραίτητο να συνεχίσουμε αυτή τη συζήτηση, γιατί η παράγραφος 2 του σημείου 3 του άρθρου 115 του Κανονισμού αναφέρει πως ο Πρόεδρος πρέπει να βεβαιωθεί ότι δεν αντιτίθενται στη διαδικασία 29 τουλάχιστον βουλευτές. Σας ερωτώ, επομένως, αν εμμένετε στην αίτησή σας, γιατί είναι σαφές κατά τη γνώμη μου πως θα είναι αντίθετοι τουλάχιστον 29 βουλευτές, αλλά δεν χάνω τίποτα να τους μετρήσω. Αν εσείς εμμένετε στη θέση σας, παρακαλώ να σηκωθούν οι βουλευτές οι οποίοι είναι αντίθετοι, έτσι ώστε να τους μετρήσουμε γρήγορα. Πείτε μου, κύριε Martens, αν εμμένετε στη θέση σας.

<SPEAKER ID=31 LANGUAGE="NL" NAME="Martens">
Είναι σαφές ότι περισσότεροι από 25 βουλευτές αντιτίθενται στην τροποποίηση της ψηφοφορίας. Το μόνο που ζητώ είναι να διεξαχθεί οπωσδήποτε χωριστή ψηφοφορία για την πέμπτη παράγραφο.

<SPEAKER ID=32 NAME="Πρόεδρος">
Μάλιστα, κύριε Martens. Αυτή η ψηφοφορία κατά τμήματα έχει ζητηθεί εγκαίρως από τις πολιτικές ομάδες και θα εφαρμοσθεί.
<P>
Μετά τις ψηφοφορίες επί των σχεδίων τροπολογιών 899 και 537

<SPEAKER ID=33 LANGUAGE="FR" NAME="Pasty">
Κύριε Πρόεδρε, αγαπητοί συνάδελφοι, για να αποφευχθεί κάπως η γενική σύγχυση, θα ήθελα να συνάγετε και να συνάγουμε τα συμπεράσματα των ψηφοφοριών που μόλις διεξήχθησαν. Αυτό σημαίνει - και είμαι απόλυτα θετικός προς την ερμηνεία αυτή - ότι ισχύει η απόφαση του Προεδρείου της 19ης Οκτωβρίου, σχετικά με ένα μεταβατικό καθεστώς αποζημιώσεων. Θα ήθελα αυτό να καταστεί σαφές.

<SPEAKER ID=34 NAME="Πρόεδρος">
Ακριβώς, κύριε Pasty. Η απόφαση είναι ότι δεν προσθέτουμε παρατηρήσεις που τροποποιούν την απόφαση του Προεδρείου. Συνεπώς, η απόφαση του Προεδρείου εξακολουθεί να ισχύει. Το ποσό εγκρίθηκε και θα τεθεί σε εφαρμογή σύμφωνα με την απόφαση του Προεδρείου.
<P>
(Χειροκροτήματα) -Σχέδιο τροπολογίας αριθ. 899
<SPEAKER ID=35 LANGUAGE="ES" NAME="Colom i Naval">
Κύριε Πρόεδρε, απορρίψαμε κάποιες παρατηρήσεις σε ορισμένα τμήματα του προϋπολογισμού. Οι ίδιες αυτές παρατηρήσεις επαναλαμβάνονται ως σχέδιο τροπολογίας του κειμένου του σχεδίου ψηφίσματος. Ισχύει η προηγούμενη ψήφος και για το σχέδιο ψηφίσματος;

<SPEAKER ID=36 NAME="Πρόεδρος">
Φυσικά. Το Σώμα έχει ήδη αποφανθεί. Δεν θα ψηφιστούν δύο φορές τα ίδια κείμενα επειδή βρίσκονται σε διαφορετικά μέρη.
<P>
Μου ζητεί τον λόγο ο εισηγητής κ. Viola, προκειμένου να παρέμβει σχετικά με την ομάδα 28.

<SPEAKER ID=37 NAME="Viola">
Κύριε Πρόεδρε, τη στιγμή που ετοιμαζόμαστε να ψηφίσουμε για την ομάδα 28, θα ήθελα να πω ότι η τροπολογία αριθ. 697 της Επιτροπής Προϋπολογισμών, που έχει ενσωματωθεί σε αυτή την ομάδα, αφορά συγκεκριμένα τις πιστώσεις του κεφαλαίου 21, «Πληροφορική και τηλεπικοινωνίες». Η εν λόγω τροπολογία αποδέσμευε εν μέρει τις πιστώσεις που ήταν εγγεγραμμένες στο αποθεματικό. Τώρα υπάρχουν οι συνθήκες για την αποδέσμευση όλων των πιστώσεων που εγγράφονται στο αποθεματικό και αφορούν το κεφάλαιο 21, «Πληροφορική και τηλεπικοινωνίες», με τη συναίνεση της Επιτροπής Προϋπολογισμών. Εξάλλου, οι τροπολογίες αριθ. 900 και 901 στο κεφάλαιο 37 λαμβάνουν υπόψη την αρχή της ειδικότητας του προϋπολογισμού και το νέο λογιστικό σχέδιο για τα οποία συμφώνησαν ομόφωνα οι επικεφαλείς των ομάδων. Ζητώ, επομένως, κ. Πρόεδρε, οι τροπολογίες αριθ. 900 και 901 να συμπεριληφθούν στην ομάδα 28.
<P>
Έκθεση (Α4-0360/98) της κυρίας Dόhrkop Dόhrkop, εξ ονόματος της Επιτροπής Προϋπολογισμών, σχετικά με τoν γεvικό πρoϋπoλoγισμό 1999, Τμήμα III: Επιτρoπή.

<SPEAKER ID=38 NAME="Πρόεδρος">
Η εισηγήτρια ζητεί τον λόγο.

<SPEAKER ID=39 NAME="Dόhrkop Dόhrkop">
Κύριε Πρόεδρε, πριν προχωρήσουμε στην ψηφοφορία της πρότασης ψηφίσματος, θα ήθελα να κάνω τρία σχόλια σχετικά με το Τμήμα ΙΙΙ που μόλις καταρτίσαμε.
<P>
Κατ' αρχάς θέλω να επαναλάβω το σχόλιο που έκανα πριν από την ψηφοφορία και να πω πως το Κοινοβούλιο ψήφισε αρχικά την τροπολογία αριθ. 888 - το στρατηγικό αποθεματικό - οπότε οι προτεινόμενες πιστώσεις πληρωμών και ανάληψης υποχρεώσεων θα πρέπει να αναπροσαρμοσθούν τώρα στα πλαίσια των δημοσιονομικών προοπτικών και αφήνοντας περιθώρια σε καθεμία από τις κατηγορίες 3, 4 και 5. Τα ποσά που προτείνω είναι: 400 εκατ. ευρώ στην κατηγορία 3, 990 εκατ. ευρώ στην κατηγορία 4 και 150 εκατ. ευρώ στην κατηγορία 5.
<P>
Κατά δεύτερον, κύριε Πρόεδρε, θέλω να ευχαριστήσω την κυρία Fontaine η οποία προήδρευσε και διευκόλυνε πάρα πολύ τη διεξαγωγή αυτής της ψηφοφορίας επί του προϋπολογισμού. Θέλω επίσης να ευχαριστήσω τις υπηρεσίες του Σώματος και τους υπαλλήλους της γραμματείας της Επιτροπής Προϋπολογισμών για το εξαιρετικό έργο τους, χωρίς το οποίο δεν θα ήταν τόσο εύκολη αυτή η ψηφοφορία του προϋπολογισμού.
<P>
Θέλω επίσης να πω στο Συμβούλιο ότι πιστεύω πως ψηφίσαμε έναν προϋπολογισμό για τους Ευρωπαίους πολίτες και να του ζητήσω για μια ακόμη φορά να συμφωνήσει με τη θέση του Κοινοβουλίου.

<SPEAKER ID=40 NAME="Samland">
Κύριε Πρόεδρε, θα ήθελα να εμμείνω στο να επιληφθούμε, κατά την ψηφοφορία για τον προϋπολογισμό, και των προτάσεων τροπολογιών αναφορικά με τα σημεία 3307 και 3308. Αυτό αποτελεί κοινό αίτημα όλων των πολιτικών ομάδων. Εν προκειμένω, αναφερόμαστε στον επονομαζόμενο «αγωγό», που πρόκειται να δημιουργηθεί εκ νέου μεταξύ των θέσεων 3307 (πολιτική ενημέρωσης) και 3308 του προϋπολογισμού. Οι πρόεδροι όλων των Ομάδων είχαν εκφράσει την επιθυμία τους να συμπεριλάβουμε αυτή την πρόταση ως συμπληρωματική. Αυτό έγινε αποδεκτό και ψηφίστηκε από όλες τις Ομάδες. Θα ήθελα μόνο να εμμείνω στο αίτημά μου, τα παραπάνω να λάβουν χώρα μαζί με την ψηφοφορία για τον προϋπολογισμό.
<P>
Σχετικά με την παράγραφο 21
<SPEAKER ID=41 NAME="Dell'Alba">
Κύριε Πρόεδρε, σε αυτή την ομάδα υπάρχει η παράγραφος 21 η οποία βρίσκεται σε αντίθεση με όσα ψηφίσαμε κατά την ψηφοφορία επί του προϋπολογισμού. Γι' αυτό τον λόγο θα ήθελα να ζητήσω από την εισηγήτρια να την αποσύρει, εάν μπορεί, επειδή βρίσκεται σε αντίθεση με όσα μόλις ψηφίσαμε.

<SPEAKER ID=42 NAME="Dόhrkop Dόhrkop">
Κύριε Πρόεδρε, φυσικά και υπάρχει αντίφαση στην εν λόγω παράγραφο προς την ψηφοφορία που διεξήγαμε, αντίφαση η οποία πρέπει να εξαλειφθεί.
<P>
Σχετικά με την παράγραφο 30
<SPEAKER ID=43 NAME="Dόhrkop Dόhrkop">
Κύριε Πρόεδρε, κατά τη γνώμη μου και η παράγραφος 30 είναι αντίθετη με την ψηφοφορία που προηγήθηκε, και νομίζω ότι πρέπει να αφαιρεθεί από το ψήφισμα.

<SPEAKER ID=44 NAME="Samland">
Κύριε Πρόεδρε, το θέμα μας εδώ είναι οι μπανάνες. Στην πράξη είναι σωστό αυτό που διαπίστωσε η κ. Dόhrkop, ότι δηλαδή δεν αμφισβητείται η απόφαση, όπως αυτή ελήφθη στο Σώμα, να διατεθούν κονδύλια για τις μπανάνες και από τον προϋπολογισμό. Μέσω αυτών των διατυπώσεων εκφράζεται η άποψη ότι, εκτός από τα κονδύλια που προβλέπει ο προϋπολογισμός, θα διατεθούν κονδύλια και από την EΤΑ. Το παρόν κείμενο δεν έρχεται λοιπόν σε αντίθεση με την απόφασή μας κατά την ψηφοφορία. Ως εκ τούτου, σας παρακαλώ να συμφωνήσετε επί του θέματος αυτού.
<P>
Σχετικά με την τροπολογία αριθ. 4
<SPEAKER ID=45 NAME="Dόhrkop Dόhrkop">
Κύριε Πρόεδρε, νομίζω πως δεν είναι καθόλου αντιφατική και, συνεπώς, θα προτιμούσα να υποβληθεί στο Σώμα για ψηφοφορία.
<P>
Σχετικά με την παράγραφο 39
<SPEAKER ID=46 NAME="Viola">
Κύριε Πρόεδρε, σχετικά με την παράγραφο 39 που ετοιμαζόμαστε να ψηφίσουμε, θα παρακαλούσα την Επιτροπή να παράσχει στην έκθεσή της, την οποία θα διαβιβάσει στην αρμόδια επί του προϋπολογισμού αρχή, τις κατάλληλες πληροφορίες και για την κατάσταση των υπολοίπων θεσμικών οργάνων στα πλαίσια της διοργανικής συνεργασίας. Χάριν συντομίας πιστεύω ότι δεν πρέπει να αναφέρω αυτή την παράγραφο και στο ψήφισμα για τα «υπόλοιπα θεσμικά όργανα».

<SPEAKER ID=47 NAME="Πρόεδρος">
Κυρία Dόhrkop, ποιά είναι η θέση σας σχετικά με το αίτημα του κυρίου Viola;

<SPEAKER ID=48 NAME="Dόhrkop Dόhrkop">
Συμφωνώ με τον κύριο Viola.
<P>
Σχετικά με την τροπολογία αριθ. 6
<SPEAKER ID=49 NAME="Dόhrkop Dόhrkop">
Κύριε Πρόεδρε, η τροπολογία αυτή είναι, κατά τη γνώμη μου, περιττή, δεδομένου ότι ήδη υπάρχει στο άλλο ψήφισμα του κύριου Viola, όπου αναφέρεται σε όλα τα θεσμικά όργανα. Γι' αυτό τον λόγο θα ήθελα να ακουστεί η γνώμη μου, αλλά φυσικά αφήνω το αποτέλεσμα στη συνετή κρίση του Σώματος.
<P>
(Το Σώμα εγκρίνει το ψήφισμα)

<SPEAKER ID=50 NAME="Viola">
Κύριε Πρόεδρε, όπως πολύ σωστά είπατε πριν από λίγο, οι τροπολογίες αριθ. 1, 4 και 5 σχετικά με την προηγηθείσα ψηφοφορία επί του προϋπολογισμού θα πρέπει να θεωρούνται ότι κατέπεσαν, επειδή δεν αντιστοιχούν πλέον σε όσα ψηφίσαμε πριν από λίγο. Εάν μου επιβεβαιώσετε αυτή τη θέση, θα ήθελα να προτείνω στο Σώμα να συμφωνήσει με μια απόφαση που έλαβε το Γραφείο Συντονισμού της Επιτροπής Προϋπολογισμών, δηλαδή όλοι οι συντονιστές των διαφόρων πολιτικών ομάδων, μια απόφαση η οποία αφορά ακριβώς περιπτώσεις όπως η προκειμένη, όπου δηλαδή δεν εγκρίνεται καμία τροπολογία. Παρ' όλα αυτά συμφωνήθηκε να εισαχθεί στο ψήφισμα για τον προϋπολογισμό μια προφορική τροπολογία που περιορίζεται να υποδείξει δύο σημεία που αποτελούν δύο δεδομένα, χωρίς να προσθέσουμε τίποτα άλλο. Επιτρέψτε μου, κ. Πρόεδρε, θα διαβάσω αυτή την προφορική τροπολογία.
<P>
Το νέο κείμενο της παραγράφου 8 είναι το ακόλουθο: «Υπενθυμίζει ότι κάλεσε το Συμβούλιο να υποστηρίξει χωρίς επιφύλαξη την αρχή ενός καθεστώτος των βουλευτών του Ευρωπαϊκού Κοινοβουλίου, όπως προβλέπεται από τη Συνθήκη του Αμστερνταμ, και υπενθυμίζει επίσης το ψήφισμά του για τα αποτελέσματα της Συνόδου του Ευρωπαϊκού Συμβουλίου που διεξήχθη στο Cardiff στις 15 και 16 Ιουνίου 1998, και ειδικότερα την παράγραφο 20».

<SPEAKER ID=51 LANGUAGE="FR" NAME="Fabre-Aubrespy">
Κύριε Πρόεδρε, η θέση που υποστηρίζει ο εισηγητής μας είναι αναμφισβήτητη όσον αφορά την τροπολογία αριθ. 1. Πρόκειται για την τροπολογία της Επιτροπής Προϋπολογισμών που επαναλαμβάνει αυτούσιο το κείμενο που απορρίφθηκε πριν από λίγο κατά τμήματα.
<P>
Αντίθετα, η θέση του είναι πιο αμφισβητήσιμη όσον αφορά τις τροπολογίες αριθ. 4 και 5, δηλαδή την τροπολογία της Ομάδας μας και την τροπολογία της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών (ΦΙΛ). Οι εν λόγω τροπολογίες περιέχουν διατάξεις που δεν αναφέρθηκαν καθόλου προηγουμένως. Η τροπολογία αριθ. 4 αναθέτει στο Προεδρείο μια αποστολή τελείως διαφορετική από την αποστολή που περιέχεται στην τροπολογία αριθ. 1, και η τροπολογία αριθ. 5 - ζητώ συγνώμη που μιλώ στη θέση της Ομάδας του ΦΙΛ - προβλέπει νέες αποζημιώσεις και άλλους όρους: συνεπώς πιστεύω ότι δεν πρέπει να θεωρηθούν καταπίπτουσες.
<P>
Όσον αφορά την προφορική τροπολογία του κ. Viola, επιφυλάσσομαι να εκφράσω την αντίθεσή μου την κατάλληλη στιγμή.

<SPEAKER ID=52 NAME="Πρόεδρος">
Προφανώς αυτή η ερμηνεία είναι ορθή, όπως διαπίστωσαν οι υπηρεσίες της Προεδρίας. Οι τροπολογίες αριθ. 4 και 5 δεν επηρεάζονται από την προηγούμενη ψηφοφορία και θα τις υποβάλω σε ψηφοφορία αφού επιλυθεί το ζήτημα που θέτει η τροπολογία αριθ. 1. Η τροπολογία αριθ. 1 έχει καταπέσει, αλλά τώρα διατυπώνεται μια προφορική τροπολογία. Ερωτώ αν αντιτίθεται κανείς στην προφορική αυτή τροπολογία.

<SPEAKER ID=53 LANGUAGE="EN" NAME="Green">
Κύριε Πρόεδρε, δεδομένου ότι πρόκειται για ένα τόσο δύσκολο και λεπτό ζήτημα, μπορεί να μπαίνω κι εγώ η ίδια σε μεγάλο πειρασμό να ψηφίσω υπέρ αυτού. Ωστόσο, το όλο ζήτημα είναι τόσο επίμαχο, που θα ήταν καλύτερα να μην ψηφίζαμε ουσιαστικά για τίποτα που να έχει σχέση με αυτό. Αν αποδεχτούμε ότι έχει καταπέσει η τροπολογία αριθ. 1 της Επιτροπής Προϋπολογισμών, όπως έγινε νωρίτερα, τότε θα πρέπει απλά να αποδεχτούμε το γεγονός και να μην κάνουμε τίποτα.

<SPEAKER ID=54 NAME="Πρόεδρος">
Είναι σαφές πως περισσότεροι από 12 βουλευτές αντιτίθενται σε αυτή την προφορική τροπολογία, γι' αυτό και δεν μπορώ να την υποβάλω σε ψηφοφορία.

<SPEAKER ID=55 LANGUAGE="EN" NAME="Cox">
Κύριε Πρόεδρε, είναι σαφές, όπως είπε η κ. Green, ότι βρισκόμαστε τώρα σε ένα σημείο όπου έχουν προσδιορισθεί οι αρχές της προηγούμενης ψηφοφορίας, γεγονός που θα πρέπει να προσπαθήσουμε να λάβουμε υπόψη σε αυτό το στάδιο. Γνωρίζουμε που βρισκόμαστε: έχουν καταγραφεί οι ψήφοι για τις βασικές αρχές της ψηφοφορίας επί του προϋπολογισμού και θα ήταν καλό να αποφύγουμε να επαναλάβουμε κάτι για το οποίο ουσιαστικά έχουμε ήδη καταλήξει σε μια απόφαση.

<SPEAKER ID=56 NAME="Πρόεδρος">
Είναι όντως σαφές πως υπάρχει αντίθεση σε αυτή την προφορική τροπολογία.
<P>
Σχετικά με την παράγραφο 31
<SPEAKER ID=57 NAME="Viola">
Κύριε Πρόεδρε, βασικά πιστεύω ότι αυτή η τροπολογία στην παράγραφο 31, την οποία παρουσίασε η Ομάδα του Ευρωπαϊκού Σοσιαλιστικού Κόμματος μετά την διεξαχθείσα ψηφοφορία, δεν είναι πλέον επίκαιρη. Αντιθέτως, προσωπικά πιστεύω ότι θα πρέπει να τροποποιηθεί η παράγραφος 31 του ψηφίσματός μου και, επομένως, του κειμένου της Επιτροπής Προϋπολογισμών, με την έννοια ότι θα πρέπει να διαγραφούν οι λέξεις «δημιουργία τεσσάρων μονίμων θέσεων B5 για διορθωτές κειμένων», από τη στιγμή που η δημιουργία τους απερρίφθη κατά την προηγούμενη ψηφοφορία επί του προϋπολογισμού.
<P>
(Το Σώμα εγκρίνει το ψήφισμα)

<SPEAKER ID=58 NAME="Viola">
Κύριε Πρόεδρε, επιτρέψτε μου - καθώς μου ήταν αδύνατον πριν από λίγο - να συγχαρώ κι εγώ, μαζί με τη συνάδελφο κ. Dόhrkop, όλο το προσωπικό της Επιτροπής Προϋπολογισμών, η βοήθεια του οποίου υπήρξε εξαιρετικά χρήσιμη και απαραίτητη γι' αυτή την εργασία μου.

<SPEAKER ID=59 LANGUAGE="DE" NAME="Voggenhuber">
Κύριε Πρόεδρε, θα ήθελα να σας εφιστήσω την προσοχή στο γεγονός ότι έχουμε ήδη απορρίψει το περιεχόμενο αυτού του τρίτου μέρους στο πλαίσιο του προϋπολογισμού.

<SPEAKER ID=60 NAME="Πρόεδρος">
Πρόκειται για δύο διαφορετικά ψηφίσματα, παρότι θέλουν να πουν το ίδιο, και πρέπει να τα υποβάλω και τα δύο σε ψηφοφορία.
<P>
(Το Σώμα εγκρίνει το ψήφισμα)

<SPEAKER ID=61 LANGUAGE="FI" NAME="Ojala">
Αξιότιμε κύριε Πρόεδρε, ήθελα να ερωτήσω αν αναφέρατε πως υπάρχουν λάθη μετάφρασης σε ορισμένες γλώσσες. Υπάρχει, για παράδειγμα, ένα λάθος στη φινλαδική μετάφραση, που αναφέρει τα σκληρά και τα κωνοφόρα δένδρα. Ωστόσο, η αρμόδια επιτροπή έχει ξεκινήσει από την παραδοχή ότι μιλάμε μόνο για όλα τα φυλλοβόλα και όχι για κωνοφόρα δένδρα. Ήθελα να διευκρινίσω σε όλους πως υπάρχει ένα λάθος στη φινλανδική μετάφραση.

<SPEAKER ID=62 NAME="Πρόεδρος">
Έχετε απόλυτο δίκαιο, κυρία Ojala. Υπάρχει διόρθωση για το γερμανικό, το φινλανδικό, το ισπανικό και το σουηδικό κείμενο της έκθεσης, και μία δεύτερη διόρθωση για το δανικό. Όλα αυτά θα ελεγχθούν πολύ προσεκτικά.
<P>
(Το Σώμα εγκρίνει το ψήφισμα νομοθετικού περιεχομένου)

<SPEAKER ID=63 NAME="Andrews">
Θα υπάρχει πάντοτε διάσταση απόψεων ανάμεσα στις διάφορες πολιτικές ομάδες του Ευρωπαϊκού Κοινοβουλίου όσον αφορά τον καλύτερο τρόπο δαπάνης των κονδυλίων του κοινοτικού προϋπολογισμού τη δεδομένη χρονική στιγμή. Θα ήθελα να καταγραφεί στα πρακτικά του Κοινοβουλίου ότι προσωπικά πιστεύω πως θα πρέπει πάντα να εξοικονομούνται οι κατάλληλοι πόροι χρηματοδότησης για την παροχή βοήθειας προς τους περιθωριοποιημένους και αναξιοπαθούντες της κοινωνίας μας. Σας δίνω ένα παράδειγμα: η ιρλανδική κυβέρνηση καταρτίζει επί του παρόντος ένα εθνικό πρόγραμμα ανάπτυξης, όπου περιγράφονται σε γενικές γραμμές οι επενδυτικές μας προτεραιότητες στον κοινωνικό και οικονομικό τομέα για την περίοδο 2000-2006. Έχει ειπωθεί ότι η Ιρλανδία έχει δαπανήσει πολύ εύστοχα τους πόρους των διαρθρωτικών ταμείων εντός του σημερινού κοινοτικού πλαισίου στήριξης 1994-1999, με τα επακόλουθα οικονομικά οφέλη.
<P>
Υπάρχουν πολλοί στην Ευρωπαϊκή Ένωση, ιδιαίτερα από τη Γερμανία και τις Κάτω Χώρες, που πιστεύουν ότι δεν θα πρέπει να διατεθούν στην Ιρλανδία επιπλέον πόροι κατά τον επόμενο γύρο των κοινοτικών διαρθρωτικών ταμείων, 2000-2006. Το άτομο που επινόησε τη φράση «κελτικός τίγρης» δεν μεροληπτούσε υπέρ της Ιρλανδίας. Στην πόλη και την κομητεία του Δουβλίνου, την οποία εκπροσωπώ ως βουλευτής, εξακολουθούν να υπάρχουν επί του παρόντος 70.000 άνθρωποι στο μητρώο των ανέργων. Η ιρλανδική κυβέρνηση θα πρέπει να συμπεριλάβει συγκεκριμένες προτάσεις στο εθνικό πρόγραμμα ανάπτυξης που αποστέλλεται στην Ευρωπαϊκή Επιτροπή, προκειμένου να συμβάλει στην αντιμετώπιση αυτού του προβλήματος που απασχολεί ιδιαίτερα την πόλη και την κομητεία του Δουβλίνου.
<P>
Μία από τις προτεραιότητες πρέπει να σχετίζεται με την ανάγκη να συνεχιστεί η εφαρμογή πιο καινοτόμων προγραμμάτων κατάρτισης, προκειμένου να καταπολεμηθεί μια και καλή η μάστιγα της μακρόχρονης ανεργίας.
<P>
Παρά το γεγονός ότι η Ιρλανδία, ως χώρα, δεν πληροί τα κριτήρια του Στόχου 1 για την επταετή περίοδο μετά το 1999, η πόλη και η κομητεία του Δουβλίνου δικαιούται να λάβει πόρους από τα κοινοτικά διαρθρωτικά ταμεία για συγκεκριμένα έργα, γεγονός που θα πρέπει να αντικατοπτρίζεται σε κάθε περίπτωση στον κοινοτικό προϋπολογισμό. Η νούμερο ένα προτεραιότητα θα πρέπει να είναι η εξασφάλιση της διάθεσης πόρων από το Ευρωπαϊκό Κοινωνικό Ταμείο για τη λήψη μέτρων που θα συμβάλουν στην καταπολέμηση της ανεργίας των νέων και της μακρόχρονης ανεργίας. Ωστόσο, άλλοι τομείς οι οποίοι αξίζει να τύχουν χρηματοδοτικής ενίσχυσης εκ μέρους του Περιφερειακού Ταμείου της ΕΕ σχετίζονται επίσης με την ανάγκη να τεθεί σε εφαρμογή ένα ολοκληρωμένο σύστημα μεταφορών και να εισαχθούν καινοτόμα μέτρα για την αντιμετώπιση του προβλήματος αποβλήτων που λαμβάνει ολοένα και μεγαλύτερες διαστάσεις.

<SPEAKER ID=64 NAME="Gahrton, Holm, Lindholm και Schφrling">
Ως στόχο στην ψηφοφορία για τον προϋπολογισμό είχαμε τη μείωση του συνολικού προϋπολογισμού της ΕΕ, διότι θεωρούμε ότι είναι υπερβολικά εκτεταμένος: αφορά, μεταξύ άλλων, τους τομείς των διαρθρωτικών ταμείων και της γεωργικής πολιτικής. Καταψηφίσαμε επίσης όλες τις προτάσεις διάθεσης κεφαλαίων για προπαγανδιστικούς σκοπούς, όπως για το πρόγραμμα Prince, μεταξύ άλλων.
<P>
Όσον αφορά την ψηφοφορία σχετικά με τις επιστροφές στους βουλευτές του Ευρωπαϊκού Κοινοβουλίου των εξόδων ταξιδίου, ακόμη μια φορά δεν κατάφερε η πλειοψηφία να ψηφίσει υπέρ του μόνου ηθικά σωστού, να επιστρέφονται δηλαδή μόνο τα πραγματικά έξοδα. Μπορεί, λοιπόν, να συνεχιστεί το σύστημα, που συνεπάγεται ότι οι βουλευτές μπορούν να βάζουν τα επιπλέον χρήματα στην τσέπη τους, κατάσταση στην οποία εκφράζουμε την έντονη αντίθεση μας. Θα έπρεπε να είναι αυτονόητο να επιστρέφονται σ' εμάς τους βουλευτές μόνο τα πραγματικά έξοδα ταξιδίου. Η νέα απόφαση που έλαβε το Προεδρείο του Κοινοβουλίου και η οποία θα αρχίσει να ισχύει σύντομα συνεπάγεται, σε γενικές γραμμές, το ίδιο σύστημα με το υφιστάμενο. Η πλειοψηφία του Ευρωπαϊκού Κοινοβουλίου απέδειξε ακόμη μία φορά ότι αδυνατεί να αντιμετωπίσει αυτό το σημαντικό θέμα, κάτι που ίσως λέει περισσότερα για τους βουλευτές, παρά για το Ευρωπαϊκό Κοινοβούλιο ως θεσμικό όργανο...
<P>
Θεωρούμε ότι δεν είναι καλό να έχουν οι βουλευτές έναν κοινό μισθό και, συνεπώς, καταψηφίσαμε αυτή την πρόταση, δηλαδή την πέμπτη γραμμή της πρόταση τροπολογίας 899.
<P>
Θεωρούμε ότι η πρόταση τροπολογίας που αφορά τη χρηματοδότηση μιας εκστρατείας για την καταπολέμηση της βίας κατά των γυναικών είναι αξιόλογη και, ως εκ τούτου, την υπερψηφίσαμε.

<SPEAKER ID=65 NAME="Graenitz">
Αν και δεν συμφωνώ με ορισμένα κονδύλια του προϋπολογισμού, ιδιαιτέρως δε με εκείνα που αφορούν την προώθηση της έρευνας για την ατομική και πυρηνική ενέργεια, τις συνεισφορές για τον εορτασμό των 50 χρόνων από την ίδρυση του ΝΑΤΟ, καθώς και μερικές γεωργικές επιδοτήσεις, υπερψηφίζω τον προϋπολογισμό, επειδή θεωρώ ότι υπερισχύουν τα σημαντικά μέτρα που χρηματοδοτούνται από αυτόν.

<SPEAKER ID=66 NAME="Grosch">
Ψήφισα ρητώς υπέρ της επιστροφής των πραγματικών εξόδων ταξιδίου, χωρίς ωστόσο να συνδέω την απόφαση αυτή με το νέο καθεστώς των βουλευτών. Το καθεστώς αυτό είναι απαραίτητο για μεγαλύτερη σαφήνεια, ωστόσο τα δύο θέματα δεν μπορούν να συσχετιστούν.
<P>
Εκφράζω τη λύπη μου για το γεγονός ότι, με την ψήφο του Ευρωπαϊκού Κοινοβουλίου, πρόκειται τώρα να εφαρμοστεί μια απόφαση του Προεδρείου η οποία είναι λανθασμένη για τουλάχιστον δύο λόγους: πρώτον, δεν ισχύει παρά μόνο από την 1η Μαΐου 1999 και μετά (μια εβδομάδα μετά από τη λήξη της συνόδου) και, δεύτερον, οι βουλευτές που λαμβάνουν ήδη τις μεγαλύτερες αποζημιώσεις θα δικαιούνται πρόσθετης κατ' αποκοπήν αποζημίωσης.

<SPEAKER ID=67 NAME="Lindqvist">
Καταψήφισα την πρόταση η οποία συνεπάγεται «περισσότερη Ένωση». Κάποιο λάθος υπάρχει σε έναν οργανισμό ο οποίος, ως υποκατάστατο της λαϊκής στήριξης, πρέπει να διεξάγει διαρκώς μεγάλες προπαγανδιστικές εκστρατείες που αφορούν τον ίδιο, π.χ. αναφορικά με το ευρώ.
<P>
Στήριξα προτάσεις για τροποποίηση της γεωργικής πολιτικής και της πολιτικής των διαρθρωτικών ταμείων που προσανατολίζονται σε λιγότερες ρυθμίσεις και απλούστερους κανονισμούς, όπως, π.χ. ένα μεγάλο μέρος του περιεχόμενου της Agenda 2000.
<P>
Καταψήφισα τους κοινοτικούς πόρους προς την Τουρκία, διότι η Τουρκία δεν πληροί τις προϋποθέσεις της τελωνειακής ένωσης με την ΕΕ, δηλαδή να τεθεί τέλος στον πόλεμο, τα βασανιστήρια και τις διώξεις των Κούρδων και να εδραιωθούν τα ανθρώπινα δικαιώματα, η δημοκρατία και η ελευθερία του λόγου.
<P>
Υπερψήφισα την πρόταση για την επιστροφή εξόδων ταξιδίου έναντι απόδειξης για τα καταβεβλημένα έξοδα. Καταψήφισα τον κοινό κανονισμό, το κοινό καθεστώς των βουλευτών, και συνεπώς απέρριψα την πρόταση περί κοινών κοινοτικών μισθών για τους βουλευτές με χαμηλό κοινοτικό φόρο.

<SPEAKER ID=68 NAME="Reding">
Οι αδιαφανείς εκκαθαρίσεις, οι εικονικές συμβάσεις κι ο νεποτισμός στον τομέα της ανθρωπιστικής βοήθειας (πρόγραμμα «ECHO») έχουν προκαλέσει δικαιολογημένες αντιδράσεις. Το Ευρωπαϊκό Κοινοβούλιο, βάσει των καθηκόντων του για άσκηση ελέγχου και παροχή πληροφόρησης, αντέδρασε άμεσα. Η ανεπαρκής αντίδραση της Επιτροπής και η προφανής έλλειψη στοιχείων για τους εκλεγμένους εκπροσώπους του λαού μας οδηγούν να παγώσουμε σε πρώτη φάση όλες τις πιστώσεις που προορίζονταν για ανθρωπιστική βοήθεια.
<P>
Δυνάμει της ασκηθείσας πίεσης, η Επιτροπή υποχώρησε και υποσχέθηκε να παραδώσει στο Κοινοβούλιο επαρκή αριθμό εγγράφων της Ομάδας Συντονισμού για την Καταπολέμηση των Περιπτώσεων Απάτης (ΟΣΚΠΑ). Η Επιτροπή υποχρεώθηκε επίσης να υποβάλει στις αρμόδιες δικαστικές αρχές τα έγγραφα που αφορούν τις εικονικές συμβάσεις.
<P>
Παρ' όλα αυτά, η κατάσταση πόρρω απέχει από την επιθυμητή, δηλαδή την επίλυση των προβλημάτων αυτών στο σύνολό τους. Ως εκ τούτου, θα ήταν ανεύθυνο εκ μέρους μας να ελαττώσουμε κατά την παρούσα φάση την πίεση στην Επιτροπή. Αντιθέτως, πρέπει να χρησιμοποιήσουμε όλα τα διαθέσιμα κοινοβουλευτικά μέσα ώστε να επιτύχουμε πλήρη διαφάνεια στη δύσκολη αυτή υπόθεση.
<P>
Για τους λόγους που προανέφερα συμφωνώ με την προτεινόμενη τροπολογία αριθ. 584 της Ομάδας των Πρασίνων: το 30 % των πόρων του προγράμματος TACIS πρέπει να δεσμεύεται, έως ότου αποσαφηνιστούν τα εκκρεμή ζητήματα (ανεξάρτητος έλεγχος του ECHO, πειθαρχικές διαδικασίες, διαβίβαση εγγράφων). Κατ' αυτόν τον τρόπο θα απαιτήσουμε από την Επιτροπή να επιτύχει τη ζητούμενη διαφάνεια και καθαρότητα μέχρι τη δεύτερη ανάγνωση του προϋπολογισμού, τον Δεκέμβριο του τρέχοντος έτους.
<P>
Με λυπεί βαθύτατα το γεγονός ότι η αντιπολίτευση της Ομάδας του Ευρωπαϊκού Σοσιαλιστικού Κόμματος απέρριψε αυτή την πρόταση. Το Κοινοβούλιο έχασε εξαιτίας τους ένα αποτελεσματικό μέσο για την επιβολή των απαιτήσεών του, οι οποίες είναι προς το συμφέρον της έντιμης και διαφανούς ευρωπαϊκής πολιτικής.

<SPEAKER ID=69 NAME="Swoboda">
Αν και δεν συμφωνώ με ορισμένα κονδύλια του προϋπολογισμού, ιδιαιτέρως δε με εκείνα που αφορούν την προώθηση της έρευνας για την ατομική και πυρηνική ενέργεια, τις συνεισφορές για τον εορτασμό των 50 χρόνων από την ίδρυση του ΝΑΤΟ, καθώς και μερικές γεωργικές επιδοτήσεις (π.χ. το βραβείο «Ηρώδης»), υπερψηφίζω τον προϋπολογισμό, επειδή θεωρώ ότι υπερισχύουν τα σημαντικά μέτρα που χρηματοδοτούνται από αυτόν.

<SPEAKER ID=70 NAME="Willockx">
1) Με αφορμή τις έντονες συζητήσεις σχετικά με τα έξοδα ταξιδίου, θα ήθελα να παρατηρήσω τα εξής: οι εκπρόσωποι της σοσιαλιστικής παράταξης τάσσονται υπέρ μίας ρύθμισης, σύμφωνα με την οποία θα επιστρέφονται μόνο τα πραγματικά έξοδα για τα οποία έχουν προσκομισθεί αποδεικτικά στοιχεία. Παρεμπιπτόντως, εμείς έχουμε καθιερώσει ήδη μία τέτοια ρύθμιση στους κόλπους της Ομάδας μας: η Anne Van Lancker, o Philippe De Coene κι εγώ δεχόμαστε από το ταμείο αποκλειστικά και μόνο τα πραγματικά μας έξοδα.
<P>
2) Είναι αλήθεια ότι υπάρχουν σημαντικές μισθολογικές διαφορές μεταξύ των βουλευτών των διαφόρων κρατών μελών. Συνεπώς, παράλληλα με την καθιέρωση ενός συστήματος επιστροφής των πραγματικών εξόδων ταξιδίου, θα ήταν σκόπιμο να θεσπισθεί και μία κατάλληλη μεταβατική ρύθμιση για συναδέλφους που προέρχονται από ορισμένα κράτη μέλη. Η ρύθμιση που προβλέπεται στην απόφαση του Προεδρείου του Ευρωπαϊκού Κοινοβουλίου είναι υπερβολική, αμφισβητήσιμη από φορολογική και νομική άποψη και, συνεπώς, απαράδεκτη για την Ομάδα του Ευρωπαϊκού Σοσιαλιστικού Κόμματος.
<P>
3) Παράλληλα με τη μεταρρύθμιση του συστήματος για τα έξοδα ταξιδίου χρειαζόμαστε την εισαγωγή ενός νέου καθεστώτος των βουλευτών του Ευρωπαϊκού Κοινοβουλίου. Για να μπορέσουμε, όμως, πραγματικά να βρούμε μία λύση, τα δύο αυτά θέματα δεν πρέπει να διασυνδεθούν.
<P>
Έκθεση Dόhrkop Dόhrkop (Α4-0360/98)
<SPEAKER ID=71 LANGUAGE="FR" NAME="Fabre-Aubrespy">
Κυρία Πρόεδρε, ψηφίσαμε κατά των προϋπολογισμών και θα ήθελα να επισημάνω τους λόγους, πέρα από εκείνους που ανέφερα κατά τη γενική συζήτηση.
<P>
Ψηφίσαμε φυσικά υπέρ σε τρεις ψηφοφορίες: στην ψηφοφορία επί της τροπολογίας αριθ. 439, όπου καταργήσαμε τα εγγεγραμμένα στο αποθεματικό ποσά όσον αφορά την Τουρκία, και στην ψηφοφορία επί της τροπολογίας αριθ. 866, όπου διατηρήσαμε τη χρηματοδότηση όσον αφορά την ενίσχυση προς τους παραγωγούς μπανάνας των χωρών ΑΚΕ, γεγονός θετικό. Καταργήσαμε τα ειδικά αποθεματικά για τις εξωτερικές πολιτικές και εκφράζουμε γι' αυτό την ικανοποίησή μας.
<P>
Αντίθετα, δύο αποφάσεις είναι κατά τη γνώμη μας καταδικαστέες. Κατ' αρχάς καταργήσαμε το αποθεματικό που είχε προβλεφθεί για την ανθρωπιστική βοήθεια: πρόκειται για την τροπολογία αριθ. 784. Επίσης απερρίφθη στο ψήφισμα η τροπολογία μας αριθ. 1.
<P>
Όσον αφορά την ανθρωπιστική βοήθεια, διαπιστώνω ότι για μία ακόμη φορά το Ευρωπαϊκό Κοινοβούλιο, αφού έδειξε το μαχητικό του πνεύμα απέναντι στο σκάνδαλο της Ανθρωπιστικής Υπηρεσίας της Ευρωπαϊκής Κοινότητας (ECHO), αρκείται σε εξηγήσεις και σε μια απλή επιστολή, τη στιγμή που δεν έχουμε λάβει ακόμη, κυρία Πρόεδρε, και το τονίζω αυτό, την έκθεση της ΟΣΚΠΑ από όπου ξεκίνησε όλη η υπόθεση.
<P>
Τέλος, η τροπολογία μας αριθ. 1, σχετικά με τις ανταλλαγές πληροφοριών με τις αρμόδιες επιτροπές των εθνικών κοινοβουλίων, ήταν μια επανάληψη του αρχικού κειμένου της έκθεσης της κ. Dόhrkop Dόhrkop. Απλώς επαναλάμβανε ό, τι είχε αρχικά αναφερθεί στην έκθεσή της.
<P>
Παρατηρώ, λοιπόν, ότι από όλες τις πλευρές μου μιλούν και μας μιλούν αδιάκοπα για την προσέγγιση με τα εθνικά κοινοβούλια. Στην έκθεση αυτή υπήρχε μια απλή διάταξη που προέβλεπε συνεργασία των αρμοδίων επιτροπών των εθνικών κοινοβουλίων στον δημοσιονομικό τομέα. Τη στιγμή που ο προϋπολογισμός προκαλεί όλο και περισσότερα προβλήματα, τη στιγμή που ζητούμε όλο και περισσότερα από τα κράτη μέλη, που ορισμένοι εξετάζουν ακόμη και το ενδεχόμενο να ζητήσουν εκ νέου τη χρηματοδότηση ορισμένων δαπανών από τα κράτη μέλη, πώς μπορούμε να δεχθούμε ότι αρνούμαστε αυτή την αναγκαία συνεργασία με τα εθνικά κοινοβούλια;
<P>
Αυτοί είναι οι πρόσθετοι λόγοι για τους οποίους είμαστε αντίθετοι στην εν λόγω έκθεση.

<SPEAKER ID=72 LANGUAGE="DE" NAME="Flemming">
Κυρία Πρόεδρε, δεν συμφωνώ με τα γεωργικά κονδύλια που προβλέπονται στον προϋπολογισμό. Όχι γιατί αντιτίθεμαι στην ύπαρξη τέτοιων κονδυλίων. Αντιθέτως, είμαι υπέρ, μέχρι όμως ενός σημείου, μέχρι δηλαδή να φτάσουμε σε ορισμένα ποσά τα οποία προορίζονται για τη στήριξη δραστηριοτήτων που δεν μας βρίσκουν σύμφωνους - όχι μόνο εμένα, αλλά όλο και περισσότερους πολίτες της ΕΕ - κονδύλια για δραστηριότητες των οποίων τη χρησιμότητα δεν κατανοούμε, τις οποίες απορρίπτουμε και, εν τέλει, δεν τις θέλουμε πλέον. Με τον προϋπολογισμό του 1999 χρηματοδοτούμε και πάλι το βραβείο «Ηρώδης» και επιχορηγούμε τις μεταφορές ζώντων ζώων. Είμαι ψυχή τε και σώματι στο πλευρό των γεωργών της ΕΕ, που προσφέρουν στους πολίτες της Ένωσης σημαντικότατες υπηρεσίες: ούτε ένα Ecu δεν πρέπει να αφαιρεθεί από αυτούς τους γεωργούς. Ερευνούμε, όμως, τρόπους και δυνατότητες να τους δώσουμε αυτά που δικαιούνται χωρίς να χρηματοδοτούμε την επαίσχυντη μορφή μεταφοράς των ζώων στην Εγγύς Ανατολή και το βραβείο «Ηρώδης». Ήθελα με την ψήφο μου να δώσω σε αυτούς τους ανθρώπους τη δυνατότητα να ακουστεί η φωνή τους, ανθρώπους που διαφορετικά δεν θα είχαν πρόσβαση στο Ευρωπαϊκό Κοινοβούλιο.

<SPEAKER ID=73 NAME="Αλαβάνος">
Η Επιτροπή, ο Πρόεδρός της, ο Επίτροπος ο αρμόδιος για τις εξωτερικές υποθέσεις με την Τουρκία πήραν σήμερα, στην ψηφοφορία για τον προϋπολογισμό, μια ισχυρή πολιτική απάντηση από το Ευρωπαοκό Κοινοβούλιο σχετικά με τις χρηματοδοτήσεις στην Τουρκία. Με 365 ψήφους υπέρ έναντι 135 κατά, η Ολομέλειά μας δεν περιορίστηκε απλώς να θέσει την χρηματοδοτική ενίσχυση για την Τουρκία στο αποθεματικό, αλλά την διέγραψε και από το ίδιο το αποθεματικό. Ελπίζω ότι την ίδια απάντηση θα δώσουμε όταν έρθουν για ψήφιση οι νέοι κανονισμοί της Επιτροπής, που αποτελούν δυστυχώς ένα θεσμικό πραξικόπημα. Ελπίζω επίσης σύντομα η Τουρκία να υλοποιήσει τις προϋποθέσεις δημοκρατίας και σεβασμού του Διεθνούς Δικαίου που έχει διατυπώσει το Ευρωπαοκό Κοινοβούλιο προκειμένου να αποδεσμευθούν τελικά αυτές οι χρηματοδοτήσεις.

<SPEAKER ID=74 NAME="Andersson, Hulthιn, Lφφw και Sandberg-Fries">
Περισσότερο από το ήμισυ του κοινοτικού προϋπολογισμού διατίθεται για τη στήριξη του γεωργικού τομέα στα κράτη μέλη και, ως εκ τούτου, καλωσορίζουμε τις τροποποιήσεις που πρότεινε η αρμόδια επί του προϋπολογισμού αρχή όσον αφορά τις περικοπές στην Κοινή Γεωργική Πολιτική (ΚΓΠ). Είναι ένα βήμα προς τη σωστή κατεύθυνση. Τώρα επαφίεται στο Συμβούλιο να επιλύσει το πρόβλημα της μετατροπής των κατευθυντηρίων γραμμών για τη γεωργία σε ένα ανώτατο όριο για τις επιπλέον δαπάνες που υπερβαίνουν κατά πολύ τις πραγματικές ανάγκες. Οι κατευθυντήριες γραμμές θα έπρεπε, αντίθετα, να αποτελούν μέσο περιορισμού της αύξησης των γεωργικών δαπανών.
<P>
Είμαστε πεπεισμένοι ότι, για να αντιποκριθεί η Ευρωπαϊκή Ένωση στις μεγάλες προκλήσεις του επόμενου αιώνα, είναι απαραίτητη μία εκτεταμένη μεταρρύθμιση της υπάρχουσας ΚΓΠ. Κι αυτό ισχύει, αν, πέραν των άλλων, ληφθεί υπόψη η αύξηση της αποτελεσματικότητας και η διεύρυνση της Ένωσης. Διαφορετικά, το ισχύον σύστημα επιδοτήσεων ενέχει τον κίνδυνο να καταστεί ένα πρόβλημα για νέα κράτη που θέλουν να ενταχθούν στην Ένωση. Η ΕΕ πρέπει όχι μόνο να προωθήσει μία βιώσιμη γεωργία με επαρκώς συμπεφωνημένους επιχειρησιακούς περιβαλλοντικούς κανονισμούς, αλλά και να μεριμνήσει για τα συμφέροντα των καταναλωτών. Θεωρούμε ότι η στήριξη των καπνοκαλλιεργειών από την Ένωση είναι λάθος κατ' αρχήν.
<P>
Θεωρούμε ότι είναι θετικό ότι το Ευρωπαϊκό Κοινοβούλιο, μέσω των προτεραιοτήτων του προϋπολογισμού του, συνεχίζει τη χρηματοδότηση για τη λήψη μέτρων που στοχεύουν στη δημιουργία θέσεων εργασίας στην Ένωση, καθώς και ότι ενισχύεται η περιβαλλοντική διάσταση των προγραμμάτων και έργων που υλοποιούνται μέσω των διαρθρωτικών ταμείων. Επίσης, βλέπουμε πολύ θετικά την πρόταση θέσπισης ενός ξεχωριστού ταμείου του προϋπολογισμού για την περιοχή της Βαλτικής Θάλασσας. Ευελπιστούμε τώρα να βρεί το Συμβούλιο τη νομική βάση για να εγκρίνει πόρους του προϋπολογισμού γι' αυτό το ταμείο.
<P>
Τέλος, με μεγάλη ανησυχία βλέπουμε ότι η Επιτροπή δεν κατάφερε σε ορισμένες περιπτώσεις να διαχειριστεί τους κοινοτικούς πόρους σωστά. Είναι ανησυχητικό ότι η Επιτροπή δεν έχει βρεί μία διαδικασία για να ενημερώνει το Ευρωπαϊκό Κοινοβούλιο όσον αφορά τις απάτες και την κακοδιαχείριση στους κόλπους της των χρημάτων των πολιτών της ΕΕ.

<SPEAKER ID=75 NAME="Gahrton, Holm, Lindholm και Schφrling">
Θεωρούμε ότι το ψήφισμα του Ευρωπαϊκού Κοινοβουλίου είναι σε πολλά σημεία πολύ «ήπιο» έναντι των προγραμμάτων που διεξάγονται στην Επιτροπή. Νομίζουμε ότι θα έπρεπε να είχε γίνει κάποια αναφορά στο ECHO, καθώς και στις ελλείψεις και τις αποτυχίες της Επιτροπής σε αυτόν τον τομέα και ότι αυτό θα είχε φυσικά επιπτώσεις στον προϋπολογισμό.
<P>
Διαφωνούμε με τη θέσπιση χωριστής κοινοτικής πολιτικής για τους πρόσφυγες, διότι θεωρούμε ότι η ΕΕ δεν θα πρέπει να ασχολείται με αυτά τα θέματα, τα οποία θα έπρεπε να είναι υπόθεση των κρατών μελών. Φοβούμαστε ότι με όλα τα συστήματα επιτήρησης και τους περιορισμούς της προσωπικής ακεραιότητας η κοινοτική πολιτική για τους πρόσφυγες δεν θα λειτουργήσει θετικά γι' αυτούς.
<P>
Εκφράζουμε τη βαθιά λύπη μας για το ό, τι δεν εγκρίθηκε η πρόταση τροπολογίας αριθ. 1. Η ενεργός συμμετοχή των κοινοβουλίων των κρατών μελών στις εργασίες του κοινοτικού προϋπολογισμού θα ήταν προς όφελος της ΕΕ. Αντ' αυτού, η πλειοψηφία του Ευρωπαϊκού Κοινοβουλίου φαίνεται ότι θέλει να συνεχίσει να αποκόβει τόσο τους απλούς πολίτες, όσο και αυτούς που λαμβάνουν αποφάσεις σε εθνικό επίπεδο στα αντίστοιχα κοινοβούλια, από την επίβλεψη των εκτεταμένων εργασιών του προϋπολογισμού της ΕΕ.
<P>
Τέλος, η στάση μας είναι επικριτική όσον αφορά τις παραγράφους που αναφέρονται στην ΟΝΕ, παράγραφος αριθ. 3, και τα εδάφια που αναφέρονται στον «προπαγανδιστικό μηχανισμό» της ΕΕ, (πρόγραμμα Prince).
<P>
Γι' αυτούς τους λόγους επιλέξαμε να καταψηφίσουμε την έκθεση στο σύνολό της.

<SPEAKER ID=76 NAME="Mendes Bota">
Ψήφισα κατά του σχεδίου ψηφίσματος (έγγρ. Α4-0360/98) σχετικά με τον γενικό προϋπολογισμό της Ευρωπαϊκής Ένωσης για το 1999, εκφράζοντας έτσι τη διαμαρτυρία μου για την περιφρόνηση και τις διακρίσεις που χαρακτήρισαν την αντιμετώπιση του τομέα του τουρισμού, από τη στιγμή που απορρίφθηκε η τροπολογία αριθ. 75, μη παρέχοντας καν τη δυνατότητα δημιουργίας μιας θέσης του προϋπολογισμού για κοινοτικά μέτρα υπέρ του τουρισμού, έστω και χωρίς την εγγραφή οποιωνδήποτε πιστώσεων.
<P>
Η συγκεκριμένη στάση της πλειοψηφίας του Ευρωπαϊκού Κοινοβουλίου είναι αποτέλεσμα της άρνησης της Επιτροπής Προϋπολογισμών να εγγράψει ένα ποσό 3, 5 εκατομμυρίων Ecu, και προηγείται της πρότασης για αναδιοργάνωση των κοινοβουλευτικών επιτροπών, που βρίσκεται τώρα υπό συζήτηση, στο πλαίσιο της οποίας προβάλλεται η άποψη να διαγραφεί ο τουρισμός ως αντικείμενο δραστηριότητας των μελλοντικών κοινοβουλευτικών επιτροπών με ιδία υπόσταση (σήμερα υπάρχει η Επιτροπή Μεταφορών και Τουρισμού).
<P>
Αυτή η στάση απόρριψης, που βρίσκει απήχηση στην πλειοψηφία των μελών του Συμβουλίου και την οποία συμμερίζεται τώρα και το ίδιο το Ευρωπαϊκό Κοινοβούλιο, είναι μια στάση προκλητική απέναντι στον σημαντικότερο τομέα δραστηριότητας στην Ευρωπαϊκή Ένωση, είτε από άποψη θέσεων απασχόλησης, είτε επενδύσεων, είτε ακόμη με κριτήριο το ποσοστό του κατά κεφαλήν ΑΕγχΠ, ένας τομέας όμως που εμφανίζει προβλήματα τα οποία χρήζουν ειδικής αντιμετώπισης σε ευρωπαϊκό επίπεδο.
<P>
Το μόνο πράγμα που ενδιαφέρει το Ευρωπαϊκό Κοινοβούλιο είναι η δημιουργία μιας θέσης του προϋπολογισμού για την καταπολέμηση του σεξουαλικού τουρισμού σε τρίτες χώρες (Β7-663), παρατώντας ταυτόχρονα τον τομέα του ευρωπαϊκού τουρισμού χωρίς τα μέσα και τη νομική βάση που θα επέτρεπαν την προώθηση κοινοτικών δράσεων προς όφελος του τουρισμού.
<P>
Ως Πορτογάλος βουλευτής, καταγόμενος από μια χώρα όπου ο τουρισμός είναι ένας τομέας ζωτικής σημασίας για την οικονομία, αλλά και από μια κατεξοχήν τουριστική περιφέρεια, όπως είναι το Algarve, δεν μπορώ παρά να εκφράσω την απογοήτευσή μου για τη συγκεκριμένη στάση που τηρούν τα θεσμικά όργανα της Ένωσης, απαντώντας κι εγώ, επομένως, με μια ανάλογη στάση, δηλαδή καταψηφίζοντας την πρόταση.

<SPEAKER ID=77 NAME="Palm, Theorin και Wibe">
Οι δαπάνες στον γεωργικό τομέα και τα περιφερειακά διαρθρωτικά ταμεία ανήκουν στις υποχρεωτικές δαπάνες και έχουν αποφασιστεί από το Συμβούλιο Υπουργών, έστω κι αν τον προϋπολογισμό υπογράφει τελικά ο Πρόεδρος του Κοινοβουλίου. Θεωρούμε ότι στους δύο προαναφερθέντες τομείς πολλά μπορούν να τεθούν υπό έντονη αμφισβήτηση όσον αφορά τις κοινοτικές δαπάνες. Δυστυχώς, δεν έχουμε τη δυνατότητα να επηρεάσουμε με την ψήφο μας τις δαπάνες της γεωργικής και περιφερειακής πολιτικής με τις οποίες δεν συμφωνούμε.
<P>
Θεωρούμε ότι η αρμοδιότητα για την περιφερειακή πολιτική πρέπει να επανέλθει στα κράτη μέλη. Ομοίως, πρέπει το συντομότερο δυνατόν να μεταρρυθμιστεί εις βάθος η υφιστάμενη ΚΓΠ, τόσο για λόγους αποτελεσματικότητας, όσο και για να διευκολυνθεί η διεύρυνση της Ένωσης. Περαιτέρω, πρέπει να καταργηθεί το συντομότερο δυνατόν η οικονομική ενίσχυση των αμπελοκαλλιεργειών και καπνοκαλλιεργειών.
<P>
Εκτός αυτού, υπάρχει ένας αριθμός αμφισβητήσιμων κονδυλίων, στόχος των οποίων, σύμφωνα με την αιτιολόγηση, είναι η ενίσχυση της «ευρωπαϊκής ιδέας». Αντιτιθέμεθα κυρίως σε κονδύλια που χορηγούνται ως «βοήθεια σε οργανώσεις που προωθούν την ευρωπαϊκή ιδέα» και «βοήθεια σε προγράμματα που διοργανώνονται από ενώσεις και ομίλους ευρωπαϊκών συμφερόντων» καθώς και για «προετοιμασίες και παροχή οικονομικής βοήθειας για την υλοποίηση της ΟΝΕ». Είμαστε εναντίον αυτών των κονδυλίων.
<P>
Έκθεση Viola (A4-0361/98)
<SPEAKER ID=78 LANGUAGE="FR" NAME="Fabre-Aubrespy">
Κυρία Πρόεδρε, καταψηφίσαμε την έκθεση Viola και θα ήθελα να επιμείνω στον ουσιαστικό λόγο της αντίθεσής μας στην έκθεση αυτή: αυτό που συνέβη κατά τις ψηφοφορίες σε σχέση με την επιστροφή των εξόδων ταξιδίου.
<P>
Η τροπολογία αριθ. 899 της Επιτροπής Προϋπολογισμών σχετικά με την παρατήρηση απορρίφθηκε, αφού συγκέντρωσε μόνο 224 ψήφους. Η τροπολογία της Ομάδας ΦΙΛ, που τασσόταν υπέρ των πραγματικών εξόδων, συγκέντρωσε 214 ψήφους. Η τροπολογία μας αριθ. 4 επί του ψηφίσματος συγκέντρωσε 143 ψήφους και η τροπολογία της Ομάδας ΦΙΛ 188 ψήφους.
<P>
Κάθε χρόνο, με την ευκαιρία της συζήτησης για τον προϋπολογισμό, ζητούμε τα επιστρεφόμενα έξοδα ταξιδίου να αντιστοιχούν στα πραγματικά έξοδα των βουλευτών. Η απόρριψη αυτών των τροπολογιών, ό, τι συνέβη σήμερα, δείχνει τον βαθμό ανευθυνότητας των συναδέλφων μας. Πώς μπορούμε ουσιαστικά να διατηρούμε ένα σύστημα που παρέχει ένα αρκετά σημαντικό εισόδημα, ανάλογα με το πόσο μακριά βρίσκονται οι βουλευτές από το Στρασβούργο και τις Βρυξέλλες, ένα εισόδημα που δεν προβλέπεται από καμία συνθήκη ή κοινοτική πράξη, ένα εισόδημα που δεν υπόκειται σε φόρο;
<P>
Μας μιλούν για το πρόβλημα του καθεστώτος των βουλευτών, για τις ανισότητες, αλλά τα ίδια τα κράτη ευθύνονται για την κατάσταση των βουλευτών τους. Είναι αρμοδιότητα των κρατών να αποφασίσουν εάν πρέπει ή δεν πρέπει να υπάρχει διαφοροποίηση σε σχέση με τους βουλευτές των εθνικών κοινοβουλίων. Δεν είναι αρμοδιότητα του Ευρωπαϊκού Κοινοβουλίου, όταν τίποτα δεν το επιβάλλει, να προβλέψει αντισταθμιστικό σύστημα, σύστημα που αυξάνει εξάλλου τις ανισότητες, δεδομένου ότι η αποζημίωση αυξάνεται όσο απομακρύνονται γεωγραφικά οι βουλευτές και δεν εξαρτάται από το ύψος της βουλευτικής αποζημίωσης σε κάθε χώρα.
<P>
Αυτός είναι ο λόγος για τον οποίον αντιτασσόμαστε στην εν λόγω έκθεση. Είναι λάθος να προσποιούμαστε ότι η απόφαση του Προεδρείου είναι σωστή. Η απόφαση του Προεδρείου θεσμοθετεί ένα σύστημα επιστροφής πλασματικών εξόδων. Είμαστε αντίθετοι με αυτό και θα συνεχίσουμε να είμαστε αντίθετοι και στο μέλλον.

<SPEAKER ID=79 LANGUAGE="FR" NAME="Lulling">
Κυρία Πρόεδρε, δεν ψήφισα υπέρ της έκθεσης του κ. Viola σχετικά με τον προϋπολογισμό των δαπανών του Ευρωπαϊκού Κοινοβουλίου, επειδή οι περισσότεροι βουλευτές καταψήφισαν τις τροπολογίες που προβλέπουν την επιστροφή των πραγματικών εξόδων ταξιδίου βάσει αποδείξεων. Προσωπικά, ψήφισα υπέρ των τροπολογιών αυτών. Σύμφωνα με το αποτέλεσμα της ψηφοφορίας, θα τεθεί σε ισχύ η απόφαση του Προεδρείου του Ευρωπαϊκού Κοινοβουλίου της 19ης Οκτωβρίου, απόφαση άδικη και υποκριτική, που θα ευνοήσει ακόμη περισσότερο τους βουλευτές οι οποίοι λαμβάνουν ήδη υπερβολικά έξοδα ταξιδίου. Στο πλαίσιο αυτής της απόφασης οι βουλευτές αποζημιώνονται βάσει της απόστασης: πρόκειται στην ουσία για επιπλέον μισθό τον οποίο θα δικαιούνται βουλευτές που λαμβάνουν ήδη τις μεγαλύτερες βουλευτικές αποζημιώσεις που προβλέπονται από το εθνικό τους κοινοβούλιο.
<P>
Συνεπώς, ψήφισα υπέρ της τροπολογίας αριθ. 4 επί της πρότασης ψηφίσματος σχετικά με τον προϋπολογισμό του Ευρωπαϊκού Κοινοβουλίου, τροπολογία που, αν εγκρινόταν, θα μπορούσε να επανορθώσει τη ζημία. Στόχος αυτής της τροπολογίας ήταν πράγματι να αναθέσει στο Προεδρείο να απορρίπτει την επιστροφή εξόδων ταξιδίου που υπερβαίνουν τα πραγματικά έξοδα. Δυστυχώς, μόνο 143 βουλευτές ψήφισαν υπέρ. Οι 275 που ψήφισαν κατά αποκάλυψαν, ευτυχώς, κατ'αυτόν τον τρόπο την υποκρισία τους, γεγονός που δεν θα σταματήσω να καταγγέλλω στην υπόθεση αυτή, υπόθεση που δεν βελτιώνει την εικόνα του Ευρωπαϊκού Κοινοβουλίου, και ακόμη λιγότερο την εικόνα της πλειοψηφίας του Προεδρείου, το οποίο, με την υποκριτική και αδιαφανή απόφασή του της 19ης Οκτωβρίου, δημιούργησε ένα πραγματικό σελφ-σερβις εις βάρος των χρημάτων των φορολογουμένων.
<P>
(Χειροκροτήματα)

<SPEAKER ID=80 NAME="Andersson, Hulthιn, Lφφw και Sandberg - Fries">
Σε συνάρτηση με την επεξεργασία του ετήσιου προϋπολογισμού επανέκυψε το θέμα της επιστροφής των εξόδων ταξιδίου στους βουλευτές του Ευρωπαϊκού Κοινοβουλίου. Οι υφιστάμενοι κανονισμοί για τα έξοδα ταξιδίου επιτρέπουν στους βουλευτές που ταξιδεύουν φτηνά να παρακρατούν τη διαφορά μεταξύ των εξόδων ταξιδίου και του δεδομένου ποσού. Έχουμε συστήσει ενωρίτερα και στηρίξαμε τις προτάσεις που αποσκοπούσαν στην αντικατάσταση της σημερινής αποζημίωσης για έξοδα ταξιδίου με ένα σύστημα όπου επιστρέφονται τα πραγματικά έξοδα ταξιδίου και δεν καταβάλλεται δεδομένο ποσό υπολογιζόμενο βάσει της απόστασης. Έχουμε προσπαθήσει στο παρελθόν να βρούμε ολοκληρωμένες ουσιαστικές λύσεις.
<P>
Θεωρούμε, όμως, ότι οι υφιστάμενες λύσεις δεν είναι ικανοποιητικές. Το θέμα των αποζημιώσεων των βουλευτών του Κοινοβουλίου είναι ένα θέμα εμπιστοσύνης που πρέπει να επιλυθεί άπαξ και δια παντός. Έτσι, με δική μας πρωτοβουλία αποφασίσαμε να εφαρμόσουμε από την αρχή του επόμενου έτους ένα σύστημα που συνεπάγεται ότι οι αποζημιώσεις καταβάλλονται βάσει των πραγματικών εξόδων ταξιδίου, ενώ τα επιπλέον χρήματα θα επιστρέφονται στον κοινοτικό προϋπολογισμό. Αυτό το σύστημα αποσκοπεί στη διαλεύκανση της κατάστασης και μειώνει τους κινδύνους να δημιουργηθούν υποψίες ότι οι αποζημιώσεις χρησιμοποιούνται για κάτι άλλο πέραν αυτού για το οποίο προορίζονται.

<SPEAKER ID=81 NAME="Gahrton, Holm, Lindholm και Schφrling">
Όσον αφορά το επίμαχο θέμα των εξόδων ταξιδίου ψηφίσαμε φυσικά, όπως ακριβώς και την προηγούμενη φορά, υπέρ της επιστροφής μόνο των πραγματικών εξόδων. Οτιδήποτε άλλο είναι ανήθικο. Η πρόταση τροπολογίας αριθ. 1 που κατέπεσε εξαιτίας της προηγούμενης ψηφοφορίας και η οποία βασίζεται σε μεγάλο βαθμό στην πρόταση της Ομάδας των Πρασίνων ήταν για μας η καλύτερη δυνατή να ψηφιστεί, εξαιρουμένου του εδαφίου που αφορά τη θέσπιση κοινού καθεστώτος για τους βουλευτές, κάτι που δεν στηρίζουμε.
<P>
Υπερψηφίσαμε τις δύο προτάσεις τροπολογίας, αριθ. 4 και 5, για τις οποίες ψήφισε η Ολομέλεια. Είμαστε, όμως, επιφυλακτικοί ως προς την πρόταση τροπολογίας αριθ. 5 για τη θέσπιση μίας επιπλέον αποζημίωσης η οποία συνεπάγεται ταξίδια στο εσωτερικό των χωρών μας. Θα την είχαμε αποδεχτεί, όμως, αν οι αποζημιώσεις για έξοδα ταξιδίου που λαμβάνουμε αντιστοιχούν στα πραγματικά έξοδα.
<P>
Ακόμη μία φορά, λοιπόν, αποδείχτηκε ότι το Ευρωπαϊκό Κοινοβούλιο αδυνατεί να λάβει τις αναγκαίες αποφάσεις. Το μόνο λογικό και ηθικό θα ήταν να θεσπιστούν αποζημιώσεις ταξιδίου για πραγματικά έξοδα. Αντ' αυτού το αποτέλεσμα θα είναι τώρα να παρακρατούν οι βουλευτές χρήματα για αποζημιώσεις τις οποίες δεν θα έχουν εκμεταλλευτεί για ταξίδια.
<P>
Δεν εγκρίθηκε, επίσης, η πρόταση τροπολογίας αριθ. 3 αναφορικά με τη συμμόρφωση της διοίκησης των κοινοτικών θεσμικών οργάνων σε περιβαλλοντικές προϋποθέσεις, κάτι για το οποίο εκφράζουμε τη βαθιά λύπη μας.
<P>
Εφόσον σε αυτή την έκθεση δεν συμπεριελήφθησαν τα σημαντικά σημεία, επιλέξαμε να την καταψηφίσουμε στο σύνολό της.

<SPEAKER ID=82 NAME="Ojala">
Στην Oλομέλεια του Κοινοβουλίου ψήφισα υπέρ των τροπολογιών 899, μέρος 1-4, και 537, πιστεύοντας ότι το Κοινοβούλιο θα ήταν επιτέλους πρόθυμο να υιοθετίσει μια πρακτική σύμφωνα με την οποία η αποζημίωση θα ήταν ανάλογη με τα πραγματικά έξοδα ταξιδίου. Αυτή η πρακτική θα ανταποκρινόταν στις προδοκίες και στο αίσθημα του δικαίου των πολιτών.
<P>
Η κατάσταση η οποία έχει τώρα διαμορφωθεί, το γεγονός δηλαδή ότι θα ισχύσει η απόφαση του Προεδρείου, δεν θα φέρει τις αναμενόμενες βελτιώσεις, αλλά αντιθέτως θα περιπλέξει ακόμα περισσότερο την κατάσταση. Φαίνεται ότι το Κοινοβούλιο δεν μπορεί να κατανοήσει ότι τέτοιου είδους σενάρια και αποφάσεις θα μειώσουν ακόμα περισσότερο την αξιοπιστία μας, κάτι για το οποίο λυπούμαι πραγματικά.

<SPEAKER ID=83 NAME="Palm, Theorin και Wibe">
Εδώ και πολλά χρόνια τα κράτη μέλη της ΕΕ πλήττονται σκληρά από περικοπές στον κοινωνικό τομέα, στη μέριμνα και στις παροχές δημοσίων υπηρεσιών ως συνέπεια του προγράμματος σύγκλισης, ενώ ταυτόχρονα φαίνεται ότι η ανεργία στα 15 κράτη μέλη έχει σταθεροποιηθεί στα 20 εκατομμύρια συνολικά. Θεωρούμε επίσης ότι και ο κοινοτικός προϋπολογισμός πρέπει τώρα να αξιολογηθεί με προσοχή και να τεθεί υπό αμφισβήτηση. Υπάρχουν πολλοί κοινοτικοί τομείς δραστηριοτήτων που είναι πολύ λιγότερο σημαντικοί σε σχέση με τους τομείς των κοινωνικών δραστηριοτήτων, στους οποίους γίνονται τώρα περικοπές στα κράτη μέλη και οι οποίοι πρέπει να καταργηθούν πρώτοι, εφόσον υπάρξει επιλογή προτεραιοτήτων. Βρίσκουμε ότι είναι ιδιαίτερα λυπηρό να κλείνουν σήμερα οι πτέρυγες περίθαλψης των υπερηλίκων στα νοσοκομεία της Σουηδίας, να έχει η ΕΕ θεσμικά όργανα, η λειτουργία των οποίων είναι πολύ δαπανηρή και τα αποτελέσματα των οποίων, ακόμη δε και η ύπαρξή τους, μπορούν να αμφισβητηθούν έντονα.
<P>
Η μετακίνηση του Κοινοβουλίου μεταξύ Βρυξελλών και Στρασβούργου είναι μια οικονομική σπατάλη. Τα νεοαναγειρόμενα κτίρια τα οποία αποπερατώνονται προς το παρόν σε αυτές τις δύο περιοχές έχουν τεράστιες δαπάνες. Πρόκειται για μία οικονομική σπατάλη που μειώνει σοβαρά την υπόληψη της Ένωσης στα μάτια των πολιτών.
<P>
Οι δαπάνες του Κοινοβουλίου για τα κτίρια στις Βρυξέλλες, το Λουξεμβούργο και το Στρασβούργο ανέρχονται συνολικά σε 149.610.706 Εcu. Η κατάσταση τώρα με τα μεγάλα και περιττά κτιριακά έξοδα έχει γίνει παράλογη. Φαίνεται, όμως, ότι κανείς δεν έχει το σθένος να αντιμετωπίσει αυτό το πρόβλημα. Ακολουθούν άλλοι τομείς όπου έχουμε αντιρρήσεις όσον αφορά τον προϋπολογισμό του Ευρωπαϊκού Κοινοβουλίου και όπου επιθυμούμε να γίνουν αλλαγές:
<P>
Οι αποζημιώσεις για έξοδα ταξιδίου των βουλευτών του Ευρωπαϊκού Κοινοβουλίου μπορούν να περικοπούν με τη θέσπιση μιας κάρτας ταξιδίου, αντί να καταβάλλονται, όπως γίνεται σήμερα, γενναιόδωρες γενικευμένες αποζημιώσεις. Φυσικά θα απαιτείται παρουσίαση της αντίστοιχης απόδειξης.-Το συνταξιοδοτικό ταμείο των βουλευτών του Ευρωπαϊκού Κοινοβουλίου δεν πρέπει επ' ουδενί να επιδοτείται με δημόσιους κοινοτικούς πόρους, αν δεν ανταπεξέρχεται οικονομικά. Δεν μπορεί τα μέλη του συνταξιοδοτικού ταμείου να έχουν μόνο μερίσματα, όταν αυτό είναι κερδοφόρο, αλλά πρέπει και να αναλαμβάνουν την κάλυψη πιθανών απωλειών. Πρέπει να απαιτηθεί η επιστροφή των χρημάτων που έχουν μέχρι στιγμής καταβληθεί στο συνταξιοδοτικό ταμείο από τον προϋπολογισμό της ΕΕ.Περαιτέρω, θεωρούμε ότι πρέπει να απορριφθούν όλες οι προτάσεις για επιχορηγήσεις κομμάτων σε ευρωπαϊκό επίπεδο, διότι προκαλούνται, βέβαια, άσχημες εντυπώσεις όταν οι πολιτικοί εγκρίνουν σε εποχές περικοπών αυξημένες χορηγίες στις δικές τους οργανώσεις. Τα κόμματα πρέπει να φροντίσουν οι δραστηριότητες που λαμβάνουν χώρα σε «ευρωπαϊκό επίπεδο» μεταξύ πολιτικών κομμάτων να χρηματοδοτούνται από τα κόμματα που συμμετέχουν.
<P>
Θεωρούμε επίσης ότι η ύπαρξη της Επιτροπής Οικονομικών και Κοινωνικών Θεμάτων μπορεί να τεθεί υπό αμφισβήτιση. Επιτελεί άραγε αυτή η επιτροπή κάποιο έργο ανάλογο του κόστους της;
<P>
Συνεδρίαση των αρχηγών κρατών και κυβερνήσεων
<SPEAKER ID=84 LANGUAGE="EN" NAME="McKenna">
Κυρία Πρόεδρε, καταψήφισα το παρόν ψήφισμα επειδή ακολουθεί εντελώς λάθος κατεύθυνση και αδιαφορεί πλήρως για τους πολίτες των κρατών μελών και για τα δικαιώματά τους, όπως και για τα δικαιώματα των εθνικών κοινοβουλίων που είναι πολύ πιο κοντά στους πολίτες από ό, τι το Ευρωπαϊκό Κοινοβούλιο ή τα ευρωπαϊκά θεσμικά όργανα. Είναι ιδιαίτερα σημαντικό να δώσουν τα κράτη μέλη στους πολίτες τους τη δυνατότητα να διαδραματίζουν όσο το δυνατόν πιο καίριο ρόλο στη λήψη αποφάσεων, όπως επίσης να έχουν τα εθνικά κοινοβούλια το δικαίωμα να ελέγχουν διεξοδικά όλα τα κοινοτικά θεσμικά όργανα. Συγκεκριμένα, είναι εντελώς αδιανόητο να μην ασκεί κριτική το Κοινοβούλιο - αφού το έχει κάνει πολλές φορές - για τον ρόλο του έναντι της Επιτροπής και να μην μπορούμε να καθαιρέσουμε μεμονωμένους Επιτρόπους, αντί για την Επιτροπή ως συλλογικό σώμα, επειδή το Κοινοβούλιο δεν πρόκειται ποτέ να κάνει χρήση αυτής της εξουσίας.
<P>
Όσον αφορά τον ρόλο της κοινής εξωτερικής πολιτικής και πολιτικής ασφαλείας, είναι σαφές ότι αποτελεί έμμονη ιδέα για το Κοινοβούλιο και τα κοινοτικά θεσμικά όργανα η ανάπτυξη μιας κοινής αμυντικής πολιτικής, αν και ποτέ δεν έχει δοθεί σαφής απάντηση στο ερώτημα σχετικά με το ποιοί είναι εκείνοι έναντι των οποίων χρειαζόμαστε προστασία. Είναι ουσιαστικά προς όφελος της στρατιωτικοποίησης της Ευρώπης, που δεν αποβαίνει μακροπρόθεσμα προς όφελος του λαού. Πρέπει να φροντίσουμε για την αποστρατιωτικοποίηση της Ευρώπης και του κόσμου, αντί να πηγαίνουμε προς την αντίθετη κατεύθυνση. Στο ψήφισμα αυτό, όμως, δεν αντιμετωπίζεται το δημοκρατικό έλλειμμα της Ευρωπαϊκής Ένωσης και δεν λαμβάνονται καθόλου υπόψη τα δικαιώματα των απλών πολιτών της Ένωσης.

<SPEAKER ID=85 LANGUAGE="FR" NAME="Berthu">
Κυρία Πρόεδρε, στην εισαγωγική του αγόρευση κατά τη συζήτηση σχετικά με την κατάσταση της Ένωσης χθες το πρωί, ο Πρόεδρος του Ευρωπαϊκού Κοινοβουλίου κ. Gil-Robles εξέφρασε την ανησυχία του για την πλήρη στασιμότητα των εργασιών του Συμβουλίου σχετικά με τους όρους ενσωμάτωσης του κεκτημένου του Σένγκεν στη Συνθήκη. Γνωρίζουμε πράγματι ότι το πρωτόκολλο για την ενσωμάτωση του Σένγκεν, όπως εγκρίθηκε από το Συμβούλιο του Αμστερνταμ, προβλέπει στο άρθρο 2 ότι το Συμβούλιο, αποφασίζοντας ομόφωνα, θα καθορίζει την ορθή νομική βάση για κάθε διάταξη του Σένγκεν, δηλαδή θα τις κατανείμει με κυρίαρχη απόφαση μεταξύ του πρώτου και του τρίτου πυλώνα.
<P>
Η εν λόγω διαδικασία είναι εντελώς ιδιόμορφη και, κατά τη γνώμη μου, αντίθετη με το γαλλικό σύνταγμα, δεδομένου ότι αφήνει στο Συμβούλιο των Υπουργών την ευθύνη να καθορίζει το ίδιο, χωρίς επικύρωση από το Κοινοβούλιο και χωρίς έλεγχο της συνταγματικότητας, ποιες πτυχές του Σένγκεν θα μπορούν να αποφασίζονται με πλειοψηφία και ποιες θα εξακολουθήσουν να αποφασίζονται ομόφωνα. Από την πλευρά της Γαλλίας, αυτός είναι ένας από τους πολλούς λόγους για τους οποίους απορρίπτουμε τη Συνθήκη του Αμστερνταμ.
<P>
Εν πάση περιπτώσει, η ομάδα εργασίας του Συμβουλίου που εξετάζει εδώ κι ένα χρόνο αυτή την κατανομή δεν έχει ακόμη καταλήξει σε κανένα απτό αποτέλεσμα, και, συνεπώς, εάν αυτή η κατάσταση διαιωνιστεί έως την επομένη της επικύρωσης της Συνθήκης του Αμστερνταμ, όλο το κεκτημένο του Σένγκεν θα ενσωματωθεί στον τρίτο πυλώνα, δημιουργώντας απίστευτη νομική σύγχυση, με τον χώρο της ελευθερίας, της ασφάλειας και της δικαιοσύνης, που η Συνθήκη του Αμστερνταμ έθεσε αυτεπάγγελτα στον πρώτο πυλώνα.
<P>
Υπό τις συνθήκες αυτές, είναι κατανοητό γιατί ο Πρόεδρος Gil-Robles εκλιπαρεί το προσεχές Συμβούλιο της Βιέννης να δώσει νέα ώθηση στις εργασίες αυτές. Τί μπορεί, όμως, να κάνει το Ευρωπαϊκό Συμβούλιο; Στην πραγματικότητα, το πάγωμα των εργασιών της ομάδας εργασίας δείχνει ότι η Συνθήκη του Αμστερνταμ, όπως υπεγράφη, φαίνεται πλήρως ανέφικτη ως προς το σημείο αυτό. Πώς μπόρεσαν οι αρχηγοί κρατών και κυβερνήσεων να υπογράψουν τέτοιες διατάξεις; Θα πρέπει τούτο να διευκρινιστεί αργότερα. Προς το παρόν, θα ήταν πραγματικά ανακούφιση, εάν η Γαλλία δεν επικύρωνε τη Συνθήκη του Αμστερνταμ.

<SPEAKER ID=86 NAME="Andersson και Lφφw">
Σε περίπτωση πλειοψηφίας υπέρ του αρχικού κειμένου:
<P>
Θέλουμε να επισημάνουμε ότι δεν ερμηνεύουμε κυριολεκτικά τη φράση «μία αποκαλούμενη δίκαιη ανταπόδοση» της παραγράφου αριθ. 3. «Η δίκαιη ανταπόδοση» (το juste retour της γαλλικής) θα έπρεπε εν προκειμένω να μεταφραστεί ως ακριβής ανταπόδοση .

<SPEAKER ID=87 NAME="Barros Moura">
Εφόσον το νόημα της σύγκλησης αυτής της συνόδου, που έρχεται ως απάντηση στην επιστολή Κολ-Σιράκ, έχει αλλάξει μετά τα αποτελέσματα των γερμανικών εκλογών, σε τι άραγε θα μπορούσε αυτή να χρησιμεύσει πέρα από το γεγονός ότι είναι μια καλή ευκαιρία για να γνωριστούν μεταξύ τους ο Schroeder με τους υπόλοιπους δεκατέσσερις;
<P>
Η πρόταση που κατήρτισε η Επιτροπή Θεσμικών Θεμάτων εμπεριέχει, παρά ταύτα, κάποιες καλές υποδείξεις - εφόσον βεβαίως αυτές ληφθούν υπόψη - με σκοπό να καταλήξει η «Σύνοδος Κορυφής» σε συμπεράσματα που θα είναι σε θέση να συμβάλουν, δίνοντας μια πολιτική ώθηση διαπνεόμενη από ευρωπαϊκό πνεύμα, στην αντιμετώπιση των παραγόντων κρίσης και εθνικιστικής οπισθοδρόμησης, που κάνουν όλο και πιο αισθητή την εμφάνισή τους και δημιουργούν πρόσθετες δυσκολίες στη δρομολόγηση ενός προγράμματος πολιτικών δραστηριοτήτων που από μόνο του είναι ήδη αρκετά περίπλοκο, με την παγκόσμια οικονομική κρίση, τη διεύρυνση προς ανατολάς, την Ατζέντα 2000 και τη μελλοντική χρηματοδότηση της ΕΕ.
<P>
Εκείνο που κατά τη γνώμη μου προσδίδει ενδιαφέρον σε αυτό το ψήφισμα - που, έστω και για μια φορά, δεν κοπανάει ανελλιπώς τον γνωστό κατάλογο θεσμικών διεκδικήσεων του Ευρωπαϊκού Κοινοβουλίου - είναι το ότι συνδέει το πολιτικό μέλλον της ΕΕ με τέσσερις θεμελιώδεις προϋποθέσεις:
<P>
Την ανάληψη εκ μέρους της ΕΕ ενός καθοριστικού πολιτικού ρόλου, ο οποίος θα υπερβαίνει κατά πολύ τις υποθέσεις της αγοράς και του ενιαίου νομίσματος και θα προσβλέπει στην παρέμβασή της, μέσω της άσκησης εξωτερικής πολιτικής, προς εξυπηρέτηση των ανθρωπίνων δικαιωμάτων και της ειρήνης, στην παρέμβασή της για ρύθμιση των χρηματοοικονομικών θεμάτων σε παγκόσμια κλίμακα προς την κατεύθυνση της επίτευξης οικονομικής προόδου και κοινωνικής δικαιοσύνης (αρκεί να εξετάσουμε την πρόταση που υπεβλήθη από τον Antσnio Guterres, εξ ονόματος της Διάσκεψης Κορυφής των αρχηγών κρατών και κυβερνήσεων των χωρών της ισπανόφωνης και πορτογαλόφωνης Λατινικής Αμερικής, που πραγματοποιήθηκε στο Πόρτο το περασμένο Σαββατοκύριακο, ώστε η Σύνοδος Κορυφής της 24ης και 25ης Οκτωβρίου να ασχοληθεί με την παγκόσμια οικονομική κρίση), καθώς και στην παρέμβασή της για διαμόρφωση ενός χώρου ελευθερίας, ασφάλειας και δικαιοσύνης.-Τη διεύρυνση, η οποία θα θεμελιώνεται στη δίκαιη ισορροπία και στη διαφύλαξη της συνοχής ανάμεσα στα παλαιότερα και τα νέα κράτη μέλη.-Την επικουρικότητα, που δεν πρέπει να εκλαμβάνεται ως πρόσχημα για επανεθνικοποιήσεις, ούτε όμως και ως κλιμάκωση μιας συγκεντρωτικής πορείας, αλλά σαν ένα «δυναμικό κριτήριο» που θα μας βοηθά να καθορίσουμε ποιος, ανάμεσα στα κράτη μέλη και την ΕΕ, οφείλει να ασκεί συγκεκριμένες αρμοδιότητες, ούτως ώστε να διασφαλισθεί ότι πράγματι θα επιτευχθούν οι στόχοι της Συνθήκης.-Μια θεσμική μεταρρύθμιση η οποία θα εγγυάται περισσότερη δημοκρατία, διαφάνεια, συμμετοχή των πολιτών, αλλά και μεγαλύτερη αποτελεσματικότητα - ζητήματα που, τη φορά τούτη, το ψήφισμα πολύ ορθώς θεωρεί ότι δεν ταυτίζονται με το θέμα της στάθμισης των ψήφων ή με άλλα ζητήματα που συνδέονται με τη θέση ισχύος που απολαμβάνουν τα μεγάλα κράτη μέλη.Πρόκειται για ένα ψήφισμα το οποίο, χάρη στην έμφαση που δίδει στην επικουρικότητα, στην υπεράσπιση της άποψης για απαραίτητη συμμετοχή των εθνικών κοινοβουλίων, στη ρεαλιστική αποτίμηση του καθοριστικού ρόλου του Συμβουλίου στους κόλπους μιας Ένωσης κυρίαρχων κρατών, δείχνει ότι έχει ξεπεράσει τη χυδαία θεωρητικοποίηση του φεντεραλιστικού προτύπου, που είναι απολύτως αναποτελεσματική, αλλά που ανελλιπώς ξυπνά φαντάσματα τα οποία δεν ωφελούν παρά μόνον τους εθνικιστές, προάγοντας ταυτόχρονα ένα γνήσιο ομοσπονδιακό πρότυπο το οποίο βρίσκει εφαρμογή στις αρμοδιότητες που έχουν ήδη εκχωρηθεί και εξασφαλίζει, σε αυτό το επίπεδο, τη συμμετοχή και τη δημοκρατία, ιδίως μέσω της ενδυνάμωσης του ΕΚ και της πολιτικής ώθησης που θα παρέχει μια Επιτροπή η οποία θα είναι πράγματι υπόλογη ενώπιον του Ευρωπαϊκού Κοινοβουλίου.
<P>
Επίσης, το ψήφισμα δεν παραβλέπει το γεγονός ότι η περισσότερο παρά ποτέ αναγκαία ώθηση για επίτευξη προόδων προς την κατεύθυνση της ευρωπαϊκής ενοποίησης αποτελεί συνάρτηση της διάθεσης των κατάλληλων θεσμικών και χρηματοδοτικών μέσων ώστε να επιτύχουμε τους στόχους των Συνθηκών. Με αυτό υπονοείται ότι χρειάζεται πολιτική βούληση εκ μέρους των κυβερνήσεων!
<P>
Και τέλος, τελευταίο αλλά όχι ήσσονος σημασίας, το ψήφισμα θέτει την οικονομική και κοινωνική συνοχή και το ευρωπαϊκό κοινωνικό πρότυπο στην ίδια μοίρα με τη δημοκρατία, τα ανθρώπινα δικαιώματα και την οικονομία της αγοράς, θεωρώντας όλες τις παραπάνω αξίες ως υπόβαθρα για το νέο συνταγματικό σύμφωνο που βρίσκεται υπό διαμόρφωση στην ΕΕ. Είναι πρόσθετοι λόγοι για να εγκρίνουμε το ψήφισμα, καταγγέλλοντας έτσι τα μικρόψυχα συμφέροντα εκείνων που, βάζοντας τα λογιστικά υπεράνω της πολιτικής, υπερασπίζονται με νύχια και δόντια την αντικοινοτική θεωρία της «δίκαιης ανταπόδοσης».

<SPEAKER ID=88 NAME="Delcroix">
Όποιες κι αν είναι οι επιτροπές στο πλαίσιο των οποίων εργαζόμαστε, το πολιτικό μέλλον της Ευρώπης μας αφορά όλους ως βουλευτές του Ευρωπαϊκού Κοινοβουλίου. Τη στιγμή που η ευρωπαϊκή σύνοδος κορυφής του Pφrtschach έχει χαρακτηριστεί ως άτυπη και η Συνθήκη του Αμστερνταμ δεν έχει ακόμη επικυρωθεί από τα κράτη μέλη, η Επιτροπή Θεσμικών Θεμάτων πολύ σωστά επικέντρωσε το ψήφισμά της στα θέματα που ανακοινώθηκαν στη σύνοδο κορυφής - την επικουρικότητα και τη δημοκρατική νομιμότητα των θεσμικών οργάνων - προκειμένου να εκφράσει τη θέση της στους αρχηγούς κρατών και κυβερνήσεων των Δεκαπέντε σε ένα πολιτικά σαφές και συνοπτικό μήνυμα.
<P>
Αυτή η πραγματιστική προσέγγιση δεν πρέπει να εμποδίζει εμάς τους σοσιαλιστές βουλευτές να κοιτάζουμε μακρύτερα, προς τον ορίζοντα μιας σφαιρικής θεσμικής μεταρρύθμισης, και να μας υπενθυμίζει ότι οι έξι προσεχείς προεδρίες της Ένωσης θα είναι στα χέρια κυβερνήσεων όπου την εξουσία έχουν οι σοσιαλιστές. Θα πρέπει, συνεπώς, να αναρωτηθούμε τί σημαίνουν οι λέξεις του ψηφίσματός μας: να προχωρήσουμε πέρα από την ολοκλήρωση της εσωτερικής αγοράς και της εισαγωγής του ενιαίου νομίσματος, προς μια αυθεντική πολιτική ένωση.
<P>
Είκοσι χρόνια νεοφιλελεύθερης ουτοπίας μας κατέστησαν γνωστό με σκληρό τρόπο ότι, για να αντιμετωπισθεί σήμερα η οικονομική και εμπορική παγκοσμιοποίηση, η άρση του κανονιστικού πλαισίου των χρηματοοικονομικών ροών και ο νομισματικός φανατισμός, απαιτείται μια πολιτική παγκοσμιοποίηση. Η ανάπτυξη της Ευρωπαϊκής Ένωσης αποτελεί, για τον λόγο αυτό, ουσιαστική πρόοδο για τον σχηματισμό μιας περιφερειακής παγκόσμιας δύναμης. Επί του παρόντος η οικονομία, η τεχνολογία, η ανάπτυξη της κοινωνίας των πληροφοριών αναπτύσσονται σε ένα όλο και περισσότερο διεθνές πλαίσιο. Εκείνοι που θέλουν να αναμορφώσουν την κοινωνία πρέπει να διαθέτουν μια υπερεθνική πολιτική διάρθρωση που να αντισταθμίζει την απώλεια επιρροής των κρατών επί των εξελίξεων αυτών.
<P>
Η Ευρωπαϊκή Ένωση επέτρεψε να επωφεληθούμε από την παγκοσμιοποίηση, προστατεύοντάς μας παράλληλα από τα μειονεκτήματά της. Έγινε ένας ισχυρός οικονομικός συνασπισμός που αυξάνει την αποτελεσματικότητα των επιχειρήσεων. Δημιουργήθηκε μια ενιαία αγορά που διασφαλίζει, με καθυστερήσεις είναι γεγονός, την ελεύθερη κυκλοφορία των εμπορευμάτων, των υπηρεσιών, των κεφαλαίων και των προσώπων. Οι εθνικοί φραγμοί στις συναλλαγές εξαλείφθηκαν. Το 1999 τα εθνικά νομίσματα θα αρχίσουν να εξαφανίζονται προς όφελος του ευρώ. Η Ένωση μετατράπηκε σε μία από τις μεγάλες παγκόσμιες εμπορικές δυνάμεις και διαθέτει πολυάριθμα μέσα που της επιτρέπουν να αντιμετωπίζει τις προκλήσεις της διεθνούς οικονομίας.
<P>
Με το ευρώ η Ευρωπαϊκή Ένωση θα καταστεί και παγκόσμια δύναμη σε νομισματικό επίπεδο. Επιπλέον, χαράχτηκε συγκεκριμένη πολιτική για την ενίσχυση των περιοχών της Ευρώπης που υστερούν στον τομέα της ανάπυξης. Αυτή η διαρθρωτική πολιτική ήταν στο σύνολό της επιτυχής. Συγχρόνως, η Ευρωπαϊκή Ένωση προστατεύει την ειρήνη στην Ευρώπη. Από όλα τα επιτεύγματά της, αυτό το τελευταίο είναι το πιο αξιοσημείωτο, ακόμη κι αν παραμένει ατελές. Εδώ και πενήντα χρόνια τα κράτη μέλη ζουν εν ειρήνη. Οι αντιπαραθέσεις έδωσαν τη θέση τους στη συνεργασία.
<P>
Ωστόσο, η κοινή γνώμη απομακρύνεται από το ευρωπαϊκό σχέδιο λόγω του μη ισορροπημένου χαρακτήρα της ολοκλήρωσης που πραγματοποιήθηκε με την ενιαία αγορά. Οι Ευρωπαίοι, ως καταναλωτές, εργαζόμενοι, άνεργοι, πολίτες, συχνά αγνοήθηκαν. Παρ' όλο που οι συνθήκες ανέθεσαν σαφή αποστολή στα ευρωπαϊκά θεσμικά όργανα, η αποστολή αυτή δεν εκπληρώθηκε σε θέματα κοινωνικής πολιτικής, απασχόλησης, περιβάλλοντος, φορολογίας και ασφάλειας. Η ευρωπαϊκή πολιτική στους τομείς αυτούς παρέμεινε περιθωριακή. Είναι, επομένως, επιτακτική ανάγκη να αναπτυχθούν οι πολιτικές αυτές. Στον κοινωνικό και τον φορολογικό τομέα, η υλοποίηση του ενιαίου νομίσματος θα αυξήσει περισσότερο την ανάγκη αυτή. Μόνο όταν οι άνθρωποι διαπιστώσουν ότι η Ευρωπαϊκή Ένωση επιλύει τα προβλήματά τους, θα αποκατασταθεί η εμπιστοσύνη τους στην Ευρώπη. Η Ευρώπη των πολιτών θα έχει νόημα μόνο αν πρόκειται για ένα σχέδιο που θα επιτρέψει στην Ευρώπη να απαντά στις καθημερινές ανησυχίες των πολιτών.
<P>
Η κ. Raymonde Dury, που βρέθηκε πριν από μένα σε αυτή την ευρωπαϊκή εντολή, συνήθιζε να λέει ότι, αν η Ευρωπαϊκή Ένωση - ως οντότητα - υπέβαλε αίτηση προσχώρησης στην Ένωση, η αίτησή της δεν θα γινόταν αποδεκτή λόγω της έλλειψης δημοκρατίας. Αντιμετωπίζουμε μια μοναδική κατάσταση στην ιστορία: ένα σύνολο - η Ευρωπαϊκή Ένωση - είναι λιγότερο δημοκρατικό από κάθε μέλος της ξεχωριστά - τα κράτη μέλη. Γι' αυτό ο βασικός στόχος των θεσμικών μεταρρυθμίσεων πρέπει να είναι η οικοδόμηση μιας πραγματικής δημοκρατίας και η επίτευξη μεγαλύτερης αποτελεσματικότητας. Αυτή τη δημοκρατία και αυτή την αποτελεσματικότητα η Ευρώπη δεν θα τις επιτύχει παρά μόνο μέσω ενός ομοσπονδιακού μοντέλου.
<P>
Στο μοντέλο αυτό η Επιτροπή θα καθίστατο πραγματική κυβέρνηση. Το Ευρωπαϊκό Κοινοβούλιο θα γινόταν ένα πρώτο Σώμα εκπροσώπησης του λαού. Το Συμβούλιο θα γινόταν ένα δεύτερο Σώμα εκπροσώπησης των κρατών μελών και των οντοτήτων τους. Το σύνολο αυτής της διάρθρωσης θα βασιζόταν σε ένα πραγματικό ευρωπαϊκό Σύνταγμα. Το Δικαστήριο θα γινόταν ευρωπαϊκό συνταγματικό δικαστήριο. Ο εκδημοκρατισμός συνεπάγεται ότι οι ευρωπαϊκές αποφάσεις λαμβάνονται σε πλαίσιο όπου οι ουσιώδεις εγγυήσεις της δημοκρατίας είναι αποτελεσματικές: αρχή της πλειοψηφίας, πολιτική ευθύνη των αρχών, έλεγχος των κοινοβουλευτικών οργάνων, διαφάνεια των διαδικασιών λήψης αποφάσεων. Η ενίσχυση του δημοκρατικού χαρακτήρα των θεσμικών οργάνων θα επέτρεπε ταυτόχρονα να αυξηθεί η αποτελεσματικότητά τους και να μειωθεί το βάρος της γραφειοκρατίας.
<P>
Αυτό συνεπάγεται κατ' αρχάς την ενίσχυση των δημοκρατικών ελέγχων στον πρώτο πυλώνα και στη συνέχεια την κοινοτικοποίηση των δύο διακυβερνητικών πυλώνων. Επιπλέον, αυτή η κοινοτικοποίηση θα ενίσχυε τον ρόλο του Δικαστηρίου.
<P>
Ο εκδημοκρατισμός πρέπει, συνεπώς, να συνοδεύεται από έναν εξορθολογισμό βασισμένο σε ουσιώδεις αλλαγές στο πλαίσιο των τριών μεγάλων ευρωπαϊκών θεσμικών οργάνων.
<P>
Βασικός στόχος της μεταρρύθμισης των ευρωπαϊκών πολιτικών είναι η ενίσχυση της αποτελεσματικότητας. Η διεύρυνση επιβάλλει στην Ευρωπαϊκή Ένωση μια αναθεώρηση της αποτελεσματικότητας των πολιτικών της. Στο πλαίσιο μιας Ευρωπαϊκής Ένωσης 500 εκατομμυρίων κατοίκων που καλύπτει όλη την ήπειρο, όλες οι ευρωπαϊκές πρωτοβουλίες πρέπει να αναθεωρηθούν. Η ανάγκη της αποτελεσματικότητας πρέπει να λαμβάνεται σοβαρότερα υπόψη. Αυτή είναι εξάλλου η θεμελιώδης έννοια της αρχής της επικουρικότητας. Ο ρόλος της Ευρωπαϊκής Ένωσης πρέπει να περιοριστεί σε ορισμένες περιπτώσεις και να αυξηθεί σε άλλες. Η Ευρωπαϊκή Ένωση παραμένει υπερβολικά αδύναμη στην καταπολέμηση των αρνητικών κοινωνικών και πολιτιστικών επιπτώσεων της διεθνοποίησης. Αντίθετα, ορισμένες μορφές παρέμβασης, και ενίοτε ορισμένες αρμοδιότητες, έχασαν σε μεγάλο βαθμό το νόημά τους. Αυξάνουν το βάρος της γραφειοκρατίας και τις δημοσιονομικές δαπάνες με αντίτιμο ελάχιστα αποτελέσματα.
<P>
Ορισμένες μορφές παρέμβασης πρέπει να αναθεωρηθούν: στην καταπολέμηση του κοινωνικού αποκλεισμού, στον κοινωνικό τομέα, στον τομέα του περιβάλλοντος και τη φορολογία, στη γεωργική πολιτική. Το Ταμείο Συνοχής, στη σημερινή μορφή του, δεν έχει πλέον λόγο ύπαρξης. Πρέπει να γίνει ταμείο ανάπτυξης που θα χορηγεί στα κράτη δάνεια για τη διευκόλυνση της πολιτικής δημοσιονομικής αναδιάρθρωσης. Κατ' αυτόν τον τρόπο θα μπορούν να τηρούν ευκολότερα τα κριτήρια σύγκλισης, σε περίπτωση οικονομικής κρίσης.

<SPEAKER ID=89 NAME="Gahrton, Holm, Lindholm και Schφrling">
Το ψήφισμα του κ. De Giovanni και της Επιτροπής Θεσμικών Θεμάτων περιέχει ορισμένες θέσεις εν όψει της έκτακτης συνόδου κορυφής του Οκτωβρίου. Η πλειοψηφία αυτών των θέσεων προχωρούν υπερβολικά όσον αφορά την ολοκλήρωση και τη δημιουργία ομοσπονδιακού συστήματος, π.χ. στην παράγραφο αριθ. 22 αναφέρεται ότι θα τεθούν τώρα οι βάσεις της ενσωμάτωσης της ΔΕΕ στην ΕΕ, κάτι που φυσικά συνεπάγεται τη στρατιωτικοποίηση της ΕΕ και έρχεται σε σύγκρουση με την επιθυμία μας για μία ειρηνική και αποστρατιωτικοποιημένη Ευρώπη.
<P>
Το εναλλακτικό ψήφισμα της Ομάδας των Ανεξαρτήτων για την Ευρώπη των Εθνών είναι πολύ καλύτερο, διότι εκφράζει τη θέληση για ενίσχυση της δημοκρατίας και της αρχής της επικουρικότητας, όπως αυτή διατυπώθηκε στη Σύνοδο Κορυφής του Cardiff.

<SPEAKER ID=90 NAME="Palm, Theorin και Wibe">
Ολόκληρο το ψήφισμα επιχειρηματολογεί υπέρ της αυξημένης υπερεθνικότητας και των «Ηνωμένων Εθνών της Ευρώπης». Στην παράγραφο αριθ. 10, μεταξύ άλλων, προειδοποιείται το Ευρωπαϊκό Συμβούλιο να μην υποκύψει «στον πειρασμό να εκμεταλλευτεί την αρχή της επικουρικότητας ως μία δικαιολογία για να επαναφέρει την κοινοτική πολιτική σε εθνικό επίπεδο». Στην παράγραφο αριθ. 11 τονίζεται «ότι η ανησυχία για υπερβολικό συγκεντρωτισμό στην Ευρωπαϊκή Ένωση είναι υπερβολική».
<P>
Η βασική οπτική μας είναι ότι η ΕΕ θα πρέπει να είναι μία συνεργασία μεταξύ ανεξαρτήτων κρατών. Συνεπώς, δεν είναι δυνατόν να υπερψηφίσουμε αυτό το ψήφισμα. Επίσης, πρέπει να απορριφθεί το ενδεχόμενο να έχει το Ευρωπαϊκό Κοινοβούλιο δικό του καταστατικό. Η σύνδεση μεταξύ των βουλευτών του Ευρωπαϊκού Κοινοβουλίου και των εθνικών κοινοβουλίων είναι σημαντική σε επίπεδο αρχών. Ένα ενιαίο καταστατικό του Ευρωπαϊκού Κοινοβουλίου ενισχύει ακόμη περισσότερο τις επιδιώξεις για δημιουργία ομοσπονδίας και, πέραν αυτού, θα οδηγήσει αναπόφευκτα σε σημαντικές μισθολογικές αυξήσεις για τους περισσότερους εκ των βουλευτών του Ευρωπαϊκού Κοινοβουλίου. Αυτό θα προκαλέσει δυσφορία σε πολλούς πολίτες που σήμερα βρίσκονται σε πολύ δύσκολη οικονομική κατάσταση.

<SPEAKER ID=91 NAME="Spiers">
Το ευρωκοινοβουλευτικό εργατικό κόμμα υποστήριξε το ψήφισμα De Giovanni, αλλά με πολλές επιφυλάξεις.
<P>
Χαιρετίζουμε την προσπάθεια που έγινε αυτόν το μήνα στα πλαίσια ειδικής συνεδρίασης του Συμβουλίου να γεφυρωθεί το χάσμα που αντιλαμβανόμαστε ότι υπάρχει ανάμεσα στα ευρωπαϊκά θεσμικά όργανα και τους πολίτες της Ευρωπαϊκής Ένωσης. Σκοπός της είναι να ανακαλύψει τρόπους επανασύνδεσης της Ευρωπαϊκής Ένωσης με τους πολίτες της, να ασχοληθεί με τα προβλήματα που απασχολούν τους λαούς της Ευρώπης και όχι να εξετάσει περαιτέρω θέματα θεσμικού πλαισίου. Αν επικεντρώσουμε την προσοχή μας στα κοινοτικά θεμικά όργανα και προτείνουμε θεσμική μεταρρύθμιση για μελλοντικές διακυβερνητικές διασκέψεις - ενώ ξέρουμε ότι οι προηγούμενες διακυβερνητικές διασκέψεις έπληξαν τη νομιμότητα της ΕΕ, δημιουργώντας την εντύπωση ότι είναι περισσότερο από ποτέ απομακρυσμένη από τα προβλήματα των πολιτών της - αυτό σημαίνει ότι δεν έχουμε αντιληφθεί τον σκοπό αυτής της ειδικής συνεδρίασης του Συμβουλίου.
<P>
Όσον αφορά συγκεκριμένα σημεία του ψηφίσματος, το ευρωκοινοβουλευτικό εργατικό κόμμα απείχε όσον αφορά την παράγραφο 5, που ζητεί οι χώρες της ΟΝΕ να εκπροσωπούνται ομόθυμα στους διεθνείς οργανισμούς.
<P>
Το ευρωκοινοβουλευτικό εργατικό κόμμα καταψήφισε την τροπολογία αριθ. 40 επί της τέταρτης παύλας της παραγράφου 18, με την οποία επεκτείνεται η αρμοδιότητα του Ευρωπαϊκού Δικαστηρίου σε όλους τους τομείς αρμοδιότητας της ΕΕ.
<P>
Το ευρωκοινοβουλευτικό εργατικό κόμμα καταψήφισε τη δεύτερη παύλα της παραγράφου 21, με την οποία ζητείται η επέκταση της ειδικής πλειοψηφίας σε όλες τις νομοθετικές πράξεις. Καταψηφίσαμε την τροπολογία 35 επ' αυτής της παραγράφου, με την οποία θα επεκτεινόταν η ειδική πλειοψηφία σε όλους τους διορισμούς του Συμβουλίου.
<P>
Το ευρωκοινοβουλευτικό εργατικό κόμμα υποστήριξε την τροπολογία 19 επί της παραγράφου 22, με την οποία ζητείτο να δοθεί μεγαλύτερη έμφαση στην αντιμετώπιση της κρίσης και τη διευθέτηση των συγκρούσεων και να υπάρξει μεγαλύτερος συντονισμός των αμυντικών πολιτικών των κρατών μελών της ΕΕ για την αποτελεσματική υλοποίηση των καθηκόντων του Petersburg.
<P>
Το ευρωκοινοβουλευτικό εργατικό κόμμα καταψήφισε την παράγραφο 23, με την οποία ζητείται η προπαρασκευή της επόμενης αναθεώρησης της Συνθήκης εφαρμόζοντας την κοινοτική μέθοδο.
<P>
Έκθεση Correia (A4-0353/98)
<SPEAKER ID=92 NAME="Bιbιar">
Τα τελευταία ιατρικά στοιχεία που παρέσχε η Παγκόσμια Οργάνωση Υγείας (ΠΟΥ) δείχνουν ότι η εμφάνιση καρκίνου ως επαγγελματικής ασθένειας αυξάνονται διαρκώς στην Ευρωπαϊκή Ένωση και κατέχουν σημαντική θέση στις στατιστικές θνησιμότητας.
<P>
Δεν υποτιμούμε πλέον τις επιπτώσεις ορισμένων περιβαλλοντικών παραγόντων στην εμφάνιση καρκίνου: το ίδιο ισχύει και για τη βιομηχανία. Όταν η κληρονομική προδιάθεση προστίθεται σε αυτές τις δυσμενείς συνθήκες, ξέρουμε ότι τότε ο καρκίνος αναπτύσσεται ραγδαία.
<P>
Ως γιατρός, είχα την ευκαιρία να ασχοληθώ με αυτό το πρόβλημα υγείας. Πέρα από τον ανθρώπινο παράγοντα, η κατάσταση αυτή συνεπάγεται αναπόφευκτα ένα οικονομικό και κοινωνικό κόστος. Σήμερα στο εδώλιο του κατηγορουμένου βρίσκεται κυρίως ο κλάδος του ξύλου. Ωστόσο, δεν πρέπει να επιβάλουμε υπερβολικά αυστηρά και ανεφάρμοστα μέτρα.
<P>
Έχει πρωταρχική σημασία να εξετάσουμε το πρόβλημα αυτό από οικονομική σκοπιά. Οι επιπτώσεις για την οικονομία και την απασχόληση αφορούν πολλές εκατοντάδες ευρωπαϊκές επιχειρήσεις επεξεργασίας ξύλου. Θα πρέπει, συνεπώς, να ενεργήσουμε ούτως ώστε να ληφθούν μέτρα που να μπορούν να προστατεύσουν τις ανθρώπινες ζωές, χωρίς ωστόσο να καταδικάζουν έναν τομέα με τόσο πολυάριθμο εργατικό δυναμικό. Εάν αντιδράσουμε εσπευσμένα και χωρίς ορθή κρίση, θα διακυβευθούν χιλιάδες θέσεις εργασίας.
<P>
Εμπίπτει στην αρμοδιότητα του Ευρωπαϊκού Κοινοβουλίου να προωθήσει την προοδευτική προσαρμογή σε αυστηρότερους κανόνες απόρριψης της σκόνης ξύλου. Είναι εξίσου σημαντικό στον τομέα αυτόν να διασφαλιστεί η εναρμόνιση των μέτρων πρόληψης για όλες τις χώρες της Ευρωπαϊκής Ένωσης και για όλες τις επιχειρήσεις, ανεξαρτήτως μεγέθους.
<P>
Η αποτελεσματικότητα αυτού του προστατευτικού μηχανισμού εξαρτάται σε μεγάλο βαθμό από τις προθεσμίες μεταφοράς και εφαρμογής στις διάφορες εθνικές νομοθεσίες. Η πρότασή μας είναι αρκετά ευέλικτη, επιτρέποντας τη σταδιακή προσαρμογή.
<P>
Υπερψήφισα την έκθεση Correia.

<SPEAKER ID=93 NAME="Blak, Iversen, Kirsten Jensen και Sindal">
Οι Δανοί σοσιαλδημοκράτες ψήφισαν σήμερα υπέρ της τροποποίησης της οδηγίας για τους καρκινογόνους παράγοντες. Η πρόταση της Επιτροπής δεν είναι αρκετά καλή. Προτείνει απλώς τη διεύρυνση της οδηγίας ώστε να ισχύει στις εργασίες που ενέχουν έκθεση σε σκόνη ξύλου οξιάς και δρυός. Υπάρχουν επαρκή επιστημονικά στοιχεία που τεκμηριώνουν ότι όλα τα είδη ξύλου, και τα μαλακά και τα σκληρά, πρέπει να καλύπτονται από την οδηγία. Εξάλλου, στην πράξη, κατά την εκτέλεση της εργασίας σε μια βιομηχανία είναι δύσκολο να ισχύουν διαφορετικές διατάξεις ασφαλείας για διαφορετικούς τύπους ξύλου. Ως εκ τούτου, ψηφίσαμε ούτως ώστε η οδηγία να καλύπτει όλα τα είδη σκληρών και μαλακών ξύλων.
<P>
Ούτε η πρόταση της Επιτροπής για μια οριακή τιμή 5 mg ανά κυβικό μέτρο είναι αποδεκτή. Οι οριακές τιμές είναι χαμηλότερες σε ορισμένα κράτη μέλη και η Επιτροπή δεν έχει αιτιολογήσει επιστημονικά γιατί επέλεξε τα 5 mg ανά κυβικό μέτρο. Ψηφίσαμε ούτως ώστε η οριακή τιμή να μειωθεί στο 1 mg ανά κυβικό μέτρο, αλλά και η Επιτροπή να προβεί σε αξιολόγηση του θέματος των οριακών τιμών δύο χρόνια μετά την εφαρμογή της οδηγίας.
<P>
Έκθεση Paasilinna (Α4-0328/98)
<SPEAKER ID=94 NAME="Titley">
Ως καταναλωτής, είμαι ικανοποιημένος που οι νέες τεχνολογίες παρέχουν νέες δυνατότητες, όπως, για παράδειγμα, την ευκαιρία χρήσης του Internet για τηλεφωνικές συνδιαλέξεις. Οι δυνατότητες που δημιουργούνται γι' αυτού του είδους τη «σύγκλιση» ανάμεσα σε διαφορετικούς κλάδους των μέσων επικοινωνίας είναι εκπληκτικές. Αυτές οι τεχνολογικές εξελίξεις ίσως καταστούν προσπελάσιμες από άτομα με ειδικές ανάγκες και άλλους που δυσκολεύονταν να χρησιμοποιήσουν τα προϋπάρχοντα συστήματα.
<P>
Σχεδόν εξ ορισμού θα πρέπει να υιοθετήσουμε μια επιεική στάση ως προς την κανονιστική ρύθμιση των υπηρεσιών που προσφέρονται μέσω του Internet, που δεν υπόκεινται σε εθνικό ή τοπικό έλεγχο. Ωστόσο, το γεγονός ότι εμείς ως μέλη του νομοθετικού σώματος έχουμε καταλήξει σήμερα να βασιζόμαστε πολύ συχνά στην αυτορρύθμιση του κλάδου για τη διασφάλιση των συμφερόντων των καταναλωτών δεν θα πρέπει να σημαίνει ότι απλά ξεχνάμε τις ανάγκες των καταναλωτών.
<P>
Μπορούμε και θα πρέπει, αν είναι απαραίτητο, να καταπολεμήσουμε τα μονοπώλια που θα μπορούσαν να περιορίσουν το φάσμα επιλογής των καταναλωτών. Εκείνοι δε που παρέχουν τις νέες υπηρεσίες επικοινωνιών θα πρέπει να θυμούνται ότι, ακριβώς όπως μπορεί να επιτευχθεί η μεγιστοποίηση του κέρδους μέσω της τεχνολογίας, θα μπορούσε να ζητηθεί από άλλους ειδικούς, που ίσως απασχολούνται στον δημόσιο τομέα, να επινοήσουν συστήματα για έλεγχο της ποιότητας των υπηρεσιών που προσφέρονται στους καταναλωτές.
<P>
Ελπίζω ότι οι βιομηχανίες που εμπλέκονται στις νέες υπηρεσίες επικοινωνιών θα εξυπηρετούν όλους τους πελάτες τους τηρώντας τα υψηλότερα δυνατά πρότυπα, οπότε δεν θα παραστεί η ανάγκη θέσπισης διατάξεων τις οποίες θα επέκριναν ως γραφειοκρατικές - διαφορετικά, θα πρέπει να είμαστε προετοιμασμένοι να ενεργήσουμε για να εξασφαλίσουμε ότι όλοι θα ωφεληθούν από τα νέα μέσα επικοινωνίας.

<SPEAKER ID=95 NAME="Wolf">
Χάριν σαφήνειας, θα εκθέσω στο σημείο αυτό εν συντομία την άποψή μου για τις τροπολογίες.
<P>
Οι τροπολογίες 1-15 δεν είναι τίποτε άλλο παρά η απαραίτητη διόρθωση μιας συντηρητικής-φιλελεύθερης «σφαγής», την οποία διοργάνωσε η πλειοψηφία της EMAC στην έκθεση Paasilinna. Ελπίζω ότι η πλειοψηφία πρασίνων και οικολόγων, η οποία είναι δυνατή σήμερα στο Κοινοβούλιο, θα παρέμβει διορθωτικά. Οι τροπολογίες 18, 19, 20, 21 και 23 της Συνομοσπονδιακής Ομάδας της Ευρωπαϊκής Ενωτικής Αριστεράς-Αριστερά των Πρασίνων των Βορείων Χωρών έχουν ήδη γίνει γνωστές από το κείμενο της έκθεσης, καθώς και από τις προαναφερθείσες τροπολογίες. Ως εκ τούτου, δεν επιτρέπεται να αξιολογηθούν ως έκφραση της στάσης του Σώματος απέναντι στα σημεία υπό διαπραγμάτευση, εφόσον αυτές οι τροπολογίες έχουν απορριφθεί με μεγαλύτερη πλειοψηφία. Εμείς πάντως, ως Πράσινοι, τις απορρίπτουμε, γιατί αποδοκιμάζουμε τη διαδικασία σύμφωνα με την οποία κάποιοι προσπαθούν να προβληθούν πολιτικά εντός του Σώματος, υποβάλλοντας συμπληρωματικές τροπολογίες, οι οποίες δεν έχουν τίποτα το νέο να προσφέρουν. Ίσως βέβαια αυτό να έγινε «έτσι απλά» χωρίς καμία σκοπιμότητα - εξίσου «έτσι απλά» όμως μπορούν να αποσυρθούν και οι τροπολογίες!
<P>
Τα παραπάνω δεν ισχύουν για τις τροπολογίες 16 και 17, οι οποίες επαναλαμβάνουν σωστές απόψεις από προηγούμενες εκθέσεις, ούτε για την 22, που είναι αντικειμενικά αδιαμφισβήτητη. Αυτές τις τροπολογίες θα τις υπερψηφίσουμε.
<P>
Έκθεση Giansily (A4-0341/98)
<SPEAKER ID=96 NAME="Blak, Iversen, Kirsten Jensen και Sindal">
Οι Δανοί σοσιαλδημοκράτες ψήφισαν σήμερα υπέρ της έκθεσης Giansily σχετικά με τα συναλλαγματικά αποθέματα στο τρίτο στάδιο της ΟΝΕ. Αυτό, ωστόσο, δεν σημαίνει ότι αλλάζει η επιφύλαξη της Δανίας όσον αφορά το τρίτο στάδιο της ΟΝΕ, η οποία συνεχίζει να ισχύει, αλλά ότι ενδιαφερόμαστε για τα όσα συμβαίνουν στον συγκεκριμένο τομέα, δεδομένου ότι το τρίτο στάδιο της ΟΝΕ, με ή χωρίς τη συμμετοχή μας, θα έχει μεγάλη σημασία για τη Δανία.
<P>
Η πρόταση θέλει να εξασφαλίσει ουσιαστικά συναλλαγματικά αποθέματα για το Ευρωπαϊκό Σύστημα Κεντρικών Τραπεζών (ΕΣΚΤ) κατά τη μεταβατική περίοδο από την εισαγωγή του ευρώ ως την τελική καθιέρωσή του. Κατ' αυτόν τον τρόπο εξασφαλίζεται η σταθερότητα των συναλλαγματικών ισοτιμιών των συμμετεχόντων κρατών κατά τη μεταβατική περίοδο.

<SPEAKER ID=97 NAME="Fourηans">
Η έκθεση του κ. Giansily θέτει το πρόβλημα της διαχείρισης των συναλλαγματικών αποθεμάτων στο τρίτο στάδιο της Οικονομικής και Νομισματικής Ένωσης. Η εισαγωγή του ευρώ την 1η Ιανουαρίου 1999 θα έχει ως αποτέλεσμα ένα μέρος των σημερινών συναλλαγματικών αποθεμάτων των εθνικών κεντρικών τραπεζών να σταματήσουν να λογίζονται ως συναλλαγματικά αποθέματα και να μετατραπούν εκ των πραγμάτων σε εσωτερικά στοιχεία ενεργητικού.
<P>
Είναι, ωστόσο, γεγονός ότι οι εθνικές κεντρικές τράπεζες θα εξακολουθούν να διαθέτουν σημαντικά συναλλαγματικά αποθέματα, κυρίως σε δολάρια και σε χρυσό, όπως επίσης και σε αποθεματικές θέσεις του ΔΝΤ και σε ειδικά τραβηκτικά δικαιώματα. Το σύνολο αυτών των κεφαλαίων υπολογίζεται σε 400 δισεκατομμύρια δολάρια ΗΠΑ για όλη τη ζώνη του ευρώ. Δεδομένου ότι οι εθνικές κεντρικές τράπεζες μεταβιβάζουν ποσό ισοδύναμο προς 50 δις ευρώ στην ΕΚΤ, σημαντικό ύψος συναλλάγματος θα παραμείνει στους λογαριασμούς των εθνικών κεντρικών τραπεζών.
<P>
Σήμερα, αυτά τα συναλλαγματικά διαθέσιμα μπορούν να χρησιμοποιηθούν για τη διενέργεια πράξεων σταθεροποίησης στις αγορές συναλλάγματος ή για την κάλυψη ενδεχόμενων ελλειμμάτων του ισοζυγίου πληρωμών. Με το ενιαίο νόμισμα δεν θα υπάρχουν πλέον παρεμβάσεις επί των νομισμάτων των κρατών μελών της ζώνης του ευρώ. Τί θα γίνουν λοιπόν αυτά τα πλεονάζοντα διαθέσιμα;
<P>
Μπορούμε κατ' αρχάς να σκεφτούμε ότι αυτό το σημαντικό ποσό θα συμβάλει στην ενίσχυση της σταθερότητας του ευρώ, αποτρέποντας τις ενδεχόμενες κερδοσκοπικές επιθέσεις.
<P>
Στη συνέχεια, στο πλαίσιο της μέριμνας για τη σταθερότητα του ευρώ, είναι σημαντικό να μη χάσουμε απότομα αυτά τα πλεονάσματα. Μια τέτοια πράξη θα είχε ως αποτέλεσμα την ισχυρή ανατίμηση του ευρώ έναντι του δολαρίου και θα ζημίωνε την ανταγωνιστικότητα των οικονομιών μας. Με την προοπτική του ευρώ ως διεθνούς νομίσματος, θα ήταν φρόνιμο να αποφευχθεί οποιαδήποτε άσκοπη αναστάτωση στις αγορές συναλλάγματος.
<P>
Τέλος, θα ήθελα να επανέλθω σε ένα σημείο που, κατά τη γνώμη μου, δεν αναπτύχθηκε επαρκώς από τον εισηγητή μας: το καταστατικό του ΕΣΚΤ προβλέπει ότι οι εθνικές κεντρικές τράπεζες συνεχίζουν να έχουν τη δυνατότητα να χρησιμοποιούν τα αποθεματικά τους σε συνάλλαγμα, ιδίως για να εκπληρώσουν τις υποχρεώσεις τους έναντι των διεθνών οργανισμών. Εάν οι παρεμβάσεις αυτές υπερβούν κάποιο συγκεκριμένο ποσό, κάθε εθνική κεντρική τράπεζα θα πρέπει να έχει την έγκριση της ΕΚΤ. Ο εισηγητής μας θα έπρεπε αναμφισβήτητα να επιμείνει στους κινδύνους μιας πιθανής παρέκκλισης από αυτή τη διαδικασία και στην ανάγκη ενδελεχούς ελέγχου αυτών των παρεμβάσεων. Με εξαίρεση αυτή την παρατήρηση, η έκθεση του κ. Giansily είναι ικανοποιητική και θα την υπερψηφίσω.

<SPEAKER ID=98 NAME="Palm, Theorin και Wibe">
Εφόσον η Σουηδία δεν θα συμμετέχει στο ευρώ για την περίοδο 1999-2002, επιλέξαμε να απέχουμε από την ψηφοφορία γι' αυτή την έκθεση. Αυτό το θέμα αφορά τα κράτη μέλη που θα ενταχθούν στη ζώνη κυκλοφορίας του ευρώ.
<P>
Είναι, όμως, ενδιαφέρον να σημειωθεί ότι τα διαθέσιμα σε χρυσό συνηθίζεται, συναισθηματικά, να θεωρούνται ως τα ασφαλέστερα αποθέματα για ώρα ανάγκης ενός ανεξάρτητου κράτους. Με τον συντονισμό των διαθεσίμων σε χρυσό γίνεται ένα επιπλέον βήμα προς την αποδυνάμωση της ανεξαρτησίας των δημοκρατικών χωρών.

<SPEAKER ID=99 NAME="de Rose">
Στο ψήφισμα που υποβάλλει προς εξέταση ο συνάδελφος μας Giansily τίθεται το ερώτημα σχετικά με τις επιπτώσεις που θα έχει η κυκλοφορία του ευρώ από την 1η Ιανουαρίου 1999 για τα συναλλαγματικά αποθέματα που διατηρούν σήμερα τα κράτη μέλη που συμμετέχουν στο ευρώ.
<P>
Το άρθρο 30 του πρωτοκόλλου που προσαρτάται στη Συνθήκη ΕΚ για το καταστατικό της Ευρωπαϊκής Κεντρικής Τράπεζας ορίζει ότι οι εθνικές κεντρικές τράπεζες, κατ' αναλογία με το μερίδιο συμμετοχής τους στο εγγεγραμμένο κεφάλαιο της ΕΚΤ (ανάλογα με το ΑΕΠ και τον πληθυσμό στην Κοινότητα), μεταβιβάζουν στην ΕΚΤ συναλλαγματικά διαθέσιμα μέχρι ποσού ισοδυνάμου προς 50 δισεκατομμύρια Ecu.
<P>
Σαφής στόχος του συστήματος αυτού είναι να παρεμβαίνει για να προλαμβάνει αφενός τις αναστατώσεις και για να καλύπτει αφετέρου ενδεχόμενα εξωτερικά ελλείμματα του ισοζυγίου πληρωμών.
<P>
Όπως, όμως, εξηγεί ο κ. Giansily, η οικονομική και νομισματική ζώνη που θα δημιουργηθεί στο τρίτο στάδιο της ΟΝΕ θα πρέπει να μειώσει τις ανάγκες σε διαθέσιμα, ακόμη κι αν πρέπει να δείξουμε εξαιρετική προσοχή κατά τη μεταβατική περίοδο, προκειμένου να διασφαλιστεί η αξιοπιστία του ευρώ στη διεθνή σκηνή.
<P>
Εάν πάρουμε ως παράδειγμα τη Γαλλία, ένας γρήγορος υπολογισμός δείχνει ότι η Γαλλία θα πρέπει να διαβιβάσει στην ΕΚΤ λίγο περισσότερα από 50 δις φράγκα. Ωστόσο, τα επίσημα συναλλαγματικά αποθέματα του γαλλικού κράτους ανέρχονταν στα τέλη του Φεβρουαρίου 1998 σε 400 δις φράγκα (εκ των οποίων 150 δις αντιστοιχούν σε απόθεμα χρυσού που φυλάσσεται στα θησαυροφυλάκια της Τράπεζας της Γαλλίας).
<P>
Μετά από την εισαγωγή του ευρώ θα παραμείνουν, συνεπώς, στην κατοχή του γαλλικού κράτους λίγο λιγότερα από 350 δις φράγκα πλεοναζόντων συναλλαγματικών αποθεμάτων, από τα οποία θα πρέπει να αφαιρεθούν τα διαθέσιμα σε Ecu (σχεδόν 67 δις φράγκα) και σε εθνικά νομίσματα (των 11 που αποτελούν τη ζώνη του ευρώ), διαθέσιμα που θα μετατραπούν σε ευρώ.
<P>
Δεδομένου ότι τα συναλλαγματικά αποθέματα δεν πρέπει να χρησιμοποιηθούν από την ΕΚΤ για την εγκαθίδρυση του ευρώ, τίθεται το θεμελιώδες ζήτημα της χρησιμοποίησης αυτών των αποθεμάτων.
<P>
Επιπλέον, πρέπει να σημειωθεί ότι το επίπεδο αναγκαίων αποθεμάτων πρέπει να υπολογίζεται ανάλογα με το άνοιγμα μιας οικονομίας προς το εξωτερικό. Όσο μεγαλύτερο είναι το άνοιγμα, τόσο πιο σημαντικοί είναι οι κίνδυνοι και τόσο μεγαλύτερα πρέπει να είναι τα αποθέματα. Δεδομένου, λοιπόν, ότι η ευρωπαϊκή οικονομική ολοκλήρωση και η εισαγωγή του ευρώ θα μειώσουν τις εξωκοινοτικές συναλλαγές και τις πράξεις σε συνάλλαγμα, ένα μέρος, που υπολογίζεται σε 80 δις Ecu, φαίνεται να είναι περιττό!
<P>
Υπό το φως των αριθμητικών αυτών στοιχείων, ποιά είναι η διαπίστωση;
<P>
Συγκεκριμένα αποτελέσματα για τα κράτη: απώλεια αποθεμάτων, που ισοδυναμεί με απώλεια εσόδων, αφού τα αποθεματικά αυτά αποφέρουν τόκους. Επιπλέον, μη ικανοποιημένη που αφαίρεσε από τα κράτη τα χρηματοοικονομικά μέσα, που αποτελούν επίσης μέσα δράσης για τη μείωση των δημοσιονομικών ελλειμμάτων, η ΕΚΤ θα βρεθεί με ένα πραγματικό «λάφυρο πολέμου». Πώς σκοπεύει να χρησιμοποιήσει αυτό τον θησαυρό;
<P>
Κατά συνέπεια, δεν μπορούμε να είμαστε υπέρ της έκθεσης του κ. Giansily, επειδή, κατά τη γνώμη μας, δεν θίγει το ουσιώδες ζήτημα της χρησιμοποίησης αυτών των αποθεμάτων, ούτε άλλωστε τονίζει τα χρηματοοικονομικά μέσα που διαθέτει η ΕΚΤ και τα οποία φαίνονται να είναι ανάλογα με την πραγματική απώλεια νομισματικής κυριαρχίας των κρατών μελών.
<P>
Τέλος, είναι εμφανές ότι ο στόχος της μεταβίβασης χρηματοοικονομικών μέσων στην πανίσχυρη ΕΚΤ δεν μπορεί να αποκρύψει τη μερική μεταβίβαση νομισματικής κυριαρχίας των κρατών μελών προς αυτό το κοινοτικό όργανο άνευ οποιασδήποτε δημοκρατικής νομιμότητας.

<SPEAKER ID=100 NAME="Wolf">
Η συζήτηση αυτή πρέπει να τεθεί σε ευρύτερα πλαίσια, σε σχέση πάντα με τους εξής δύο άξονες:
<P>
1.τον καθορισμό του διεθνούς ρόλου, που μελλοντικά θα διαδραματίσει η νέα ευρωπαϊκή κρατική οντότητα, ιδιαιτέρως δε εντός του παγκοσμίου οικονομικού συστήματος και, 2. τη χάραξη ευρωπαϊκής πιστωτικής πολιτικής, που θα αποτελεί βασικό συστατικό στοιχείο του χρηματοδοτικού πλαισίου για τις εντατικές μελλοντικές επενδύσεις κοινωνικοοικολογικού προσανατολισμού.Η αντίδραση του εισηγητή αναφορικά και με τα δύο προαναφερθέντα σημεία είναι κάτι παραπάνω από συγκρατημένη. Η μεσοπρόθεσμη διάθεση κονδυλίων ύψους 200 δις δολαρίων δεν είναι κάτι που θα πέρναγε απαρατήρητο!
<P>
Με τις προτάσεις μας για τροπολογίες προσπαθήσαμε να ξεκινήσουμε έστω μια δομημένη συζήτηση σχετικά με το πώς θα μπορούσαμε σταδιακά να αρχίσουμε να συμβάλλουμε στην καταπολέμηση της μαζικής ανεργίας, χωρίς βιασύνες και με την απαιτούμενη προσοχή. Αυτό είναι πράγματι το ελάχιστο που απαιτούν από εμάς, από το σύνολο του Κοινοβουλίου και από την Επιτροπή, ι περισσότεροι των 27 εκατ. άνεργοι!
<P>
Θα ήταν νομίζω αυτονόητο και πλήρως κατανοητό από όλους ότι είναι προς το συμφέρον των Ευρωπαίων μέρος αυτών των αποθεμάτων να διατεθεί για τη χρηματοδότηση της δομημένης και ελεγχόμενης ενίσχυσης του παγκόσμιου οικονομικού συστήματος.
<P>
(Η συνεδρίαση διακοπείσα στις 13.00 συνεχίζεται στις 15.00)

<CHAPTER ID=3>
Επίκαιρα, επείγοντα και σημαντικά θέματα
<SPEAKER ID=101 NAME="Πρόεδρος">
Η ημερήσια διάταξη προβλέπει τη συζήτηση σχετικά με τις ακόλουθες προτάσεις ψηφίσματος:
<P>
(Β4-0975/98) των αξιότιμων βουλευτών Green, εξ ονόματος της Ομάδας του Ευρωπαϊκού Σοσιαλιστικού Κόμματος, Cox, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, Puerta, εξ ονόματος της Συνομοσπονδιακής Ομάδας της Ευρωπαϊκής Ενωτικής ΑριστεράςΑριστερά των Πρασίνων των Βορείων Χωρών, Aelvoet, εξ ονόματος της Ομάδας των Πρασίνων στο Ευρωπαϊκό Κοινοβούλιο, Lalumiθre και Escolα Hernando, εξ ονόματος της Ομάδας της Ευρωπαϊκής Ριζοσπαστικής Συμμαχίας, σχετικά με τη σύλληψη του στρατηγού Pinochet στο Λονδίνο-(Β4-0976/98) των αξιότιμων βουλευτών Galeote Quecedo, Salafranca Sαnchez-Neyra και Palacio Vallelersundi, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με τη σύλληψη του στρατηγού Pinochet στο Λονδίνο.
<SPEAKER ID=102 LANGUAGE="ES" NAME="Medina Ortega">
Κύριε Πρόεδρε, καλούμαι να μιλήσω εξ ονόματος της Ομάδας του Ευρωπαϊκού Σοσιαλιστικού Κόμματος για να υπερασπιστώ, ωστόσο, μια πρόταση ψηφίσματος η οποία υπεβλήθη από κοινού από πέντε πολιτικές ομάδες του Ευρωπαϊκού Κοινοβουλίου: της Συνομοσπονδιακής Ομάδας της Ευρωπαϊκής Ενωτικής Αριστεράς-Αριστερά των Πρασίνων των Βορείων Χωρών, της Ομάδας της Ευρωπαϊκής Ριζοσπαστικής Συμμαχίας, της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, της Ομάδας των Πρασίνων στο Ευρωπαϊκό Κοινοβούλιο και της ίδιας μου της Ομάδας του Ευρωπαϊκού Σοσιαλιστικού Κόμματος. Πιστεύω πως πρόκειται για ένα πολύ ισορροπημένο ψήφισμα στο οποίο απλά εκφράζουμε τα συγχαρητήριά μας για τη σύλληψη του στρατηγού Pinochet στο Λονδίνο, και ζητάμε από την ισπανική κυβέρνηση να επισπεύσει τη διαδικασία έκδοσης, εφόσον το ζητήσουν επίσημα οι δικαστικές αρχές, με στόχο να εξασφαλισθεί ότι ο στρατηγός Augusto Pinochet θα παρουσιασθεί ενώπιον των ισπανικών δικαστηρίων. Ο λόγος είναι πως μεταξύ των πολυάριθμων δολοφονιών που διεπράχθησαν κατά τη διάρκεια του καθεστώτος Pinochet - μιλάμε για τρεις χιλιάδες και κάτι δολοφονίες κατά τη θλιβερή αυτή περίοδο της ιστορίας μιας τόσο γοητευτικής χώρας, όπως είναι η Χιλή - υπήρξαν θύματα και αρκετές δεκάδες Ισπανοί. Αυτή τη στιγμή βρισκόμαστε σε έναν ευρωπαϊκό δικαστικό χώρο. Τα σύνορα της Ένωσης έχουν ξεπεραστεί, καθώς τόσο στη Συνθήκη του Μάαστριχτ του 1992, όσο και στη νέα Συνθήκη του Αμστερνταμ του 1997, έχουν θεσπισθεί αρχές δικαστικής συνεργασίας, και κυρίως στον νέο άρθρο 131 της Συνθήκης του Αμστερνταμ καθιερώνεται η συνεργασία όσον αφορά την έκδοση.
<P>
Το να μιλάμε για αριθμούς, για χιλιάδες εξαφανισμένων, είναι κάτι που ίσως να μη δείχνει την πραγματική ανθρώπινη διάσταση της τραγωδίας που επέφερε στη Χιλή η δικτατορία του Pinochet. Θα αναφερθώ μόνο σε μια περίπτωση, στην περίπτωση ενός ατόμου με το οποίο είχα επαφές. Πρόκειται για τον Carmelo Soria, έναν υπάλληλο των Ηνωμένων Εθνών. Τον γνώρισα προσωπικά στον ΟΗΕ λίγο πριν πάει στη Χιλή. Πήγαινε με τόσα όνειρα για μια καλύτερη εποχή για τη Χιλή. Θα εργαζόταν εκεί ως διεθνής δημόσιος υπάλληλος. Ο άνδρας αυτός, του οποίου το μόνο αδίκημα ήταν ότι εργαζόταν στον ΟΗΕ και είχε μια κάπως φιλελεύθερη ιδεολογία, εξαφανίσθηκε, βασανίστηκε, αποτέλεσε αντικείμενο κακομεταχείρισης, δολοφονήθηκε και, επιπλέον, κατέστρεψαν τη σορό του για να προφασιστούν πως επρόκειτο για ατύχημα. Αυτός ο άνθρωπος άφησε πίσω του οικογένεια, ήταν Ισπανός υπήκοος και προστατευόταν διεθνώς ως υπάλληλος του ΟΗΕ. Οι προσπάθειες που έγιναν στο Ευρωπαϊκό Κοινοβούλιο ώστε να δικαστούν στη Χιλή οι δράστες των εγκλημάτων δεν οδήγησαν πουθενά, παρά τις κάποιες υποσχέσεις, και έχουμε τώρα την ευκαιρία, μέσω της συνεργασίας με τις αρχές των διαφόρων κρατών μελών της Ένωσης, να φέρουμε τον κύριο υπαίτιο αυτής και άλλων τριών χιλιάδων και κάτι δολοφονιών ενώπιον ενός κοινοτικού δικαστή, ενώπιον ενός Ισπανού δικαστή.
<P>
Πιστεύω πως το αίτημα να παραστεί ο στρατηγός Pinochet ενώπιον ενός ισπανικού δικαστηρίου, προκειμένου να λογοδοτήσει γι' αυτά τα εγκλήματα, είναι το λιγότερο που μπορούμε να κάνουμε στο Ευρωπαϊκό Κοινοβούλιο.

<SPEAKER ID=103 LANGUAGE="ES" NAME="Galeote Quecedo">
Κύριε Medina, γνωρίζετε πως καμία άλλη πολιτική ομάδα δεν υπήρξε σαφέστερη από τη δική μας για την καταδίκη του δικτάτορα Pinochet, αλλά η πρόταση ψηφίσματος που υποβάλλει η Ομάδα του Ευρωπαϊκού Σοσιαλιστικού Κόμματος ζητεί από την ισπανική κυβέρνηση να προβεί σε αίτημα έκδοσης, κι αυτό απλώς δεν είναι απαραίτητο, γιατί η ισπανική κυβέρνηση - όπως γνωρίζετε πολύ καλά - έχει ήδη εκφράσει δια μέσω του προέδρου της τον σεβασμό προς τις δικαστικές αποφάσεις των αρμοδίων δικαστηρίων. Σε αυτήν την περίπτωση, στην έκδοση πρέπει να προβούν οι βρετανικές αρχές - υποθέτω πως όλοι το γνωρίζουν αυτό - και, επομένως, υποθέτω ότι κανείς από το Κοινοβούλιο δεν θα είναι αντίθετος στο αίτημα για συνεργασία με τις δικαστικές αρχές της κυβέρνησης του Ηνωμένου Βασίλειου, όπως επίσης υποθέτω πως κανείς δεν θα είναι αντίθετος στο να δηλώσουμε και να επαναλάβουμε την αρχή της μη παρέμβασης στη δράση της δικαιοσύνης. Υποθέτω επίσης πως κανείς δεν θα είναι αντίθετος με το να εκφράσουμε εκ νέου την υποστήριξή μας προς τα δημοκρατικά θεσμικά όργανα της Χιλής ως προς τη διαδικασία εδραίωσης του κράτους δικαίου. Πιστεύω πως όλες αυτές οι αποφάσεις και άλλες οι οποίες περιλαμβάνονται στις τροπολογίες που υποβάλλει η ομάδα μου, αλλά ιδίως αυτές, θα συγκεντρώσουν την υποστήριξη της πλειοψηφίας αυτού του Κοινοβουλίου. Τώρα, βέβαια, αν αντιθέτως κάποιος κρύβει πίσω από αυτή την πρωτοβουλία τον κρυφό, ανομολόγητο σκοπό να δημιουργήσει δυσκολίες στην ισπανική κυβέρνηση, θέλω να γνωρίζει πως αυτό είναι πολύ λυπηρό, και είναι επίσης ολοφάνερο πως είναι πλήρως άχρηστο.

<SPEAKER ID=104 LANGUAGE="FR" NAME="Goerens">
Κύριε Πρόεδρε, τόσο ο Pinochet, όσο και οι οπαδοί του, δεν έχουν τίποτα να αντιτάξουν στις απερίγραπτες κατηγορίες που τον βαρύνουν, πέρα από την ασυλία του, την οποία οι βρετανικές αρχές θεωρούν, στη συγκεκριμένη περίπτωση, άνευ αξίας. Θα ήταν το ίδιο αν το Βέλγιο, την επομένη του Δευτέρου Παγκοσμίου Πολέμου, είχε ορίσει τον Lιon Degrelle ισόβιο γερουσιαστή για να τον προστατεύσει από τις δικαστικές διώξεις.
<P>
Το κοινό μας ψήφισμα ζητεί από τις βρετανικές αρχές να επιφυλάξουν ευνοϊκή συνέχεια σε ενδεχόμενη αίτηση έκδοσης του στρατηγού Pinochet. Τούτο θα επιτρέψει στη δικαιοσύνη να ακολουθήσει το δρόμο της και θα αποτελέσει μεγάλη νίκη για όσους δεν σταματούν, από τη δίκη της Νυρεμβέργης, τη δίκη Eichmann, την ίδρυση των διεθνών δικαστηρίων για την πρώην Γιουγκοσλαβία και τη Ρουάντα, χωρίς να ξεχνάμε το Διεθνές Ποινικό Δικαστήριο, να αγωνίζονται κατά της ατιμωρησίας των υπευθύνων για εγκλήματα κατά της ανθρωπότητας. Η σύλληψη του Pinochet και οι επακόλουθες δικαστικές διώξεις συνιστούν δοκιμή αξιοπιστίας για την εφαρμογή των σχετικών διατάξεων του διεθνούς δικαίου. Για τον λόγο αυτό η Ομάδα μου υποστηρίζει το κοινό ψήφισμα.

<SPEAKER ID=105 LANGUAGE="ES" NAME="Puerta">
Κύριε Πρόεδρε, η σύλληψη του στρατηγού Pinochet στο Λονδίνο, κατόπιν αιτήματος των ισπανικών δικαστικών αρχών, έφερε στην επιφάνεια την ελπίδα ότι δεν θα παραμείνουν ατιμώρητα τα εγκλήματά του. Πριν από 25 χρόνια ο Pinochet κατέστρεψε βάναυσα το δημοκρατικό σύστημα της Χιλής, προκαλώντας τον θάνατο του Προέδρου Σαλβαντόρ Αλιέντε και χιλιάδων Χιλιανών και ξένων πολιτών, μεταξύ των οποίων δεκάδων Ισπανών. Προέβη κατά τρόπο προμελετημένο και συστηματικό στη μαζική καταπίεση των πολιτών και των πνευματικών, πολιτικών και συνδικαλιστών ηγετών. Θυμόμαστε συμβολικές περιπτώσεις: τον τραγουδιστή Vνctor Jara, τον υπάλληλο των Ηνωμένων Εθνών Carmelo Soria, τον στρατηγό Carlos Prat στην Αργεντινή, τον διπλωμάτη Orlando Latelier στις Ηνωμένες Πολιτείες. Ο Pinochet δεν γνώριζε όρια στις εγκληματικές του ενέργειες, δεν σεβόταν τα ανθρώπινα δικαιώματα, ούτε τη δημοκρατική νομιμότητα, ούτε κανένα καθεστώς ετεροδικίας.
<P>
Σήμερα, η ενέργεια των Ισπανών και Βρετανών δικαστών επιτρέπει να τεθεί τέλος σε αυτή τη μεγάλη ατιμωρησία. Τούτο κατέστη δυνατό γιατί εδώ και καιρό άτομα και οργανώσεις δεν έχασαν την ελπίδα κι εργάσθηκαν με σθένος. Οργανώσεις υπέρ των ανθρωπίνων δικαιωμάτων, το Ίδρυμα Σαλβαντόρ Αλιέντε με τον πρόεδρό του τον Joan Garcιs και η Ενωμένη Αριστερά της Ισπανίας υπήρξαν από την πρώτη στιγμή πρωταγωνιστές στις δικαστικές αγωγές σχετικά με τις εξαφανίσεις Ισπανών πολιτών στη Χιλή και την Αργεντινή. Το αίτημα για τη σύλληψη και έκδοση του Pinochet βασίζεται σε μια χωριστή απόφαση της 5ης εισαγγελικής αρχής του Εθνικού Ποινικού Δικαστηρίου της Ισπανίας, κατόπιν αιτήματος της Ενωμένης Αριστεράς, βάσει των αποδεικτικών στοιχείων της αποκαλούμενης επιχείρησης Κόνδορας στο νότιο τμήμα της Λατινικής Αμερικής.
<P>
Σε αυτήν την πορεία και σύμφωνα με τα διαδοχικά ψηφίσματα του Ευρωπαϊκού Κοινοβουλίου και τις Συνθήκες της Ευρωπαϊκής Ένωσης, τόσο του Μάαστριχτ όσο και της σημερινής υπό κύρωση Συνθήκης του Αμστερνταμ, η Ομάδα μας εκπροσωπεί και υποστηρίζει το κοινό ψήφισμα και ζητά από τις δικαστικές αρχές και από τις ενδιαφερόμενες κυβερνήσεις να τηρήσουν τις υποχρεώσεις τους και να καταστεί δυνατή η διεξαγωγή μιας δίκαιης δίκης του στρατηγού Pinochet, η οποία να θέσει τέρμα στην αλαζονική ατιμωρησία του.
<P>
Είθε αυτή η ευκαιρία να είναι η αφετηρία για την καθολική και αποτελεσματική υπεράσπιση των ανθρωπίνων δικαιωμάτων σε επίπεδο Διεθνούς Ποινικού Δικαστηρίου. Είθε αυτό το σήμα να βοηθήσει τον λαό της Χιλής να φέρει σε πέρας τη διαδικασία του εκδημοκρατισμού. Εδώ, στο Ευρωπαϊκό Κοινοβούλιο, δεν μπορούμε να αφήσουμε να μας στερήσουν την ελπίδα για μια ακόμη φορά.

<SPEAKER ID=106 LANGUAGE="DE" NAME="Kreissl-Dφrfler">
Κύριε Πρόεδρε, εμείς η Ομάδα των Πρασίνων στο Ευρωπαϊκό Κοινοβούλιο χαιρετίζουμε τη σύλληψη του πρώην δικτάτορα της Χιλής Augusto Pinochet στο Λονδίνο. Μπορεί, πράγματι, να υποστηρίξει κανείς ότι οι βιαιοπραγίες του καθεστώτος Pinochet συνιστούν έγκλημα κατά της ανθρωπότητας και μπορούν να τιμωρηθούν από οποιοδήποτε δικαστήριο του κόσμου. Οι αντιπαραθέσεις που σήμερα λαμβάνουν χώρα στη Χιλή αποδεικνύουν όμως και το μέγεθος της επιρροής που εξακολουθεί να ασκεί αυτός ο φοβερός δικτάτορας και οι εγκάθετοί του. Αυτό που επείγει για μας αυτή τη στιγμή, ως βουλευτές του Ευρωκοινοβουλίου, είναι η στήριξη των δημοκρατικών δυνάμεων της Χιλής, προκειμένου να αντιμετωπίσουν τις συνέπειες αυτής της δικτατορίας. Πρόκειται επίσης για μία σημαντική επιτυχία των οργανώσεων που υπερασπίζονται τα ανθρώπινα δικαιώματα στη Χιλή. Καταλαβαίνετε τί σημαίνει για το περί δικαίου αίσθημα των Χιλιανών πολιτών, και ειδικότερα για τους συγγενείς των θυμάτων της δικτατορίας, το γεγονός ότι ο πρώην δικτάτορας Pinochet εξακολουθεί να βρίσκεται στη Βουλή υπό την ιδιότητα του εφ'όρου ζωής γερουσιαστή και μπορεί να ταξιδεύει ανά τον κόσμο, ενώ τα θύματά του δεν μπορούν πια να επανέλθουν στη ζωή. Είναι πολλά που πρέπει ακόμα να γίνουν σχετικά με το θέμα αυτό!
<P>
Η σύλληψη αυτή σημαίνει όμως και ότι πολλοί ανά τον κόσμο στρατηγοί και εγκάθετοι τους, που συμμετείχαν και συμμετέχουν σε βιαιοπργίες και δικτατορίες δεν μπορούν πια να κοιμούνται ήσυχοι, καθώς τώρα υπάρχει πράγματι η πιθανότητα να συλληφθούν κι αυτοί. Υπάρχει, άλλωστε και το Διεθνές Δικαστήριο στη Ρώμη, ένα θεσμικό όργανο ιδιαίτερα σημαντικό για την περαιτέρω δίωξη αυτών των αξιόποινων πράξεων, για την περίπτωση που εν πραγματοποιηθεί η έκδοση του εν λόγω εγκληματία στην Ισπανία και η καταδίκη του εκεί, πράγμα που το ελπίζουμε όμως διακαώς. Τίθεται επίσης το ερώτημα γιατί πρέπει οι δικτάτορες να πεθαίνουν στο κρεβάτι του σπιτιού τους, στις πολυτελείς τους βίλες. Αυτό είναι ένα θέμα που θα ήθελα οπωσδήποτε να το φέρω κάποτε σε συζήτηση. Πολύ σημαντικό είναι ίσως και ένα ακόμα σημείο: πιστεύω ότι μπορεί να υπάρξει καταδίκη και απονομή δικαιοσύνης και πριν τον θάνατο!
<P>
(Χειροκροτήματα)

<SPEAKER ID=107 LANGUAGE="FR" NAME="Pradier">
Κύριε Πρόεδρε, η περίπτωση του Augusto Pinochet είναι καθ' όλα παραδειγματική. Είναι πολύ πιθανό να μη δολοφόνησε κανέναν με το ίδιο του το χέρι, τουλάχιστον μετά την κατάληψη της εξουσίας. Αντίθετα, είναι απολύτως βέβαιο ότι ενέπνευσε, επέτρεψε, ενθάρρυνε και διέταξε ρητώς τον βασανισμό και τη δολοφονία χιλιάδων πολιτών της χώρας του, ακόμη και ξένων χωρών, που δεν είχαν την ίδια θεώρηση για τον κόσμο.
<P>
Ένα ισπανικό δικαστήριο, που ανησυχεί περισσότερο για την τύχη των συμπολιτών του από πολλές ευρωπαϊκές αρχές, εξέδωσε διεθνές ένταλμα σύλληψης κατά του υπόπτου Pinochet, ένταλμα που εδόθη στην Ιντερπόλ, που θεωρείται οργάνωση που δεν αστιεύεται.
<P>
Οι κατηγορίες που τον βαρύνουν δεν έχουν όλες την ίδια βαρύτητα, ιδίως η κατηγορία της γενοκτονίας μπορεί ενδεχομένως να αποδειχτεί αμφισβητήσιμη. Παρ' όλες τις προσπάθειές του, ο Pinochet δεν έγινε Αδόλφος Χίτλερ. Η σύλληψη αυτή, εκτός από το γεγονός ότι ζεσταίνει την καρδιά όσων πεινούν και διψούν για μια ήρεμη δικαιοσύνη, αποτελεί επίσης μια σοβαρή προειδοποίηση για εκείνους που διέταξαν, υποστήριξαν και ενίσχυσαν στην Ευρώπη άλλα εγκλήματα κατά της ανθρωπότητας. Ας συνειδητοποιήσουν ότι καλό θα είναι να μην ξεμυτίσουν από την πατρίδα τους για τα επόμενα χρόνια. Η ισπανική δικαιοσύνη θα χειριστεί την υπόθεση με τον καλύτερο δυνατό τρόπο, πρέπει όμως να αναγνωρίσουμε ότι η δικαστική και η πολιτική εξουσία θα προσπαθήσουν δυστυχώς να ανακατευτούν στην υπόθεση αυτή. Ποτέ δεν παορυσιάστηκε τόσο ξεκάθαρα η ανάγκη ίδρυσης ενός μόνιμου διεθνούς ποινικού δικαστηρίου που δεν θα δέχεται καμία πίεση και που θα επιτρέψει τον καλύτερο χειρισμό μιας τέτοιας κατάστασης στο μέλλον.

<SPEAKER ID=108 LANGUAGE="EN" NAME="Nicholson">
Κύριε Πρόεδρε, θα ήθελα κατ' αρχάς να πω ότι διατηρώ πολλές επιφυλάξεις για το αν θα πρέπει να συζητηθεί γενικά αυτό το θέμα σήμερα το απόγευμα. Πρόκειται για δικαστικό και όχι για πολιτικό ζήτημα και θα πρέπει να εξεταστεί με διαφορετικό τρόπο. Αν κι εμείς στο Ευρωπαϊκό Κοινοβούλιο μπορεί να εκφράσουμε τις απόψεις μας σήμερα το απόγευμα, αυτές δεν θα επηρεάσουν σημαντικά το τελικό αποτέλεσμα. Εμπίπτει στην αρμοδιότητα των αρχών του Ηνωμένου Βασιλείου, που θα συνεργαστούν με τις ισπανικές αρχές, και είμαι σίγουρος ότι θα ακολουθήσουν τη σωστή διαδικασία.
<P>
Αναγνωρίζουμε ότι η κοινωνία έχει διαμορφώσει συγκεκριμένες απόψεις για τον Pinochet. Καταλαβαίνω πολύ καλά πως αισθάνονται οι Ισπανοί συνάδελφοι σε αυτό το Σώμα. Κατανοώ τις απόψεις τους. Όπως αυτοί, θέλω να καταστήσω κι εγώ σαφές ότι πολλές από τις εγκληματικές ενέργειες που διαπράχθησαν επί στρατηγού Pinochet είναι αξιόποινες. Καταλαβαίνω πολύ καλά πώς αισθάνονται οι οικογένειες των «εξαφανισθέντων». Στην περιοχή μου υπάρχουν οικογένειες που εδώ και τριάντα χρόνια ζητούν την επιστροφή των σορών των αγαπημένων τους για ενταφιασμό. Συνεπώς, τους καταλαβαίνω. Το σωστό είναι όμως να αφεθεί τώρα το ζήτημα στα χέρια των κυβερνήσεων της Ισπανίας και του Ηνωμένου Βασιλείου, που θα προχωρήσουν στη δέουσα νομική διαδικασία. Είμαι βέβαιος ότι θα εκπληρώσουν στο ακέραιο το καθήκον τους.

<SPEAKER ID=109 LANGUAGE="EN" NAME="McNally">
Κύριε Πρόεδρε, αρμόζει να συζητάμε εδώ γι' αυτά τα γεγονότα. Πρόκειται για πολύ σημαντικά γεγονότα σχετικά με ένα ζήτημα που μας απασχολεί στο Ευρωπαϊκό Κοινοβούλιο για περισσότερο από είκοσι χρόνια: τα ανθρώπινα δικαιώματα. Οι πολίτες της Ευρωπαϊκής Ένωσης έχουν συγκινηθεί από όσα συνέβησαν στη Χιλή, πολίτες από όλα σχεδόν τα κράτη μέλη. Πρόσφυγες από τη Χιλή έγιναν ευχαρίστως δεκτοί σε πολλά κράτη μέλη. Έχουμε, λοιπόν, κάθε λόγο να συζητούμε αυτό το θέμα.
<P>
Τα πράγματα είναι απλά: με πρωτοβουλία ενός ισπανού δικαστή ο στρατηγός Pinochet συνελήφθη στο Ηνωμένο Βασίλειο με διεθνές ένταλμα έκδοσης, καθώς δεν έχει διπλωματική ασυλία σε αυτή τη χώρα. Η ισπανική κυβέρνηση έχει στη διάθεσή της 40 μέρες για την εκδίκαση της υπόθεσης. Αυτή είναι η προβλεπόμενη νομική διαδικασία. Πρόκειται για μια ενίοτε χρονοβόρα διαδικασία με σκοπό την απόδοση δικαιοσύνης, που έχει καθυστερήσει πολύ σε αυτή την περίπτωση. Ωστόσο, όλοι έχουν το δικαίωμα να δικαστούν βάσει των αρχών της δικαιοσύνης.
<P>
Η κ. Thatcher προσπάθησε μέσω της σκανδαλώδους παρέμβασής της να μετατρέψει αυτό το ζήτημα σε σημείο πολιτικής προστριβής στο Ηνωμένο Βασίλειο. Δεν είναι δυνατόν να επιτρέψουμε να συμβεί κάτι τέτοιο. Οι δικαστικές αρχές στο Ηνωμένο Βασίλειο και την Ισπανία πρέπει να ακολουθήσουν τις σωστές διαδικασίες. Διαπράχθησαν εγκλήματα; Φυσικά, και μάλιστα εγκλήματα που συγκλόνισαν ολόκληρο τον κόσμο! Έγιναν βασανιστήρια, δολοφονίες, φυλακίσεις, απαγωγές, υπήρξαν εξαναγκασμοί και εκβιασμοί που επηρέασαν ανθρώπους στη Χιλή και στις χώρες μας.
<P>
Το Ευρωπαϊκό Κοινοβούλιο δεν είναι δικαστήριο. Κατά τη διάρκεια της συζήτησής μας δεν θα εκδοθεί ετυμηγορία όσον αφορά ενέργειες που έχει ή δεν έχει διαπράξει ο στρατηγός Pinochet. Δεν είμαστε ο φορέας που θα εκδικάσει με οποιονδήποτε τρόπο αυτόν τον άνθρωπο. Ωστόσο, θα πρέπει κάποτε να τιμωρηθεί κάποιος για αυτά τα εγκλήματα. Αν αυτή η διαδικασία - που διεξάγεται, όπως είμαι στην ευχάριστη θέση να πω - με τη συνεργασία μέχρι τώρα της ισπανικής και βρετανικής κυβέρνησης, η οποία είμαι σίγουρη ότι θα συνεχιστεί - είναι ένας τρόπος να αποδοθεί δικαιοσύνη για εκείνους που πέθαναν και βασανίστηκαν και των οποίων οι ζωές έχουν αλλάξει, τότε είμαι πολύ ικανοποιημένη για τη διεξαγωγή της. Υποστηρίζω φυσικά κάθε μέρος του ψηφίσματος από όλες τις ενδιαφερόμενες πολιτικές ομάδες.
<P>
(Χειροκροτήματα)

<SPEAKER ID=110 LANGUAGE="NL" NAME="Maij-Weggen">
Κύριε Πρόεδρε, η σύλληψη του Pinochet στο Λονδίνο προκάλεσε ένα κύμα συγκίνησης και αλληλεγγύης στους λαούς της Ευρώπης και της Νότιας Αμερικής. Όποιος προσπάθησε, όπως εγώ, να υποστηρίξει κατά τη δεκαετία του '70 και του '80 την αντιπολίτευση στη Χιλή, και όποιος, όπως εγώ, έχει πάει επανειλημμένα εκεί για να βοηθήσει τους πολιτικούς μας φίλους της αντιπολίτευσης, γνωρίζει πόσο υπέφερε η Χιλή τα τελευταία χρόνια και πόσο διχασμένη ήταν. Το μόνο που μπορεί να λεχθεί για το καθεστώς Pinochet είναι ότι ήταν μια αιμοβόρα στρατιωτική δικτατορία που κατάλυσε τη δημοκρατία και που φυλάκισε, βασάνισε, εξαφάνισε και δολοφόνησε χιλιάδες πολίτες. Για τις πράξεις αυτές δεν υπάρχει δικαιολογία. Πρέπει να υποστηρίξουμε τους Ισπανούς δικαστές που επιθυμούν να επανορθώσουν την αδικία, θύματα της οποίας υπήρξαν και Ισπανοί πολίτες. Το γεγονός ότι ο Πρωθυπουργός Aznar ανακοίνωσε ότι θα αντιδράσει θετικά σε περίπτωση που η ισπανική δικαιοσύνη ζητήσει την έκδοση του Pinochet, αξίζει επίσης τον σεβασμό και την υποστήριξή μας. Επιδοκιμάζω τη σύλληψη του Pinochet από τις αγγλικές αρχές. Θα ήταν καλό να επιβληθεί δικαιοσύνη ως απάντηση στις φοβερές αδικίες που διέπραξε ο Pinochet στη χώρα του σε βάρος χιλιάδων πολιτών.
<P>
Κύριε Πρόεδρε, πολλοί άνθρωποι θα εκπλαγούν με τη στάση της χιλιανής κυβέρνησης, η οποία φαίνεται να θέλει να προστατεύσει τον Pinochet. Όμως, το αλλόκοτο δίλημμα που αντιμετωπίζουν οι χιλιανές αρχές είναι ότι, με βάση το σύνταγμα της χώρας, με το οποίο ο Pinochet κρατάει κατά κάποιο τρόπο αιχμάλωτη την κυβέρνηση, δεν μπορούν κάνουν διαφορετικά. Σε αντίθετη περίπτωση η στάση τους θα ήταν αντισυνταγματική. Συνεπώς, το Ηνωμένο Βασίλειο και η Ισπανία ρυθμίζουν κατά κάποιον τρόπο το θέμα αυτό για τη Χιλή. Ας μην ξεχνάμε ότι ο ίδιος αυτός συνασπισμός Χριστιανοδημοκρατών και Σοσιαλδημοκρατών αποκατάστησε τη δημοκρατία στη Χιλή στις αρχές της δεκαετίας του '90.
<P>
Κύριε Πρόεδρε, θα υποστηρίξουμε το ψήφισμα που έχει κατατεθεί, ζητάμε όμως από τους σοσιαλιστές συναδέλφους μας να υποστηρίξουν και τις τροπολογίες που καταθέσαμε, σεβόμενοι το πνεύμα συνεργασίας που επιδείχθηκε πάντοτε σ' αυτό το θέμα. Οι τροπολογίες αυτές δεν υποβιβάζουν το πολιτικό περιεχόμενο του ψηφίσματος, ζητούν κυρίως να εφαρμοσθεί ο νόμος, έτσι ώστε να δικαστεί ο Pinochet και να μη μπορεί να περιφέρεται ελεύθερος, ούτε να γεράσει παραμένοντας ατιμώρητος. Κατά τη γνώμη μου, η θέση του Pinochet είναι στη φυλακή. Το ίδιο θεωρώ εξάλλου ότι ισχύει και για πολλές στρατιωτικές δικτατορίες της αριστεράς που βιαιοπραγούν. Τα ανθρώπινα δικαιώματα δεν γνωρίζουν πολιτικές παρατάξεις, ο χαρακτήρας τους είναι παγκόσμιος, και πρέπει να τα υποστηρίζουμε οπουδήποτε εντοπίζονται παραβιάσεις τους.
<P>
(Χειροκροτήματα)

<SPEAKER ID=111 LANGUAGE="ES" NAME="Vallvι">
Κύριε Πρόεδρε, το γεγονός ότι ο δικτάτορας Pinochet έχει συλληφθεί και ότι έχει εκδοθεί εις βάρος του ένταλμα σύλληψης από την ισπανική δικαιοσύνη είναι, κατά τη γνώμη μου, ένα εξαιρετικό και σημαντικό νέο, γιατί ήταν πλέον καιρός να πάψει να ταξιδεύει στη χώρα του και στον κόσμο ατιμώρητος για τα τόσα εγκλήματα που διέπραξε, στην προκειμένη περίπτωση στη Χιλή. Από αυτή την άποψη, θεωρώ ότι πρόκειται για μια πολύ σημαντική απόφαση.
<P>
Η Ομάδα μας πάντα υποστήριζε και θα συνεχίσει να υποστηρίζει τη θέσπιση ενός Διεθνούς Ποινικού Δικαστηρίου για εγκλήματα κατά της ανθρωπότητας, αλλά εν όσω αυτό το δικαστήριο δεν υπάρχει κατά τρόπο αποτελεσματικό, οποιαδήποτε διαδικασία η οποία έχει ως στόχο την εκδίωξη των δικτατόρων είναι κατά τη γνώμη μου πολύ θετική.
<P>
Κι εγώ επιθυμώ να υποστηρίξω, σε αυτή τη συζήτηση του Ευρωπαϊκού Κοινοβουλίου, τις δράσεις που ανελήφθησαν και να ζητήσω να ικανοποιηθεί, σύμφωνα με τις δικαστικές αποφάσεις, το αίτημα έκδοσης. Θέλω να θυμίσω το όνομα του Joan Alsina, ενός Καταλανού ιερέα που εκτελέσθηκε στο Σαντιάγο της Χιλής κατά τη δικτατορία του στρατηγού Pinochet, καθώς επίσης τον Joan Olidon από τη Βαλένθια, ο οποίος εξαφανίσθηκε στις αρχές της δικτατορίας του Pinochet. Αυτά τα ονόματα πιστεύω πως πρέπει να μας οδηγήσουν στην καταδίκη των όσων συνέβησαν στη Χιλή εκείνη την εποχή.
<P>
(Χειροκροτήματα)

<SPEAKER ID=112 LANGUAGE="ES" NAME="Carnero Gonzαlez">
Κύριε Πρόεδρε, με τη σύλληψη του Χιλιανού δικτάτορα Augusto Pinochet στο Λονδίνο, κατόπιν εντολής του δικαστή Baltasar Garzσn, επιτυγχάνονται δύο επιδιωκόμενοι στόχοι της μεγάλης πλειοψηφίας της ευρωπαϊκής κοινής γνώμης. Πρώτον, να τεθεί στη διάθεση της δικαιοσύνης κάποιος που διέπραξε εγκλήματα κατά της ανθρωπότητας, και δεύτερον να νικηθεί η μέχρι τώρα θωρακισμένη ατιμωρησία.
<P>
Στο Ευρωπαϊκό Κοινοβούλιο πρέπει να υποστηρίξουμε πλήρως τις ενέργειες του δικαστή Garzσn, να ζητήσουμε τη συνέχιση της συνεργασίας και την απόδοση δικαιοσύνης από την κυβέρνηση του Ηνωμένου Βασιλείου μέσω των διαδικασιών της, και κυρίως να απαιτήσουμε από τον Πρόεδρο της ισπανικής κυβέρνησης κ. Jose Mͺ Aznar να εγκαταλείψει τη σημερινή απαράδεκτη διφορούμενη στάση του και να δεσμευθεί δημοσίως και επισήμως για την άμεση και άνευ όρων διευθέτηση του αιτήματος έκδοσης του Pinochet στη Μαδρίτη.
<P>
Ο Aznar θα πρέπει να πει στους εισαγγελείς Cardenal και Fungairino, υπαίτιους ενός de facto δόγματος αθωότητας του στρατιωτικού καθεστώτος της Χιλής, να μην επιμένουν να αρνούνται την αρμοδιότητα της ισπανικής δικαιοσύνης σε αυτή την περίπτωση, την οποία πρέπει να υποστηρίξει πολιτικώς η κυβέρνηση.
<P>
Θα πρέπει επίσης να στείλουμε ένα διπλό μήνυμα στη Χιλή. Πρώτον στον πρόεδρο της Χιλής να μην καταβάλλει προσπάθειες να υποστηρίξει αυτόν που, αν είχε την ευκαιρία, θα τον σκότωνε, όπως έκανε με τον Σαλβαντόρ Αλιέντε, και δεύτερον πρέπει να ειπωθεί στην κυβέρνηση και τον λαό της Χιλής πως η δίκη του Pinochet κάθε άλλο παρά θα αποτελέσει εμπόδιο για μια όλο και μεγαλύτερη συνεργασία Ευρωπαϊκής ΈνωσηςΧιλής.
<P>
Είθε με αυτό που συμβαίνει να μπορέσει στο τέλος να καταστεί σαφές πως στην υπεράσπιση των ανθρωπίνων δικαιωμάτων δεν υφίσταται ούτε εθνική κυριαρχία, ούτε διπλωματική ασυλία.

<SPEAKER ID=113 NAME="Kerr">
Κύριε Πρόεδρε, θα ήθελα να αρχίσω λέγοντας ότι έχουμε ακούσει πολλά σήμερα το απόγευμα για το κράτος δικαίου. Θα ήθελα να ελπίζω ότι ο στρατηγός Pinochet σκέφτεται, από την πολυτελή κλινική του Λονδίνου όπου βρίσκεται, την αποτυχία του να επιβάλει το κράτος δικαίου στους πολίτες της Χιλής το 1973, όταν έκανε πραξικόπημα υποκινούμενος από την Κεντρική Υπηρεσία Πληροφοριών των ΗΠΑ (CIA) με τη συνεργασία, πρέπει να προσθέσω, της Βρετανίας. Θα έπρεπε ίσως να αναλογιστούμε τί συνέβη στον Πρόεδρο Αλιέντε, που είχε εκλεγεί Πρόεδρος τις Χιλής με νόμιμες διαδικασίες, το παλάτι του οποίου βομβαρδίστηκε από τις αεροπορικές δυνάμεις της Χιλής. Αυτό ίσως μας κάνει να σκεφτούμε σοβαρά τη μεταχείριση της οποίας τυγχάνει επί του παρόντος ο Pinochet. Για τους χιλιάδες ανθρώπους που φυλακίστηκαν στο στάδιο ποδοσφαίρου του Σαντιάγο, που υπέστησαν βασανιστήρια, ξυλοδαρμούς και στη συνέχεια εξαφανίσθηκαν, αυτό ακριβώς σήμαινε το κράτος δικαίου επί Pinochet, οπότε δεν νομίζω ότι τώρα θα πρέπει να δείξουμε οίκτο γι' αυτόν.
<P>
Το ερώτημα είναι τί θα τον κάνουμε αυτόν. Μόλις μίλησα με τον κ. Medina, που μου είπε ότι υπάρχει ένας νόμος στην Ισπανία σύμφωνα με τον οποίο δεν επιτρέπεται να φυλακιστεί όποιος είναι πάνω από 80 χρονών. Συνεπώς, θα ανησυχούσα κάπως αν τον στέλναμε στην Ισπανία. Θα έπρεπε ίσως να προσπαθήσουμε να βρούμε κάποιες πιο πρωτότυπες ριζοσπαστικές λύσεις. Θα μπορούσαμε να τον κρατήσουμε στην Αγγλία για κάποιο χρονικό διάστημα, να τον πηγαίνουμε σε ένα γήπεδο ποδοσφαίρου κάθε βδομάδα και να τον αφήνουμε στο έλεος των Αγγλων χούλιγκαν. Αυτό ίσως τον έκανε να σκεφτεί λίγο περισσότερο.
<P>
Για να μιλήσουμε σοβαρά, πρέπει να επιμείνουμε να δικαστεί είτε σε δικαστήριο της Βρετανίας, είτε σε δικαστήριο της Ισπανίας, και να του επιβληθεί μια αρμόζουσα ποινή. Ανησυχώ κάπως μήπως η βρετανική κυβέρνηση δέχεται πιέσεις από τους Αμερικανούς. Η CIA, που τον τοποθέτησε αρχικά στην εξουσία κατά τη δεκαετία του 1970, φροντίζει τους ανθρώπους της και υπάρχει η υποψία ότι οι Aμερικανοί πιέζουν τη βρετανική κυβέρνηση να τον αφήσει να δραπετεύσει και να επιστρέψει κρυφά στη Χιλή τη νύχτα. Αν συμβεί αυτό, το Κοινοβούλιο θα πρέπει να επανέλθει στο θέμα και να επανεξετάσει αυτά τα μέτρα. Ασκήστε ποινική δίωξη εναντίον του και επιβάλετε την πιο βαριά ποινή!

<SPEAKER ID=114 LANGUAGE="PT" NAME="Marinho">
Κύριε Πρόεδρε, αυτό που κάνει τον κ. Pinochet να διακρίνεται από άλλα άτομα που, καθ' όλη τη διάρκεια της Ιστορίας, διετέλεσαν επίσης ηθικοί ή φυσικοί αυτουργοί της σφαγής και εξόντωσης χιλιάδων ανθρωπίνων όντων είναι το γεγονός ότι ο συγκεκριμένος κύριος, εκτός από τη διάπραξη εγκλημάτων, οργάνωσε επιμελώς και τη συγκάληψη των εν λόγω εγκλημάτων, εξασφαλίζοντας ταυτόχρονα για τον εαυτό του τη συνταγματική ατιμωρησία.
<P>
Ο Pinochet θα είχε διαπράξει το τέλειο έγκλημα, εάν δεν υπήρχε η ύστατη πρόκληση που εξαπέλυσε προς τα ευρωπαϊκά δικαστικά όργανα που μεριμνούν για την απονομή δικαιοσύνης και τη δίωξη των εγκληματιών, φθάνοντας έτσι στο αποκορύφωμα της διαστροφής που χαρακτηρίζει την πολιτική του πορεία. Σε περίπτωση που ο Pinochet, μόνο και μόνο επειδή είναι αυτός που είναι, απολάμβανε και στην Ευρώπη ασυλία όσον αφορά την εκδίκαση και καταδίκη των εγκλημάτων του, τότε κανένας από μας δεν θα είχε αιτία, λόγω έλλειψης αιδούς, να υπερηφανεύεται ότι ζει σε κράτη δικαίου και δικαιοσύνης, τουλάχιστον μετά το τέλος του Δευτέρου Παγκοσμίου Πολέμου. Μια έννοια της δικαιοσύνης η οποία, στο μυαλό του Pinochet, ήταν ανέκαθεν άγνωστη, ξένη και απροσδιόριστη.
<P>
Είναι ευτύχημα που η Ιστορία προχωρεί πάντα μπροστά, αν και ακολουθεί παρακαμπτήριες οδούς, που δεν παύουν ωστόσο να είναι ορθές. Στο τέλος της ζωής του ο Pinochet έχει παρτίδες με τη δικαιοσύνη, την οποία πάντα αγνόησε προκρίνοντας τη βία, που υπήρξε πάντοτε πάγια πρακτική του. Όποια κι αν είναι η έμπρακτη κατάληξη της σημερινής κράτησής του στο Λονδίνο, η Ιστορία θα καταγράψει, τουλάχιστον, τη νίκη της μνήμης επί της λήθης, δικαιώνοντας κατ' αυτόν τον τρόπο, έστω και συμβολικά, τους δικαίους και τους αθώους, τα θύματα της ιδεολογικής ατιμίας του Pinochet, που εδώ και 25 χρόνια, κύριε Πρόεδρε, προσδοκούν λίγη δικαιοσύνη.
<P>
(Χειροκροτήματα)

<SPEAKER ID=115 LANGUAGE="ES" NAME="Robles Piquer">
Κύριε Πρόεδρε, είχα την τιμή να γνωρίσω προσωπικώς τον συνταγματικό πρόεδρο της Χιλής κ. Σαλβαντόρ Αλιέντε, και ακόμη είχα την τιμή να συμμετάσχω ελάχιστα σε κάποιες διαπραγματεύσεις την πρώτη φάση των οποίων είχε αρχίσει εκείνος, εκ μέρους της Χιλής, και στο τέλος των οποίων μου απένειμε ένα μετάλλιο υπογεγραμμένο από τον ίδιο, γεγονός που αποτελεί μια τιμημένη στιγμή της ταπεινής ζωής μου.
<P>
Θα αντιλαμβάνεστε, κύριε Πρόεδρε, τη συγκίνησή μου πάντα όταν πρόκειται γι' αυτά τα θέματα και όταν δικαίως θέλουμε να ασκηθεί δικαιοσύνη έναντι κάποιου που τον καθαίρεσε δια της βίας, τον δολοφόνησε και διέπραξε τόσες δολοφονίες.
<P>
Αυτό, ωστόσο, δεν με εμποδίζει από το να έχω κι άλλες επιπλέον ανησυχίες. Πρώτον, πρέπει να υπενθυμισθεί, όχι μόνο στις ισπανικές, αλλά κυρίως στις βρετανικές αρχές - κάτι που υπάρχει βέβαια στο σχέδιο ψηφίσματος που έχουμε ενώπιόν μας - πως είναι αυτές που θα πρέπει να αναλάβουν την τελική ευθύνη για το αν η αίτηση έκδοσης θα φθάσει στα χέρια τους.
<P>
Η δεύτερη ανησυχία μου αφορά τη δυνατότητά μας να σεβαστούμε την ανεξαρτησία της δικαιοσύνης. Είναι η δικαιοσύνη αυτή που πρέπει να λάβει τη σχετική απόφαση και όλοι ελπίζουμε να είναι όντως δίκαιη αυτή η απόφαση. Και, σχετικά με κάποια παρατήρηση που μόλις άκουσα και η οποία άπτεται ξεκάθαρα της ισπανικής εσωτερικής πολιτικής, πρέπει να πω ότι ο Πρόεδρος Aznar έχει ήδη πει με μεγάλη σαφήνεια πως θα σεβαστεί την απόφαση της δικαιοσύνης.
<P>
Η τρίτη ανησυχία μου, κύριε Πρόεδρε - και ίσως η σοβαρότερη - είναι να συμβάλει αυτό το Κοινοβούλιο στην ενίσχυση της πολιτικής μετάβασης στη Χιλή, και όχι το αντίθετο. Όσοι από εμάς έχουμε ζήσει μια δύσκολη πολιτική μετάβαση, και κάποιες φορές παρέστη ανάγκη να επέμβουμε, γνωρίζουμε καλά πως κάθε χώρα έχει τους κανόνες, τις ανάγκες και τα προβλήματά της και πως, για παράδειγμα, η συμβολή στην αποδυνάμωση εκ των έσω της δύσκολης επιχείρησης της Χιλής και της μορφής συμβίωσης που έχουν επιτύχει, πληρώνοντας βέβαια ένα τίμημα που δεν θα ήθελαν να έχουν πληρώσει, δεν είναι σίγουρα ο καλύτερος τρόπος για να βοηθήσουμε τη δημοκρατία στη Χιλή.
<P>
Γι' αυτόν τον λόγο ζητώ να είμαστε προσεκτικοί και νηφάλιοι κατά την αποδοχή κάποιων ευλόγων αιτημάτων που έχει υποβάλει η Ομάδα μου υπό μορφή τροπολογιών.
<P>
(Χειροκροτήματα)

<SPEAKER ID=116 LANGUAGE="NL" NAME="Bertens">
Κύριε Πρόεδρε, καθημερινά αντιμετωπίζουμε νέες προκλήσεις, οι οποίες είναι το λογικό αποτέλεσμα προηγούμενων αποφάσεων. Σήμερα η προσοχή μας είναι στραμμένη στη σύλληψη του στρατηγού Pinochet, του ανθρώπου ο οποίος θα περάσει στα βιβλία της ιστορίας του επόμενου αιώνα ως σύμβολο της καταπίεσης, των παραβιάσεων των ανθρωπίνων δικαιωμάτων και της δικτατορίας στη Λατινική Αμερική. Ο άνθρωπος αυτός πρέπει να εκδιωχθεί.
<P>
Θα μπορούσαμε να αφεθούμε να πτοηθούμε από στρεψοδικίες περί ασυλιών, αλλά δεν θα το κάνουμε. Αυτού του είδους οι ενέργειες προκαλούν, βεβαίως, και αμφισβητήσεις. Ίσως να υπάρξουν πολλοί νομικοί που θα γράψουν τη διδακτορική τους διατριβή για το θέμα αυτό. Εμείς, όμως, πρέπει να έχουμε το θάρρος να κάνουμε το βήμα τώρα.
<P>
Έχει εκδοθεί επίσης ένταλμα συλλήψεως κατά του Karadzic και του Mladic. Υπάρχει και το Διεθνές Δικαστήριο. Ο Pinochet πρέπει να διωχθεί για εγκλήματα κατά της ανθρωπότητας. Όπως είπε ήδη η κ. Maij-Weggen, τα ανθρώπινα δικαιώματα έχουν καθολικό χαρακτήρα, και αυτό ισχύει και για τη Λατινική Αμερική.
<P>
Για τον λόγο αυτό, και όπως ήδη ειπώθηκε, η πολιτική μου ομάδα συγχαίρει τις ισπανικές και τις βρετανικές αρχές για τη θαρραλέα τους πράξη. Ελπίζουμε ότι θα υπάρξει αποτελεσματική συνεργασία όχι μόνο μεταξύ αυτών των δύο χωρών, αλλά και μεταξύ των χωρών της Ευρωπαϊκής Ένωσης.
<P>
Δεν έχουμε πρόθεση να επηρεάσουμε τη δικαιοσύνη. Το κράτος δικαίου υπερισχύει. Ωστόσο, η βρετανική κυβέρνηση θα πρέπει να λάβει μια πολιτική απόφαση για να επιτρέψει την έκδοση και ευχόμαστε στην εν λόγω κυβέρνηση να επιδείξει κουράγιο και σύνεση. Είμαι εξάλλου πολύ ικανοποιημένος με τις αντιδράσεις των Υπουργών Εξωτερικών της Νορβηγίας και του Καναδά, που, όπως διάβασα στην εφημερίδα International Herald Tribune , μας εύχονται καλό κουράγιο. Μπορώ να βεβαιώσω την κ. Maij-Weggen ότι οι φιλελεύθεροι θα υποστηρίξουν σε κάθε περίπτωση τις τροπολογίες που υπεβλήθησαν επί του θέματος αυτού.

<SPEAKER ID=117 LANGUAGE="ES" NAME="Sauquillo Pιrez del Arco">
Κύριε Πρόεδρε, η σύλληψη του στρατηγού Pinochet στο Λονδίνο, πέρα από τις τεχνικές νομικές πτυχές, έχει ουσιαστική σημασία για τη δημοκρατία: σημαίνει, δηλαδή, το τέλος της ατιμωρησίας εκείνων που, καλυπτόμενοι από την εξουσία παραβιάζουν τα ανθρώπινα δικαιώματα των λαών που υπόκεινται στα καθεστώτα τους.
<P>
Οι αρχές της κυριαρχίας και της παρέμβασης στα εσωτερικά θέματα των κρατών δεν καλύπτουν αυτές τις υποθέσεις εγκλημάτων κατά της ανθρωπότητας. Όντως, εφεξής η ανθρωπότητα προστατεύεται από την κατάχρηση της κυριαρχίας. Αυτό ας το γνωρίζουν οι δικτάτορες, ας γνωρίζουν πως αυτά τα πράγματα ποτέ δεν μένουν έτσι. Ο ευρωπαϊκός δικαστικός χώρος, ο οποίος στην πράξη εγκαινιάζεται με αυτή την υπόθεση, δεν θα μπορούσε να είχε αρχίσει καλύτερα. Η δικαστική συνεργασία για την υπεράσπιση των αξιών που συνδέονται με την οικοδόμηση της Ευρώπης αποτελεί ένα πρώτο βήμα για την κατάσταση που θα διαμορφωθεί όταν τεθεί σε λειτουργία το Διεθνές Ποινικό Δικαστήριο και όταν η δικαιοσύνη δεν θα εξαρτάται από το αν ο εκάστοτε δικτάτορας ταξιδεύει στην Ευρώπη.
<P>
Πρέπει να είμαστε χαρούμενοι γι' αυτό και να ζητήσουμε από τις κυβερνήσεις την ουσιαστική, και όχι την τυπική, προσκόλλησή τους σε αυτές τις αξίες, όταν προκύψει κάποια περίπτωση, όταν υπάρξει ενδεχομένως, και κατόπιν αιτήματος δικαστικών αρχών, ανάγκη να αιτηθεί η έκδοση κάποιου. Δεν ανακατευόμαστε, όπως φοβάται η Ομάδα του Ευρωπαϊκού Λαϊκού Κόμματος, με τις ενέργειες της δικαιοσύνης, αλλά ασκούμε το πολιτικό μας καθήκον.
<P>
Κύριε Πρόεδρε, αυτή η υπόθεση μας δίνει την ευκαιρία να αποδείξουμε με σαφήνεια στον λαό σε ποια πλευρά βρισκόμαστε, στην πλευρά των ανθρωπίνων δικαιωμάτων ή στην πλευρά των νομικών υπεκφυγών, οι οποίες είναι υπέρ αυτών που καταπατούν τα ανθρώπινα δικαιώματα. Οι σοσιαλιστές στεκόμαστε στο πλευρό της δικαιοσύνης και προς αυτή την κατεύθυνση στρέφεται η ψήφος μας με το κοινό ψήφισμα του Ευρωπαϊκού Λαϊκού Κόμματος και άλλων πολιτικών ομάδων του Ευρωπαϊκού Κοινοβουλίου.

<SPEAKER ID=118 LANGUAGE="ES" NAME="Imaz San Miguel">
Κύριε Πρόεδρε, δεν πρέπει να υπάρχουν δολοφονίες οι οποίες να μένουν ατιμώρητες. Ο στρατηγός Pinochet είναι ο ύπατος υπεύθυνος ενός δικτατορικού καθεστώτος το οποίο προκάλεσε χιλιάδες δολοφονίες, βασανισμούς και εξαφανίσεις ανθρώπων. Δεν μπορούν, ούτε πρέπει να μένουν ατιμώρητες τέτοιες κραυγαλέες υποθέσεις καταπάτησης των ανθρωπίνων δικαιωμάτων.
<P>
Δυστυχώς, το διεθνές δίκαιο έχει περιθάλψει για πολύ καιρό τέτοιου είδους καταστάσεις, αλλά υπάρχει όλο και στενότερη συνεργασία και οδεύουμε προς την οικοδόμηση ενός κόσμου όπου η ελευθερία κινήσεων των ατόμων συνοδεύεται από μεγαλύτερη αστυνομική και δικαστική συνεργασία, η οποία μπορεί να λειτουργήσει ως τροχοπέδη για τα αδικήματα.
<P>
Επιπλέον ο Pinochet είναι υπεύθυνος για δολοφονίες και εξαφανίσεις δεκάδων πολιτών της Κοινότητας, κυρίως Ισπανών. Από αυτήν την άποψη, είναι αξιέπαινη - και εκφράζω γι' αυτό την ικανοποίησή μου - η ενέργεια της ισπανικής δικαιοσύνης, καθώς και η αποτελεσματική συνεργασία με τη βρετανική δικαιοσύνη.
<P>
Η σύλληψη του Augusto Pinochet αποτελεί καλό νέο, κυρίως για τα θύματά του, καθώς και για τις οικογένειές τους. Ελπίζω η δικαιοσύνη να τους δώσει τις δάφνες που τους αρνήθηκε η ιστορία, παρεμποδιζόμενη από το έγκλημα.
<P>
Θα σεβαστούμε την απόφαση της δικαιοσύνης, αλλά το κόμμα το οποίο εκπροσωπώ - το Εθνικό Κόμμα των Βάσκων - θα ήθελε η απόφαση αυτή να βρει μια κατάλληλη νομική οδό για την αίτηση της έκδοσης του στρατηγού Pinochet, ώστε να μπορέσει να παρουσιαστεί ενώπιον της δικαιοσύνης για τις διάφορες υποθέσεις που εκκρεμούν εις βάρος του στην Ισπανία. Ελπίζω επίσης να υπάρξει μέγιστη συνεργασία μεταξύ της ισπανικής και βρετανικής κυβέρνησης, αν αιτηθεί η έκδοση από τις δικαστικές αρχές.
<P>
Ο ποιητής Νερούδα θα μπορούσε να είχε τροποποιήσει ένα από τα ποιήματά του ενώπιον αυτής της κατάστασης και να πει: «απόψε μπορώ να γράψω τους πιο χαρούμενους στίχους». Ελπίζω η δικαιοσύνη και η διεθνής συνεργασία να δικαιολογήσουν αυτή την αισιοδοξία.
<P>
Τέλος, και με την ελπίδα να υπάρξει αίτηση έκδοσης, συμφωνώ κι εγώ με όσους υποστηρίζουν πως είναι ανάγκη να ιδρυθεί ένα Διεθνές Ποινικό Δικαστήριο με αρμοδιότητες σε αυτά τα θέματα, ώστε οι δικτάτορες με τα αιματοβαμμένα χέρια να συλλαμβάνονται και να υποβάλλονται σε δίκαιη δίκη, τη δίκαιη δίκη που ποτέ δεν είχαν τα θύματά τους.
<P>
(Χειροκροτήματα)

<SPEAKER ID=119 LANGUAGE="EN" NAME="Newens">
Κύριε Πρόεδρε, το επιχείρημα που προέβαλαν οι νομικοί εκπρόσωποι του στρατηγού Pinochet, σύμφωνα με το οποίο η κράτησή του στο Λονδίνο εν αναμονή πιθανής έκδοσής του στην Ισπανία αποτελεί παράβαση ορισμένων επιταγών του νόμου, δεν θα είχε εισακουσθεί από την κυβέρνηση που επέβαλε στη Χιλή το 1973. Το ότι ο Πρόεδρος Αλιέντε ήταν ο δημοκρατικά εκλεγμένος ηγέτης της κυβερνήσεως την οποία ο στρατηγός Pinochet είχε δεσμευθεί να υποστηρίζει, δεν τον εμπόδισε να βομβαρδίσει το προεδρικό παλάτι, προκαλώντας τον θάνατο του Προέδρου. Δεν έγιναν σεβαστά τα δικαιώματα των Χιλιανών, συμπεριλαμβανομένων των αιρετών αντιπροσώπων, όταν τους φυλάκιζαν σε ένα στάδιο, όταν τους βασάνισαν και τους σκότωσαν. Πάνω από 2000 Χιλιανοί εξαφανίσθηκαν και κανείς δεν τους είδε ποτέ ξανά. Καταπατήθηκαν ακόμη και τα δικαιώματα των ξένων ή ανθρώπων με διπλή υπηκοότητα, ενώ πολλοί Ευρωπαίοι υπέστησαν φοβερή κακομεταχείριση και μερικοί θανατώθηκαν.
<P>
Είχα βοηθήσει στην διοργάνωση της πρώτης διαδήλωσης διαμαρτυρίας στο Λονδίνο κατά του πραξικοπήματος του 1973 και δεν έχω ξεχάσει τις συγκινητικές ιστορίες κάποιων προσφύγων που ήρθαν στη Βρετανία και διηγήθηκαν τα βάσανα και τις απώλειές τους και για τους συγγενείς τους που είχαν θανατωθεί με απάνθρωπο τρόπο.
<P>
Αν έχει κάποια σημασία η προστασία των ανθρωπίνων δικαιωμάτων, δεν είναι δυνατόν να μείνουν ατιμώρητοι εκείνοι που οργανώνουν μια κυβέρνηση τρόμου. Σε αντίθεση, όμως, με τα δικαιώματα των χιλιάδων θυμάτων του, τα δικαιώματα του στρατηγού Pinochet θα τύχουν κάθε σεβασμού κατά τη δικαστική διαδικασία που κινείται εις βάρος του στην Ευρώπη. Υποστηρίζω ανεπιφύλακτα τη δράση που έχει αναληφθεί.

<SPEAKER ID=120 LANGUAGE="EN" NAME="Spencer">
Κύριε Πρόεδρε, είμαι βουλευτής και όχι δικηγόρος. Θέλω, για ένα λεπτό, να σκεφτούμε όλοι μας με ποιά πρόθεση συμμετέχουμε σε αυτή τη συζήτηση σήμερα το απόγευμα.
<P>
Επιδιώκουμε άραγε την απόδοση ατομικής δικαιοσύνης, τη συλλογική εκδίκηση ή την εξεύρεση κάποιων τρόπων για να αποτρέψουμε στρατιωτικούς δικτάτορες στο μέλλον; Μου φαίνεται ότι το πολιτικό ζήτημα που τίθεται σήμερα το απόγευμα δεν είναι το κράτος δικαίου, αλλά η αποτελεσματικότητα των νομικών θεσμικών οργάνων σε παγκόσμιο επίπεδο. Έχουμε πραγματική παγκόσμια δικαιοδοσία όσον αφορά τα ανθρώπινα δικαιώματα; Σχεδόν. Έχουμε τα θεσμικά όργανα για την εκτέλεση αυτής της παγκόσμιας δικαιοδοσίας; κατά πάσα πιθανότητα όχι . Αν, όμως, σκοπεύουμε να συσχετίσουμε κάθε λαχτάρα και επιθυμία μας με αυτά τα όργανα, τότε θα πρέπει να βεβαιωθούμε ότι η παγκόσμια δικαιοσύνη είναι τυφλή, εφαρμόζεται για όλους, είναι εκτελεστή και δεν μεροληπτεί προς τη μια ή την άλλη πλευρά. Δεν νομίζω ότι έχουμε προς το παρόν τα κατάλληλα θεσμικά όργανα για να αναγκάσουμε τέτοιους δικτάτορες να λογοδοτήσουν. Θα ήταν καλύτερα να είμαστε πολύ προσεκτικοί, έτσι ώστε να μην καταστρέψουμε την όποια παγκόσμια δικαιοσύνη έχουμε παρασυρόμενοι από τα συναισθήματά μας για μια συγκεκριμένη υπόθεση, επειδή, το ερώτημα είναι εάν, εφόσον εφαρμοστεί για τον Pinochet, σκοπεύουμε να συλλάβουμε τον Κάστρο την επόμενη φορά που θα βρεθεί σε ευρωπαϊκό έδαφος ή την ηγεσία της Κίνας ή πολλούς Αφρικανούς δικτάτορες που είναι εν ενεργεία ή έχουν αποσυρθεί.
<P>
Νομίζω ότι η βρετανική κυβέρνηση θα διαπιστώσει ότι έχει εμπλακεί άθελά της σε ένα κρίσιμο νομικό ναρκοπέδιο. Αν είχε έστω λίγη από τη σύνεση των Γάλλων, δεν θα είχε επιτρέψει εξ αρχής την είσοδο του Pinochet στη χώρα. Περιμένω με ενδιαφέρον να δω πώς θα συμπεριφερθεί η βρετανική κυβέρνηση. Ευελπιστώ ότι θα ενεργήσει σύμφωνα με το κράτος δικαίου και όχι ακολουθώντας την πολιτική μιας σύντομης δήλωσης με την οποία ικανοποιήθηκε ο κ. Mandelson το Σαββατοκύριακο. Αυτό που έχει σημασία στη συγκεκριμένη περίπτωση δεν είναι η φήμη ενός άντρα ή μιας κυβέρνησης, αλλά οι πιθανότητες να υπάρχει στο μέλλον η κατάλληλη θεσμική δομή σε αυτό τον πλανήτη.
<P>
Μπορούμε να επιδιώξουμε την απόδοση της δικαιοσύνης στα δικαστήρια. Ως πολιτικοί, κάτι μπορούμε να κάνουμε για να αποτρέψουμε τη μελλοντική εμφάνιση παρόμοιων φαινομένων, αλλά η εκδίκηση είναι θέμα Κυρίου.

<SPEAKER ID=121 LANGUAGE="ES" NAME="Pons Grau">
Κύριε Πρόεδρε, το Ευρωπαϊκό Κοινοβούλιο είναι ένα πολιτικό όργανο. Γι' αυτό η Ευρωπαϊκή Ένωση χρειάζεται να αποκτήσει μια εξωτερική πολιτική η οποία να βασίζεται στην υπεράσπιση της ελευθερίας, της δημοκρατίας και του κράτους δικαίου. Αυτός είναι ο λόγος που το Κοινοβούλιο προώθησε τη θέσπιση των προϋποθέσεων δημοκρατικής εφαρμογής σε όλες τις συνθήκες που έχει υπογράψει η Ένωση με τρίτες χώρες. Αυτός είναι ο λόγος που υποστηρίζουμε τη θέσπιση του Διεθνούς Ποινικού Δικαστηρίου, και γι' αυτόν τον λόγο διατηρούμε σε όλα τα ψηφίσματά μας τη θέση ότι τα εγκλήματα κατά της ανθρωπότητας δεν παραγράφονται ποτέ. Το να θέσουμε τέρμα στην ατιμωρησία σε αυτόν τον τομέα αποτελεί το καλύτερο εμβόλιο, την καλύτερη μέθοδο για την αποφυγή μελλοντικών δικτατορικών πειρασμών. Είναι αξιοθρήνητο να λέγεται πως με δράσεις όπως αυτές που αναλαμβάνει σήμερα το Ευρωπαϊκό Κοινοβούλιο δυσχεραίνεται η ανατολή νέων δημοκρατιών, όπως επίσης είναι εσφαλμένη η άποψη ότι αυτό το ψήφισμα αποτελεί παρέμβαση ή άσκηση πίεσης στο δικαστικό σύστημα του ενός ή του άλλου ευρωπαϊκού κράτους. Πρόκειται για μια πολιτική τοποθέτηση η οποία δεν υποχρεώνει κανέναν άλλο φορέα. Ίσως άλλοι να μπαίνουν στον πειρασμό για άσκηση πίεσης στη δικαιοσύνη, είτε άμεσα, είτε μέσω κανονισμών, δικαιολογιών και ερμηνειών που προσπαθούν να αποκρύψουν αυτό που δεν δύναται να κρυφτεί, μια πολιτική τοποθέτηση. Πώς μπορεί ένας Ευρωπαίος πρόεδρος να ζητεί να μην πολιτικοποιηθεί ένα αμιγώς πολιτικό γεγονός; Πολιτική είναι η λήψη θέσης, η συμμετοχή, η λήψη αποφάσεων, και το Ευρωπαϊκό Κοινοβούλιο, κύριε Πρόεδρε, λαμβάνει αποφάσεις για λόγο δημοκρατικό, ενάντια στους σκοτεινούς λόγους του κράτους. Γιατί, κύριε Πρόεδρε, όταν ο λόγος του κράτος αντιτίθεται στην υπεράσπιση των ανθρωπίνων δικαιωμάτων, αυτό που κάνει είναι να υπερασπίζεται κάποιο κράτος, αλλά όχι το κράτος δικαίου. Το Κοινοβούλιο λαμβάνει αποφάσεις για τους πολίτες, αυτούς που ηττήθηκαν και ταπεινώθηκαν, αυτούς που πάντα πρέπει να υποχωρούν και αυτούς για τους οποίους αρχίζει τώρα επιτέλους να φαίνεται η δικαιοσύνη, κι όχι η εκδίκηση, αυτούς στη Χιλή που ούτε τώρα μπορούν να εκφράσουν ανοιχτά τη χαρά τους για τη σύλληψη του στρατηγού Pinochet λόγω φόβου από τους αιώνιους αδιάλλακτους. Το να τους ζητήσουμε τώρα να σωπάσουν είναι σαν να ζητάμε από το θύμα να μη διαμαρτύρεται, ώστε να μην ενοχλούν οι κραυγές του τα αυτιά του δημίου.
<P>
Υποστηρίζουμε την ειρήνη, που δεν είναι άλλο από την ελεύθερη, ήρεμη και χωρίς φόβο έκφραση. Γνωρίζουμε τις δύσκολες στιγμές που περνάει αυτή τη στιγμή η Χιλή, μια χώρα η οποία βρίσκεται μπροστά στη γυμνή οδυνηρή πραγματικότητά της, αλλά που είναι έτοιμη να δώσει τέρμα στη θλιβερή απαγωγή της και να ανοιχτεί στη ζωή και στη μνήμη. Στο Κοινοβούλιο γνωρίζουμε πως πολλοί θα μας κατηγορήσουν για παρέμβαση, αλλά, ακόμη κι αν η πλειοψηφία του πληθυσμού ήταν υπέρ του Pinochet, αυτός δεν είναι λόγος να απαλλαγεί από τα εγκλήματά του. Τα αδικήματα δεν μετριούνται με πλειοψηφία ή μειοψηφία. Οι νεκροί έχουν ονόματα, συγγενείς και φίλους. Κάποιοι είχαν ακόμη και διπλωματικό διαβατήριο. Αυτοί που θα συγχωρέσουν, αν το θελήσουν, είναι οι συγγενείς και οι φίλοι.
<P>
Σήμερα εκφράζεται μια διεθνής έκκληση δικαιοσύνης μέσω ενός δικαστικού διατάγματος και δύο αφοπλισμένων αστυνομικών οι οποίοι φυλούν σκοπιά μπροστά από την πόρτα του γηραιού κυρίου του θανάτου. Ίσως να ανοίγουν οι μεγάλες λεωφόροι όπου κυκλοφορούν οι ελεύθεροι άνδρες και γυναίκες που θυμίζουν τόσες Αμάντες, Μανουέλ, Βίκτορες, Μαρίες, Καρμέλο και Σαλβαντόρ που υπήρξαν κάποτε.
<P>
(Χειροκροτήματα)

<SPEAKER ID=122 LANGUAGE="ES" NAME="Palacio Vallelersundi">
Κύριε Πρόεδρε, με το πέρας αυτής της συζήτησης και με κάποιες προϋποθέσεις τόσο ασυνάρτητες όσο και ανούσιες, ποιές είναι οι κατευθυντήριες γραμμές αυτού του ψηφίσματος; Η υπεράσπιση των ανθρωπίνων δικαιωμάτων, κύριε Πρόεδρε, αποτελεί τη βάση της ιδεολογίας μας και τη βάση της έννομης τάξης, τόσο της Ένωσης όσο και στα διάφορα κράτη μέλη. Οι εξουσίες και η ευθύνη που δίνει σε αυτό το θεσμικό όργανο η Συνθήκη για την Ευρωπαϊκή Ένωση σήμερα απαιτεί από εμάς αυστηρότητα. Το Κοινοβούλιο πρέπει να ξεφύγει οριστικά από οποιαδήποτε καιροσκοπική βουλισιαρχία, η οποία αποδυναμώνει μια δήλωση που, σε τελική ανάλυση, δεσμεύει σχεδόν 300 εκατ. Ευρωπαίων πολιτών.
<P>
Γι' αυτόν τον λόγο είναι σημαντικό να πούμε - και ιδιαίτερα να το πει δυνατά και καθαρά αυτό το Σώμα - πως το κράτος δικαίου βασίζεται στην ανεξαρτησία της δικαστικής εξουσίας και πως αυτή η αρχή και ο επακόλουθος απόλυτος σεβασμός προς τις δικαστικές αποφάσεις πρέπει να υπερισχύει οποιουδήποτε άλλου συμφέροντος, όσο νόμιμο κι αν είναι αυτό. Το Ευρωπαϊκό Κοινοβούλιο πρέπει να επαναλάβει ότι υπερασπίζεται την αρχή της καθολικής δικαιοσύνης και τον αγώνα του μέσω του Διεθνούς Ποινικού Δικαστηρίου, και πρέπει επίσης να δηλώσουμε εκ νέου την αμέριστη υποστήριξή μας προς την κοινωνία και τις δημοκρατικές αρχές της Χιλής στην προσπάθειά τους για την εδραίωση της δημοκρατίας. Πρέπει τελικά να προαχθεί το επίπεδο της συζήτησης για την καταπολέμηση της πολιτικάντικης πολιτικής σε μια έκφραση αντάξια του Ευρωπαϊκού Κοινοβουλίου.
<P>
Από αυτή την άποψη, πρέπει να επιμείνουμε στο να εμπίπτει η διεκπεραίωση της έκδοσης εξίσου στη βρετανική και την ισπανική κυβέρνηση, και γι' αυτόν τον λόγο πρέπει να απευθυνθούμε και στις δύο κυβερνήσεις, και περισσότερο στη βρετανική, δεδομένου ότι όποιος γνωρίζει τις Συνθήκες θα ξέρει πως σύμφωνα με το δίκαιο που εφαρμόζεται στην περίπτωση αδικημάτων που έχουν διαπραχθεί σε τρίτες χώρες, η αρμοδιότητα ετεροδικίας που επικαλείται το κράτος που εγείρει αγωγή μπορεί να αμφισβητηθεί πολιτικά, κατά τη διακριτική ευχέρεια του κράτους έναντι του οποίου εγείρεται η αγωγή. Γι' αυτό αρνείται τόσο κατηγορηματικά η Ομάδα του Ευρωπαϊκού Σοσιαλιστικού Κόμματος να συμπεριληφθούν οι λέξεις «βρετανική κυβέρνηση» στο ψήφισμα; Λοιπόν, κύριε Πρόεδρε, αν αυτό είναι το νέο Εργατικό Κόμμα και η τρίτη οδός, σωθήκαμε.

<SPEAKER ID=123 NAME="Fischler">
Κύριε Πρόεδρε, κυρίες και κύριοι βουλευτές, για να καταστήσω σαφή τη θέση μας ευθύς εξαρχής, δηλώνω ότι η Ευρωπαϊκή Επιτροπή αντιτίθεται σε κάθε μορφή ολοκληρωτικού καθεστώτος, ανεξαρτήτως πολιτικής κατεύθυνσης. Οι συνάδελφοί μου κι εγώ είμαστε απόλυτα πεπεισμένοι, ότι η ανάπτυξη μίας κοινωνίας μπορεί να επιτευχθεί, μόνον εάν αυτή στηρίζεται σε δημοκρατικές βάσεις.
<P>
Είναι γνωστό σε όλους ότι κατά τη διάρκεια του δεκαπενταετούς καθεστώτος Pinochet στη Χιλή τα ανθρώπινα δικαιώματα καταπατήθηκαν με τον πλέον βάναυσο τρόπο. Εκφράζουμε τη βαθύτατη συμπάθειά μας σε όλους εκείνους που υπέφεραν, ή ακόμα και πέθαναν, εξαιτίας του και σε εκείνους που αναγκάστηκαν να εγκαταλείψουν την πατρίδα τους για να αποφύγουν τις αυθαίρετες διώξεις εναντίον τους. Σύμφωνα με τη Συνθήκη της Ευρωπαϊκής Ένωσης, η Ευρωπαϊκή Επιτροπή δεν έχει άμεσα αρμοδιότητα όσον αφορά τον τομέα της συνεργασίας των δικαστικών αρχών για την τιμωρία αξιόποινων πράξεων. Οι αρμοδιότητες αυτές ανήκουν αποκλειστικά στα κράτη μέλη. Δίνεται, συνεπώς, η ευκαιρία στα εμπλεκόμενα κράτη μέλη να επεξεργαστούν ή να καταθέσουν προτάσεις για σύναψη νέων συμφωνιών έκδοσης εγκληματιών, βάσει των υποχρεώσεών τους που απορρέουν από τις υπάρχουσες συμφωνίες και από τους εκάστοτε εθνικούς κανόνες δικαίου.
<P>
Ιδιαίτερης προσοχής πρέπει να τύχει το γεγονός ότι, μέχρι σήμερα, στο μεσοδιάστημα έως ότου ψηφιστούν δύο συμφωνίες έκδοσης εγκληματιών - ελλείψει επικύρωσης από τα ενδιαφερόμενα κράτη - αυτές παραμένουν κενό γράμμα.

<SPEAKER ID=124 NAME="Πρόεδρος">
Σας ευχαριστώ κ. Επίτροπε. Όπως γνωρίζετε, κανονικά ο πρόεδρος δεν πρέπει να σχολιάζει. Επιτρέψτε μου να πω, όμως, ότι, κατά τη γνώμη μου, το Κοινοβούλιο έκανε πολύ καλά που έθεσε στην ημερήσια διάταξη αυτό το θέμα και ότι αξιοποιήσαμε πολύ καλά αυτή την ώρα.
<P>
(Η συνεδρίαση διακοπείσα στις 15.50 συνεχίζεται στις 16.00)

<CHAPTER ID=4>
Παύση λειτουργίας των πυρηνικών σταθμών
<SPEAKER ID=125 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0354/98) του κ. Chichester, εξ ονόματος της Επιτροπής Έρευνας, Τεχνολογικής Ανάπτυξης και Ενέργειας, σχετικά με την οριστική παύση λειτουργίας των σταθμών πυρηνικής ενέργειας και των άλλων πυρηνικών εγκαταστάσεων.

<SPEAKER ID=126 NAME="Chichester">
Κυρία Πρόεδρε, οι στόχοι αυτής της έκθεσης είναι η ανασκόπηση της παρούσας κατάστασης στη βιομηχανία πυρηνικής ενέργειας όσον αφορά την οριστική παύση λειτουργίας, η ευρύτερη ενημέρωση του κοινού για τις στρατηγικές, τις τεχνικές και το κόστος αυτής της φάσης του πυρηνικού κύκλου και η υποβολή προτάσεων για ανάληψη παραιτέρω δράσης σε ευρωπαϊκό επίπεδο.
<P>
Έχω επισκεπτεί έξι χώρους εγκαταστάσεων στην Ευρώπη όπου λαμβάνουν χώρα οι διαδικασίες παροπλισμού πυρηνικών εγκαταστάσεων και διεξάγεται έρευνα γι' αυτές. Προτού μάθω για την τεχνογνωσία και την εμπειρία που υπάρχει στην Ευρώπη σε αυτόν τον τομέα, είχα κι εγώ κάποιες εσφαλμένες αντιλήψεις και ανησυχίες που οφείλονται στους μύθους που ακούγονται συχνά, σύμφωνα με τους οποίους κανείς δεν ξέρει τι να κάνει με τις εγκαταστάσεις πυρηνικής ενέργειας μετά τη λήξη του λειτουργικού χρόνου ζωής τους και κανείς δεν ξέρει πόσο θα στοιχίσει. Η αλήθεια όμως είναι ότι, όχι μόνο ξέρει η βιομηχανία πως να παροπλίσει έναν σταθμό πυρηνικής ενέργειας, αλλά και ότι η διάλυση έχει ολοκληρωθεί με ασφάλεια και επιτυχία μέχρι το επίπεδο του «οικολογικού χώρου». Η πείρα που αποκτήθηκε από τον μεγάλο αριθμό των έργων αποξήλωσης που έχουν ήδη αναληφθεί δείχνει ότι το κόστος είναι γνωστό και μπορεί να υπολογιστεί ότι ανέρχεται περίπου στο 15 % των εξόδων κατασκευής. Αυτό απέχει πολύ από την εικόνα που έχει η κοινή γνώμη.
<P>
Συνεπώς, τί πρέπει να γίνει; Με την έκθεση ζητείται η ανάληψη δράσης σε πολλούς τομείς που υπάγονται στο γενικό κεφάλαιο ευαισθητοποίησης του κοινού. Η ίδια η πυρηνική βιομηχανία πρέπει να εκπληρώσει το καθήκον της να είναι ανοικτή και να αναλάβει ενεργό ρόλο στο πλαίσιο δράσεων εκπαίδευσης και πληροφόρησης. Η Επιτροπή πρέπει να κάνει περισσότερα για να συμβάλει στην ενημέρωση της κοινής γνώμης, για να καταστήσει τα αποτελέσματα των ερευνών άμεσα διαθέσιμα και για να καθησυχάσει την κοινή γνώμη.
<P>
Η έκθεση μας υπενθυμίζει επίσης ότι η οριστική παύση λειτουργίας και η χρηματοδότησή της εμπίπτει στην αρμοδιότητα των φορέων εκμετάλλευσης των κρατών μελών. Μου φαίνεται ότι είναι άκρως σημαντικό για την εξασφάλιση της εμπιστοσύνης του κοινού να είναι οι πολίτες ενήμεροι ότι παρέχονται πληροφορίες επί της δραστηριότητας και ότι υπόκεινται σε αυστηρό κανονιστικό έλεγχο από ανεξάρτητες υπηρεσίες επιθεώρησης.
<P>
Στην έκθεση δίνεται μεγάλη έμφαση στις απαιτήσεις τήρησης όσο το δυνατόν υψηλότερων προτύπων ασφάλειας και υγείας. Οι άνθρωποι ανησυχούν όταν γίνεται αναφορά σε ακτινοβολία και ραδιενέργεια, οπότε είναι σωστό να ζητείται η τήρηση αυστηρότατων προϋποθέσεων όσον αφορά τα μέτρα προστασίας. Ωστόσο, είναι γεγονός ότι, μόλις εκκενωθεί πλήρως ένας αντιδραστήρας, έχουν απομακρυνθεί οι περισσότερες ραδιενεργές ουσίες και το 90 % αυτού που απέμεινε από τη δομή των πυρηνικών εγκαταστάσεων δεν είναι ραδιενεργό και μπορεί να ανακυκλωθεί με ασφάλεια. Υπάρχει διαφωνία σχετικά με το ποια στρατηγική θα πρέπει να υιοθετηθεί, αν θα πρέπει δηλαδή να προχωρούμε στη διάλυση σε διάφορες φάσεις κατά τη διάρκεια μιας μακράς χρονικής περιόδου, έτσι ώστε να επιτρέπεται η διάσπαση των ραδιενεργών καταλοίπων και να καθίσταται ακόμη πιο ακίνδυνη η όλη διαδικασία, ή αν πρέπει να είναι άμεση ή ταχεία η παύση λειτουργίας, προκειμένου να επανέλθει ο χώρος σε «οικολογικά ασφαλή» κατάσταση όσο το δυνατόν πιο σύντομα. Υπάρχουν επιχειρήματα υπέρ και των δύο μεθόδων και θα ήταν συνετό να αποφύγουμε να πούμε ότι θα πρέπει να ακολουθείται ένας μόνο τρόπος.
<P>
Όποιος τρόπος και αν ακολουθείται, οι επιχειρήσεις εκμετάλλευσης και οι κανονιστικές αρχές έχουν καθήκον να φροντίσουν για την πρόβλεψη της κατάλληλης χρηματοδότησης του κόστους της οριστικής παύσης λειτουργίας. Η έκθεση καλεί την Επιτροπή να μελετήσει τις διάφορες επιλογές για να διαπιστώσει ποιος είναι ο καλύτερος τρόπος εφαρμογής τους στις χώρες της Κεντρικής και Ανατολικής Ευρώπης, όπου θα πρέπει να εστιαστεί η παροχή βοήθειας. Υπό αυτές τις συνθήκες δεν θα πρέπει να είμαστε αυτάρεσκοι όσον αφορά τις ικανότητες και την τεχνογνωσία της Δυτικής Ευρώπης: υπάρχουν πάντα περιθώρια βελτίωσης των τεχνικών, έτσι ώστε να βρούμε νέους, πιο ασφαλείς και οικονομικούς τρόπους για να φέρουμε εις πέρας το έργο της οριστικής παύσης λειτουργίας.
<P>
Αυτό το πεδίο δραστηριότητας παρέχει σημαντικές ευκαιρίες απασχόλησης για τις επόμενες δεκαετίες. Πρόκειται για εξαιρετικά σημαντική ευκαιρία για τις ευρωπαϊκές επιχειρήσεις και τις ικανότητες των μηχανικών. Είναι γεγονός ότι, ανεξάρτητα με τις απόψεις σας για την πυρηνική ενέργεια, αυτή η φάση του κύκλου δεν μπορεί να εγκαταληφθεί ή να αποφευχθεί. Έχουμε καθήκον να φροντίζουμε για την ασφαλή και αποτελεσματική οριστική παύση λειτουργίας όλων των πυρηνικών εγκαταστάσεων που φτάνουν στο τέρμα του χρήσιμου βίου τους.
<P>
Θέλω να πραγματοποιηθεί αυτό έτσι ώστε να ενθαρρυνθούν οι πολίτες να σχεδιάσουν εκ των προτέρων και να χτίσουν νέους σταθμούς πυρηνικής ενέργειας μοντέρνου σχεδιασμού για το μέλλον. Δεν μπορούμε να αδιαφορήσουμε γι' αυτό, εφόσον ένα μεγάλο μέρος της ηλεκτρικής ενέργειας παράγεται από εγκαταστάσεις πυρηνικής ενέργειας. Αν θέλουμε να υπάρχει κάποια πιθανότητα να πραγματοποιήσουμε τους στόχους σχετικά με την εκπομπή διοξειδίου του άνθρακα που τέθηκαν στο Κυότο, τότε θα πρέπει να συνεχιστεί η παραγωγή ηλεκτρικής ενέργειας σε πυρηνικές εγκαταστάσεις, με ασφάλεια καθώς γνωρίζουμε τον τρόπο οριστικής παύσης λειτουργίας των πυρηνικών εγκαταστάσεων.

<SPEAKER ID=127 LANGUAGE="EN" NAME="McNally">
Κυρία Πρόεδρε, λυπάμαι που ο κ. Chichester αποφάσισε να κλείσει την παρέμβασή με έκκληση για την κατασκευή περισσότερων σταθμών πυρηνικής ενέργειας. Δεν ήταν αυτός ο σκοπός της έκθεσής του και καταχράστηκε τον χρόνο που είχε στη διάθεσή του για κάτι ανάρμοστο.
<P>
Παλαιότερα, στη δεκαετία του '50, την εποχή της Συνθήκης Euratom, επικρατούσε ένα πνεύμα αισιοδοξίας για την πυρηνική ενέργεια που ήταν, ειλικρινά, μη ρεαλιστικό. Επρόκειτο να αποτελέσει «πολύ φτηνή ηλεκτρική ενέργεια». Υπήρχαν διάφορα εμπόδια που θα έπρεπε να είχαμε σκεφθεί, αλλά αυτό δεν έγινε. Κατ' αρχάς, ο σχετικά μικρός κίνδυνος ενός πολύ σοβαρού ατυχήματος με τεράστιες συνέπειες. Δεύτερον, το όλο θέμα σχετικά με τον τρόπο εναπόθεσης των πυρηνικών αποβλήτων. Τρίτον, οι τεχνικές, το κόστος κ.λπ. και η χρηματοδότηση της οριστικής παύσης λειτουργίας. Αν είχαν συζητηθεί όλα αυτά, θα υπήρχε πολύ λιγότερη αισιοδοξία.
<P>
Δεν είναι αλήθεια, όπως υπαινίσσεται ο κ. Chichester, ότι αυτό το πρόβλημα έχει επιλυθεί πλήρως, ότι όλοι γνωρίζουν ακριβώς πώς γίνεται και πόσο κοστίζει. Θα τον παρέπεμπα στην περιοχή κοντά στη γενέτειρά μου, το Trawsfynydd στην Βόρεια Ουαλία. Εδώ δεν έχει ληφθεί σαφής απόφαση σχετικά με το τί πρέπει να γίνει: ο χώρος εγκατάστασης ενός πυρηνικού σταθμού δεν έχει επανέλθει σε κατάσταση ώστε να μπορεί να χρησιμοποιηθεί για άλλους σκοπούς και έχουμε κάποια κατάλοιπα πυρηνικών αποβλήτων που θα παραμείνουν στο βουνό για ένα μεγάλο χρονικό διάστημα.
<P>
Ασφαλώς υποστηρίζουμε απόλυτα το ανοικτό πνεύμα και το πνεύμα διαφάνειας. Οι δεσμοί ανάμεσα στη βιομηχανία πυρηνικής ενέργειας και τη βιομηχανία πυρηνικών όπλων οδήγησαν για πολλά χρόνια σε ένα πνεύμα τρομερής μυστικότητας και σε άρνηση παραδοχής ότι θα μπορούσε κάτι να είναι λάθος. Υπάρχουν κάποιες ενδείξεις ότι αυτό αλλάζει, αλλά ο κ. Chichester πολύ σωστά υποστηρίζει ότι αν δεν υπάρχει ανοικτό πνεύμα και πνεύμα διαφάνειας είναι απολύτως βέβαιο ότι δεν θα κερδηθεί η εμπιστοσύνη του κοινού. Παρεμπιπτόντως, δεν είναι η Ευρωπαϊκή Ένωση εκείνη που θα υποδείξει στα κράτη μέλη αν είναι σωστό ή όχι να προβούν νωρίτερα σε οριστική παύση λειτουργίας των σταθμών πυρηνικής ενέργειας. Το αν θα τεθούν οι σταθμοί πυρηνικής ενέργειας εκτός λειτουργίας κατά την προγραμματισμένη ημερομηνία ή νωρίτερα είναι ένα θέμα που αφορά αποκλειστικά το ενδιαφερόμενο κράτος μέλος. Αυτό δεν θα έπρεπε να συμπεριληφθεί στην έκθεσή του.
<P>
Γνωρίζουμε πώς κόβεται το μέταλλο σε κομμάτια και πώς μεταφέρεται. Δεν υπάρχει όμως μια κοινώς αποδεκτή λύση για το τί συμβαίνει στο ραδιενεργό μέρος των σταθμών πυρηνικής ενέργειας. Εδώ, στην Ευρωπαϊκή Ένωση έχουμε το πρόβλημα του παροπλισμού των πυρηνικών εγκαταστάσεών μας στο Κοινό Ερευνητικό Κέντρο. Δεν έχουμε υπολογίσει το κόστος αυτού του παροπλισμού στο σωστό επίπεδο και συμπεριλαμβάνεται επί του παρόντος, εντελώς αντικανονικά, σε έναν προϋπολογισμό έρευνας. Η οριστική παύση λειτουργίας των σταθμών πυρηνικής ενέργειας δεν είναι έρευνα. Αυτό δεν είναι το κατάλληλο σημείο για την οριστική παύση λειτουργίας των εγκαταστάσεων του Κοινού Ερευνητικού Κέντρου.
<P>
Κάτι που με απασχολεί ιδιαίτερα - και που ανέφερα κατά τη διάρκεια της συζήτησης στην Επιτροπή Έρευνας, Τεχνολογικής Ανάπτυξης και Ενέργειας - είναι το γεγονός ότι κάποιες υπηρεσίες κοινής ωφέλειας χρησιμοποιούν εργαζόμενους με σύμβαση εργασίας για τα πιο επικίνδυνα μέρη της διαδικασίας οριστικής παύσης λειτουργίας και τα εργατικά ατυχήματα, γεγονός αξιοκατάκριτο. Αν ο σκοπός της απασχόλησης εργαζομένων με σύμβαση είναι ότι δεν χρειάζεται παρακολούθηση, που θα πρέπει να είναι μακροπρόθεσμη, αυτό είναι απαράδεκτο. Επίσης, θεωρώ ότι δεν αρμόζει να γίνεται αναφορά σε αυτή την έκθεση σε παράταση του λειτουργικού χρόνου ζωής των πυρηνικών εγκαταστάσεων κατά 50 με 60 χρόνια. Ο κ. Chichester μπορεί να υποστηρίζει αυτές τις απόψεις, αλλά δεν έπρεπε να συμπεριληφθούν σε αυτή την έκθεση. Οι τελευταίες παρατηρήσεις του, όπως έχω ήδη πει, σχετίζονται με την κατασκευή περισσότερων σταθμών πυρηνικής ενέργειας: αυτό είναι εντελώς ανάρμοστο και δεν έχει καμία σχέση με το θέμα πάνω στο οποίο έχει κληθεί να εκπονήσει έκθεση. Ας βρούμε μια λύση για το πρώτο πρόβλημα προτού κάνουμε κάτι τέτοιο.

<SPEAKER ID=128 LANGUAGE="ES" NAME="Estevan Bolea">
Κύριε Πρόεδρε, εγώ θέλω να συγχαρώ τον κύριο Chichester για δύο λόγους. Κατ' αρχάς για την πρωτοβουλία αυτής της έκθεσης - πρόκειται για μια έκθεση πρωτοβουλίας - γιατί είναι κατά τη γνώμη μου εξαιρετικά επίκαιρη, και κατά δεύτερον για την πολύ καλή της ποιότητα. Επιπλέον, υποστηρίζω όλα όσα είπε στην αρχή και στο τέλος και πιστεύω πως δεν ήταν αρκετά. Είναι κρίμα που φεύγει η κυρία McNally, το έργο της οποίας θαυμάζω εκ βαθέων - όπως και τα πάρα πολύ ωραία της αγγλικά - αλλά όχι τα συγκεχυμένα λογια που μόλις εξέφρασε, τα οποία, ειλικρινά, δεν μου επέτρεψαν να την καταλάβω γιατί ήταν όλα τόσο μπερδεμένα.
<P>
Πιστεύω πως το σημαντικότερο όλου του έργου σχετικά με το κλείσιμο και την οριστική παύση λειτουργίας των πυρηνικών εργοστασίων αναφέρεται στο κλείσιμο του κύκλου. Μακάρι, κυρία Πρόεδρε, κυρίες και κύριοι, να μας ήταν τόσο σαφές αυτό που κάνουμε με την πυρηνική ενέργεια και σε άλλες δραστηριότητες. Κάποιες χώρες λένε πως θα κλείσουν τα πυρηνικά εργοστάσια, αλλά έχω σοβαρές αμφιβολίες ότι θα το πράξουν νωρίτερα από 30 ή 40 χρόνια.
<P>
Οι Ηνωμένες Πολιτείες παρατείνουν τον χρόνο ζωής των δικών τους πυρηνικών εργοστασίων μέχρι 40 και 60 χρόνια. Το ίδιο θα κάνουν η Ευρώπη και η Ιαπωνία. Γιατί; Γιατί είναι μια καθαρή πηγή ενέργειας, μια σίγουρη και φτηνή πηγή ενέργειας, και αυτό χρειαζόμαστε σε μια ελεύθερη αγορά ηλεκτρισμού. Θα ήταν πολύ σημαντικό να είναι εσωτερικές οι δαπάνες οριστικής παύσης λειτουργίας των εργοστασίων παραγωγής ηλεκτρικής ενέργειας. Θα παύσουν, για παράδειγμα, να λειτουργούν οι εξέδρες πετρελαίου, έχουν ήδη εγκριθεί κάποιες δράσεις των εταιριών στη Βόρεια Θάλασσα, και υπάρχουν κάποιες σχετικές ανακοινώσεις της Επιτροπής. Λοιπόν, όσον αφορά την πυρηνική ενέργεια, στα οκτώ κράτη μέλη της Ευρωπαϊκής Ένωσης που παράγουν ηλεκτρισμό με πυρηνικά εργοστάσια, κυρίες και κύριοι, όλες οι δαπάνες διαχείρισης των αποβλήτων και της οριστικής παύσης λειτουργίας των πυρηνικών εργοστασίων είναι εσωτερικές, και, όπως πολύ καλά είπε ο κ. Chichester, πρόκειται για πολύ χαμηλά ποσοστά, αρκετά χαμηλότερα από ό, τι λένε εκείνοι που δεν μελετούν αυτά τα θέματα. Πώς είμαι σε θέση να σας πω ότι είναι χαμηλές; Διότι η Ισπανία παύει οριστικά τη λειτουργία ενός μεγάλου πυρηνικού εργοστασίου λόγω του ότι η τεχνολογία του είναι πλέον άχρηστη - μια γαλλική τεχνολογία φυσικού ουρανίου η οποία δεν ήταν ενδιαφέρουσα, όχι επειδή υπήρχαν πυρηνικά προβλήματα - και πρόκειται για το πυρηνικό εργοστάσιο του Vandellσs 1, 460 MW. Πρόκειται για ένα σημαντικό πυρηνικό εργοστάσιο. Και το κόστος οριστικής παύσης της λειτουργίας του είναι πολύ χαμηλότερο από αυτό το 15 % που ανέφερε ο κ. Chichester, καθώς είναι επίσης πολύ χαμηλότερο από τις δαπάνες διαχείρισης των αποβλήτων - εδώ η αναφορά γίνεται κατά τρόπο επιπόλαιο, χωρίς να έχει υπάρξει μελέτη και χωρίς γνώση σχετική με το θέμα. Πιστεύω πως ο κ. Chichester άγγιξε κάποιο ευαίσθητο σημείο όταν είπε πως αυτή η υψηλή τεχνολογία που θα χρησιμοποιηθεί θα αποτελέσει μια νέα ευκαιρία για τις βιομηχανίες μας, ένα νέο πεδίο βιομηχανικής δραστηριότητας του οποίου όλοι πρέπει να επωφεληθούμε, γιατί θα πρέπει να περιμένουμε 40 ή 60 χρόνια, αλλά υπάρχουν κέντρα έρευνας και πυρηνικά εργοστάσια τα οποία κάποια στιγμή θα πρέπει να παύσουν να λειτουργούν οριστικά. Συγχαρητήρια, κύριε Chichester, και συνεχίστε να εργάζεστε με τον ίδιο ζήλο.

<SPEAKER ID=129 LANGUAGE="SV" NAME="Lindqvist">
Κυρία Πρόεδρε, η πυρηνική ενέργεια είναι μία απαρχαιωμένη ενεργειακή τεχνολογία, όπως κατέδειξε σαφώς η έκθεση Chichester. Συνεπώς, ήταν περιττό να αρχίσουμε να μιλάμε για νέα πυρηνική ενέργεια τη στιγμή που η έκθεση περιγράφει πώς επισπεύδεται τώρα η κατάργηση της σε όλα τα μέρη του κόσμου.
<P>
Η πυρηνική ενέργεια είναι συνυφασμένη με μεγάλους κινδύνους - από τη διαρροή ραδιενέργειας κατά τη διαδικασία εξόρυξης ουρανίου, τη χρησιμοποίηση και τη μεταφορά, έως και την τελική εναπόθεση. Εκτός αυτού, υφίσταται ο κίνδυνος διασποράς των αποβλήτων του πλουτωνίου για τη χρησιμοποίηση τους σε πυρηνικά όπλα. Το ζήτημα της τελικής εναπόθεσης των πυρηνικών αποβλήτων δεν έχει επιλυθεί. Επομένως, η πυρηνική ενέργεια πρέπει να καταργηθεί ως πηγή ενέργειας λόγω των κινδύνων κατά τη χρήση, τη μεταφορά κ.λπ., καθώς και διότι παράγει διαρκώς νέα απόβλητα.
<P>
Κάθε χώρα πρέπει να αποφασίσει η ίδια για τον χρόνο και τον τρόπο κατάργησης της πυρηνικής ενέργειας. Κάθε χώρα, επίσης, θα πρέπει να φροντίσει η ίδια και θα έχει την ευθύνη για τα δικά της ραδιενεργά απόβλητα. Η Σουηδία και άλλες χώρες που προπορεύονται στην έρευνα για τις μεθόδους διάθεσης των αποβλήτων δεν πρέπει να μεταβληθούν σε σκουπιδότοπους των πυρηνικών σταθμών ολόκληρης της Ευρώπης, αλλά, πρέπει, συνεπώς, να δοθεί σε κάθε κράτος το δικαίωμα να αποφασίζει το ίδιο για τις εισαγωγές και εξαγωγές αποβλήτων. Τα πυρηνικά απόβλητα θα πρέπει να αντιμετωπίζονται ως πυρηνικά απόβλητα και όχι ως οιαδήποτε εμπορεύματα.
<P>
Πολλά σκέλη της έκθεσης είναι καλά. Συμφωνώ με τα περισσότερα εξ αυτών που αφορούν την έρευνα, τα προληπτικά μέτρα, την προστασία, τη διαφάνεια, τη στενή επαφή με την κοινή γνώμη, την εξαγωγή της τεχνογνωσίας της κατάργησης της πυρηνικής ενέργειας στην Ανατολική και Κεντρική Ευρώπη, κάτι που είναι πολύ σημαντικό.
<P>
Όλο και περισσότεροι σταθμοί πυρηνικής ενέργειας βρίσκονται τώρα σε διαδικασία παροπλισμού. Όσον αφορά τη Σουηδία, έχουμε λάβει απόφαση για την κατάργηση της πυρηνικής ενέργειας. Από τους δώδεκα αντιδραστήρες που έχουμε οι δύο θα τεθούν εκτός λειτουργίας εφέτος, το 1998. Συνεπώς, πρέπει να καταργηθεί επίσης εν καιρώ η Συνθήκη Euratom και να μετατραπεί σε μία συνθήκη για την ανάπτυξη ανανεώσιμων και φιλικών προς το περιβάλλον πηγών ενέργειας. Όσον αφορά τις προτάσεις τροπολογίας, προσωπικά τις στηρίζω όλες εκτός των 6 και 9.

<SPEAKER ID=130 LANGUAGE="FR" NAME="Ainardi">
Κυρία Πρόεδρε, το 1997 λειτουργούσαν στην Ευρωπαϊκή Ένωση 128 πυρηνικοί σταθμοί και 39 ήταν σε στάδιο παροπλισμού.
<P>
Η έκθεση Chichester, που εκπονήθηκε εξ ονόματος της Επιτροπής Έρευνας, Τεχνολογικής Ανάπτυξης και Ενέργειας, υπογραμμίζει ότι οι προσπάθειες που καταβλήθηκαν σε κοινοτικό επίπεδο, ιδίως στον τομέα της έρευνας για τον παροπλισμό των πυρηνικών σταθμών, επέτρεψαν να επιτευχθεί υψηλό επίπεδο εμπειρογνωμοσύνης. Ωστόσο, οι προσπάθειες αυτές μπορούν να βελτιωθούν περαιτέρω, όπως φαίνεται στην έκθεση, προκειμένου να μειωθούν οι κίνδυνοι μέσω της ανακύκλωσης των υλικών που παράγονται από τον παροπλισμό. Η έκθεση σημειώνει επίσης ότι η παύση λειτουργίας και ο παροπλισμός των πυρηνικών εγκαταστάσεων για πολιτικούς λόγους, πριν από το φυσικό τέλος της λειτουργικής ζωής τους, δεν δικαιολογούνται από οικονομική άποψη.
<P>
Κατά τη γνώμη μου, στον ιδιαίτερα αμφισβητούμενο σήμερα πυρηνικό τομέα, πρέπει να αποφευχθούν δύο σκόπελοι: η τυφλή εμπιστοσύνη και ο παράλογος φόβος. Η πυρηνική ενέργεια, που συμβάλλει έως ποσοστό 35 % κατά μέσο όρο στον εφοδιασμό της Ευρώπης με ηλεκτρική ενέργεια - περισσότερο από 75 % στη Γαλλία - είναι ένα πλεονέκτημα που, αντί να δυσφημιστεί, πρέπει αντίθετα να αξιοποιηθεί.
<P>
Οι περιορισμοί που συνδέονται με το περιβάλλον, ιδίως η προτεραιότητα που δίνεται στη μείωση των εκπομπών θερμοκηπικών αερίων, δίνουν νέες ευκαιρίες στη λιγότερο ρυπογόνα μορφή ενέργειας. Με βάση την τεχνολογική πρόοδο και την ευρωπαϊκή τεχνογνωσία, πρέπει να καταβληθούν συμπληρωματικές προσπάθειες στους τομείς του περιβάλλοντος, της ασφάλειας και της ανθρώπινης υγείας. Επιπλέον, στη διαδικασία αυτή θα πρέπει να ενθαρρυνθεί η όλο και μεγαλύτερη συμμετοχή των εργαζομένων στις πυρηνικές εγκαταστάσεις και των πολιτών. Χρειάζονται ιδιαίτερα σημαντικές επενδύσεις για την εξάλειψη των ραδιενεργών αποβλήτων και τη μείωση του επιπέδου τους ραδιενέργειας, προκειμένου να καταστεί δυνατή η οριστική αποθήκευσή τους χωρίς κανέναν κίνδυνο για τις μελλοντικές γενιές.
<P>
Τέλος, μπροστά στους κινδύνους που ενέχει η διαδικασία ελευθέρωσης που ενεργοποιήθηκε στον ενεργειακό τομέα με τις οδηγίες σχετικά με την ηλεκτρική ενέργεια και το φυσικό αέριο, είναι κατά τη γνώμη μου πολύ σημαντικό να μπορέσουν τα κράτη μέλη να διατηρήσουν το κυρίαρχο δικαίωμά τους και να χρησιμοποιούν την ενέργεια της επιλογής τους. Πιστεύω ότι αυτή η επιλογή πρέπει να γίνεται σεβαστή.

<SPEAKER ID=131 LANGUAGE="DE" NAME="Bloch von Blottnitz">
Κυρία Πρόεδρε, φυσικά και είναι άξιο προσοχής και ιδιαίτερης μνείας το γεγονός ότι, ενώ επιδοτούσαμε χωρίς φραγμούς για δεκαετίες ολόκληρες τις εγκαταστάσεις πυρηνικής τεχνολογίας, μόλις τώρα αναλογιζόμαστε τι θα απογίνουν οι εγκαταστάσεις αυτές μετά το τέλος της λειτουργικής τους ζωής! Τα πράγματα θα ήταν, φυσικά, πολύ καλύτερα, αν είχαμε προνοήσει για τον χώρο εναπόθεσης των αποβλήτων - που τώρα συσσωρεύονται - πριν καν ξεκινήσει η κατασκευή τέτοιων εγκαταστάσεων. Πουθενά στον κόσμο, άλλωστε, δεν υπάρχει ασφαλής χώρος αποθήκευσης για τα πυρηνικά απόβλητα υψηλής και μέσης ραδιενεργού ακτινοβολίας. Εξακολουθούν, όμως, να υπάρχουν διαφωνίες για την επιλογή του χώρου εναπόθεσης και της μήτρας εκκαμίνευσης των αποβλήτων. Εάν ο κ. Chichester πιστεύει ότι οι εγκαταστάσεις που ήδη παροπλίστηκαν θα ξαναγίνουν εύφορα λιβάδια, πλανάται πλάνην οικτράν! Έχουμε παροπλίσει μόνον έναν πυρηνικό σταθμό σε ολόκληρη την Ευρωπαϊκή Ένωση, αυτόν στο Niedereichbach, μέσα σε 14 ημέρες, σταθμός ο οποίος δεν είχε μολυνθεί καθόλου. Μετά είχαμε τον σταθμό στο Greifswald Lugmin, ο οποίος δεν ανήκε καν στο δίκτυο, και τέλος την περίπτωση του Reinsberg, όπου επρόκειτο για ερευνητικό αντιδραστήρα και άρα δεν μπορεί να γίνει σύγκριση. Μέχρι του σημείου αυτού μπορώ, επομένως, να σας δηλώσω μετά βεβαιότητος ότι ούτε γνωρίζουμε ποιές τεχνολογίες πρέπει να χρησιμοποιήσουμε, ούτε έχουμε χώρους αποθήκευσης. Αντιστρόφως, αυτό μας οδηγεί στο συμπέρασμα, ότι, πριν αποφασίσουμε τον παροπλισμό μιας πυρηνικής εγκατάστασης, πρέπει πρώτα να σκεφτούμε τι θα απογίνουν τα προϊόντα της διαδικασίας αυτής, και, καθώς ακόμα δεν το γνωρίζουμε, πρέπει να υπάρξει ένας ασφαλέστερος τρόπος παύσης λειτουργίας των σταθμών που σήμερα λειτουργούν. Αυτό φυσικά θα γίνει πριν αφαιρεθούν τα ραδιενεργά καύσιμα, ώστε να σταματήσει κι αυτό το άνευ νοήματος «ταξίδι» των αποβλήτων ανά την Ευρώπη. Τα απόβλητα πρέπει τελικά να παραμένουν στον πυρηνικό σταθμό.
<P>
Εκτός από τα παραπάνω, χρειάζεται να απαγορευθεί επειγόντως η ανακύκλωση και ανάμειξη των αποβλήτων. Είναι ανεπίτρεπτο να κατασκευάζουμε π.χ. δρόμους με τα μολυσμένα υλικά. Τί θα γίνει με τους εργάτες; Δηλώνω απερίφραστα ότι στη βιομηχανία χάλυβα, καθώς και σε όλες τις εργασίες μηχανικών και στην τεχνολογία αιχμής, δεν πρέπει να χρησιμοποιείται ο μολυσμένος χάλυβας. Θα γίνει όμως κι αυτό.
<P>
Χρειαζόμαστε επίσης αλλαγή του κανονισμού περί προστασίας από τη ραδιενεργό ακτινοβολία. Βάσει του παρόντος κανονισμού μπορεί ο καθένας να προχωρήσει σε δικές του μετρήσεις. Αυτό σημαίνει ότι χρειαζόμαστε επειγόντως κονδύλια για την οριστική παύση λειτουργίας των πυρηνικών εγκαταστάσεων, τα οποία θα εξευρεθούν με βάση την αρχή «ο ρυπαίνων πληρώνει». Δεν εννοώ ότι ξαφνικά καλούμαστε εμείς να πληρώσουμε γι' αυτό. Κάποιοι χρόνια ολόκληρα αποκόμιζαν τεράστια κέρδη εις βάρος των φορολογούμενων, είχαν δημιουργήσει δηλαδή ένα μονοπώλιο, αφού οι ίδιοι καθόριζαν τις τιμές και δημιούργησαν υψηλότατα αποθεματικά με τα αφορολόγητα δισεκατομμύρια που εισέπρατταν - σε όλα αυτά πρέπει να δοθεί ένα τέλος. Χρειαζόμαστε, όμως, τα κονδύλια για την οριστική παύση λειτουργίας των πυρηνικών εγκαταστάσεων, ώστε να υπάρξει προστασία από τη ραδιενεργό ακτινοβολία. Θα μπορούσαμε να πάρουμε τα χρήματα αυτά από τον προϋπολογισμό της ΕΚΑΧ, ο οποίος κλείνει το 2000 και διαθέτει πάνω από 100 εκατ.. Υπάρχουν, επομένως, οι δυνατότητες. Αυτό που προέχει, όμως, είναι να ληφθεί απόφαση τί θα απογίνουν τα πυρηνικά απόβλητα, αν συνεχίσουμε τη συγκέντρωσή τους! Η απάντηση στην παραπάνω ερώτηση είναι δικό σας πρόβλημα και μέχρι στιγμής εκκρεμεί. Λέτε συνέχεια ότι θα ξαναγίνουν όλα εύφορα λιβάδια, ότι δεν θα μας κοστίσει τίποτα και ότι η ανακύκλωση δεν αποτελεί πρόβλημα, όμως η πραγματικότητα και η αλήθεια είναι εντελώς διαφορετικές, αλλιώς δεν θα υπήρχαν παντού υπερπλήρεις προσωρινοί χώροι εναπόθεσης και δεν θα υπήρχαν τόνοι ραδιενεργών αποβλήτων στους χώρους διαχείρισης αποβλήτων. Νομίζω πως ήρθε επιτέλους η ώρα να πούμε όλη την αλήθεια, πριν συνεχιστεί ανεξέλεγκτα η παραγωγή.

<SPEAKER ID=132 LANGUAGE="NL" NAME="Maes">
Κυρία Πρόεδρε, όποιος ακούει τις συζητήσεις μεταξύ των υπερασπιστών και των αντιπάλων της πυρηνικής ενέργειας θα πρέπει να συμπεράνει ότι οι δύο αυτές πλευρές δεν μπορούν να συμφωνήσουν. Παρ' όλα αυτά, έχουμε στα χέρια μας μια έκθεση η οποία επισημαίνει μια κοινή ανάγκη, δηλαδή τον παροπλισμό υπό ασφαλείς συνθήκες, καθώς διακυβεύεται η υγεία του πληθυσμού. Κύριε Chichester, πρέπει να πω ότι οι καθησυχαστικές δηλώσεις σας για το Βέλγιο στην έκθεση είναι κάπως υπερβολικές, γιατί στην ουσία το ακανθώδες πρόβλημα των αποβλήτων μετατίθεται από τη μία διοίκηση στην άλλη, χωρίς να έχει βρεθεί ακόμη ουσιαστική λύση.
<P>
Υπό την επιρροή ενός ισχυρού πυρηνικού λόμπι κατασκευάστηκαν σχεδόν παντού πυρηνικές εγκαταστάσεις, παρά το γεγονός ότι δεν υπάρχει λύση για τα απόβλητα υψηλής ραδιενεργού ακτινοβολίας, γεγονός που καταδείχθηκε από την προηγούμενη ομιλήτρια. Τα επόμενα χρόνια θα πρέπει να κλείσουν και ορισμένες άλλες εγκαταστάσεις, ο ψυχρός πόλεμος έχει τελειώσει, κι αυτό σημαίνει ότι οι στρατιωτικές εγκαταστάσεις δεν είναι πλέον απαραίτητες, και, κατά τη γνώμη μου πρέπει να καταργηθούν εντελώς. Απομένει, επομένως, η ελπίδα ότι θα χρησιμοποιηθούν άλλες μέθοδοι για την παραγωγή ηλεκτρισμού κτλ. Σε τελευταία ανάλυση, η διάρκεια ζωής των εγκαταστάσεων είναι περιορισμένη, αν και επί του θέματος αυτού μπορεί να υπάρχουν διαφορές απόψεων. Εν πάση περιπτώσει, οι εγκαταστάσεις πρέπει οπωσδήποτε να παροπλισθούν και γι'αυτό δεν υπάρχουν δυστυχώς γενικές κανονιστικές ρυθμίσεις.
<P>
Στην έκθεση επισημαίνεται η δυνατότητα του άμεσου παροπλισμού, αλλά και η δυνατότητα ενός σταδιακού παροπλισμού με οριστικό κλείσιμο των εγκαταστάσεων μετά από 135 χρόνια - αυτό σημαίνει ότι κανείς από εμάς δεν θα ζει για να το διαπιστώσει. Πιστεύω ότι η πρόταση αυτή είναι ανεύθυνη.
<P>
Βεβαίως, θα υπάρξουν ορισμένοι που θα προβάλουν οικονομικά επιχειρήματα, κι αυτό γιατί είναι αλήθεια ότι, παρά τις προειδοποιήσεις, το κόστος του παροπλισμού δεν είχε ποτέ συνεκτιμηθεί στο κόστος των εγκαταστάσεων. Οι αντίπαλοι της πυρηνικής εξέλιξης επεσήμαιναν διαρκώς αυτούς τους οικονομικούς κινδύνους. Ο παροπλισμός θα πρέπει να γίνει με τη μεγαλύτερη δυνατή προσοχή και στο σημείο αυτό είμαστε πρόθυμοι να υποστηρίξουμε την έκθεση, παρ' όλο που πιστεύουμε ότι κάθε παροπλισμός προξενεί βεβαίως ένα νέο βουνό αποβλήτων, και μάλιστα αποβλήτων υψηλής ραδιενεργού ακτινοβολίας.
<P>
Θα ήθελα επίσης να επισημάνω τον απερίσκεπτο κίνδυνο που προξενεί η παρουσία παλαιών εγκαταστάσεων που έχουν πάψει να λειτουργούν κοντά σε άλλες που εξακολουθούν να λειτουργούν. Οι διεθνείς κανόνες πρέπει να επιτρέπουν τον έλεγχο της αποθήκευσης για μικρό ή μεγάλο χρονικό διάστημα, έως ότου εξαλειφθεί εντελώς ο κίνδυνος. Από την εμπειρία μας με το τρίτο ευρωπαϊκό πρόγραμμα για τον παροπλισμό προκύπτει ότι, από τεχνική άποψη, αυτό μπορεί να γίνει για 15 χρόνια από την παύση της λειτουργίας. Πρόκειται, όμως για δαπανηρή διαδικασία και θα πρέπει να προβλεφθούν επαρκείς πόροι. Για τον λόγο αυτό θέλουμε να θέσουμε τους διεθνείς οργανισμούς ενώπιον των ευθυνών τους και γι' αυτό καταθέσαμε τροπολογία για την ίδρυση ενός ευρωπαϊκού ταμείου παροπλισμού.
<P>
Αποφασίσαμε να υποστηρίξουμε το μεγαλύτερο μέρος των συστάσεων στο ψήφισμα. Ωστόσο, κύριε Πρόεδρε, θεωρήσαμε σκόπιμο να καταθέσουμε ορισμένες τροπολογίες, παρ' όλο που δεν θα υποστηριχθούν από όλα τα μέλη της Ομάδας της Ευρωπαϊκής Ριζοσπαστικής Συμμαχίας. Ως δημοκράτες εθνικιστές και τοπικιστές θέλουμε, όμως, να τονίσουμε ότι προετοιμάζουμε ένα μέλλον χωρίς πυρηνικές εγκαταστάσεις και, συνεπώς, είμαστε κατά την ανακύκλωσης. Δεν πρέπει να λησμονείται ότι δεν έχει βρεθεί ακόμη λύση γι' αυτά τα απόβλητα υψηλής ραδιενεργού ακτινοβολίας.

<SPEAKER ID=133 NAME="Πρόεδρος">
Λυπάμαι κυρία Maes, αλλά πρέπει να σας διακόψω. Έχετε ήδη υπερβεί τον χρόνο σας κατά ενάμισι λεπτό!

<SPEAKER ID=134 LANGUAGE="FR" NAME="Pinel">
Κυρία Πρόεδρε, στη διάρκεια προηγούμενης συζήτησης για την πυρηνική ενέργεια, εξέφρασα μια σειρά ανησυχιών σχετικά με αυτή τη μορφή ενέργειας. Μία από τις ανησυχίες μου αφορούσε αυτό που αποκάλεσα τότε οικονομικό κίνδυνο, δηλαδή, σε περίπτωση κρίσης, η προσπάθεια να παραταθεί η χρήση των πυρηνικών σταθμών πέρα από τη φυσιολογική διάρκεια ζωής τους.
<P>
Με την ανάγνωση της παραγράφου 14, αντιλαμβάνομαι ότι ήμουν πολύ κοντά στην πραγματικότητα, αφού η προσπάθεια αυτή καταβάλλεται ήδη σήμερα, σε μια κατάσταση σχετικής ευημερίας. Πρέπει να αντιταχθούμε με σθένος στην απαράδεκτη αυτή πρόθεση. Εδώ και μερικά χρόνια ορισμένες αμελείς αεροπορικές εταιρείες υπήρξαν θύματα μιας σειράς τραγωδιών. Αεροπλάνα Boeing, σε μεγάλο βαθμό απαρχαιωμένα και πολύ πέρα από το όριο χρήσης τους, συντρίβονταν με δραματική συχνότητα. Εάν διαπράξουμε το ίδιο λάθος με τους πυρηνικούς σταθμούς, θα έχουμε αναπόφευκτα ανάλογα αποτελέσματα. Έλεος, λοιπόν, ας μην ακολουθήσουμε το δρόμο αυτόν!
<P>
Επιπλέον, είναι σημαντικό να ενημερώσουμε καλύτερα τον λαό, και θα έλεγα μάλιστα να τον ενημερώσουμε για τη στάση που θα πρέπει να τηρεί σε περίπτωση συναγερμού. Θα ήταν σημαντικό να διανεμηθούν, για παράδειγμα, προληπτικά παστίλιες ιωδίου για την πρόληψη των κινδύνων εμφάνισης καρκίνου του θυρεοειδούς.
<P>
Η διαφάνεια των δαπανών είναι επίσης θεμελιώδες ζήτημα και, εφόσον το συνολικό κόστος της πυρηνικής ενέργειας δεν καθορίζεται με ακρίβεια, δεν θα μπορούμε να συγκρίνουμε με εντιμότητα τις άλλες μορφές ενέργειας.
<P>
Εκφράζω τη λύπη μου για το γεγονός ότι η αιτιολογική σκέψη ΙΔ τάσσεται υπέρ «της μελλοντικής ανάπτυξης της πυρηνικής ενέργειας». Η τροπολογία αριθ. 4 βρίσκεται στον αντίποδα, λαμβάνοντας ως δεδομένη «την υποχρεωτική εγκατάλειψη της πυρηνικής ενέργειας». Αγνοώ εάν πρόκειται για μεταφραστικό λάθος, θα μπορούσε να είχε χρησιμοποιηθεί π.χ ο όρος «επιθυμητή εγκατάλειψη», τον οποίο θα ενέκρινα. Εάν δεν πρόκειται για λάθος, θα ήθελα να μας διευκρινίσει η κ. Bloch von Blottnitz σε ποια υποχρέωση αναφέρεται.
<P>
Τέλος, η τροπολογία αριθ. 7, της ίδιας συντάκτριας, είναι από την πλευρά της εξαιρετική, δεδομένου ότι πρέπει να αντιταχθούμε αποφασιστικά στην επανεισαγωγή των ραδιενεργών υλικών, ακόμη και αυτών πολύ χαμηλής ραδιενεργού ακτονοβολίας, στα συνήθη εμπορικά δίκτυα. Σε ανάλογη περίπτωση, θα επρόκειτο για την έναρξη μιας διαδικασίας διάδοσης και εκλαΐκευσης της ραδιενέργειας.

<SPEAKER ID=135 LANGUAGE="DE" NAME="Lange">
Κυρία Πρόεδρε, όταν οι σημερινοί αρχαιολόγοι ερευνούν μία περιοχή και τύχει να βρουν οστά δεινοσαύρων, χαίρονται για τα ευρήματά τους, τα επεξεργάζονται και τα εκθέτουν, χωρίς να υπάρχει ο παραμικρός κίνδυνος. Αναλογίζομαι τί θα γίνει όμως με τα απομεινάρια των σημερινών ενεργειακών δεινοσαύρων, τα οποία δεν μπορούμε να διαχειριστούμε με τον ίδιο τρόπο, λέγοντας ότι δεν υπάρχει πρόβλημα. Αντιθέτως, πρέπει να είμαστε πολύ προσεκτικοί, γιατί πρακτικά υπάρχει κίνδυνος, όχι μόνο για μας, αλλά και για τις επερχόμενες γενιές. Μιλάμε, λοιπόν, για μία εντελώς διαφορετική συμπεριφορά έναντι των δεινοσαύρων του σήμερα, σε σχέση με τους δεινόσαυρους του χθες.
<P>
Στον κ. Chichester εκφράζω τις ευχαριστίες μου για την πρωτοβουλία του να συντάξει αυτή την έκθεση, έστω κι αν οι απόψεις του δεν συμπίπτουν με τις δικές μου. Είναι σαφές ότι η διαχείριση των αποβλήτων των ενεργειακών δεινοσαύρων πρέπει να είναι τέτοια, που να μην ενέχει κινδύνους για τις επόμενες γενιές. Νιώθω ευτυχής βλέποντας την απαίτηση αυτή να μεγαλώνει. Στην Ευρωπαϊκή Ένωση έχουμε περίπου 130 πυρηνικούς σταθμούς, 19 από τους οποίους βρίσκονται στην Ομοσπονδιακή Δημοκρατία της Γερμανίας. Ευτυχώς, η νέα γερμανική κυβέρνηση έλαβε την απόφαση να προχωρήσει τελικά σε οριστική παύση της λειτουργίας των πυρηνικών σταθμών, οι οποίοι συνεπάγονται κινδύνους. Είναι πλέον επιτακτική η ανάγκη να εξευρεθούν τεχνικές παύσης λειτουργίας των πυρηνικών εγκαταστάσεων και μέθοδοι υλοποίησης της παύσης, ενώ μέχρι σήμερα δεν έχουν αναπτυχθεί οι ανάλογες τεχνολογίες.
<P>
Όσο απαραίτητη είναι η έρευνα, άλλο τόσο απαραίτητες είναι και οι τεχνικές παύσης λειτουργίας για τους διαφόρους τύπους πυρηνικών εγκαταστάσεων. Οι τεχνικές είναι, επομένως, η πρώτη μας προτεραιότητα. Δεν πρέπει να αναζητούμε απλώς έναν οποιδήποτε χώρο εναπόθεσης. Κύριε Chichester, δεν έχω απολύτως τίποτα να σχολιάσω ως προς το σημείο της έκθεσης όπου αναφέρεται ότι εν μέρει έχουμε παύση λειτουργίας και όταν παρατείνεται ο χρόνος αποθήκευσης για εξασθένηση της ακτινοβολίας. Όχι, πρέπει να έχουμε συνέπεια στον λόγο μας: θέλουμε να κλείσει οριστικά το κεφάλαιο «τεχνολογία των δεινοσαύρων».
<P>
Στο σημείο αυτό ερχόμαστε και στο θέμα του κόστους, στο οποίο πρέπει να συμφωνήσουμε και να μιλήσουμε με κάθε ειλικρίνεια. Εδώ και χρόνια, δεκαετίες θα έλεγα, υπάρχουν επιχειρήσεις παροχής ενέργειας, οι οποίες κερδίζουν από τη δραστηριότητα αυτή. Η απόσβεση έχει ήδη γίνει και οι επιχειρήσεις εισέρχονται στην αγορά των τηλεπικοινωνιών και άλλων τέτοιου είδους προϊόντων. Τώρα τίθεται το θέμα της διαχείρισης των αποβλήτων και καλούμαστε να πληρώσουμε για την οριστική παύση λειτουργίας των πυρηνικών σταθμών με δημόσιο χρήμα. Όχι, αυτό δεν μπορεί να γίνει! Η χρηματοδότηση της οριστικής παύσης λειτουργίας των πυρηνικών σταθμών πρέπει να επιβαρύνει εκείνους που θησαύριζαν από τη λειτουργία τους.
<P>
Το φλέγον ζήτημα αυτή τη στιγμή είναι τί θα γίνει με τα απόβλητα. Απάντηση δεν έχει δοθεί ακόμα. Αυτό που πρέπει να μας απασχολεί είναι η εξεύρεση χώρου αποθήκευσης για τα ραδιενεργά απόβλητα. Δεν χρειάζεται πλέον να επικεντρώνεται η έρευνα στην ανάπτυξη τεχνολογιών ασφάλειας των πυρηνικών σταθμών, ώστε να εξασφαλιστεί η συνέχιση της λειτουργίας τους τα επόμενα 100 χρόνια. Όχι, πρέπει να ελέγξουμε ποιά είναι η ασφαλέστερη τεχνική αποθήκευσης. Με τα παραπάνω συνδέεται άμεσα το γεγονός ότι είναι απαράδεκτο να μεταφέρουμε τα ραδιενεργά απόβλητα εδώ κι εκεί, λες και πρόκειται για τουρίστες που περιοδεύουν στην Ευρώπη. Δεν είναι τρόπος αποθήκευσης αυτός. Πρέπει να λάβουμε συγκεκριμένα μέτρα, να δημιουργήσουμε ασφαλείς χώρους αποθήκευσης. Αυτό είναι το ουσιαστικό θέμα. Μόλις βρεθεί η καλύτερη λύση προς το συμφέρον των επερχόμενων γενεών, προς το συμφέρον των παιδιών μας, δηλαδή, τότε θα μπορούμε και πάλι να ασχοληθούμε άφοβα πλέον με την αρχαιολογία.

<SPEAKER ID=136 NAME="Τρακατέλλης">
Κυρία Πρόεδρε, θα ήθελα να εστιάσω την προσοχή σας και την προσοχή των κυρίων συναδέλφων σε ορισμένους ξεπερασμένους πλέον σοβιετικής σχεδίασης πυρηνικούς αντιδραστήρες, οι οποίοι εξακολουθούν να λειτουργούν και αποτελούν σήμερα μία απειλή για τους λαούς της Ευρώπης.
<P>
Για παράδειγμα, η λειτουργία του πυρηνικού σταθμού Κοζλοντούι της Βουλγαρίας συνιστά μόνιμο εφιάλτη για τη χώρα μου, αλλά και άμεση απειλή για ολόκληρη την Ευρώπη γιατί εγκυμονεί τεράστιους κινδύνους που αφορούν τις ασφαλείς συνθήκες λειτουργίας του. Το εργοστάσιο περιλαμβάνει 6 αντιδραστήρες πεπιεσμένου ύδατος σοβιετικής σχεδίασης, εκ των οποίων οι 1 έως 4 τύπου VVR 440 230 είναι από τους πιο απηρχαιωμένους και τους πιο επικίνδυνους. Οι άλλοι δύο αντιδραστήρες 5 και 6 τύπου VVR 1320 θεωρούνται λιγότερο επικίνδυνοι διότι οι απαιτήσεις ασφάλειας κατά την κατασκευή τους υπήρξαν πιο αυστηρές. Παρά ταύτα, ακόμη και σε αυτούς τους αντιδραστήρες διαπιστώθηκαν προβλήματα και οι ειδικοί προβλέπουν ότι ακόμα και μετά την αναβάθμισή τους στα δυτικά πρότυπα, η ασφαλής λειτουργία τους δεν μπορεί να ξεπεράσει τα δύο χρόνια χωρίς την εκτέλεση συνεχών εργασιών ελέγχου. Να σημειωθεί ότι το τελευταίο ατύχημα στο σταθμό σημειώθηκε τον περασμένο Μάιο και κατετάγη προσωρινά στο επίπεδο 2 της κλίμακας συμβάντων. Από το 1991 και μετά, η Ευρωπαϊκή Ένωση έχει χορηγήσει περισσότερα από 50 εκατομμύρια ECU από το PHARE για τη βελτίωση της πυρηνικής ασφάλειας του σταθμού και πάνω από 70 εκατομμύρια για τη λήψη βραχυπρόθεσμων μέτρων έκτακτης ανάγκης στον παραδοσιακό ενεργειακό τομέα.
<P>
Καθίσταται λοιπόν σαφής η ανάγκη για άμεση διακοπή της λειτουργίας τού σταθμού με οριστικό παροπλισμό των πιο επικίνδυνων αντιδραστήρων 1 και 4. Προς τούτο άλλωστε έχει δεσμευθεί και η βουλγαρική κυβέρνηση στη συμφωνία επιδότησης από την Ευρωπαϊκή Τράπεζα Επενδύσεων για την αναβάθμιση των μονάδων 5 και 6. Οποιοδήποτε αίτημα παράτασης ή αλλαγής αυτής της πορείας θα συνιστούσε άκρως επικίνδυνη θέση και στην περίπτωση αυτή η Βουλγαρία θα ναρκοθετούσε τις προσπάθειές της για ένταξη στην Ένωση και θα οδηγούσε σε δραματική χειροτέρευση των σχέσεών της με την Ευρωπαϊκή Ένωση. Αυτό ήδη κατέστη σαφές και σε επιστολή του Προέδρου Σαντέρ προς τις βουλγαρικές αρχές.
<P>
Όμως η Ευρωπαϊκή Ένωση πρέπει να σταθεί αρωγός στη Βουλγαρία, αναλαμβάνοντας ενεργό ρόλο στη μείωση της εξάρτησής της από την πυρηνική ενέργεια. Για το σκοπό αυτό η Επιτροπή, αντί να αδρανεί για να παρακολουθεί τη συσσώρευση των τεράστιων αδιάθετων κονδυλίων του προγράμματος PHARE, πρέπει να κινηθεί άμεσα για την ανάπτυξη και χρηματοδότηση κατάλληλων δράσεων. Κίνδυνοι εγκυμονούνται ακόμη και από τις εγκαταστάσεις εξόρυξης και επεξεργασίας ουρανίου, τις εγκαταστάσεις παραγωγής καυσίμων και επεξεργασίας χρησιμοποιημένων καυσίμων και αποθήκευσης των αποβλήτων τού Κοζλοντούι. Οι ικανότητες αποθήκευσης των ραδιενεργών αποβλήτων έχουν ήδη ξεπεραστεί, με αποτέλεσμα να αποθηκεύονται προσωρινά στον τόπο που ευρίσκεται ο σταθμός του Κοζλοντούι.
<P>
Επιπλέον, η διασυνοριακή ραδιενεργός μόλυνση του ποταμού Νέστου είναι ένα γεγονός αναμφισβήτητο. Η Ευρωπαϊκή Επιτροπή πρέπει επιτέλους να αναλάβει δράση με συγκεκριμένες ενέργειες προς τη βουλγαρική κυβέρνηση με στόχο τη συνεργασία της για την εξάλειψη της ραδιενεργής διασυνοριακής ρύπανσης.
<P>
Κυρία Πρόεδρε, τίποτε δεν είναι σημαντικότερο σήμερα για τους ευρωπαίους πολίτες από την αποφυγή ενός νέου Τσερνομπίλ που μπορεί να προκαλέσει η παράταση λειτουργίας των επικινδύνων αντιδραστήρων του Κοζλοντούι, αλλά και άλλων σοβιετικής σχεδίασης πυρηνικών αντιδραστήρων που λειτουργούν σήμερα στην Ευρώπη με όλα τα φοβερά συνεπακόλουθα που ήδη τα γνωρίζουμε πολύ καλά. Επομένως, πρέπει να δράσουμε ταχύτατα πριν να είναι πολύ αργά. Καλό λοιπόν είναι να μας πει η Επιτροπή τί σκοπεύει να κάνει και για το Κοζλοντούι, αλλά και για όλους τους άλλους πυρηνικούς αντιδραστήρες σοβιετικού τύπου και, γενικά, τους πυρηνικούς αντιδραστήρες των οποίων ο κύκλος ζωής έχει λήξει και από τους οποίους κινδυνεύουν θανάσιμα οι λαοί της Ευρώπης.

<SPEAKER ID=137 NAME="Παπαγιαννάκης">
Κυρία Πρόεδρε, η πρόταση που συζητούμε περιέχει χρήσιμες, ασφαλώς, προτάσεις για το τί πρέπει να γίνει όταν έρθει η ώρα να παύσει οριστικά η λειτουργία ενός πυρηνικού σταθμού.
<P>
Ωστόσο, το βασικό πρόβλημα που με απασχολεί είναι η συνολική πυρηνική επιλογή για την ενέργεια. Οι κίνδυνοι και το πραγματικό τους κόστος. Ως προς αυτά τα ερωτήματα, η έκθεση του κ. Chichester μόνον εμμέσως βοηθάει τον προβληματισμό και τις απαντήσεις. Περιέχει και διατυπώσεις που τουλάχιστον ξενίζουν, όπως οι διατυπώσεις που θέλουν την πυρηνική βιομηχανία να μας εκπαιδεύσει ώστε να αυξηθεί η ευαισθητοποίησή μας. Όπως, επίσης, όταν ζητεί να ενθαρρυνθεί ο παροπλισμός των πυρηνικών σταθμών που δεν είναι ασφαλείς. Αλλά πόσο ασφαλείς είναι οι υπόλοιποι; Και όχι μόνο οι σοβιετικής κατασκευής. Ποιά πιθανότητα ατυχήματος είναι «αποδεκτή», με ποιό «κόστος» και με ποιά ελπίδα αποκάταστασης, σε πόσες εκατοντάδες ή χιλιάδες χρόνια; Τί έχει σχετικά να μας πει η Επιτροπή;
<P>
Νομίζω, επίσης, ότι συζητούμε μία έκθεση που υποτιμά το κόστος του παροπλισμού. Έχουμε πληροφορίες από τη Γαλλία και την Ισπανία που ανεβάζουν το κόστος σε δεκάδες δισεκατομμύρια φράγκα, και, κυρίως πληροφορίες που λένε ότι θα χρειασθούν πολλά, έως και δέκα χρόνια, για να γίνει ο παροπλισμός, που και αυτό είναι κόστος και δεν υπολογίζεται. Εκκρεμεί λοιπόν η αναζήτηση μιας άλλης στρατηγικής, κυρία Πρόεδρε, που να αντικαθιστά όλους τους πυρηνικούς σταθμούς, που θα προωθεί εγκαίρως άλλες πηγές ενέργειας για τις οποίες υπάρχει σύγχρονη τεχνολογία και της οποίας αναζητούνται οι επενδύσεις για να αναπτυχθεί. Οι επενδύσεις αυτές θα είναι ασφαλώς πολύ μικρότερες από εκείνες που χρειάστηκαν για να αναπτυχθεί η πυρηνική ενέργεια, η οποία αποδεικνύεται τελικά ότι δεν είναι φθηνή. Νομίζω ότι πρέπει να χαιρετίσουμε τις κυβερνήσεις της Ένωσης, τουλάχιστον εκείνες που δηλώνουν ότι στρατεύονται προς αυτή την προοπτική, όπως συνέβη πρόσφατα στην Γερμανία.

<SPEAKER ID=138 LANGUAGE="EN" NAME="Cushnahan">
Κυρία Πρόεδρε, χαιρετίζω αυτή την έκθεση του συναδέλφου μου κ. Chichester. Η καταστροφή του Τσερνομπίλ έχει αλλάξει την εικόνα της κοινής γνώμης για την πυρηνική ενέργεια και πολλοί από εκείνους που ζουν στη σκιά των πυρηνικών εγκαταστάσεων ανησυχούν ιδιαίτερα για τα σημερινά επίπεδα ασφαλείας.
<P>
Αυτό είναι ιδιαίτερα ανησυχητικό για τους Ευρωπαίους που συνορεύουν με τις χώρες της Κεντρικής και Ανατολικής Ευρώπης. Δεν υπάρχει κανένας λόγος να ενεργεί η ίδια η βιομηχανία με μυστικότητα όταν παρουσιάζεται κάποιο πρόβλημα. Αν ενεργούσε με ανοικτό πνεύμα και πνεύμα διαφάνειας, θα καθησύχαζε περισσότερο εκείνους που έχουν κάθε λόγο να ανησυχούν.
<P>
Αυτή η συζήτηση για την οριστική παύση λειτουργίας γίνεται την κατάλληλη στιγμή. Κατά τη διάρκεια των συζητήσεών μας με τις υποψήφιες χώρες στα πλαίσια της διαδικασίας της διεύρυνσης, θα πρέπει να ασκήσουμε πίεση για την οριστική παύση λειτουργίας των εγκαταστάσεων που δεν είναι ασφαλείς. Ωστόσο, θα ήθελα να τονίσω ότι αυτό ισχύει τόσο για τα κράτη μέλη της Ευρωπαϊκής Ένωσης, όσο και για τις χώρες με τις οποίες συνορεύουμε. Συγκεκριμένα, θα ήθελα να επαναλάβω τις ανησυχίες των Ιρλανδών συμπολιτών μας όσον αφορά τις πυρηνικές εγκαταστάσεις Sellafield-THORP. Έχουν σημειωθεί πολλά περιστατικά, έχουν εκφραστεί πολλοί φόβοι και έχουν εμφανισθεί ταυτόχρονα πολλά προβλήματα υγείας κατά μήκος της ανατολικής ακτής της Ιρλανδίας. Με την αλλαγή κυβέρνησης στη Γερμανία, όπως θα ξέρετε, κυρία Πρόεδρε, θα επαναξιολογηθεί προφανώς και η πολιτική στον τομέα της πυρηνικής βιομηχανίας. Αυτό ίσως σημαίνει ότι θα διακοπούν οι αποστολές επανεπεξεργασμένων καυσίμων που πήγαιναν κανονικά στο Sellafield-THORP, οπότε θα προκύψει θέμα οικονομικής βιωσιμότητας αυτών των πυρηνικών εγκαταστάσεων.
<P>
Παράλληλα με τις ανησυχίες που έχουν ήδη εκφραστεί, θα ήθελα να επιστήσω την προσοχή της Επιτροπής στην παράγραφο 15 της έκθεσης του συναδέλφου μου, που καλεί το Συμβούλιο και την Επιτροπή να ενθαρρύνουν το κλείσιμο στην Ευρώπη πυρηνικών σταθμών που δεν είναι ασφαλείς. Από αυτή την άποψη θα ήθελα να ζητήσω από τον κ. Επίτροπο να εξετάσει σοβαρά αν θα συμπεριλαμβανόταν ή όχι το Sellafield-THORP σε αυτή την κατηγορία.

<SPEAKER ID=139 NAME="Fischler">
Αξιότιμη κυρία Πρόεδρε, αξιότιμοι κυρίες και κύριοι βουλευτές, κατ' αρχάς θα ήθελα να ευχαριστήσω θερμά τον κ. Chichester για τη λεπτομερή του έκθεση, θα ήθελα όμως να ευχαριστήσω εξίσου και την Επιτροπή Έρευνας, Τεχνολογικής Ανάπτυξης και Ενέργειας για την επεξεργασία αυτής της έκθεσης, προπάντων μάλιστα για το γεγονός ότι υπήρξε πολύ καλή η συνεργασία με τις υπηρεσίες της Επιτροπής, πράγμα που βοήθησε σημαντικά στην κατανόηση των επίκαιρων προβλημάτων σε αυτόν τον ασφαλώς πολύ ακανθώδη τομέα.
<P>
Η Επιτροπή έχει αντιληφθεί πολύ καλά ποιες προκλήσεις καλούνται να αντιμετωπίσουν η βιομηχανία και η οικολογία των κρατών μελών μας σε σχέση με την οριστική παύση λειτουργίας πυρηνικών σταθμών ή άλλων πυρηνικών εγκαταστάσεων. Στην Ευρωπαϊκή Ένωση παροπλίζονται τη στιγμή αυτή 110 περίπου πυρηνικές εγκαταστάσεις, ενώ βρίσκονται σε εντελώς διαφορετικά στάδια οι προπαρασκευαστικές εργασίες γι' αυτές τις παύσεις λειτουργίας. Ρίχνοντας μια ματιά στις υπάρχουσες πυρηνικές εγκαταστάσεις στη Δυτική Ευρώπη, καταλήγουμε αναπόφευκτα στο συμπέρασμα ότι το προς επίλυση θέμα κατά τις πρώτες δεκαετίες του επόμενου αιώνα θα είναι ο παροπλισμός ενός ολοένα και μεγαλύτερου αριθμού πυρηνικών εγκαταστάσεων παντός είδους. Μέχρι το 2020 προβλέπεται ότι θα πρέπει να παροπλισθούν τουλάχιστον άλλες 150 πυρηνικές εγκαταστάσεις. Τα προβλήματα θα οξυνθούν ακόμα περισσότερο με την προβλεπόμενη διεύρυνση της Ευρωπαϊκής Ένωσης, διότι τότε θα πρέπει να παροπλισθούν οι πυρηνικές εγκαταστάσεις που δεν ικανοποιούν απαραιτήτως τα διεθνώς αναγνωρισμένα κριτήρια ασφαλείας. Σύμφωνα με τις πρώτες εκτιμήσεις των υπηρεσιών της Επιτροπής, πρέπει να παύσουν να λειτουργούν και 50 περίπου εγκαταστάσεις στις χώρες αυτές. Όμως τότε η οριστική παύση λειτουργίας δεν θα αποτελεί πλέον μία υπόθεση στην οποία θα μπορούν να εφαρμόζονται διαφορετικά σχέδια ανάλογα με την περίπτωση. Από αυτό θα προκύψει μάλλον μια διαδικασία σε βιομηχανική κλίμακα, στην οποία θα συμμετέχουν δεκάδες χιλιάδες Ευρωπαίων εργαζομένων και κατά την οποία θα προκύψουν σημαντικές ποσότητες υλικών χαμηλής ραδιενεργού ακτινοβολίας.
<P>
Ενόψει των μεγάλων ποσοτήτων και στο πλαίσιο της προσπάθειας να αναπτυχθεί περαιτέρω η συνεργασία μεταξύ των κρατών μελών, καθώς και η εναρμόνιση εντός της Ένωσης, πρέπει να εκπονηθούν, κατά την άποψη της Επιτροπής, μερικές γενικές κατευθυντήριες γραμμές για τον παροπλισμό των πυρηνικών εγκαταστάσεων. Γι' αυτόν τον λόγο η Επιτροπή συμφωνεί, γενικά, σε μεγάλο βαθμό με τις απόψεις που εξέθεσε ο κ. Chichester σχετικά με την οριστική παύση λειτουργίας.
<P>
Επιτρέψτε μου όμως να εμβαθύνω λίγο σε μερικά από τα αναφερθέντα θέματα. Στα σημεία 3 και 5 καλείται η Επιτροπή να διατηρήσει υψηλό επίπεδο τεχνογνωσίας στην Ευρωπαϊκή Ένωση και να μεριμνήσει για τη διάδοση και τη μεταφορά της τεχνογνωσίας στον τομέα αυτό. Μπορώ να σας πω σχετικά ότι, στο πλαίσιο του σημερινού της προγράμματος Ε&ΤΑ, η Επιτροπή θα εξακολουθήσει τη δημιουργία και την ανάπτυξη τραπεζών δεδομένων, ώστε να απλοποιηθεί η ανταλλαγή πληροφοριών περί τεχνολογιών και δαπανών μεταξύ των υφιστάμενων προγραμμάτων οριστικής παύσης λειτουργίας.
<P>
Στο σημείο 6 ο εισηγητής υπογραμμίζει τη σημασία μιας μακροχρόνιας τεχνικής βοήθειας προς τις χώρες της Κεντρικής και Ανατολικής Ευρώπης. Σε σχέση με αυτό η Επιτροπή χρηματοδοτεί προς το παρόν μια ολόκληρη σειρά από μελέτες που έχουν ως αντικείμενο τις στρατηγικές και τις τεχνικές πτυχές της οριστικής παύσης λειτουργίας στις χώρες της Κεντρικής και της Ανατολικής Ευρώπης και στα νέα ανεξάρτητα κράτη, τα οποία θα αποβούν πολύ χρήσιμες στους ενδιαφερομένους για την ανάπτυξη των δικών τους στρατηγικών.
<P>
Όσον αφορά τα σημεία 8 και 11, θα πρέπει να σημειωθεί πως η Επιτροπή βεβαίως και συμφωνεί ότι πρέπει να ενημερωθεί το κοινό, στόχος στον οποίο θα συμβάλει η Επιτροπή και μελλοντικά. Η τέταρτη έκθεση της Επιτροπής σχετικά με τη σημερινή κατάσταση και τις προοπτικές στον τομέα της εναπόθεσης των ραδιενεργών αποβλήτων θα πρέπει να έχει δημοσιευθεί πριν από το τέλος του χρόνου. Η Επιτροπή, κυρίες και κύριοι, είναι, όπως κι εσείς, της άποψης ότι τα ζητήματα της χρηματοδότησης, καθώς και των δυνατοτήτων για περιορισμό της ποσότητας των αποβλήτων και μείωση των δαπανών για την οριστική παύση λειτουργίας αποτελούν σημαντικά θέματα, όπως αυτό αναφέρεται στο σημείο 9. Η Επιτροπή θα λάβει υπόψη της αυτά τα γεγονότα κατά την εκπόνηση της ανακοίνωσής της σχετικά με την παύση λειτουργίας. Ωστόσο, αυτή τη στιγμή η Επιτροπή δεν είναι σε θέση να κάνει προβλέψεις για την παράταση του χρόνου ζωής των πυρηνικών σταθμών, περί της οποίας γίνεται λόγος στο σημείο 14. Ωστόσο, στο πλαίσιο του πέμπτου ερευνητικού προγράμματος πλαισίου θα διεξαχθούν μελέτες σχετικά με το θέμα της παράτασης της διάρκειας ζωής των πυρηνικών αντιδραστήρων. Ελπίζουμε πως τα αποτελέσματα των μελετών θα βοηθήσουν στη συνέχεια την Επιτροπή να εκτιμήσει ανάλογα την κατάσταση και τις προοπτικές.

<SPEAKER ID=140 NAME="Πρόεδρος">
Ευχαριστώ πολύ, κύριε Επίτροπε!
<P>
H συζήτηση έληξε.
<P>
Η ψηφοφορία θα διεξαχθεί στις 17.30.

<CHAPTER ID=5>
Περιβάλλον και γεωργική παραγωγή - Ενίσχυση των μέτρων για τα δάσηστον τομέα της γεωργίας - Ορεινές ζώνες
<SPEAKER ID=141 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων εκθέσεων:
<P>
Α4-0345/98 του κ. Iversen, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την έκθεση της Επιτροπής προς το Συμβούλιο και το Ευρωπαϊκό Κοινοβούλιο για την εφαρμογή του Κανονισμού (ΕΟΚ) αριθ. 2078/92 σχετικά με μεθόδους γεωργικής παραγωγής που συμμορφώνονται με τις απαιτήσεις προστασίας του περιβάλλοντος καθώς και με τη διατήρηση του φυσικού χώρου (COM(97)0620 - C4-0075/98)-A4-0346/98 του κ. Otila, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την έκθεση της Επιτροπής προς το Συμβούλιο και το Ευρωπαϊκό Κοινοβούλιο όσον αφορά τον απολογισμό της εφαρμογής τουΚανονισμού (ΕΟΚ) αριθ. 2080/92 για τη θέσπιση κοινοτικού καθεστώτος ενισχύσεων των μέτρων για τα δάση στον τομέα της γεωργίας (COM(97)0630 - C4-0076/98)-Α4-0368/98 του κ. Santini, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με μια νέα στρατηγική για τις ορεινές ζώνες.
<SPEAKER ID=142 NAME="Iversen">
Κυρία Πρόεδρε, θεωρώ ότι πετύχαμε έναν καλό συμβιβασμό όσον αφορά τη συγκεκριμένη έκθεση. Καθήκον μας στο Ευρωπαϊκό Κοινοβούλιο είναι φυσικά να φροντίζουμε να πραγματοποιούμε το δέον γενέσθαι. Από τη μία πλευρά πρέπει να αγωνιστούμε για τα προγράμματα που προωθούν φιλικές προς το περιβάλλον μεθόδους γεωργικής παραγωγής. Από την άλλη, πρέπει να δούμε αν τα χρήματα που χρησιμοποιούμε έχουν αντίκρισμα. Δημιουργούμε καλό περιβάλλον σε σχέση με τα χρήματα που ξοδεύουμε για όλα αυτά τα καθεστώτα; Διότι δεν μιλάμε για πενταροδεκάρες. Πρόκειται για συνολικό κοινοτικό κονδύλιο της τάξης των 3, 8 δισ. Ecu για το συγκεκριμένο πρόγραμμα για το 1997, ποσό στο οποίο προστίθενται και οι συνεισφορές των κρατών μελών, οι οποίες ανέρχονται σε 2, 5 δισ. Ecu. Με άλλα λόγια, μιλάμε για ένα σημαντικό ποσό και είναι φυσικά ανάγκη να δούμε πώς χρησιμοποιούμε αυτούς τους πόρους. Δημιουργούμε καλό περιβάλλον σε σχέση με τα χρήματα που ξοδεύουμε;
<P>
Μιλάμε για χρήματα από τους φόρους των φορολογουμένων της ΕΕ, και γι' αυτό είναι σημαντικό να διαπιστώσουμε πόσο καλά λειτουργεί το συγκεκριμένο πρόγραμμα στην πράξη. Μπορεί κανείς να κατακρίνει το γεγονός ότι δεν γίνεται κανονική έκθεση αξιολόγησης, όμως ούτως ή άλλως δεν ήταν αυτός ο σκοπός - αυτό πρέπει να λεχθεί υπέρ της Επιτροπής. Καθώς, όμως, σταδιακά η κατάσταση διαμορφώνεται κατ' αυτόν τον τρόπο, δυσκολεύομαι ως εισηγητής να εξαγάγω κάποια τελικά συμπεράσματα για τις επιπτώσεις του εν λόγω προγράμματος στο περιβάλλον. Κατάλαβα ότι η Επιτροπή - με την οποία εξάλλου είχα μια εξαιρετική συνεργασία κατά την επεξεργασία της ανά χείρας έκθεσης, για την οποία και θα ήθελα να την ευχαριστήσω - ακόμη περιμένει δύο από τις εθνικές εκθέσεις αξιολογήσεις, καθώς και ότι θα ήθελε να εκπονηθεί μια συνολική έκθεση μέχρι τον επόμενο Απρίλιο. Αυτό είναι καλό, αλλά θα ήταν πολύ καλύτερο αν είχαμε καταφέρει να επεξεργαστούμε την έκθεσή μας βάσει μιας πραγματικής αξιολόγησης από την πλευρά της Επιτροπής.
<P>
Διότι είναι δύσκολο να αξιολογηθεί ένα πρόγραμμα, όπως αυτό, όταν λείπουν πραγματικοί στόχοι και κριτήρια επιτυχίας. Τί θέλουμε πραγματικά; Πόσο μακριά θέλουμε να φτάσουμε; Τί θέλουμε να πετύχουμε προτού αποφανθούμε ότι πάμε καλά; Θεωρώ πως πρέπει να έχουμε κατά νου ότι μια καλή αξιολόγηση απαιτεί σαφή κριτήρια αξιολόγησης, και πιστεύω επίσης ότι στο μέλλον πρέπει να κάνουμε τους στόχους μας πιο ξεκάθαρους απ' ό, τι μέχρι σήμερα. Θέλω επίσης να πω ότι η έκθεση της Επιτροπής αναφέρει μια σειρά πάρα πολύ θετικών επιδράσεων σε πάρα πολλούς τομείς. Παραδείγματος χάριν, ένα ποσοστό γεωργών ενθαρρύνθηκαν να μετατρέψουν τις καλλιέργειές τους σε περιβαλλοντικά επωφελείς, γεγονός καθόλου ευκαταφρόνητο. Όμως οι αριθμοί που ήδη έχουμε στα χέρια μας δείχνουν επίσης ότι σημειώθηκε υπερβολικά περιορισμένη αξιοποίηση των προγραμμάτων. Μπορεί να υπάρχουν πολλοί λόγοι γι' αυτό. Τα κράτη μέλη μάς έχουν ενημερώσει ότι τούτο ίσως να οφείλεται, μεταξύ άλλων, στις δυσκολίες εκκίνησης, στην ελλιπή πληροφόρηση γύρω από τα προγράμματα, την έλλειψη εθνικής συγχρηματοδότησης, όπως και στο γεγονός ότι οι γεωργοί διστάζουν να δεσμευτούν μακροπρόθεσμα, όπως απαιτείται, για να συμμετάσχουν στα εν λόγω προγράμματα. Εκφράσθηκαν επίσης παράπονα ότι οι αποζημιώσεις δεν κάλυψαν τις δαπάνες για τη μετατροπή της γεωργικής παραγωγής.
<P>
Η Επιτροπή πρέπει, κατά τη γνώμη μου, να υποβάλει προτάσεις για το πώς μπορεί να επιτευχθεί στο μέλλον μεγαλύτερη διαφάνεια για τους γεωργούς. Επί του παρόντος, υπάρχουν τρία διαφορετικά γεωργοπεριβαλλοντικά καθεστώτα και μπορεί να είναι δύσκολο για τον κάθε γεωργό να εκτιμήσει ποιο καθεστώς είναι το πιο προσοδοφόρο γι' αυτόν στις δεδομένες συνθήκες. Γι' αυτό θα ήθελα να επιστήσω την προσοχή της Επιτροπής στο γεγονός ότι η πληροφόρηση γύρω από το καθεστώς είναι απαραίτητη προϋπόθεση για την επιτυχή εφαρμογή του στα κράτη μέλη. Όμως, η πληροφόρηση δεν αποτελεί ικανή συνθήκη ώστε οι εν δυνάμει ενδιαφερόμενοι γεωργοί να επιλέξουν να συμμετάσχουν. Τα προγράμματα εφαρμόζονται λιγότερο - και γι' αυτό λυπάμαι πραγματικά - σε περιοχές με περισσότερο εντατική γεωργία. Έχουμε δηλαδή φτάσει σε σημείο να μη συμβαίνει τίποτα το σημαντικό στις περιοχές εκείνες όπου αυτά τα προγράμματα θα έπρεπε να εφαρμόζονται. Βλέπουμε ότι δεν υπάρχει καμία πραγματική δυνατότητα να μετατραπεί η εντατική γεωργία σε εκτατική. Αυτό πιστεύω ότι είναι μια μεγάλη έλλειψη των προγραμμάτων, δεδομένου ότι συμβαίνει στις περιοχές όπου υπάρχουν οι σοβαρότερες επιπτώσεις για το περιβάλλον. Το πρόβλημα του παρόντος καθεστώτος είναι ότι πασίδηλα δεν συμφέρει τους γεωργούς εντατικών καλλιεργειών να εφαρμόζουν αυτά τα προγράμματα. Και πιστεύω ότι είμαστε αναγκασμένοι να αναλογιστούμε ποιά είναι τα κριτήρια επιτυχίας και ποιοί είναι οι στόχοι που επιδιώκουμε.
<P>
Εάν ήθελα να ασκήσω λίγη κριτική τώρα, θα έλεγα ότι, βάσει των πληροφοριών που έχω λάβει από την Επιτροπή, η οποία ήταν εξαιρετικά ανοιχτή όσον αφορά αυτά τα στοιχεία, έχω την αίσθηση ότι ορισμένα πράγματα που επιτεύχθηκαν χάρη σε αυτά τα καθεστώτα, όπως τα περιβαλλοντικά οφέλη λόγου χάρη, θα είχαν επιτευχθεί έτσι κι αλλιώς. Με άλλα λόγια, είναι ορισμένοι που πήραν λεφτά για να κάνουν κάτι που θα το έκαναν έτσι κι αλλιώς. Γι' αυτό πιστεύω ότι είμαστε αναγκασμένοι - όπως προανέφερα - να αναλογιστούμε τα κριτήρια επιτυχίας και τους στόχους που θέτουμε. Πιστεύω, επίσης, ότι πρέπει να υπάρχει δυνατότητα να κάνουμε μια διαβάθμιση της ενίσχυσης, ώστε να υπάρξει μεγαλύτερη συνοχή μεταξύ του μεγέθους της οικονομικής ενίσχυσης και των δαπανών των γεωργών όσον αφορά τις περιβαλλοντικές επιπτώσεις.
<P>
Το έργο μας ως Κοινοβουλίου στο συγκεκριμένο πλαίσιο - και μ' αυτό κλείνω - είναι αφενός να προστατεύσουμε το περιβάλλον και να δούμε πώς θα επιτύχουμε την αναβάθμισή του. Αυτό νομίζω πως το κάνουμε. Αφετέρου δε πρέπει να ερευνήσουμε αν οι περιβαλλοντικές βελτιώσεις που θα πετύχουμε βρίσκονται σε λογική αναλογία με τις δαπάνες που καταβάλλουμε. Είναι δύσκολο να πει κανείς με ακρίβεια αν αυτό ισχύει όσον αφορά τα συγκεκριμένα καθεστώτα, και γι' αυτό θα ήθελα ακόμη μια φορά να πω ότι προσβλέπουμε σε μια πραγματική αξιολόγηση. Χάρηκα επίσης για την ευνοϊκή διάθεση που υπήρχε κι ελπίζω επίσης ότι ο Επίτροπος Fischler, που παρευρίσκεται εδώ σήμερα, θα μπορέσει να επιβεβαιώσει ότι θα παράσχει στην Επιτροπή Γεωργίας μια πρώτη αξιολόγηση προτού επικρατήσει στην Ένωση η χριστουγεννιάτικη γαλήνη.

<SPEAKER ID=143 NAME="Otila">
Αξιότιμη κυρία Πρόεδρε, ο Κανονισμός του Συμβουλίου (ΕΟΚ)2080/92 εισήχθη ως συνοδευτικό μέτρο στα πλαίσια της μεταρρύθισης της ΚΑΠ του 1992. Ο σημαντικότερος στόχος αυτού του μέτρου ήταν να προωθήσει την αναδάσωση ως εναλλακτική χρησιμοποίηση γεωργικών γαιών, έτσι ώστε να μειωθούν τα γεωργικά πλεονάσματα, τα οποία είναι ζημιογόνα για την Κοινότητα από πολιτικής και οικονομικής απόψεως. Οι γεωργοί θα αποζημιώνταν για τις απώλειες που θα προέκυπταν από τις χαμηλότερες θεσμικές τιμές και την μικρότερη παραγωγή. Συγχρόνως, η Κοινότητα θα μπορούσε να βελτιώσει τους δασικούς πόρους και την οικολογική ισορροπία και να καταπολεμήσει το φαινόμενο του θερμοκηπίου. Συνεπώς, υπήρχαν δύο στοιχεία που χαρακτήριζαν το καθεστώς των ενισχύσεων: η μείωση της γεωργικής παραγωγής και η αύξηση και βελτίωση των δασικών εκτάσεων της Κοινότητας. Η πριμοδότηση αφορά το κόστος της αναδάσωσης και της αρχικής συντήρησης, καθώς και τη βελτίωση δασοτόπων που ανήκουν σε γεωργούς. Η συνεισφορά της Κοινότητας στην χρηματοδότηση σε περιοχές του Στόχου 1 από πόρους της περιφερειακής πολιτικής ανέρχεται στο 75 %, και σε άλλες περιοχές βρίσεται στο 50 %.
<P>
Η έκθεση δραστηριοτήτων της Επιτροπής προς το Κοινοβούλιο δεν απαντά εντούτοις στην ερώτηση σχετικά με το εάν οι γενικοί στόχοι του κανονισμού έχουν επιτευχθεί. Στην έκθεση δεν υπάρχουν καθόλου στοιχεία σχετικά με την μείωση της γεωργικής παραγωγής, ούτε για το εισόδημα που έχασαν οι γεωργοί λόγω της μεταρρύθμισης του 1992, για το οποίο αποζημιώθηκαν με το δασικό μέτρο. Στην έκθεση αναφέρεται ότι ο περιορισμός των χρησιμοποιήσιμων γεωργικών εκτάσεων κυμάνθηκε περίπου μεταξύ 0, 95 % - 1, 35 % σε τρείς χώρες, και σε άλλες χώρες αυτός ο περιορισμός ήταν σημαντικά μικρότερος.
<P>
Η έλλειψη της αξιολόγησης σημαίνει πως το Ευρωπαϊκό Κοινοβούλιο δεν είναι σε θέση να δώσει μια σαφή εικόνα για την αποτελεσματικότητα των μέτρων για τα οποία η Κοινότητα έχει συνεισφέρει περίπου 0, 8 δις. Ecu κατά τα έτη 1993-1997, και των οποίων το συνολικό κόστος, μαζί με τις συνεισφορές των κρατών μελών, έχει ανέλθει περίπου σε 1, 8 δις Ecu. Εφόσον το διάστημα που μεσολάβησε από την έναρξη του καθεστώτος ενισχύσεων μέχρι σήμερα ήταν μικρό, καταλαβαίνω πως δεν ήταν ακόμα δυνατόν να γίνει μια συνολική αξιολόγηση. Παρ' όλα αυτά, ως εισηγητής της έκθεσης της Επιτροπής Γεωργίας και Ανάπτυξης της Υπαίθρου, ζητώ στο υπό συζήτηση θέμα να γίνει η δέουσα αξιολόγηση της εφαρμογής και της αποτελεσματικότητας του καθεστώτος ενισχύσεων. Κατά την γνώμη μου, θα πρέπει το Ελεγκτικό Συνέδριο να υποβάλει μια έκθεση στο Κοινοβούλιο σχετικά με το κόστος και τα οφέλη του εν λόγω καθεστώτος, ούτως ώστε να δοθεί μια γενικότερη εικόνα της επιτυχίας αυτού του καθεστώτος που έχει κοστίσει στην Ευρωπαϊκή Ένωση αρκετά δις. Ecu. Επιπλέον, επιβάλλεται να διεξαχθεί μια συγκριτική ανάλυση, ειδικά για τις δυνατότητες που προσφέρει ο κανονισμός σχετικά με τα γεωργοπεριβαλλοντικά μέτρα (ΕΟΚ)2078/92 και ο κανονισμός σχετικά με τα μέτρα ενίσχυσης για τα δάση στον τομέα της γεωργίας. Ο συνάδελφος Iversen έχει συντάξει τη δική του αξιόλογη έκθεση σχετικά με τον προαναφερθέντα κανονισμό.
<P>
Το σημαντικότερο στοιχείο του καθεστώτος ενισχύσεων φαίνεται να εντοπίζεται στην άνιση κατανομή των πριμοδοτήσεων. Ο κανονισμός είναι υποχρεωτικός σε όλα τα κράτη μέλη, στα πλαίσια της αρχής της επικουρικότητας, αλλά εφαρμόσιμος από τα κράτη μέλη σύμφωνα με τις δικές τους προτεραιότητες. Στην πράξη, ο κανονισμός λειτούργησε ουσιαστικά σε τέσσερα κράτη μέλη, στην Ισπανία, στο Ηνωμένο Βασίλειο, στην Ιρλανδία και στην Πορτογαλία, στα οποία έχουν αναδασωθεί το 81 % από τη συνολική αναδασωτέα έκταση στην ΕΕ, δηλαδή περίπου 500 000 εκτάρια. Η συνολική επιφάνεια στην ΕΕ όπου επιτεύχθηκε βελτίωση των δασοτόπων ήταν κατά την διάρκεια εφαρμογής του μέτρου περίπου 185 000 εκτάρια και οι δασικοί δρόμοι που διαμορφώθηκαν είχαν συνολικό μήκος 7312 χμ. Υπάρχει η εντύπωση πως τα κράτη μέλη έχουν πραγματικά εφαρμόσει τον κανονισμό για τις δικές τους δασοκομικές ή περιβαλλοντικές ανάγκες, χωρίς να δώσουν μεγάλη σημασία στους αρχικούς στόχους του κανονισμού και στη γεωργική πολιτική.
<P>
Προκαλεί εντύπωση ότι η Επιτροπή είχε εν γένει την διάθεση να συντάξει την εν λόγω έκθεση δραστηριοτήτων σε αυτήν την αρχική φάση, χωρίς να διαθέτει τα απαραίτητα στοιχεία. Στην πραγματικότητα, τα περισσότερα κράτη μέλη ενέκριναν το σχετικό καθεστώς μόλις το 1994. Επιπλέον, κατά τη διάρκεια της σύνταξης της έκθεσης της Επιτροπής Γεωργίας και Ανάπυξης της Υπαίθρου, οι αριθμοί που αναφέρονται στην έκθεση δραστηριοτήτων αποδείχθηκαν ελλιπείς ή και εσφαλμένοι, γεγονός το οποίο ενδέχεται να οφείλεται στην καθυστέρηση της εφαρμογής του κανονισμού. Αυτή η καθυστέρηση δεν αποτελεί ωστόσο ένδειξη ότι το καθεστώς κοστίζει λιγότερο από ότι αναμενόταν, αλλά μάλλον ότι το καθεστώς δεν έχει λειτουργήσει και δεν λειτουργεί κατά τρόπο ορθολογικό. Κατά τη γνώμη μου, δικαιούμαστε να αναρωτηθούμε εάν είναι σκόπιμο να συνεχιστεί η εφαρμογή των μέτρων του κανονισμού ως έχουν, εφόσον οι στόχοι πού είχαν τεθεί δεν έχουν επιτευχθεί, εάν εξαιρέσουμε μερικές περιπτώσεις. Θα πρέπει να επανέλθουμε στο θέμα αυτό σε συνάρτηση με τις συζητήσεις που θα διεξαχθούν σχετικά με τις νομοθετικές προτάσεις της Ατζέντας 2000.
<P>
Το Ευρωπαϊκό Κοινοβούλιο ενέκρινε ψήφισμα για την στρατηγική της Κοινότητας στον τομέα των δασών τον Ιανουάριο 1997. Στο εν λόγω ψήφισμα αναφέρεται ότι η δασική πολιτική δεν περιλαμβάνεται στη Συνθήκη της Ρώμης, και ως εκ τούτου δεν υπάγεται στην αρμοδιότητα της Κοινότητας. Θέλω να σας υπενθυμίσω και σε σχέση με αυτήν την έκθεση αυτό το σημαντικό δεδομένο. Πιστεύω πως η δασοκομία πρέπει και στο μέλλον να λειτουργήσει κυρίως στα πλαίσια της οικονομίας της αγοράς, χωρίς να ενισχυθεί με νέα προγράμματα. Υπάρχει επί του παρόντος έντονη συζήτηση σχετικά με τη δασική πολιτική και στο επίπεδο της ΕΕ όσον αφορά την ενδεχόμενη στρατηγική στον τομέα τον δασών και τα διάφορα συστήματα πιστοποίησης των δασών. Και σε αυτή τη συζήτηση θα πρέπει να πατάμε γερά στο έδαφος και να αναδείξουμε τα δεδομένα, χωρίς να παρασυρθούμε από τους μηχανισμούς εξεύρεσης χρηματοδοτήσεων των περιβαλλοντικών οργανώσεων.

<SPEAKER ID=144 NAME="Santini">
Κυρία Πρόεδρε, Κύριε Επίτροπε, θα ήθελα να παρατηρήσω κατ'αρχάς ότι αυτή η έκθεση πρωτοβουλίας για μια νέα στρατηγική στην Ευρώπη για τις ορεινές ζώνες προέρχεται από πολύ παλιά και συνδέεται με προηγούμενες εργασίες οι οποίες χρειάζονταν προφανώς ενημέρωση. Προέρχεται από παλιά και όσον αφορά την παρούσα κοινοβουλευτική περίοδο. Υπενθυμίζω ότι, για τα προβλήματα των ορεινών ζωνών, και ειδικότερα της γεωργίας των εν λόγω ζωνών, έλαβε χώρα μια ακρόαση στις 27 Ιανουαρίου 1997, στα πλαίσια των εργασιών της Επιτροπής Γεωργίας και Ανάπτυξης της Υπαίθρου. Ακολούθως, πραγματοποιήθηκε μια υπερπολύτιμη μελέτη ενημέρωσης εκ μέρους του Γραφείου Μελετών του Ευρωπαϊκού Κοινοβουλίου. Πρόκειται για ένα πολύ πρόσφατο έγγραφο, επειδή παρουσιάστηκε πριν από ένα μήνα περίπου, για το οποίο θα ήθελα να ευχαριστήσω όλους όσους συνεργάστηκαν. Είναι η μελέτη που έχω ανά χείρας και που, όπως μπορείτε να δείτε, είναι επίσης αρκετά ογκώδης: αποτελεί μια πολύτιμη ενημέρωση για όλους όσους επιθυμούν να γνωρίσουν τις ορεινές ζώνες της Ευρώπης, όχι μόνο μέσω των γεωργικών εκφράσεών τους. Τέλος, μια σημαντική ώθηση προήλθε από την προσοχή η οποία δόθηκε, καθώς και από τις μελέτες που ακριβώς αυτές τις ημέρες πραγματοποιούνται από την Οικονομική και Κοινωνική Επιτροπή και από την Επιτροπή των Περιφερειών.
<P>
Γι'αυτόν ακριβώς τον λόγο θελήσαμε, ως Ευρωπαϊκό Κοινοβούλιο, να μην απουσιάσουμε από αυτό το σύνολο των αναλύσεων, αλλά κυρίως από τις προτάσεις που σκοπεύουν να βάλουν κάποια τάξη στις παρεπεμβάσεις υπέρ των ορεινών ζωνών. Ορεινές ζώνες - προσοχή, εδώ βρίσκεται η αρχή μιας παρεξήγησης - ως στοιχείο ενός γενικότερου προβλήματος που ονομάζεται «μειονεκτούσες και απομακρυσμένες ζώνες της Ευρωπαϊκής Ένωσης». Αλλά θα επανέλθω σε αυτό το θέμα όταν θα αναφερθώ εν συντομία στις τροπολογίες που παρουσιάστηκαν.
<P>
Αυτή η μελέτη ξεκινά - όπως εξάλλου κι αυτή η πρωτοβουλία - από τη σκέψη ότι οι ορεινές ζώνες καλύπτουν το 30 % του εδάφους της Ένωσης και το 20 % της ωφέλιμης γεωργικής επιφανείας, αποτελώντας ένα σημαντικό κομμάτι όπου, επιπροσθέτως, η ζωή είναι πάρα πολύ δύσκολη. Σας υπενθυμίζω μόνο μερικά στοιχεία στα οποία οφείλεται αυτή η δυσκολία: κατ'αρχάς το υψόμετρο, οι κλίσεις που καθιστούν δύσκολη τη χρήση του μηχανικού γεωργικού εξοπλισμού, η πολυκατάτμηση των αγροτεμαχίων, η μικρότερη γονιμότητα του εδάφους, η ερήμωση και η γήρανση του μόνιμου πληθυσμού, η δυσκολία των μεταφορών και των επικοινωνιών, οι αποστάσεις από τα αστικά κέντρα, ο συνεχής περιβαλλοντικός κίνδυνος - και επομένως η αβεβαιότητα για μελλοντικό προγραμματισμό - όπως επίσης και η έλλειψη βασικών υποδομών, δρόμων, σχολείων και γενικών υπηρεσιών.
<P>
Υπάρχει ένας εγκάρσιος ρόλος των ορεινών ζωνών που δεν ενδιαφέρει μόνο όσους κατοικούν εκεί: η προστασία του περιβάλλοντος και η μέριμνα για το φυσικό τοπίο, ο υδρογεωλογικός έλεγχος, η προώθηση των αγροτουριστικών δραστηριοτήτων, η ορθολογική οργάνωση της γενικής αξιοποίησης των πόρων, οι επεμβάσεις εξισορρόπησης για την προστασία των περιοχών της κοιλάδας - δεν αποτελεί κοινό τόπο εάν αναφέρω ότι συχνά η πόλη προστατεύεται ακριβώς στις ορεινές ζώνες - όπως επίσης, εκεί όπου είναι αναγκαίο, η διασυνοριακή συνεργασία και η διαχείριση των δραστηριοτήτων που αφορούν τους δασοτόπους και τους βοσκοτόπους.
<P>
Με αυτές τις προϋποθέσεις δημιουργούνται μερικές προτάσεις, για να μην πω μερικά μικρά σημεία μεταρρύθμισης, που έχουν γενικά δύο κατευθύνσεις, οι οποίες βρίσκονται στο κέντρο ολόκληρου του ευρωπαϊκού θεσμικού μηχανισμού: η πρώτη αφορά την προστασία των θέσεων εργασίας - επομένως ας προσπαθήσουμε να μη χάσουμε αυτές που υπάρχουν, αν ληφθεί υπόψη ότι δραστηριοποιηθήκαμε στην έρευνα της δημιουργίας νέων θέσεων απασχόλησης - και η δεύτερη αφορά την προστασία του περιβάλλοντος, ως εγκάρσια δέσμευση σε όλες τις μεταρρυθμίσεις. Αλλά η προσέγγιση για να έχει επιτυχία θα πρέπει να είναι κατ' αρχάς σφαιρική, ολοκληρωμένη, συνεπής και όχι περιστασιακή, επομένως μεγάλης διάρκειας. Θα πρέπει να ειπωθεί, όπως ανέφερα προηγουμένως, ότι η Ευρωπαϊκή Ένωση διαθέτει ήδη μια στρατηγική για τις μειονεκτούσες ζώνες, που περιλαμβάνουν όχι μόνο τις ορεινές ζώνες, αλλά και τις αρκτικές και τις παράκτιες περιοχές που απειλούνται από απερήμωση.
<P>
Ας πούμε ότι αυτή η έκθεση πρωτοβουλίας ανοίγει τον δρόμο σε δύο άλλες πιθανές εμπεριστατωμένες έρευνες, επιβεβαιώνοντας ότι η εργασία του νομοθέτη είναι η χάραξη ενός κεντρικού δρόμου από τον οποίο στη συνέχεια θα διακλαδώνονται διάφορα μονοπάτια τα οποία θα καταλήγουν στην καρδιά του προβλήματος. Οι ορεινές ζώνες είναι η μια πτυχή του προβλήματος, οι αρκτικές περιοχές - αντικείμενο μιας έκθεσης πρωτοβουλίας που θα παρουσιαστεί πολύ σύντομα από τον κ. Anttila - είναι μια άλλη πλευρά. Στο μέλλον, ίσως και κατά την προσεχή κοινοβουλευτική περίοδο, κάποιος θα μπορέσει να ασχοληθεί και με τις παράκτιες περιοχές που υφίστανται την απειλή της απερήμωσης. Δεν πρέπει επομένως να επικαλούμαστε κάθε φορά το συνολικό πρόβλημα: θα επρόκειτο για ένα βήμα προς τα πίσω, έναν τρόπο για να συνεχίζουμε να κάνουμε πομπώδεις διατυπώσεις αρχών, μεγαλεπίβολα σχέδια επεμβάσεων, χωρίς όμως να υποδεικνύουμε συγκεκριμένα και λεπτομερώς τα μέσα που θα μας οδηγήσουν στην καρδιά του προβλήματος και στην εφαρμογή συγκεκριμένων δράσεων.
<P>
Ποιές, όμως, συγκεκριμένες δράσεις; Εν συντομία, αναφέρω μόνο μερικές. Κατ' αρχάς χρειάζεται μια ολοκληρωμένη προσέγγιση. Χρειάζεται να υποστηριχθεί η μόνιμη παραμονή του πληθυσμού στην περιοχή, με την τακτική χορήγηση ενός συμπληρωματικού σταθερού εισοδήματος για τις υπηρεσίες οικολογικού και κοινωνικού τύπου, συμπληρωματικές αυτής που πρέπει να είναι και να παραμείνει η κύρια και βασική δραστηριότητα, δηλαδή η γεωργική. Χρειάζεται να συγκεντρωθούν σε έναν ενιαίο τόμο οι βασικοί κανονισμοί που αφορούν τις ορεινές ζώνες, δημιουργώντας κατ' αυτό τον τρόπο ένα αυθεντικό «Ορεινό Κώδικα» της Ευρωπαϊκής Ένωσης. Χρειάζονται σεμινάρια τα οποία θα αναλύσουν εμπεριστατωμένα τα προβλήματα, μια κοινοποίηση της Επιτροπής προς το Συμβούλιο σχετικά με το θέμα «ορεινές ζώνες της Ευρωπαϊκής Ένωσης», ένα εγκάρσιο πρόγραμμα δράσης το οποίο θα μεταφράζει σε λειτουργικούς όρους αυτή τη νέα προσέγγιση. Θα πρέπει να αξιοποιηθούν τα πιλοτικά προγράμματα μέσω των προγραμμάτων TERRA και LEADER και κατόπιν χρειάζεται μια ολόκληρη σειρά από περαιτέρω πρωτοβουλίες, οι οποίες θα μπορούν να εξεταστούν λεπτομερώς από τον Επίτροπο Fischler, στον οποίο παραδίδω ως εισηγητής αυτή τη μελέτη, προκειμένου να την λάβει υπόψη του όταν, στο πλαίσιο της Ατζέντας 2000, θα υποδείξει τις νέες κατευθύνσεις για την ανάπτυξη της υπαίθρου.

<SPEAKER ID=145 NAME="Fantuzzi">
Κυρία Πρόεδρε, κύριε Επίτροπε, η Oμάδα μας σημειώνει με ικανοποίηση αυτές τις δύο εκθέσεις της Επιτροπής για τους κανονισμούς αριθ. 2087 και 2080. Ο συνάδελφος κ. Otila είπε ότι πρόκειται για δύο εκθέσεις οι οποίες έγιναν πολύ βιαστικά. Φοβούμαι ότι στη πραγματικότητα συμβαίνει ακριβώς το αντίθετο και ότι πρόκειται περί εκθέσεων που έφθασαν με κάποια καθυστέρηση. Οι κανονισμοί τους οποίους αφορούν τα συνοδευτικά μέτρα της ΚΓΠ χρονολογούνται πράγματι από το 1992. Τώρα βρισκόμαστε στο 1998, έξι χρόνια μετά, και είναι η πρώτη φορά που προβαίνουμε σε μια συνολική αξιολόγηση αυτών των μέτρων. Πιστεύω ότι γι' αυτές τις τόσο καινοτόμες δράσεις οι οποίες, όταν παρουσιάστηκαν, ήταν τόσο σημαντικές, θα ήταν καλό να πραγματοποιηθεί μια συστηματικότερη παρακολούθηση, λαμβάνοντας υπόψη το γεγονός ότι πρόκειται για ένα θέμα που βρίσκεται περισσότερο από ποτέ άλλοτε σε εξέλιξη και χρειάζεται συνεχή ενημέρωση και αναθεωρήσεις.
<P>
Όπως ανέφερε ο αξιότιμος κ. Iversen, το πρόβλημα είναι ότι απουσιάζουν οι κριτικές αξιολογήσεις της αποτελεσματικότητας αυτών των μέτρων, λόγος για τον οποίο πρέπει να καλύψουμε αυτό το κενό, επειδή αυτές οι αξιολογήσεις θα πρέπει να κυκλοφορήσουν. Θα πρέπει να έχουμε όλες τις απαραίτητες πληροφορίες για τον τρόπο με τον οποίο χρησιμοποιήθηκαν αυτοί οι σημαντικοί χρηματοδοτικοί πόροι, επειδή ήδη πρέπει να αρχίσουμε να εξετάζουμε τις νέες προτάσεις, και πιστεύω ότι οι υποστηρικτές του γεωργοπεριβαλλοντικού προσανατολισμού της ΚΓΠ χρειάζονται πολύ αξιόπιστα επιχειρήματα και στοιχεία, καθώς πολλοί αντιτίθενται σε μια φιλοπεριβαλλοντική ανανέωση των παραδοσιακών πολιτικών της αγοράς.
<P>
Θα ήθελα να ενθαρρύνω τον κ. Επίτροπο να προχωρήσει με βάση αυτές τις πρώτες εμπειρίες. Γνωρίζουμε ότι στον νέο κανονισμό αγροτικής ανάπτυξης περιλαμβάνονται οι δράσεις των κανονισμών αριθ. 2078 και 2080, αλλά έχουμε τρεις ενδοιασμούς. Πρώτον, ότι η χρηματοδότηση των νέων συνοδευτικών μέτρων εξακολουθεί να είναι ανεπαρκής, όπως αναφέρει ο αξιότιμος κ. Iversen στην έκθεσή του. Σε ορισμένες περιπτώσεις θα έχουμε ενδεχομένως πολύ περιορισμένες αντισταθμίσεις σε σχέση με τις ανάγκες, λόγος για τον οποίο θα μπορούσε να εξετασθεί και το ενδεχόμενο διαφορετικών ποσοστών συγχρηματοδότησης αυτών των μέτρων. Ο δεύτερος ενδοιασμός είναι ότι εξακολουθεί να βαρύνει τον κανονισμό αριθ. 2080 η παρεξήγηση που υπάρχει μεταξύ των καθαρά δασικών δράσεων της Κοινότητας - αληθεύει ότι δεν υπάρχει άμεση αρμοδιότητα σε κοινοτικό επίπεδο, αλλά στην έκθεση Thomas είχαμε αναφέρει ότι θα μπορούσαν να εισαχθούν μια σειρά από μέτρα σε κοινοτικό επίπεδο - και των αντισταθμίσεων στο εισόδημα για προϊόντα που δεν προορίζονται για τη διατροφή, όπως π.χ. η ξυλεία. Πιστεύω ότι με αυτό εφιστάται η προσοχή της Επιτροπής στην αναγκαιότητα παρουσίασης προτάσεων στο θέμα της δασικής πολιτικής. Ο τρίτος ενδοιασμός είναι ότι οι νέες προτάσεις της Ατζέντας 2000 προβλέπουν μια cross-compliance η οποία επαφίεται μάλλον σε υπερβολικά μεγάλο βαθμό στη διακριτική ευχέρεια των κρατών μελών. Συμφωνώ με την επικουρικότητα, αλλά όχι σε αυτό τον βαθμό. Θα πρέπει να αξιοποιήσουμε τις εμπειρίες των κανονισμών αριθ. 2078 και 2080 διαφυλάσσοντας τους κοινούς κανόνες, στο εσωτερικό των οποίων, εν συνεχεία, χρειάζεται να αφήσουμε αυτόνομους χώρους πρωτοβουλίας στα κράτη μέλη.
<P>
Όσον αφορά τις ορεινές ζώνες, θα ήθελα να συγχαρώ τον κ. Santini. Πιστεύω ότι η έκθεσή του χαράσσει ένα πλαίσιο για τις ορεινές περιοχές που δεν περιορίζεται στις καρτ ποστάλ και το οποίο χρειαζόμαστε περισσότερο από κάθε άλλη φορά.
<P>
Το ενδιαφέρον εστιάζεται σε πολλά σημεία, και θα ήθελα απλώς να προσθέσω ότι αυτές οι πρωτοβουλίες δεν θα πρέπει να λαμβάνονται μόνο σε κοινοτικό επίπεδο. Εντούτοις διατηρώ πάντα τον ενδοιασμό μήπως ζητούμε πάρα πολλά σε κοινοτικό επίπεδο. Θα πρέπει να υπάρξουν δράσεις οι οποίες θα εφαρμοσθούν με συνέπεια στο επίπεδο των κρατών και των περιφερειών, επειδή η νέα λογική της ΚΓΠ είναι να δοθεί στις περιφέρειες η δυνατότητα να προγραμματίζουν με μεγαλύτερη ελευθερία στην επικράτειά τους, λαμβάνοντας υπόψη όλες τις περιοχές που μειονεκτούν από την άποψη του φυσικού περιβάλλοντος, και που, γι'αυτόν ακριβώς τον λόγο, θα πρέπει να βοηθηθούν και να ληφθούν υπόψη.

<SPEAKER ID=146 LANGUAGE="DE" NAME="Keppelhoff-Wiechert">
Κυρία Πρόεδρε, Επίτροπε Fischler, τα γεωργοπεριβαλλοντικά προγράμματα της Ευρωπαϊκής Ένωσης βρήκαν πολύ διαφορετική απήχηση στα κράτη μέλη. Αυτό καταδεικνύει σαφώς μία επιστημονική ανάλυση που έγινε στη Γερμανία σχετικά με την αποδοχή των γεωργοπεριβαλλοντικών προγραμμάτων της ΕΕ. Στην πατρίδα σας, κύριε Επίτροπε, λέγεται πως το 86 % των γεωργών αποδέχεται αυτά τα προγράμματα. Στη Γερμανία το ποσοστό αυτό κυμαίνεται στο 30 % και στη Γαλλία στο 17 %.
<P>
Τρία χρόνια μετά από την έναρξη ισχύος αυτού του περιβαλλοντικού κανονισμού η Επιτροπή παρουσίασε στο Ευρωπαϊκό Κοινοβούλιο και το Συμβούλιο έναν απολογισμό σχετικά με την εφαρμογή του κανονισμού. Θεωρώ ότι ο εισηγητής κ. Iverson, στον οποίο αναφέρομαι κυρίως, προσέδωσε έναν κάπως αρνητικό τόνο στη γενική έκθεση. Επισημαίνει ανεπάρκειες όσον αφορά τους στόχους - κατά τη γνώμη του οι στόχοι χρειάζονται έναν σαφέστερο ορισμό - και απαιτεί και σαφέστερα στοιχεία των ποσοτικών βελτιώσεων που θα πρέπει να επιτύχουν οι γεωργοί κατά την εφαρμογή του προγράμματος. Ένα από τα αιτήματά του είναι ότι τα γεωργοπεριβαλλοντικά προγράμματα θα πρέπει να είναι περισσότερο προσανατολισμένα προς την επίτευξη αποτελεσμάτων. Προς τούτο, ίσως χρειαστεί να αυξηθούν οι πριμοδοτήσεις και τα κίνητρα σε ορισμένες περιοχές και ίσως χρειαστεί και λίγο περισσότερη δημοκρατία.
<P>
Επί του παρόντος υπάρχουν ανώτατα όρια για τις πριμοδοτήσεις που συγχρηματοδούνται εν μέρει από κοινοτικά κονδύλια. Ίσως, όμως, χρειαστεί να προσαρμοστούν τα ανώτατα αυτά όρια ανάλογα με τις υπάρχουσες ανάγκες. Κατά την άποψή μου, τα κράτη μέλη που ανέπτυξαν και εφάρμοσαν ανεξάρτητα γεωργοπεριβαλλοντικά προγράμματα πριν από την αγροτική μεταρρύθμιση έχουν κάποιο προβάδισμα όσον αφορά τις εμπειρίες στον τομέα αυτό. Ως λόγος για τη διαφορετική αποδοχή των γεωργοπεριβαλλοντικών προγραμμάτων στην ΕΕ δεν μπορεί να αναφερθεί πρώτιστα η μερική έλλειψη προθυμίας των γεωργών να συμμετάσχουν στα προγράμματα, αλλά μάλλον η χρηματοδοτική αντιστάθμιση και οι οργανωτικές δυνατότητες των κρατών μελών της Κοινότητας να εκπονήσουν και να τελειοποιήσουν ανάλογα προγράμματα.
<P>
Στην περιφέρειά μου οι γεωργοί έχουν δοκιμαστεί αρκετά στο θέμα αυτό. Στην αρχή υπήρχαν σίγουρα πολλές αντιδράσεις, όμως νομίζω πως σήμερα έχουμε ασχοληθεί στο έπακρο με αυτά τα θέματα. Τα υπόγεια ύδατα ανανεώνονται σε μεγαλύτερο βαθμό κάτω από την επιφάνεια των εκτάσεων που χρησιμοποιούνται για τη γεωργία. Αναφέρθηκε κανείς σε αυτό; Στο πλαίσιο της διατήρησης μιας εκτατικής διαχείρισης γαιών η παραγωγή πόσιμου ύδατος αποτελεί ένα ακόμη ουσιαστικό επίτευγμα της γεωργίας, παράλληλα με την παραγωγή τροφίμων και την προστασία και συντήρηση του φυσικού τοπίου, στην οποία αναφερόμαστε επανειλημμένως. Γι' αυτόν τον λόγο πιστεύω επίσης πως είναι σκόπιμο να εξετάσουμε από κοινού αυτές τις εκθέσεις σχετικά με τις δασικές και τις ορεινές περιοχές και ως προς αυτές τις πτυχές. Για όλους αυτούς τους σημαντικούς λόγους τάσσομαι και υπέρ της διατήρησης της γεωργίας σε περιοχές που μειονεκτούν από την άποψη του φυσικού περιβάλλοντος. Προς τον σκοπό αυτό είναι απαραίτητες και δικαιολογούνται οι ενισχύσεις.
<P>
Τελειώνοντας, θα ήθελα να πω ότι τα γεωργοπεριβαλλοντικά προγράμματα στοχεύουν, μεταξύ άλλων, στην οικονομική ενίσχυση της γεωργίας με τις ποικίλες λειτουργίες της και στην περιφέρεια. Επομένως, ο κανονισμός 2078/92 συμβάλλει κατ' αυτόν τον τρόπο σημαντικά στη σταθεροποίηση της υπαίθρου.

<SPEAKER ID=147 LANGUAGE="FI" NAME="Anttila">
Αξιότιμη κυρία Πρόεδρε, αξιότιμε κύριε Επίτροπε, συγχαρητήρια στους συναδέλφους για τις αξιέπαινες εκθέσεις. Τα προγράμματα που περιέχονται στα γεωργοπεριβαλλοντικά μέτρα στα πλαίσια της μεταρρύθισης της ΚΓΠ καλύπτουν μόνο το 17 % όλων των γεωργικών αγροκτημάτων της ΕΕ.Τα προγράμματα περιβαλλοντικών ενισχύσεων λειτουργούν μόνο σε πέντε κράτη μέλη. Γι' αυτό θα πρέπει να καταστεί ελκυστικότερο το καθεστώς, και να αποτελέσει για παράδειγμα, όρο για την παροχή ενισχύσεων. Τα προγράμματα περιβαλλοντικών ενισχύσεων θα πρέπει στό μέλλον να μπορούν να χρησιμοποιηθούν και για τη μείωση της παραγωγής που επιβαρύνει το περιβάλλον. Η προστασία του περιβάλλοντος και η βιώσιμη ανάπτυξη θα αποτελούν όλο και σημαντικότερα κριτήρια για τους καταναλωτές στις επιλογές τους για τα γεωργικά είδη διατροφής. Με τις αρχές της καλής πρακτικής στον τομέα της ευρωπαϊκής γεωργικής παραγωγής θα δημιουργηθεί μια σταθερή βάση για ευρωπαϊκά γεωργικά είδη διατροφής υψηλής ποιότητας, κάτι το οποίο προτείνεται και στην έκθεση του συναδέλφου, κύριου Mulder, σχετικά με την πολιτική στο θέμα της ποιότητας για τα γεωργικά είδη διατροφής. Στις παγκόσμιες αγορές των γεωργικών ειδών διατροφής η Ευρωπαϊκή Ένωση θα επιτυγχάνει μόνο με την προσφορά ποιοτικών προϊόντων.
<P>
Σύμφωνα με την έκθεση του συναδέλφου κυρίου Otila, το καθεστώς ενισχύσεων των μέτρων για τα δάση στον τομέα της γεωργίας δεν έχει λειτουργήσει με τον αναμενόμενο τρόπο. Με την ένταξη στην Ένωση της Φινλανδίας και της Σουηδίας προστέθηκε στην Ένωση μια εντελώς νέα περιοχή, η βόρεια ζώνη κωνοφόρων δένδρων, στην οποία οι πρακτικές της βελτίωσης των δασών και της βιώσιμης χρήσης τους έχουν αποτελέσει την σπονδυλική στύλη της εθνικής οικονομίας για δεκαετίες. Ακριβώς όπως διαπίστωσε ήδη ο συνάδελφος κ. Otila, η δασοκομία θα πρέπει να ασκείται και μελλοντικά σύμφωνα με τις αρχές του ελεύθερου ανταγωνισμού. Η κοινοτική πολιτική θα πρέπει να συντονισθεί με ενέργειες που θα συμβάλουν και θα δώσουν πρόσθετη αξία στη βιώσιμη χρήση και αξιοποίηση των δασικών εκτάσεων στην περιοχή της Ένωσης. Οι ενέργειες της ΕΕ θα είναι χρήσιμες, για παράδειγμα, στις διαπραγματεύσεις με τον ΠΟΕ, προκειμένου να εξασφαλισθεί η ελεύθερη πρόσβαση στα προϊόντα υλοτομίας στην παγκόσμια αγορά. Η Ένωση θα πρέπει επίσης να μεριμνήσει για τον προσδιορισμό κριτηρίων σχετικά με τη βιώσιμη δασοκομία και τη βελτίωση των δασών για τα προϊόντα δασοκομίας της περιοχής της Ένωσης, επειδή μόνον έτσι θα είναι δυνατόν να εμποδιστεί η καθιέρωση της πέραν του δέοντος μονόπλευρης πιστοποίησης των δασών, πράγμα το οποίο αυξάνει την επιρροή των περιβαλλοντικών οργανώσεων. Στην πραγματικότητα, τα συστήματα πιστοποίησης αναπύσσονται συνεχώς από τα ίδια τα κράτη μέλη και, ως εκ τούτου, είναι ανάγκη να καθιερωθεί ενα κεντρικό σύσημα πιστοποίησης των δασών σε επίπεδο ΕΕ για να καλύπτει τα αντίστοιχα συστήματα πιστοποίησης των κρατών μελών. Σε σας, κύριε Επίτροπε έχουν υποβληθεί ακόμα και προτάσεις σχετικά με το θέμα, και ερωτώ πότε θα μας υποβάλετε μια πρόταση σχετικά με τη θέσπιση ενός κεντρικού συστήματος πιστοποίησης σε επίπεδο ΕΕ, προκειμένου να καλύψει τα αντίστοιχα συστήματα πιστοποίησης των κρατών μελών;
<P>
Η έκθεση του συναδέλφου κ. Santini εξετάζει εις βάθος τα διάφορα προβλήματα των ορεινών ζωνών. Διακρίνω πολλά κοινά προβλήματα των ορεινών ζωνών με τις αρκτικές περιοχές όσον αφορά την άσκηση των γεωργικών δραστηριοτήτων. Κατά βάση, και οι δύο περιοχές χαρακτηρίζονται από μικρή περίοδο βλάστησης, μεγάλες αποστάσεις, αραιά κατοίκηση, δύσκολες συνθήκες καλλιέργειας, κ.λπ. Μόνο εάν η Ευρωπαϊκή Ένωση σεβαστεί τις υφιστάμενες διαφορές και λάβει υπόψη της ακόμα περισσότερο από ό, τι μέχρι τώρα, τις ειδικές ανάγκες των περιοχών, θα είναι σε θέση να λειτουργήσει με βιώσιμο τρόπο. Κατά την γνώμη μου, οι υπό εξέταση εκθέσεις προσφέρουν μια εξαιρετική δυνατότητα να δοθεί μεγαλύτερο βάρος κυρίως στις ειδικές ανάγκες των περιοχών, ανάγκες οι οποίες παρουσιάζονται ούτως ή άλλως στην ευρύτερη περιφέρεια της Ένωσης, ακριβώς όπως διαπιστώνεται κατά αξιόλογο τρόπο στην έκθεση σχετικά με τις ορεινές ζώνες.

<SPEAKER ID=148 LANGUAGE="PT" NAME="Rosado Fernandes">
Κυρία Πρόεδρε, κύριε Επίτροπε, μου παραχώρησαν χρόνο βουνό, αλλά εγώ δεν θέλω να ανέβω μέχρι την κορυφή του βουνού, διότι δεν επιθυμώ να κουράσω όλο τον κόσμο με την ανάβαση. Παρ' όλα αυτά, όμως, θα μιλήσω για τις τρεις εκθέσεις: για τις εκθέσεις Iversen, Otila και Santini.
<P>
Η έκθεση Iversen αντανακλά, βεβαίως, μια εμπεριστατωμένη γνώση, κυρίως των αγροτικών ζωνών που έχουν την πολυτέλεια να μπορούν να προωθούν μια πιο εντατική γεωργία. Δεν είναι όπως συμβαίνει στη χώρα μου, ή όπως στην Ελλάδα, όπου υπάρχουν περιοχές στις οποίες, ακόμη κι αν ήθελε κανείς να προαγάγει μια εντατική γεωργία - εκτός κι αν δημιουργούσε εγκαταστάσεις για τη βιομηχανική χοιροτροφία - μάλλον δεν θα το κατάφερνε. Διαπιστώνονται, επομένως, τεράστιες διαφορές ανάλογα με τη χώρα όσον αφορά το υφιστάμενο περιβάλλον και τις επιπτώσεις επί του περιβάλλοντος. Πώς θα μπορούσε να αξιολογηθεί αυτό; Με τη διεξαγωγή μελετών, ή ζητώντας από πανεπιστημιακά και άλλα ιδρύματα να προχωρήσουν, πράγματι, σε μια αποτίμηση της κατάστασης.
<P>
Δεν υπάρχει καμία αμφιβολία ότι ορισμένες χώρες αδυνατούν να συμβιβάσουν την ανάπτυξή τους με τις επιταγές για τη διαφύλαξη του φυσικού περιβάλλοντος. Κάποιες άλλες, αντιθέτως, πλήττουν το περιβάλλον ακριβώς λόγω της υπέρμετρης ανάπτυξής τους. Οπότε, ποιος είναι αυτός που θα αποφασίζει; Κι εκεί εντοπίζεται κάθε φορά το πρόβλημα. Πρόκειται οι γραφειοκράτες να αποφασίζουν για τη δική μου ορθή γεωργική πρακτική; Συμφωνώ φυσικά με τον συνάδελφο Fantusi, ο οποίος επισημαίνει ότι πρέπει να θεσπιστούν γενικοί κανόνες που θα εφαρμόζονται σε ολόκληρη την Ευρώπη.
<P>
Σχετικά με την έκθεση Otila, πραγματεύεται ένα εξαιρετικά χρήσιμο συνοδευτικό μέτρο. Εντούτοις, όλοι γνωρίζουμε ότι η λήψη αυτού του μέτρου δεν πρόκειται να οδηγήσει στη λύση του προβλήματος των δασών της Ευρώπης, αλλά θα μπορούσε - τουλάχιστον σε χώρες όπως η δική μου - να αποσύρει από την παραγωγή κάποιες περιθωριακές αγροτικές εκτάσεις. Αλλά και στην προκειμένη περίπτωση απαιτείται μια μελέτη, ώστε να καθοριστεί ποιες ποικιλίες καλλιεργούνται στις λιγότερο γόνιμες εκτάσεις, να διαπιστωθεί αν όντως οι συγκεκριμένες ποικιλίες θα αποκτήσουν κάποια οικονομική αξία στο μέλλον και να καθοριστεί ποιος αποφασίζει για την τύχη αυτών των εκτάσεων, από κοινού με τους ίδιους τους γεωργούς που θα υποχρεωθούν να αποσύρουν τις εν λόγω περιθωριακές εκτάσεις από την παραγωγή. Ποιος είναι αυτός που αποφασίζει; Χρειάζονται χρήματα, και πρέπει να αξιολογηθεί τι έχει γίνει στην κάθε χώρα. Και δεν με βρίσκει καθόλου σύμφωνο η λογική που λέει ότι το χρήμα που ενδεχομένως αξιοποιείται ανεπαρκώς σε συγκεκριμένη χώρα θα πρέπει να αποσυρθεί και να προσφερθεί σε άλλη χώρα, που ίσως το αξιοποιήσει καλύτερα. Και θα σας πω γιατί: επειδή η Επιτροπή μπορεί, εκτός των άλλων, να επιτελέσει παιδαγωγικό έργο σε συνεργασία με τις εθνικές κυβερνήσεις.
<P>
Όσον αφορά την έκθεση του φίλου μου Santini, πρέπει να πω ότι ο φίλος μου Santini είναι περισσότερο Τιρολέζος παρά Ιταλός. Είναι βέβαιο ότι μάλλον έχει περισσότερες καταβολές από τη ζώνη του Jodel , παρά από τη ζώνη του γνήσιου ιταλικού τραγουδιού. Οπότε, αυτό που συνέταξε είναι μια έκθεση που αναφέρεται στα βουνά, όχι βεβαίως στα βουνά του Τιρόλου, αλλά στα ιταλικά βουνά ως προέκταση του Τιρόλου. Εγώ γνωρίζω τα άγονα βουνά, τα ξεροβούνια, τα βουνά που δεν είναι χιονισμένα, τα βουνά όπου οι γεωργοί δεν μπορούν να είναι και δάσκαλοι του σκι.
<P>
Παρά ταύτα, πήρα την ελευθερία, επικαλούμενος τη φιλία που με συνδέει με αυτόν και στο πλαίσιο του σεβασμού που έχω για το έργο που επιτελεί στο Ευρωπαϊκό Κοινοβούλιο, να του ζητήσω να λάβει επίσης υπόψη του, παράλληλα με τα βουνά, και τις άνυδρες και ημιάνυδρες περιοχές. Και κατάφερα να ενσωματώσω κάποιες τροπολογίες, τις οποίες με μεγάλη χαρά αποδέχθηκε. Είναι προφανές ότι, στην προηγούμενη κοινοβουλευτική περίοδο, ο κ. Gφrlach είχε συντάξει μια έκθεση με θέμα τις άνυδρες και ημιάνυδρες περιοχές. Αλλά πιστεύω ότι οι περιοχές αυτές αξίζουν μεγαλύτερη προσοχή, μια και η επιστήμη ασχολείται συνήθως με τις πλούσιες περιοχές επειδή αυτές είναι που την πληρώνουν. Η επιστήμη δεν ασχολείται με τις φτωχές και άγονες περιοχές, διότι αυτές δεν έχουν χρήματα για να την πληρώσουν. Υπό αυτή την έννοια θα ζητούσα από την Επιτροπή να ευαρεστηθεί να ενδιαφερθεί για τη διεξαγωγή πιο τεκμηριωμένων μελετών σχετικά με την πραγματική κατάσταση στην Ευρώπη. Έφθασα στην κορυφή του βουνού, και στο σημείο αυτό σταματώ την ανάβαση. Χαρίζω, λοιπόν, ένα λεπτό σε όλους εκείνους που δεν επιθυμούν να πλήξουν με αυτά που λέω.

<SPEAKER ID=149 LANGUAGE="FR" NAME="Querbes">
Κυρία Πρόεδρε, κύριε Επίτροπε, οι τρεις εκθέσεις που μας υποβλήθηκαν είναι, κατά τη γνώμη μου, ιδιαίτερα σημαντικές για τον προβληματισμό μας σχετικά με τις πολιτικές της Ένωσης. Αναζητούν οικολογικότερες γεωργικές και δασικές πολιτικές που να είναι σε θέση να διασφαλίζουν τη χρήση των γαιών, καθώς και τη διατήρηση και την ανάπτυξη των ανθρωπίνων δραστηριοτήτων.
<P>
Τα ζητήματα αυτά βρίσκονται στο επίκεντρο των ανησυχιών των κοινωνιών μας. Προέκυψαν λόγω της απόρριψης των πολιτικών που δίνουν προτεραιότητα στην παραγωγή, οι οποίες υποβάθμισαν την ποιότητα της παραγωγής και του περιβάλλοντος, προκάλεσαν την αιμορραγία της απασχόλησης και την απερήμωση των ευαίσθητων περιοχών. Θα έπρεπε να καταβληθεί κάθε δυνατή προσπάθεια για την επιτυχία αυτών των εναλλακτικών πολιτικών, ωστόσο δεν είναι αυτός ο απολογισμός των εισηγητών μας, παρά την ανεπάρκεια των πληροφοριών που παρέσχε η Επιτροπή. Διαπιστώνουν, πράγματι, ότι οι στόχοι δεν εκπληρώθηκαν. Η μείωση της γεωργικής δραστηριότητας έχει συχνά μετατρέψει τις γεωργικές ζώνες σε χέρσα γη και άγρια δάση, τα οποία δεν αξιοποιούνται και είναι ευπρόσβλητα στις πυρκαγιές, ιδίως στη Νότια Ευρώπη. Οι δυσπρόσιτες ορεινές περιοχές συνεχίζουν να ερημώνονται. Τα γεωργοπεριβαλλοντικά μέτρα δεν έθιξαν τις ζώνες εντατικών καλλιεργειών που καταστρέφουν το περιβάλλον. Η αποτυχία αυτή είναι αποτέλεσμα μιας ΚΓΠ που υποβάλλει τη γεωργική και δασική παραγωγή στους κανόνες μιας αγοράς που συνθλίβει τις τιμές και τους ανθρώπους.
<P>
Υπάρχουν εναλλακτικές πολιτικές. Η έκθεση Cunha που εγκρίθηκε από το Κοινοβούλιό μας, όπως και ο γαλλικός νόμος περί προσανατολισμού της γεωργίας, ζητούν τη μεταρρύθμιση της ΚΓΠ ούτως ώστε να διαθέτει δημόσια χρηματόδοτηση για την ανάπτυξη μιας ποιοτικής παραγωγής, που θα χρησιμοποιεί τον χώρο, θα σέβεται το περιβάλλον και θα αναπτύσσει την απασχόληση. Στις δυσπρόσιτες ορεινές περιοχές οι τιμές και οι πριμοδοτήσεις θα πρέπει να διασφαλίζουν ευπρεπές εισόδημα στις μικρές μονάδες παραγωγής. Παντού οι πριμοδοτήσεις πρέπει να έχουν ανώτατο όριο ανά εκμετάλλευση, προκειμένου να επιβραδυνθεί ο αγώνας για την παραγωγικότητα και να χρηματοδοτηθούν οι συμβάσεις εκμετάλλευσης με στόχους ποιότητας, απασχόλησης και περιβάλλοντος.
<P>
Στο μεγαλύτερο καλλιεργημένο δάσος της Ένωσης, το δάσος της Νοτιοδυτικής Γαλλίας, όπως και στα μεσογειακά δάση, η εφαρμογή νέων τεχνικών παραγωγής ρητίνης θα μπορούσε να προσελκύσει εκ νέου κατοίκους στις απερημωμένες σήμερα περιοχές. Πρόκειται για τρία συγκεκριμένα σχέδια στο πνεύμα μιας πολιτικής που θα επέτρεπε την ικανοποίηση των αναγκών της κοινωνίας μας μέσω των χρηματοδοτικών μέσων της Ένωσης.

<SPEAKER ID=150 LANGUAGE="DE" NAME="Graefe zu Baringdorf">
Κυρία Πρόεδρε, ευχαριστώ πολύ για τα δέκα λεπτά. Είχα ήδη ένα λεπτό κι από τον συνάδελφο, οπότε μας κάνει ένδεκα. Aρχίζω με τα δικά μου τρία λεπτά.
<P>
Θέμα 1: πρέπει να ξεκαθαρίσουμε για άλλη μία φορά τη στοχοθέτηση αυτών των συνοδευτικών μέτρων, δηλαδή τον κανονισμό 2078 και τον κανονισμό 2080. Κύριε Fischler, την εποχή εκείνη δεν ήσασταν ακόμη Επίτροπος και η Αυστρία δεν ήταν ακόμη στην ΕΕ. Η στοχοθέτηση δεν συνίστατο στη δημιουργία ενός προγράμματος καινοτομίας, αλλά, το λέει και το όνομα, στη δημιουργία «συνοδευτικών μέτρων» για μία μείωση των τιμών, η οποία διενεργήθηκε λανθασμένα στο πλαίσιο του συστήματος παρέμβασης και η οποία προώθησε ορισμένες περιοχές που δεν συγκαταλέγονται στις περιοχές ανώτατης απόδοσης στην περιφέρεια όσον αφορά την παραγωγικότητά τους. Εδώ θα έπρεπε να δημιουργηθεί μία αντιστάθμιση και η δυνατότητα να προβούμε με τον κανονισμό 2080 σε μία αναδάσωση εκεί όπου αφαιρέθηκε κάτι από την παραγωγή. Αυτή ήταν η στοχοθέτηση που βρισκόταν πίσω από αυτά τα περιβαλλοντικά μέτρα.
<P>
Το γεγονός ότι αυτό μετατράπηκε - και αυτό, κ. Fischler, είναι το θέμα 2 - σε ένα πρόγραμμα καινοτομίας δεν έχει να κάνει τίποτα με τη στοχοθέτηση, αλλά χρησιμοποιήθηκε από τους ενδιαφερόμενους με αυτόν τον τρόπο. Η Αυστρία αποτελεί ένα καλό παράδειγμα γι' αυτό. Οι Αυστριακοί εντάχθηκαν αργότερα και εκμεταλλεύθηκαν αμέσως αυτό το πρόγραμμα, χρησιμοποιώντας τον ειδικό τρόπο παραγωγής που προκύπτει από αυτούς τους περιβαλλοντικούς όρους για να προωθήσουν τα προϊόντα τους στην αγορά ως προϊόντα ιδιαίτερης ποιότητας. Το αυτό ισχύει και για τις επιχειρήσεις βιολογικής γεωργίας οι οποίες εισήλθαν ως γνωστόν στο πρόγραμμα αυτό στις ευνοημένες περιοχές που μπόρεσαν να επιβιώσουν με αυτές τις μάλλον χαμηλές αντισταθμιστικές πληρωμές, επειδή μπόρεσαν να επιτύχουν υψηλότερες τιμές στην αγορά. Όταν εδώ στην έκθεση του κ. Iversen αναφέρεται ότι κατά τα άλλα στις ευνοημένες περιοχές δεν εφάρμοσαν αυτό το πρόγραμμα οι επιχειρήσεις και οι περιφέρειες, τότε αυτό έχει να κάνει με το γεγονός ότι τα μέτρα αυτά και οι αντίστοιχες πληρωμές δεν θα είχαν αντισταθμίσει τη μείωση της παραγωγής στις περιοχές αυτές. Επομένως, το πρόγραμμα αυτό ήταν συνοδευτικό. Οι ενδιαφερόμενοι, όμως, το μετέτρεψαν σε πρόγραμμα καινοτομίας.
<P>
Τρίτο θέμα: το ζήτημα της χρηματοδότησης. Αυτό αποτελούσε ως γνωστόν ένα πρόγραμμα που εντάσσεται στις υποχρεωτικές δαπάνες. Μίλησα πρόσφατα με τον Βάσκο Υπουργό Γεωργίας, ο οποίος βρισκόταν στην Αυστρία, και είχε εκπλαγεί βλέποντας το μέγεθος των δαπανών που απορροφά η Αυστρία από αυτό το πρόγραμμα. Ερωτώ, λοιπόν, γιατί δεν το πράξατε τα τελευταία χρόνια. Ήταν ένα πρόγραμμα που έπρεπε να κοινοποιηθεί από την Επιτροπή. Θα έπρεπε να είχε πληρωθεί, επειδή υπαγόταν στα υποχρεωτικά μέτρα και προερχόταν από το τμήμα εγγύησεων του ΕΓΤΠΕ. Έτσι θα μπορούσε να είχε λάβει χώρα η διεύρυνση αυτών των δημοσιονομικών παροχών, και σήμερα θα είχαμε έναν υψηλότερο προϋπολογισμό και δεν θα παρίστατο η ανάγκη να καταβάλλουμε προσπάθειες γι' αυτή τη διεύρυνση.
<P>
Τελευταίο θέμα: πρόκειται για μια προοπτική αυτού του προγράμματος. Συμφωνώ μαζί σας ως προς αυτό. Το πρόγραμμα αυτό πρέπει να ενταχθεί στον δεύτερο πυλώνα, κι αυτό που έγινε στην πράξη, δηλαδή αυτό που είχε εκδοθεί ως περιβαλλοντικό πρόγραμμα και μετετράπη σε ένα πρόγραμμα καινοτομίας και προώθησης στην αγορά με ειδική παραγωγή πρέπει να συμπυχθεί με ένα διαρθρωτικό πρόγραμμα για την ολοκληρωμένη ανάπτυξη της υπαίθρου. Σε αυτό το θέμα λοιπόν με βρίσκετε σύμφωνο. Βεβαίως δεν συμφωνώ μαζί σας που και ως Επίτροπος διαπράττετε το σφάλμα...
<P>
(Διακοπή από την Πρόεδρο)

<SPEAKER ID=151 LANGUAGE="FR" NAME="Barthet-Mayer">
Κυρία Πρόεδρε, αξιότιμοι συνάδελφοι, κύριε Επίτροπε, η συζήτηση αυτή πρέπει να επανατεθεί στο γενικό πλαίσιο της μεταρρύθμισης της ΚΓΠ. Οι υφιστάμενοι κανονισμοί σχετικά με τα γεωργοπεριβαλλοντικά μέτρα και σχετικά με τα μέτρα αναδάσωσης πρέπει να κατέχουν πρωταρχική θέση στη συζήτηση. Είναι γεγονός ότι οι κανονισμοί αυτοί αντιστοιχούσαν το 1992 σε πραγματικές προσπάθειες να λαμβάνονται περισσότερο υπόψη προσεγγίσεις που δίνουν λιγότερη προτεραιότητα στην παραγωγή, είναι όμως εξίσου ανησυχητική η συνειδητοποίηση σήμερα πως ο απολογισμός τους είναι μέτριος, και μάλιστα αρνητικός.
<P>
Με την Ατζέντα 2000, θα έπρεπε να επιβληθεί μια ουσιαστική μεταρρύθμιση για την ενίσχυση της επισιτιστικής ασφάλειας, ιδίως στον τομέα του κρέατος. Με έλλειμμα πρωτεϊνών 70 % για τη διατροφή των ζώων, η Ευρωπαϊκή Ένωση βρίσκεται πάντα στο έλεος ενδεχόμενων διεθνών οικονομικών αποκλεισμών. Παράλληλα, ένας ολοένα και μεγαλύτερος αριθμός αγροτών ασχολείται με νέες παραγωγές ποιότητας, που συνδέονται με το έδαφος, σέβονται περισσότερο το περιβάλλον, και ευνοούν τις περιφερειακές αγορές και τις επικράτειες, παρά κάποιους ανώνυμους όγκους προς εξαγωγή. Επιβάλλεται μια θεμελιώδης αναθεώρηση, ούτως ώστε να τεθούν στο επίκεντρο της μεταρρύθμισης της ΚΓΠ οι γεωργικές θέσεις απασχόλησης, η επισιτιστική ασφάλεια, η ποιότητα των προϊόντων και η προστασία του αγροτικού περιβάλλοντος.
<P>
Δεν πρέπει πλέον να περιοριζόμαστε σε συνοδευτικά μέτρα που αποτελούν συχνά απλό προσωπείο μιας γεωργίας προσανατολισμένης προς την παραγωγή, τη συνεχή μείωση των τιμών, την άρση του κανονιστικού πλαισίου και την παγκόσμια αγορά. Η ΚΓΠ πρέπει να λαμβάνει υπόψη τόσο τις οικονομικές και τις κοινωνικές πτυχές, όσο και τους προβληματισμούς που αφορούν το περιβάλλον και τη χωροταξία του αγροτικού χώρου της Ένωσης.
<P>
Ναι, κύριε Iversen, δικαιολογημένα εκφράζετε τη λύπη σας που η Επιτροπή περιορίστηκε να πραγματοποιήσει έναν απλό απολογισμό χωρίς να προβεί σε πραγματική αξιολόγηση. Η Επιτροπή δεν θέλησε να συναγάγει τα συμπεράσματα περί λειτουργίας που επιβάλλονται για το μέλλον. Τα γεωργοπεριβαλλοντικά μέτρα δεν μπορούν να υποβιβαστούν σε πρόσθετα εισοδήματα για τους γεωργούς. Η πώληση γεωργικών προϊόντων από τους Ευρωπαίους παραγωγούς κάτω από το κόστος παραγωγής τους δεν αποτελεί βιώσιμη ανάπτυξη.
<P>
Αντί να πολλαπλασιάσουμε τους περιοριστικούς κανόνες οικολογικών προϋποθέσεων για τους γεωργούς, ας ενσωματώσουμε εξ αρχής στον κανονισμό όρους καταβολής των ενισχύσεων ανάλογα με τα υγειονομικά, κοινωνικά και περιβαλλοντικά οφέλη που θα αποκόμιζε η κοινωνία από μια νέα γεωργία με ειδικές λ.χ. διατάξεις για τις ορεινές ζώνες, όπως προτείνει ο κ. Santini ή και για τις μειονεκτούσες περιοχές. Όσον αφορά τις συχνά ρυπογόνες εκμεταλλεύσεις βιομηχανικού τύπου, ας τις προσανατολίσουμε προς συστήματα τύπου «ο ρυπαίνων πληρώνει», με οικολογικές προϋποθέσεις και ανώτατο όριο ενισχύσεων.
<P>
Τέλος, η ίδια ανησυχητική λογική ισχύει και για τη σχετική αποτυχία του συστήματος δασικών ενισχύσεων στη γεωργία. Το σύστημα αυτό, που εφαρμόστηκε με άνισο τρόπο από χώρα σε χώρα, δεν είχε πραγματικά αποτελέσματα ως προς την ανάπτυξη της υπαίθρου, ακόμη κι αν εκπλήρωσε τη λειτουργία χρήσης της γης και μείωσης των καλλιεργούμενων εκτάσεων. Θα αρκούσε μια απλή δασική στρατηγική για να μας παρακινήσει να παράγουμε με βιώσιμο τρόπο ξυλεία στην Ευρώπη και να απορρίψουμε τις εισαγωγές ξυλείας από τροπικά ή αρκτικά δάση, που συχνά προέρχεται από την αποψίλωση ολόκληρων περιοχών.
<P>
Πρέπει φυσικά να ταχθούμε υπέρ της σημαντικής αύξησης των χρηματοδοτικών μέσων, επιβάλλεται όμως μια πραγματική πολιτική βούληση της Ευρωπαϊκής Ένωσης για να διασφαλιστεί η επιτυχία και η γενικευμένη ολοκλήρωση αυτών των μέτρων.
<P>
(Χειροκροτήματα)

<SPEAKER ID=152 LANGUAGE="EN" NAME="Nicholson">
Κυρία Πρόεδρε, η προώθηση περισσότερο φιλοπεριβαλλοντικών γεωργικών πρακτικών δεν είναι εύκολη υπόθεση. Καθίσταται δε ακόμη πιο δύσκολη όταν τίθεται θέμα περιθωρίου κέρδους. Χρειάζονται επιπλέον χρήματα για την ανάπτυξη νέων περιοχών παραγωγής λόγω του κόστους των νέων κτιρίων. Πρέπει, λοιπόν, να είμαστε ρεαλιστές και λογικοί όσον αφορά όσα ελπίζουμε να επιτύχουμε τελικά.
<P>
Είναι επίσης σαφέστατο ότι σε περίπτωση ρήτρας αποχώρησης, οι κυβερνήσεις πολλών κρατών δεν θα διαθέτουν την απαραίτητη χρηματοδότηση, με αποτέλεσμα να μην εφαρμοστεί η πρόταση. Αυτό είναι το πραγματικό πρόβλημα που θα πρέπει να αντιμετωπισθεί, όταν εξετάσουμε το πακέτο μεταρρυθμίσεων. Υπάρχει κίνδυνος, πιστεύω, να δημιουργήσουμε ένα πολύ άνισο παιχνίδι. Θα πρέπει να βεβαιωθούμε ότι δεν θα συμβεί κάτι τέτοιο στην Ευρωπαϊκή Ένωση.
<P>
Η έκθεση του κ. Santini - την οποία χαιρετίζω - εστιάζεται στις ορεινές ζώνες. Αυτό είναι καλό και δεν έχω κανένα πρόβλημα. Μου προκαλεί, όμως, έκπληξη το γεγονός ότι αυτές οι ορεινές περιοχές έχουν πολλά κοινά με τις μειονεκτούσες περιοχές. Το Κοινοβούλιο και οι επιτροπές του φαίνεται να αναπτύσσουν τώρα νέους τρόπους υποστήριξης περιοχών, όπως τα νησιά, οι περιφερειακές και οι ορεινές περιοχές, αλλά υπάρχει ο κίνδυνος να μην εξαπλώσουμε επαρκώς τις δυνάμεις μας και να μην τους βοηθήσουμε στην ουσία. Ασφαλώς θα πρέπει να είναι δυνατόν να αντιμετωπισθεί αυτό χάρη στις γενικές δομές που υπάρχουν.
<P>
Η ανάληψη δράσης για τις περιφερειακές περιοχές θα πρέπει να γίνεται σε ευρύτερη βάση. Το μέλλον των μειονεκτούντων περιοχών είναι εξαιρετικά ζοφερό για την ώρα, με σημαντική μείωση του εισοδήματος. Αυτό είναι το θέμα με το οποίο πρέπει να ασχοληθούμε και που πρέπει να αποτελεί τον στόχο των προτάσεών μας στο μέλλον.

<SPEAKER ID=153 NAME="Πρόεδρος">
Ευχαριστώ πολύ! Διακόπτουμε τώρα την κοινή συζήτηση που θα συνεχιστεί μετά από τις ψηφοφορίες.

<CHAPTER ID=6>
Ψηφοφορίες
<SPEAKER ID=154 LANGUAGE="NL" NAME="Bertens">
Κύρια Πρόεδρε, έχω την τιμή να εμφανίζομαι ως ομιλητής εκ μέρους των πέντε πολιτικών ομάδων που κατάρτισαν το παρόν ψήφισμα, δηλαδή της Ομάδας του ΕΣΚ, της Ομάδας των Πρασίνων, της Ομάδας της ΕΕΑ, της Ομάδας της ΕΡΣ, και βεβαίως της Ομάδας ΦΙΛ. Θα ήθελα να σας γνωστοποιήσω ότι οι πολιτικές αυτές ομάδες συμφωνούν μόνο με δύο από τις τροπολογίες που κατατέθηκαν από την Ομάδα του Ευρωπαϊκού Λαϊκού Κόμματος, και συγκεκριμένα με τις τροπολογίες 5 και 8. Επιπλέον, η τροπολογία αριθμός 8 υποστηρίζεται μόνο υπό την προϋπόθεση ότι το νέο αυτό κείμενο θα αποτελέσει τη δεύτερη παράγραφο.

<SPEAKER ID=155 LANGUAGE="FR" NAME="Bourlanges">
Κυρία Πρόεδρε, θα ήθελα να επικαλεστώ το άρθρο 102 του Κανονισμού, δεδομένου ότι οι τροπολογίες επί του ψηφίσματος αυτού δεν είναι διαθέσιμες στη γαλλική γλώσσα. Μπορώ να το πω με ακόμη μεγαλύτερη ευκολία, δεδομένου ότι είμαι πρόθυμος να ψηφίσω υπέρ του ψηφίσματος αυτού, ωστόσο εκτιμώ ότι είναι αδύνατο να αποφανθούμε όταν οι τροπολογίες δεν είναι διαθέσιμες σε όλες τις γλώσσες. Περίμενα τη διανομή δέκα λεπτά. Μου είπαν ότι δεν υπήρχαν πλέον τροπολογίες στα γαλλικά, ότι ήταν αδύνατο να βρεθούν και με συμβούλευσαν να περιμένω. Περίμενα αρκετή ώρα και σταμάτησα να περιμένω τη στιγμή που εισήλθα στην αίθουσα. Συνεπώς, δεν διαθέτουμε τροπολογίες σε μία από τις γλώσσες που χρησιμοποιούνται στην Ευρωπαϊκή Ένωση.

<SPEAKER ID=156 LANGUAGE="DE" NAME="Posselt">
Κυρία Πρόεδρε, υπέγραψα από κοινού με τον κ. Dupuis και άλλους μία σειρά από τροπολογίες που απαιτούν τη λήψη μέτρων εναντίον πολυάριθμων άλλων δικτατόρων και τέως δικτατόρων. Δεν βρίσκω καμία από αυτές τις τροπολογίες στα έγγραφά μας, και ακούω τώρα ότι κηρύχθηκαν μη παραδεκτές, τρόπον τινά, από τις υπηρεσίες του Κοινοβουλίου. Η ερώτησή μου είναι από πότε αποφασίζουν οι υπηρεσίες του Κοινοβουλίου εναντίον ποίων δικτατόρων και τέως δικτατόρων επιτρέπεται ή όχι να λαμβάνουμε μέτρα;

<SPEAKER ID=157 NAME="Πρόεδρος">
Κύριε Posselt, έχετε παρεξηγήσει κάτι: δεν είναι οι υπηρεσίες του Κοινοβουλίου που θα κρίνουν αν είναι παραδεκτή ή όχι μία τροπολογία, αλλά ο ίδιος ο Πρόεδρος. Εδώ πρόκειται μόνο για τη σύλληψη του στρατηγού Pinochet και για τίποτε άλλο. Επομένως, δεν είναι παραδεκτή καμία τροπολογία που ξεφεύγει από το θέμα αυτό. Από ό, τι γνωρίζω, όσοι υπέβαλαν τις τροπολογίες έλαβαν και μία γραπτή ανακοίνωση επί του θέματος.

<SPEAKER ID=158 LANGUAGE="FR" NAME="Bourlanges">
Κυρία Πρόεδρε, ποτέ δεν αμφισβήτησα την ύπαρξη γαλλικής μετάφρασης των τροπολογιών. Είπα απλώς ότι αυτή η μετάφραση δεν ήταν διαθέσιμη. Χάρη, όμως, στην καλωσύνη ενός από τους συναδέλφους μας που μετατράπηκε σε κλητήρα, έλαβα μόλις, αφού έλαβα τον λόγο, το έγγραφο στη γαλλική γλώσσα.
<P>
(Χειροκροτήματα) Εκφράζω την ικανοποίησή μου. Ανεξάρτητα, όμως, απ' όλα αυτά, διερωτώμαι για τους λόγους για τους οποίους αποφασίζουμε και διερωτώμαι ποιά αρχή αποφασίζει ότι οι τροπολογίες σχετικά με ορισμένους δικτάτορες είναι παραδεκτές, ενώ οι τροπολογίες σχετικά με άλλους δικτάτορες δεν είναι.
<P>
(Χειροκροτήματα)
<SPEAKER ID=159 NAME="Πρόεδρος">
Μπορείτε να υποβάλλετε όσες προτάσεις ψηφίσματος θέλετε, όμως αυτή τη φορά πρόκειται για ένα και μοναδικό άτομο και τίποτε άλλο.

<SPEAKER ID=160 LANGUAGE="ES" NAME="Galeote Quecedο">
Κυρία Πρόεδρε, αποδέχομαι την πρόταση του κυρίου Bertens, αλλά, εφόσον έχει φτάσει η στιγμή της ψηφοφορίας αυτού του κειμένου, θα ήθελα να εισαγάγω μια προφορική τροπολογία την οποία είμαι σίγουρος πως θα αποδεχθεί η Ομάδα του Ευρωπαϊκού Σοσιαλιστικού Κόμματος, και συνεπώς σας ζητώ να μου επιτρέψετε να την εκφράσω εδώ.
<P>
(Πριν από την ψηφοφορία επί της τροπολογίας αριθ. 8)

<SPEAKER ID=161 LANGUAGE="ES" NAME="Galeote Quecedo">
Κυρία Πρόεδρε, όταν δηλώνουμε εκ νέου τη δέσμευσή μας για την αρχή της καθολικής δικαιοσύνης και βάσει αυτού ζητάμε από τις αρμόδιες αρχές να το ερμηνεύσουν σύμφωνα με τις βάσεις της Συνθήκης για την Ευρωπαϊκή Ένωση, θα ήθελα να προσθέσω έπειτα από το «αρμόδιες αρχές» τη φράση «ιδιαίτερα τις αρχές της Ισπανίας και του Ηνωμένου Βασιλείου», οι οποίες εμπλέκονται σε αυτό το θέμα.
<P>
Είμαι πεπεισμένος πως η Ομάδα του Ευρωπαϊκού Σοσιαλιστικού Κόμματος θα καταλάβει, γιατί πρόκειται για απλή λογική, πως οι ισπανικές αρχές, τόσο οι δικαστικές όσο και οι κυβερνητικές - οι οποίες, στην περίπτωση της κυβέρνησης, έχουν τη δυνατότητα να μεταφέρουν το αίτημα των δικαστών - και οι βρετανικές αρχές - οι οποίες έχουν τη δυνατότητα να παραχωρήσουν την έκδοση - είναι αυτές που εμπλέκονται στην παρούσα υπόθεση και, συνεπώς, θα αποδεχθεί αυτή την εμφανή μνεία.
<P>
(Το Σώμα εγκρίνει το ψήφισμα)

<SPEAKER ID=162 LANGUAGE="DE" NAME="Bloch von Blottnitz">
Aυτή ήταν τώρα η αιτιολογική σκέψη Ζ. Στο θέμα αυτό ζητήσαμε ψηφοφορία κατά τμήματα. Θα ήθελα να ρωτήσω τον κ. Chichester - μπορεί, βέβαια, να έχει μεταφρασθεί κάτι λάθος, διότι εδώ λέει τώρα ότι «τα σημερινά (κυρίως ιατρικά) απόβλητα». Αυτό είναι φυσικά εκατό τοις εκατό λάθος, τόσο εξ αντικειμένου, όσο και από επιστημονική άποψη. Εάν έχει μεταφρασθεί λάθος, έχει καλώς, αν όχι, πρέπει βέβαια να διαγράψουμε τις λέξεις «κυρίως ιατρικά», διότι αυτό δεν ισχύει, και όλοι γνωρίζουν ότι είναι παράλογο!

<SPEAKER ID=163 NAME="Chichester">
Κυρία Πρόεδρε, επρόκειτο για τροπολογία που είχε αρχικά υποβληθεί από την Ομάδα των Πρασίνων σε επίπεδο επιτροπής, οπότε δεν ξέρω για τί πράγμα μιλάνε τώρα. Ασφαλώς, δεν έχουμε φτάσει ακόμη στην ψηφοφορία. Θα διεξαχθεί ψηφοφορία κατά τμήματα για καθένα από τα τρία μέρη της αιτιολογικής σκέψης Ζ, οπότε γιατί δεν ψηφίζουμε;
<P>
(Το Σώμα εγκρίνει το ψήφισμα)

<SPEAKER ID=164 LANGUAGE="NL" NAME="Blokland">
Κυρία Πρόεδρε, κληθήκαμε να ψηφίσουμε για το περιεχόμενο του ψηφίσματος και της έκθεσης, όπου ο κ. Chichester περιγράφει και αξιολογεί την κατάσταση με ρεαλιστικό και αντικειμενικό τρόπο, λόγος για τον οποίο υποστηρίξαμε το ψήφισμα.
<P>
Ο παροπλισμός των πυρηνικών εργοστασίων θα αποτελέσει στο μέλλον μια όλο και σημαντικότερη βιομηχανική δραστηριότητα. Ορθώς τονίζεται στο ψήφισμα ότι όλες οι δραστηριότητες που αφορούν τον παροπλισμό πυρηνικών εργοστασίων πρέπει να συνοδεύονται από προληπτική προστασία της δημόσιας υγείας.
<P>
Λόγω της ύπαρξης πολλών σημαντικών διαφορών εντός και εκτός Ευρωπαϊκής Ένωσης η εναρμόνιση του παροπλισμού παρεμποδίζεται. Κατά συνέπεια, η ευθύνη του παροπλισμού βαρύνει ως επί το πλείστον τα κράτη μέλη και τους φορείς εκμετάλλευσης των πυρηνικών σταθμών. Η επιλογή εάν ο παροπλισμός θα είναι άμεσος και οριστικός ή σταδιακός γίνεται από αυτούς. Οι δαπάνες για τον παροπλισμό των εγκαταστάσεων θα συνεκτιμώνται βεβαίως στον υπολογισμό της τιμής του ηλεκτρικού ρεύματος.
<P>
Πρέπει να δοθεί μεγαλύτερη προσοχή στην ανταλλαγή τεχνογνωσίας και εμπειριών, ενώ το ίδιο ισχύει και για τις δραστηριότητες που αφορούν την εκπαίδευση, την έρευνα και την ενημέρωση. Ενημερώνοντας το ευρύ κοινό για ποιό λόγο και πώς πρέπει να παροπλισθεί μια πυρηνική εγκατάσταση, οι πολίτες συνειδητοποιούν τα προβλήματα που αφορούν τον παροπλισμό και την αποθήκευση ραδιενεργών αποβλήτων. Ωστόσο, θα θέλαμε να κάνουμε μια κριτική παρατήρηση σε σχέση με την αιτιολογική σκέψη ΙΔ: θεωρούμε υπερβολή να αποτελεί η κοινωνική αποδοχή της οριστικής παύσης της λειτουργίας πυρηνικών εγκαταστάσεων και της διάθεσης των ραδιενεργών αποβλήτων προϋπόθεση για τη μελλοντική ανάπτυξη της πυρηνικής ενέργειας. Γι' αυτό η ψήφος μας ήταν αρνητική.

<SPEAKER ID=165 NAME="Holm">
Σύμφωνα με τον τίτλο της, η έκθεση αναφέρεται στην κατάργηση της πυρηνικής ενέργειας, αλλά το περιεχόμενο της μάλλον υποστηρίζει την εν λόγω ενέργεια. Δεν θεωρώ ότι αυτό είναι αποδεκτό. Η πυρηνική ενέργεια δεν είναι ασφαλής και, ως εκ τούτου, πρέπει να καταργηθεί. Συνεπώς, αυτή η έκθεση έπρεπε να αναφέρεται σε μεγαλύτερο βαθμό στη διαδικασία της κατάργησης, κυρίως στο πώς θα καταστεί, από εντελώς τεχνικής πλευράς, ασφαλής η κατάργηση, λαμβάνοντας υπόψη, μεταξύ άλλων, την ακτινοβολία.
<P>
Εκφράζω, συνεπώς, τη λύπη μου που η πλειοψηφία του Ευρωπαϊκού Κοινοβουλίου δεν ήθελε να στηρίξει τις σημαντικές προτάσεις τροπολογίας που υπεβλήθησαν από την Ομάδα των Πρασίνων. Πολλά κράτη μέλη της ΕΕ έχουν αποφασίσει να ξεκινήσουν τη διαδικασία κατάργησης της πυρηνικής ενέργειας, μεταξύ άλλων η Σουηδία και η Γερμανία, αυτό, όμως, δεν αναφέρεται στην έκθεση. Ως εκ τούτου, καταψήφισα την έκθεση στο σύνολό της.

<SPEAKER ID=166 NAME="Titley">
Αντιπροσωπεύοντας μια εκλογική περιφέρεια σε μια περιοχή που έχει εδώ και πολλά χρόνια ηγετικό ρόλο στη μη στρατιωτική χρήση της πυρηνικής ενέργειας, χαιρετίζω την πρωτοβουλία του κ. Chichester να εκπονήσει αυτή την έκθεση για το μέλλον της οριστικής παύσης λειτουργίας των πυρηνικών εγκαταστάσεων.
<P>
Η πυρηνική ενέργεια προκαλεί έντονη υποστήριξη αλλά και αυστηρή κριτική. Πρόκειται ίσως εδώ για ένα πυρηνικό ζήτημα - για τον ασφαλή τρόπο παροπλισμού των πυρηνικών εγκαταστάσεων όταν φτάνουν στο τέρμα του χρήσιμου βίου τους - που μπορεί να μας ενώσει!
<P>
Αναγνωρίζω τις ικανότητες όσων απασχολούνται στον τομέα της πυρηνικής ενέργειας, όπως, για παράδειγμα, του μεγάλου αριθμού των ανθρώπων στα βορειδυτικά της Αγγλίας που εργάζονται σε αυτόν τον τομέα και συμβάλλουν στη λειτουργία της σύγχρονης οικονομίας. Έχω εμπιστοσύνη στην ικανότητά τους να χειριστούν την οριστική παύση λειτουργίας των παλαιών πυρηνικών εγκαταστάσεων στο μέλλον, ακριβώς όπως ανταποκρίθηκαν επιτυχώς στην πρόκληση επανεπεξεργασίας χρησιμοποιημένων καυσίμων στο παρελθόν.
<P>
Υποστηρίζω την αρχή αυτής της έκθεσης ότι ένα τέτοιο έργο είναι καλύτερα να αφεθεί στην ευθύνη των εθνικών αρχών και στην τεχνογνωσία της βιομηχανίας, παρά στην Ευρωπαϊκή Ένωση.
<P>
Ωστόσο, πολύ σωστά επίσης ζητείται στην έκθεση, όπως και στην έρευνα, όπου η Ευρωπαϊκή Ένωση μπορεί να διαδραματίσει σημαντικό ρόλο στην οριστική παύση λειτουργίας, να συμπεριληφθεί ως λογική συνέπεια στο έργο της ο μεγάλος αριθμός των χωρών της Κεντρικής και Ανατολικής Ευρώπης, που χρειάζονται βοήθεια για την ασφαλή οριστική παύση λειτουργίας των πυρηνικών εγκαταστάσεων που χτίστηκαν υπό κομμουνιστικά καθεστώτα.

<SPEAKER ID=167 NAME="Πρόεδρος">
Εδώ λήγει η Ώρα των Ψηφοφοριών.

<CHAPTER ID=7>
Περιβάλλον και γεωργική παραγωγή - Ενίσχυση των μέτρων για τα δάση στον τομέατης γεωργίας - Ορεινές ζώνες (συνέχεια)
<SPEAKER ID=168 NAME="Πρόεδρος">
Συνεχίζουμε, λοιπόν, την κοινή συζήτηση που διεκόπη πριν από λίγο.

<SPEAKER ID=169 LANGUAGE="EN" NAME="Wilson">
Κυρία Πρόεδρε, στα πλαίσια των γεωργικών και περιβαλλοντικών επιπτώσεων σε διαφορετικό έδαφος, πρέπει να πω ότι όλα τα επιχειρήματα που προέβαλε ο κ. Santini ισχύουν εξίσου για τις μειονεκτούσες περιοχές. Η μείωση του αγροτικού πληθυσμού αποτελεί ένα πρόβλημα, που απασχολεί ιδιαίτερα την πατρίδα μου, την Ουαλία. Νέοι άνθρωποι - γονείς - φεύγουν από τις αγροτικές περιοχές και εγκαθίστανται στις πόλεις, και τη θέση τους παίρνουν οι συνταξιούχοι ή εκείνοι που χρησιμοποιούν τις αγροτικές περιοχές μόνο ως κατάλυμα, ενώ η οικονομική τους δραστηριότητα αναπτύσσεται στις πόλεις. Αυτό έχει οδυνηρές συνέπειες. Τη θέση της παραγωγικής δραστηριότητας των νέων παίρνουν οι δραστηριότητες αναψυχής των ηλικιωμένων. Σχολεία και μαγαζιά κλείνουν και καταργούνται τα δρομολόγια των λεωφορείων.
<P>
Πρέπει να επινοήσουμε νέες μεθόδους για να κρατήσουμε τους νέους στις αγροτικές περιοχές. Πρέπει να εξασφαλίσουμε σε όλες αυτές τις αγροτικές περιοχές οικονομικά προσιτές δημόσιες υπηρεσίες. Ένας τρόπος με τον οποίο μπορούμε να βοηθήσουμε είναι η εξεύρεση καλύτερων μεθόδων αποζημίωσης των κατοίκων των αγροτικών περιοχών για την παροχή περιβαλλοντικών υπηρεσιών. Οι αντισταθμιστικές αποζημιώσεις ορεινής κτηνοτροφίας θα πρέπει να χρησιμοποιούνται ως αντιστάθμισμα των φυσικών μειονεκτημάτων και όχι για την επίτευξη περιβαλλοντικών στόχων. Χωριστά προγράμματα, όπως το Tircymen στην Ουαλία, για την ενθάρρυνση των εντατικών γεωργικών δραστηριοτήτων θα πρέπει να χρηματοδοτηθούν μέσω ξεχωριστών αγροπεριβαλλοντικών προγραμμάτων.
<P>
Θα πρέπει επίσης να σεβόμαστε τις ταυτότητες όσων ζούν σε αραιοκατοικημένες περιοχές. Δεν θα πρέπει να θεωρούμε τις αγροτικές περιοχές ως χώρο αναψυχής των επισκεπτών από τις πόλεις. Θέλουμε τα οικονομικά οφέλη του τουρισμού, αλλά χρειαζόμασυε παράλληλα επενδύσεις σε θέσεις εργασίας με τις οποίες εξασφαλίζονται τα προς το ζην. Θα πρέπει να είμαστε πάντα ενήμεροι για τις περιβαλλοντικές επιπτώσεις της ανάπτυξης, αλλά θα πρέπει επίσης να αξιολογούμε τον οικονομικό αντίκτυπο όλων των περιβαλλοντικών μας θεωρήσεων.

<SPEAKER ID=170 LANGUAGE="DE" NAME="Funk">
Κυρία Πρόεδρε, κύριε Επίτροπε, αγαπητοί συνάδελφοι, μιλάω εκ πείρας γι' αυτό το πρόγραμμα, διότι από το 1993 δουλεύουμε στο αγρόκτημά μου με αυτό το πρόγραμμα, σύμφωνα με τον κανονισμό 2078. Γι' αυτόν τον λόγο τα πράγματα που θα παρουσιάσω εδώ συνάγονται από την εμπειρία, και θα ήθελα να αναφέρω μερικά σημεία που θα μπορούσαμε ίσως να διορθώσουμε.
<P>
Στο ομοσπονδιακό μου κρατίδιο Μπάντεν-Βύρτεμπεργκ το πρόγραμμα αυτό έτυχε ευρείας αποδοχής, όμως η συγχρηματοδότηση με ποσοστά του 50 % είναι πολύ υψηλή. Η κυβέρνηση του κρατιδίου μου στενάζει κάτω από αυτό το ποσοστό. Επίσης ισχυρίζεται, και σε αυτό συμφωνώ μαζί της, κύριε Fischler, ότι δεν συμμετέχει επαρκώς στη συναπόφαση. Εφόσον πληρώνει 50 % και είναι υποχρεωμένη να προβαίνει και στον έλεγχο, θα έπρεπε να συμμετέχει περισσότερο στη συναπόφαση. Θα ήθελα να υποστηρίξω κι αυτό. Εδώ μπορεί να εφαρμοσθεί η επικουρικότητα και στην πράξη. Μέχρι τώρα οι τοπικές αρχές είχαν μεγαλύτερα περιθώρια δράσης κατά την εφαρμογή του προγράμματος. Η Επιτροπή, όμως, επιβάλλει όλο και περισσότερους όρους και διαρκώς μεγαλύτερη γραφειοκρατία, και προπάντων κατευθύνεται πολύ περισσότερο προς την προστασία του περιβάλλοντος και λιγότερο προς την εκμετάλλευση μειονεκτούντων αγροκτημάτων, κατά τη νέα πρακτική έγκρισης.
<P>
Κύριε Επίτροπε, θα συμφωνήσετε ασφαλώς με την άποψή μου ότι ο Μέλανας Δρυμός και οι μέσου ύψους οροσειρές μας θα έπρεπε να διατηρηθούν με το ποσοστό πρασίνου που τις χαρακτηρίζει και να μην υποστούν αλλαγές. Νομίζω πως θα συμφωνήσετε και με την άποψή μου ότι η εκτατική γεωργία είναι πολύ φθηνότερη από τα μέτρα προστασίας του φυσικού χώρου που λαμβάνουν οι βιομηχανίες. Γι' αυτόν τον λόγο θα έπρεπε να υποστηρίξουμε την εκτατική γεωργία. Οι γεωργοί που συμμετέχουν στο πρόγραμμα πρέπει να δεσμευθούν για πέντε χρόνια, γεγονός που παρέχει και ασφάλεια κατά τον σχεδιασμό. Εμείς έχουμε, όμως, και γεωργούς οι οποίοι έχουν πάρα πολλά μισθωμένα κτήματα και που δεν ασκούν καμία επιρροή στην αυξομείωση αυτών των μισθωμένων κτημάτων. Γι' αυτό θα έπρεπε να μπορούμε να διαμορφώσουμε κάπως καλύτερα το πρόγραμμα σε τοπική βάση.
<P>
Σε μας οι γεωργοί κάνουν ήδη προκαταβολικά πολλά πράγματα. Γι' αυτό δεν έχει μιλήσει ακόμα κανείς. Απαρνούνται το κόντεμα των στελεχών του αραβοσίτου και την όψιμη λίπανση, επειδή κατ' αυτόν τον τρόπο προστατεύεται πραγματικά το τοπίο και διαφυλάσσονται τα υπόγεια ύδατα. Προπάντων δεν επιδιώκονται οι μεγαλύτερες δυνατές σοδειές και κόβουμε μόνοι μας το καλαμπόκι. Αυτό κοστίζει περισσότερο, αλλά δεν χρησιμοποιούμε παρασιτοκτόνα. Προσωπικά το ονομάζω αυτό κατά βάση φιλοπεριβαλλοντική γεωργία, χωρίς να φθάνουμε αμέσως στα άκρα.
<P>
Επιτρέψτε μου να αναφέρω ακόμα τέσσερα σημεία. Ο κανονισμός 2078/92 αποδείχθηκε καλός. Το περιφερειακό περιθώριο δράσης πρόκειται να οδηγήσει σε μια υψηλή αποδοχή και το όφελος πρέπει να διακρίνεται επιτόπου. Δεύτερον, η περιοριστικά εφαρμοσμένη πρακτική έγκρισης της Επιτροπής παραμελεί λίγο τον σημαντικό τομέα της φροντίδας και της διατήρησης του φυσικού τοπίου μέσω εκτατικών μορφών εκμετάλλευσης γης. Τρίτον, σε μερικές περιοχές θα έπρεπε να ισχύουν πιο ευέλικτοι κανονισμοί εφαρμογής για την καλύτερη προσαρμογή ανά περιοχή. Τα γεωργοπεριβαλλοντικά μέτρα δεν θα έπρεπε να αποκλείουν περιβαλλοντικούς όρους που προβλέπονται από τον νόμο. Τέταρτον, και πολύ σημαντικό, κύριε Επίτροπε, ο αυστηρός καθορισμός της εισοδηματικής αποτελεσματικότητας των προγραμμάτων στο ανώτατο όριο του 20 % σύμφωνα με τον Κανονισμό 746/96 μειώνει την αποδοχή ορισμένων μέτρων. Ως εκ τούτου, θα ήταν επιθυμητή η απόκτηση ενός ευρύτερου περιθωρίου δράσης.
<P>
Ευχαριστώ πολύ, κυρία Πρόεδρε, για την επιείκειά σας, παρ' όλο που μίλησα περισσότερο, αλλά, βλέπετε, είναι που θέλω να δείξω σε όλους, ή τουλάχιστον στον Επίτροπο, όλα αυτά που ξέρω!
<P>
(Χειροκροτήματα)

<SPEAKER ID=171 LANGUAGE="FI" NAME="Ryynδnen">
Αξιότιμη κυρία Πρόεδρε, αξιότιμε κύριε Επίτροπε, είναι πράγματι ανάγκη να εξεταστεί η έκθεση της Επιτροπής σχετικά με τα μέτρα για τα δάση στον τομέα της γεωργίας ως μέτρα εναλλακτικής χρήσης των γεωργικών εκτάσεων πριν ληφθούν αποφάσεις σχετικά με την σημαντική επέκταση των ενισχύσεων στον τομέα των δασών, ως τμήμα της ανάπυξης της υπαίθρου, στα πλαίσια της Ατζέντας 2000.
<P>
Ο εισηγητής Jyrki Otila έχει απόλυτο δίκαιο όταν διαπιστώνει πως η Επιτροπή δεν απαντά στην ουσιαστική ερώτηση σχετικά με το εάν έχουν επιτευχθεί οι στόχοι που είχαν τεθεί όσον αφορά τη μείωση της γεωγικής παραγωγής μέσω της χορήγησης υψηλών πριμοδοτήσεων. Εν γένει απαιτείται να διεξαχθεί μια ευρεία και εις βάθος έρευνα για το πρόγραμμα αναδάσωσης σχετικά με την σχέση κόστους-ωφέλειας, σχετικά με τις πραγματικές πριμοδοτήσεις και τη στοχοθετησή τους, καθώς και σχετικά με τις περιβαλλοντικές επιπτώσεις σε ευρύτερα πλαίσια. Με άλλα λόγια, οι ασάφειες και τα μειονεκτήματα του καθεστώτος πρέπει να διορθωθούν πριν από την επέκταση της πολιτικής των ενισχύσεων. Εύχομαι πραγματικά η Επιτροπή να απαντήσει τώρα σαφέστερα στις ερωτήσεις που έχουν τεθεί από ό, τι, για παράδειγμα, πριν από μερικές εβδομάδες, κατά την απάντησή της στην γραπτή μου ερώτηση σχετικά με την αξιολόγηση των ενισχύσεων για τα δάση.
<P>
Ο εισηγητής παραπέμπει επανειλημένα στην έκθεσή του στο ψήφισμα του Κοινοβουλίου σχετικά με την κοινοτική δασική πολιτική. Κατά βάση, στο ψήφισμα του Κοινοβουλίου τονίζεται ότι η δασοκομία θα πρέπει να εξακολουθήσει να λειτουργεί σύμφωνα με τους κανόνες της οικονομίας της αγοράς, χωρίς ενισχύσεις που στρεβλώνουν τον ανταγωνισμό, και, πρωτίστως, υπό εθνική δικαιοδοσία. Ο ρόλος της Ευρωπαϊκής Ένωσης ως φορέα που αποδίδει προστιθέμενη αξία στη δασική πολιτική πρέπει να περιοριστεί προσεκτικά σε ενέργειες που ενισχύουν την πολύπλευρη χρήση των δασών και την οικονομική αξιοποίησή τους, σύμφωνα με τις αρχές της βιώσιμης ανάπτυξης. Ως παράδειγμα τέτοιων ενεργειών θα μπρούσα να αναφέρω την ενίσχυση της πιστοποίησης στον τομέα της οικογενειακής δασοκομίας, η οποία προωθεί τη σωστή χρήση του ξύλου, ως εναλλακτική επιλογή για το σύστημα FSC (συμβουλίου διαχείρισης δασών) που επιδιώκει το μονοπώλιο.

<SPEAKER ID=172 NAME="Εφραιμίδης">
Κυρία Πρόεδρε, δεν υπάρχει κοινή δασική πολιτική της Κοινότητας, όχι μόνο γιατί δεν αναγράφεται ούτε στις ιδρυτικές Συνθήκες ούτε στις επόμενες μεταρρυθμίσεις, αλλά γιατί το έχει αποδείξει η τριαντάχρονη πρακτική πείρα: πάντα έρχεται η Κοινότητα -τα θεσμικά της όργανα- με μέτρα πρόχειρα, συγκυριακά, να μπαλώσουν τις τρύπες που έχουν προκληθεί. Θέλω να πω ότι αυτή η κοινοτική πολιτική για το δάσος και τη δασοκομία είναι ο ηθικός αυτουργός, ο εμπρηστής των δασών. Δεκάδες χιλιάδες εκτάρια κάθε χρόνο καταστρέφονται σ'όλη την έκταση της Ευρωπαϊκής Ένωσης, ιδιαίτερα στις νότιες περιοχές και, ακόμα πικρότερα, καταστροφικότερα στην Ελλάδα.
<P>
Η έκθεση Otila, που προσπαθεί να προσεγγίσει το θέμα, κινείται στο ίδιο πλαίσιο, κυρία Πρόεδρε, και μάλιστα αρνητικά, διότι λέει: η αναδάσωση είναι εναλλακτική λύση για τη λύση της αγροτικής γης: δηλαδή να επεκταθεί η αναδάσωση εκεί που γίνονται οι καλλιέργειες. Είναι και υποκρισία, κυρία Πρόεδρε, διότι εκκρεμούν οι αναδασώσεις σε δεκάδες χιλιάδες στρέμματα και δεν γίνονται, και θέλουμε να κάνουμε αναδασώσεις εκεί που είναι καλλιεργήσιμες οι γαίες!
<P>
Κυρία Πρόεδρε, εάν δεν αποφασισθεί να υπάρξει οργανωμένη δασική πολιτική με τους ανάλογους πόρους για τις έρευνες, την επιστήμη και την τεχνολογία για την πρόληψη και την καταστολή των πυρκαγιών, όλα όσα συζητάμε εδώ είναι φρέσκος αέρας και θα υπάρχουν οδυνηρές, καταστροφικές, οικονομικές, κοινωνικές και οικολογικές συμφορές. Καταστροφές οι οποίες στην εξέλιξη μπορεί να γίνουν ένα είδος ολοκαυτώματος.

<SPEAKER ID=173 LANGUAGE="SV" NAME="Lindholm">
Κυρία Πρόεδρε, ευχαριστώ τον κύριο Santini για μία πολύ καλή έκθεση. Το εν τέταρτον του εδάφους της ΕΕ συνίσταται σε ορεινές ζώνες. Η γη είναι φτωχή, οι άνθρωποι που ζουν εκεί είναι λίγοι - στη Σουηδία είναι μόνο πέντε κάτοικοι ανά τετραγωνικό χιλιόμετρο. Πρόκειται για μικρά αγροκτήματα, η γεωργία συνδυάζεται με τη δασοκομία, ενώ συχνά πρόκειται για γεωργία μερικής απασχόλησης, ώστε να είναι γενικά δυνατή η επιβίωση. Τα ποσοστά μετακίνησης από αυτές τις περιοχές είναι υψηλά, υπάρχουν πολλοί ηλικιωμένοι, ενώ οι νέοι μετακομίζουν λόγω των σκληρών συνθηκών ζωής και, πέραν αυτού, προστίθενται και οι κλιματολογικές δυσκολίες. Στη Σκανδιναβία ο χειμώνας διαρκεί εφτά μήνες, το σκοτάδι τέσσερις μήνες ετησίως και η περίοδος βλάστησης μόνο 160 ημέρες. Όμως, είναι ένα μοναδικό περιβάλλον από την άποψη της βιοποικιλότητας. Η γεωργία που υπάρχει είναι φιλοπεριβαλλοντική, η περιοχή έχει πλούσια φύση και πολιτιστικές παραδόσεις, καθώς και πάρα πολλά άλλα.
<P>
Είναι, όμως, σημαντικό να κατανοήσουμε ότι η γεωργία των ορεινών ζωνών δεν μπορεί να ανταγωνιστεί τη γεωργία των κάμπων. Απαιτείται η λήψη ιδιαίτερων και ευέλικτων μέτρων, και πρέπει να λαμβάνονται υπόψη οι συνθήκες που επικρατούν στις ορεινές ζώνες και οι οποίες είναι εντελώς διαφορετικές από αυτές των υπολοίπων αγροτικών περιοχών.

<SPEAKER ID=174 LANGUAGE="NL" NAME="Van Dam">
Κυρία Πρόεδρε, Κύριε Επίτροπε, πρέπει να δοθεί ιδιαίτερη προσοχή στην προαγωγή μεθόδων γεωργικής καλλιέργειας που να προστατεύουν το περιβάλλον και να διατηρούν το φυσικό τοπίο. Στην προσπάθεια αυτή, τα αγροπεριβαλλοντικά μέτρα της Ευρωπαϊκής Ένωσης μπορούν να λειτουργήσουν ως κίνητρα. Στα μέσα του οικονομικού έτους 1997 είχαν συναφθεί συμφωνίες με το 17 % των γεωργικών εκμεταλλεύσευων στα κράτη μέλη. Κατ' αυτόν τον τρόπο, δεν είναι υπερβολή να πούμε ότι ο κανονισμός αυτός αναπτύχθηκε για να καλύψει ένα σημαντικό πολιτικό τομέα τους κόλπους της ευρωπαϊκής γεωργικής πολιτικής.
<P>
Από την έκθεση της Επιτροπής προκύπτει ότι ο κανονισμός πάσχει από ορισμένες παιδικές ασθένειες. Τα ποσά, για παράδειγμα, που διατέθηκαν υπολείπονται κατά πολύ των προβλεπομένων δαπανών, κυρίως λόγω της καθυστερημένης έναρξης των σχετικών προγραμμάτων. Πολλά κράτη μέλη εξακολουθούν να εφαρμόζουν ελάχιστα ή και καθόλου αυτόν τον κανονισμό. Η εξέλιξη αυτή προξενεί χωρίς άλλο ανησυχία και οι αιτίες της πρέπει να αναλυθούν σε βάθος. Αναφέρομαι ιδιαιτέρως στο γεγονός ότι είναι αποφασιστικής σημασίας η συμμετοχή των κρατών μελών στη χρηματοδότηση. Πιστεύω ότι είναι σημαντικό να γνωρίζουμε την κατάσταση ως προς αυτό το θέμα, μετά από τη συζήτηση σχετικά με τη δυνατότητα να καθιερωθεί η συγχρηματοδότηση και για τις εισοδηματικές ενισχύσεις.
<P>
Δυστυχώς, στην έκθεση της Επιτροπής δεν αναλύονται οι θετικές επιδράσεις των αγροπεριβαλλοντικών μέτρων για το φυσικό περιβάλλον. Εάν είναι αλήθεια, όπως υποψιάζεται ο εισηγητής, ότι χορηγούνται ενισχύσεις σε γεωργικές δραστηριότητες οι οποίες θα μπορούσαν να εκτελούνται και χωρίς αυτές, ο κανονισμός πρέπει να αναθεωρηθεί. Καλώ, συνεπώς, την Επιτροπή να εκπονήσει το συντομότερο δυνατόν ενδελεχή έκθεση αξιολόγησης, οπωσδήποτε πριν ληφθούν οριστικές αποφάσεις σχετικά με ένα νέο πρόγραμμα. Πρέπει να μην επιτρέψουμε να μετατραπούν οι αγροπεριβαλλοντικές ενισχύσεις σε είδος εισοδηματικών ενισχύσεων. Σε σχέση με αυτό αποδίδω μεγάλη σημασία στη διασαφήνιση των απαιτήσεων του κανονισμού και στην καλύτερη επίβλεψη της εφαρμογής του.
<P>
Η υποβολή μιας παρόμοιας έκθεσης σχετικά με τις επιδράσεις των αγροπεριβαλλοντικών μέτρων είναι απαραίτητη και ενόψει των προσεχών διαπραγματεύσεων στους κόλπους του ΠΟΕ. Η Ευρωπαϊκή Ένωση πρέπει να μπορεί να αποδείξει ότι οι επιδοτήσεις ωφελούν το περιβάλλον, έτσι ώστε να μπορούν να παραμείνουν στο επονομαζόμενο «πράσινο κουτί». Συνεπώς, έχουμε κάθε λόγο να χρησιμοποιήσουμε όλες αυτές τις επιδοτήσεις για την αποκατάσταση του φυσικού περιβάλλοντος.

<SPEAKER ID=175 LANGUAGE="EN" NAME="Hallam">
Κυρία Πρόεδρε, είναι ίσως επίκαιρο που έχουμε σήμερα στο θεωρείο μια ομάδα επισκεπτών από την όμορφη Σκωτία, που αποτελεί την κύρια δασική έκταση στο Ηνωμένο Βασίλειο.
<P>
Θα ήθελα απλά να θέσω ένα μικρό ερωτηματικό στην έκθεση του κ. Otila ως προς το ότι πάντα θεωρούμε δεδομένο πως θέλουμε περισσότερα δέντρα. Έχω δέντρα στον κήπο μου, έχω φυτεύσει δέντρα στον κήπο μου και μου αρέσει να βλέπω δέντρα όταν οδηγώ. Θα ήθελα να θέσω ένα απλό ερώτημα: είμαστε πραγματικά βέβαιοι ότι θα χρειαστούμε αυτά τα δέντρα στο μέλλον για την παραγωγή ξυλείας;
<P>
Στην εκλογική μου περιφέρεια του Shropshire και του Herefordshire είναι προφανές ότι, επί του παρόντος, η βιομηχανία ξύλου δέχεται τρομερές πιέσεις. Στην πραγματικότητα, κάποιοι που είναι υπεύθυνοι για τα ξυλουργεία υποστηρίζουν ότι είναι η χειρότερη φάση που έχουν ζήσει στα 45 χρόνια που απασχολούνται στον τομέα αυτό. Η αγορά ξύλου της Βρετανίας - μάλιστα μόνο ένα πολύ μικρό μέρος της βρετανικής αγοράς προμηθεύεται όντως ξυλεία από το Ηνωμένο Βασίλειο - έχει συρρικνωθεί κατά 25 % περίπου. Στη νότια Αγγλία οχτώ ξυλουργεία έχουν κλείσει τους τελευταίους τρεις μήνες. Υπάρχει πραγματική ανησυχία για το μέλλον της βιομηχανίας ξύλου. Φαίνεται ότι ένα μέρος του προβλήματος οφείλεται στο Σιδηρούν Παραπέτασμα. Φαίνεται ότι η πρώην Σοβιετική Ένωση πουλάει ξυλεία σε εξευτελιστικά χαμηλές τιμές, απλά και μόνο για να εξασφαλίσει ξένο συνάλλαγμα.
<P>
Θα ήθελα να πω ανεπιφύλακτα ναι, ας φυτεύσουμε περισσότερα δέντρα, αλλά ας έχουμε τουλάχιστον συγκεκριμένη άποψη όσον αφορά τη μελλοντική ύπαρξη αγοράς για την παραγόμενη ξυλεία. Κάποια στιγμή στο μέλλον μπορεί να χρειαστεί κάποια αναβλητική απόφαση όσον αφορά τα δέντρα που εισάγονται στην αγορά βάσει αυτού του προγράμματος, έτσι ώστε να μην βλάψουμε στο μέλλον τη βιομηχανία ξύλου. Ίσως καταστούν απαραίτητες οι εισφορές στην εισαγωγή από χώρες που δεν ανήκουν στην Ευρωπαϊκή Ένωση, προκειμένου να διασφαλίσουμε την προστασία της δικής μας αγοράς.
<P>
Ανησυχώ που ακολουθούμε αυτή την πορεία και υφίσταται κίνδυνος υπερπαραγωγής και θα ήθελα ασφαλώς να ακούσω την άποψη του κ. Επιτρόπου πάνω σε αυτό το θέμα. Ίσως αυτή είναι η πρώτη φορά που κάποιος λαμβάνει τον λόγο για να εξετάσει αν θα πρέπει να φυτεύσουμε περισσότερα δέντρα ή όχι. Πρόκειται για ένα ερώτημα που πρέπει να θέσουμε εν όψει των τωρινών συνθηκών που αντιμετωπίζει, τουλάχιστον, η βιομηχανία ξύλου στη Βρετανία, όπως και η αντίστοιχη βιομηχανία σε άλλα μέρη της Ευρωπαϊκής Ένωσης.

<SPEAKER ID=176 LANGUAGE="EN" NAME="McCartin">
Κυρία Πρόεδρε, θέλω να χαιρετίσω και τις τρεις εκθέσεις και να πω ότι όλα αυτά τα προγράμματα συμβάλλουν από κοινού στην εκπλήρωση των συνολικών στόχων της αγροτικής πολιτικής. Το περιβαλλοντικό πρόγραμμα εξυπηρετεί τον σκοπό - όπως πιστεύω ότι πρέπει - της εξασφάλισης επιπλέον εισοδημάτων σε περιοχές όπου το εισόδημα είναι τόσο χαμηλό, που οι άνθρωποι θα τις εγκατέλειπαν σε μεγαλύτερο ποσοστό αν δεν υπήρχε αυτό το πρόγραμμα.
<P>
Εξυπηρετεί έναν σκοπό όσον αφορά τον τουρισμό, συμβάλλοντας στην προσπάθεια να γίνει πιο ελκυστική η ύπαιθρος, και, βάσει της εμπειρίας μου το πρόγραμμα έχει σίγουρα αρχίσει να εφαρμόζεται. Καθυστέρησε στην αρχή, όπως τόνισε ο κ. Iverson, τουλάχιστον στην Ιρλανδία, αλλά αυτό οφειλόταν στο γεγονός ότι δεν είχαμε την κατάλληλη κατάρτιση ή εμπειρία και χρειάσθηκε να βρούμε ανθρώπους που θα μπορούσαν να συμβουλεύσουν τους αγρότες. Το πρόγραμμα εφαρμόζεται τώρα με επιτυχία και έχει αρχίσει να επιφέρει αξιοσημείωτα αποτελέσματα στην ύπαιθρο. Έχει επίσης επηρεάσει το γεωργικό εισόδημα.
<P>
Δεν είμαι από εκείνους που πιστεύουν ότι πρέπει να διαθέσουμε πόρους για την παραγωγή οικολογικών τροφίμων. Δεν πιστεύω ότι τα οικολογικά τρόφιμα είναι απαραίτητα πιο υγιεινά από ό, τι τα τρόφιμα που παράγονται με πιο εντατικές πρακτικές. Δεν πιστεύω ότι θα προκύψουν απαραίτητα κάποια γενικά περιβαλλοντικά οφέλη, αν επιστρέψουμε στα επίπεδα βιολογικών μεθόδων παραγωγής του παρελθόντος. Θυμάμαι την εποχή που η γεωργία ήταν σχεδόν αποκλειστικά βιολογική. Ο κόσμος δεν ήταν ευτυχισμένος - τότε ήταν περισσότεροι εκείνοι που πεινούσαν από ό, τι σήμερα. Αν, για παράδειγμα, οργώνεις ένα εκτάριο γης για να παράγεις τέσσερις τόνους σιτάρι, τότε αυτό είναι πολύ πιο αβλαβές για το περιβάλλον από ό, τι αν οργώνεις τέσσερα εκτάρια γης για να παράγεις την ίδια ποσότητα σιταριού. Δεν θα πρέπει να υποθέσουμε αυτομάτως ότι η εντατική γεωργία είναι λιγότερο επωφελής για το περιβάλλον, απλά και μόνο επειδή καταναλώνουμε περισσότερη ενέργεια, χρησιμοποιούμε τρακτέρ και έχουμε μεγαλύτερη διάβρωση. Δεδομένου του παραδείγματος της Ολλανδίας, χρειάζεται μια περιοχή που να έχει την έκταση της Γαλλίας, της Ολλανδίας και του Βελγίου για να τραφούν όλοι οι Ευρωπαίοι, οπότε απομένει η υπόλοιπη Ευρώπη για περιβαλλοντικούς σκοπούς. Δεν υπαινίσσομαι ότι αυτός είναι ο ενδεδειγμένος τρόπος, αλλά δεν είναι απαραίτητα επικίνδυνος ή επιβλαβής για το περιβάλλον.
<P>
Όσον αφορά την αναδάσωση, ορισμένες πτυχές της είναι γνωστές στους κατοίκους των αγροτικών περιοχών. Στην Ιρλανδία θρηνήσαμε την καταστροφή των δασών μας 200 χρόνια πριν και σήμερα οι αγρότες εναντιώνονται στην αναδάσωση, σαν να πρόκειται για κάποιο κακό. Παρ' όλα αυτά, το καθεστώς για τα δάση που έχει εισαγάγει η Επιτροπή έχει ενθαρρύνει τη δασοκομία στον τομέα της γεωργίας και έχει βελτιώσει - και θα συνεχίσει να βελτιώνει - το περιβάλλον, συμβάλλοντας παράλληλα στη μείωση των πλεονασμάτων σε όλα τα μέρη της Κοινότητας.

<SPEAKER ID=177 LANGUAGE="FI" NAME="Virrankoski">
Αξιότιμη κυρία Πρόεδρε, το υπό εξέταση πακέτο των τρίων εκθέσεων σχετικά με τα γεωργοπεριβαλλοντικά μέτρα αποτελεί πολύ ενδιαφέρον σύνολο. Θέλω να ευχαριστήσω τους εισηγητές για τις εμβριθείς εκθέσεις τους. Στην παρούσα παρέμβαση μου θέλω να ασχοληθώ μόνο με την έκθεση του κυρίου Otila σχετικά με τα δάση.
<P>
Η λέξη «δάσος» έχει διαφορετικό περιεχόμενο στις διάφορες περιοχές της Ευρωπαϊκής Ένωσης. Στη Φινλανδία και στη Σουηδία τα δάση αποτελούν φυσικό βιοτικό χώρο.Τα χωράφια αποτελούν μόνο νησίδες μέσα στο δάσος. Τα δάση αποτελούν επίσης έναν πολύτιμο ανανεώσιμο φυσικό πόρο. Τα εδάφη που μένουν ακαλλιέργητα αναδασώνονται από μόνα τους, όπως αναδασώνονται και τα εδάφη που έχουν υποστεί υλοτόμηση ή έχουν καεί. Στην Κεντρική Ευρώπη τα δάση είναι κυρίως χώροι αναψυχής και πάρκα, που δίνουν ζωή στους άνθρώπους και στο φυσικό τοπίο. Στις μεσογειακές χώρες το δάσος διαδραματίζει βασικό ρόλο για την προστασία της φύσης και του φυσικού περιβάλλοντος. Το δάσος προστατεύει το έδαφος από τη διάβρωση, εξισορροπεί τις επιπτώσεις των βροχών και βελτιώνει την κατάσταση της ατμόσφαιρας.
<P>
Εξαιτίας αυτών των αιτίων η δασοκομία ασκείται με διαφορετικό τρόπο σε διάφορες χώρες. Η άσκησή της επηρεάζεται από οικολογικούς, κοινωνικούς και οικονομικούς παράγοντες, γι' αυτό και η δασική πολιτική διαφέρει από χώρα σε χώρα. Οι βασικοί στόχοι, οι βάσεις και τα μέσα αυτής της πολιτικής δεν μπορούν να είναι τα ίδια. Κατά συνέπεια, δεν είναι δυνατόν να εναρμονιστούν οι εθνικές δασικές πολιτικές, αφού διαφορετικές συνθήκες απαιτούν διαφορετική πολιτική. Αυτοί οι παράγοντες αποτελούν ίσως και τον βασικό λόγο για τον οποίο η Συνθήκη της Ρώμης δεν συμπεριλαμβάνει στην αρμοδιότητα της ΕΕ την εφαρμογή της δασικής πολιτικής.
<P>
Για τους προαναφερθέντες λόγους δεν μπορώ να συμφωνήσω με το σημείο αριθ.8 της έκθεσης του κ. Otila, όπου συνιστάται να καταβληθούν προσπάθειες για την εναρμόνιση των εθνικών δασικών πολιτικών. Υποστηρίζω, όμως, την τροπολογία αριθ. 3, όπως και τις άλλες τροπολογίες του εισηγητή. Θα πρέπει να καταβληθούν προσπάθειες σε κοινοτικό επίπεδο για την προώθηση της ανάπτυξης του τομέα των δασών, όμως η ένταξη της δασικής πολιτικής στην κοινοτική πολιτική θα σήμανε αύξηση της γραφειοκρατίας και της σύγχυσης σχετικά με τις χρηματοδοτήσεις του τομέα.

<SPEAKER ID=178 NAME="Αλαβάνος">
Κυρία Πρόεδρε, θέλω να πω ότι με μεγάλη ανησυχία διάβασα την έκθεση του κ. Otila και τις παρατηρήσεις που έχει κάνει.
<P>
Πρώτο σημείο ανησυχίας είναι ότι ο κανονισμός αυτός φαίνεται ότι έχει μικρή και εντελώς διαφοροποιημένη ανά χώρα επιτυχία και νομίζω ότι αυτό είναι φυσικό από την άποψη ότι ήταν ένα μέτρο για να μειώσει την γεωργική παραγωγή και η ανάπτυξη των δασών χρησιμοποιήθηκε ως το όχημα για την μείωση. Δηλαδή ήταν ο κεντρικός σκοπός και το όχημα για την αύξηση των εισοδημάτων ορισμένων αγροτών. Με αυτήν την έννοια, νομίζω, εξ αρχής ήταν περιορισμένο σε σχέση με την επιτυχία του όσον αφορά τα δάση και την δασική ανάπτυξη στην Ευρωπαϊκή Ένωση.
<P>
Το δεύτερο στοιχείο που θέλω να πω είναι ότι είναι λυπηρό που η Ευρωπαϊκή Ένωση δεν έχει δασική πολιτική και, δυστυχώς, ενώ η Ευρωπαϊκή Ένωση δεν έχει δασική πολιτική, υπάρχουν και χώρες, σαν την Ελλάδα, όπου καίγονται τα δάση τους και δεν έχουν και αυτές δασική πολιτική. Και είπε ο προηγούμενος συνάδελφος ότι υπάρχει ανομοιομορφία, διαφορετικές καταστάσεις. Φυσικά, υπάρχουν διαφορετικές καταστάσεις. Αλλά η Ευρωπαϊκή Ένωση, για παράδειγμα, έχει μία πολιτική για τα νησιά. Νησί είναι η Μεγάλη Βρετανία, νησί είναι η Ιρλανδία και νησί είναι και το μικρό μου νησί στο Αιγαίο. Δεν σημαίνει ότι απέναντι σε όλα τα νησιά θα έχεις την ίδια πολιτική. Και είναι ένα σοβαρό έλλειμμα, ειδικά όταν το μεσογειακό δάσος αυτήν την στιγμή καταστρέφεται και υποβαθμίζεται το περιβάλλον της μισής Ευρώπης, με συνέπειες, αν θέλετε, μέσω του τουρισμού, μέσω του πολιτισμού, μέσω μιας Ιστορίας η οποία αποδιαρθρώνεται σε ολόκληρη την Ευρώπη.
<P>
Με αυτήν την έννοια, εγώ δεν μπορώ να συμφωνήσω με την έκθεση Otila, και συγκεκριμένα με το σημείο 8 που αποδέχεται ως δεδομένο ότι δεν θα υπάρχει δασική πολιτική μέσα στην Ευρωπαϊκή Ένωση. Και πιστεύω ότι, αντίθετα, πρέπει να επιχειρήσουμε να μπει το θέμα των δασών στις Συνθήκες. Αυτό δεν σημαίνει, βέβαια, ότι τα ίδια μέτρα θα εφαρμόζονται στην Φινλανδία και τα ίδια στην Ελλάδα!

<SPEAKER ID=179 LANGUAGE="NL" NAME="Sonneveld">
Κυρία Πρόεδρε, στην ομιλία μου θα κάνω μερικές παρατηρήσεις σχετικά με τα συνοδευτικά μέτρα για την προστασία του περιβάλλοντος και της φύσης. Τα κράτη μέλη χρησιμοποιούν όλο και συχνότερα παρόμοια μέτρα, τα οποία έχουν ως στόχο την ανταμοιβή των αγροτών που συμβάλλουν στην προστασία του περιβάλλοντος και της φύσης εφαρμόζοντας μεθόδους εκτατικής καλλιέργειας. Μερικές από τις χώρες που χρησιμοποιούν τα μέτρα αυτά σε ποσοστό υψηλότερο του μέσου όρου είναι η Αυστρία, η Φινλανδία και η Σουηδία. Οι χώρες αυτές επέμειναν σαφώς σε αυτή τη δυνατότητα παροχής ενισχύσεων κατά τη διάρκεια των ενταξιακών διαπραγματεύσεων.
<P>
Μια σημαντική προϋπόθεση για την αξιοποίηση αυτών των κοινοτικών ενισχύσεων είναι ότι τα κράτη μέλη πρέπει να συμμετέχουν διαθέτοντας πόρους από τον εθνικό προϋπολογισμό τους. Δεδομένου ότι δεν έχουν όλες οι χώρες τη ίδια διάθεση να το πράξουν, ο βαθμός αξιοποίησης των κοινοτικών πόρων που διατίθενται για τον σκοπό αυτό διαφέρει σημαντικά. Στην ουσία, η περίπτωση αυτή αποτελεί ένα πολύ καλό παράδειγμα της από κοινού ανάληψης πολιτικής και χρηματοδοτικής ευθύνης εκ μέρους της Ευρωπαϊκής Ένωσης και των κρατών μελών για την εφαρμογή ενός τμήματος της γεωργικής πολιτικής. Οι αγρότες που συμβάλλουν περισσότερο στην προστασία του περιβάλλοντος και της φύσης λαμβάνουν ενισχύσεις. Οι πρακτικές, όμως, αυτές εντάσσονται και στη γεωργική πολιτική και συνεπάγονται τη χρησιμοποίηση αρκετά προηγμένων μεθόδων εκτατικής καλλιέργειας. Θα μπορούσε κανείς να φαντασθεί ότι, διατηρώντας τις ενισχύσεις αυτές για τις οποίες συζητάμε σήμερα, αυτή η πολιτική και η χρηματοδοτική ευθύνη που αναλαμβάνεται από κοινού από την ΕΕ και τα κράτη μέλη θα ίσχυε και για ένα τμήμα των αποζημιώσεων για τα εισοδήματα στα πλαίσια των μειωμένων τιμών στήριξης, το 1992, και στη συνέχεια για την Ατζέντα 2000. Στην περίπτωση αυτή οι περιβαλλοντικές προϋποθέσεις δεν θα αφορούσαν αποκλειστικά τις εκτατικές καλλιέργειες, αλλά και όλες τις γεωργικές εκμεταλλεύσεις που εφαρμόζουν αυτό που εν τω μεταξύ αποκαλείται «καλές γεωργικές πρακτικές». Οι περιβαλλοντικές αυτές προϋποθέσεις θα έπρεπε να συνδυάζονται και με κοινωνικά κριτήρια. Παρεπιπτόντως, στον κανονισμό 2078 διαβάζουμε ότι μπορούμε καλύτερα να ανταποκριθούμε στις ανάγκες ενός συστήματος συγχρηματοδότησης με τη θέσπιση εθνικών κριτηρίων για το περιβάλλον και τις κοινωνικές ανάγκες από ότι με ένα ενιαίο σύστημα εισοδηματικών αντισταθμίσεων που χορηγούνται αποκλειστικά και με συγκεντρωτικό τρόπο από τις Βρυξέλλες.
<P>
Ο κανονισμός 2078 δεν φαίνεται, εξάλλου, να στηρίζεται αποκλειστικά στα κριτήρια του περιβάλλοντος και της φύσης, αλλά και στην κοινωνική αναγκαιότητα. Επιπλέον, μια τέτοιου είδους αντιμετώπιση θα επέτρεπε αυτομάτως να ενταχθούν αυτού του είδους τα μέτρα στο αποκαλούμενο «πράσινο κουτί» του ΠΟΕ.

<SPEAKER ID=180 LANGUAGE="FR" NAME="Happart">
Κύριε Πρόεδρε, κύριε Επίτροπε, αυτό που πραγματικά λείπει από την ευρωπαϊκή πολιτική είναι η ικανότητα να αντιμετωπίζει κατάματα τα προβλήματα των πολιτών, ανδρών και γυναικών, που ασχολούνται με αγροτικές δραστηριότητες, όπου συμπεριλαμβάνονται και τα δάση.
<P>
Σίγουρα η διατήρηση ενός πληθυσμού γεωργών, μεταξύ άλλων, στις δύσκολες αυτές περιοχές στοιχίζει πολύ ακριβά. Ωστόσο, η μαζική έξοδος αυτών των πολιτών από την ύπαιθρο, οι οποίοι εγκαταλείπουν τις φτωχές τους περιοχές για να πάνε στις πόλεις και τα προάστιά τους, όπου βρίσκουν ελάχιστες θέσεις εργασίας, στοιχίζει επίσης ακριβά. Όσο περισσότεροι φτωχοί υπάρχουν στις πόλεις και τα προάστιά τους, που συχνά αποκαλούνται παραγκουπόλεις, τόσο αυξάνει η ανασφάλεια και ο αριθμός των χρησιμοποιούμενων αστυνομικών και φυλάκων, που στοιχίζει επίσης ακριβά.
<P>
Η εγκατάλειψη της γεωργίας των ορεινών ζωνών είχε ως αποτέλεσμα να αυξηθούν επίσης οι χιονοστιβάδες, ιδίως στις βορεινές περιοχές. Αυτό επέφερε πολλές ανθρώπινες τραγωδίες: κάθε χρόνο τα θύματα των χιονοστιβάδων είναι πολυάριθμα. Η εγκατάλειψη των βοσκοτόπων και της διατήρησης της χαμηλής βλάστησης των δασών αυξάνει τους κινδύνους πυρκαγιών, οι οποίες προκαλούν όλο και μεγαλύτερες ζημιές, ο αριθμός των οποίων αυξάνεται συνεχώς, ιδίως στη Νότια Ευρώπη. Φανταστείτε πόσο στοιχίζει αυτό!
<P>
Θα πρέπει να αποζημιώνονται οι βοσκοί για τις υπηρεσίες που προσφέρουν στο περιβάλλον, θα πρέπει να πληρώνονται καλά για να εξοικονομούνται σημαντικά ποσά. Θα πρέπει επίσης να προβλεφθεί η αξιοποίηση των δασικών περιοχών με την προοπτική της παραγωγής κατεξοχήν οικολογικών εναλλακτικών μορφών ενέργειας. Θα πρέπει να πραγματοποιηθούν έρευνες για τη δημιουργία ειδών δένδρων γρήγορης ανάπτυξης, όπως ο ευκάλυπτος, και να κατασκευασθούν μονάδες άμεσης καύσης αυτών των φυτών ή μεθανοποίησης, απ' όπου θα μπορούσαμε να εξάγουμε το μεθάνιο για την κατασκευή άλλων θερμοηλεκτρικών σταθμών.
<P>
Μάλιστα, αντί της εξοικονόμησης δημοσιονομικών πόρων χωρίς καμία θετική προοπτική, θα έπρεπε να ήταν κανόνας η οργάνωση, μέσω σημαντικής χρηματοδότησης, της ενσωμάτωσης των μειονεκτούντων περιοχών στον χώρο οικονομικής ανάπτυξης, όπως ακριβώς γίνεται στη χώρα σας, την Αυστρία, κύριε Επίτροπε.
<P>
Επιπλέον, σήμερα, με την εκπληκτική ανάπτυξη των τεχνικών στους τομείς των επικοινωνιών και των συναλλαγών, θα ήταν δυνατό να ενθαρρυνθεί η δημιουργία θέσεων απασχόλησης ποιότητας στις περιοχές αυτές, μέσω της τηλεργασίας για παράδειγμα, και γιατί όχι, να σταλεί ένα μέρος του προσωπικού των διαφόρων γενικών διευθύνσεων της Επιτροπής στις δύσκολες αυτές περιοχές για την εκτέλεση απλών καθηκόντων γραφείου.
<P>
Κύριε Επίτροπε, βασίζομαι επίσης σε σας και στη συλλογική κρίση για να κυριαρχήσει η ιδέα αυτή και να καταστεί δυνατή η μετατροπή του αγροτικού κόσμου γενικά, και ειδικά των μειονεκτούντων περιοχών, από άχρηστο βάρος σε επιταχυντή της αρμονικής ανάπτυξης όλων των λαών μας, παντού στην Ευρώπη.

<SPEAKER ID=181 LANGUAGE="EN" NAME="Cushnahan">
Κυρία Πρόεδρε, θέλω να πω εν συντομία κάτι για τις εκθέσεις των κυρίων Iversen και Otila. Είναι αξιοσημείωτο το γεγονός ότι, ενώ και οι δύο είναι υπέρ εναλλακτικών γεωργικών δραστηριοτήτων, και οι δύο εισηγητές καταλήγουν στο συμπέρασμα ότι δεν έχει γίνει αξιολόγηση από την Επιτροπή. Πρόκειται για ένα ατυχές γεγονός, γιατί είναι δύσκολο να προωθήσουμε τις εν λόγω δραστηριότητες ως μέτρα χωρίς να έχει προηγηθεί κάποιο είδος αξιολόγησης.
<P>
Όσον αφορά τις φιλοπεριβαλλοντικά γεωργικές πρακτικές, φυσικά θα τις υποστηρίξω. Ωστόσο, υποψιάζομαι ότι μέρος του προβλήματος είναι ότι το κόστος της εφαρμογής τους είναι αρκετά μεγάλο. Ίσως θα πρέπει να εξετάσει η Επιτροπή τα επίπεδα των χορηγούμενων ενισχύσεων.
<P>
Όσον αφορά τη δασοκομία, ήμουν ανέκαθεν υπέρ. Ο λόγος που υποστηρίζω αυτό το καθεστώς ενισχύσεων είναι ότι το εξέλαβα ως μια ευκαιρία να συμπληρωθούν τα εισοδήματα των γεωργών, ειδικά σε άγονες περιοχές. Πρέπει όμως να τεθεί το ερώτημα εάν είναι πράγματι οι γεωργοί εκείνοι που ωφελούνται επί του παρόντος, σε περίπτωση που είναι, όντως αυτός είναι ο σκοπός. Μου φαίνεται ότι σε πολλά από τα καθεστώτα ενίσχυσης της δασοκομίας που εφαρμόζονται στην Ιρλανδία εκείνοι που καρπώνονται τα περισσότερα οφέλη είναι οι κερδοσκόποι, ιδιαίτερα άνθρωποι εκτός της χώρας. Αναρωτιέμαι αν είναι λογικός αυτός ο προσανατολισμός της δασικής πολιτικής. Θα προτιμούσα να πηγαίνει το εισόδημα στους ίδιους τους αγρότες.
<P>
Υπάρχουν επίσης κάποια σοβαρά ερωτήματα όσον αφορά τον σχεδιασμό, επειδή η αναδάσωση έχει και κάποιες άσχημες πλευρές. Αυτό είναι ίσως κάτι που θα πρέπει να εξετάσει η τοπική μας αυτοδιοίκηση, εάν δηλαδή θα πρέπει ή όχι να απαιτείται έγκριση σχεδιασμού για τα καθεστώτα ενίσχυσης της δασοκομίας.
<P>
Αυτά είναι τα σχόλια που ήθελα να κάνω σχετικά με τις δύο αυτές εκθέσεις. Ζητώ από την Επιτροπή να πραγματοποιήσει αξιολόγηση σε αυτούς τους δύο τομείς για να διαπιστώσει αν υπάρχουν μεγαλύτερες δυνατότητες για ανάληψη πρωτοβουλιών στον γεωργικό τομέα.

<SPEAKER ID=182 NAME="Fischler">
Κυρία Πρόεδρε, αξιότιμοι κυρίες και κύριοι, χάριν ευκολίας θα ήθελα να προχωρήσω ακολουθώντας τη σειρά των τριων υφιστάμενων εκθέσεων, ήτοι να αρχίσω με την έκθεση Iversen, έπειτα, στο δεύτερο τμήμα της παρουσίασης των θέσεών μου, να επεισέλθω στην έκθεση Otila και, τέλος, να πάρω θέση στην έκθεση Santini.
<P>
Αφενός η έκθεση Iversen δείχνει βαθιά κατανόηση των σύνθετων ζητημάτων τα οποία εξετάζει. Αφετέρου, όμως, είναι και μία έκθεση με έντονα κριτικό πνεύμα, και η κριτική απευθύνεται τόσο στις αρχές των κρατών μελών που καταρτίζουν και εκτελούν τα προγράμματα, όσο και στην Επιτροπή. Το σημαντικότερο θέμα που θίγει η έκθεση είναι, ως γνωστόν, το ζήτημα της αξιολόγησης. Αυτό αποτελεί ταυτόχρονα και το μεγαλύτερο μέλημα της ίδιας της Επιτροπής. Προτού αναφερθώ λεπτομερέστερα σε αυτό το ζήτημα, θα ήθελα πρώτα να επισημάνω μερικά βασικά δεδομένα που ισχύουν στη γεωργοπεριβαλλοντική πολιτική και που αναγνωρίζονται και επιβεβαιώνονται επίσης στην έκθεση Iversen.
<P>
Πρώτον: η σημαντικότερη αρχή της πολιτικής μας συνίσταται στο γεγονός ότι θα έπρεπε και να πληρώνουμε τους γεωργούς που προσφέρουν περιβαλλοντικά οφέλη, και μάλιστα όχι υπό τη μορφή των αποκαλούμενων εισοδηματικών ενισχύσεων, αλλά ως αμοιβή για το παρασχεθέν έργο, ως κάλυψη των αυξημένων δαπανών και ως αντιστάθμιση των απωλειών εισοδήματος.
<P>
Δεύτερον: χάρη στην παρακολούθηση των προγραμμάτων έχουμε συγκεκριμένα παραδείγματα σχετικά με το γεγονός ότι, μέσω των περιβαλλοντικών μας μέτρων, έχουν αναμφίβολα σημειωθεί επιτυχίες όσον αφορά τον περιορισμό της προσθήκης θρεπτικών υλικών και την προστασία της φύσης. Αυτά αναγνωρίζονται και στην έκθεση.
<P>
Τρίτον: πρέπει να βελτιωθούν περαιτέρω η διαμόρφωση και η διαχείριση των προγραμμάτων.
<P>
Τέταρτον: τα διάφορα μέτρα για την ανάπτυξη της υπαίθρου και τα μέτρα για την πολιτική της αγοράς που εφαρμόζονται στην κοινή αγροτική πολιτική πρέπει γενικά να συνδεθούν και να συντονισθούν καλύτερα μεταξύ τους, έτσι όπως το προβλέψαμε και στις προτάσεις μας σχετικά με την Ατζέντα 2000.
<P>
Θα ήθελα να προσθέσω μερικά επιπλέον σημεία στα κεντρικά αυτά σημεία που αναφέρονται στην έκθεση, ήτοι πέμπτον: το ευρωπαϊκό φυσικό τοπίο εξαρτάται σε μεγάλο βαθμό από τη γεωργία και τη δασοκομία. Τα τελευταία αποτελέσματα ερευνών επιβεβαιώνουν το γεγονός ότι η βιοποικιλότητα και το διαμέσου των αιώνων διαμορφωθέν φυσικό τοπίο δεν μπορούν να διατηρηθούν παρά μόνο με τη βοήθεια κατάλληλων γεωργικών και δασοκομικών μεθόδων.
<P>
Έκτον: πρέπει να αλλάξουν οι αντιλήψεις της ευρωπαϊκής κοινωνίας, αλλά και αυτές των γεωργών, και πρέπει να ξεκαθαρίσουμε τη θέση μας όσον αφορά τη βελτίωση της προστασίας του περιβάλλοντος, διότι μόνον έτσι μπορούμε να δικαιολογήσουμε και μακροπρόθεσμα τις προκύπτουσες δαπάνες. Η μελλοντική μας στρατηγική βασίζεται κατ' αρχήν σε δύο συλλογισμούς: αφενός, οι γεωργοί πρέπει να πληρούν ορισμένες ελάχιστες προδιαγραφές ως προϋπόθεση για αντισταθμιστικές πληρωμές. Αυτό είναι αυτονόητο σε οποιονδήποτε οικονομικό κλάδο και ανταποκρίνεται επίσης στις προσδοκίες του πληθυσμού. Κατά την άποψή μου, οι ελάχιστες αυτές προδιαγραφές πρέπει να είναι η καλή γεωργική πρακτική. Αφετέρου, η κοινωνία πρέπει να ανταμείβει εκείνους τους γεωργούς που είναι πρόθυμοι να υπερβούν αυτές τις ελάχιστες προδιαγραφές και να προσφέρουν επιπλέον υπηρεσίες προς όφελος του περιβάλλοντος, για τις απώλειες εισοδήματος που προκύπτουν από αυτό ή για τις πρόσθετες υπηρεσίες. Σε έναν κόσμο που χαρακτηρίζεται όλο και περισσότερο από τον ανταγωνισμό οι γεωργοί είναι αναγκασμένοι να ελαχιστοποιήσουν τις δαπάνες τους. Αυτό θα μπορούσε να οδηγήσει στο να καταστεί μελλοντικά αδύνατη η παροχή υπηρεσιών για την προστασία του περιβάλλοντος, που οι γεωργοί παρείχαν παλαιότερα κατά κάποιον τρόπο επιπροσθέτως και δωρεάν. Γι' αυτόν τον λόγο χρειαζόμαστε τον αντισταθμιστικό χαρακτήρα των γεωργοπεριβαλλοντικών μέτρων. Πολλοί γεωργοί προθυμοποιούνται να συνάψουν μία συμφωνία παροχής αυτών των υπηρεσιών για την προστασία του περιβάλλοντος. Αλλά αυτό θα το πράξουν, μόνον εφόσον θα πληρωθούν επαρκώς.
<P>
Επιτρέψτε μου τώρα να θίξω το προ ολίγου αναφερθέν ζήτημα της αξιολόγησης. Επιδοκιμάζω εδώ το ενδιαφέρον που δείχνει το Κοινοβούλιο γι' αυτό το ζήτημα, διότι μας βοηθά πάρα πολύ να δώσουμε περισσότερη έμφαση στις τοποθετήσεις μας απέναντι στις εθνικές και περιφερειακές αρχές. Η Επιτροπή προέβη ήδη στη λήψη σημαντικής δράσης για την αξιολόγηση των γεωργοπεριβαλλοντικών μέτρων. Ασκήσαμε μεγάλη πίεση στις εθνικές και περιφερειακές αρχές για να διενεργηθούν κατ' αρχάς τέτοιου είδους αξιολογήσεις. Διαβιβάσαμε μάλιστα στις αρχές αυτές και τις ανάλογες οδηγίες. Ύστερα συμπεριλάβαμε μία επιπλέον διάταξη στον κανονισμό εφαρμογής, με την οποία καθορίζονται οι υποχρεώσεις των κρατών μελών σε σχέση με την αξιολόγηση. Τέλος, εργασθήκαμε σταθερά πάνω σε θέματα της αξιολόγησης, με ερευνητικά κονδύλια στο πλαίσιο του προγράμματος PHARE και άλλων μελετών. Καταλαβαίνω, βέβαια, την επικριτική εν μέρει στάση που τηρούν οι εθνικές και περιφερειακές αρχές. Τα περισσότερα από τα προγράμματα που αυτές εφαρμόζουν ξεκίνησαν, ως γνωστόν, μόλις το 1995 ή το 1996, και είναι λογικό να χρειάζεται κάποιος χρόνος έως ότου υπάρξουν πράγματι απτά αποτελέσματα. Εκτός αυτού πρέπει να ομολογήσουμε ότι η προστασία του περιβάλλοντος είναι ένα περίπλοκο θέμα και ότι η παρακολούθηση της βιοποικιλότητας π.χ. ή η παρακολούθηση ή καταγραφή της προσθήκης θρεπτικών υλικών αποτελούν εργασίες που είναι δύσκολο να γίνουν κατανοητές και από τεχνική άποψη. Παρ' όλα αυτά καταφέραμε να αποκτήσουμε 158 εκθέσεις αξιολόγησης από τα κράτη μέλη. Ωστόσο, οι 53 από αυτές ολοκληρώθηκαν μόλις εφέτος ή υπάρχουν προσωρινά μόνον ως σχέδια. Ως εκ τούτου, αναμένουμε κατά το επόμενο έτος ολόκληρη σειρά επιπλέον εκθέσεων.
<P>
Όσον αφορά τα αποτελέσματα αυτών των εκθέσεων, κατανοώ αρκετά ότι το Κοινοβούλιο αναμένει με ανυπομονησία τα αποτελέσματα των σημαντικών αυτών μέτρων. Σήμερα, όμως, μπορώ να σας ανακοινώσω ότι η συμπληρωματική αυτή έκθεση θα έχει ήδη ολοκληρωθεί μέσα στις επόμενες ημέρες και ότι θα διαβιβασθεί πολύ σύντομα στους προέδρους της Επιτροπής Γεωργίας και Ανάπτυξης της Υπαίθρου και της Επιτροπής Προϋπολογισμών.
<P>
Ο κ. Funk επεσήμανε το γεγονός ότι απαιτεί μεγαλύτερο δικαίωμα συναπόφασης για τα κράτη μέλη ή για τις περιφερειακές διοικήσεις. Κύριε Funk, πρέπει να επιστήσω την προσοχή σας στο γεγονός ότι ο προγραμματισμός εναπόκειται ήδη στα κράτη μέλη ή στις περιφέρειες. Αν έχει κάποιο δικαίωμα η Επιτροπή, αυτό είναι το δικαίωμα συναπόφασης εδώ, αλλά ο ίδιος ο προγραμματισμός εναπόκειται στις περιφέρειες. Αυτή είναι η αλήθεια, κύριε Funk!
<P>
Με αυτό περνώ στο δεύτερο μέρος, στην έκθεση Otila. Η έκθεση αυτή περιέχει πολυάριθμα σχετικά θέματα, μερικά από τα οποία συμπεριλήφθησαν ήδη στις προτάσεις της Επιτροπής για την Ατζέντα 2000.
<P>
Στην πρότασή της για έναν νέο κανονισμό σχετικά με την ανάπτυξη της υπαίθρου η Επιτροπή έλαβε υπόψη της μία σειρά από αλλαγές σχετικά με το καθεστώς ενισχύσεων, οι οποίες συμπίπτουν με μερικά από τα συμπεράσματα της έκθεσης. Ειδικότερα, η Επιτροπή προτείνει να καταργηθεί η διάκριση μεταξύ των γεωργών πλήρους και μερικής απασχόλησης που υπάρχει στον σημερινό κανονισμό, επειδή η διάκριση αυτή έχει παρεμποδίσει συχνά την επιτυχή λειτουργία του καθεστώτος των ενισχύσεων.
<P>
Εκτός αυτού, η Επιτροπή προτείνει να είναι προαιρετική η εφαρμογή των μέτρων στα κράτη μέλη και όχι υποχρεωτική όπως είναι τώρα. Ωστόσο, η Επιτροπή δεν μπορεί να συμφωνήσει με όλα τα συμπεράσματα της έκθεσης του Κοινοβουλίου. Είμαστε της γνώμης ότι χρειάζεται προσοχή όσον αφορά τα τελικά συμπεράσματα σχετικά με την εφαρμογή του κανονισμού 2080. Όπως εξηγήσαμε και στην έκθεσή μας, η αναδάσωση γεωργικών εδαφών αποτελεί μια μακροπρόθεσμη διαδικασία. Ως εκ τούτου, θα πρέπει να θεωρηθεί πρόωρο να θέλουμε να κρίνουμε ήδη από τώρα, μετά από τόσο λίγα χρόνια, τις συνέπειες εφαρμογής του κανονισμού ή, ειδικότερα, κατά πόσο αυτός συμβάλλει σε κάποια μείωση της γεωργικής παραγωγής και στη βελτίωση των δασικών πόρων.
<P>
Κατά τα άλλα, επιτρέψτε μου να σχολιάσω επ' ευκαιρία το γεγονός ότι δεν μειώνονται τα αποθέματα ξυλείας στην Ευρωπαϊκή Ένωση, αλλά ότι αυξάνονται από χρόνο σε χρόνο. Ως εκ τούτου, δεν πρέπει να ανησυχεί κανείς για μία υπερεκμετάλλευση των δασικών πόρων. Εμείς είμαστε της άποψης ότι τα μέτρα για την αναδάσωση γεωργικών εδαφών θα συμβάλουν μακροπρόθεσμα στην ανάπτυξη της υπαίθρου μέσω της προώθησης μιας διαφοροποιημένης δραστηριότητας, ενός δυναμικού σχεδίου για τη χρήση γαιών και της προσήκουσας διατήρησης του τοπίου. Πέραν τούτου, είμαστε πεπεισμένοι για το γεγονός ότι το καθεστώς αυτό θα επιδράσει θετικά στο περιβάλλον.
<P>
Η Επιτροπή συμφωνεί με το Κοινοβούλιο ότι είναι απαραίτητη μία αξιολόγηση της εφαρμογής του κανονισμού 2080. Προσωπικά μπορώ επίσης να σας διαβεβαιώσω ότι θα κάνουμε το παν για να εκτελέσουμε τις σχετικές εργασίες και να παρουσιάσουμε τα αποτελέσματα στο Κοινοβούλιο. Προς τον σκοπό αυτό χρειαζόμαστε, όμως, πρώτα αξιόπιστα και αντιπροσωπευτικά στοιχεία. Ωστόσο, όσον αφορά τη δασική στρατηγική της Κοινότητας στο σύνολό της, και ειδικότερα το ζήτημα αν πρέπει να υπάρξουν στο κοινοτικό δίκαιο ρυθμίσεις για τη δασοκομία, η Επιτροπή θα υποβάλει επίσης προσεχώς ένα ανάλογο ψήφισμα σχετικά με μια τέτοια δασική στρατηγική και θα το διαβιβάσει στη συνέχεια στο Κοινοβούλιο. Θα ήθελα, όμως, να δηλώσω ευθύς αμέσως ότι εγώ προσωπικά - χωρίς να θέλω εδώ να προτρέξω της Επιτροπής - δεν είμαι υπέρ της κοινοτικοποίησης της δασικής πολιτικής.
<P>
Και τώρα θα περάσω στο τρίτο μέρος, στην έκθεση του κ. Santini. Πιστεύω πως ο κ. Santini αναφέρθηκε σε ένα πολύ σημαντικό θέμα, και θα ήθελα γι' αυτό να ευχαριστήσω θερμά τον ίδιο, όπως και όλους τους άλλους εισηγητές. H πρώτη αναφορά που έγινε στην Ένωση σχετικά με την ορεινή γεωργία και τις ορεινές ζώνες ήταν πριν από 20 χρόνια, και δημιουργήθηκε από τότε κιόλας ένα πλαίσιο για μειονεκτούσες περιοχές. Εντός του πλαισίου αυτού δόθηκε μια εξέχουσα θέση ειδικά στις ορεινές ζώνες. Οι δυσχερείς συνθήκες εργασίας των γεωργών στις ορεινές περιοχές δικαιολογούν μία ειδική θεώρηση του θέματος στο πλαίσιο της κοινής αγροτικής πολιτικής. Δεν πρέπει, όμως, να παραβλεφθεί το γεγονός ότι υπάρχουν και άλλες περιοχές που αντιμετωπίζουν ειδικά προβλήματα, όπως λόγου χάρη οι βόρειες, οι άνυδρες και διάφορες άλλες μειονεκτούσες περιοχές. Γι' αυτόν τον λόγο, κατά την αντιμετώπιση του θέματος δεν πρέπει να διαπράξουμε το σφάλμα να εξετάσουμε τις ανάγκες και τις επιθυμίες των γεωργών στις ορεινές περιοχές απομονώνοντάς τις από τις άλλες μειονεκτούσες περιοχές. Αυτό εκφράζεται καθαρά και στην επιθυμία που διατύπωσαν διάφοροι βουλευτές να επεκταθεί η έκθεση αυτή στις άγονες και ημιάγονες ή τις αρκτικές περιοχές. Κατά τα άλλα, ένας υπερβολικά εξατομικευμένος τρόπος θεώρησης των ιδιαιτεροτήτων που παρουσιάζουν οι αγροτικές περιοχές θα αντίκειται στην ανάγκη για απλοποίηση της πολιτικής μας.
<P>
Επιτρέψτε μου να παρουσιάσω ως απάντηση επί της προκειμένης έκθεσης τον τρόπο με τον οποίο σκοπεύουμε να εξετάσουμε τα προβλήματα των ορεινών περιοχών εντός της Ατζέντας 2000 και ποιες λύσεις προσφέρουμε. Θέλουμε να εισαγάγουμε περισσότερη ευελιξία και επικουρικότητα στην πολιτική για την ανάπτυξη της υπαίθρου, ούτως ώστε να μπορέσουν τα κράτη μέλη να εκπληρώσουν καλύτερα τους στόχους τους για την προώθηση των αγροτικών περιοχών. Και οι δύο αρχές ανοίγουν, κατά τη γνώμη μου, ενδιαφέρουσες προοπτικές για τις ορεινές περιοχές, αφού στο μέλλον θα καταστεί δυνατόν να τεθούν σαφείς προτεραιότητες μέσω της συνένωσης των μέχρι τούδε επιμέρους προγραμμάτων και μέτρων σε ένα εναιίο πρόγραμμα με στόχο την επιλογή εκείνων των δυνατοτήτων που θα εγγυώνται την καλύτερη ανάπτυξη. Με αυτό μπορεί να επιτευχθούν συνεργειακά αποτελέσματα και να καταστεί δυνατή η καλύτερη εξέταση των ειδικών αναγκών που παρουσιάζουν οι ορεινές περιοχές. Μέσω του νέου σχεδιασμού και της αύξησης των αντισταθμιστικών αποζημιώσεων ανοίγεται επιπλέον ένα μεγαλύτερο περιθώριο για την αμοιβή των ειδικών υπηρεσιών που παρέχουν οι γεωργοί οι οποίοι ζουν στις μειονεκτούσες περιοχές. Ως εκ τούτου, οι ορεινές περιοχές θα έχουν εξασφαλίσει τη θέση τους και στις νέες διατάξεις σχετικά με την ανάπτυξη της υπαίθρου.

<SPEAKER ID=183 LANGUAGE="DE" NAME="Graefe zu Baringdorf">
Κυρία Πρόεδρε, κύριε Fischler, δεν είπατε τίποτα σχετικά με το ζήτημα της χρηματοδότησης. Έχουμε υποβάλει μία τροπολογία, σύμφωνα με την οποία η συγχρηματοδότηση θα πρέπει να καθοριστεί συνολικά και να ανέρχεται σε 25 % για τα κράτη μέλη και σε 75 %, αντίστοιχα, για την ΕΕ. Η ίδια συζήτηση γίνεται και σχετικά με τις άλλες πριμοδοτήσεις, τις αντισταθμιστικές επιδοτήσεις, που μέχρι σήμερα καταβάλλονταν κατά 100 %. Θεωρώ ότι η πολιτική αξιολόγηση των μέτρων για τα οποία συζητάμε εδώ εξαρτάται συχνά από αυτό το 50 %. Θα πρέπει να καταλήξουμε σε μικρότερο ποσοστό συγχρηματοδότησης των κρατών μελών, προκειμένου να γίνουν αποδεκτά τα προγράμματα.

<SPEAKER ID=184 NAME="Fischler">
Κυρία Πρόεδρε, αρχικά θέλω να παρατηρήσω εν γένει ότι η περιβαλλοντική πολιτική και η λήψη μέτρων για το περιβάλλον δεν είναι δυνατόν να αποτελούν μόνο μέλημα της Κοινότητας, αλλά θα πρέπει να απασχολούν εξίσου και τα κράτη μέλη, καθώς και τις περιφέρειες. Σε τελευταία ανάλυση, είναι οι δικοί μας πολίτες εκείνοι που ζουν στις περιοχές αυτές.
<P>
Συνεπώς, όσον αφορά τη συγχρηματοδότηση, θέλω να επισημάνω ότι στις περιοχές του στόχου 1 η Κοινότητα συμβάλλει ήδη με ποσοστό χρηματοδότησης της τάξης του 75 % και στις υπόλοιπες περιοχές με 50 %. Δεδομένου ότι προσπαθούμε να διευρύνουμε τα μέτρα αυτά και καθώς έχω επίσης την εντύπωση ότι αυτό γίνεται όλο και περισσότερο αντιληπτό από τα κράτη μέλη, προβλέψαμε στις προτάσεις για την Ατζέντα 2000, σύμφωνα με τις οποίες αυτά τα περιβαλλοντικά μέτρα θα ενσωματωθούν στο συνολικό πρόγραμμα ανάπτυξης της υπαίθρου, ότι θα διατηρηθεί οπωσδήποτε για τα μέτρα αυτά η συγχρηματοδότηση ύψους 50 %. Και τούτο, επειδή σε άλλους τομείς, όπως για παράδειγμα στις μειονεκτούσες ή τις ορεινές περιοχές, η συγχρηματοδότηση εκ μέρους της Κοινότητας είναι σε πολλά κράτη σημαντικά χαμηλότερη του 50 %. Από την άποψη αυτή τα περιβαλλοντικά μέτρα για τις περιοχές που δεν εμπίπτουν στον στόχο 1 θα έχουν στο μέλλον οπωσδήποτε ένα καλύτερο ποσοστό συγχρηματοδότησης από άλλα μέτρα για την ανάπτυξη της υπαίθρου.

<SPEAKER ID=185 NAME="Πρόεδρος">
Ευχαριστώ πολύ, Επίτροπε Fischler!
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 9.00.

<CHAPTER ID=8>
ΕΓΤΠΕ: 26η δημοσιονομική έκθεση
<SPEAKER ID=186 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0298/98) του κ. Rehder, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την 26η δημοσιονομική έκθεση για το Ευρωπαϊκό Γεωργικό Ταμείο Προσανατολισμού και Εγγυήσεων (ΕΓΤΠΕ), Τμήμα Εγγυήσεων (Οικονομικό έτος 1996) (COM(97)0589 - C4-0112/98).

<SPEAKER ID=187 NAME="Rehder">
Κυρία Πρόεδρε, κύριε Επίτροπε, αγαπητοί συνάδελφοι, φυσικά παραξενεύεται κανείς όταν διαβάσει τον κάπως κρυπτογραφικό τίτλο, αλλά η υποβληθείσα έκθεση είναι πολύ πιο ενδιαφέρουσα απ' ό, τι μαρτυρά ο τίτλος της. Η σύνταξη της παρούσας έκθεσης αντιστοιχεί στο δικαίωμα και την υποχρέωση του Ευρωπαϊκού Κοινοβουλίου να ελέγχει ανελλιπώς την εκτέλεση του προϋπολογισμού της Ευρωπαϊκής Ένωσης, εκπροσωπώντας τους Ευρωπαίους φορολογούμενους. Είναι θέμα καλής διαχείρισης να δίδεται εδώ προσοχή στη φειδωλή χρησιμοποίηση των χρημάτων των φορολογουμένων, να εντοπίζεται και να διώκεται η κακοδιαχείριση, δηλαδή να λαμβάνεται ενεργός δράση.
<P>
Η κοινή γνώμη παρακολουθεί τον προϋπολογισμό που αφορά τη γεωργία με ιδιαίτερο ενδιαφέρον, μεταξύ άλλων επειδή αυτός αντιπροσωπεύει σχεδόν το ήμισυ του συνολικού προϋπολογισμού της Ευρωπαϊκής Ένωσης, καθώς και επειδή στο παρελθόν δεν είχε, δυστυχώς, τηρηθεί πάντα ικανοποιητικά αυτή η θεμελιώδης αρχή της φειδωλής και ορθής διαχείρισης των χρημάτων των φορολογουμένων. Γνωρίζουμε ότι το Ευρωπαϊκό Ελεγκτικό Συνέδριο είναι ιδιαιτέρως αυστηρό όχι μόνο απέναντι στην Ευρωπαϊκή Ένωση, αλλά και απέναντι στα κράτη μέλη. Παρά αυτήν την αναγκαία αυστηρότητα, διαπιστώνονται ακόμη σαφέστατα λάθη.
<P>
Ένα μέρος της κριτικής και των περιστατικών κακής διαχείρισης οφείλεται αδιαμφισβήτητα στην εντελώς ακατανόητη διαδικασία υποβολής αιτήσεων, που οδήγησε αρκετούς αιτούντες και σε μη ηθελημένα λάθη. Αγαπητέ κύριε Επίτροπε, εδώ θα μπορούσατε να μεριμνήσετε να ξεριζωθεί αυτό το ρουμάνι της γραφειοκρατίας και στο εγχείρημα αυτό θα είχατε όλους τους προστάτες του περιβάλλοντος στο πλευρό σας. Στη θέση του θα μπορούσαμε να καλλιεργήσουμε φυτά που ανθίζουν ελεύθερα, τα οποία θα δημιουργούσαν ένα δικό τους φυσικό περιβάλλον που δεν θα έπρεπε να το συνδέει κανείς στο νου του συνεχώς με κάλαθους αχρήστων. Δείξτε, λοιπόν, συμπόνια για τους ανθρώπους που δεν έχουν κατά βάση εκπαιδευτεί στο να συμπληρώνουν έντυπα, αλλά έχουν απαιτήσεις ως εργαζόμενοι στον γεωργικό τομέα.
<P>
Αυτές οι περιπτώσεις κακής διαχείρισης οφείλονται, όμως, σε μεγάλο βαθμό και στις απάτες σχετικά με τις επιδοτήσεις κι επίσης πολλές φορές στην έλλειψη προθυμίας των κρατών μελών να διώκουν με την ίδια αυστηρότητα τις καταχρήσεις χρημάτων της ΕΕ, και σε δεδομένες περιπτώσεις να τις τιμωρούν, όπως συμβαίνει και με τις παραβάσεις του δικού τους εθνικού δικαίου - κι αυτό το ξεχνάμε ορισμένες φορές στις συζητήσεις μας εδώ στο Κοινοβούλιο. Αυτά συμβαίνουν παρ' όλο που η ίδια η Ευρωπαϊκή Ένωση διαθέτει στα κράτη μέλη χρήματα ειδικά για τον έλεγχο των συγκεκριμένων μέτρων. Πρόκειται για μία εντελώς απαράδεκτη κατάσταση. Απαράδεκτο είναι επίσης το γεγονός ότι, όπως διαπίστωσε το Ευρωπαϊκό Ελεγκτικό Συνέδριο, λόγω των μέσων ελέγχου που εξακολουθούν να είναι ανεπαρκή, μπορεί να απαιτηθεί η επιστροφή μόνο ενός πολύ μικρού ποσοστού των πιστώσεων ενίσχυσης που έχουν καταβληθεί αδικαιολόγητα. Εάν αυτό συνέβαινε σε μία συνηθισμένη κοινότητα, στον προϋπολογισμό μίας κωμόπολης ή μίας συνηθισμένης πόλης, ο δήμαρχος ή τα αρμόδια όργανα της διοίκησης θα έπρεπε να υπολογίζουν ότι θα τεθούν σε διαθεσιμότητα, εάν υπάρχει βέβαια εκεί η αντίστοιχη διαδικασία.
<P>
Στο πλαίσιο αυτό θα ήταν καλό, ακόμα και για «εκπαιδευτικούς» λόγους, να επιβληθεί μελλοντικά και στον τομέα του ΕΓΤΠΕ το σύστημα της συγχρηματοδότησης, επειδή κατ'αυτόν τον τρόπο θα μπορούσαμε να καταστήσουμε σαφές στα κράτη μέλη, με ακόμα πιο κατηγορηματικό τρόπο απ' ό, τι μέχρι σήμερα, ότι ουσιαστικά είναι τα δικά τους χρήματα, τα χρήματα των πολιτών, των φορολογουμένων, τα χρήματα εκείνα που χρησιμοποιούνται τόσο απερίσκεπτα - και για να το πω πιο αυστηρά - συχνά με τόση αμέλεια.
<P>
Κριτική πρέπει επίσης να ασκηθεί κατ' αρχήν στο γεγονός ότι υπάρχουν ακόμα σημαντικές πιστώσεις στον προϋπολογισμό που δεν έχουν απορροφηθεί. Κοιτάζοντας την παρούσα έκθεση θα διαπιστώσουμε ότι το 1996, λόγω των σημαντικών επιπρόσθετων δαπανών για την αντιμετώπιση της καταστροφής που προκλήθηκε από τη ΣΕΒ, οι μη χρησιμοποιηθείσες πιστώσεις ανέρχονται μόνο στο 1, 3 δις Ecu, ενώ το 1995 οι πιστώσεις αυτές ανέρχονταν σε 3, 5 δις Ecu. Αυτά είναι πολύ μεγάλα ποσά για τους φορολογούμενους. Επιστρέφω τώρα στη δασική πολιτική. Όλα αυτά θα μπορούσαμε ασφαλώς να τα είχαμε χρησιμοποιήσει πολύ καλύτερα τα τελευταία οκτώ χρόνια στη Γερμανία.
<P>
Τα πολύ μεγάλα υπόλοιπα δείχνουν ότι ήταν υπερβολική η κατά τα άλλα αναγκαία προληπτική μέριμνα που πρέπει να υπάρχει σε κάθε τομέα της πολιτικής. Σύμφωνα με το σημερινό νομικό καθεστώς - και αυτό είναι το μειονέκτημα στην όλη υπόθεση - θα πρέπει οι πόροι αυτοί να επιστραφούν στα κράτη μέλη. Σε μερικά κράτη - μεταξύ αυτών και η πατρίδα μου - ο προϋπολογισμός για τη γεωργία έχει εξελιχθεί σε ένα είδος κουμπαρά που κάθε χρόνο προσφέρει τη δυνατότητα κάλυψης των ελλειμμάτων που οφείλονται στην εθνική φορολογική πολιτική, και με τον τρόπο αυτό δημιουργείται η εντύπωση ότι η συγκεκριμένη εθνική φορολογική πολιτική έχει κατά κάποιο τρόπο δικαιωθεί και μπορεί να συνεχισθεί.
<P>
Ο προϋπολογισμός για τη γεωργία δεν είναι όμως κουμπαράς, αλλά το πιο σημαντικό μέσο που διαθέτουμε για τη διατήρηση της ευρωπαϊκής υπαίθρου προς όφελος των κατοίκων της. Για την υλοποίηση του συγκεκριμένου στόχου χρειαζόμαστε και την τελευταία δεκάρα, επειδή ταυτόχρονα πρέπει να προσπαθήσουμε να επανορθώσουμε τα λάθη του παρελθόντος. Στην έκθεσή μου είχα προτείνει για τον λόγο αυτόν να τίθεται σε ετήσια βάση 1 δις Ecu από τον προϋπολογισμό για τη γεωργία στο αποθεματικό.
<P>
Σε περίπτωση μη απορρόφησής του, το αποθεματικό θα χρησιμοποιείται για τη βελτίωση της υποδομής στον αγροτικό τομές, και προπάντων για την καταπολέμηση της ανεργίας, που φυσικά υπάρχει κι εκεί. Ο συνάδελφος Mulder υιοθέτησε τη σκέψη αυτή και, ως έμπειρος ειδικός επί του προϋπολογισμού, την τελειοποίησε. Σας ευχαριστώ πολύ, συνάδελφε Mulder. Έτσι αποδεικνύεται ουσιαστικά ότι η συνεργασία πέρα από τα όρια των πολιτικών ομάδων είναι πολύ αποτελεσματική και μας οδηγεί πιο μακριά, όταν δεν έχουμε αυτά τα όρια συνεχώς στο νου μας και στην εργασία μας. Και τούτο επιτυγχάνεται σε πολύ μεγαλύτερο βαθμό στο Ευρωπαϊκό Κοινοβούλιο από ό, τι, δυστυχώς, στα εθνικά κοινοβούλια.
<P>
Τώρα θα αναφερθώ σε ένα αρνητικό σημείο: με όλες τους τις δυνάμεις, αλλά ευτυχώς ανεπιτυχώς μέχρι τώρα, αρκετοί βουλευτές του Σώματος αντιστάθηκαν στο να κατονομάσουμε δημοσίως το ουσιαστικό καρκίνωμα του συστήματος των ενισχύσεων στον τομέα της γεωργικής πολιτικής, το γεγονός δηλαδή ότι ακόμα και σήμερα το 80 % των πιστώσεων καταβάλλονται μόνο σε ένα 20 % των γεωργών, και μάλιστα στους πλουσιότερους, και όχι σε εκείνους που τις χρειάζονται περισσότερο απ' όλους. Αυτό δεν έχει πια καμία σχέση με την έννοια της κοινωνικής δικαιοσύνης. Αγαπητέ κύριε Επίτροπε, σας είμαι βασικά ευγνώμων που επιβεβαιώσατε εκ νέου και πέρυσι, απαντώντας στη γραπτή ερώτηση ενός άπιστου Θωμά της Χριστιανοδημοκρατικής Ένωσης - το όνομά του δεν είναι βέβαια Θωμάς - ότι δεν έχει αλλάξει τίποτα ως προς αυτήν την απαράδεκτη κατάσταση.
<P>
Μόνο όταν θα έχουμε πλέον εξαλείψει το καρκίνωμα αυτό, θα κερδίσουμε την υποστήριξη των φορολογουμένων για μία νέα, ασφαλή για το μέλλον πολιτική για την ύπαιθρο, την οποία χρειαζόμαστε και ενόψει των 20 εκατομμυρίων ανέργων, όπως χρειαζόμαστε επίσης και ένα σύστημα ενισχύσεων που θα θέσει τέλος στην παράνοια. Κι εννοώ την παράνοια που αφορά τις φορολογικές επιδοτήσεις σε εκατομμυριούχους γεωργούς, που δεν τους ζηλεύω για τα εκατομμύριά τους, γνωρίζοντας ότι όλοι θα καταλήξουμε στο ίδιο χώμα, ενώ υπάρχουν άλλοι στον γεωργικό τομέα που τις έχουν απόλυτη ανάγκη, όπως, για παράδειγμα, οι μικροί γεωργοί που ουσιαστικά είναι πλέον αναγκασμένοι να εργάζονται μόνο με βάση την αρχή της εκμετάλλευσης για αυτοσυντήρηση.
<P>
Χρειαζόμαστε ένα αποτελεσματικό ανώτατο όριο για τις ενισχύσεις, το οποίο θα πρέπει να διευρυνθεί μόνο στην περίπτωση που θα θέσουμε και πάλι σε ισχύ τα παλαιά αιτήματα για αλληλεγγύη, συγκεκριμένα δε το αίτημα ότι όλοι έχουν δικαίωμα σε μία αξιοπρεπή θέση εργασίας. Όταν θα εκπληρωθεί το αίτημα αυτό, τότε θα μπορέσουμε να προχωρήσουμε εδώ σε περαιτέρω σκέψεις. Χρειαζόμαστε - και σήμερα συζητήσαμε ήδη για το εν λόγω θέμα - και μία νέα ολοκληρωμένη πολιτική για τις μειονεκτούσες περιοχές. Στο σημείο αυτό θέλω να υπογραμμίσω όσα είπατε εσείς, κύριε Επίτροπε, καθώς και άλλοι συνάδελφοι, ότι δηλαδή δεν μπορούμε να ξαναρχίσουμε τους διαχωρισμούς του τύπου εδώ έχουμε μία ορεινή περιοχή κι εκεί έχουμε μία περιοχή λιμνών, εδώ έχουμε βάλτους κι εκεί έχουμε νερό. Είναι όλα σωστά. Όλες αυτές οι περιοχές έχουν όμως ένα κοινό πρόβλημα. Δεν είναι ανταγωνιστικές και πρέπει εντούτοις να διατηρηθούν. Για τον λόγο αυτόν προειδοποιώ ότι δεν πρέπει να συνεχιστεί αυτή η πελατειακή πολιτική. Οι κατευθύνσεις που μπόρεσα μέχρι τώρα να διακρίνω στις ιδέες της Επιτροπής είναι κατά βάση λογικές.
<P>
Μία ολοκληρωμένη πολιτική για τις αγροτικές περιοχές θα πρέπει, πέραν τούτου, να φροντίσει να δημιουργηθούν εκεί επιπλέον θέσεις εργασίας. Και δεν εννοώ μόνο θέσεις εργασίας που έχουν άμεση σχέση με τη γεωργία, αλλά και θέσεις εργασίας στον τομέα της υψηλής τεχνολογίας. Η υψηλή τεχνολογία δεν βλάπτει την ύπαιθρο. Για τον λόγο αυτό θα έπρεπε π.χ. να εξετάζεται το ενδεχόμενο της εγκατάστασης του εργοστασίου κατασκευής μικροτσιπ στο Untermagerbein, στην πατρίδα μου. Δεν είναι ανάγκη τέτοιου είδους εργοστάσια να βρίσκονται πάντα στα αστικά κέντρα, μπορούν να βρίσκονται και αλλού.
<P>
Βασικά, έχουμε μιλήσει αρκετά για όλες αυτές τις θεμελιώδεις αρχές. Το 1996 υπερψηφίστηκε η έκθεσή μου με μεγάλη πλειοψηφία και θα χαιρόμουν πολύ, εάν όλοι οι συνάδελφοι ήταν πρόθυμοι όχι να ψηφίσουν απλά υπέρ της έκθεσης και να λένε μετά ότι το έκαναν επειδή έπρεπε να τελειώσει η συζήτηση, αλλά εάν ήταν πρόθυμοι να την εφαρμόσουν επιτέλους στην πατρίδα τους με συγκεκριμένη πολιτική. Και μάλιστα για μερικούς που κάθονταν εδώ μέχρι πριν από λίγο θα ήταν μία καλή συμβουλή να το πραγματοποιήσουν αυτό στην πατρίδα τους.
<P>
Το γεγονός ότι σιγά σιγά τα χωριά πεθαίνουν τόσο στη δική σας πατρίδα όσο και στη δική μου, οδηγεί τελικά στον μαρασμό του αγροτικού χώρου στο σύνολό του. Η ύπαιθρος καλύπτει, όμως, το 80 % της Ευρώπης μας, και η Ευρώπη μας έχει μέλλον μόνον εάν έχει μέλλον και η ύπαιθρος, κι αυτό θα το επιτύχουμε όταν σταματήσουμε επιτέλους να παράγουμε έντυπα επί εντύπων. Ας δημιουργήσουμε ένα μέλλον για την ύπαιθρο, για να διατηρήσουμε κατ' αυτό τον τρόπο την Ευρώπη.

<SPEAKER ID=188 LANGUAGE="DA" NAME="Iversen">
Κυρία Πρόεδρε, θεωρώ σπουδαία και συναρπαστική τη δημοσιονομική έκθεση που εκπόνησε ο κ. Klaus Rehder για το Ευρωπαϊκό Γεωργικό Ταμείο Προσανατολισμού και Εγγυήσεων. Είναι πάντα σημαντικό - όπως συζητήσαμε και νωρίτερα σήμερα - να εξασφαλίζουμε ότι τα χρήματα των φορολογούμενων πολιτών της ΕΕ χρησιμοποιούνται σωστά. Πιστεύω επίσης ότι είναι ουσιαστικό εμείς οι βουλευτές του Κοινοβουλίου να τηρούμε κριτική στάση απέναντι σε όσα παρατηρούμε. Αυτό πρέπει να αποτελεί καθήκον μας ως εκλεγμένων από τον λαό, και αυτό ακριβώς αναφέρει και η έκθεση του Klaus Rehder.
<P>
H έκθεση της Επιτροπής για τις γεωργικές δαπάνες κατά το οικονομικό έτος 1996 είναι από πολλές απόψεις εξαιρετική. Αναλύει τους παράγοντες που έχουν επηρεάσει τις γεωργικές δαπάνες στο εν λόγω έτος: η διεύρυνση της Ένωσης σε δεκαπέντε κράτη, η εφαρμογή της ενίσχυσης στο πλαίσιο της μεταρρύθμισης του 1992 και οι δαπάνες που συνδέονται με την κρίση της ΣΕΒ. Επίσης, η Επιτροπή αναλύει και την εφαρμογή ενός νέου παράγοντα, ο οποίος είναι κατά τη γνώμη μου σημαντικός, δηλαδή ενός σχεδίου για να αποφευχθεί η απάτη στις γεωργικές ενισχύσεις. Το σχέδιο περιέχει τη σύσταση μιας τράπεζας δεδομένων, την καταγραφή των αιτήσεων για πιστώσεις ενίσχυσης, την καταγραφή των συστημάτων ελέγχου, την αναγνώριση και την ουσιωδέστερη καταγραφή του ζωικού κεφαλαίου. Ωραία και καλά! Υπάρχουν φυσικά μερικοί που θα έρθουν σε δύσκολη θέση, ακόμη και στη δική μου χώρα, ως συνέπεια της υπερβολικής γραφειοκρατίας, αλλά είναι ωραίο να υπάρχουν αυτά τα πράγματα. Όταν δίνουμε λεφτά πρέπει και να σιγουρευόμαστε ότι ασκείται έλεγχος.
<P>
Ωστόσο, πιστεύω ότι από την άλλη πλευρά η έκθεση δεν λαμβάνει σωστή θέση όσον αφορά τον έλεγχο της χρήσης των πόρων από τα κράτη μέλη. Το πρόβλημα του ελέγχου είναι ότι συνεχίζει να ποικίλει μεταξύ των κρατών μελών. Με άλλα λόγια, δεν μπορεί κανείς να περιμένει ότι θα τύχει της ίδιας μεταχείρισης στις διάφορες χώρες της Ένωσης, παρ' όλο που ισχύουν ενιαίοι κανόνες. Κι όμως δεν αποδίδουν! Αυτό δεν μπορεί να συνεχιστεί για πολύ. Πρέπει να ασκήσουμε σωστό έλεγχο στη χρήση όλων αυτών των πόρων. Γνωρίζω βέβαια καλά ότι η Επιτροπή θα ρωτήσει: θέλετε περισσότερη γραφειοκρατία; Θέλετε να είναι πιο δύσκολα τα πράγματα; Κι εκεί φυσικά θα έρθουμε σε δύσκολη θέση. Είμαστε αναγκασμένοι να φτιάξουμε ένα σύστημα που θα είναι και λειτουργικό. Γι' αυτό είναι φυσικά ουσιαστικό να κατευθυνθούμε με τη γεωργική μεταρρύθμιση προς ένα σύστημα με περισσότερη διαφάνεια από αυτό που έχουμε σήμερα.
<P>
Κλείνοντας θέλω να πω - σε αυτό αναφέρθηκε και ο κ. Klaus Rehder - ότι η κοινωνική ανισότητα στην κατανομή των πόρων είναι προφανέστατη. Είναι προφανέστατο ότι την βλέπουμε, όμως η έκθεση δεν γράφει τίποτα σχετικά, αλλά εμείς βλέπουμε βέβαια ότι το 80 % των πόρων διατίθενται στο 20 % των γεωργών. Πού οφείλεται αυτό; Υπάρχουν σίγουρα πολλές εξηγήσεις, αλλά θεωρώ ότι η Επιτροπή μας οφείλει μια απάντηση ως προς αυτό που θεωρεί η ίδια ότι αποτελεί την εξήγηση.

<SPEAKER ID=189 LANGUAGE="ES" NAME="Redondo Jimιnez">
Κυρία Πρόεδρε, κύριε Επίτροπε, αφού ακούσαμε τον κύριο Rehder στην παρουσίαση της έκθεσής του, θα μου επιτρέψετε να επαναλάβω εκ νέου τον τίτλο της έκθεσης την οποία συζητάμε. Συζητάμε για την 26η δημοσιονομική έκθεση σχετικά με το Ευρωπαϊκό Γεωργικό Ταμείο Προσανατολισμού και Εγγυήσεων, τμήμα Εγγυήσεων, και την χρήση του 1996, που υποβάλλει η Επιτροπή βάσει του άρθρου 10 του Κανονισμού 729, κι επιπλέον έχει αλλάξει η δημοσιονομική περίοδος, δεδομένου ότι, από το 1987, δεν αντιστοιχεί πλέον στο ημερολογιακό έτος αλλά στην περίοδο από 15 Οκτωβρίου έως 15 Οκτωβρίου.
<P>
Επομένως θα αναφερθούμε στο θέμα για το οποίο συζητάμε. Γιατί περί τίνος πρόκειται; Ουσιαστικά το θέμα είναι να διαπιστώσουμε αν οι δαπάνες αντιστοιχούν στον προϋπολογισμό και, επιπλέον, πώς αντιμετωπίσαμε απρόβλεπτες καταστάσεις που προέκυψαν. Πιστεύω πως αυτό έχει τηρηθεί στις βασικές και γενικές του γραμμές. Επομένως, συμμερίζομαι τα όσα λέγονται στην ανακοίνωση της Επιτροπής όσον αφορά τις τελικές πιστώσεις συνολικού ύψους 40.828 εκατ. Εcu, που συμπίπτει με την κατευθυντήρια γραμμή της γεωργίας για το 1996, το έτος για το οποίο μιλάμε.
<P>
Όσον αφορά δε τις δαπάνες, 39.107.800 εκατ. Εcu κατανέμονται σε τρεις βασικές πτυχές:
<P>
Πρώτον: πληρωμή στο ακέραιο των ενισχύσεων της ΚΓΠ.
<P>
Δεύτερον: πέρασμα από 12 σε 15 χώρες.
<P>
Τρίτον: απρόβλεπτη κρίση της ΣΕΒ.
<P>
Ωστόσο, το βάρος των γεωργικών δαπανών στον γενικό προϋπολογισμό μειώθηκε κατά 1, 2 %, δεδομένου ότι πέρασε από 51, 7 % σε 50, 5 %.
<P>
Συμφωνώ επίσης με την ανάλυση των δαπανών σύμφωνα με τα οικονομικά χαρακτηριστικά: επιστροφές, παρέμβαση κ.λπ., καθώς και την αναθεώρηση των συστημάτων ελέγχου σε κάποιους τομείς. Κι εδώ, κατά την αναθεώρηση αυτού που μας στέλνει η Επιτροπή, ανακαλύπτονται κάποιες μικροαδιακρισίες. Θα ρωτούσα, για παράδειγμα, τον κύριο Επίτροπο πώς είναι δυνατόν μέσα σε τρία μόνο χρόνια η Αυστρία να φθάσει τη Γερμανία, όσον αφορά τον Κανονισμό 2078, να πλησιάσει επικίνδυνα τη Γερμανία στα συνοδευτικά γεωργοπεριβαλλοντικά μέτρα και να ξεπερνά αρκετά τη Γαλλία, καθώς επίσης και τις υπόλοιπες χώρες. Τέλος πάντων, αυτό είναι ένα μικρό ανέκδοτο.
<P>
Ωστόσο, όλα αυτά, καθώς και πολλά άλλα, τα έχει ήδη πει ο εισηγητής, αλλά λυπάμαι που δεν μπορώ να συμμεριστώ τα όσα αναφέρονται από αυτόν στις παραγράφους 11, 12, 13, 14 και 15 της έκθεσής του, τις οποίες ούτε εγώ ούτε η πολιτική ομάδα μου θα υποστηρίξουμε γιατί αντιλαμβανόμαστε πως δεν έχουν σχέση με την έκθεση που συζητούμε, και πως, επιπλέον, καταβάλλεται προσπάθεια να εισαχθούν υποκειμενικές δηλώσεις, οι οποίες δεν είναι θετικές ούτε για την Κοινή Γεωργική Πολιτική, ούτε για τους γεωργούς και κτηνοτρόφους μας, καθώς και κατευθυντήριες γραμμές για την μελλοντική ΚΓΠ, όπως είναι το θέμα της συγχρηματοδότησης, οι οποίες δεν εμπίπτουν σε αυτή την έκθεση.
<P>
Κύριε Επίτροπε σας ευχαριστώ, όπως πάντα, που παρευρίσκεσθε, δεδομένου ότι ποτέ δεν σταματάτε να έρχεστε και να παρακολουθείτε μακρές και κουραστικές συνεδριάσεις, όπως ίσως είναι η σημερινή για εμάς που είμαστε εδώ και την παρακολουθούμε. Θα ήθελα να τελειώσω με μια φράση της σελίδας 43 της ανακοίνωσής σας η οποία λέει «η Κοινότητα αποτελεί έναν ενοποιημένο οικονομικό χώρο για τα γεωργικά προϊόντα».
<P>
Κύριε Επίτροπε, στην παρούσα φάση, περισσότερο από ποτέ, πρέπει και επιθυμώ να συνεχίσετε.

<SPEAKER ID=190 LANGUAGE="NL" NAME="Mulder">
Κυρία Πρόεδρε, επιτρέψτε μου να πω κατ' αρχάς ότι θεωρώ θετικό το γεγονός ότι η Επιτροπή Γεωργίας και Ανάπτυξης της Υπαίθρου εκφράζει τη γνώμη της σχετικά με τις γεωργικές δαπάνες για το 1996. Κανονικά, ο τομέας αυτός εμπίπτει στην αρμοδιότητα της Επιτροπής Ελέγχου του Προϋπολογισμού. Πιστεύω, όμως, ότι είναι ιδιαίτερα σημαντικό να καταβληθούν προσπάθειες και από τον ίδιο τον γεωργικό τομέα, έτσι ώστε οι γεωργικές δαπάνες να καταβάλλονται με ορθό τρόπο, και το λέω αυτό γιατί νομίζω ότι, όταν μιλάμε για παρατυπίες και απάτες στο γεωργικό τομέα, την ευθύνη δεν φέρουν κατά κύριο λόγο οι γεωργοί και οι καλλιεργητές, παρά άλλοι τομείς που σχετίζονται με τη γεωργία. Εάν θέλουμε πραγματικά να ενισχύσουμε τις βάσεις της γεωργίας στην Ευρώπη, και αυτό επιθυμούν όλα τα μέλη της Επιτροπής Γεωργίας και Ανάπτυξης της Υπαίθρου, θα πρέπει να επιβλέπουμε την ορθότητα των δαπανών. Πιστεύω ότι η έκθεση του κ. Redher συμβάλλει στην υλοποίηση του στόχου αυτού. Η προηγούμενη ομιλήτρια επαίνεσε ήδη τον κ. Fischler επειδή έμεινε μέχρι τόσο αργά. Θα ήθελα κι εγώ να τον συγχαρώ, παρ' όλο που δεν συχνάζει και πολύ σε αυτή την αίθουσα, χωρίς, ωστόσο, αυτό να με κάνει να αλλάξω γνώμη. Εκτιμήσαμε ιδιαιτέρως το γεγονός ότι η Επιτροπή ανταποκρίθηκε στις απαιτήσεις της Επιτροπής Ελέγχου του Προϋπολογισμού για την απαλλαγή για το 1992, που περιέχονται εμμέσως στην έκθεση για το 1996. Παρεπιπτόντως, η Επιτροπή Γεωργίας επιθυμούσε τον διορισμό 15 επιπλέον υπαλλήλων για τη βελτίωση του ελέγχου, καθώς και την επιβολή πρόσθετου προστίμου 25 %, σε περίπτωση που φαίνεται ότι τα κράτη μέλη δεν χρησιμοποιούν σωστά τις γεωργικές δαπάνες. Πιστεύω ότι έτσι μπορεί να βελτιωθεί ο έλεγχος.
<P>
Όσον αφορά τα υπόλοιπα σημεία της έκθεση του κ. Rehder, συμφωνώ με την προηγούμενη ομιλήτρια - παρά το γεγονός ότι ο εισηγητής μίλησε για μένα ευγενικά - ότι υπάρχουν ορισμένα σημεία στην έκθεση που δεν έχουν στην ουσία καμία σχέση με τον οικονομικό απολογισμό για το 1996. Τους προσεχείς μήνες θα ασχοληθούμε ιδιαιτέρως με τα θέματα της Ατζέντας 2000 - με το εάν η σχέση 80 προς 20 είναι ορθή ή όχι. Πιστεύω, όμως, ότι είναι αναπόφευκτο ορισμένοι τομείς να παίρνουν πάντα περισσότερα από άλλους. Αυτό συμβαίνει γιατί υπάρχουν ορισμένοι τομείς που είναι συνδεδεμένοι με τη γη, και δεν μπορούμε να κάνουμε τίποτα γι' αυτό. Εάν θέλουμε να προστατεύσουμε το περιβάλλον, αυτό σημαίνει εξ ορισμού ότι πρέπει να διαθέσουμε περισσότερα χρήματα για τον σκοπό αυτό από ό, τι για ένα θερμοκήπιο οπωροκηπευτικών ή οτιδήποτε άλλο. Δεν μπορούμε απλώς να πούμε ότι όλοι οι τομείς πρέπει να λαμβάνουν ίσο μερίδιο από τον γεωργικό προϋπολογισμό. Πρόκειται για έναν τρόπο υπολογισμού με τον οποίο διαφωνώ.
<P>
Ένα τελευταίο σημείο αφορά τα συνοδευτικά μέτρα. Ακουσα πριν από λίγο ότι η έκθεση θα εκδοθεί μία από τις προσεχείς ημέρες, ίσως και την προσεχή εβδομάδα. Έξοχα! Πιστεύω ότι ένα από τα σημαντικότερα σημεία στις μελλοντικές συζητήσεις θα είναι το θέμα πώς μπορούμε να διασυνδέσουμε το περιβάλλον με τη γεωργία. Είμαι περίεργος να δω πώς εξηγείται το γεγονός ότι μόνο 5 από τα 15 κράτη μέλη κάνουν χρήση των συνοδευτικών μέτρων. Ένα καλό παράδειγμα είναι η Αυστρία, αυτό όμως μπορεί μάλλον να εξηγηθεί από τον Επίτροπο, ο οποίος παρευρίσκεται στην αίθουσα. Θέλω, όμως, παρά πολύ να μάθω πώς γίνεται να υπάρχουν κράτη μέλη στα οποία τα περιβαλλοντικά μέτρα σημειώνουν επιτυχία ενώ σε άλλα όχι. Εάν τα πρώτα θα μπορούσαν να μας αποκαλύψουν το μυστικό ώστε να καταλάβουμε πώς πρέπει να εφαρμοσθούν και στις χώρες όπου δεν έχουν αποβεί επιτυχή, πιστεύω ότι θα βρεθούμε στον σωστό δρόμο όσον αφορά τη διάθεση του γεωργικού προϋπολογισμού.

<SPEAKER ID=191 LANGUAGE="EN" NAME="Nicholson">
Κυρία Πρόεδρε, δεν θέλω να παραφουσκώσω τα πράγματα, αλλά θα ήθελα να πάρω τη σκυτάλη από τον κ. Mulder και να αποδώσω φόρο τιμής στον κ. Επίτροπο για την υπομονή και την αντοχή που είχε να μείνει μέχρι τόσο αργά για να μας ακούει να μιλάμε συνεχώς για αυτόν. Συγχαίρω τον εισηγητή που παρουσίασε μια έκθεση που προκαλεί σκέψεις για το Ευρωπαϊκό Γεωργικό Ταμείο Προσανατολισμού και Εγγυήσεων (ΕΓΤΠΕ). Ο κ. Rehder θέτει υπό εξέταση πολλά σημαντικά θέματα που μπορούμε εύκολα να κατανοήσουμε απόψε.
<P>
Από όσα αναφέρθηκαν, ένα θέμα που μου προκάλεσε αμέσως κατάπληξη είναι το πόσο περίπλοκη είναι η ζωή των αγροτών σήμερα εξαιτίας του αριθμού των αιτήσεων που πρέπει να συμπληρώσουν. Οι περισσότεροι αγρότες είναι διατεθειμένοι να συμπληρώσουν όσες αιτήσεις χρειάζονται, προκειμένου να έχουν την υποστήριξη ή ενίσχυση που ζητούν. Έχει, όμως, υποστηριχθεί ότι η συμπλήρωση των αιτήσεων θα μπορούσε να είναι πολύ πιο εύκολη. Είμαι σίγουρος ότι ο κ. Επίτροπος είναι ενήμερος για αιτήσεις που είναι ιδιαίτερα περίπλοκες και τεχνικές. Γνωρίζω ότι αυτές οι αιτήσεις συμβάλλουν στον έλεγχο της απάτης, αλλά θα έπρεπε να υπάρχει μεγαλύτερος βαθμός ευελιξίας σε τοπικό επίπεδο. Δέχομαι διαρκώς παράπονα από ψηφοφόρους που έχουν κάνει πραγματικά αθώα λάθη κατά τη συμπλήρωση εντύπων αιτήσεων ή απαιτήσεων, με αποτέλεσμα την άρνηση της χορήγησης ενισχύσεων. Απευθύνονται σε μένα, ως ευρωβουλευτή, που αντιπροσωπεύω την περιοχή τους, επειδή τους έχουν πει ότι σε τοπικό επίπεδο δεν υπάρχει η διακριτική ευχέρεια για την αναγνώριση ενός πραγματικού λάθους. Αυτό είναι ένα θέμα που θα μπορούσαμε να εξετάσουμε για να κάνουμε το σύστημα πιο εύχρηστο για τους αγρότες.
<P>
Επί του παρόντος δεν υπάρχει διαρθρωτική στήριξη στη Βόρειο Ιρλανδία. Το σχετικό πρόγραμμα ήταν τόσο ευρέως διαδεδομένο που εκδηλώθηκε μεγάλο ενδιαφέρον και δεν ήταν δυνατόν να γίνουν δεκτές περισσότερες αιτήσεις. Αυτό δείχνει πόσο σημαντική είναι μια τέτοια υποστήριξη για τις αγροτικές κοινότητες και τους αγρότες, ιδιαίτερα σε μια τόσο δύσκολη στιγμή. Πρέπει να προσπαθήσουμε να ασχοληθούμε με κάποια από τα θέματα στα οποία αναφέρθηκαν οι κ.κ. Rehder και Mulder όσον αφορά το μέλλον του πακέτου μεταρρυθμίσεων μακροπρόθεσμα.
<P>
Ο κ. Mulder έθεσε ένα σημαντικό ζήτημα, δηλαδή γιατί κάποιες εθνικές κυβερνήσεις έχουν μεγαλύτερη επιτυχία από άλλες ως προς την εφαρμογή περιβαλλοντικών μέτρων. Η απάντηση είναι ότι μερικές κυβερνήσεις απλά δεν θέλουν να εισαγάγουν αυτά τα μέτρα. Είναι πολύ απλό. Δεν προτίθενται να διαθέσουν τα κεφάλαια που απαιτούνται για την εφαρμογή των μέτρων. Ακούσαμε γι' αυτό στην προηγούμενη συζήτηση. Συνεπώς, μας δίνεται μια καλή ευκαιρία να συζητήσουμε και να βρούμε τον καλύτερο τρόπο να προχωρήσουμε.

<SPEAKER ID=192 LANGUAGE="EN" NAME="McCartin">
Κυρία Πρόεδρε, επιθυμώ να ευχαριστήσω τον κ. Rehder για την έκθεσή του. Τονίζει το κόστος της κοινής γεωργικής πολιτικής, το οποίο αντιστοιχεί όντως σήμερα στο 40 % του κοινοτικού προϋπολογισμού, αλλά αυτό δείχνει περισσότερα για το μέγεθος του κοινοτικού προϋπολογισμού παρά για τις δαπάνες για τη γεωργία. Λαμβάνοντας υπόψη το μέγεθος της Ευρωπαϊκής Ένωσης, τον αριθμό των αγροτών που ζουν σε αυτή, την περιοχή και τα προβλήματα, ξοδεύουμε το 0, 4 % του ΑΕχγΠ για την κοινή γεωργική πολιτική. Αυτό είναι το τίμημα για την πολιτική που ακολουθούμε, προσπαθώντας να κρατήσουμε τον πληθυσμό της Ευρωπαϊκής Ένωσης στις αγροτικές περιοχές.
<P>
Αν δεν υπήρχε αυτή η πολιτική, αν εναπόκειτο εξ ολοκλήρου στις δυνάμεις της αγοράς, δεν υπάρχει καμία αμφιβολία ότι θα επιταχυνόταν η απομάκρυνση των κατοίκων από τις αγροτικές περιοχές. Είναι, ασφαλώς, απογοητευτικό που δεν έχουμε καταφέρει να σταθεροποιήσουμε τον αριθμό των ανθρώπων που ζουν στις αγροτικές περιοχές. Κατ' αναλογία, σήμερα ξοδεύουμε γι' αυτή την πολιτική περίπου τα ίδια χρήματα που ξοδεύαμε 15 χρόνια πριν, ενώ ο αριθμός των ενεχόμενων αγροτών είναι ο μισός. Προβλέπω ότι σε δέκα χρόνια - ας πούμε, στα τέλη του επόμενου προγράμματος - αντί για τα επτά εκατομμύρια αγρότες που έχουμε σήμερα, θα έχουμε ίσως τέσσερα εκατομμύρια, αλλά παρ' όλα αυτά θα ξοδεύουμε περισσότερα χρήματα.
<P>
Αναλογιζόμενοι το γεγονός αυτό, σε συνδυασμό με το ότι το 80 % των χρημάτων διατίθεται για το 20 % των αγροτών, πρέπει να πούμε ότι είναι ίσως καιρός - και δεν θέλω να το διαχωρίσω εντελώς από την παραγωγή - να εξετάσουμε μια μεγαλύτερη ποικιλία προγραμμάτων - και φυσικά τώρα τα χρήματα μπορούν να διατεθούν ευρέως. Ένας πολύ μικρός αριθμός ανθρώπων μπορεί να εισπράττει πολύ μεγάλα χρηματικά ποσά ύστερα από την καθολική αναδιάρθρωση της βιομηχανίας, ενώ κάποιοι μεγάλοι παραγωγοί λαμβάνουν την αποζημίωση που είχε προβλεφθεί στο πλαίσιο της αναδιοργάνωσης της πολιτικής.
<P>
Ανησυχώ κάπως γι' αυτό. Θα ήθελα να εφαρμοστούν διάφορες πολιτικές που να βασίζονται περισσότερο σε προγράμματα όπως το Leader - και ξέρω ότι πρόκειται να διατηρηθεί και να ενισχυθεί. Για να διατηρήσουμε, όμως, τον πληθυσμό στις αγροτικές περιοχές, πρέπει να κάνουμε κάτι παραπάνω από τον άμεσο συσχετισμό με τους όγκους παραγωγής.

<SPEAKER ID=193 LANGUAGE="DE" NAME="Klaί">
Κυρία Πρόεδρε, κύριε Επίτροπε, είμαι η τελευταία ομιλήτρια σήμερα το βράδυ, αλλά τα δύο λεπτά που έχω στη διάθεσή μου θέλω να τα χρησιμοποιήσω και για να σας ευχαριστήσω που είσαστε ακόμα εδώ. Για ποιό πράγμα μιλάμε σήμερα το βράδυ; Μιλάμε για μέτρα στήριξης, για αντισταθμιστικά μέτρα που αφορούν τη γεωργική μας οικονομία στην Ευρώπη. Το ΕΓΤΠΕ, Τμήμα Εγγυήσεων, χρηματοδοτεί κυρίως τις δαπάνες που έχουν σχέση με την κοινή πολιτική για τις γεωργικές αγορές και τις τιμές των γεωργικών προϊόντων. Ένα μεγάλο μέρος αφορά παρεμβάσεις για την «τακτοποίηση» των γεωργικών αγορών.
<P>
Κατά το οικονομικό έτος 1996, η κατευθυντήρια γραμμή για τη γεωργία ανερχόταν σε 40.828 δις Ecu, δηλαδή στο 50, 5 % του συνολικού προϋπολογισμού της ΕΕ. Είχαμε μεν μία αύξηση των δαπανών στο πλαίσιο της κατευθυντήριας γραμμής για τη γεωργία, ειδικά διότι - λόγω των αναφερθέντων κριτηρίων - το 1996, ως επακόλουθο της μεταρρύθμισης της ΚΓΠ, απορροφήθηκαν για πρώτη φορά πλήρως οι υιοθετηθείσες ενισχύσεις για τα κράτη μέλη και παράλληλα διότι, από την 1η Ιανουαρίου 1995, η ΕΕ διευρύνθηκε από 12 σε 15 μέλη. Εντούτοις, σε σύγκριση με τον συνολικό προϋπολογισμό, ο οποίος αυξήθηκε επίσης, μπορούμε να διαπιστώσουμε μία μείωση των γεωργικών δαπανών κατά 1, 2 %. Η φειδωλή χρησιμοποίηση δημοσίου χρήματος είναι πάντοτε επιταγή και οι δαπάνες πρέπει πάντα να εξετάζονται ανάλογα με τα καθήκοντα που ανατίθενται.
<P>
Για να αποφέρει καρπούς το περίπλοκο πεδίο της κοινής ευρωπαϊκής πολιτικής απαιτούνται και τα κατάλληλα χρηματοδοτικά μέσα, καθώς η γεωργική πολιτική είναι εκείνος ο τομέας της πολιτικής που παρακολουθείται, και μάλιστα διεκδικείται ολόκληρος, περισσότερο από όλους τους άλλους, από την Ευρωπαϊκή Ένωση. Παράλληλα με τις αντισταθμιστικές ενισχύσεις για τις γεωργικές εκμεταλλεύσεις, θεωρείται ότι στο πλαίσιο των συνοδευτικών μέτρων θα πρέπει να περιλαμβάνεται και η μέριμνα για το περιβάλλον και τους ανθρώπους που θίγονται από τη διαρθρωτική μεταρρύθμιση. Τα εν λόγω μέτρα είναι πολύ σημαντικά και επικροτώ, κύριε Επίτροπε, τις προτάσεις σας για τον συγκεκριμένο τομέα στο πλαίσιο της Ατζέντας 2000. Υποστηρίζω το αίτημα του εισηγητή για περισσότερη διαφάνεια και προπάντων για την απλοποίηση του πολύπλοκου συστήματος υποβολής αιτήσεων. Ασφαλώς, θα μας δοθεί η ευκαιρία να συζητήσουμε εκτεταμένα κι εδώ στο Κοινοβούλιο για τη μελλοντική διαμόρφωση του ΕΓΤΠΕ στο πλαίσιο της Ατζέντας 2000, και, επομένως, είμαι της άποψης ότι τα σημεία 11 και 12 δεν εμπίπτουν σε αυτή την έκθεση σχετικά με το οικονομικό έτος 1996.

<SPEAKER ID=194 NAME="Πρόεδρος">
Ευχαριστώ πολύ, κυρία Klaί, είναι εντυπωσιακό αυτό που έζησα εδώ σήμερα το βράδυ ως αντιπρόεδρος. Όλοι οι παρόντες επέδειξαν σήμερα τον μέγιστο δυνατό σεβασμό!
<P>
Τέλος, επιτρέψτε μου να δώσω τον λόγο στον Επίτροπο Fischler.

<SPEAKER ID=195 NAME="Fischler">
Κυρία Πρόεδρε, αξιότιμοι κυρίες και κύριοι βουλευτές, δεν θέλω ούτε εγώ να εκμεταλλευτώ την υπομονή σας. Κατ' αρχάς θέλω να ευχαριστήσω θερμά τον κ. Rehder για την έκθεσή του, καθώς και την Επιτροπή Γεωργίας και Ανάπτυξης της Υπαίθρου για το ενδιαφέρον που επέδειξε σε σχέση με αυτή την 26η δημοσιονομική έκθεση για το Τμήματος Εγγυήσεων του ΕΓΤΠΕ κατά το οικονομικό έτος 1996.
<P>
Κύριε εισηγητή, σας ευχαριστώ επίσης που υποστηρίζετε τη μεταρρύθμιση της Κοινής Γεωργικής Πολιτικής. Ωστόσο, πιστεύω ότι δεν είναι ανάγκη να συζητήσουμε στο σημερινό πλαίσιο για την Ατζέντα 2000. Θα έχουμε ακόμα αρκετές ευκαιρίες για τέτοιες συζητήσεις, και το ίδιο ισχύει και για την έκθεση σχετικά με τους ιδίους πόρους. Αφού όμως ερωτήθηκα γιατί έχουν τόσο μεγάλη επιτυχία τα μέτρα για το περιβάλλον, καθώς και τα συνοδευτικά μέτρα, στη χώρα που γνωρίζω φυσικά καλύτερα από κάθε άλλη, θα προβάλω δύο σοβαρά επιχειρήματα που θεωρώ ότι έχουν αποφασιστική σημασία. Το πρώτο επιχείρημα είναι ότι ήδη το 1987 αρχίσαμε να παρέχουμε πλήρη ενημέρωση και να κάνουμε συζητήσεις σχετικά με την αναγκαιότητα μίας πολυλειτουργικής γεωργίας, και επομένως είχαμε ενδεχομένως αναπτύξει μερικά πράγματα λίγο ενωρίτερα από άλλες χώρες. Για να σας δώσω ένα μικρό παράδειγμα: για μερικά χρόνια ήμουν στη χώρα μου υπεύθυνος για τα θέματα του γεωργικού τομέα. Όταν το 1989 άρχισα τη θητεία μου ως υπουργός, βρήκα στον προϋπολογισμό 2 εκατ. αυστριακά σελίνια για τη βιολογική γεωργία, ενώ όταν έφυγα από το υπουργείο, στον προϋπολογισμό ήταν εγγεγραμμένα περίπου 270 εκατ. για τον τομέα αυτόν.
<P>
Το δεύτερο σημαντικό σημείο είναι απλά το γεγονός ότι στη χώρα μου υπάρχει κοινωνική συναίνεση ως προς το ότι θα πρέπει να επωμισθούμε σε εθνικό επίπεδο την ευθύνη για τη διατήρηση του φυσικού τοπίου και τη διασφάλιση μιας αειφόρου αγροτικής οικονομίας. Στην Αυστρία δεν είχαμε ουσιαστικά ποτέ πρόβλημα να διαθέσουμε τους αναγκαίους πόρους συγχρηματοδότησης για τα μέτρα αυτά.
<P>
Και τώρα στο θέμα αυτό καθαυτό. Θα περιοριστώ σε μερικά κύρια σημεία που έχουν άμεση σχέση με τη δημοσιονομική έκθεση. Πρώτον, το ζήτημα του όγκου των πιστώσεων που δεν έχουν απορροφηθεί. Θα ήθελα εδώ να επισημάνω ότι, τουλάχιστον το 1996, οι εν λόγω πιστώσεις μειώθηκαν κατά το ήμισυ σε σχέση με το προηγούμενο έτος, και τον επόμενο χρόνο, το οικονομικό έτος 1997, μειώθηκαν ακόμα περισσότερο, περίπου στο επίπεδο των 400 εκατ. Ecu. Το ποσό αυτό αντιστοιχεί στις υποχρεώσεις πληρωμών της Κοινότητας στον γεωργικό τομέα για περίπου δύο ημέρες. Ειδικά στον γεωργικό τομέα θα υπάρχουν πάντα σχετικές διακυμάνσεις όσον αφορά τις προβλέψεις των δαπανών, λόγω αστάθμητων παραγόντων, καθότι κανείς δεν μπορεί να προβλέψει με απόλυτη βεβαιότητα τις καιρικές συνθήκες ή τις συνθήκες τις αγοράς.
<P>
Στο ζήτημα του ελέγχου των δαπανών συμμερίζομαι πλήρως την άποψη του εισηγητή. Σχετικά με τις σημαντικές σε ύψος μη αναγνωρισθείσες δαπάνες κατά την εκκαθάριση των λογαριασμών παραδέχομαι ότι εν μέρει οφείλονται στη ιδιαίτερα πολύπλοκη διαδικασία αιτήσεων, καθώς και στους ανεπαρκείς ελέγχους των κρατών μελών. Ένα μεγάλο μέρος των μη αναγνωρισμένων δαπανών οφείλεται όμως επίσης στο γεγονός ότι τα κράτη μέλη ερμήνευσαν διαφορετικά από την Επιτροπή τους κανονισμούς για τη μεταφορά της Κοινής Γεωργικής Πολιτικής. Θέλουμε να εξαλείψουμε τα προβλήματα αυτά και έχουμε λάβει μία σειρά σχετικών μέτρων. Προσπαθούμε να απλοποιήσουμε τους σχετικούς κανονισμούς και να τους διατυπώσουμε σαφέστερα, ώστε να αποφευχθούν κατά το δυνατόν αυτές οι αμφίσημες ερμηνείες. Αυτό γίνεται αφενός στο πλαίσιο της Ατζέντας 2000 και αφετέρου κυρίως στο πλαίσιο του σχεδίου SEM 2000.
<P>
Υποστηρίζουμε επίσης τα κράτη μέλη στην επίλυση των προβλημάτων ελέγχου που αντιμετωπίζουν, χρηματοδοτώντας τη λήψη αντίστοιχων μέτρων στο πλαίσιο της θέσης Β1-3600 του προϋπολογισμού. Πέραν τούτου, καταβάλλουμε περαιτέρω προσπάθειες κατά τη διαδικασία εκκαθάρισης λογαριασμών και θα εφαρμόσουμε και στο μέλλον τις κατ· αποκοπήν διορθώσεις καθώς και τις νέες κατευθυντήριες γραμμές στη διαδικασία αυτή.
<P>
Ως προς τις ανισορροπίες στη χορηγούμενη ενίσχυση, στις οποίες αναφέρθηκαν αρκετοί από τους ομιλητές, θέλω να υπογραμμίσω ότι ασχοληθήκαμε με το ζήτημα αυτό στις μεταρρυθμιστικές μας προτάσεις. Δεν ανεχόμαστε πλέον το καθεστώς σύμφωνα με το οποίο ένας μικρός αριθμός γεωργικών εκμεταλλεύσεων εισπράττει το μεγαλύτερο μέρος των ενισχύσεων. Θέλω να τονίσω ότι ένας από τους στόχους της Κοινής Γεωργικής Πολιτικής είναι να εξασφαλισθεί για τους παραγωγούς ένα εισόδημα αντάξιό τους. Για την επίτευξη του στόχου αυτού οι γεωργικές εκμεταλλεύσεις δεν θα πρέπει, βέβαια, να επαφίονται αποκλειστικά σε ενισχύσεις. Χρειαζόμαστε μεγαλύτερο προσανατολισμό προς την αγορά, προπάντων για να μπορούμε να εκμεταλλευτούμε πλήρως τις ευκαιρίες που προσφέρονται στους επιχειρηματίες γεωργούς και τις μεταποιητικές επιχειρήσεις. Για πολλά προϊόντα, και ιδιαίτερα για τον οίνο, τα φρούτα και τα λαχανικά, ή άλλα ειδικά προϊόντα, η κατάσταση στην αγορά είναι καλή και ισορροπημένη, και εξασφαλίζει στους παραγωγούς μέσω της πώλησης των προϊόντων το ανάλογο εισόδημα.
<P>
Ως προς τα ζητήματα που αφορούν την κατευθυντήρια γραμμή για τη γεωργία και την πρόβλεψη των δαπανών που έχουν, από δημοσιονομική άποψη, περισσότερο τεχνική υφή, θεωρώ πολύ ενδιαφέρουσα την πρόταση δημιουργίας ενός γενικού αποθεματικού στον προϋπολογισμό, πέρα από τις δημοσιονομικές προβλέψεις, αλλά στο πλαίσιο της κατευθυντήριας γραμμής. Ως προς το θέμα των επιστροφών στα κράτη μέλη των πιστώσεων που δεν έχουν χρησιμοποιηθεί, πρέπει να δοθεί προσοχή στο γεγονός ότι το ΕΓΤΠΕ, λόγω της ιδιάζουσας κατάστασης των γεωργικών αγορών, αφορά προσωρινές πιστώσεις. Υπό αυτή την έννοια, είναι δικαιολογημένη η ρύθμιση που περιέχει ο κανονισμός για τις επιστροφές, και θα ήταν ασφαλώς πολύ δύσκολο να γίνει τροποποίηση στη ρύθμιση αυτή.

<SPEAKER ID=196 NAME="Πρόεδρος">
Ευχαριστώ πολύ Επίτροπε Fischler!
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 9: 00
<P>
(Η συνεδρίαση λήγει στις 19.45.)

